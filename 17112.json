[
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از\r\nدانشمند معظم جناب آقاى دكتر سيد ابراهيم ميرباقرى\r\nجلد چهارم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى دكتر سيدابراهيم ميرباقرى\r\nتصحيح وتنظيم : از آقاى رضا ستوده\r\nناشر : مؤسسه انتشارات فراهانى\r\nچاپ : از مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : 1 / 9 / 1350\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمه ى حقوق طبع براى ناشر محفوظ است\r\nتهران - بازار كتابفروشان تلفن 530465\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد چهارم\r\n\r\nادامه سوره آل عمران\r\n\r\n[ سوره آل‌عمران ( 3 ) : آيه 20 
  ]\r\nفَإِنْ حَاجُّوكَ فَقُلْ أَسْلَمْتُ وَجْهِيَ لِلَّهِ وَ مَنِ اتَّبَعَنِ وَ قُلْ لِلَّذِينَ أُوتُوا الْكِتابَ وَ الْأُمِّيِّينَ أَ أَسْلَمْتُمْ فَإِنْ أَسْلَمُوا فَقَدِ اهْتَدَوْا وَ إِنْ تَوَلَّوْا فَإِنَّما عَلَيْكَ الْبَلاغُ وَ اللَّهُ بَصِيرٌ بِالْعِبادِ ( 20 )\r\n« 1 »\r\n\r\nترجمه\r\nاگر با تو محاجه و مخاصمه كردند بگو من وجه ( همه چيز ) خود و كسانى را كه پيرو من شده‌اند تسليم خدا كرده‌ام و به كسانى كه كتاب داده شده و به بىكتابان بگو آيا اسلام آورده‌ايد پس اگر اسلام آوردند هدايت شده‌اند و اگر پشت كردند ، بر تو رساندن باشد و بس و خدا بر بندگان بينا است .\r\n\r\n\r\n","description":"","footnote":"\r\n( 1 ) سوره آل عمران آيه 20 جزء 3 سوره 3\r\n","page_name":" 3 ","page_number":3},
  {"content":"\r\n\r\n\r\nبيان آيه 20\r\n\r\nقرائت :\r\nعاصم و حمزه و كسايى ( ياء ) در من اتبعنى را حذف كرده و بكسره نون كه دال بر ياء است كفايت نموده‌اند و ديگران حذف نكرده‌اند .\r\n\r\nتفسير :\r\nچون خداوند ذكر ايمان و اسلام را قبلا فرمود به نبى خود خطاب كرد كه :\r\n فَإِنْ حَاجُّوكَ  : يعنى اگر نصارا با تو مخاصمه كردند ( ايشان وفد نجران بودند . )  فَقُلْ  : بگو ( اى محمد ) .\r\n أَسْلَمْتُ وَجْهِيَ لِلَّهِ  : دربارهء مقصود از اين قسمت چند وجه گفته شده :\r\n1 - در امر خدا و اخلاص در توحيد و پرستش او بيكتايى منقاد و مطيع شده‌ام و دليل حجتى كه در اين جاست اينست كه خداوند آنها را بخالقيت حق كه خود اقرار دارند ملزم ساخته كه امر او را متابعت كنند و جز او را نپرستند .\r\n2 - مراد اينست كه از هر معبودى جز خدا اعتراض نمودم و قصد خود را براى عبادت او خالص گردانيدم . در اين مطلب اصلى را ذكر كرده كه همه مكلفين الزام دارند كه به آن اقرار كنند زيرا در عمل بچيزهاى لازم در دين كه طريق نجات از جهنم به بهشت است تبعيض نميتواند باشد و معنى وجه در اينجا نفس و خود است و اسلام را اضافه بوجه كرده زيرا وجه انسان ( چهره ) اشرف اعضاى اوست زيرا همه حواس در آنست و نشانه اندوه و نشاط در او ظاهر مىشود . و كسى كه وجه خود را تسليم كند همه وجود خود را تسليم كرده است . و به همين معنى است  « كُلُّ شَيْءٍ هالِكٌ إِلَّا وَجْهَهُ »  ( هر چيز جز وجه او هلاك خواهد شد . )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n وَ مَنِ اتَّبَعَنِ  : يعنى مسلمانانى كه بوسيله من هدايت يافته‌اند اسلام آورده‌اند چنان كه من اسلام آورده‌ام .\r\n وَ قُلْ  : ( اى محمد ) بگو .\r\n لِلَّذِينَ أُوتُوا الْكِتابَ  : يعنى يهود و نصارى .\r\n وَ الْأُمِّيِّينَ  : و اميان يعنى كسانى كه كتاب ندارند - از ابن عباس و غيره كه مشركين عرب هستند و تفسير امى و اشتقاق آن در آيه  « وَ مِنْهُمْ أُمِّيُّونَ »  گذشت .\r\n أَ أَسْلَمْتُمْ  : آيا خالص شده‌ايد چنان كه من شده‌ام . لفظ استفهام است ولى بمعنى تهديد است و متضمن معنى امر است و معنى چنين است : « اسلام آوريد كه خداوند موانع را بر طرف كرده و راهها را روشن ساخته » و نظير اين است قول خداوند :  « فَهَلْ أَنْتُمْ مُنْتَهُونَ »  ( آيا باز داشته نميشويد ) يعنى خود را باز داريد ( از گناه ) .\r\n فَإِنْ أَسْلَمُوا فَقَدِ اهْتَدَوْا  : يعنى به راه حق هدايت شده‌اند .\r\n وَ إِنْ تَوَلَّوْا  ( و اگر پشت كردند ) : يعنى كافر شدند و اسلام را نپذيرفتند و از آن اعراض كردند .\r\n فَإِنَّما عَلَيْكَ الْبَلاغُ  : يعنى فقط بر تست كه تبليغ كنى و حجت و دليل برايشان اقامه نمايى و بر تو نيست كه آنها را از اعراض كردن بازدارى .\r\n وَ اللَّهُ بَصِيرٌ بِالْعِبادِ  : ( خدا بصير به بندگان است ) در اينجا مراد اينست كه :\r\nهيچ مقدار از اعمال ايشان از علم حق فوت نخواهد شد بلكه آنها را بر همه اعمال پاداش خواهد داد زيرا خداوند بر ايشان و باطن ايشان بصير يعنى عالم است و هيچ امرى مخفى بر او پنهان نيست .\r\nو گفته‌اند مراد اينست كه : بر تبليغ تو و ايمان و كفر ايشان عالم است .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\n[ سوره آل‌عمران ( 3 ) : آيات 21 تا 22 
  ]\r\nإِنَّ الَّذِينَ يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ حَقٍّ وَ يَقْتُلُونَ الَّذِينَ يَأْمُرُونَ بِالْقِسْطِ مِنَ النَّاسِ فَبَشِّرْهُمْ بِعَذابٍ أَلِيمٍ ( 21 ) أُولئِكَ الَّذِينَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ ( 22 )\r\n« 1 »\r\n\r\nترجمه :\r\nكسانى كه بآيات خدا كافر شدند و انبياء را بناحق مىكشند و كسانى را كه به عدل فرمان ميدهند ميكشند بعذابى دردناك بشارتشان ده . همين مردمند كه اعمالشان در دنيا و آخرت هدر شد و ياورانى ندارند .\r\n\r\n\r\n","description":"","footnote":"\r\n( 1 ) سوره آل عمران آيه 21 و 22 جزء 3 سوره 3 .\r\n","page_name":" 6 ","page_number":6},
  {"content":"\r\n\r\n\r\nبيان آيه 21 - 22\r\n\r\nمقصود و تفسير :\r\nچون خداوند احتجاج با اهل كتاب را ذكر كرد و وعدهء نيكو بايشان داد اگر مسلمان شوند و وعدهء عذاب فرمود اگر از اسلام ابا كنند ، در اين آيه كفرشان را بتفصيل بيان ميدارد كه :\r\n إِنَّ الَّذِينَ يَكْفُرُونَ بِآياتِ اللَّهِ  : يعنى كسانى كه دلايل و بينات حق را انكار ميكنند  « وَ يَقْتُلُونَ النَّبِيِّينَ »  ( انبياء را ميكشند ) گويند اينان يهودند . از ابى عبيده جراح روايت شده كه به پيغمبر گفتم كدام مردم در قيامت عذابشان از همه سخت‌تر است فرمود مردمى كه پيغمبر يا آمر بمعروف و ناهى از منكر را بكشند و بعد اين آيه را خواند  « وَ يَقْتُلُونَ النَّبِيِّينَ بِغَيْرِ حَقٍّ . . . »  سپس پيغمبر فرمود اى ابا عبيده بنى - اسرائيل 43 پيغمبر را در ساعت اول روز كشتند و 112 مرد از عابدان بنى اسرائيل به امر بمعروف و نهى از منكر قاتلان انبياء قيام كردند همه آنها را نيز در آخر همان روز بكشتند و اينست كه خداوند فرمايد :\r\n فَبَشِّرْهُمْ بِعَذابٍ أَلِيمٍ  : يعنى به آنها خبر ده كه عذابى پر درد در انتظارشان است . و اينكه كلمه بشارت كه براى خبر خوب به كار ميرود در اين مورد بر سبيل استعاره به كار برده شده بتناسب اين است كه خبر به عذاب كفار ، در برابر بشارت بهشت به مؤمنين است و ديگر اينكه بشارت از بشره مشتق است و بشرهء وجه تغيير آنست با سرور در خير و يا با اندوه در شر .\r\nاشكال مىشود كه چرا به يهود زمان نزول قرآن بشارت عذاب داده و حال آنكه اجدادشان انبياء را كشته‌اند نه خودشان . جواب اينست كه ايشان باعمال گذشته اجداد خشنود و راضى بودند و به آنها اقتدا نمودند و لذا با ايشان در عذاب شريكند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nو گفته‌اند كه مراد اينست كه خداوند باينان بشارت داد كه اجدادشان گرفتار عذاب اليم ميباشند ( نه خودشان ) .\r\nو اينكه فرموده به غير حق مراد اين نيست كه قتل انبياء صورت حق هم دارد بلكه مراد اينست كه قتل ايشان نخواهد بود مگر بناحق . مثل اينكه گفته مىشود فلان كس اميدى بخيرش نيست يعنى خيرى در او وجود ندارد .\r\nو بنا بر اين قتل پيغمبران به چيزى توصيف شده كه بناچار در آن هست كه عبارت است از ناحق بودن آن و همچنين است دعا در قول خداى متعال  ( وَ مَنْ يَدْعُ مَعَ اللَّهِ إِلهاً آخَرَ لا بُرْهانَ لَهُ بِهِ )  كه خواندن خداهاى غير از اللَّه را توصيف كرده كه نميباشد مگر بدون برهان .\r\nعلى بن عيسى به اين آيه استدلال كرده كه جايز است انكار و نهى از منكر در جايى كه ترس جان و خوف قتل باشد و نيز استدلال كرده بخبرى كه حسن ( ع ) از پيغمبر روايت كرده كه « برترين جهادها كلمه حق است در نزد سلطان ستمكار كه بواسطه آن انسان كشته شود . » در اين استدلال نظر است . زيرا از شروط نيكو بودن نهى از منكر اينست كه در آن مفسده‌اى نباشد و چون بقتل بيانجامد اين شرط منتفى مىشود پس قبيح مىشود و وجه آيه و اخبار به معناى آن اينست كه در مورد نهى از منكر ظن غالب باشد كه نهى از منكر بفساد كشيده نميشود آن وقت نيكو بلكه واجب ميگردد گرچه به دنبال آن قتل هم واقع شود زيرا شرط نهى از منكر علم بعدم فساد نيست بلكه ظن به آن كافيست .\r\n أُولئِكَ الَّذِينَ  : كسانى كه بآيات حق كافر شده‌اند و انبياء و آمرين بمعروف را بناحق كشته‌اند .\r\n حَبِطَتْ أَعْمالُهُمْ فِي الدُّنْيا وَ الْآخِرَةِ  : مراد از اعمال اينجا ادعاى ايشان است كه متمسك و عامل به شريعت موسى و بتورات هستند . و مراد از باطل شدن اعمالشان در دنيا اينست كه با اين عمل بتورات اموال و خونشان محفوظ نماند و بمدح و ثناء\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nنايل نشوند بواسطه اين اعمال و در آخرت مستحق ثوابى نخواهند بود پس گويا هيچ عمل نكرده‌اند زيرا حبوط عمل واقع ساختن آنست به غير وجه صحيح و در غير جايى كه مستحق ثواب و اجر و مدح و نيكويى باشد و طاعتى كه خلاف وجه مأمور به واقع شود مورد حبط و هدر واقع مىشود كه گويا انجام نشده .\r\n وَ ما لَهُمْ مِنْ ناصِرِينَ  : يعنى ياورى ندارند كه عذاب را از آنها بگرداند .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\n[ سوره آل‌عمران ( 3 ) : آيات 23 تا 25 
  ]\r\nأَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُدْعَوْنَ إِلى كِتابِ اللَّهِ لِيَحْكُمَ بَيْنَهُمْ ثُمَّ يَتَوَلَّى فَرِيقٌ مِنْهُمْ وَ هُمْ مُعْرِضُونَ ( 23 ) ذلِكَ بِأَنَّهُمْ قالُوا لَنْ تَمَسَّنَا النَّارُ إِلاَّ أَيَّاماً مَعْدُوداتٍ وَ غَرَّهُمْ فِي دِينِهِمْ ما كانُوا يَفْتَرُونَ ( 24 ) فَكَيْفَ إِذا جَمَعْناهُمْ لِيَوْمٍ لا رَيْبَ فِيهِ وَ وُفِّيَتْ كُلُّ نَفْسٍ ما كَسَبَتْ وَ هُمْ لا يُظْلَمُونَ ( 25 )\r\n« 1 »\r\n\r\nترجمه :\r\nآيا نمىبينى كسانى را كه نصيبى از كتاب بايشان داده شد بكتاب خدا دعوت ميشوند كه ميان آنها حكم كند ولى گروهى از ايشان پشت ميكنند در حالى كه اعراض - گرانند . اعراضشان از اينرو است كه گويند آتش بما نرسد مگر روزى چند . دروغشان ايشان را در دينشان فريب داده است .\r\nچگونه خواهند بود وقتى كه آنها را در روزى كه شك در وقوع آن نيست جمع كنيم و هر كس را به آنچه كرده جزاء كامل دهيم و ستم نبينند .\r\n\r\n\r\n","description":"","footnote":"\r\n( 1 ) سوره آل عمران آيات 23 تا 25 جزء 3 سوره 3\r\n","page_name":" 10 ","page_number":10},
  {"content":"\r\n\r\n\r\nبيان آيه 23 - 24\r\n\r\nلغت :\r\n1 - نصيب : بهره از چيزى و آن قسمتى است كه براى شخص گزارند .\r\n2 - دعاء : استدعاء فعل كه گاه به صيغه امر است و گاه با خبر ، و گاه بدلالت .\r\n3 - حكم : خبرى كه بين حق و باطل جدا مىكند و از حكمت مأخوذ است .\r\n4 - غرور : طمع در چيزى كه صحيح نيست ( غرّ يغرّ غرور ) ( مغرور ) و غرور :\r\nيعنى شيطان چون مردم را مغرور مىكند .\r\nغارّ : غافل چون مثل آدم غافل و فريب خورده است .\r\nغرّاره يعنى دنيا كه اهل خود را فريب ميدهد .\r\nغرّ ( غمر ) كسى كه در كارها تجربه كار نيست ، چون شأن چنين آدم اينست كه فريب خورد و غرور پذيرد و مصدر آن غرارة است .\r\nغرر : خطر .\r\nافتراء : دروغ . و فرى شق و فرية : شكافته شده فريت الارض سرتها و قطعتها ( پيمودم زمين را )\r\n\r\nتفسير :\r\nچون خداى متعال ذكر كسانى كه با پيغمبر مخاصمه كنند ياد كرد بيان ميفرمايد كه اگر دليل و حجت ايشان را محكوم كند بناله و ضجه گرايند . و از احتجاج و مخاصمه اعراض كنند و فرمود :  « أَ لَمْ تَرَ »  آيا نميدانى ،  إِلَى الَّذِينَ أُوتُوا نَصِيباً  - كسانى را كه حظى داده مىشود ،  مِنَ الْكِتابِ  - از كتاب خدا .\r\n يُدْعَوْنَ إِلى كِتابِ اللَّهِ  - در اينجا چند وجه ذكر شده :\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n1 - مراد از كتاب اللَّه تورات است كه يهود را به آن دعوت كرده و ايشان آن دعوت را نپذيرفتند چون ميدانستند بواسطه وجود دلايل بر نبوت و صدق محمد ( ص ) در آن محكوم و مجاب خواهند شد ( از ابن عباس ) و اينكه گفته نصيبى از كتاب بايشان داده شده چون جز بعضى از تورات را نميدانستند .\r\nگفته شده كه مراد از كتاب قرآن است و يهود را به قرآن دعوت كرده زيرا چيزهايى از آن با تورات موافق است كه عبارت است از اركان شريعت و اصول ديانت و صفت پيغمبر ( ص ) كه بشارت آن در تورات هم آمده .\r\n لِيَحْكُمَ بَيْنَهُمْ  - سه احتمال در معنى اين كلام ميرود :\r\n1 - ابى مسلم و جماعتى گويند يعنى : در نبوت محمد ( ص ) بين ايشان حكم نمايد .\r\nاز ابن عباس روايت شده كه زن و مردى از اشراف يهود زنا كردند و حد آن در تورات سنگسار است ولى ايشان از سنگسار نمودن آن دو خوددارى داشتند براى اينكه از اشراف بودند و اميد داشتند كه قانون پيغمبر ( ص ) اجازهء رهايى و عدم رجم آنها باشد لذا حكم آن دو را نزد پيغمبر ( ص ) آوردند حضرت امر بسنگسارشان فرمود . نعمان و بحرى ( دو عالم يهود ) گفتند يا محمد حكم آنها رجم نيست . حضرت فرمود حكم بين ما و شما تورات باشد . آنان گفتند انصاف دادى . حضرت پرسيد كيست كه تورات را بهتر از همه بداند گفتند مردى يك چشم كه ساكن فدك است بنام ابن صوريا . او را خبر كردند تا بمدينه آمد جبرئيل او را براى پيغمبر وصف كرده بود . حضرت به او گفت تو ابن صوريا هستى ؟ گفت آرى - فرمود : تو اعلم يهودى ؟ گفت چنين مىپندارند . پيغمبر قسمتى از تورات را كه حكم رجم در آن بود بخواست و به وى گفت بخوان . ابن صوريا تورات را خواند و چون به آيه رجم رسيد دست بر آن نهاد و از آن بگذشت و ما بعدش را بخواند . ابن سلام گفت : يا رسول اللَّه از حكم رجم گذشت و برخاست و دست ابن صوريا را از آيه رجم برداشت و خود براى پيغمبر و يهود خواند كه زن و مرد همسردار اگر زنا كنند و بينه بر ايشان اقامه شود بايد سنگسار شوند و اگر زن آبستن است بايد صبر كرد تا بچه‌اش را به دنيا آرد حضرت امر فرمود تا دو نفر يهودى زنا كار رجم شدند .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nيهود از اين كار در غضب شدند و خداوند اين آيه فرستاد .\r\n ثُمَّ يَتَوَلَّى فَرِيقٌ مِنْهُمْ  - يعنى عده‌اى از ايشان روى بگردانند .\r\n وَ هُمْ مُعْرِضُونَ  - از پيروى حق معرض و روگردانند .\r\n ذلِكَ  - ( يعنى حال ايشان اينست ) خداوند علت اعراض ايشان را بيان داشته و سبب جرأت ايشان را بر انكار به اينكه بدان معرفت دارند ذكر كرده :\r\n بِأَنَّهُمْ قالُوا لَنْ تَمَسَّنَا النَّارُ  - يعنى آتش بما نميرسد .\r\n إِلَّا أَيَّاماً مَعْدُوداتٍ  - در اين باره دو قولست :\r\n1 - به اندازه روزهايى كه گوساله پرستيدند يعنى 40 روز ( از ربيع و قتاده و حسن ) .\r\n2 - مراد روزهايى چند و محصور ( از جبايى ) .\r\n وَ غَرَّهُمْ فِي دِينِهِمْ  - يعنى ايشان را بطمع انداخت در جايى كه طمع شايسته نيست .\r\n ما كانُوا يَفْتَرُونَ  - يعنى دروغشان . درباره دروغى كه ايشان را مغرور كرده دو قول است : 1 - عقيده ايشان به اينكه پسران و دوستان خدايند ( از قتاده ) 2 - اينكه عقيده دارند كه آتش جز چند روزى بايشان نرسد ( از مجاهد ) و اين آيه دلالت بر مخالفت عقيده ما ندارد كه عفو و اخراج عقاب شوندگان از نمازگزاران را از آتش جايز ميشمريم زيرا ما معتقديم كه عقاب كسانى كه بواسطه ايمان ثواب دائمى بر ايشان ثابت است منقطع و تمام شدنى است اگر چه مقدار عقابش را ندانيم و نميگوييم كه روزهاى عقاب او به اندازه روزهاى گناه اوست چنان كه يهود گفتند و بين قول ما و يهود فرقى روشن است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nبيان آيهء 25\r\n\r\nلغت :\r\nكيف : براى سؤال از حال و كيفيت است و در اينجا تنبيه بر حال كسانيست كه به آتش ميروند و در اين جمله بلاغت و اختصار بسيار است و تقدير چنين است : چگونه خواهد بود حال كسانى كه به ادعاهاى باطل مغرور شده به حدى كه آنها را بخلود در آتش كشانده مثل اينكه گويى « من ترا اگر هم نيايى اكرام ميكنم پس چگونه خواهد بود اكرامم به تو اگر بيايى » .\r\nو تقدير آيه چنين است « فكيف حالهم اذا . . . » چگونه خواهد بود حالشان در وقت اجتماعشان در قيامت .\r\n\r\nتفسير :\r\nسپس خداوند آنچه را قبلا گفته تأكيد فرموده كه :\r\n فَكَيْفَ  - حال ايشان چگونه است ؟\r\n إِذا جَمَعْناهُمْ  - يعنى روز گرد آوردنشان و محشور شدنشان .\r\n لِيَوْمٍ  - يعنى روز قيامت  لا رَيْبَ فِيهِ  - روزى كه شك در آن نيست براى كسى كه بدلايل قيامت بنگرد و اگر بجاى ليوم ميفرمود فى يوم جزاء نميشد و لام دلالت بر جزاء دارد مثل جئت ليوم الخميس ( يعنى لما يكون يوم الخميس : چون روز خميس بود )  وَ وُفِّيَتْ كُلُّ نَفْسٍ ما كَسَبَتْ  - در اينجا دو قول است :\r\n1 - يعنى براى هر كس جزاء اعمالش از ثواب و عقاب فراوان داده شود .\r\n2 - يعنى داده شود جزاء هر كس چنان كه گويى : فلانى كسب كرد مال را با زراعت  وَ هُمْ لا يُظْلَمُونَ  - يعنى ثواب عملشان كم نشود و جزاء گناهانشان بيش از حد استحقاق نباشد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ سوره آل‌عمران ( 3 ) : آيات 26 تا 27 
  ]\r\nقُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ ( 26 ) تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ وَ تَرْزُقُ مَنْ تَشاءُ بِغَيْرِ حِسابٍ ( 27 )\r\n« 1 »\r\n\r\nترجمه :\r\nبگو اى خداى صاحب ملك بهر كه خواهى ميدهى و ملك از هر كه خواهى ميستانى ، هر كه را خواهى عزيز ميكنى و هر كه را خواهى ذليل ميگردانى . همه خوبيها بدست توست كه تو بر همه چيز توانايى . شب را بروز در ميكنى و روز را بشب در ميكنى ، زنده را از مرده پديد مىآورى و مرده را از زنده بوجود مىآورى و هر كه را خواهى بدون حساب روزى ميدهى .\r\n\r\n\r\n","description":"","footnote":"\r\n( 1 ) سورهء آل عمران آيهء 26 و 27 جزء 3 سوره 3\r\n","page_name":" 15 ","page_number":15},
  {"content":"\r\n\r\n\r\nبيان آيه 26 - 27\r\n\r\nفضيلت آيه :\r\nحضرت امام جعفر صادق ( عليه السلام ) از پدرش از اجدادش از نبى اكرم روايت فرموده كه : چون خداوند خواست سوره ( فاتحة الكتاب ) و ( آية الكرسى ) و آيه  ( شَهِدَ اللَّهُ . . . )  و  ( قُلِ اللَّهُمَّ مالِكَ الْمُلْكِ . . . )  را تا به غير حساب فرو فرستد اين آيات بعرش پروردگار در آويختند چنان كه بين آنها و بين خدا هيچ پرده‌اى نبود و گفتند پروردگارا آيا ما را به سراى پر گناه و به بندگان عصيانگر ميفرستى در حالى كه ما بعرش و به پاكى آويخته‌ايم ؟ خداوند فرمود : بعزت و جلالم قسم كه : هيچ بنده‌اى شما را بعد از هر نماز واجب قرائت نكند مگر اينكه در حظيرة القدس ( بهشت ) جاى دهم و با ديده مكنون خود روزى 70 بار بر او نظر ( رحمت و عنايت ) افكنم و در هر روزى هفتاد حاجت از وى بر آورم كه كمترين آنها آمرزش باشد و او را از شر هر دشمنى نگهدارم و جز مرگ از داخل شدنش به بهشت مانعى نخواهد بود .\r\nمعاذ گويد : روزى نتوانستم با پيامبر نماز جمعه بخوانم . پيغمبر فرمود : اى معاذ چه مانع شد تو را از نماز جمعه ؟ گفتم : يا رسول اللَّه يوحناى يهودى پيمانه‌اى از گندم از من طلب داشت و پيوسته بر در خانه‌ام در كمين من بود و ترسيدم كه اگر بيرون آيم مرا در برابر طلب خود حبس كند . پيامبر ص فرمود : معاذ ، ميخواهى خداوند بدهيت را ادا كند ؟ گفتم آرى فرمود : بخوان  قُلِ اللَّهُمَّ مالِكَ  . . . تا  بِغَيْرِ حِسابٍ  و ( يا رحمان الدنيا و رحيمهما تعطى منها ما تشاء و تمنع منها ما تشاء اقض عنى دينى ) پس اگر به قدر كره زمين طلا مقروض باشى خدا قرض ترا ادا خواهد كرد .\r\n\r\nقرائت :\r\nكلمه ميت را در آيه ، « نافع ، حمزه ، كسايى ، حفض و يعقوب » بتشديد « ياء »\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nخوانده‌اند و ديگران بتخفيف « ياء » .\r\n\r\nحجت :\r\nمبرد گويد : ميان علماء بصره اختلافى نيست كه هر دو ميت با تشديد ياء و بى - تشديد مساوى است و به اين شعر شاعر استدلال كرده كه :\r\n ليس من مات فاستراح به ميت * انما الميت ميت الاحياء \r\nكه ميت اول و دوم به سكون و سومى بتشديد ياء است و هر سه بيك معنى است .\r\nبعضى گفته‌اند كه ميت با تشديد كسى است كه هنوز نمرده ( و بعداً ميميرد چنان كه گويى كه فلانى ميت خواهد بود ) و ميت با سكون كسى است كه مرده است ولى قول صحيح همان اولى است ( كه فرقى بين اين دو نيست ) .\r\n\r\nلغت :\r\nتنزع مشتق از نزع است .\r\nنزع : كندن چيزى است از چيزى .\r\nنزع فلان الى اخواله ، يعنى فلانى بواسطه شباهتى كه با دايىهاى خود دارد گويا از آنها جدا شده و بمنزله يكى از آنها گشته .\r\nنزاع : بمعنى ناله هم آمده .\r\nنزوع از چيزى يعنى ترك آن .\r\nتولج : مشتق است از مصدر ايلاج .\r\nايلاج : داخل كردن ، گفته مىشود : « اولجه فولج » يعنى داخل كرد آن را پس داخل شد .\r\nولج « ولوجاً و ولجاً و لجّة » داخل شد .\r\n\r\nاعراب :\r\nاللهم : بمعنى يا اللَّه است و « ميم مشدده » عوض از « ياء » است زيرا ياء و ميم هرگز در كلام عرب با هم ديده نشده و از اينجا دانسته مىشود كه ميم آخر كلمه بمنزله يا در اول آنست . اين قول سيبويه و خليل است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nفراء گويد : اللهم در اصل اللَّه ام بخير بوده و همزه از اول ام افتاده و اللهم شده .\r\nكلمه  مالِكَ الْمُلْكِ  : بيشتر نحويان گويند كه منصوب است از اين جهت كه مناداى مضاف مىباشد و زجاج گويد محتملست كه مالك صفت اللهم باشد .\r\nجمله  تُؤْتِي الْمُلْكَ  : فعل و فاعل و مفعول است و جمله در محل نصب است بعنوان حاليت و عامل در آن حرف نداء است و ذو الحال اللهم است و « من تشاء » مفعول دوم است و تقدير جمله چنين است  تُؤْتِي الْمُلْكَ مَنْ تَشاءُ  ( ان تؤتيه )  وَ تَنْزِعُ الْمُلْكَ مِمَّنْ تَشاءُ  ( ان تنزعه منه ) .\r\nو جمله  « بِيَدِكَ الْخَيْرُ »  مبتدا خبر در موضع حال است و عامل در آن « تؤتى و تنزع و تعز و تذل » است و ذو الحال ضمير مستتر در آنهاست .\r\n\r\nمورد و شأن نزول :\r\nچون رسول اكرم صلى اللَّه عليه و آله مكه را فتح كرد و بامت خود وعده سلطنت فارس و روم را داد منافقان و يهود گفتند هيهات ، محمد كجا و ملك فارس و روم كجا ، آيا مكه و مدينه براى او كافى نيست كه طمع در روم و فارس بسته در اين موقع اين آيه فرود آمد ( اين قول ابن عباس و انس بن مالك است ) .\r\nبعضى گفته‌اند كه پيغمبر اكرم صلى اللَّه عليه و آله در سال احزاب براى حفر خندق حدى معين فرمود و آن را خط كشى كرد و بهر 10 نفر چهل زراع از آن واگذار كرد كه حفر كنند : مهاجران و انصار درباره سلمان فارسى كه مردى نيرومند بود اختلاف كردند و هر كدام او را براى كمك خود ميخواستند . پيامبر صلى اللَّه عليه و آله فرمود : سلمان از ما اهل بيت است .\r\nعمر بن عوف گويد كه 40 زراع به من و سلمان و حذيفه و نعمان بن مقرن قرنى با 6 نفر از انصار واگذار شده بود و ما مرتب زمين را ميكنديم تا آنكه از دل خندق سنگى سخت بدر آمد كه كلنگ پولادين ما را بشكست و كار بر ما سخت شد . بسلمان گفتيم اينك نزد رسول گرامى شو و جريان اين صخره را بازگو يا فرمان ميدهد كه از آن صرفنظر كنيم كه بهتر و يا اينكه فرمانى ديگر مىدهد و ما مايل نيستيم از حد و مرز\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nرسول اكرم تجاوز كنيم .\r\nمسلمانان جريان را بسمع رسول اللَّه صلى اللَّه عليه و آله رسانيدند كه صخره و سنگى بزرگ و سخت و سپيد در دل خندق پيدا شده كه آلات ما را شكسته و هيچ از آن كنده نميشود . بهر چه ميدانى فرمان ده كه از حد و مرزى كه شما مقرر فرموده‌ايد تجاوز روا نميداريم .\r\nنبى اكرم با سلمان بخندق فرو شدند و كلنگ از دست وى بستد و ضربتى بر آن سنگ زد كه شكافته شد و برقى از آن جستن كرد كه همه جا را روشن كرد گويى چراغى درخشان در شب تيره افروخته شد . رسول اكرم تكبير بگفت و همه مسلمانان با وى تكبير گفتند و ضربتى ديگر بر آن نواخت كه سنگ را در هم شكست و برقى ديگر از آن جستن كرد كه همه جا را روشن ساخت كه گويى چراغى نور افشان در شبى ظلمانى بود . باز نبى اكرم تكبير فتح گفت و مسلمين همه تكبير گفتند .\r\nپس ضربت سوم را بر آن سنگ فرود آورد و آن را بشكست و برقى ديگر از آن بدرخشيد كه همه جا را روشن كرد باز هم حضرت تكبير فتح بگفت و همگان با وى تكبير گفتند .\r\nسپس رسول خدا از خندق بالا رفت سلمان پرسيد : يا رسول اللَّه پدر و مادرم فدايت امروز چيزى از شما ديدم كه قبلا نديده بودم . پيامبر اكرم رو بجمعيت كرد و فرمود : آيا گفته سلمان را شنيديد ؟ گفتند : آرى ، يا رسول اللَّه . فرمود : ضربت اول كه بر سنگ نواختم برقى را كه همه مشاهده كرديد از آن بيرون شد كه در آن كاخهاى حيره و مدائن چون دندان سگان بر من روشن و نمودار شد پس جبرئيل به من خبر داد كه امت من بر آنها غلبه خواهند كرد . سپس ضربت دوم را نواختم و برقى از آن جستن كرد كه مشاهده كرديد و در آن قصرهاى سرخ فام روم بر من روشن و عيان جلوه كرد كه چون نيشهاى سگان بود . جبرئيل خبر داد كه امت من بر آنها دست خواهند يافت . سر انجام ضربت سوم را نواختم برقى كه ديديد از آن بجست و در ميان آن صنعاء نيز چون دندان كلاب در برابر ديده‌ام روشن و آشكار شد . جبرئيل به من خبر داد كه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nامتم بر آنها پيروزى خواهند يافت . پس اى مسلمانان شما را مژده باد .\r\nمسلمانان از اين گفتار خدا را سپاس گفتند كه وعده‌اى راست بما داده شد و خداوند وعده داد ما را كه پس از تنگى و سختى يارى و پيروزى بما عنايت فرمايد .\r\nولى منافقان گفتند آيا از اين آرزوهاى پوچ و وعده‌هاى باطل كه بشما ميدهد تعجب نميكنيد كه بشما ميگويد كه از مدينه و يثرب كاخهاى حيره و مدائن كسرى را مىبيند و فتح آنها را بشما وعده ميدهد در حالى كه شما از ضعف و عجز خندق ميكنيد و قدرت مبارزه و مواجهه با دشمن نداريد پس ( در اين موقع ) قرآن نازل شد كه :\r\n وَ إِذْ يَقُولُ الْمُنافِقُونَ . . . \r\nيعنى چون منافقان و آنان كه دلشان مريض است ( به مرض كفر و نفاق ) ميگويند خدا و رسولش جز وعده دروغ بما نميدهند . و بعد  ( قُلِ اللَّهُمَّ مالِكَ الْمُلْكِ . . . )  را نازل فرمود چون خداوند سبحان كيدها و نقشه‌هاى اهل كتاب را برسول اكرم ياد كرد طريق احتجاج و بحث با ايشان را بوى باز نمود كه در هنگام سؤال و جواب با ايشان چگونه پاسخ دندانشكن بايشان دهد و در اين باره ميفرمايد :\r\n قُلِ  - ( بگو ) اى محمد ( ص )  اللَّهُمَّ مالِكَ الْمُلْكِ  - يعنى اى آنكه مالك هر ملك ( يعنى دارايى ) و هر ملك ( يعنى سلطنت ) هستى كه هر مالكى جز تو در مسير نيستى قرار دارد و هر پادشاهى غير از تو فنا مىپذيرد .\r\nزجاج گويد يعنى : مالك همه بندگان و آنچه دارا هستند .\r\nو نيز گفته‌اند يعنى : مالك امر دنيا و آخرت .\r\nمجاهد و سعيد بن جبير گويند : مالك نبوت .\r\n تُؤْتِي الْمُلْكَ مَنْ تَشاءُ  - يعنى بهر كه خواهى سلطنت دهى . در اينجا جمله‌اى محذوف و در تقدير است تؤتى الملك من تشاء ان تؤتيه يعنى بهر كه خواهى پادشاهى دهى پادشاهى ميدهى .\r\n وَ تَنْزِعُ الْمُلْكَ مِمَّنْ تَشاءُ  - و سلطنت را باز مىستانى از هر كس بخواهى يعنى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبر طبق مصلحت و مقتضاى حكمت ، پادشاهى هر كه را بخواهى قطع ميكنى و بپايان ميرسانى . در معناى آيه اختلاف كرده‌اند :\r\n1 - يكى ميگويد : يعنى سلطنت و ابزار پيروزى و فتح جهان را بمحمد ( صلى اللَّه عليه و آله ) و اصحاب و امت او عنايت ميكنى و از بزرگان قريش و امپراطوران روم و شاهنشاهان ايران باز مىستانى و قيامت نخواهد آمد مگر اينكه مسلمانان كشور و مملكت آنها را فتح خواهند كرد .\r\n2 - و نيز گفته‌اند : نبوت و امامت را بهر كه خواهى ميدهى و ولايت و تصرف در خلق و بلاد خود را به او مىسپرى و ( به اين معنى و سياق ) ملك و سلطنت را از جباران باز مىستانى به اينكه ايشان را مقهور مىسازى و قدرتشان را نابود ميكنى بنا بر اين كافر و فاسق اگر چه غلبه كند يا پادشاهى يابد آن سلطنت الهى و آسمانى كه خدا بعنايت خود به او داده باشد نخواهد بود و دليل اين مطلب آيه شريفه و قول خداى متعال است كه ،  « لا يَنالُ عَهْدِي الظَّالِمِينَ »  يعنى ( عهد من بظالمين نميرسد ) چگونه ممكنست پادشاهى كافر و فاسق الهى باشد و حال آنكه خداوند خود ( بندگان را ) بنا بود ساختن قدرت و سلطنت آنها فرمان داده است .\r\n وَ تُعِزُّ مَنْ تَشاءُ  - هر كه را بخواهى عزيز ميسازى ( بايمان و اطاعت )  وَ تُذِلُّ مَنْ تَشاءُ  - و هر كه را بخواهى ذليل ميگردانى با كفر و معصيت . در معنى دو جملهء فوق اقوال زير گفته شده است :\r\n1 - عزيز ميگردانى مؤمن را به بزرگداشت و ثنا گفتن وى و ذليل ميسازى كافر را با جزيه گرفتن و لعن كردن .\r\n2 - محمد و اصحابش را عزيز ميسازى و ابو جهل و امثالش از كشته شدگان جنگ بدر را ذليل مىنمايى .\r\n3 - هر كه از اولياء خود را بخواهى بانواع عزت در دين و دنيا عزيز ميدارى و هر كه از دشمنانت را اراده كنى در دنيا و آخرت ذليل ميگردانى زيرا خداى متعال اولياء و دوستان خود را ذليل نمينمايد و اما اگر ايشان را فقير كند و يا مبتلى گرداند\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاز راه ذلت دادن نيست بلكه براى اينست كه با اين گرفتاريها و نداريها در آخرت ( كه زندگى جاويد و ابدى و حقيقى است ) گراميشان بدارد و آخرين درجه جلال و عزت را به آنها عطا فرمايد .\r\n بِيَدِكَ الْخَيْرُ  - تنها بدست تو است همه خيرات و خوبيها . ( ال ) در الخير براى جنس است ( و معنى مطلق ميدهد ) يعنى همه و جنس خيرات بدست تست و از ناحيه تست .\r\nعلت اينكه در اين آيه فقط از خير اسم برده و شر را ياد نكرده ( با اينكه شرها نيز همه بدست او مىباشد ) اين است كه آيه براى ترغيب و توجه مؤمنان بخداست و در چنين حال و براى چنين منظورى جز ذكر خير شايسته نيست و ترغيب و توجه مردم فقط در خير و بسوى خير خواهد بود و بس .\r\n إِنَّكَ عَلى كُلِّ شَيْءٍ قَدِيرٌ  - ( تو بر همه چيز توانايى ) يعنى تو بر همه اشياء دست توانا دارى و هيچ چيز ترا عاجز نتواند كرد و بر ايجاد چيزهايى كه هنوز بوجود نيامده و نيز بر نابود ساختن آنچه وجود يافته قادرى و همچنين ميتوانى موجودات فانى شده را باز گردانى .\r\n تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ  - در معنى اين آيه دو قول است :\r\n1 - از شب ميكاهد و مقدار كم شده را بروز افزون ميسازد و از روز ميكاهد و مقدار كم شده را بشب افزون ميسازد . اين قول از ابن عباس و مجاهد و عموم مفسرين است .\r\n2 - داخل مىكند هر يك ( از روز و شب ) را در ديگرى به اينكه آن را عوض دومى و بجاى دومى ميآورد و اين قول ابى على جبايى است .\r\n وَ تُخْرِجُ الْحَيَّ مِنَ الْمَيِّتِ  - ( زنده را از مرده بيرون ميآورى ) يعنى : زنده را از نطفه بيرون ميآورى كه نطفه مرده است بدليل گفته خداوند ( مرده بوديد زنده ساختيم شما را ) « 1 »  وَ تُخْرِجُ الْمَيِّتَ مِنَ الْحَيِّ  - ( و مرده را از زنده بيرون ميآورى ) يعنى نطفه مرده را از انسان زنده ميسازى و همچنين است آوردن مرغ از تخم مرغ و تخم مرغ از\r\n\r\n\r\n","description":"","footnote":"\r\n( 1 ) سوره بقره ، آيه 28 .\r\n","page_name":" 22 ","page_number":22},
  {"content":"\r\n\r\nمرغ . اين قول ابن عباس و ابن مسعود و مجاهد و قتاده و سدى است « 1 » .\r\nو نيز گفته‌اند مراد آيه اينست كه مؤمن را از كافر و كافر را از مؤمن بيرون ميآورى ( مراد از حى مؤمن است و از ميت كافر است ) .\r\nاين قول از حسن است و نيز از امام ششم حضرت صادق ( عليه السلام ) و از امام پنجم حضرت باقر عليه السلام روايت شده .\r\n وَ تَرْزُقُ مَنْ تَشاءُ بِغَيْرِ حِسابٍ  - و هر كه را بخواهى بى حساب روزى ميدهى يعنى بدون بخل و امساك و سختگيرى روزى ميدهى و اين آيه چون اين مثال است كه فلان كس بىحساب انفاق مىكند يعنى خيلى سخاوتمندانه و خالى از بخل زيرا عادت بخيل و سختگير از خرج اينست كه در خرج و انفاق خيلى حسابگر و دقيق است . اين قول زجاج است . و گفته‌اند كه معنى آيه اينست كه بدون ترس از كم بود و نقصان دارايى خود مىبخشد و روزى ميدهد چون قدرت و ملك خدا حد و نهايت ندارد و آنچه از آن برداشته شود موجب نقصان آن نميگردد .\r\n\r\n\r\n","description":"","footnote":"\r\n( 1 ) امروز ثابت شده است كه نطفه زنده است و سلولهايى زنده‌دار است كه همان سلولهاى داراى حيات رشد ميكنند و انسان ميشوند به اين ترتيب كه از نطفه سلول زنده‌اى بنام اسپرماتوزوئيد در مرد و در زنها سلول زنده‌اى بنام اوول با هم تركيب ميگردند و جنين را تشكيل ميدهند . بنا - بر اين ممكنست در ذهن كسى اشكال شود مفسرين ( و يا آيه ) نطفه را مرده حساب كرده‌اند :\r\nجواب اينست كه آيه شريفه درباره ميت اسم هيچ چيزى را نبرده و مراد از ميت را بيان نكرده و اين مفسران هستند كه اين تفسير را كرده‌اند و معمولا مفسران مطالبى را كه درباره تفسير آيه ميگويند استنباطى است كه بفكر خود از قرآن ميكنند و چون قرآن هميشه به صورت كلى و قانون عمومى سخن ميگويد كه ميتواند بر مصداقها و افراد و معانى بسيار دلالت كند ( و عظمت و دليلى بر اعجاز قرآن هم همين است ) لذا هر مفسرى طورى استنباط مىكند و آنچه ميگويد كاملترين مصداقى است براى آيه به نظر خودش و لذا گاهى حتى يك مفسر معانى و مصاديق مختلفى براى يك آيه ذكر مىكند پس اين معانى مسلم و صد در صد مال قرآن نيست و يا تنها معنى آيه نيست و اگر بعداً بطلان آن روشن شد مىفهميم استنباط مفسر اشتباه بوده نه آيه قرآن .\r\nو اگر تفسيرهاى مختلفى را هم از معصوم نقل كرده‌اند به اين معنى است كه امام ميخواسته مصاديق مختلفى را درباره آيه معين كند با توجه به اينكه بين معانى متعددى كه از معصوم رسيده هرگز تضاد و تناقضى وجود ندارد و يا با مسائل علمى مسلم مخالفتى ندارد مترجم\r\n","page_name":" 23 ","page_number":23},
  {"content":"\r\n\r\nو نيز گفته‌اند مراد از « من تشاء » ( هر كه را بخواهى ) اهل بهشتند زيرا خداوند بهشتيان را چندان رزق ميدهد كه به حساب نميآيد و حد و شماره ندارد زيرا بهشت محدود و متناهى نيست و نهايت ندارد و آيه به اين معنى مثل آيه شريفه زير است :\r\n فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ  - يعنى ( آنها به بهشت در آيند و بى حساب روزى داده شوند ) .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\n[ سوره آل‌عمران ( 3 ) : آيه 28 
  ] « 1 »\r\nلا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ إِلاَّ أَنْ تَتَّقُوا مِنْهُمْ تُقاةً وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ ( 28 )\r\n\r\nترجمه :\r\nنبايد مؤمنان كافران را بجاى مؤمنان اولياء خود گيرند . و هر كه چنين كند با خدا كارى ندارد ، مگر كه از آنها ترسى داشته باشيد . خدا شما را از خود ميترساند و سرانجام سوى اوست .\r\n\r\n\r\n","description":"","footnote":"\r\n( 1 ) سوره آل عمران آيه 28 جزء 3 سوره 3\r\n","page_name":" 25 ","page_number":25},
  {"content":"\r\n\r\n\r\nبيان آيه 28\r\n\r\nقرائت :\r\nحسن و مجاهد و يعقوب و سهل « تقية » خوانده‌اند و ديگر قراء تقاة قرائت كرده‌اند .\r\n\r\nاعراب :\r\nمعنى من در كلمه « دون المؤمنين » ابتداء غايت است و تقدير جمله چنين است :\r\n« لا تجعلوا ابتداء الولاية مكاناً دون المؤمنين » يعنى آغاز و سرچشمه ولايت خود را مكانى غير از مؤمنان قرار مدهيد و كلمه دون ( پايين‌تر ) مكانى و محسوس نيست بلكه بمعنى پست‌تر و پايين‌تر كه رتبهء معنوى است مىباشد چنان كه وقتى مىگويى زيد دون تست غرض اين نيست كه زيد در زمينى پست و پايين ايستاده و تو در مكانى بالا بلكه معنى اينست كه زيد مقام و رتبه‌اش كمتر از تست و كلمه من در جمله  « فَلَيْسَ مِنَ اللَّهِ فِي شَيْءٍ »  جار و متعلق بفعل محذوف است و عامل آن همان عامل در ( فى شىء ) است و جمله  « أَنْ تَتَّقُوا »  در محل جر است به باء محذوف يا در محل نصب بحذف حرف جر ( منصوب بنزع خافض ) .\r\n\r\nتفسير :\r\nچون خداوند در آيات قبل بيان فرمود كه مالك دنيا و آخرت و قادر بر عزيز و ذليل كردن است مؤمنان را از دوستى و ولايت ( آقا قرار دادن ) دشمنان خدا كه هيچگونه عزت و ذلتى بدست آنها نيست نهى فرموده تا همواره مايل و راغب بچيزهايى كه نزد خدا و اولياء خدا و مؤمنان است باشند نه بدانچه نزد دشمنان خدا و كافران است پس فرمود :\r\n لا يَتَّخِذِ الْمُؤْمِنُونَ الْكافِرِينَ أَوْلِياءَ  - ( مؤمنان كافران را دوست و اولياء خود\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nنگيرند ) يعنى براى مؤمنان شايسته نيست كه كفار را اولياء خويشتن قرار دهند و از ايشان يارى بخواهند و بدانان پناه برند و با آنان اظهار محبت كنند چنان كه اين معنى در جاهاى مختلف قرآن آمده مثل آيات زير : 1 -  « لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ . . . »  « 1 » يعنى هرگز نخواهى ديد مردمى كه به خدا و روز قيامت ايمان دارند با كسانى كه با خدا و پيامبرش مبارزه و منازعه دارند دوستى پيش گيرند .\r\n2 - يهوديان و نصارى را اولياء خود مگيريد « 2 » .\r\n3 - دشمنان من و خودتان را اولياء خود قرار ندهيد .\r\n مِنْ دُونِ الْمُؤْمِنِينَ  : بجاى مؤمنان .\r\nيعنى : واجب است موالاة با مؤمنان باشد و اين آيه نهى از موالاة با كفار و همكارى با آنهاست عليه مؤمنان .\r\nابن عباس گفته كه معنى اينست كه : از ملاطفت با كفار نهى نشده .\r\nاولياء جمع ولى است و ولى كسى است كه امور و كارهاى كسى را كه رضايت دهد بدست ميگيرد و سرپرستى مىكند به اينكه او را كمك و نصرت مينمايد و اين بر دو وجه است :\r\n1 - كمك كننده و يارى دهنده ( معين ) ( اسم فاعل ) .\r\n2 - كمك گيرنده و يارى شونده ( معان اسم مفعول ) .\r\nو كلمه ( ولى ) در آيه شريفه ( اللَّه ولى الذين آمنوا . . . ) « 3 » به معناى اسم فاعل ( معين ) است و وقتى گفته مىشود مؤمن ولى خداست يعنى مورد نصرت او و كمك گيرنده از او است ( معان ) .\r\n وَ مَنْ يَفْعَلْ ذلِكَ  : هر كه چنين كند يعنى كافران را بجاى مؤمنين اولياء خود گيرد .\r\n فَلَيْسَ مِنَ اللَّهِ فِي شَيْءٍ  : يعنى از اولياء خدا نيست و خداوند از او برى و بيزار\r\n\r\n\r\n","description":"","footnote":"\r\n( 1 ) سوره مجادله آيه 22 .\r\n( 2 ) سوره مائده آيه 51 .\r\n( 3 ) سوره بقره آيه 257 .\r\n","page_name":" 27 ","page_number":27},
  {"content":"\r\n\r\nاست و گفته‌اند كه مراد اينست كه اين كس به هيچ وجه از ولايت خدا بهره ندارد و نيز گفته شده كه مراد اينست كه اين عمل سازش و ارتباط با دين خدا ندارد .\r\nسپس خداوند از اين حكم كه فرمود موردى را استثناء فرمود كه :\r\n إِلَّا أَنْ تَتَّقُوا مِنْهُمْ تُقاةً  : مگر اينكه از آنان ترس داشته باشيد يعنى كفار غالب و مؤمنان مغلوب باشند و مؤمنان بترسند كه اگر با كفار اظهار موافقت نكنند و حسن معاشرت نداشته باشند گرفتار خطر گردند پس در اين مورد جايز است براى مؤمنين كه به زبان اظهار دوستى كنند و تظاهر بمودت نمايند و از راه تقيه و براى دفع شرشان با آنان راه خدا را پيش گيرند ولى هرگز دل بدوستى ايشان نبندند و بولايت ايشان تن در ندهند و در اين آيه دلالت است كه تقيه در دين جايز است البته در صورتى كه انسان نسبت بجان و نفس خود خائف باشد ( يعنى فقط ترس از مرگ باشد ) ولى اصحاب ما ( يعنى شيعه دوازده امامى ) آن را در هر حال جايز شمرده‌اند و تقيه گاهى براى نوعى اصلاح طلبى واجب است .\r\nولى تقيه در بعضى از افعال به هيچ وجه جايز نيست مثل اينكه كشتن مؤمن و يا عملى كه علم و ظن غالب است كه آن عمل موجب فساد در دين است نميتوان و لو در مورد تقيه مرتكب شد .\r\nشيخ مفيد تقيه را چهار تقسيم كرده :\r\n1 - گاهى واجب مىشود در اين هنگام فرض است كه مراعات شود .\r\n2 - بعضى اوقات و در جاهايى جايز است ولى وجوب آور نيست .\r\n3 - در مواردى فعل تقيه از ترك آن برتر است .\r\n4 - گاهى تركش از فعلش افضل است اگر چه فاعل آن معذور و مورد عفو است و ميتوان از ملامت او چشم پوشيد .\r\nشيخ طوسى فقيه بزرگ شيعه گويد : ظاهر روايات دلالت بر وجوب آن دارد در مورد ترس بر جان و روايت شده كه در مورد بيان حق و پرده بردارى از حق ترك تقيه رخصت داده شده .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nحسن روايت كرده كه مسيلمه كذاب دو تن از اصحاب رسول اكرم « ص » را بگرفت و بيكى از آن دو گفت كه آيا شهادت ميدهى كه محمد رسول اللَّه است ؟ گفت آرى . باز پرسيد كه آيا برسالت من هم شهادت ميدهى ؟ گفت آرى . پس او را آزاد كرد . سپس دومى را بخواست و گفت آيا برسالت محمد ( ص ) شهادت ميدهى ؟ گفت آرى . سپس پرسيد آيا برسالت من هم شهادت ميدهى ؟ جواب داد من گنگ و لالم . مسيلمه سه بار اين سؤال را تكرار كرد و همان جواب شنيد پس گردن او را زد . اين مطلب بسمع مبارك پيامبر اكرم « ص » رسيد فرمود :\r\nاما آنكه كشته شد بر صدق و يقين خود شهيد شد و بفضيلت و مقام خود نايل شد پس گوارا باد بر او اين مقام و پاداش عالى .\r\nو اما ديگرى اجازه و رخصت خدا را ( بر تقيه ) پذيرفت و بر او گناهى نيست بنا بر اين تقيه رخصت است ( يعنى واجب و حرام نميباشد و اختيار عمل بدان با مكلف است ) و بيان و اداء حق نيز فضيلت مىباشد .\r\n وَ يُحَذِّرُكُمُ اللَّهُ نَفْسَهُ  : خداوند شما را از خود بر حذر ميدارد و ميترساند . يعنى خداوند شما را از عقاب و عذاب خود بر ولى گرفتن كافر و ديگر معاصى نيز ميترساند و مراد ترس از خدا ترس از عقاب اوست چنان كه وقتى مىگويى بترس از شير يعنى از قوت و درندگيش نه از خودش .\r\n وَ إِلَى اللَّهِ الْمَصِيرُ  : ( بازگشت فقط بسوى خداست ) يعنى : بازگشت بپاداش خدا و يا حكم خداست .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n[ سوره آل‌عمران ( 3 ) : آيات 29 تا 30 
  ]\r\nقُلْ إِنْ تُخْفُوا ما فِي صُدُورِكُمْ أَوْ تُبْدُوهُ يَعْلَمْهُ اللَّهُ وَ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ عَلى كُلِّ شَيْءٍ قَدِيرٌ ( 29 ) يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ ( 30 )\r\n« 1 »\r\n\r\nترجمه :\r\nبگو اگر آنچه در دل شما است پنهان كنيد يا آشكار سازيد خدايش ميداند و ميداند آنچه در آسمانها و آنچه در زمين است و خداوند بهر چيز قادر است .\r\nروزى كه ( روز قيامت ) همه مردم آنچه عمل خير كرده‌اند حاضر و جلو چشم مىيابند دوست دارند كه كاش بين آنها واو فاصله‌اى بسيار دور بود و خداوند شما را از خود ميترساند و خدا به بندگان رؤوف است .\r\n\r\n\r\n","description":"","footnote":"\r\n( 1 ) سوره آل عمران آيهء 29 و 30 جزء 3 سوره 3\r\n","page_name":" 30 ","page_number":30},
  {"content":"\r\n\r\n\r\nبيان آيه 29\r\n\r\nلغت :\r\nمعنى صدر معلوم است ( سينه ) و در اصل بمعنى بلندترين قسمت جلوى هر چيز است و صدر انصراف از آب است .\r\nصدار : لباسى است كه زن پوشد و به اين اسم خوانده مىشود چون كوتاه بوده فقط سينه و محاذى آن را مىپوشاند .\r\n\r\nاعراب :\r\nيعلمه اللَّه : مجزوم است زيرا جواب شرط است به اين تقدير « و ان كان اللَّه يعلمه اللَّه كان او لم يكن » و جمله « يعلم ما فى السماوات » استيناف است .\r\n\r\nتفسير :\r\nچون خداوند از پذيرفتن كفار را بعنوان اولياء منع فرمود آنها را از پنهان داشتن اين معنى ( در دل ) بترسانيد و فرمود :\r\n قُلْ  : بگو ( اى محمد ) .\r\n إِنْ تُخْفُوا  : اگر پنهان كنيد ،  ما فِي صُدُورِكُمْ  : آنچه در سينه شماست و مراد از سينه دل است و سينه را بجاى دل آورده چون جايگاه دل است .\r\n أَوْ تُبْدُوهُ  : يا ظاهر سازيد .\r\n يَعْلَمْهُ اللَّهُ  : خدا ميداند . پس پنهان كردن دوستى كفار در دل بشما نفعى نمى - بخشد « و » با اينهمه خداوند  « يَعْلَمُ ما فِي السَّماواتِ وَ ما فِي الْأَرْضِ »  آنچه در زمين و آسمانها است ميداند . و علت اينكه اين مطلب ( علم زمين و آسمانها ) را ياد فرموده اينست كه علم و احاطه خود را بر موجودات بتفصيل بيان كند تا بيشتر و بنحو كامل\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nموجب تحذير مردم شود زيرا آن كس كه بر همه موجودات بتفصيل دانا باشد از دلها ( بطريق اولى ) خبر دارد .\r\n وَ اللَّهُ عَلى كُلِّ شَيْءٍ قَدِيرٌ  : خداوند بهر چيز تواناست پس قادرست كه شما را بگيرد و مجازات كند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nبيان آيه 30\r\n\r\nلغت :\r\nامد : غايت و انتها كه چيزى به آن پايان مىيابد .\r\n\r\nاعراب :\r\nدرباره نصب كلمه « يوم » وجوهى ذكر شده :\r\n1 - نصب آن به يحذّركم است و تقدير چنين مىشود : « يحذّركم اللَّه نفسه يوم تجد » و در اين صورت معنى چنين مىشود : « خداوند شما را از خود ميترساند در آن روز ( قيامت ) كه . . . » 2 - نصب آن به مصير است و تقدير چنين مىشود : « الى اللَّه المصير يوم تجد » روز قيامت . . . بازگشت هر چيزى به خدا است .\r\n3 - منصوب به اذكر است و چنين است : « اذكر يوم تجد » يعنى به ياد آور روزى كه ( روز قيامت ) .\r\nاما در جمله ما عملت بمعنى الذى است چون مفعول تجد است و ممكنست با كلمه بعد از خود رويهم مصدر باشد يعنى ( تجد عملها ) روزى كه هر كس عمل خود را حاضر مىبيند و كلمه جزاء قبل از آن در تقدير است يعنى جزاء عمل خود را مىبيند . كلمه « محضراً » اگر تجد را به معنى يافتن و مشتق از و جدان بگيريم حال براى تجد است ( و معنى چنين مىشود : روزى كه هر كسى عمل خود را مىيابد و بجزاء آن مىرسد در حالى كه حاضر است ) و اگر تجد را به معنى ميداند بدانيم محضراً مفعول آن مىشود ( يعنى روزى كه هر كسى عمل خود را حاضر مىبيند ) . جواب ( لو ) در آيه محذوف است به اين تقدير ( تود ان بينها و بينه امداً بعيداً لو ثبت ان بينها و بينه امداً بعيد ) يعنى دوست ميدارد كه بين او و عمل حاصله دورى باشد اگر ممكن بود كه بين او و عملش فاصلهء دورى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nباشد و ذكر جملهء ( ان . . . ) دلالت بر مفعول محذوف تودّ دارد و لفظ تود دلالت بر جواب لو مينمايد و اين مطلب اكنون بخاطرم رسيد و به حمد اللَّه واضح است .\r\n\r\nتفسير :\r\nچون خداوند مردم را از عقاب ترسانيد و بر حذر داشت ( در آيه قبل ) در اين آيه وقت عذاب و عقاب را بيان مىدارد و ميفرمايد :\r\n يَوْمَ تَجِدُ كُلُّ نَفْسٍ ما عَمِلَتْ  - روزى كه هر كسى آنچه عمل كرده است ( در دنيا ) مىيابد .\r\n مِنْ  - ( در ) طاعت و  خَيْرٍ مُحْضَراً  - ( خير حاضر ) .\r\nو نظير اين آيه آيهء زير است : « و وجدوا ما عملوا حاضراً » آنچه عمل كردند در برابر خود حاضر مىيابند و مىبينند و همچنين اين آيه « و علمت نفس ما احضرت » - ( هر كس و هر نفسى آنچه حاضر كرده خواهد دانست ) .\r\nسپس در كيفيت وجود عمل و حضور عمل اقوالى گفته شده :\r\n1 - ابى مسلم و غير او گفته‌اند كه يعنى صحيفه‌ها و نامه‌هاى اعمال حسنه و سيئه را مىبيند و مىگيرد . و اين قول ، اختيار قاضى نيز هست .\r\n2 - يعنى جزاء عمل‌هاى خود را كه عبارتست از ثواب يا عقاب ( بهشت يا دوزخ ) مىيابند و ميگيرند ولى خود اعمال اعراض و خيرهايى بوده كه باطل شده و ديگر اعادهء آنها جايز و درست نيست و بيمعنى است پس محال است كه خود آنها حاضر ، يافت شود .\r\n وَ ما عَمِلَتْ مِنْ سُوءٍ  - ( و آنچه بدى كه بجاى آورده ) يعنى هر انسانى آنچه گناه كرده حاضر مىيابد .\r\n تَوَدُّ لَوْ أَنَّ بَيْنَها وَ بَيْنَهُ  - ( دوست دارد كه بين خود و گناهانش )  أَمَداً بَعِيداً  - ( فاصلهء دور و بسيارى باشد ) يعنى آنها اعمال او نباشند .\r\nدرباره « امداً بعيداً » سدى گويد : مراد مكان و فاصله بسيار است . و مقاتل گويد : مراد فاصلهء بين مشرق و مغرب است .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n وَ يُحَذِّرُكُمُ اللَّهُ نَفْسَهُ  - ( خدا شما را از خود يعنى عذاب خود بر حذر مىدارد ) .\r\n وَ اللَّهُ رَؤُفٌ بِالْعِبادِ  - ( خداوند بر بندگانش رحيم است ) .\r\nحسن گويد : يكى از نعمتهاى كامل و رحمت او بر بندگان اينست كه ايشان را از عقاب خود بر معصيت ترسانده است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\n[ سوره آل‌عمران ( 3 ) : آيات 31 تا 34 
  ]\r\nقُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحِيمٌ ( 31 ) قُلْ أَطِيعُوا اللَّهَ وَ الرَّسُولَ فَإِنْ تَوَلَّوْا فَإِنَّ اللَّهَ لا يُحِبُّ الْكافِرِينَ ( 32 ) إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ ( 33 ) ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ ( 34 )\r\n« 1 »\r\n\r\nترجمه :\r\nبگو ( اى پيغمبر ) اگر خدا را دوست ميداريد مرا اطاعت كنيد تا خدا شما را دوست بدارد و گناهانتان را ببخشايد خداوند غفور و رحيم است .\r\nبگو ( اى پيغمبر ) خدا و پيامبر ( ص ) را اطاعت كنيد پس اگر پشت كرديد خداوند كافرين را دوست ندارد .\r\nخداوند آدم و نوح و آل ابراهيم و آل عمران را از اهل دنيا برگزيد نژاد آنها بعضى از بعض ديگر است و خدا شنوا و دانا است .\r\n\r\n\r\n","description":"","footnote":"\r\n( 1 ) سوره آل عمران آيات 31 تا 33 جزء 3 سوره 3\r\n","page_name":" 36 ","page_number":36},
  {"content":"\r\n\r\n\r\nبيان آيه 31 - 32\r\n\r\nلغت :\r\nمحبت يعنى اراده ولى اراده‌اى كه مضاف و مربوط بيك مراد باشد يا چيزى از متعلقات بمراد چنان كه گويى زيد را دوست دارم و اكرام زيد را دوست دارم كه در اولى مورد اراده و خواست تو خود زيد است و در مثال دوم متعلق و چيزى از زيد كه اكرام وجود اوست .\r\nولى در اراده خود مراد مورد توجه نيست بلكه فقط چيزى و متعلقى از او مورد توجه است چنان كه نميتوان گفت : « اريد زيداً » بلكه فقط ميتوان گفت « اريد اكرام زيد » .\r\nو اين مطلب از اين جاست كه محبت در جاى ميل و علاقه طبايع است كه جارى مجراى شهوت و خواست ( تمايل ) مىباشد و در مقام اضافه به چيزى يا كسى همان معامله مىشود .\r\nو محبت خداى تعالى نسبت به بنده اراده اينست كه بوى ثواب دهد و محبت عبد نسبت به خدا خواستن اوست در مقام اطاعت و با اطاعت .\r\nطاعت : متابعت كردن دعوت كننده در چيزى كه بدان دعوت مىكند و لذا گاهى انسان مطيع شيطان است اگر چه قصد اطاعت وى نداشته باشد زيرا اگر بمعصيتى كه دل ميخواهد ميل پيدا كند و توجه كند اطاعت شيطان را كه نيز داعى به معصيت است نموده .\r\n\r\nشان نزول :\r\nمحمد بن جعفر بن زبير گويد : اين دو آيه درباره وفد نجران ( مسيحيانى كه از نجران بر پيامبر وارد شدند ) نازل شده در آن وقت كه گفتند : ما مسيح را خيلى بزرگ\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nميشماريم به جهت محبت خدا .\r\n\r\nتفسير :\r\nسپس خداوند بيان ميدارد كه ايمان بوى فايده ندارد مگر اينكه با ايمان به پيغمبرش ( ص ) همراه باشد پس ميفرمايد :\r\n قُلْ  : ( بگو ) اى محمد .\r\n إِنْ كُنْتُمْ تُحِبُّونَ اللَّهَ  : ( اگر خدا را دوست داريد ) چنان كه گمان ميكنيد .\r\n فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ  : از من ( كه پيغمبرم ) اطاعت كنيد تا خدا شما را دوست بدارد و گناهانتان را ببخشايد . ) ابن عباس گويد : مراد اينست كه اگر ( دين ) خدا را دوست داريد ( مراد از دوستى خدا دوستى دين خداست . ) ديگرى گفته يعنى : اگر در ادعاى دوستى خدا راست ميگوييد مرا اطاعت كنيد و اگر چنين كنيد خداوند شما را دوست خواهد داشت و شما را خواهد آمرزيد .\r\n وَ اللَّهُ غَفُورٌ رَحِيمٌ  : ( خداوند غفور و رحيم ) يعنى : كثير الرحمه و كثير - المغفرة است .\r\n قُلْ أَطِيعُوا اللَّهَ وَ الرَّسُولَ  : ( بگو خدا و رسولش را اطاعت كنيد ) يعنى :\r\nبگو اى محمد اگر خدا را دوست داريد چنان كه ادعا ميكنيد پس علامت صدق خود را با اطاعت او و پيامبر ظاهر سازيد كه اين علامت صدق ادعاى شماست .\r\n فَإِنْ تَوَلَّوْا  : ( پس اگر پشت كردند . ) يعنى : اگر از اطاعت خدا و پيامبرش اعراض نمودند .\r\n فَإِنَّ اللَّهَ لا يُحِبُّ الْكافِرِينَ  : ( خداوند ( در نتيجه ) كافران را دوست ندارد ) .\r\nيعنى : خداوند آنها را دشمن دارد و ثواب براى آنها نخواهد خواست و از نفى ( لا يحب ) بر اثبات ( بغض و دشمنى ) دلالت آورده و اين طريق ابلغ است و بر معنى بيشتر دلالت مىكند زيرا اگر ميفرمود : يبغضهم يعنى آنها را دشمن دارد ممكنست توهم شود كه از جهتى آنها را دشمن دارد و از جهتى ديگر دوست چنان كه جايز است كه\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nچيزى از جهتى معلوم باشد ( پس معنى آيه اينست كه آنها را مطلقاً و از هيچ جهت دوست ندارد بدليل اطلاق آيه ) و به همين جهت در اين آيه دلالتى است بر بطلان مذهب « مجبّره » كه مىگويند خداوند كفار را از جهت كافر بودنشان دوست ندارد و به همين جهت بايشان ثواب نميدهد ( بلكه خودشان و كفرشان را دشمن دارد . )\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nبيان آيه 33\r\n\r\nلغت :\r\n1 - اصطفاء : برگزيدن . و اصطفاء و اجتباء و اختيار نظير همند . اصطفاء از باب افتعال و مشتق از صفوة است .\r\nو اصطفاء بهترين مثال بيانى است كه ميتوان چيز معلوم و آشكار پيش چشم را بدان مثال زد و بيان نمود و مجسم ساخت زيرا صافى ، آب يا هر چيزى است كه كاملا پاك و خالص از هر كدورت و تيرگى باشد و خداوند خلوص اين مردم ( مذكور در آيه ) را از فساد تشبيه كرده است به خلوص چيز صاف و پاكيزه از آلودگىها و تيرگىها و بدين اسم ناميده است .\r\n2 - آل : معنى آل در آيهء شريفه ( و اذ انجيناكم من آل فرعون « 1 » . . . ) گذشت .\r\n\r\nاعراب :\r\nذرية : منصوب است و در علت نصب آن دو احتمال است :\r\n1 - حال است و عامل آن اصطفى - و معنى چنين مىشود ( برگزيد ذريه‌اى را كه . . ) 2 - بدل از مفعول اصطفى است - و معنى چنين مىشود ( برگزيد آل ابراهيم . . .\r\nكه ذريه‌اى هستند . . . )\r\n\r\nتفسير :\r\n إِنَّ اللَّهَ اصْطَفى  : ( خدا برگزيد )  « آدَمَ وَ نُوحاً »  ( آدم و نوح را با نبوت خود ) .\r\n وَ آلَ إِبْراهِيمَ وَ آلَ عِمْرانَ عَلَى الْعالَمِينَ  : ( آل ابراهيم و آل عمران را بر جهانيان ) يعنى بر مردم جهان زمان خودشان به اينكه انبياء را از آنان قرار دارد .\r\nمعانى ديگرى نيز در اينجا گفته شده : 1 - دين آنها را برگزيد . مثل : « و اسئل\r\n\r\n\r\n","description":"","footnote":"\r\n( 1 ) سوره بقره آيه 49\r\n","page_name":" 40 ","page_number":40},
  {"content":"\r\n\r\nاهل القريه‌ى است ( سؤال كن از قريه يعنى از اهل قريه ) و اين قول فراء است 2 - يعنى اختيار كرد ايشان را به اينكه آنها را فضيلت بخشيد بر ديگران بواسطه نبوت و امور بزرگ ديگرى كه به آنها عنايت فرموده و مصالح خلق را بر آنها مترتب گردانيد . 3 - آدم را برگزيد به اينكه او را بيواسطه آفريد و در بهشت سكنى داد ، فرشتگان را گفت تا بر او سجده آرند و او را بر آدميان و فرشتگان فرستاد و نوح را برگزيد به اينكه طول عمر و نبوت داد و دعايش را مستجاب كرد و قوم ستمكارش را غرق گردانيد و او را با گشتى نجات داد و ابراهيم را برگزيد به اينكه به او مقام خلت داد و آتش را بر وى سرد كرد و نمرود را هلاك نمود . دربارهء آل ابراهيم و آل عمران نيز چند قول آمده :\r\n1 - مراد از آل ابراهيم و آل عمران خود آن دو هستند و چنان كه آيه شريفهء زير ( و آنچه آل عمران و آل هارون يادگار گزاردند ) يعنى خود آن دو يادگار گزارده‌اند .\r\n2 - آل ابراهيم اولاد اوست يعنى اسماعيل و اسحاق و يعقوب و اسباط كه در اسباط است داود و سليمان و يونس و زكريا و يحيى و عيسى و در آل ابراهيم است پيامبر ما محمد ( ص ) كه از فرزندان اسماعيل است .\r\n3 - آل ابراهيم مؤمنان متمسك بدين او يعنى دين اسلام ميباشند و اين قول ابن - عباس و حسن است .\r\nو اما آل عمران ، گفته‌اند كه آنها نيز از آل ابراهيم ميباشند چنان كه درباره آنها فرموده  « ذُرِّيَّةً بَعْضُها مِنْ بَعْضٍ »  يعنى ( ذريه‌اى كه بعضى از بعض ديگر بوجود آمده‌اند . ) و آل عمران موسى و هارون دو پسر عمران ميباشند و عمران نسبش اينست عمران بن يصهر بن فاهث بن لاوى بن يعقوب .\r\nو بعضى گفته‌اند مراد از آل عمران مريم و عيسى است ( عمران پدر مريم است ) به اين نسب : عمران بن هشم بن امون از فرزندان سليمان بن داود زيرا آل مرد اهل بيت اوست كه منسوب به اوست . اين قول حسن و وهب است .\r\nو گفته‌اند كه : آل ابراهيم همان آل محمد ( ص ) هستند كه اهل او هستند .\r\nو واجب است كسانى را كه خداوند گزيده مطهر و معصوم و منزه از زشتىها باشند .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nزيرا خداوند بر نخواهد گزيد مگر كسى را كه اين چنين باشد و ظاهرش نيز همانند باطنش پاك باشد ، در طهارت و عصمت . بنا بر اين برگزيده شدن مختص است به كسانى و افرادى از آل ابراهيم و آل عمران كه معصوم باشند ، خواه بعنوان پيامبر و خواه بعنوان امام برگزيده شده باشند .\r\nو گفته شده كه اصطفاء دو گونه است :\r\n1 - خداوند او را براى خود برگزيده يعنى او را خالص گردانيده براى خود كه به خودش اختصاص داشته باشد .\r\n2 - او را بر ديگران برگزيده يعنى او را به تفضيل و برترى بر ديگران اختيار كرده .\r\nو اگر ( بنا بر معنى دوم ) اشكال شود كه چرا خداوند آنها را قبل از اينكه عملى انجام دهند تفضيل و برترى بخشوده جواب اينست كه : وقتى خدا ميداند كه صلاح مكلفين جزء بوسيلهء آنها انجام نپذيرد پس بايد قبلا مردم را به ( برگزيده بودن ) ايشان بشارت دهد و از حسن اخلاق و افعال و شمايل آنها خبر دهد چنان كه جلالت قدر و پاكى وجود ايشان را عنايت فرمود تا موجب جذب مردم و قبول گفته آنها و انقياد نسبت به آنها باشد .\r\nو نيز در آيه دلالت است بر برترى انبياء بر فرشتگان زيرا « العالمين » كه خداوند انبياء را بر آنها فضيلت داده شامل ملائكه و غير ملائكه و بالجمله همه مخلوقات مىباشد .\r\n ذُرِّيَّةً  : اولاد و فرزندانى كه ،  بَعْضُها مِنْ بَعْضٍ  : بعضى آنها از بعض ديگرند .\r\nدرباره اين عبارت چند وجه گفته‌اند :\r\n1 - حسن و قتاده گويند : يعنى بعضى از بعض ديگرند در همكارى و معاونت در راه حق و عليه گمراهى .\r\n2 - يعنى در توالد و تناسل كه آنان كه در آيه ذكر شده‌اند در درجه اول ذريه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nآدمند و در درجه دوم ذريه نوح و سپس ابراهيم - از حضرت صادق عليه السلام - زيرا ميفرمايد : اين برگزيدگان الهى بعضى از نسل بعضى ديگرند .\r\n وَ اللَّهُ سَمِيعٌ عَلِيمٌ  : يعنى خدا شنوا و دانا است .\r\nدر معنى و مقصود اين آيه دو قولست :\r\n1 - شنواست به آنچه آنان ( ذريه ) گويند و داناست به آنچه در دل پنهان ميدارند و به همين جهت آنها را برترى بخشيده كه : استقامت و صدق قلبى و عملى آنها را ميداند .\r\n2 - شنواست سخنان دختر عمران را در نذرى كه كرده و داناست به آنچه در دل پنهان داشته .\r\n\r\nنظم آيات :\r\nوجه ارتباط اين آيه بما قبل اينست كه چون درباره ابراهيم و عيسى بين يهود و نصارى نزاع واقع شد خداوند بيان ميفرمايد كه هر كه مطيع پيغمبر اكرم ( ص ) است بايد گفتهء او را درباره آن دو بپذيرد .\r\nو گفته‌اند كه وجه اتصال اينست كه چون مشركان از امر خدا درباره اطاعت پيغمبر سرباز زدند خداوند بيان فرمود كه همانطور كه قبلا انبياء را برسالت برگزيده محمد ( ص ) را نيز برگزيده پس دليلى ندارد كه رسالت گذشتگان از رسل را بپذيرند و رسالت او را انكار كنند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\n[ سوره آل‌عمران ( 3 ) : آيات 35 تا 36 
  ]\r\nإِذْ قالَتِ امْرَأَتُ عِمْرانَ رَبِّ إِنِّي نَذَرْتُ لَكَ ما فِي بَطْنِي مُحَرَّراً فَتَقَبَّلْ مِنِّي إِنَّكَ أَنْتَ السَّمِيعُ الْعَلِيمُ ( 35 ) فَلَمَّا وَضَعَتْها قالَتْ رَبِّ إِنِّي وَضَعْتُها أُنْثى وَ اللَّهُ أَعْلَمُ بِما وَضَعَتْ وَ لَيْسَ الذَّكَرُ كَالْأُنْثى وَ إِنِّي سَمَّيْتُها مَرْيَمَ وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ ( 36 )\r\n« 1 »\r\n\r\nترجمه :\r\nچون همسر عمران گفت : بار خدايا نذر كرده‌ام كه آنچه در شكم دارم محرر گردانم پس از من بپذير . همانا تو شنوا و دانايى و چون دختر بزاييد گفت : خدايا من دختر زائيدم . و خدا عالمتر است به آنچه زاييد و پسر مثل دختر نيست و من آن را مريم ناميدم و او و ذريه‌اش را از شر شيطان به تو مىسپارم .\r\n\r\n\r\n","description":"","footnote":"\r\n( 1 ) سوره آل عمران آيه 35 و 36 جزء 3 سوره 3\r\n","page_name":" 44 ","page_number":44},
  {"content":"\r\n\r\n\r\nبيان آيه 35 - 36\r\n\r\nلغت :\r\n1 - در معنى محرر از نظر لغت دو احتمال است :\r\nاول : آزاد شده مشتق از حريت . حررته ( تحريراً ) يعنى او را آزاد كردم .\r\nدوم : مشتق از تحرير كتابست : يعنى خالص گردانيدن كتاب از فساد و صالح گردانيدن آن .\r\n2 - تقبل : پذيرفتن چيزى را با رضايت خاطر مثل قبول هديه . اصل تقبل به معنى مقابله است .\r\nوضع : در اصل بمعنى حط و پستى .\r\nوضع زن حمل خود را : يعنى زاييدن .\r\nموضع : مكان وضع و مكان نهادن .\r\nضعة : پستى : چون قدر و مقام صاحب خود را پست مىكند .\r\nشيطان رجيم : تفسير آن در اول كتاب گذشت .\r\n\r\nتفسير :\r\nچون خداى سبحان برگزيده بودن آل عمران را ياد فرمود در پى آن ذكر مريم را آورده كه :\r\n إِذْ قالَتِ امْرَأَتُ عِمْرانَ  : سخن درباره عمران گذشت كه بگفته ابن عباس عمران بن ماثان است يا عمران بن هشم از نسل سليمان و اين غير از عمران پدر موسى است و بين آن دو عمران 1800 سال فاصله است .\r\nهمسر عمران مادر مريم و جده عيسى است . و بنام حنه موسوم است و خواهرى داشت كه همسر زكريا بود كه اشياع نام داشت . پس يحيى و عيسى پسر خالهء\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nيكديگرند .\r\n رَبِّ إِنِّي نَذَرْتُ لَكَ ما فِي بَطْنِي  : پروردگارا نذر يعنى واجب كردم براى تو كه آنچه در شكم دارم )  مُحَرَّراً  : يعنى خادم بيعه ( كه نام معبد يهود است ) تا خدمت عابدان كند .\r\nدرباره محرر چند معنى ديگر گفته شده :\r\n1 - آزاد و خالص براى عبادت ( از شعبى ) 2 - آزاد و خالص براى اطاعت تو يعنى او را هرگز براى كارها و انجام حوائج خود به كار نگمارم ( از محمد بن جعفر ) .\r\n3 - در بنى اسرائيل طفلى را كه محرر ميشد در كنيسه منزل ميدادند تا در آنجا خدمت كنيسه كند و امور آن را انجام دهد و معتكف در آن باشد تا زمانى كه بالغ گردد و پس از بلوغ مخير بود كه در آنجا به همين سان بماند يا اينكه بهر جا خواهد برود .\r\nگفته‌اند كه حنه عقيم بماند و چندان فرزند نياورد كه مأيوس شد تا اينكه روزى زير درختى نشسته بود كه مرغى را ديد كه غذا در دهان جوجه‌هاى خود مىنهد وى از مشاهدهء آن علاقه به فرزند در دلش بجنبيد و همان دم از خدا بخواست كه كودكى به او عنايت كند و به مريم حامله شد .\r\nاز امام ششم روايت است كه خداوند به عمران وحى كرد كه من فرزند مبارك به تو ارزانى خواهم كرد كه كوران و كران و پيس‌ها را شفا دهد و مردگان را باذن حق زنده گرداند و او را بر بنى اسرائيل پيامبر ميگردانم . وى همسر خود حنه را از اين مطلب خبر داد . و چون حنه به مريم حامله شد گفت خدايا من نذر كردم كه فرزند شكم خود را محرر گردانم  « فَتَقَبَّلْ مِنِّي »  - ( پس از من بپذير ) يعنى نذر مرا بديدهء رضا قبول فرما .\r\n إِنَّكَ أَنْتَ السَّمِيعُ  : ( همانا تو شنوايى ) بدانچه مىگويم .\r\n الْعَلِيمُ  : ( دانايى ) به آنچه نيت منست و از اينرو اطمينان به تو بجاست .\r\n فَلَمَّا وَضَعَتْها  : گفته‌اند كه عمران پيش از زاييدن همسرش وفات يافت و حنه\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمايل بود پسر بزايد و چون مريم را زاييد شرمنده گشت .\r\n قالَتْ  - در حالى كه سر از شرم به زير داشت ( گفت ) .\r\n رَبِّ إِنِّي وَضَعْتُها أُنْثى  - در معنى اين آيه دو قول آمده :\r\n1 - در مقام اعتذار اينست كه نميتواند به نذر خود عمل كند ( چون دختر را در بنى اسرائيل محرر نميكردند و نميتوانستند بكنند ) 2 - چون مىخواهد براى مريم دعا كند و او را به خدا بسپارد اول زمينه را آماده مىكند كه خدايا زن مثل مرد نيست زيرا كه عقل او ناقصتر و سعى او ناچيزتر است .\r\n وَ اللَّهُ أَعْلَمُ بِما وَضَعَتْ  - در اين آيه خداوند خبر ميدهد كه او به حال مريم عالمتر است از مادر مريم .\r\nزيرا كه مريم را آفريده و صورت بخشيده . اين معنى با قرائت اول كه سكون تاء باشد صحيح‌تر است و با قرائت ديگر كه تاء مضموم « وضعت » بخوانيم آيه بيان خطاب مريم است به خدا يعنى پروردگارا تو از من به آنچه زاييدم عالمترى .\r\n وَ لَيْسَ الذَّكَرُ كَالْأُنْثى  - ( و فرزند پسر چون فرزند دختر نميباشد ) زيرا آنچه را مرد شايسته است زن شايسته نيست و از آن جمله در آنان ( بنى اسرائيل ) فقط تحرير و به خدمت كنيسه گماردن را براى مرد جايز ميشمردند و بر زن جايز نميدانستند زيرا به علت عادت حيض و نفاس و وجوب پوشيدن خود از ضرر و خوددارى از رفتن ميان مردم صلاحيت تحرير و ماندن در كنيسه و خدمت عابدان و معتكفان را ندارد .\r\nقتاده گويد : اختصاص تحرير بمردان صرف جريان عادت نبوده و گفته‌اند كه مراد حنه از اين سخن اين بوده كه خدايا مرد رويهمرفته از زن افضل است و براى كارها صلاحيت بيشترى دارد .\r\nضمير ( ها ) در ( وضعتها ) كنايه از ( ما فى بطنى ) و يا كنايه از معلومى است كه از كلام فهميده مىشود .\r\n وَ إِنِّي سَمَّيْتُها  مريم - مريم در لغت ايشان بمعنى عابده و خادمه است . مريم بهترين و جليل‌ترين زنان زمان خود بود .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nثعلبى باسنادش از ابى هريره نقل مىكند كه رسول اكرم ( ص ) فرمود : از زنان عالم چهارتن كافى هستند ( كامل هستند ) : 1 - مريم بنت عمران 2 - آسيه دختر مزاحم 3 - خديجه دختر خويلد 4 - فاطمه دختر محمد ( ص ) .\r\n وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ  - مادر مريم از آفاتى كه ممكن بود مريم را تهديد كند ترسان بود و از اينرو ايندعا نمود . گفته‌اند استعاذهء مادر مريم از شيطانيست كه وقت ولادت كودك با اوست و صداى نوزاد از اوست .\r\nدر نتيجهء اين دعا خدا مريم و عيسى را از شر شيطان حفظ كرد . ابى هريره از پيغمبر اكرم ( ص ) روايت مىكند كه : هيچ مولودى نيست جز اينكه شيطان هنگام ولادت او را مس مىكند و كودك از آن است كه صدا بگريه بلند مينمايد مگر مريم و پسرش .\r\nو گفته‌اند مريم را از شر اغواء شيطان به خدا سپرد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n[ سوره آل‌عمران ( 3 ) : آيه 37 
  ]\r\nفَتَقَبَّلَها رَبُّها بِقَبُولٍ حَسَنٍ وَ أَنْبَتَها نَباتاً حَسَناً وَ كَفَّلَها زَكَرِيَّا كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ ( 37 )\r\n« 1 »\r\n\r\nترجمه :\r\nپس خداوند او را به خوبى قبول كرد و بنيكويى پرورش داد و زكريا را سرپرست او كرد هر گاه زكريا بمحراب نزد مريم مىشد نزد او روزى مىيافت و ميگفت اى مريم اين از كجا برايت آمده . مريم ميگفت اين از طرف خدا است كه خدا هر كه را بخواهد بيحساب روزى ميدهد .\r\n\r\n\r\n","description":"","footnote":"\r\n( 1 ) سوره آل عمران آيه 37 جزء 3 سوره 3\r\n","page_name":" 49 ","page_number":49},
  {"content":"\r\n\r\n\r\nبيان آيهء 37\r\n\r\nلغت :\r\nمصدر تقبل ( در آيه ) قبول آمده ( در صورتى كه بايد تقبل باشد ) از اينرو كه در تقبل معنى قبول است مثل تكرم كرماً كه تكرم بمعنى كرم است و نظير آنست كه در انبت معنى نبت است .\r\nابو عمرو گويد : مصدرهاى بر وزن قبول هيچيك بفتح فا نيامده بلكه همه بضم فا آمده مثل دخول و خروج .\r\nسيبويه گويد : فقط پنج فعل است كه مصدر آنها فعول است ( بفتح فا ) 1 - قبول 2 - طهور 3 - وضوء 4 - وقود 5 - ولوغ .\r\nقبيل يعنى كفيل : بمعنى ضامن است .\r\nكفل و اكفل ( كفلا و كفولا و كفالا ) بمعنى به عهده گرفتن معونه و خرجى كسى .\r\nاسم فاعل كافل است .\r\nمكفول عنه در اصطلاح كسى است كه بدهى به گردن دارد و مكفول به خود بدهى است و مكفول يعنى طلبكار .\r\nمحراب : جاى امام در مسجد . اصل محراب يعنى بهترين و شريفترين مكان در يك مجلس .\r\nزجاج گويد : محراب در اصل مكان عالى و شريف است و گاه به مسجد نيز محراب گفته شود .\r\nو نيز گفته‌اند : محراب مشتق از حرب ( جنگ ) است يعنى جاى حرب و جنگ زيرا در محراب انسان با شيطان مىجنگد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nتفسير :\r\n فَتَقَبَّلَها رَبُّها  - يعنى با اينكه دختر بود خداوند به نذر مادرش رضايت داد كه در بيت المقدس به خدمت گمارده شود با اينكه قبل از او هيچ زنى را به اين مقام نپذيرفته بود .\r\nگفته شده : ( تتقبلها ربها ) يعنى خداوند تربيت و انجام امور او را به عهده گرفت ( از حسن ) .\r\nو قبول خداوند مريم را اين بود كه هيچوقت علت ( حيض ) بر او عارض نشد .\r\n بِقَبُولٍ حَسَنٍ  - اينجا قبول به معناى تقبل به كار رفته . ابن عباس گويد : مراد اينست كه خداوند او را به راه سعداء برد .\r\n وَ أَنْبَتَها نَباتاً حَسَناً  - يعنى پرورش و رشد او را نيكو ساخت . در اين باره دو قول ديگر گفته‌اند :\r\n1 - يعنى خداوند خلقت او را بسيار معتدل و نيكو قرار داد كه در هر روز باندازهء يك سال ديگران رشد ميكرد . اين قول ابن عباس است .\r\n2 - روزى و غذاى او را ( از غيب ) ميرسانيد تا بسر حد بلوغ و كمال رسيد و اين قول ابن جريح است .\r\nابن عباس گويد : چون مريم بسن 7 سالگى رسيد روزها را روزه ميگرفت و شبها را عبادت ميكرد تا در عبادت از احبار و پيشوايان دين جلو افتاد .\r\n وَ كَفَّلَها زَكَرِيَّا  - ( و زكريا را كفيل او ساخت ) يعنى خداوند او را ضميمه ( اهل بيت ) زكريا قرار داد و او را كفيل و سرپرست او كرد تا بتربيت وى قيام كند و اگر ( كفلها - بتخفيف فا ) بخوانيم يعنى زكريا خود تربيت او را به عهده گرفت و او را ضميمه اهل بيت خود كرد .\r\nگفته‌اند كه حنه مريم را پس از ولادت در پارچه‌اى پيچيد و او را به مسجد آورد و بساكنان آن گفت اين نذر بيت المقدس است بگيريد و نگهداريد . احبار و روحانيون يهود درباره او بگفتگو پرداختند ( و هر كس او را بعهدهء خود ميخواست ) از اينرو كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمريم دختر امامشان بود .\r\nزكريا گفت من از شما بوى اوليترم زيرا خاله‌اش همسر و در خانه منست . احبار گفتند اگر بنا باشد بسزاوارترين كس سپرده شود اين كس مادر اوست پس بهتر كه بنا بر قرعه گزاريم به اين قرار كنار نهرى آمدند و همگى كه 25 تن بودند قلمهاى خود به آب افكندند . همه قلمها در آب فرو رفت مگر قلم زكريا كه در سطح آب به حركت در آمد و بجاى بماند ( از ابن اسحاق ) .\r\nو گفته شده كه همه قلمها را جريان آب با خود ببرد مگر قلم زكريا را كه ثابت در جاى خود بماند .\r\nزكريا رئيس احبار بود از نسل سليمان و در لفظ زكريا سه لغت آمده : زكرياء ( با الف ممدود ) و زكريا ( با الف مقصور ) و زكرى با ياء مشدد .\r\nچون زكريا مريم را گرفت خانه‌اى برايش ساخت و دايه برايش مقرر كرد و گويند او را بخاله‌اش مادر يحيى سپرد و مريم تا سن جوانى و رشد نزد او بود . پس از آن برايش محرابى در مسجد بساخت و در آن را در وسط قرار داد كه جز با نردبان ممكن نبود بر او وارد شد مثل باب كعبه و جز او كسى نزد مريم نميرفت كه خود براى بردن غذا بنزدش ميرفت .\r\n كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً  - يعنى ميوه‌هاى تازه و گوارا و غير موسمى نزد او ميديد چنان كه در زمستان ميوه تابستانى و به عكس ( از ابن عباس و مجاهد ) .\r\nو گفته‌اند : مراد اينست كه مريم هرگز در دنيا از كس شير نخورد بلكه روزيش از بهشت ميرسيد .\r\n قالَ يا مَرْيَمُ أَنَّى لَكِ هذا  ؟ زكريا مىپرسيد كه اينها از كجاست ؟\r\n قالَتْ هُوَ مِنْ عِنْدِ اللَّهِ  : يعنى مريم ميگفت از بهشت ميآيد و اين امر كرامتى بود براى مريم و اگر چه خرق عادت است ولى نزد ما ( شيعه ) جايز است كه خداوند آيات خارق العاده خود را بر غير انبياء يعنى اولياء و اصفياء خود نيز ظاهر سازد ولى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمعتزله كه اين مطلب را قبول ندارند در اينجا دو قول براى توجيه حرف خود گفته‌اند :\r\n1 - اين عمل براى مريم مقدمه تأسيس نبوت عيسى بود ( از بلخى ) .\r\n2 - اين روزى غيبى بدعاى زكريا بود پس معجزه اوست ( از جبايى ) .\r\n إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ  : تفسير اين آيه گذشت .\r\n\r\nنظم آيات :\r\nوجه ارتباط اين قسمت به ما قبل اينست كه قول مريم را ذكر مىكند و بنا بر اين ( به غير حساب ) يعنى استحقاق از ناحيه عمل است زيرا اين كار تفضلى بوده كه خداوند بطور ابتدايى بهر كس بخواهد ميدهد و در اين صورت جمله عطف بما قبل است .\r\nو محتمل است كه ( يرزق من يشاء ) اخبار خداوند باشد برزاقيت بيحد خود و جمله استينافى باشد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\n[ سوره آل‌عمران ( 3 ) : آيات 38 تا 39 
  ]\r\nهُنالِكَ دَعا زَكَرِيَّا رَبَّهُ قالَ رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ ( 38 ) فَنادَتْهُ الْمَلائِكَةُ وَ هُوَ قائِمٌ يُصَلِّي فِي الْمِحْرابِ أَنَّ اللَّهَ يُبَشِّرُكَ بِيَحْيى مُصَدِّقاً بِكَلِمَةٍ مِنَ اللَّهِ وَ سَيِّداً وَ حَصُوراً وَ نَبِيًّا مِنَ الصَّالِحِينَ ( 39 )\r\n« 1 »\r\n\r\nترجمه :\r\nدر اين موقع زكريا پروردگار خود را بخواند و گفت خداوندا مرا فرزندى پاك از نزد خود ده كه تو شنواى دعايى . فرشتگان او را كه در محراب به نماز ايستاده بود ندا دادند كه خدا ترا به يحيى بشارت ميدهد كه تصديق كننده كلمه‌اى از خداست كه آقا و پارسا و پيغمبرى از صالحان است .\r\n\r\n\r\n","description":"","footnote":"\r\n( 1 ) سوره آل عمران آيه 38 و 39 جزء 3 سوره 3\r\n","page_name":" 54 ","page_number":54},
  {"content":"\r\n\r\n\r\nبيان آيه 38 - 39\r\n\r\nلغت :\r\n1 - هبه : تمليك چيزى به كسى است بى عوض .\r\n2 - سيد : از سواد ( املاك ) است و سيد قوم يعنى مالك سواد اعظم آنها و كسى كه اطاعتش بر اهل سواد لازم است و اين معنى درباره سيد وقتى است كه به صورت مضاف يا با قيدى به كار رود ولى بطور مطلق استعمال آن جز براى خداوند سزاوار نيست .\r\n3 - حصور : آنكه از جماع و آميزش جنسى ممنوع است و گفته‌اند حصور كسى است كه از برداشتن نفقه خود در موقع همراه بودن با دوستان ممنوع باشد .\r\nو نيز به آنكه خوشحالى خود را كتمان كند حصور گويند .\r\n\r\nتفسير :\r\n هُنالِكَ  : در آن هنگام كه ( زكريا ) ميوه‌هاى غير موسمى را ديد .\r\n دَعا زَكَرِيَّا رَبَّهُ  : زكريا دعا كرد .\r\n قالَ رَبِّ هَبْ لِي مِنْ لَدُنْكَ ذُرِّيَّةً طَيِّبَةً  : ( خداوندا به من فرزندى پاك ده ) يعنى بطمع افتاد كه از زن خود كه بسن نازايى رسيده بود بچه‌دار شود و آن را از خدا مسئلت نمود .\r\nطيبه يعنى مبارك ( از سدى ) و نيز گفته‌اند يعنى پاك و سالم از نظر جسم و روح و ظاهر و باطن .\r\n إِنَّكَ سَمِيعُ الدُّعاءِ  : يعنى تو قبول كننده و مستجاب كنندهء دعايى و « سمع اللَّه لمن حمده » به همين معنى است يعنى خداوند دعاى سپاسگزاران خود را مستجاب كند .\r\nو اينكه سمع بمعنى استجابت به كار ميرود اينست كه آن كس كه شايستگى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nداشته باشد كه حرفش را گوش فرا دهند و بشنوند صلاحيت استجابت و پذيرفتن حرف او نيز هست .\r\nو نيز كسى كه بسخنش اعتنا نشود چنانست كه سخنش را نشنيده‌اند .\r\n فَنادَتْهُ الْمَلائِكَةُ  : ( فرشتگان ندايش دادند ) . گويند منادى جبرئيل بوده در اين صورت ملائكه يعنى جنس ملائكه و مراد اينست كه ندا از طرف جنس فرشته و ملائكه بود .\r\nو نيز گفته‌اند دسته‌اى از فرشتگان او را ندا دادند .\r\n وَ هُوَ قائِمٌ يُصَلِّي فِي الْمِحْرابِ  : يعنى در مسجد و يا در محراب مسجد نماز ميخواند .\r\n أَنَّ اللَّهَ يُبَشِّرُكَ بِيَحْيى  : خداوند يحيى را قبل از ولادت به اين اسم ناميد و در اينكه چرا اين اسم را بر او نهاده‌اند اقوالى است :\r\n1 - زيرا خداوند رحم نازاى مادر را به او زنده و احياء كرد . ( از ابن عباس ) .\r\n2 - خداوند او را بايمان زنده كرد . ( از قتاده ) .\r\n3 - قلبش را به نبوت احيا كرد .\r\n مُصَدِّقاً بِكَلِمَةٍ مِنَ اللَّهِ  : يعنى تصديق كننده بود عيسى را و اين معنى را همه اهل تفسير و تأويل قبول دارند مگر ابى عبيده كه گويد مراد اينست كه مصدق كتاب خدا بود و كلمه بمعنى كتاب آمده چنان كه مرسوم است گويند كلمه فلان كس را انشاء كردم يعنى قصيده او را و مسيح را كلمه خدا گويند چون بى پدر و از كلام الهى ( كن - فيكون ) بوجود آمده و بعضى گفته چون مردم به او هدايت يافته‌اند كلمة اللَّه ناميده شده هم چنان كه مردم بكلام خدا هدايت شده‌اند و نيز همانطور كه روح اللَّه ناميده شده كه مردم در دين بواسطه او احياء گشته‌اند چنان كه به روح خود حيات يافته‌اند .\r\nو يحيى 6 ماه از عيسى بزرگتر بود و نبوت وى را تصديق كرد و اول مصدق او بود و شهادت داد كه عيسى كلمه و روح خداست .\r\nو اين خود يكى از معجزات عيسى و قويترين اسباب نشر و ظهور نبوت او بود\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nزيرا مردم قول يحيى را بواسطهء زهد و راستيش مىپذيرفتند .\r\n وَ سَيِّداً  : آقا بود در علم و عبادت ( از قتاده ) . حسن گويد : در تقوى و علم و حسن خلق .\r\nحصور بود يعنى نزد خدا ارجمند و گرامى بود ( از ابن عباس ) .\r\nفقيه و عالم بود ( از سعيد بن مسيب . ) مطيع پروردگار بود ( از سعيد بن جبير . ) مطاع بود ( از خليل . ) جبايى گفته سيد بود يعنى سيد و آقاى مؤمنان بود به اينكه برايشان رياست داشت .\r\nو همه اين معانى بيك چيز بر ميگردد و آن اينست كه اهل بيت و لياقت داشت كه رياست و تدبير امور مردم بوى واگذار شود بواسطه زهد و تقوى و . . .\r\n وَ حَصُوراً  : يعنى خوددار از آميزش زنان بود ( از ابن عباس ، ابن مسعود ، حسن ، قتاده ) و نيز مروى از حضرت صادق ( ع ) و بنا بر اين قول مراد اينست كه نفس خود را از شهوات محصور و ممنوع ميدارد .\r\n2 - حصور كسى است كه به كارهاى لعب و باطل نمىپردازد ( از مبرد ) .\r\n3 - يعنى عنين ( آنكه قدرت آميزش ندارد ) ( از ابن مسيب و ضحاك ) ولى اين معنى درست نيست زيرا عنين بودن نقص است و بر انبيا نقص جايز نيست بعلاوه كه كلام در مورد مدح است نه ذم .\r\n وَ نَبِيًّا مِنَ الصَّالِحِينَ  : يعنى پيامبرى شريف و بلند مرتبه از جمله انبيا است .\r\nزيرا انبياء همه صالح بودند .\r\nاين آيه دلالت دارد كه زكريا از ديدن آن معجزات ( بر مريم ) بطمع فرزند افتاد كه خداوند از راه خرق عادت بوى فرزند دهد و اگر چه قبل از اين هم بقدرت خدا بر اين كار ايمان داشت ولى فكر ميكرد كه روى مصالحى نخواهد كرد ولى چون خرق عادت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nرا درباره مريم مشاهده نمود دانست كه خداوند باز هم در صورت اقتضاى حكمت چنين كارى خواهد كرد .\r\nو نيز آيه دلالت دارد كه فرزند صالح نعمت الهى است و از اينرو به زكريا بشارت داد به فرزند ( چون بشارت در مورد نعمت و امور خير است . )\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\n[ سوره آل‌عمران ( 3 ) : آيات 40 تا 41 
  ]\r\nقالَ رَبِّ أَنَّى يَكُونُ لِي غُلامٌ وَ قَدْ بَلَغَنِيَ الْكِبَرُ وَ امْرَأَتِي عاقِرٌ قالَ كَذلِكَ اللَّهُ يَفْعَلُ ما يَشاءُ ( 40 ) قالَ رَبِّ اجْعَلْ لِي آيَةً قالَ آيَتُكَ أَلاَّ تُكَلِّمَ النَّاسَ ثَلاثَةَ أَيَّامٍ إِلاَّ رَمْزاً وَ اذْكُرْ رَبَّكَ كَثِيراً وَ سَبِّحْ بِالْعَشِيِّ وَ الْإِبْكارِ ( 41 )\r\n« 1 »\r\n\r\nترجمه :\r\nپروردگارا چگونه مرا پسرى باشد در حالى كه پير شده‌ام و زنم نازاست ؟ فرمود خدا همين طور هر چه بخواهد مىكند .\r\nگفت خداوندا بر من نشانه‌اى قرار ده - گفت نشانه‌ات اينكه سه روز با مردم سخن نگويى مگر باشارهء لب و خدايت را بسيار ياد كن و او را صبح و شام تسبيح گوى .\r\n\r\n\r\n","description":"","footnote":"\r\n( 1 ) سوره آل عمران آيه 40 و 41 جزء 3 سوره 3\r\n","page_name":" 59 ","page_number":59},
  {"content":"\r\n\r\n\r\nبيان آيه 40\r\n\r\nلغت :\r\nمرد عاقر : آنكه فرزندش نشود و زن عاقر يعنى نازا ( از عقر يعقر ) و عقر مصدر است .\r\nلبيد گويد : أ عاقر مثل ذات رحم .\r\nيعنى : آيا زن نازا چون زنيست كه بسيار مىزايد ( و رحم زنده و سالم دارد . ) عقر : ديه فرج زن كه غصب شده باشد .\r\nبيضه عقر : آخرين بيضه .\r\nعقر : محله هر قومى و نيز اصل هر چيز .\r\nغلام : جوان .\r\nغلمة و اغتلام بشدت و بسيار طالب زن و نكاح بودن و به همين مناسبت بجوان كه در چنين سنى است غلام گويند .\r\n\r\nتفسير :\r\n قالَ  : ( گفت ) زكريا .\r\n رَبِّ  : بار پروردگارا : به خدا گفت نه بجبرئيل كه او را ندا داده بود .\r\n أَنَّى يَكُونُ لِي غُلامٌ  : چگونه فرزندى خواهم داشت ؟\r\n وَ قَدْ بَلَغَنِيَ الْكِبَرُ  : يعنى پيرى و سستى بر من مستولى شده .\r\nو اينكه گويند پيرى به من رسيده چون پيرى بمنزله طلب كنندهء انسان است كه به انسان وارد مىشود .\r\nو اينكه گويند انسان به پيرى ميرسد بگذشت سال‌ها و زمانها به آن ميرسد .\r\nولى اگر گفته شود كه شهر به من رسيد ( بلغنى البلد ) به اين معنى كه من به شهر\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nرسيدم ( مثل اينكه پيرى به من رسيد ) درست نيست زيرا كه بلد نزد انسان نمىآيد بخلاف پيرى .\r\nابن عباس گويد : زكريا در روز بشارت به فرزند 120 ساله بود و زنش 98 سال داشت .\r\n وَ امْرَأَتِي عاقِرٌ  : اگر سؤال شود كه چرا زكريا اين سخن بگفت با اينكه خداوند بشارت فرزند به او داده بود ؟ گوييم : اين سؤال براى كيفيت آمدن فرزند بود كه آيا خود و زنش جوان ميشوند يا در حال پيرى بچه‌دار ميگردند ( از حسن ) .\r\nو ممكنست براى اين بوده باشد كه بداند از همين زن پير بچه‌دار شود يا بايد زن جوان گيرد و لذا در جوابش فرمود :\r\n كَذلِكَ  : يعنى بر همين حالت و از همين زن .\r\n اللَّهُ يَفْعَلُ ما يَشاءُ  : اين كار بر او آسان است چنان كه شما خود نبوديد و خلقتان كرد .\r\nو نيز گفته‌اند وى در مقام تعجب و بزرگداشت نعمت و مقدور الهى اين سؤال كرده تعجبى كه معمولا در مواقع ظهور آيات بزرگ حق پيدا مىشود مثل اينكه كسى در برابر بخشش رفيقش مىگويد چگونه چنين مال گزافى را به من دادى ؟ يعنى چقدر نسبت به من بزرگى كرده‌اى و چه جود و سخاوتى در تو وجود دارد ؟ همين طور زكريا ميخواهد بگويد كه خداوند چقدر به او لطف كرده ! و چگونه او مستحق چنين نعمتى بزرگ گشته ؟ ! اما اين قول كه سؤال وى از وسوسه شيطان بوده يا از اين جهت كه گمان ميبرده كه ندا كننده شيطان است درست نيست زيرا انبياء بايد سخن فرشته را از صداى شيطان باز شناسند و نبايد شيطان بتواند آنها را ببازى گيرد بطورى كه راه تشخيص و فهم را بر آنها ببندد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nبيان آيهء 41\r\n\r\nلغت :\r\nرمز : بلب اشاره و گاهى در اشاره به چشم و ابرو و دست هم به كار رود ولى اغلب در همان معنى اول به كار رود . جوبه گويد :\r\nكان تكلم الأبطال رمزاً : كه رمز را براى اشاره بلب به كار برده .\r\n2 - عشى : از ظهر تا غروب .\r\nعشاء : از غروب خورشيد تا گذشت قسمت اول شب .\r\nعشاء : غذاى سر شب .\r\nعشا ( مقصور با الف كوتاه ) ضعف چشم و در اصل بمعنى تاريكى است .\r\nابكار : از طلوع فجر تا ظهر و اصل آن بمعنى تعجيل در كار است .\r\n\r\nتفسير :\r\nسپس زكريا از خداوند درخواست كرد كه براى وقت حمل زن نشانه‌اى بوى دهد تا بيشتر او را سپاس گويد و عبادت كند و يا زودتر خوشدل شود .\r\n قالَ رَبِّ اجْعَلْ لِي آيَةً  : خدايا برايم نشانه‌اى قرار ده يعنى علامتى براى وقت حمل زن . خداوند فرمود آن علامت باز ايستادن زبان توست ( بى آنكه آفتى پيدا كند ) :\r\n قالَ آيَتُكَ  - يعنى خدا گفت نشانهء تو ، يا جبرئيل گفت .\r\n أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً  - و درباره اين رمز چند قولست :\r\n1 - مطلق اشاره ( از قتاده ) 2 - حركت لبها .\r\n3 - روزه سه روز چون مردم در آن وقت وقتى روزه داشتند سخن نمىگفتند ( از عطا ) .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n وَ اذْكُرْ رَبَّكَ كَثِيراً  - ( و پروردگارت را بسيار ياد كن ) يعنى در اين سه روز . و معنى آيه اينست كه چون در آيهء قبل ، از سخن گفتن منع شده بود بداند كه از ذكر و تسبيح خداوند ممنوع نيست و اين مطلب معجزه را بليغ‌تر و آشكاراتر ميسازد .  « وَ سَبِّحْ »  ( تنزيه كن ) يعنى خداوند را به پاكى و تنزيه ( از عجز و صفات مخلوق ) ياد كن و مراد تسبيح معروف است و گفته‌اند مراد نماز است چنان كه عرب وقتى از نماز فارغ مىشود ميگويد از تسبيح فارغ شدم .\r\n بِالْعَشِيِّ وَ الْإِبْكارِ  - ( شبانگاه و صبحگاه ) يعنى در آخر روز و اول روز .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n[ سوره آل‌عمران ( 3 ) : آيات 42 تا 44 
  ]\r\nوَ إِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمِينَ ( 42 ) يا مَرْيَمُ اقْنُتِي لِرَبِّكِ وَ اسْجُدِي وَ ارْكَعِي مَعَ الرَّاكِعِينَ ( 43 ) ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ ( 44 )\r\n« 1 »\r\n\r\nترجمه :\r\nچون فرشتگان گفتند : اى مريم خداوند تو را برگزيد و پاك گردانيد و بر زنان جهان برگزيده ساخت . اى مريم براى پروردگارت قنوت و سجده كن و با ركوع كنندگان ركوع نما .\r\nاينها از خبرهاى غيب است كه به تو وحى ميكنيم و آن دم كه ( احبار ) قلم‌هاى خود را به آب افكندند كه كدام سرپرستى مريم كنند نزدشان نبودى و نيز آن دم كه كشمكش ميكردند پيش ايشان نبودى .\r\n\r\n\r\n","description":"","footnote":"\r\n( 1 ) سوره آل عمران آيه 42 تا 44 جزء 3 سوره 3\r\n","page_name":" 64 ","page_number":64},
  {"content":"\r\n\r\n\r\nبيان آيه 42 - 43\r\n\r\nتفسير :\r\nخداوند قبلا ذكر دختر عمران و نيز برترى دخترش مريم را بر همگان ياد كرد اكنون تفصيل آن اجمال را بيان ميفرمايد :\r\n وَ إِذْ قالَتِ الْمَلائِكَةُ  - ( چون فرشتگان گفتند ) « اذ » در اين آيه عطف است به  « إِذْ قالَتِ امْرَأَتُ عِمْرانَ »  و ممكنست جملهء مستأنفه و چنين باشد ( اذكر اذ قالت الملائكة ) و مراد از ملائكه فقط جبرئيل است .\r\n يا مَرْيَمُ إِنَّ اللَّهَ اصْطَفاكِ  - ( اى مريم خداوند ترا برگزيد ) يعنى ترا اختيار نمود و به تو لطف و عنايت خاص كرد تا در عبادت و انجام موجبات خشنودى وى فراغت و توفيق داشته باشى . و گفته‌اند يعنى : براى ولادت مسيح ترا برگزيد و اختيار كرد ( از زجاج ) .\r\n وَ طَهَّرَكِ  - ( و ترا پاك گردانيد ) بوسيله ايمان از كفر و بوسيله طاعت حق از معصيت او . ( از حسن و سعيد بن جبير ) و گفته شده : از اخلاق زشت و سجاياى ناروا و پست .\r\n وَ اصْطَفاكِ عَلى نِساءِ الْعالَمِينَ  - ( و بر زنان جهان برترى داد ) يعنى بر زنان زمان خودت زيرا سيد زنان همه جهان فاطمه دختر محمد ( ص ) است و اين قول حضرت امام باقر است و از نبى اكرم روايت شده كه : خديجه بر همه زنان امت من برتر است چنان كه مريم بر زنان جهان ( زمان خودش ) برتر بود .\r\nامام پنجم فرمود : يعنى ترا از ذريهء پيامبران انتخاب كرد و از زنا پاك گردانيد و نيز برترى داد ترا بواسطه ولادت عيسى ( ع ) بدون شوهر و برگزيده ساخت و به اين تقرير كلمه اصطفاء دوم تكرار نيست زيرا مراد و معنى آن غير از مراد اصطفاء اول است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n يا مَرْيَمُ اقْنُتِي لِرَبِّكِ  - ( اى مريم براى خدايت قنوت كن ) يعنى او را عبادت كن و در عبادت خالص باش .\r\n وَ اسْجُدِي وَ ارْكَعِي مَعَ الرَّاكِعِينَ  ( و سجده نما و با ركوع كنندگان ركوع كن ) يعنى به نحوى كه راكعان و ساجدان عمل ميكنند و مراد آيه اين نيست كه ركوع و سجده را همراه با آنها و در جماعت انجام دهد . و اما سجده را بر ركوع مقدم داشت با اينكه ركوع مقدم است زيرا و او ترتيب را نميرساند بلكه بر اشتراك معطوف و معطوف عليه دلالت دارد و واو در عطف اشياء مختلف بهم مثل تثنيه آوردن دو چيز همانند هم است ( چنان كه دو چيز همانند اگر با صيغهء تثنيه ذكر شود مثلا رجلين دو مرد ، تقدم يكى را بر ديگرى نميرساند ، عطف واو همچنين است ) و گفته‌اند معنى اينست : براى خدا سجدهء شكر كن و « اركعى » يعنى نماز بگزار با نماز گزاران و جبائى گفته : يعنى با جماعت نماز بگزار .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبيان آيه 44\r\n\r\nلغت :\r\n1 - انباء - اخبار و مفرد آن نبأ است .\r\nايحاء : القاء معنى به ديگرى بطور مخفى . و ايحاء : فرستادن بسوى انبياء .\r\nو اوحى اللَّه اليه يعنى ارسل اليه ( فرستاد بسوى او فرشته‌اى را ) . و ايحاء الهام ، و از آنست قول خداوند : و اوحى ربك الى النحل ( پروردگار تو بزنبور عسل وحى فرمود ) و آيه  « بِأَنَّ رَبَّكَ أَوْحى لَها »  يعنى خداى تو معنايى كه اراده داشت به او القاء كرد . عجاج گويد :\r\nاوحى لها القرار فاستقرت . يعنى قرار و پايدارى را به او « القا كرد » و او هم پايدارى نمود .\r\nو ايحاء اشاره ، گفته‌اند : فاوحت الينا و الانامل رسلها ( و اشاره كرد بما و انگشتانش فرستادهء او بودند ) و به اين معنى است گفتهء حقتعالى :  فَأَوْحى إِلَيْهِمْ أَنْ سَبِّحُوا بُكْرَةً وَ عَشِيًّا  ( اشاره كرد بايشان كه . . . ) و وحى : كتابت و نوشتن نيز هست . رؤبه گويد :\r\nفى سور من ربنا موحية در سوره‌هايى : از پروردگار ما نوشته است .\r\nقلم : آنچه بدان نويسند و قلم چيزى است كه هر انسانى ميان قوم خود بجولان و حركت ميآورد و قلم چيدن ناخن - مقالم نيزه - كعب‌هاى آن . و اصل قلم : بريدن كنار چيزى .\r\n\r\nاعراب :\r\nابو على گويد : اذ در آيه ( اذ يلقون ) متعلق است به كنت و كلمه « اذ » در  « إِذْ قالَتِ الْمَلائِكَةُ »  متعلق به يختصمون است و ممكنست متعلق به كنت باشد به اين تقدير : « و نبودى وقتى كه ملائكه گفتند . . . » و در نزد من اين قول وقتى درست است كه اذ ثانى بدل از اذ اولى باشد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nتفسير :\r\n ذلِكَ  - ( اين ) اشاره به آنچه درباره مريم و زكريا و يحيى گفته شد .\r\n مِنْ أَنْباءِ الْغَيْبِ  - ( از خبرهاى غيبى ) يعنى اخبارى كه از تو و قوم تو پنهان بود .\r\n نُوحِيهِ إِلَيْكَ  - ( وحى ميكنيم به تو ) يعنى از راه اعجاز و براى تذكر و موعظه و عبرت به تو القاء مينمائيم و وجه معجزه بودن آن اينست كه انسان گذشته و غايب را يا از راه مطالعه كتاب و يا تعلم از ديگرى ميآموزد و راه ديگر منحصر بوحى الهى است و چون نبى اكرم اسلام ، نه كتاب خوانده و نه از كسى درس گرفته - زيرا نشو و نماى او در سر زمين پر از جهل و نادانى مكه بود كه نه اهل كتاب بودند و نه با سواد - خداوند بيان ميدارد كه اين وحى اوست بوى و در اين سخن دليل نبوت او نيز هست .\r\n وَ ما كُنْتَ  - ( و نبودى ) اى محمد .\r\n لَدَيْهِمْ  : ( نزد ايشان . )  إِذْ يُلْقُونَ أَقْلامَهُمْ  : ( وقتى « در آب » افكندند قلمهايشان را ) كه به آن تورات را مىنوشتند يا ظرفهاى قرعه خود را كه در آن علامتهايى نهادند تا از روى آنها با قرعه بفهمند كه چه كسى بايد تكفل مريم را به عهده گيرد .\r\n أَيُّهُمْ يَكْفُلُ مَرْيَمَ  : ( كداميك مريم را سرپرستى كند ) در اين جمله چيزى افتاده و در تقدير است يعنى تا ببينند قرعه بنام كداميك ظاهر مىشود براى سر پرستى مريم و اين كلام در مقام تعجب و شگفت آورى است و براى اينست كه خداوند پيامبرش را از شدت حرص و علاقه آنها بر كفالت مريم بشگفت آرد ( از قتاده ) .\r\n وَ ما كُنْتَ لَدَيْهِمْ إِذْ يَخْتَصِمُونَ  : ( و نزد ايشان نبودى آن دم كه مخاصمه ميكردند ) اين آيه مىرساند كه مشاجره احبار بر سر كفالت مريم به حد خصومت رسيده و در وقت اين مشاجره دو قول است :\r\n1 - موقع ولادت او و آوردن مادر او را بكنيسه و بر سر تربيت و پرورش و مخارج او مشاجره بود و اين قول اكثر مفسران است .\r\n2 - موقع بزرگى و بلوغ مريم و عجز زكريا از تربيت وى بوده است و اين آيه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدلالت دارد بر اينكه قرعه براى تميز حقوق مردم مدخليت و موردى دارد و حضرت صادق « عليه السلام » فرمود : هيچ قومى نيست كه قرعه بزنند و كار خود را در آن به خدا واگذارند الا اينكه سهم صاحب حق از قرعه در آيد و نيز فرمود : چه قضيه‌اى از قرعه عادلتر است وقتى كه كار بخداى تعالى واگذار شود ؟ ! و خداوند ميفرمايد :  « فَساهَمَ . . . »  يعنى درباره يونس قرعه زدند و او به حكم قرعه به دريا افتاد و حضرت باقر فرمود : اول كسى كه درباره‌اش قرعه زدند مريم بود و اين آيه را خواند . سپس درباره يونس قرعه زده شد و سومين كس عبد اللَّه بود كه عبد المطلب را 9 پسر روزى شد و با خداوند نذر كرد كه اگر دهمين فرزند به او داده شود او را ذبح كند و چون عبد اللَّه به دنيا آمد بواسطه اينكه نبى اكرم در صلب او بود نميتوانست او را ذبح كند لذا 10 شتر آورد و در بين آنها و عبد اللَّه قرعه زد كه كدام را ذبح كند و سهم ( نشانه قرعه ) بنام عبد اللَّه در آمد 10 شتر ديگر براى قرعه افزود باز بنام عبد اللَّه آمد و به همين منوال تا به صد شتر رسيد تا در صد شتر قرعه بنام شتر در آمد عبد المطلب گفت : من با خدايم انصاف نكردم و در آخر سه بار قرعه را تكرار كرد و هر سه بار بنام شتر در آمد . در اين موقع گفت :\r\nالان دانستم كه خدا بجاى عبد اللَّه بشتران راضى است و آنها را نحر كرد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n[ سوره آل‌عمران ( 3 ) : آيات 45 تا 47 
  ]\r\nإِذْ قالَتِ الْمَلائِكَةُ يا مَرْيَمُ إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ وَجِيهاً فِي الدُّنْيا وَ الْآخِرَةِ وَ مِنَ الْمُقَرَّبِينَ ( 45 ) وَ يُكَلِّمُ النَّاسَ فِي الْمَهْدِ وَ كَهْلاً وَ مِنَ الصَّالِحِينَ ( 46 ) قالَتْ رَبِّ أَنَّى يَكُونُ لِي وَلَدٌ وَ لَمْ يَمْسَسْنِي بَشَرٌ قالَ كَذلِكِ اللَّهُ يَخْلُقُ ما يَشاءُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ ( 47 )\r\n« 1 »\r\n\r\nترجمه :\r\nوقتى را كه ملائكه گفتند : اى مريم خدا ترا بشارت ميدهد بكلمه‌اى از خود كه اسم او مسيح عيسى بن مريم است و در دنيا و آخرت وجيه و از مقربان است و با مردم در گهواره و در بزرگى سخن گويد و از صالحان مىباشد .\r\nگفت پروردگارا چگونه براى من فرزندى خواهد بود و حال آنكه هيچ بشرى با من نزديكى نكرده ؟ گفت اينچنين خداوند هر چه بخواهد ميآفريند و چون چيزى را حكم كند و مقرر نمايد ، به او گويد : باش پس خواهد بود .\r\n\r\n\r\n","description":"","footnote":"\r\n( 1 ) سوره آل عمران آيه 45 تا 47 جزء 3 سوره 3\r\n","page_name":" 70 ","page_number":70},
  {"content":"\r\n\r\n\r\nبيان آيه 45 - 46\r\n\r\nقرائت :\r\nقرائت اين آيه را در كلمه « يبشرك » بيان كرديم .\r\n\r\nلغت :\r\nمسيح : بر وزن فعيل بمعنى مفعول است و اصل آن بمعنى اينكه از آلودگيها مسح و صاف و پاك شده و مسيح نيز كسى را گويند كه يكى از دو قسمت چهره‌اش ممسوح است و ( از گوشت پوشيده و صاف است ) و نه چشم دارد و نه ابرو و به همين دليل دجال نيز به اين اسم ناميده شده - گفته شده كه مسيح ( بفتح ميم و تخفيف سين ) اسم عيسى است كه بمعنى صديق است و مسيح بكسر ميم و تشديد سين بر وزن شرّير اسم دجال است ( از ابراهيم نخعى ) و ديگران اين قول را انكار كرده‌اند . شاعر گويد :\r\n« اذ المسيح يقتل المسيحا : وقتى كه مسيح بكشد مسيح را » كه عيسى مسيح و دجال مسيح خوانده شد .\r\nوجيه : كريم در نزد كسى كه از او مسئلت و خواهشى مينمايد كه آن شخص مسئول او را بواسطه آبرويى كه در نزدش دارد رد نميكند بخلاف كسى كه آبرويش را براى سؤال ميريزد و دست رد به سينه‌اش مىخورد .\r\nوجه الرجل : « يوجه وجاهة » يعنى در نزد مردم داراى وجاهت و منزلت است .\r\nجاه : مقام بلند و رفيع .\r\nكهل : سن بين جوانى و پيرى و از اين لغت است اكتهل النبت : درخت بكهولت رسيد يعنى قوى و بلند شد . شاعر گويد :\r\nامارس الكهلة و الصبيا : به ترتيب و ممارست كودك و بزرگ مشغول ميشوم ( كهلة\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبمعنى كامل مرد به كار رفته . ) و از اين لغت است كاهل بمعنى بين كمر و گردن - و گفته‌اند كهولت سن 43 سالگى است .\r\n\r\nاعراب :\r\nوجيهاً : منصوب است و حال ، و معنى چنين است « خداوند ترا بشارت ميدهد به اين فرزند در حالى كه وجيه است و ( يكلم ) نيز جمله حاليه و عطف بر وجيه مىباشد و عطف فعل مضارع « يفعل » بر اسم فاعل جايز است .\r\n\r\nتفسير :\r\n إِذْ قالَتِ الْمَلائِكَةُ  : ( چون ملائكه گفتند ) . ابن عباس گويد مراد جبرئيل است .\r\n يا مَرْيَمُ إِنَّ اللَّهَ يُبَشِّرُكِ  : ( اى مريم خداوند ترا بشارت ميدهد ) يعنى ترا به چيزى خوشحال كننده بشارت ميدهد .\r\n بِكَلِمَةٍ مِنْهُ  : ( بكلمه‌اى از او ) در اينجا دو قول است :\r\n1 - مراد مسيح است كه خداوند او را كلمه ناميده ( از ابن عباس و قتاده و جماعتى از مفسران ) . و درباره اينكه كلمه ناميده شده چند قول است :\r\n1 - زيرا با يك كلمه الهى « كن فيكون - باش و ايجاد شو . . . » و بيواسطهء پدر بوجود آمده و دليل اين معنى آيه شريفه  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ . . . \r\nهمانا داستان عيسى چون قصه آدم است در خلقت . . . » 2 - گفته‌اند : كلمه ناميده شده زيرا خداوند در كتب آسمانى قبل از او بشارت او را داده بود چنان كه چيزى را وقتى به كسى خبر مىدهيم و بعداً واقع شود گوييم كلام من آمد « حرف من انجام شد » و از بشارت‌هاى درباره عيسى اين جملهء تورات است ، بترجمهء ما : خداوند از سينا بنزد ما آمد و از ساعير درخشيد و از كوه فاران آشكار شد .\r\nو ساعير جايى است كه مسيح از آنجا مبعوث شد .\r\n3 - زيرا مردم بواسطه او هدايت ميشوند چنان كه با كلام خدا و بنا بمعنى دوم كلمه بمعنى بشارت است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n اسْمُهُ الْمَسِيحُ  : ( نام او مسيح است ) . معنى اول قويتر است و مؤيد آنست آيه شريفه  « إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ  - همانا مسيح عيسى بن مريم پيامبر خدا و كلمه اوست كه خداوند او را بر مريم القاء كرد ) و اما اينكه ضمير ( اسمه ) را مذكر آورد با اينكه به كلمه بر ميگردد ( كه مؤنث است ) از اينروست كه معنى كلمه عيسى و مذكر است گرچه لفظ آن مؤنث است .\r\nدرباره ناميده شدن او بنام مسيح اقوالى است :\r\n1 - از حسن و قتاده و سعيد : چون ببركت و مباركى مسيح شده .\r\n2 - به پاكى از گناه مسح شده .\r\n3 - زيرا بروغن زيتون با بركت مسح شده و پيامبران همه بدان مسح ميشدند .\r\n( از جبايى ) .\r\n4 - زيرا جبرئيل او را در وقت ولادت ببالهاى خود مسح كرد تا از شر شيطان در امان بماند .\r\n5 - زيرا سر يتيمان را مسح ميكرد و دست ميماليد .\r\n6 - چون چشم نابينايان را مسح ميكرد و بينا ميشدند ( از كلبى ) 7 - زيرا هيچ مبتلا و مريضى را مسح نميكرد مگر اينكه شفا مىيافت ( از ابن عباس در روايت عطا و ضحاك ) ابو عبيده گويد : مسيح در لغت سريانى مشيح است كه معرب شده ( عيسى بن مريم ) نسبت او را بمادر داده براى رد عقيده نصارى كه او را پسر خدا ميدانند .\r\n وَجِيهاً  - ( با منزلت و وجيه و داراى جاه و قدر و شرف )  فِي الدُّنْيا وَ الْآخِرَةِ وَ مِنَ الْمُقَرَّبِينَ  : ( در دنيا و آخرت و از مقربان است ) بسوى ثواب الهى و كرامت او .\r\n وَ يُكَلِّمُ النَّاسَ فِي الْمَهْدِ  : ( و با مردم در گهواره سخن ميگويد ) يعنى در حال كودكى . و مهد چيزى و جاييست كه براى خواب كودك ساخته و پرداخته شده و سخن عيسى در گهواره براى تبرئه كردن مادر بود از زنا و نيز براى نشان دادن جلالت خود\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبمعجزه و تكلم در كودكى .\r\n وَ كَهْلًا  - ( در بزرگى و كهولت ) يعنى در بزرگى با وحيى كه خداوند به او مىكند سخن ميگويد . و با اين آيه خداوند به او اعلام مىكند كه تا سن كهولت زنده است و در اين كلام نيز اعجاز است كه آنچه خبر داده بود عيناً واقع شد . و گفته شده در اين آيه از ذكر كودكى و كهولت مراد رد نصارى است كه عيسى را خدا ميدانند و اين تغيير و تحول و كودكى و پيرى منافى با خدايى است بلكه صفت مخلوق است .\r\n وَ مِنَ الصَّالِحِينَ  : ( و از صالحان است ) يعنى از انبياء است مثل ابراهيم و موسى .\r\nگفته‌اند مراد از « يكلمهم فى المهد » دعوت مردم بخداست و مراد از كهولت زمان فرود آمدن از آسمان است ( در دولت حضرت مهدى عجل اللَّه تعالى فرجه ) براى كشتن دجال . زيرا عيسى در سن 33 سالگى به آسمان شد و اين قبل از كهولت است - ( از زيد بن اسلم ) .\r\nو درباره ظهور معجزه در گهواره از عيسى دو قول است : 1 - آن معجزه همراه با نبوت مسيح بود زيرا خداوند عقل وى را در آن حال كامل كرده بود و او را پيامبر كرده و آنچه سخن گفت وحى بود ( از جبايى ) و گفته‌اند : تكلم در گهواره بعنوان ارهاص ( خارق عادتى كه از پيامبر قبل از بعثت ظاهر شود ) و مقدمهء نبوت بود ( از ابن اخشيد ) و در نزد ما هر دو وجه جايز است و ممكن است كه معجزه براى مريم و دليل طهارت او بوده و مانعى از اين تكلم در گهواره نيست و دلايل واضح بر جواز آن دلالت دارد و مسيحيان اين مطلب را انكار ميكنند با اينكه معجزه و نشانه نبوت او بود زيرا تكلم او عقيده نصارى را ( كه عيسى خدا است ) باطل مىكند زيرا كلام وى در گهواره اين بود « كه من بنده خدايم كه كتاب بر من خواهد آمد . . . » تا جايى كه قول كسانى كه شاهد تكلم وى بودند ( و در تاريخ درج شده بود ) انكار كردند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nبيان آيهء 47\r\n\r\nتفسير :\r\n قالَتْ  ( گفت ) مريم  رَبِّ أَنَّى يَكُونُ لِي وَلَدٌ  : ( خدايا چگونه خواهد بود براى من پسرى .\r\n وَ لَمْ يَمْسَسْنِي بَشَرٌ  : ( و حال آنكه بشرى با من تماس نگرفته ) مريم اين سخن را از جهت انكار و يا استبعاد قدرت حق نگفت بلكه به نظر سؤال و بزرگداشت قدرت الهى گفت زيرا بشر طبعاً و فطرتاً از خرق عادت و چيزهاى غير عادى تعجب مىكند - و گفته‌اند : اين جمله سؤال بود كه آيا به همين حال بى شوهرى از روى خرق عادت خواهد زاييد يا شوهرى روزى او شده و بطور عادى از او بچه‌دار مىشود .\r\n قالَ كَذلِكِ اللَّهُ يَخْلُقُ ما يَشاءُ  : ( گفت اينچنين خدا هر چه بخواهد خواهد آفريد ) يعنى خدا ترا به همين حالت دخترى و بى شوهرى فرزند خواهد داد .\r\n إِذا قَضى أَمْراً  : ( چون چيزى را اراده كند ) يعنى وقتى آفرينش چيزى را اراده كند و يا مقدر گرداند .\r\n فَإِنَّما يَقُولُ لَهُ كُنْ فَيَكُونُ  : ( فقط به او ميگويد : باش پس وجود مىيابد ) در معناى اين آيه دو قول است : 1 - اخبار است بسرعت حاصل شدن مراد حقتعالى در هر چيز كه هر چه خدا اراده كند بى واسطه زمان و بى تكلف ايجاد سبب و يا حرف انجام مىشود . و اينكه با كلمهء كن از اراده خداوند كنايه آورده چون در فهم و وهم انسان چيزى زودتر از  « كُنْ فَيَكُونُ »  نميآيد .\r\n2 - اين كلمه‌اى است كه خداوند علامت قرار داده براى ملائكه در آنچه را كه اراده ايجاد آن را كرده بواسطه مصلحتى كه دارد . و اينكه لفظ امر به كار برده ( كن ) و حال اينكه امرى نيست براى دلالت بر اينكه فعل خداوند بمنزله فعل مأمور است به اينكه براى آمر مشقتى ندارد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n[ سوره آل‌عمران ( 3 ) : آيات 48 تا 49 
  ]\r\nوَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ ( 48 ) وَ رَسُولاً إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ ( 49 )\r\n« 1 »\r\n\r\nترجمه :\r\nو او را ميآموزد كتاب و حكمت و تورات و انجيل و پيامبرى است بسوى بنى اسرائيل همانا آمده‌ام شما را با آيه و نشانه‌اى از آفريدگار شما و من از گل چون شكل مرغى ميسازم و در آن ميدمم كه باذن خدا مرغى ميگردد و كور مادرزاد و پيس و مبروص را شفا مىدهم و با اجازه خدا مردگان را زنده ميگردانم و شما را از آنچه ميخوريد و در خانه‌هاتان ذخيره مينماييد خبر مىدهم و در اين براى شما نشانه و دليلى ( بر نبوت من و قدرت خدا ) است اگر مؤمن باشيد .\r\n\r\n\r\n","description":"","footnote":"\r\n( 1 ) آيه 48 و 49 سوره آل عمران جزء 3 سوره 3\r\n","page_name":" 76 ","page_number":76},
  {"content":"\r\n\r\n\r\nبيان آيه 48 - 49\r\nاهل كوفه تا آخر تورات و انجيل را يك آيه شمرده‌اند و بنى اسرائيل را نشمرده‌اند بلكه مربوط به آيه بعد است زيرا در اين صورت كه آيه مستقل باشد لازمست كه آيه بعد  « أَنِّي قَدْ جِئْتُكُمْ . . . »  آيهء جدا و جمله استينافى باشد و استيناف به أن مفتوحة الهمزه خيلى دور از فصاحت است و ديگران بنى اسرائيل را آيه نشمرده‌اند براى اينكه صفت مسيح به آن تمام شود چون در آن صورت تقدير آيه چنين مىشود : و معلوم و رسول است .\r\n\r\nقرائت :\r\nاهل مدينه و عاصم و يعقوب و سهل و يعلمه خوانده است و ديگران « نعلمه » و أنى را نافع بكسر الف و ديگران بفتح الف خوانده‌اند و « طير » را اهل مدينه و يعقوب طائراً خوانده‌اند و ابو جعفر الطائر با الف و لام خوانده و ديگران طيراً بى الف و لام خوانده‌اند .\r\n\r\nلغت :\r\nحكمت و حكم بمعنى واحد است مثل ذلت و ذل .\r\nطين : گل . وطنت الكتاب يعنى برنامه گلى نهادم تا بدان نامه را مهر كنم و طيّنت البيت « تطييناً » يعنى خانه را گل اندود كردم .\r\nهيئت : حال و كيفيت ظاهرى هر چيز « هاء يهاء هيئة » نفخ : دميدن : نفخ ينفخ نفخاً و نفاخة .\r\nكمه - عمى و كورى سويد بن ابى كاهل گويد :\r\nكمهت عيناه حتى ابيضتا : دو ديده‌اش نابينا شد بطورى كه سفيد گشت .\r\nادخار : از باب افتعال : از ذخر : ذخيره كردن و نحويان « يذخرون » بذال منقوط نيز جايز دانسته‌اند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nاعراب :\r\nجمله يعلمه : در موضع نصب و عطف به « وجيهاً » است و ممكن است موضعى از اعراب نداشته باشد چون عطف بر جمله ايست كه وضعى از اعراب ندارد « جمله كذلك اللَّه . . . » و رسولا منصوب است به « نجعله » مقدر . زجاج گويد معنى چنين است « يكلمهم رسولا بانى قد جئتكم - در حالى كه پيامبر است با آنها سخن ميگويد كه من پيامبر آمده‌ام شما را » و تفصيل بيشتر آن را در ضمن تفسير گفته‌ام « مترجم » بما تأكلون ممكن است موصول باشد يعنى آنچه را ميخوريد خبر مىدهم و ممكن است مصدرى باشد يعنى از خوردن و ذخيره كردنتان خبر مىدهم و معنى اول بهتر است .\r\n\r\nتفسير :\r\n وَ يُعَلِّمُهُ الْكِتابَ  : مراد از كتاب كتابت و نوشتن است - از ابن جريح . وى گويد كه خداوند 9 جزء خط نويسى را به عيسى داد و بديگر مردم يك جزء داده و گفته شده مراد بعضى از كتبى است كه خداوند بر انبياء فرستاده « غير از تورات و انجيل » مثل زبور - ( از ابى على جبائى ) و اين معنى به ظاهر كلام شايسته‌تر است .\r\n وَ الْحِكْمَةَ  : ( و حكمت ) يعنى فقه و علم حلال و حرام ( از ابن عباس ) چنان كه از نبى اكرم « صلى اللَّه عليه و آله » روايت شده كه به من قرآن داده شد و دو مثل قرآن . و گفته شده كه مراد به آن سنن و احكام است و گفته‌اند مراد جميع چيزهايى است كه خداوند بوى آموخته از اصول دين .\r\n وَ التَّوْراةَ وَ الْإِنْجِيلَ  : ( و تورات و انجيل ) علت ذكر جداگانه از ايندو با اينكه در كلمه حكمت هر دو داخلند براى توجه دادن بجلالت آن دو است مثل آيه  « وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ »  كه جبرئيل و ميكائيل را دوباره ذكر كرده براى بزرگى مقام آن دو - در اينجا خداوند متعال داستان مريم را قطع كرده و بقيه داستان در سوره مريم خواهد آمد و ابتدا كرده بداستان عيسى و فرموده :\r\n وَ رَسُولًا إِلى بَنِي إِسْرائِيلَ  : ( قرار داديم او را پيامبرى براى بنى اسرائيل ) يعنى قرار داديم او را پيامبرى براى بنى اسرائيل يا اينكه با آنان تكلم ميكرد در حالى كه رسول\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبود « به اينكه آمدم بسوى شما . . . » يا اينكه رسولا عطف به كلمه « وجيهاً » در آيه قبل است و معنى چنين خواهد بود .\r\nاى مريم خدا ترا بشارت ميدهد به عيسى در حالى كه وجيه است . . . و در حالى كه رسول بر بنى اسرائيل خواهد بود .\r\n أَنِّي قَدْ جِئْتُكُمْ  : ( من بسوى شما آمده‌ام ) : يعنى عيسى پس از بعثت با مردم چنين تكلم كرد كه من بسوى شما آمده‌ام .\r\n بِآيَةٍ  : ( بنشانه‌اى ) يعنى با برهان و دليلى .\r\n مِنْ رَبِّكُمْ  : « از طرف پروردگار شما » كه دليل بر نبوت من است .\r\n أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ  : ( من خلق ميكنم براى شما از گل مثل صورت و هيئت مرغ ) يعنى اين نشانه و آيه نبوت من است كه خلق ميكنم مثل صورت طير .\r\n فَأَنْفُخُ فِيهِ  : ( و در آن ميدمم ) يعنى در مرغ گلى ميدمم ( پس باذن حق مرغى راستين و زنده خواهد شد ) باذن خدا يعنى بقدرت خدا و گفته‌اند يعنى بامر خدا و اما اينكه  بِإِذْنِ اللَّهِ  را در آخر آيه و پس از  فَيَكُونُ طَيْراً  آورده چون اين قسمت كه مرغ زنده شود و حيات يابد و گوشت و پوست برآورد جز براى خدا مقدور نيست و لذا گفته است به اجازه خدا تا معلوم شود كه آن كار خدا است بخلاف ساختن صورت مرغ از گل كه مقدور انسان نيز مىباشد .\r\n وَ أُبْرِئُ الْأَكْمَهَ  : ( و كور مادر زاد را شفا مىدهم ) اكمه : كور مادر زاد يا مطلق كور  وَ الْأَبْرَصَ  : ( برص زده را ) . وهب گويد : گاهى در يك روز پنجاه هزار مريض نزد عيسى جمع ميشدند هر كس كه ميتوانست خود را بعيسى ميرسانيد و اگر نه عيسى بنزد او ميرفت و آنها را با دعا به شرط ايمان آوردن شفا ميداد .\r\n وَ أُحْيِ الْمَوْتى بِإِذْنِ اللَّهِ  : ( و مردگان را باذن خدا زنده ميگردانم . ) عيسى احياء مردگان را به خود نسبت داده ( من زنده ميگردانم ) بطور مجاز و توسع و به اين جهت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكه خداوند مردگان را در موقع دعاء وى زنده ميكرد .\r\nگفته‌اند كه عيسى 4 نفر را زنده كرد :\r\nاول - عازر كه دوست وى بود و سه روز پس از مرگش بسر قبر او رفت و گفت ( بار خدايا پروردگار آسمانها و زمين تو مرا بسوى بنى اسرائيل فرستادى كه آنها را بدين تو دعوت كنم و بايشان خبر دهم كه مردگان را زنده خواهم كرد اينك عازر را زنده گردان . ) پس عازر زنده شد و برخاست و بعداً هم صاحب فرزندى گرديد .\r\nدوم - ابن عجوز بود . عيسى جنازه او را بر دوش مردم ديد كه با تابوت مىبرند .\r\nپس دعا كرد تا او زنده گشت و از دوش مردم به زير آمد و لباس پوشيد و به خانه برگشت و بعداً صاحب فرزند شد .\r\nسوم - دخترى ده ساله را كه يك روز پس از مردن زنده ساخت تا به خانه خود برگشت و شوهر كرد و بچه آورد .\r\nچهارم - سام بن نوح كه اسم اعظم خدا را خواند و دعا كرد و زنده شد سپس عيسى به او گفت بايد بميرى وى شرط كرد كه خدا مرا از سكرات موت و رنج جانكندن در امان نگهدارد عيسى در اين باره دعا كرد و دعايش مستجاب شد . كلبى گويد عيسى مردگان را ببركت و كمك يا حى يا قيوم زنده مينمود و علت اينكه عيسى به اين گونه معجزات مخصوص گرديده اينست كه در زمان وى علم طب سخت پيشرفت كرده و باوج خود رسيده بود خداوند معجزه او را از جنس دانش زمان قرار داد تا بر دانشمندان غالب آيد و نبوتش ثابت گردد ( و چون دانشمندان ايمان آرند عوام مردم پيروى از ايشان كنند ) چنان كه در زمان موسى بن عمران سحر بسيار دامن گسترده و اوج گرفته بود خداوند معجزه عصا را بوى داد تا سحر آنها را باطل كند و ايشان را از آوردن نظير آن عاجز گرداند . و علم و هنر مردم زمان پيامبر ما محمد ( ص ) بلاغت و فصاحت بود لذا خداوند معجزه قرآن را بايشان نمودار كرد كه عجايب نظم و شگفتيهاى بيان و اسلوب آن ايشان را عاجز گرداند .\r\nبالجمله خداوند هر پيامبرى را بر طبق علم و دانشى كه بر آن خوب واقف بودند\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمعجزه ميداد كه بدانند اين كار بشرى نيست و اگر در علمى كه بر آنها مجهول بود معجزه ميداد ممكن بود بخاطرشان بگذرد كه بشر مىتواند نظير آن را بياورد ولى فعلا بدان راه ندارد .\r\n وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ  : ( شما را خبر مىدهم بدانچه ميخوريد و به آنچه در خانه‌هايتان ذخيره مىنهيد ) - عيسى بمردم گفت امروز فلان غذا خورده‌ايد و فلان مقدار و فلان چيز ذخيره كرده‌ايد و عين واقع بود .\r\n إِنَّ فِي ذلِكَ  : ( همانا در اين ) يعنى آنچه از معجزات گفتم .\r\n لَآيَةً  : ( دلالت و معجزه‌اى است ) .\r\n لَكُمْ إِنْ كُنْتُمْ مُؤْمِنِينَ  : ( براى شما اگر ايمان آريد ) به خدا زيرا علم پيدا كردن بمدلول معجزه ( نبوت ) صحيح و ممكن نيست مگر براى معتقد به خدا زيرا علم و ايمان به خدا و فرستنده پيامبر بايد قبل از ايمان برسول باشد و در آيه دلالتى است كه بنده ميتواند ايجاد كند و انجام دهد و خلق نمايد بخلاف عقيده مجبّره ولى خالق مطلق خدا است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\n[ سوره آل‌عمران ( 3 ) : آيات 50 تا 51 
  ]\r\nوَ مُصَدِّقاً لِما بَيْنَ يَدَيَّ مِنَ التَّوْراةِ وَ لِأُحِلَّ لَكُمْ بَعْضَ الَّذِي حُرِّمَ عَلَيْكُمْ وَ جِئْتُكُمْ بِآيَةٍ مِنْ رَبِّكُمْ فَاتَّقُوا اللَّهَ وَ أَطِيعُونِ ( 50 ) إِنَّ اللَّهَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ ( 51 )\r\n\r\nترجمه :\r\nو تصديق كننده‌ام آنچه پيش از من بوده ( تورات ) و تا حلال گردانم بعضى از چيزهايى كه بر شما حرام بوده و با معجزه‌اى از پروردگارتان بسوى شما آمده‌ام پس ، از خدا بترسيد و مرا اطاعت كنيد . همانا خدا پروردگار من و پروردگار شماست پس او را بپرستيد اين است راه راست . « 1 »\r\n\r\n\r\n","description":"","footnote":"\r\n( 1 ) سوره آل عمران آيات 50 و 51 جزء 3 سوره 3\r\n","page_name":" 82 ","page_number":82},
  {"content":"\r\n\r\n\r\nبيان آيهء 50 51\r\n\r\nلغت :\r\nفرق بين تصديق و تقليد اينست كه تصديق فقط در موردى خواهد بود كه بر تصديق كننده با برهان و دليل ثابت شده باشد و تقليد غير برهانى مىباشد و از اينرو ما مقلد پيامبر ( ص ) نيستيم و گر چه مصدق او هستيم .\r\nاحلال كارى : آزاد كردن و مجاز كردن آنكار به اينكه آن را خوبش بداند و تحريم منع از كارى به اينكه او را زشت بشمرد .\r\nاستقامت : راست بودن ، خلاف اعوجاج و كژى .\r\n\r\nاعراب :\r\nمصدقاً منصوب است و حال براى جئتكم ( آمد شما را در حالى كه تصديق كننده‌ام ) و به هيچ وجه عطف نيست چون گفته  « لِما بَيْنَ يَدَيَّ »  و نگفته « لما بين يديه » .\r\nابو عبيده گويد : مراد از « بعض » در  « بَعْضَ الَّذِي حُرِّمَ »  كل مىباشد و اين قول از دو وجه مردود است :\r\n1 - بعض بمعنى كل نميباشد .\r\n2 - جايز نيست كه همه محرمات حلال شود زيرا همه محرمات شامل دروغ و زنا و ظلم و قتل . . . هم مىشود .\r\n\r\nتفسير :\r\n مُصَدِّقاً لِما بَيْنَ يَدَيَّ  : ( تصديق كننده‌ام آنچه برابر منست ) يعنى آنچه قبل از من كه عبارت است از تورات و بشارات او دربارهء من و انبياء قبل از من .\r\n وَ لِأُحِلَّ لَكُمْ بَعْضَ الَّذِي حُرِّمَ عَلَيْكُمْ  : ( و تا حلال گردانم براى شما بعض چيزهايى را كه بر شما حرام شده ) گفته‌اند چيزهايى كه عيسى حلال كرد عبارتست\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاز گوشت شتر و بعضى آشاميدنيها و بعض پرندگان و ماهيان كه بر بنى اسرائيل حرام بود ( از قتاده ، ربيع ، ابن جريح و وهب )  وَ جِئْتُكُمْ بِآيَةٍ مِنْ رَبِّكُمْ  : ( با آيه‌اى از پروردگارتان بسوى شما آمده‌ام ) يعنى با حجت و دليل و معجزه‌اى كه براستى من گواه است .\r\n فَاتَّقُوا اللَّهَ  : ( پس از خدا بترسيد ) در مخالفت و تكذيب من .\r\n وَ أَطِيعُونِ  : ( و مرا اطاعت كنيد ) چنان كه خدا بشما امر فرموده .\r\n إِنَّ اللَّهَ رَبِّي وَ رَبُّكُمْ  : ( همانا خداوند آفريدگار من و شماست ) يعنى مالك من و شماست و اين قسمت آيه رد قول مسيحيان است كه مسيح را پسر خدا ميدانند و معنى آيه اينست كه مرا بوى نسبت فرزندى ندهيد كه من عبد اويم چنان كه شما عبديد .\r\n فَاعْبُدُوهُ  : ( او را بپرستيد ) فقط او را .\r\n هذا صِراطٌ مُسْتَقِيمٌ  : ( اينست راه راست ) يعنى دين خدا و عبادت او ( بيكتايى ) دين مستقيم است و درباره صراط مستقيم و رب در سوره حمد كاملا بحث كرديم .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\n[ سوره آل‌عمران ( 3 ) : آيات 52 تا 54 
  ]\r\nفَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ آمَنَّا بِاللَّهِ وَ اشْهَدْ بِأَنَّا مُسْلِمُونَ ( 52 ) رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ ( 53 ) وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ ( 54 )\r\n« 1 »\r\n\r\nترجمه :\r\nچون عيسى از ايشان احساس كفر كرد گفت : كيانند ياران من در راه خدا حواريون گفتند مائيم انصار خدا ، به خدا ايمان آورديم و شاهد باش كه ما تسليم شوندگانيم . خدايا به آنچه فرستادى ايمان آورديم و پيغمبر را متابعت كرديم و ما را از شاهدان بنويس . و مكر نمودند و خدا هم مكر كرد و خدا بهترين مكر كنندگان است .\r\n\r\n\r\n","description":"","footnote":"\r\n( 1 ) سوره آل عمران آيه 52 تا 54 جزء 3 سوره 3\r\n","page_name":" 85 ","page_number":85},
  {"content":"\r\n\r\n\r\nبيان آيه 52 تا 54\r\n\r\nلغت :\r\n1 - احساس : درك با حواس .\r\n2 - حس : يعنى قتل زيرا الم و درد آن درك مىشود .\r\n3 - حس : نيز بمعنى عطوفت است كه در آن احساس رقت مىباشد .\r\n4 - انصار : جمع نصير : ياور .\r\n5 - حوارى : در اصل حور يعنى شدت سپيدى و حوارى طعام از اينست ( بواسطهء بسيارى سپيدى آن ) حرث بن حمزه گويد :\r\nفقل للحواريات يبكين غيرنا : به سپيدتنان بگو بر غير ما گريه كنند « مراد زنانند كه سپيد پوست مىباشند » در اينجا حواريات بمعنى سفيدها است .\r\n6 - شاهد : كسى كه چيزى را از روى مشاهده و ديد به چيزى خبر ميدهد و حق بودن آن را اعلام مىكند .\r\nو گفته مىشود : برهان شاهدى است حقيقة يعنى بمنزله كسى است كه از روى مشاهده خبر ميدهد .\r\n7 - مكر : التفات و از همين معنى است كه بنوعى از درخت مكر گويند چون خم مىشود .\r\n8 - زن ممكور : آنكه اخلاقش قابل انعطاف است . و تعريف مگر : خدعه‌اى است كه انسان به آن فريب مىخورد و به ضرر ميافتد و فرق بين مكر و حيله اينست كه دومى براى اظهار كردن فعل مشكلى است بدون قصد ضرر زدن به كسى و مكر حيله است به كسى براى اينكه او را گرفتار دامى كند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nاعراب :\r\nگفته‌اند كه الى بمعنى مع ( يعنى با ) است مثل گفتهء عرب كه « الذود الى الذود ابل » - يعنى ذود با ذود مىشود ابل « ذود سه شتر است تا 9 شتر » كه الى بمعنى مع است .\r\nزجاج گويد : درست نيست كه بعضى حروف بمعنى بعضى ديگرند بلكه معنى اين كلام اينست كه اگر مثلا در مثال بالا « مع » به كار رود معنى را مىرساند نه اينكه الى بمعنى مع باشد و حروف گاهى در افادهء معنى بهم نزديكند ولى آنكه علمش بلغت ضعيف است چنين پندارد كه معناى آنها يكيست .\r\n\r\nتفسير :\r\n فَلَمَّا أَحَسَّ  : ( چون احساس كرد ) يعنى يافت و دانست .\r\n عِيسى مِنْهُمُ الْكُفْرَ  : ( عيسى از ايشان كفر را ) و اينكه بر كفر خود اصرار ميورزند پس از ظهور اين همه معجزات ، مؤمنان را امتحان كرد به اينكه چه كسى حاضر است او را كمك كند .\r\n قالَ مَنْ أَنْصارِي إِلَى اللَّهِ  : ( گفت كيست ياران من بسوى خدا ) و گفته‌اند چون تصميم قومش را بر قتل خود ديد گفت كيست ياران من و در اينجا چند قول است :\r\n1 - كيست كه مرا عليه اين كافران كمك كنند با كمك الهى ( از سدى و ابن جريح ) .\r\n2 - كيست ياران من در راه خدا ( از حسن ) .\r\n3 - كيست ياران من در راه به پا داشتن دينى كه مردم را به خدا مقرب ميسازد و به ثواب او نايل ميگرداند . و از پرسشهايى كه مىشود اينست كه چرا عيسى ياور ميطلبد و حال آنكه مأمور بجنگ نبود ؟ جواب اينست براى دفاع خود از كافرانى كه قصد قتلش را داشتند ( از مجاهد و حسن ) گفته شده ممكن است طلب نصرت وى براى تمكن از اقامه حجت و تميز دادن موافق از مخالف بوده .\r\n قالَ الْحَوارِيُّونَ  : ( حواريان گفتند ) در علت نامگذارى آنها بحواريان اقوالى است :\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n1 - چون لباسهايشان سخت پاكيزه بود ( از سعيد بن جبير ) 2 - چون رختشوى بودند و لباسها را از چرك پاك و سپيد ميساختند ( از ابن ابى نجيح از ابى ارطاة ) .\r\n3 - چون صياد بودند و ماهى شكار ميكردند ( از ابن عباس و سدى ) 4 - چون از مخصوصين انبياء بودند ( از قتاده و ضحاك ) و اين قول از همه بهتر است چون اين اسم در مقام مدح ايشان است و از پاكى دلشان گواهى ميدهد مثل پاكى لباس شسته شده و سپيد شده برنگ سپيد .\r\nو از نبى اكرم « ص » روايت است كه : زبير پسر عمه من و حوارى من است . حسن گويد حوارى يعنى ناصر و كمككار و حوارى : انصار - كلبى گويد : حواريان يعنى اصفياء و برگزيدگان عيسى كه 12 تن بودند . عبد اللَّه مبارك گويد حوارى ناميده شدند چون نورانى بودند و اثر نور و حسن عبادت در آنها آشكار بود .\r\n نَحْنُ أَنْصارُ اللَّهِ  : ( مائيم ياران خدا ) يعنى اعوان رسول خدا و دين خدا عليه كافران .\r\n آمَنَّا بِاللَّهِ  : ( به خدا گرويده‌ايم ) يعنى تصديق وحدانيت حق نموده‌ايم .\r\n وَ اشْهَدْ  : ( شاهد باش ) اى عيسى .\r\n بِأَنَّا مُسْلِمُونَ  : ( كه ما تسليم شوندگانيم ) يعنى شاهد اسلام ما باش در قيامت چون در قيامت انبياء شهيدان بر مردمند چنان كه فرمايد « روز قيامت از هر امتى شاهدى بر ميانگيزيم »  رَبَّنا  : ( بار پروردگارا )  آمَنَّا بِما أَنْزَلْتَ  : به آنچه فرستادى ( بر عيسى ) ايمان داريم .\r\n وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ  : ( و پيامبرت را پيروى ميكنيم پس ما را از شاهدين بنويس ) تا مثل آنان رستگار شويم . و بمقامات آنها نايل شويم . ابن عباس گويد يعنى ما را با محمد ( ص ) و امت وى قرار ده كه خداوند آنها را شهداء ناميده  ( لِتَكُونُوا شُهَداءَ عَلَى النَّاسِ  : يعنى شهادت دهندگان به حق در نزد تو ) اين بود داستان حواريين عيسى و آنها بدنبال\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nعيسى رفتند و هر گاه گرسنه ميشدند بوى خبر ميدادند عيسى دست به زمين ميزد و براى هر نفر دو گرده نان بيرون ميشد و چون تشنه ميگشتند دست به زمين ميزد آب برايشان مىجوشيد پرسيدند : اى روح اللَّه كداميك از ما برترين ما است كه تو به همه ما مساوى نان و آب ميدهى . عيسى گفت آن كس از همه برتر است كه بدست خود كار كند و از كسب بازو نان خورد از آن پس حواريان برختشويى زندگى خود را تأمين ميكردند .\r\n وَ مَكَرُوا  : ( مكر كردند ) يعنى كفار بنى اسرائيل بر قتل عيسى تصميم گرفتند .\r\n وَ مَكَرَ اللَّهُ  : ( خدا نيز مكر كرد ) يعنى آنها را بر مكرشان مجازات نمود و مجازات بر مكر نيز مكر ناميده مىشود - در تفسير آمده كه چون قومش او را بيرون كردند پس از چندى با حواريان بسوى ايشان برگشت و آنها را بدين خود خواند و مردم بنى اسرائيل بقتل او كمر بستند و اسباب ريختن خونش را فراهم ساختند و اين بود مكر آنها و مكر خدا اين بود كه آن فردى را كه خواست مباشر قتل عيسى شود به صورت عيسى در آورد تا او را بجاى عيسى حساب كردند و بدارش آويختند و عيسى به آسمان رفت .\r\nابن عباس در اين باره گويد : چون شاه بنى اسرائيل تصميم بر كشتن عيسى گرفت عيسى بغرفه و بالا خانه خود رفت و جبرئيل او را از آنجا به آسمان برد شاه مردى ناپاك را بكشتن وى فرستاد و چون مرد وارد خانه عيسى شد خداوند او را شبيه عيسى كرد . وى چون عيسى را نيافت بيرون آمد تا به آنها خبر دهد كه عيسى در خانه نيست مردم پنداشتند كه عيسى است پس او را گرفتند و بدار زدند .\r\nوهب گويد : عيسى را اسير كردند و دارى تعبيه نمودند تا بدارش آويزند فضا تاريك شد و خداوند فرشتگان را فرستاد تا بين او و مردم حائل شدند و عيسى را نديدند و بجايش يهودا را كه جاى عيسى را به آنها نشان داده بود گرفتند . به اين ترتيب كه عيسى حواريان را در همانشب جمع كرد و وصيت خود بديشان باز گفت و خبر داد كه يكى از شما قبل از اذان به من كافر خواهد شد و مرا ببهايى اندك خواهد فروخت . حواريان متفرق شدند . ( عيسى به آسمان رفت ) . و يهود پى عيسى ميگشتند يكى از حواريان ( يهوذا ) نزد ايشان شد كه چند به من مزد ميدهيد تا مكان عيسى را بشما بنمايم گفتند 30 درهم\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nوى 30 درهم را بگرفت و جاى او را به آنها نشان داد و چون داخل خانه عيسى شد خداوند هم شباهت عيسى را بر او انداخت . و چون بيرون آمد كه بايشان خبر دهد عيسى در خانه نيست مردم او را عيسى پنداشتند و بدارش زدند . پس از 7 روز خداوند بعيسى فرمود :\r\nبنزد مريم فرود آى تا حواريان جمع شوند و آنها را براى تبليغ به اطراف فرستى . عيسى برگشت و كوه را نور فرا گرفت . حواريان گرد او جمع شدند و عيسى آنها را براى دعوت مردم به اطراف پراكنده ساخت و دوباره عيسى را خدا به آسمان برد و اين شب همان شب است كه نصارى در آن دود و آتش ميافروزند . چون صبح شد حواريان هر كس به زبان آن مردمى كه از طرف عيسى مأمور تبليغ آنها بود سخن ميگفت و اينست معنى  « وَ مَكَرُوا وَ مَكَرَ اللَّهُ »  .\r\n وَ اللَّهُ خَيْرُ الْماكِرِينَ  : ( خدا بهترين مكر كنندگان است ) يعنى منصف و عادلترين مكر كنندگان است زيرا مكر آنها ظلم است و مكر او عدل و انصاف و اما اينكه خداوند به خود نسبت مكر داده از باب مزاوجت ( كه يكى از وجوه بلاغت است ) مىباشد چون قبلا اسم مكر برده شده مثل آيه شريفه : « اگر كسى بشما اعتداء و تجاوز كرد شما مانند آن بوى اعتداء و تجاوز كنيد » با اينكه دومى اعتداء نيست بلكه مجازات است بلفظ اعتداء ذكر كرده‌اند و اين يكى از وجوه بلاغت است . مثلا مجانست و مقابله كه اولى مثل  « تَتَقَلَّبُ فِيهِ الْقُلُوبُ وَ الْأَبْصارُ »  و دومى مثل آيهء شريفهء  « ما ذا أَنْزَلَ رَبُّكُمْ قالُوا خَيْراً »  بنصب خيراً كه با سؤال مطابقه كند و مقابله مثل     « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ وَ وُجُوهٌ يَوْمَئِذٍ باسِرَةٌ تَظُنُّ أَنْ يُفْعَلَ بِها فاقِرَةٌ »    \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\n[ سوره آل‌عمران ( 3 ) : آيه 55 
  ]\r\nإِذْ قالَ اللَّهُ يا عِيسى إِنِّي مُتَوَفِّيكَ وَ رافِعُكَ إِلَيَّ وَ مُطَهِّرُكَ مِنَ الَّذِينَ كَفَرُوا وَ جاعِلُ الَّذِينَ اتَّبَعُوكَ فَوْقَ الَّذِينَ كَفَرُوا إِلى يَوْمِ الْقِيامَةِ ثُمَّ إِلَيَّ مَرْجِعُكُمْ فَأَحْكُمُ بَيْنَكُمْ فِيما كُنْتُمْ فِيهِ تَخْتَلِفُونَ ( 55 )\r\n« 1 »\r\n\r\nترجمه :\r\nو چون خداوند فرمود اى عيسى من ترا از زمين برميدارم و بسوى خود بالا ميبرم و ترا از كافران پاك ميگردانم و كسانى را كه پيروى تو كنند بالا و فوق كافران قرار مىدهم تا روز قيامت سپس بازگشت شما بسوى من خواهد بود و ميان شما درباره آنچه اختلاف داشتيد حكم خواهم كرد .\r\n\r\n\r\n","description":"","footnote":"\r\n( 1 ) سوره آل عمران آيه 55 جزء 3 سوره 3\r\n","page_name":" 91 ","page_number":91},
  {"content":"\r\n\r\n\r\nبيان آيه 55\r\n\r\nاعراب :\r\nعامل در « اذ »  وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ  است يعنى خدا بهترين مكر كنندگان است وقتى گفت : . . . و ممكنست تقدير چنين بوده اذاك واقع اذ قال اللَّه آن واقع شد وقتى خداوند گفت : . . . ) و عامل اذ ( واقع ) محذوف است و كلمه ( عيسى ) در موضع ضمه است چون منادى مفرد معرفه است و غير منصرف است بواسطه عجمه و معرفه بودن .\r\n\r\nتفسير :\r\nچون خداى سبحان مكر قوم عيسى و تصميم آنها را بر قتل وى بيان داشت بدنبال آن لطف تدبير و حسن تقدير خود را نسبت بعيسى بيان ميفرمايد :\r\n إِذْ قالَ اللَّهُ يا عِيسى إِنِّي مُتَوَفِّيكَ  - ( چون خدا گفت اى عيسى ترا برميدارم ) در معناى اينجمله اقوالى است :\r\n1 - مراد اينست كه من ترا بر ميگيرم به اينكه ترا زنده از زمين به آسمان بلند ميسازم ( از حسن و كعب ، و ابن جريح و ابن زيد و كلبى و ديگران ) و به اين معنى براى متوفى دو تأويل است اول : مأخوذ و مشتق از توفيت كذا يعنى آن را به تمام و كمال گرفتم كه مراد اين است كه من ترا بسوى خود بلند مىكنم كه به تو دست نيابند . دوم : ترا تسلم مىنمايم ( بعنوان تسليم مىپذيرم ) .\r\n2 - من ترا ميميرانم ميراندن خواب و در خواب ترا به آسمان بلند ميكنم ( از ربيع ) و دليل اين معنى آيه شريفه  وَ هُوَ الَّذِي يَتَوَفَّاكُمْ بِاللَّيْلِ  - يعنى اوست كه شما را بشب ميميراند يعنى خواب مىكند چون خواب برادر مرگ است مرگ ناميده شده .\r\n3 - يعنى ترا ميميرانم ميراندن خواب ( از ابن عباس و وهب ) . سپس گويند\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nخداوند او را 3 ساعت ميرانيد . ولى نحويان گويند تقديم و تأخيرى در معنى آيه است يعنى ترا بلند ميكنم از زمين و ميميرانم زيرا و او ترتيب را نميرساند . مثل فكيف كان عذابى و نذر - كه نذر يعنى ترساندن از عذاب آخرت را بعد گفته و حال اينكه ترساندن قبل از عذاب كردن است - اين قول از ضحاك است و دليل آن روايتى است از نبى اكرم ( ص ) كه فرمود : عيسى بن مريم نمرده و قبل از روز قيامت بسوى شما بر ميگردد و نيز اين حديث صحيح از نبى اكرم ( ص ) است كه : چگونه خواهيد بود وقتى عيسى بن مريم بر شما فرود آيد و امام شما از خود شماست - اين حديث را مسلم و بخارى نقل كرده‌اند و به اين معنى تقدير آيه چنين مىشود « من ترا به آسمان بلند ميگردانم و پس از فرود آمدن به زمين ( در آخر الزمان ) ميميرانم » .\r\n وَ رافِعُكَ إِلَيَّ  - ( ترا بسوى خود بالا ميبرم ) در اينجا نيز دو قول است :\r\n1 - يعنى ترا به آسمان بلند ميكنم و اينكه فرموده بسوى خودم براى تعظيم مقام اوست .\r\n2 - يعنى ترا بسوى كرامت و بزرگوارى و عزت خود بلند ميگردانم .\r\n وَ مُطَهِّرُكَ مِنَ الَّذِينَ كَفَرُوا  : ( و ترا از كافران پاك ميسازم ) . در اين آيه نيز دو قول است :\r\n1 - با بيرون بردن تو از ميان آنها ترا پاك ميسازم زيرا آنها پليدند و زندگى ميان آنها كه ضرورى و مورد نياز است مثل برخورد با پليدى و نجاست است .\r\n2 - تطهير عيسى منع كردن و حفظ كردن او بود از عمل پليد و كفر آميزى كه دربارهء او تصميم داشتند يعنى كشتن او زيرا اين عمل يك نوع پليدى بود كه خداوند او را از آن پاك و محفوظ نگهداشت ( از جبايى ) .\r\n وَ جاعِلُ الَّذِينَ اتَّبَعُوكَ فَوْقَ الَّذِينَ كَفَرُوا إِلى يَوْمِ الْقِيامَةِ  : ( يعنى آنان را كه به تو ايمان آورده‌اند بالا و فوق كسانى كه ترا تكذيب كردند و عزت و پيروزى ترا دروغ پنداشتند قرار خواهم داد ) و گفته شده كسانى كه ترا در معجزات و براهين تكذيب نمودند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو مراد از پيروان او نصارى هستند ( از ابن زيد ) و لذا همه جا و همه وقت يهود را ذليل‌تر از نصارى مىبينيم و نيز از همين جاست كه ملك و سلطنت از دست يهود گرفته شده و در دست نصارى ثابت مانده ( در اروپا و روم و . . . ) و نصارى عزيزتر از ايشان بوده و تا قيامت فوق آنها قرار خواهند داشت - جبايى گفته : كه در اين آيه دلالت است كه يهود تا قيامت مملكتى نخواهد داشت و گفته‌اند مراد از تابعين عيسى امت محمد « ص » است و اما اينكه امت محمد « ص » را تابع عيسى ناميده يا بعنوان اينست كه از نظر زمان پس از امت عيسى هستند . و وقتى گفته شود فلانى به تبع فلانى آمد يعنى بدنبال او و پس از او آمد و يا از اينجهت است كه پيامبر ما « ص » تصديق عيسى و كتاب او را نموده و كسى كه ديگرى را تصديق كند گويند تبعيت او را كرده . بعلاوه كه شريعت پيامبر ما با ديگر انبياء در ابواب توحيد كه اصل و ريشهء دين است متحد مىباشد و بنا بر اين پيغمبر اكرم متبع اوست يعنى بعقيدهء او معتقد است و اين قول بهتر است چون اولا موجب ترغيب نصارى باسلام مىشود و ثانياً دلالت دارد بر اينكه محمد « ص » و امتش تا قيامت پيروز و فوق كافران خواهند بود . و ثالثاً بيان ميدارد كسانى كه « نصاراى فعلى » او را خدا ميدانند تابع حقيقى او نيستند بلكه تابع حقيقى مسلمين هستند كه توحيد يعنى عقيده واقعى عيسى را قبول دارند .\r\n ثُمَّ إِلَيَّ مَرْجِعُكُمْ  : ( سپس بسوى من خواهد بود بازگشت شما ) و مصير و سرنوشت شما .\r\n فَأَحْكُمُ بَيْنَكُمْ  ( پس حكم ميكنم بين شما ) .\r\n فِيما كُنْتُمْ فِيهِ تَخْتَلِفُونَ  : ( در آنچه اختلاف داشتيد ) از امر عيسى .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\n[ سوره آل‌عمران ( 3 ) : آيات 56 تا 58 
  ]\r\nفَأَمَّا الَّذِينَ كَفَرُوا فَأُعَذِّبُهُمْ عَذاباً شَدِيداً فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ ( 56 ) وَ أَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ وَ اللَّهُ لا يُحِبُّ الظَّالِمِينَ ( 57 ) ذلِكَ نَتْلُوهُ عَلَيْكَ مِنَ الْآياتِ وَ الذِّكْرِ الْحَكِيمِ ( 58 )\r\n« 1 »\r\n\r\nترجمه :\r\nو اما كسانى كه كافر شدند عذابشان خواهيم كرد عذابى سخت و شديد در دنيا و آخرت و نخواهم بود ياور ايشان . اما آنان را كه ايمان آوردند و كارهاى صالح انجام دادند پاداششان را كامل خواهيم كرد و خدا ستمكاران را دوست ندارد اينكه بر تو ميخوانيم از آيات و اندرز حكمت‌آموز است .\r\n\r\n\r\n","description":"","footnote":"\r\n( 1 ) سوره آل عمران آيهء 56 تا 58 جزء 3 سوره 3\r\n","page_name":" 95 ","page_number":95},
  {"content":"\r\n\r\n\r\nبيان آيه 56 تا 58\r\n\r\nقرائت :\r\n« فيوفيهم » را با ياء خوانده و ديگران با نون « فنوفيهم »\r\n\r\nحجت :\r\nاگر به نون بخوانيم مثل فاعذبهم خواهد بود ( يعنى من ترا خواهم ميرانيد ) و اين قول از جهت تناسب با « نتلوه » در آيه بعد نيكو است و اگر « يوفيهم » بخوانيم يا از اين جهت است كه « ذكر اللَّه » در آيه قبل گذشته بود در اينجا بطور صيغه غيبت به او نسبت داده شده و يا از جهت برگشت از خطاب بغيبت است .\r\n\r\nاعراب :\r\nجمله « نتلوه » در موضع رفع خبر « ذلك » و يا صله ذلك بمعنى الذى خواهد بود و تقدير چنين است « الذى نتلوه » و من الآيات در موضع خبر ذلك مثل قول شاعر :\r\n « و هذا تحملين طليق » \r\n- هذا يعنى الذى - كسى كه . . .\r\n\r\nتفسير :\r\n فَأَمَّا الَّذِينَ كَفَرُوا فَأُعَذِّبُهُمْ عَذاباً شَدِيداً فِي الدُّنْيا وَ الْآخِرَةِ  : ( و اما كسانى كه كافر شدند پس آنها را عذابى شديد خواهم كرد در دنيا و آخرت ) عذاب دنيا ذليل نمودن آنها است با كشته شدن و اسير گشتن و جزيه دادن و آنچه از اهانت و استخفاف كه بايشان متوجه شود و عذاب آخرت آتش دوزخ است .\r\n وَ ما لَهُمْ مِنْ ناصِرِينَ  : ( و براى ايشان كمكى نخواهد بود ) يعنى اعوانى كه عذاب خدا را از آنها گرداند نخواهند داشت .\r\n وَ أَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ  : ( و اما مؤمنان كه عمل صالح كنند پس بطور كامل پاداش آنها داده خواهد شد ) يعنى جزاى اعمالشان .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n وَ اللَّهُ لا يُحِبُّ الظَّالِمِينَ  : ( خداوند ستمكاران را دوست ندارد ) يعنى به آنها ثوابى نخواهد داد و رحم و لطف بايشان نخواهد كرد .\r\nاين آيه دليل است بر رد قائل به احباط ( احباط يعنى گناه ثواب و پاداش اعمال خوب را از بين ميبرد و لازمه‌اش اينست كه آنچه كه اضافه بماند جزا داده شود ) و آيه ميگويد همه پاداشهايشان بطور كامل داده خواهد شد و اين منافى با احباط است .\r\n ذلِكَ  : ( اين ) اشاره باخبار از زكريا و يحيى و غيرهم .\r\n نَتْلُوهُ عَلَيْكَ  : ( بر تو ميخوانيم ) . گفته‌اند يعنى بجبرئيل امر ميكنيم كه آن را بر تو بخواند ( از جبايى ) .\r\n مِنَ الْآياتِ  : ( يعنى از جملهء آيات ) و حجتهايى است كه دلالت بر صدق نبوت تو مىكند زيرا بمردم خبر ميدهى از چيزهايى كه جز خوانندگان كتاب يا معلمان و دانش - پژوهان از آنها خبر ندارند و تو هيچكدام از ايندو نيستى پس از طريق ديگر كه وحى الهى است خبردار شده‌اى .\r\n وَ الذِّكْرِ الْحَكِيمِ  : ( و پند حكيمانه ) يعنى قرآن محكم و آن را بحكيم توصيف نموده و به ( حكم ) وصف نياورده زيرا با حكمتهايى كه در بردارد كأنه بحكمت سخن مىگويد چنان كه بدلالت ، دليل گويند بواسطه بيانى كه در آن است كه گويا نطق به بيان و برهان مينمايد . گرچه دليل در حقيقت دالّ است .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\n[ سوره آل‌عمران ( 3 ) : آيات 59 تا 61 
  ]\r\nإِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ ( 59 ) الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ ( 60 ) فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ ( 61 )\r\n« 1 »\r\n\r\nترجمه :\r\nهمانا مثل عيسى در نزد خدا چون مثل آدمست كه او را از خاك آفريده و سپس بوى گفت باش پس ايجاد شد . حق از طرف پروردگار تست پس مباش از شك كنندگان .\r\nپس اگر كسى با تو درباره قرآن احتجاج كرد بعد از علمهايى كه بر تو آمده بگو بيائيد بخوانيم ما پسران خود را و شما پسران خود را و ما زنان خود را و شما زنان خود را و ما نفسهاى خود را و شما هم نفسهاى خود را و تضرع كنيم و لعنت خدا را بر دروغگويان بفرستيم .\r\n\r\n\r\n","description":"","footnote":"\r\n( 1 ) سوره آل عمران آيات 59 تا 61 جزء 3 سوره 3\r\n","page_name":" 98 ","page_number":98},
  {"content":"\r\n\r\n\r\nبيان آيه 59 تا 61\r\n\r\nلغت :\r\nمثل : عبارتست از گفته‌اى كه در زبانها جارى و سارى است و چون در مورد چيزى به كار رود دلالت مىكند كه وضع و طريقه آن چيز همان طرز و راه مثل است .\r\nتعالوا : اصل آن علو است و اصل آن رفتن به بالا است الا اينكه در اثر كثرت استعمال بمعنى آمدن با عجله است .\r\nدربارهء ابتهال دو قول است اول بمعنى التعان : يكديگر را لعن كردن و افتعال بمعنى تفاعل ( دو نفر كه هر دو نسبت بهم كارى را انجام دهند ) مثل اشتوروا بمعنى تشاوروا .\r\nبهله اللَّه : يعنى لعنه اللَّه ( خدا او را لعن كند ) و عليه بهلة اللَّه يعنى لعن اللَّه .\r\nدوم : بمعنى نفرين براى هلاك كسى . . . گويد : نظر الدهر اليهم فابتهل - يعنى دهر بايشان نظر كرد و نفرين بهلاكشان نمود .\r\nو بهل : لعن و لعن دورى از رحمت خدا بعنوان عقاب بر گناهست و لذا لعن غير گنهكار جايز نيست مثل لعن طفل و حيوان .\r\n\r\nمورد و شأن نزول :\r\nاز ابن عباس و قتاده و حسن : چون پيامبر اكرم نصارى را به مباهله دعوت كرد از وى تا صبح فردا مهلت خواستند و چون ببزرگان خود مراجعه كردند و از آنها مشورت نمودند اسقف آنان گفت فردا بنگريد اگر محمد « ص » با اهل و فرزند خود آمد از مباهله بپرهيزيد و اگر با اصحاب خويش آمد پس مباهله كنيد كه كارى از او ساخته نخواهد شد . فردا صبح پيامبر آمد در حالى كه دست على را گرفته بود و حسنين در جلويش ميرفتند و فاطمه در پشت سر حضرتش ميرفت و نصارى هم كه اسقف در جلويشان بود آمدند و\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nچون نبى اكرم ( ص ) را با اين افراد ديدند از وى خواستند كه آنها را معرفى كند حضرت فرمود اين پسر عم و داماد من و محبوبترين مردم در نزد منست و ايندو پسر نوهء دخترى من و از صلب على هستند و اين زن ، فاطمه دختر منست و عزيزترين مردم است نزد من .\r\nپس پيامبر پيش رفت و بر دو زانو نشست . ابو حارثه اسقف آنها گفت به خدا قسم اينمرد مثل انبياء نشسته پس بمباهله تن در ندادند . سيد كه بزرگ نصارى بود گفت اى ابا حارثه جلو رو و مباهله كن . گفت به خدا قسم كه مباهله نكنم كه او را بر مباهله پر جرئت مىبينم و ميترسم كه راستگو باشد كه در اين صورت به خدا هيچ نيرويى براى ما نباشد و در همهء جهان يك نصرانى زنده نخواهد ماند . پس اسقف به پيغمبر گفت اى ابو القاسم ما مباهله نميكنيم لكن بمصالحه حاضريم با ما مصالحه كن پس پيامبر با آنها مصالحه كرد به دو هزار حله هر حله‌اى به قيمت چهل درهم و اينكه سى زره و سى نيزه و سى اسب عاريه دهند كه اگر در يمن آشوبى و جنگى پيش آمد مسلمين به كار برند و رسول خدا ضمانت فرمود كه سالم به آنها برگرداند و به اين قرار نامه‌اى نوشته شد .\r\nروايت است كه اسقف چون پيامبر و اهل بيت او را ديد گفت چهره‌هايى مىبينم كه اگر از خدا بخواهند كه كوه‌ها را از جاى بكند البته خواهد كند و با او مباهله نكنيد كه هلاك خواهيد شد و بر روى زمين تا روز قيامت يك نصرانى نخواهد ماند و نبى اكرم ( ص ) فرمود قسم به آنكه جانم بدست او است اگر با من مباهله ميكردند همگى به صورت بوزينه و خوك مسخ مىشدند و بيابان بر آنها وادى آتش مىشد و مجالى براى يك نصرانى نميماند تا همگى هلاك ميشدند و گفته‌اند كه چون نصرانيان بازگشتند سيد و عاقب دو پيشواى آنها بنزد حضرت آمدند و مسلمان شدند و عاقب حله‌اى و عصايى و كاسه و نعلينى بوى اهدا نمود .\r\n\r\nتفسير :\r\nدر اينجا خداوند عقيدهء نصارى را دربارهء عيسى كه او را پسر خدا ميدانند رد مىكند و ميفرمايد :\r\n إِنَّ مَثَلَ عِيسى عِنْدَ اللَّهِ كَمَثَلِ آدَمَ  : ( همانا مثل عيسى در نزد خدا چون مثل\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nآدمست ) يعنى مثل آدم است در اينكه او را بى پدر خلق كرديم چنان كه آدم را بى پدر آفريديم پس خلقت عيسى عجيب‌تر از خلقت آدم نيست پس چگونه آفرينش و بندگى و بشريت او را انكار كردند و آفرينش و بشر بودن آدم را اقرار نمودند .\r\n خَلَقَهُ  : ( يعنى ايجاد كردم آدم را ) .\r\n مِنْ تُرابٍ  : ( از خاك ) يعنى آدم را از خاك و عيسى را از باد آفريد و كسى را قبل از او از باد نيافريد چنان كه قبل از آدم كسى را از خاك نيافريد .\r\n ثُمَّ قالَ لَهُ  : ( سپس گفت بآدم و يا بعيسى ) .\r\n كُنْ  : ( باش زنده و انسان كامل ) .\r\n فَيَكُونُ  : ( يعنى بى فاصله همانطورى كه خدا اراده كرد شد ) و تفسير اين كلمه بتفصيل در سورهء بقره گذشت . در اين آيه دليل است كه استدلال و تفكر استدلالى صحيح است زيرا خداوند در رد بر نصارى و همچنين براى جواز خلق عيسى از غير راه پدر ، بآفرينش آدم بدون پدر و مادر دليل آورده و استدلال كرده .\r\n الْحَقُّ مِنْ رَبِّكَ  : ( يعنى اين همانا حق و از طرف خداست ) و نسبت به خود داده براى تأكيد و براى بيان دليل و علت . يعنى اين حق است بدليل اينكه از جانب حق است .\r\n فَلا تَكُنْ  ( پس نباش ) اى شنونده .\r\n مِنَ الْمُمْتَرِينَ  : ( از دو دلان ) تفسير اين كلام در سوره بقره گذشت .\r\n فَمَنْ حَاجَّكَ  ( آن كس كه با تو مخاصمه و مجادله كرد ) اى محمد « ص » .\r\n فِيهِ  : ( در قضيهء عيسى ) :\r\n مِنْ بَعْدِ ما جاءَكَ مِنَ الْعِلْمِ  ( پس از علم و برهان واضح كه بر تو آمد ) بر اينكه عيسى بنده و رسول است ( از قتاده ) و گفته‌اند معنى اينست اگر با تو در مطلب حق مخاصمه نمودند « و ضمير فيه بر ميگردد به الحق من ربك » .\r\n فَقُلْ  : ( پس بگو ) اى محمد  تَعالَوْا  ( بيائيد ) بسوى دليل ديگرى كه مخاصمه را به خوبى قطع و فصل مىكند و حق را روشن مينمايد و راستگو را از دروغگو نشان ميدهد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n نَدْعُ أَبْناءَنا وَ أَبْناءَكُمْ  : ( فرزندان خودمان را بخوانيم ) مفسران اجماع دارند كه مراد از ابناء و پسران پيامبر حسنين هستند . ابو بكر رازى گويد : اين آيه دليل است كه حسنين پسران رسول اللَّه هستند و فرزند دختر حقيقتاً فرزند انسان است و ابن ابى علان كه يكى از ائمهء معتزله است گويد اين آيه دليل است كه حسنين در آن حال مكلف بوده‌اند زيرا مباهله جز با بالغ جايز نيست . و اصحاب ( اماميه ) گويند كمى سن از حد بلوغ منافات با كمال عقل ندارد و احتلام كه در شرع حد بلوغ شناخته شده فقط براى احكام شرعيه است و سن حسنين در حال مباهله به حدى بوده كه مانع از كمال عقل آنها نيست بعلاوه دربارهء ائمه جايز است خرق عادت شود و اگر سن كودكى ايشان در آن وقت معمولا موقع كمال عقل در انسان نباشد ممكنست بحسنين استثنائاً و بطور خرق عادت كمال عقل داده شده باشد براى مكان معنوى و امامت ايشان در نزد خداوند و مؤيد اين مطلب قول نبى اكرم است كه در موقع كودكى آنها فرمود : اين دو پسرم « حسنين » امامند قيام كنند يا نكنند .\r\n وَ نِساءَنا  : ( زنان ما ) همگى اتفاق دارند كه مراد فاطمه « ع » است بدليل اينكه جز او زنى در مباهله شركت نكرد و آيه نيز دليل بر فضيلت و برترى اوست بر همهء زنان جهان و مؤيد آن خبر نبوى است كه : فاطمه پارهء تن منست و خبر ديگر كه :\r\nخداوند براى خشم فاطمه خشم مىكند و از خشنودى او خشنود ميگردد .\r\nو حديث صحيح حذيفه است كه گويد : از پيامبر « ص » شنيدم كه ملكى آمد و مرا بشارت داد كه فاطمه سيد زنان جهان است .\r\nو خبر ديگرى كه شعبى از مسروق از عايشه حديث مىكند كه پيغمبر بفاطمه چيزى سر بگوشى فرمود كه حضرت زهرا از آن خنديد از وى پرسيدم پيغمبر چه فرمود ؟ گفت فرمود آيا خشنود نميشوى كه سيد زنان اين امت باشى لذا خنديدم .\r\n وَ نِساءَكُمْ  : ( يعنى هر كس از زنان خودتان كه ميخواهيد )  وَ أَنْفُسَنا  : ( و خودمان را ) مراد از نفس پيغمبر فقط على « ع » است زيرا خود پيامبر كه نميتواند مراد باشد زيرا او دعوت كننده است و معنى ندارد كه انسان خود را دعوت\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكند و هميشه داعى غير از مدعو است و دعوت كننده نميتواند دعوت شده باشد پس حتماً مراد غير از نبى اكرم شخص ديگرى است و لذا حتماً اشاره بعلى عليه السلام است زيرا هيچكس نگفته كه غير از على و فاطمه و حسنين كسى در مباهله شركت داشته است و اين مطلب ( كه در آيه على نفس پيغمبر خوانده شده ) دلالت دارد بر علو مكان وى و درجه‌اى كه هيچكس به آن راه نيافته بلكه بنزديك آن هم نرسيده است و مؤيد آن از روايات يكى حديث شريف صحيح نبوى است كه پيغمبر درباره يكى از صحابه پرسيد كسى گفت على « ع » حاضر است حضرت فرمود من از نفس خود نپرسيدم كه على را نفس خود خوانده .\r\nو حديث ديگرى كه پيامبر « ص » به بريده اسلمى فرمود : اى بريده على را دشمن مدار كه او از من است و من از اويم مردم از درخت‌هاى متفرق خلق شده‌اند و من و على از شجره واحده آفريده شده‌ايم .\r\nو ديگر قول نبى اكرم است كه وقتى در جنگ احد على پيامبر را با دفاعهاى سخت خود از شر مشركان حفظ مىكرد جبرئيل به پيغمبر گفت على واقعاً با تو مواسات كرد . حضرت فرمود اى جبرئيل ، على از من است و من از عليم . جبرئيل گفت من هم از شمايم يا رسول اللَّه .\r\n وَ أَنْفُسَكُمْ  ( يعنى هر كه از مردانتان را كه ميخواهيد بخوانيد )  ثُمَّ نَبْتَهِلْ  : ( پس تضرع كنيم ) در دعاء ( از ابن عباس ) و گفته‌اند يعنى لعن كنيم و بگوييم خدا لعنت كند دروغگو را .\r\n فَنَجْعَلْ لَعْنَتَ اللَّهِ عَلَى الْكاذِبِينَ  : ( و قرار دهيم لعنت خدا را بر دروغگوى از ما ) .\r\nدر اين آيه دلالت است كه آنها بحقانيت نبى اسلام معتقد بودند زيرا از مباهله خوددارى كردند و با پذيرفتن جزيه بذلت و خوارى خود اقرار نمودند و اگر معتقد نبودند ، مباهله را قبول ميكردند و اگر رسول اكرم هم بر نزول عقاب بر نصارى و ايمنى خود يقين نميداشت فرزندان و خواص اهل بيت خود را با همه محبتى كه بايشان داشت بمباهله نميكشانيد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\n[ سوره آل‌عمران ( 3 ) : آيات 62 تا 64 
  ]\r\nإِنَّ هذا لَهُوَ الْقَصَصُ الْحَقُّ وَ ما مِنْ إِلهٍ إِلاَّ اللَّهُ وَ إِنَّ اللَّهَ لَهُوَ الْعَزِيزُ الْحَكِيمُ ( 62 ) فَإِنْ تَوَلَّوْا فَإِنَّ اللَّهَ عَلِيمٌ بِالْمُفْسِدِينَ ( 63 ) قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلاَّ نَعْبُدَ إِلاَّ اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ ( 64 )\r\n« 1 »\r\n\r\nترجمه :\r\nهمانا اين داستانى حق است و جز اللَّه خدايى نيست و خداوند عزيز و حكيم است . و اگر پشت كردند خداوند بر مفسدان عالم است .\r\nبگو اى اهل كتاب بيائيد بسوى كلمه‌اى كه بين ما و شما مساوى است كه جز خدا را نپرستيم و چيزى را شريك او قرار ندهيم و بعضى از ما بعضى ديگر را بجاى خدا ارباب خود نگيريم پس اگر پشت كردند بگو شاهد باشيد كه ما مسلم هستيم .\r\n\r\n\r\n","description":"","footnote":"\r\n( 1 ) سوره آل عمران آيه 62 تا 64 جزء 3 سوره 3\r\n","page_name":" 104 ","page_number":104},
  {"content":"\r\n\r\n\r\nبيان آيه 62 - 63\r\n\r\nلغت :\r\n1 - قصص : قصه ( فعل بمعنى مفعول است ) قصص ( بكسر قاف ) جمع قصه : اقتصصت الحديث و قصصت الحديث قصاً و قصصاً يعنى : آن را به همان حقيقت خود نقل و روايت كردم و اصل اقتصاص اثر : متابعت و دنبال - رويى از رد پاى كسى و قصاص از همين معنى مشتق است .\r\n2 - تولى از حق : اعتقاد داشتن بخلاف آن زيرا تولّى بمنزله پشت كردن به آنست پس از رو كردن به آن و اصل تولّى كسى بى فاصله بدنبال ديگرى آمدن و بودن .\r\n3 - افساد : چيزى را در غير جايى كه مقتضى حكمت است به كار بردن و نهادن .\r\n4 - اصلاح : چيزى را در جاى مقتضى خود نهادن .\r\nفرق بين فساد و قبيح اينست كه فساد تغيير دادن از مقداريست كه حكمت اقتضا دارد و قبيح چنين نيست زيرا در آن معنى مقدار نيست بلكه قبيح چيزى است كه حكمت اصل آن را منع مىكند چنان كه حسن آنست كه حكمت اقتضاى آن را دارد .\r\n\r\nاعراب :\r\n« من » در ما من إله غير اللَّه براى افاده كردن عموم نفى است كه خدايى را از هر كس و هر چيز جز اللَّه نفى مىكند و من چون براى ابتداى غايت است استغراق نفى را از ابتداى غايت تا انتهاى آن مىرساند . و كلمه « لهو » ممكنست ضمير فصل باشد كه محلى از اعراب ندارد و قصص خبر ان است و ممكنست مبتدا « لهو » باشد و قصص خبر آن .\r\n\r\nتفسير :\r\n إِنَّ هذا لَهُوَ الْقَصَصُ الْحَقُّ  : ( يعنى آنچه دربارهء عيسى و غيره به تو وحى كردم حديث صدق و راست است ) پس هر كه با وضوح اين امر با تو مخالفت كرد معاند است .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n وَ ما مِنْ إِلهٍ إِلَّا اللَّهُ  : ( يعنى هيچكس از شما استحقاق نام خدايى ندارد مگر اللَّه و عيسى خدا نيست چنان كه نصارى گمان برده‌اند بلكه رسول خدا و بنده اوست و اگر گفته ميشد ما إله الا اللَّه - بدون من - افادهء اين معنى نميشد .\r\n وَ إِنَّ اللَّهَ لَهُوَ الْعَزِيزُ  ( و خداوند اوست كه عزيز - يعنى قادر مطلق - است )  الْحَكِيمُ  : ( و حكيم - در افعال و تدبير - است ) .\r\n فَإِنْ تَوَلَّوْا  : ( اگر اعراض كردند ) از پيروى و تصديق تو و براهين و بيناتى كه بر تو آمده .\r\n فَإِنَّ اللَّهَ عَلِيمٌ بِالْمُفْسِدِينَ  : ( خداوند فاسدان و فتنه جويان از خلق را مىشناسد ) و آنها را بفسادشان پاداش خواهد داد . و اين قسمت آيه براى ترساندن از عذاب است و گرنه خدا صالح و فاسد همه را ميشناسد و نظير اين است اينكه كسى به ديگرى ميگويد من بشر و فساد تو عالمم . و گفته‌اند مراد اين است كه خداوند عالم است به اين مجادله - كنندگان و داناست كه آنها بمباهله با تو اقدام نخواهند كرد چون بنبوت تو علم و معرفت دارند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nبيان آيه 64\r\n\r\nلغت :\r\nزجاج گويد : 1 - معنى كلمه كلاميست كه در او شرح داستانى باشد و لذا عرب به قصيده كلمه گويد ، روايت شده كه چون به حسان بن ثابت گفتند قصيده‌اى براى ما انشاد كن گفت « كلمه جوريده » يعنى قصيدهء جوريده را بخوانم ( كه نام يكى از قصايد او بود ) كه قصيده را كلمه ناميده .\r\n2 - سواء : عدل و سوى نيز به همين معنى است .\r\nو گفته‌اند سواء بمعنى مستوى است و مصدر بمعنى اسم فاعل است ( يعنى الى كلمة مستوية ) و در نزد زجاج سواء اسم است و صفت نيست و جرّ سواء در اين صورت بتقدير « ذات سواء » است كه مضاف اليه است براى ذات مقدر ( يعنى صاحب استواء ) . و جايز است منصوب شود .\r\n\r\nشأن نزول :\r\nگفته‌اند سبب نزول آيه چند قولست : 1 - درباره نصاراى نجران آمده ( از حسن و سدى و ابن زيد و محمد بن جعفر بن زبير ) 2 - دربارهء يهود مدينه است ( از قتاده و ربيع و ابن جريح و اصحاب ما نيز اين را روايت كرده‌اند ) .\r\n3 - به صورت ظاهر دربارهء هر دو دسته اهل كتاب آمده ( از ابى على جبايى ) و اين معنى اولى است بواسطه عموميت آن بر همه اهل كتاب .\r\n\r\nتفسير :\r\nچون احتجاج خداوند با اهل كتاب بپايان رسيد آنها را بتوحيد و پيروى از حقيقتى كه مورد اتفاق همه است دعوت فرمود كه :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n قُلْ  : ( بگو ) اى محمد  تَعالَوْا  ( اى اهل كتاب بيائيد ) بشتابيد .\r\n إِلى كَلِمَةٍ سَواءٍ  ( بسوى كلمه و مطلب عادلانه و حق )  بَيْنَنا وَ بَيْنَكُمْ إِنْ  ( يعنى : بر مبناى عدل است كه هيچ كژى و اعوجاجى در آن نيست چنان كه وقتى گوئيد رجل عدل يعنى مردى عادل كه در او كژى نيست و گفته‌اند معناى آن كلمه مستوى بين ما و شما كه عبارت است از ترك عبادت براى غير خدا يعنى :\r\n أَلَّا نَعْبُدَ   إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ  در معنى اين جمله اختلاف شده و چند قول است :\r\n1 - عيسى را رب خود قرار ندهند كه عيسى نيز يكى از ماست .\r\n2 - احبار را ارباب خود قرار ندهيم يعنى مثل ارباب از آنها پيروى نكنيم بدليل آيه ديگر كه :  « اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ »  ( پيشوايان و رهبانان خود را بجاى خدا ارباب خود قرار دادند ) .\r\nاز امام ششم روايت است كه فرمود آنها احبار خود را نمىپرستيدند ولى احبار هر چه را مىخواستند براى آنها حلال ميكردند و هر چه را مايل بودند حرام مينمودند و قبول همين عمل از احبار ، پذيرفتن آنها بعنوان ارباب بود و نيز روايت شده كه چون اين آيه آمد عدى بن حاتم گفت يا رسول اللَّه ما آنها را نمىپرستيديم حضرت فرمود آيا ايشان بدلخواه خود حرام و حلال درست نميكردند و شما هر چه ميكردند نمىپذيرفتيد ؟ ! گفت چرا يا رسول اللَّه حضرت فرمود : ارباب به همين معنى است .\r\n فَإِنْ تَوَلَّوْا  ( اگر اعراض و پشت كردند ) از بندگى حق و توحيد او .\r\n فَقُولُوا  ( بگوئيد ) اى مسلمين در برابر اعراض ايشان از حق و براى تجديد اقرار خود به حق و براى مخالفت با آنها .\r\n اشْهَدُوا بِأَنَّا مُسْلِمُونَ  ( شاهد باشيد كه ما مسلم هستيم ) يعنى نسبت به حق با اخلاص هستيم و بتوحيد اقرار داريم و گفته‌اند مسلمون يعنى تسليم و منقاد و مطيع آنچه از طرف خدا بر پيغمبر ما و انبياء قبل آمده ميباشيم و گفته‌اند : يعنى بر اسلام پابرجائيم .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو خداوند در اين آيه در مقام تأديب بندگان مؤمن است و نيز ايشان را تعليم ميدهد كه در هنگام اعراض مخالفان از برهان روشن چگونه با آنها رفتار كنند تا بدانند كه مخالفت آنها اثرى در حق اينها ندارد و نيز دلالت دارد كه حق بهر حال بايد پيروى شود و كمى و زيادى پيروان و جمعيت آن هرگز اعتبارى ندارد و نبايد مورد توجه قرار گيرد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\n[ سوره آل‌عمران ( 3 ) : آيات 65 تا 66 
  ]\r\nيا أَهْلَ الْكِتابِ لِمَ تُحَاجُّونَ فِي إِبْراهِيمَ وَ ما أُنْزِلَتِ التَّوْراةُ وَ الْإِنْجِيلُ إِلاَّ مِنْ بَعْدِهِ أَ فَلا تَعْقِلُونَ ( 65 ) ها أَنْتُمْ هؤُلاءِ حاجَجْتُمْ فِيما لَكُمْ بِهِ عِلْمٌ فَلِمَ تُحَاجُّونَ فِيما لَيْسَ لَكُمْ بِهِ عِلْمٌ وَ اللَّهُ يَعْلَمُ وَ أَنْتُمْ لا تَعْلَمُونَ ( 66 )\r\n« 1 »\r\n\r\nترجمه :\r\nاى اهل كتاب چرا درباره ابراهيم با من مخاصمه مىكنيد با اينكه تورات و انجيل نيامد مگر پس از او آيا تعقل نميكنيد . هان شما اشخاص درباره چيزى كه به آن علم نداريد محاجه كرده‌ايد پس چرا درباره آنچه نميدانيد محاجه ميكنيد و خدا ميداند و شما نميدانيد .\r\n\r\n\r\n","description":"","footnote":"\r\n( 1 ) سوره آل عمران آيه 65 66 جزء 3 سوره 3\r\n","page_name":" 110 ","page_number":110},
  {"content":"\r\n\r\n\r\nبيان آيه 65 - 66\r\n\r\nقرائت :\r\nكوفيان ها انتم را بمد و همزه خوانده‌اند و اهل مدينه و ابو عمر بدون مد و همزه ( هانتم ) .\r\n\r\nلغت :\r\n1 - فرق بين حجاج و جدال اينست كه حجاج شامل دليل است يا شبهه به صورت دليل و جدال پيچاندن خصم است نسبت بمذهبى با دليل يا شبهه يا و هم و اصل آن از جدل است بمعنى شدة پيچاندن و قتل .\r\n2 - حجت : بيانى است كه صحت و درستى گفتار آدمى را نشان دهد و حجت و دلالت بيك معنى است .\r\n\r\nشأن نزول :\r\nابن عباس و حسن و قتاده گويند : احبار يهود و نصاراى نجران نزد رسول اكرم ( ص ) جمع شدند و درباره ابراهيم بنزاع پرداختند . يهود گفتند ابراهيم جز يهودى نبود و نصارى گفتند حتماً نصرانى بوده خداوند در اينموقع اين آيه را فرستاد .\r\n\r\nتفسير :\r\n يا أَهْلَ الْكِتابِ لِمَ تُحَاجُّونَ فِي إِبْراهِيمَ  ( اى اهل كتاب چرا درباره ابراهيم با هم احتجاج و نزاع ميكنيد ) و ادعا ميكنيد كه او بر دين ماست .\r\n وَ ما أُنْزِلَتِ التَّوْراةُ وَ الْإِنْجِيلُ إِلَّا مِنْ بَعْدِهِ  ( و حال اينكه تورات و انجيل جز بعد از ابراهيم نيامده ) .\r\n أَ فَلا تَعْقِلُونَ  ( آيا فكر نميكنيد ) يعنى ادعاى بدون برهان از نظر عقل جايز نيست پس چطور جايز ميشمريد ادعايى را كه فساد آن ظاهر است . اگر اشكال شود كه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاگر بعد بودن تورات و انجيل دليل بر اينست كه ابراهيم يهودى و نصرانى نبوده پس مسلمان هم نبوده زيرا قرآن هم پس از وى آمده جواب گوييم كه : همگى ( حتى مخالف ) قبول دارد كه او خود را بنام مسلم ناميده جز اينكه يهود ميگويند آن اسلام همان يهوديت است و نصرانيها گويند اسلام همان نصرانيت است و تورات و انجيل پس از وى آمده و در آن دو نيز اسم ابراهيم به اسلام برده شده و در آن دو هرگز ذكر نشده كه وى بر دين يهود يا نصارى بوده ولى قرآن گرچه پس از وى آمده ولى ابراهيم را بدين اسلام توصيف كرده است و يهوديت و نصرانيت را از وى نفى كرده است و در اين امر بزرگترين حجت است به اينكه وى مسلم بوده است و محمد « ص » و امت او كه اسم اسلام دارند بوى اولى هستند از ديگران و نيز در توضيح اين آيه گفته‌اند كه يهود مدعى بوده‌اند و هستند كه يهودى اسم كسى است كه متمسك و معتقد بتورات و شريعت آن باشد و نصرانى اسم كسى است كه بانجيل و شريعت و احكام آن مؤمن و متمسك باشد لذا خداوند طبق ادعاى خودشان آنها را رد مىكند كه در زمان ابراهيم كه تورات و انجيل نيامده بود پس چطور ابراهيم را يهودى و يا نصرانى يعنى معتقد و متمسك به آن ميدانيد ولى ما مىگوئيم : مسلمان تنها كسى نيست كه به حكم قرآن متمسك باشد زيرا اسلام دينست نه احكام شريعت پس ما او را به اسلام توصيف ميكنيم چنان كه خداوند او را به اين اسم توصيف كرده .\r\nاگر بپرسند كه آيا ابراهيم متمسك به همه شرايع و احكام اسلام كه ما بر آن هستيم بود ؟\r\nپاسخ گوئيم كه وى متمسك بدين اسلام و بعضى احكام شريعت پيغمبر ما ( ص ) بود نه به همه آن زيرا يكى از احكام شريعت قرائت قرآنست در نماز و اين شريعت وى نبود و او را مسلم مىناميم اگر چه متمسك به بعضى از احكام شريعت اسلام بود چنان كه مسلمانان صدر اسلام مسلم بودند قبل از آنكه همه احكام و شرايع اسلام آمده و همه قرآن نازل شده باشد و هر يك از ما مسلم است واقعاً اگر چه به همه احكام شرع عمل نكند .\r\n ها أَنْتُمْ  : ( هان شما اى گروه يهود و نصارى ) آيه ظاهراً تنبيه خود آنهاست\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nولى منظور تنبيه بر حال آنهاست زيرا تنبيه نسبت به چيزى است كه انسان از آن غافلست نه نسبت به آنچه علم دارد .\r\n حاجَجْتُمْ  : ( مجادله و مخاصمه كرديد . )  فِيما لَكُمْ بِهِ عِلْمٌ  : ( در آنچه ميدانستيد ) . چون اسم او در تورات و انجيل بود .\r\n فَلِمَ تُحَاجُّونَ فِيما لَيْسَ لَكُمْ بِهِ عِلْمٌ  : ( پس چرا مجادله ميكنيد دربارهء چيزى كه به آن علمى نداريد ) ( يعنى درباره شريعت و دين او كه بدان جاهليد ) خداوند مخاصمه و احتجاج آنها را درباره معلوماتشان منكر نشمرده بلكه مخاصمه درباره چيزى را كه نميدانند منكر و ناپسند دانسته .\r\n وَ اللَّهُ يَعْلَمُ  : ( و خدا ميداند ) شأن و حال ابراهيم و هر چيزى كه بر شما مجهول است .\r\n وَ أَنْتُمْ لا تَعْلَمُونَ  : ( و شما نميدانيد ) پس دربارهء او سخن نگوييد و آنچه نميدانيد به او نسبت ندهيد و علم آن را از اهلش بپرسيد ( يعنى از پيغمبر بپرسيد . )\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\n[ سوره آل‌عمران ( 3 ) : آيات 67 تا 69 
  ]\r\nما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً وَ ما كانَ مِنَ الْمُشْرِكِينَ ( 67 ) إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ ( 68 ) وَدَّتْ طائِفَةٌ مِنْ أَهْلِ الْكِتابِ لَوْ يُضِلُّونَكُمْ وَ ما يُضِلُّونَ إِلاَّ أَنْفُسَهُمْ وَ ما يَشْعُرُونَ ( 69 )\r\n« 1 »\r\n\r\nترجمه :\r\nابراهيم يهودى و نصرانى نبود ولى حنيف و مسلم بود و از مشركان نبود .\r\nهمانا برترين مردم بابراهيم كسانيند كه از او پيروى كنند و اين پيامبر است و مؤمنان ( به او ) و خدا ولىّ مؤمنان است .\r\nدسته‌اى از اهل كتاب دوست دارند كه شما را گمراه كنند و گمراه نكنند مگر خود را و نميفهمند .\r\n\r\n\r\n","description":"","footnote":"\r\n( 1 ) سوره آل عمران آيه 67 تا 69 جزء 3 سوره 3\r\n","page_name":" 114 ","page_number":114},
  {"content":"\r\n\r\n\r\nبيان آيه 67 - 68\r\n\r\nلغت :\r\nدربارهء اصل يهود و نصارى و حنيف در سورهء بقره بحث كرديم .\r\nاولى بر وزن افعل ( افعل التفضيل كه برترى را مىرساند . ) تثنيه و جمع ندارد زيرا معناى فعل را در بر ندارد و معنى اينكه اين كار از ديگر كارها بهتر است يعنى براى انجام دادن شايسته‌تر مىباشد و زيد اولى است از ديگران يعنى بر حالت و كيفيتى است كه به آن حال از ديگران سزاوارتر است .\r\nاتباع : رفتن شخصى يا چيزى بدنبال شخص يا چيز ديگر ( نه بطور اتفاق ) بلكه از نظر پسند روش و طريق او . مثل مدلولى كه بدنبال دليل ميرود و راه او را مىپيمايد و يا از نظر صحت مثل اوست كه اگر دليل صحيح باشد مدلول نيز بواسطه صحت او صحيح است و همچنين است مأمومى كه راه امام را مىپيمايد .\r\n\r\nتفسير :\r\nسپس خداوند يهود و نصارى را تكذيب مىكند و ميفرمايد :\r\n ما كانَ إِبْراهِيمُ يَهُودِيًّا وَ لا نَصْرانِيًّا  : ( ابراهيم يهودى و نصرانى نبود ) خدا ابراهيم را از ايندو نام تنزيه مىكند اين هر دو صفت مذموم است كه قرآن و اجماع بر آن دلالت دارد و اين سخن نيز دليل است كه موسى هم يهودى نبود و عيسى هم نصرانى نبود و دين واقعى در نزد خداوند اسلامست . و يهوديت ملتى هستند كه از شرع موسى منحرف شده‌اند و ملت نصرانيت هم از شرع عيسى انحراف جسته‌اند و ايندو صفت مذموم است كه بر ايندو فرقه گمراه گفته شده و قرار گرفته .\r\n وَ لكِنْ كانَ حَنِيفاً  ( ولى حنيف بود ) حنيف يعنى مايل از باطل به حق . يعنى ابراهيم از اين هر دو دين و همهء اديان ديگر جدا و مايل باسلام بود ، و گفته‌اند حنيف يعنى در دين خود مستقيم بود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n مُسْلِماً  ( و بر دين اسلام بود ) .\r\n وَ ما كانَ مِنَ الْمُشْرِكِينَ  ( و مشرك نبود ) . گفته‌اند كه اين آيه متضمن اين معنى است كه دين يهود و نصارى شرك است و گفته‌اند كه معنى اينست كه چنان كه اعراب مشرك ادعا مىكنند ابراهيم مشرك نبود .\r\n إِنَّ أَوْلَى النَّاسِ بِإِبْراهِيمَ  - ( سزاوارترين مردم بنصرت ابراهيم ) با استدلال و علم يا با كمك اقتصادى و پولى .  لَلَّذِينَ اتَّبَعُوهُ  - ( آنانند كه او را پيروى كردند ) در زمان خود و او را با يارى بر ضد دشمن كمك كردند تا دينش آشكارا و غالب گشت .\r\n وَ هذَا النَّبِيُّ وَ الَّذِينَ آمَنُوا  : ( و اين پيامبر و كسانى كه به وى ايمان آوردند ) نصرت او را از آن جهت كه بر حق است به علم و استدلال به عهده ميگيرند و دامن او را از هر عيبى برى ميدارند و پاك ميسازند . مراد اينست كه اينها كسانى هستند كه سزاوار است بايشان گفته شود بر دين ابراهيم ميباشيد و نسبت به او ولايت دارند ( يا ابراهيم بر آنها ولايت دارد . )  وَ اللَّهُ وَلِيُّ الْمُؤْمِنِينَ  : ( خداوند ولىّ مؤمنان است ) زيرا نصرت آنها را به عهده دارد و مؤمن ولىّ خداست به عين همين معنى ، يعنى چون او را يارى مىكند ولىّ اوست و اينكه فقط اسم پيغمبر اكرم را در قرآن جداگانه برده است براى تعظيم قدر و مقام امر و بزرگداشت اوست چنان كه قبلا گذشت كه جبرئيل و ميكائيل را جداگانه نام برده .\r\nو گفته‌اند اسم او را ذكر كرده براى اينكه او را داخل در ولايت ( و اولويّت ) بابراهيم بنمايد و ضمير صلهء و الذين آمنوا به او برگردد يعنى اين پيامبر و مؤمنان بوى .\r\nو در اين آيه دليل است كه ولايت با پيامبر بوسيلهء دين و ايمان به او ثابت مىشود نه با نسب و مؤيد آن فرمايش امير مؤمنان ( ع ) است كه فرمود :\r\nاولى و سزاوارترين مردم بانبياء عالمترين ايشان است بدين و احكام آنان . و بعد همين آيه را تلاوت كرد و نيز فرمود :\r\nهمانا ولىّ محمد ( ص ) كسى است كه از او اطاعت كند اگر چه نسبتش از او دور باشد و همانا\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nدشمن محمد ( ص ) كسى است كه خدا را عصيان كند گرچه قرابتش با وى نزديك باشد .\r\nعمر بن يزيد گويد : حضرت صادق ( عليه السلام ) فرمود : به خدا قسم شما از آل محمد هستيد . گفتم از خود ايشان ؟ . فرمود آرى به خدا از خود آنان و سه بار اين جمله را تكرار كرد . سپس نگاهى به من كرد و فرمود اى عمر خدا در قرآن فرمايد :\r\n« ان اولى الناس بابراهيم » . اين حديث را على بن ابراهيم از پدرش از ابى عمير از منصور بن يونس نقل كرده .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nبيان آيه 69\r\n\r\nلغت :\r\nود : آرزو ( ى همراه با دوستى ) است و از اينرو براى گذشته و حال و آينده هر سه صلاحيت دارد و به همين جهت با لو ميتواند استعمال شود ولى محبت و اراده چنين نيست زيرا آنها فقط بآينده تعلق ميگيرند . و لذا جايز نيست گفته شود و ارادوا لو يضلونكم ( يعنى با لو به كار رود ) زيرا اراده در حكم خواستن و انجام حتمى فعل است و جارى مجراى علت فعل و كار است ( و با لو كه ترديد را مىرساند نميسازد ) ولى تمنى آرزو و تصور قلب است نسبت به چيزى به نحوى كه موجب لذت و تمتع نفس انسانى شود و فرق بين « ود لو تضلوا و بين ود ان تضلوا » اينست كه دومى براى استقبال است و اوّلى نه .\r\n\r\nتفسير :\r\nسپس خداوند بيان ميدارد كه اين طايفه‌هاى كافر علاوه بر گمراهى خود ديگران را هم بگمراهى ميخوانند .\r\n وَدَّتْ  : ( تمنى و اراده دارند ) .\r\n طائِفَةٌ  : ( جماعت و دسته‌اى ) .\r\n مِنْ أَهْلِ الْكِتابِ  : ( از يهود و نصارى ) و گفته‌اند فقط يهود .\r\n لَوْ يُضِلُّونَكُمْ  : ( كاش ميتوانستند شما را با گمراه كردن هلاك ميكردند ) و ضلال بمعنى هلاك نيز به كار ميرود .\r\n وَ ما يُضِلُّونَ إِلَّا أَنْفُسَهُمْ  : ( و و بال و ضرر گمراه كردن بر نميگردد مگر به خود آنها ) زيرا مسلمانان كه دعوت آنها را نپذيرفتند اسلام را نيز بخاطر دين آنها رها نخواهند كرد ولى گناه دعوت بسوى كفر به گردن آنها يعنى كفار خواهد ماند . گفته‌اند مراد اينست كه هلاك نخواهند كرد مگر خود را زيرا هلاكى كه نصيب ديگران مىشود\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nدر جنب و بال و هلاك حاصل بر ايشان ناچيز خواهد بود .\r\n وَ ما يَشْعُرُونَ  ( و نميدانند ) كه و بال و خسران اين كار فقط بخودشان بر ميگردد و گفته‌اند يعنى نميدانند كه خداوند مؤمنان را بر گمراهى خودشان و تصميم بر گمراه ساختن ديگران خبر ميدهد . و ابى على جبايى گويد : يعنى از ضلال خود بيخبرند چون جاهلند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\n[ سوره آل‌عمران ( 3 ) : آيات 70 تا 71 
  ]\r\nيا أَهْلَ الْكِتابِ لِمَ تَكْفُرُونَ بِآياتِ اللَّهِ وَ أَنْتُمْ تَشْهَدُونَ ( 70 ) يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ وَ تَكْتُمُونَ الْحَقَّ وَ أَنْتُمْ تَعْلَمُونَ ( 71 )\r\n« 1 »\r\n\r\nترجمهء\r\nاى اهل كتاب چرا بآيات خدا كافر ميشويد و حال آنكه آنها را مشاهده ميكنيد .\r\nاى اهل كتاب چرا حق را بباطل مىآميزيد و حق را پنهان ميداريد در حالى كه حق را ميدانيد .\r\n\r\n\r\n","description":"","footnote":"\r\n( 1 ) سورهء آل عمران آيهء 70 و 71 جزء 3 سوره 3\r\n","page_name":" 120 ","page_number":120},
  {"content":"\r\n\r\n\r\nبيان آيه 70 - 71\r\n\r\nتفسير :\r\nسپس خداوند هر دو فرقه را مخاطب كرده گويد :\r\n يا أَهْلَ الْكِتابِ لِمَ تَكْفُرُونَ  ( اى اهل كتاب چرا كافر مىشويد ) به آنچه بر شما تلاوت مىشود .\r\n بِآياتِ اللَّهِ  يعنى قرآن .\r\n وَ أَنْتُمْ تَشْهَدُونَ  ( يعنى ميدانيد و مشاهده ميكنيد ) دليل صحت آن و وجوب اقرار به آن يعنى تورات و انجيل را زيرا در آن دو كتاب ذكر نبى اكرم و خبر صدق نبوت حضرت و بيان صفات وى آمده و گفته‌اند يعنى چرا بآيات و بشارات خدا و دلايل نبوت او كه در تورات و انجيل هست كافر ميشويد در حالى كه آنها را مشاهده ميكنيد و معانى ديگرى نيز گفته شده : 1 - مراد از آيات آنچه در كتب آسمانى ايشان است كه ابراهيم حنيف و مسلم بود و دين همانا اسلامست و حال اينكه آنها را مشاهده ميكنيد .\r\n2 - مراد از آيات اخبار غريبى است كه مردم از آن بيخبرند و پيغمبر ( ص ) بر آنها ميخواند و خبر ميدهد كه در كتبشان هست و ميدانند كه راست ميگويد . ( از ابى مسلم ) .\r\n3 - يعنى دلايلى كه بر نبوت محمد ( ص ) دلالت دارد و وقتى با خود به خلوت ميرويد مشاهده ميكنيد و ميدانيد كه دين اسلام صحيح و حقيقت است .\r\n يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ  - ( اى اهل كتاب چرا حق را بباطل ميآميزيد ) . و در اينجا دربارهء مراد از آميختن حق بباطل چند قولست :\r\n1 - مراد تحريف توراة و انجيل است بدست ايشان ( از حسن و ابن زيد ) 2 - اظهار اسلام است به زبان و نهان داشتن نفاق و كفر يعنى يهوديت و نصرانيت\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر دلشان زيرا آنها به ظاهر در اول روز تظاهر به اسلام كردند در حالى كه در دل كافر بودند و عصر از آن بازگشتند تا مردم را به شك و دو دلى اندازند ( از ابن عباس و قتاده ) 3 - مراد ايمان بموسى و عيسى و كفر بمحمد ( ص ) است .\r\n4 - مراد علم قلبى آنهاست كه ميدانستند پيامبر بر حق است كه با كفر ظاهرى خود مخلوط كرده بودند ( از جبايى و ابى مسلم ) .\r\n وَ تَكْتُمُونَ الْحَقَّ  - يعنى نبوت محمد ( ص ) را كه حق است انكار ميكنيد و بشارتهايى را كه بر نبوت و صفات اوست پنهان ميداريد و علامتهايى كه از او در كتب خود داريد نديده ميگيريد .\r\n وَ أَنْتُمْ تَعْلَمُونَ  - و ميدانيد كه او بر حق است . و اين آيه درباره جمعى از علماى يهود و نصارى است زيرا كتمان حقايق كتاب بر عده‌اى اندك ممكن است كه بر آن عالمند نه بر همه يا اكثر و گفته‌اند يعنى شما ميدانيد امورى كه تكليف شدن به آن از طرف حق صحيح است و قول اولى صحيح‌تر است چون در آيه ذم و توبيخ بر كتمان حق وجود دارد و با معنى اول سازگارتر است .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\n[ سوره آل‌عمران ( 3 ) : آيات 72 تا 74 
  ]\r\nوَ قالَتْ طائِفَةٌ مِنْ أَهْلِ الْكِتابِ آمِنُوا بِالَّذِي أُنْزِلَ عَلَى الَّذِينَ آمَنُوا وَجْهَ النَّهارِ وَ اكْفُرُوا آخِرَهُ لَعَلَّهُمْ يَرْجِعُونَ ( 72 ) وَ لا تُؤْمِنُوا إِلاَّ لِمَنْ تَبِعَ دِينَكُمْ قُلْ إِنَّ الْهُدى هُدَى اللَّهِ أَنْ يُؤْتى أَحَدٌ مِثْلَ ما أُوتِيتُمْ أَوْ يُحاجُّوكُمْ عِنْدَ رَبِّكُمْ قُلْ إِنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ ( 73 ) يَخْتَصُّ بِرَحْمَتِهِ مَنْ يَشاءُ وَ اللَّهُ ذُو الْفَضْلِ الْعَظِيمِ ( 74 )\r\n« 1 »\r\n\r\nترجمه :\r\nگروهى از اهل كتاب گفتند : در اول روز به آنچه بر مؤمنان نازل شده ايمان آوريد و در آخر روز بدان كافر شويد تا آنها نيز از آن برگردند . ايمان نياوريد و باور مداريد مگر كسى را كه دين شما را پيروى كند بگو ( اى پيغمبر ) هدايت ، هدايت الهى است . ( و هيچكس ) داده نشده مثل آنچه بشما داده شده ، يا نزد پروردگارتان با شما محاجه نتوانند كرد ، بگو برترى بدست پروردگار است بهر كس بخواهد عنايت مىكند و خداوند وسعت دهندهء داناست . هر كه را بخواهد خاص رحمت خود گرداند و خدا داراى بخشش و كرم بزرگ است .\r\n\r\n\r\n","description":"","footnote":"\r\n( 1 ) سوره آل عمران آيه 72 تا 74 جزء 3 سوره 3\r\n","page_name":" 123 ","page_number":123},
  {"content":"\r\n\r\n\r\nبيان آيه 72 تا 74\r\n\r\nلغت :\r\nطائفه : يعنى جماعت و در اصل اين لغت دو قول است :\r\n1 - طائفه در اصل مثل رفعت و بلندى است كه شأن آن گردش دور شهرها است در سفرى كه بر آن اجتماع واقع مىشود .\r\n2 - جماعتى كه از آنها حلقه‌اى تشكيل گردد كه برگرد آن حلقه طواف و دور زده شود .\r\nوجه النهار : اول روز وجه خوانده شده چون اولين قسمتى است از روز كه با انسان مواجه مىشود چنان كه به اول جامه وجه جامه گفته شود و گفته‌اند از اينرو اول روز را وجه روز خوانده‌اند كه مثل وجه انسان اشرف و بهترين قسمت روز است .\r\n\r\nشأن نزول :\r\nحسن و سدى گويند : 12 نفر از احبار يهود خيبر و عرينه با هم توطئه كردند كه اول صبح اظهار اسلام كنند با زبان نه ايمان قلبى و آخر روز از آن برگردند و اظهار كفر نمايند و بگويند علت بازگشت ما از اسلام اين بود كه در كتب خود جستجو كرديم و با دانشمندان خويش هم گفته و مشاوره نموديم و دانستيم كه محمد ( ص ) پيامبر موعود در تورات نيست و در نتيجه كذب و بطلان او بر ما معلوم گشت و غرضشان اين بود كه با اين كار در دل اصحاب محمد ( ص ) دو دلى پديد آيد و گويند اينها كه اهل كتابند و داناتر از ما هستند حق را بهتر ميشناسند و در نتيجه از دين او بدين ما باز خواهند گشت - مجاهد و مقاتل گويند اين مطلب و آيه درباره قبله بود كه چون قبله اسلام از بيت المقدس بكعبه برگشت بر يهود گران آمد . كعب الاشراف يهودى بياران يهودى خود گفت اول صبح بمحمد اظهار ايمان كنيد و با او نماز گزاريد و آخر روز از وى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبرگرديد شايد اين كار شما موجب ترديد اصحاب او شود .\r\n\r\nتفسير :\r\nچون خداوند از مكر كفار نام برد در پى آن اين مكر را بيان داشت كه  وَ قالَتْ طائِفَةٌ مِنْ أَهْلِ الْكِتابِ  - ( جماعتى از اهل كتاب به يكديگر گفتند ) :\r\n آمِنُوا بِالَّذِي أُنْزِلَ عَلَى الَّذِينَ آمَنُوا  - ( يعنى به پيغمبر اسلام و اصحابش ايمان آريد ) .\r\n وَجْهَ النَّهارِ وَ اكْفُرُوا آخِرَهُ  - در معناى اين آيه چند قول است :\r\n1 - اول صبح اظهار ايمان كنيد و آخر روز برگرديد و اين كار بهتر ميتواند آنها را از اسلام بگرداند ( از حسن و جماعتى ) 2 - اول روز بكعبه نماز گزاريد و آخر روز برگرديد تا از دينشان برگردند ( از مجاهد ) .\r\n3 - اول روز اظهار اسلام كنيد و اقرار بصفات و علامتهاى او در تورات كنيد و آخر روز برگرديد تا اصحابش گمان كنند كه شما اول اشتباه كرده‌ايد و بعد بكذب او پى برده‌ايد .\r\n لَعَلَّهُمْ يَرْجِعُونَ  - يعنى از اسلام برگردند ( از ابن عباس و جماعتى ) .\r\n وَ لا تُؤْمِنُوا  - يعنى تصديق او نكنيد در دل .\r\n إِلَّا لِمَنْ تَبِعَ دِينَكُمْ  - يعنى يهوديت را و در معنى اين آيه به چند قول رفته‌اند :\r\n1 - تصديق نكنيد كه هيچكس را به اندازه و مانند شما علم و حكمت و بيان و دليل آمده باشد مگر اهل كتاب كه پيرو دين شما هستند . اين را يهود خيبر بيهود مدينه گفتند كه نكند آنها بعظمت و نبوت محمد ( ص ) اعتراف نمايند و موجب ملامت آنها شود .\r\nو گفته‌اند : يعنى اعتراف بحقانيت هيچكس جز پيروان دين خود نكنيد و  « أَوْ يُحاجُّوكُمْ عِنْدَ رَبِّكُمْ »  نيز كلام يهود است و  قُلْ إِنَّ الْهُدى . . .  تا آخر آيه جواب خداست بايشان يعنى بگو اى محمد ( ص ) همانا هدايت هدايت الهى است و فضل و برترى بدست\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nخداست و درست نيست كه يهود انكار كند كه خداوند به ديگرى همانند كتاب و حكمتى كه به ايشان داده نيز بدهد - اين قول حسن و ابى على فارسى است .\r\n2 -  وَ لا تُؤْمِنُوا إِلَّا لِمَنْ تَبِعَ دِينَكُمْ  كلام يهود است تا آخر « من اللَّه » و معنى چنين خواهد بود كه اى مسلمين همانا هدايت هدايت الهى است كه به كسى داده شود مثل آنچه بشما داده شده مثل  « يُبَيِّنُ اللَّهُ لَكُمْ أَنْ تَضِلُّوا  يعنى ان لا تضلوا - بيان مىكند خدا حق را بر شما كه هلاك نشويد » او يحاجوكم يعنى ان لا يحاجوكم تا اينكه نتوانند با شما مخاصمه و احتجاج كنند چون دليلى ندارند و در اين صورت  « هُدَى اللَّهِ »  بدل الهدى است و خبر  « أَنْ يُؤْتى أَحَدٌ » « مِثْلَ ما أُوتِيتُمْ »  است . اين قول سدى و ابن جريح است .\r\nابو العباس مبرد گويد : در اينجا لا محذوف نيست ولى اضافه معلومست و اولى حذف شده و دومى جاى آن نشسته است و تقدير چنين است :\r\n« قل الهدى هدى اللَّه » كراهة  « أَنْ يُؤْتى أَحَدٌ مِثْلَ ما أُوتِيتُمْ »  يعنى « بگو همان هدايت هدايت خدا است » چون كراهت دارند « كه خداوند به ديگران بدهد آنچه بشما داده » زيرا خداوند كاذب و كافر را دوست ندارد و لذا هدايت خدا از غير مؤمن دور است .\r\nبعضى گفته‌اند مراد از آيه اينست : بگو اى محمد همانا هدايت بخير هدايت خدا است پس اى يهود انكار مكنيد كه خداوند به ديگرى هم نبوتى را كه بشما داده بدهد .\r\n أَوْ يُحاجُّوكُمْ  - ( به اين امر بشما محاجه كند )  عِنْدَ رَبِّكُمْ  - ( اگر اين را از او قبول نكنيد ) از قتاده و ربيع و جبايى .\r\nو گفته‌اند :  « إِنَّ الْهُدى هُدَى اللَّهِ »  يعنى همانا حق چيزى است كه خدا به آن امر كرده و بعد هدى را تفسير كرده بجمله  « أَنْ يُؤْتى أَحَدٌ مِثْلَ ما أُوتِيتُمْ أَوْ يُحاجُّوكُمْ »  پس آنچه آمده و داده شده شرع است و آنچه بوسيله آن احتجاج و استدلال شود عقل مىباشد و تقدير كلام چنين است : همانا هدايت الهى چيزى است كه از طرف او تشريع شده يا چيزيست كه عقل آن را پذيرفته پس قول دوم چهار قول و چهار شق مىشود .\r\n3 - از اول تا آخر آيه كلام خدا است يعنى : اى مؤمنان ايمان نياوريد مگر\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبه كسى كه دين شما ( اسلام ) را پيروى كند و قبول و تصديق نداشته باشيد كه باحدى داده شده باشد مثل دينى كه بشما داده شده است زيرا كه پيامبرى پس از پيامبر شما نخواهد بود و دينى پس از دين شما نخواهد آمد تا روز قيامت و باور نكنيد كه احدى را عليه شما دليل و حجتى در نزد حق باشد زيرا دين شما بهترين اديان است و هدايت همانا هدايت الهى است و فضل و بخشش بدست خداست . . . بنا بر اين معنى تمام آيه خطاب بمؤمنين است كه از طرف خداوند متعال در موقعى كه يهود مكر و تلبيس به كار بردند نازل شد تا مؤمنان نلغزند . و دليل اين معنى قول ضحاك است كه يهود گفتند ما با مخالفين دين خود نزد حق احتجاج خواهيم كرد . و خداوند در اين آيه بيان فرموده كه آنها مغلوب و كوبيده خواهند بود و مؤمنان غالب خواهند شد .\r\n قُلْ إِنَّ الْفَضْلَ بِيَدِ اللَّهِ  ( يعنى بگو نبوت بدست خداست ) و گفته‌اند يعنى آيات و دلايلى كه به پيامبر و پيروانش داده شده .\r\nو گفته‌اند يعنى نعمتهاى دين و دنيا و « بيد اللَّه » يعنى در ملك خداست و اوست قادر باعطاء آن و عالم است به محلى كه مستحق و شايسته آن مىباشد .\r\n يُؤْتِيهِ مَنْ يَشاءُ  : در اين آيه دلالت است كه نبوت استحقاقى نيست و همچنين امامت زيرا خداوند آنها را بخواست خود معلق و مشروط كرده .\r\n وَ اللَّهُ واسِعٌ  : ( رحمت خدا وسيع و جود او بسيار است ) و گفته‌اند مقدورات او وسيع است هر چه بخواهد انجام ميدهد .\r\n عَلِيمٌ  : بمصالح خلق است و گفته‌اند يعنى ميداند كه چه كسى را پيغمبر كند .\r\n يَخْتَصُّ بِرَحْمَتِهِ مَنْ يَشاءُ وَ اللَّهُ ذُو الْفَضْلِ الْعَظِيمِ  : تفسير آن در سوره بقره گذشت ( در بين آيه‌هاى 100 تا 110 ) .\r\nو در اين آيات معجزه‌اى آشكار براى پيغمبر ما وجود دارد زيرا در آن از باطن و پنهانىهايى از كفار و قوم خبر داده كه جز علام الغيوب از آن خبر ندارد و هم در آن دفع كيدها و مكرهاى آنهاست و هم لطفى نسبت بمؤمنان است كه ايشان را بر عقايدشان ثابت نگهميدارد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\n[ سوره آل‌عمران ( 3 ) : آيات 75 تا 76 
  ]\r\nوَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدِينارٍ لا يُؤَدِّهِ إِلَيْكَ إِلاَّ ما دُمْتَ عَلَيْهِ قائِماً ذلِكَ بِأَنَّهُمْ قالُوا لَيْسَ عَلَيْنا فِي الْأُمِّيِّينَ سَبِيلٌ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ ( 75 ) بَلى مَنْ أَوْفى بِعَهْدِهِ وَ اتَّقى فَإِنَّ اللَّهَ يُحِبُّ الْمُتَّقِينَ ( 76 )\r\n« 1 »\r\n\r\nترجمه :\r\nو از اهل كتاب كسى است كه اگر او را بر مال بسيار امين شمارى آن را به تو رد مىكند ، و از آنها نيز كسى است كه اگر او را بدينارى امين شمارى به تو رد نخواهد كرد مگر آنكه پيوسته در طلب او باشى و اين از آن جهت است كه گويند بدويان را بر ما تعرض و حق باز خواستى نيست و بر خدا دروغ مىبندند بلكه هر كس بعهد خود وفا كند و تقوى پيشه گيرد خدا متقيان را دوست دارد .\r\n\r\n\r\n","description":"","footnote":"\r\n( 1 ) سوره آل عمران آيه 75 و 76 جزء 3 سوره 3\r\n","page_name":" 128 ","page_number":128},
  {"content":"\r\n\r\n\r\nبيان آيه 75 - 76\r\n\r\nقرائت :\r\nيؤده را حمزه و ابو بكر از عاصم به سكون هاء خوانده‌اند و ابو جعفر و يعقوب بكسر « هاء » خوانده‌اند و ديگران بكسر و اشباع ( اشباع : كسره را بكشند تا توليد ياء شود ) خوانده‌اند .\r\n\r\nلغت :\r\n1 - قنطار : اختلاف اقوال در مقدار قنطار در اول سوره گذشت .\r\n2 - دينار : اصل آن دنّار با دو نون كه يكى از آن دو بواسطهء كثرت استعمال و خفت و آسانى تلفظ تبديل بياء شده . جمع دينار دنانير است .\r\n3 - دُمْتَ و دِمْتَ دو لغت ( دو لهجه ) است مثل مُتَّ و متَّ ولى هر كس دال را ( در دمت ) و ميم را ( در مت ) مكسور خوانده در مضارع تمات و تدام خوانده است .\r\n4 - وفى و اوفى دو لغت ( لهجه ) هستند . ميگويند اوفيت و اهل نجد ميگويند وفّيت .\r\n\r\nمورد و شأن نزول :\r\nابن عباس گويد : مراد از « من » در  « مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ »  عبد اللَّه سلام است كه مردى 1200 اوقيه طلا در نزدش امانت نهاد ، عبد اللَّه همه را سالم به صاحبش رد كرد و خداوند به اين كار او را مدح گفته .\r\nو مراد « من » در  « مَنْ إِنْ تَأْمَنْهُ بِدِينارٍ لا يُؤَدِّهِ إِلَيْكَ »  نحاص بن عازورا بود كه مردى قرشى دينارى به او امانت سپرده بود و او در آن خيانت نمود .\r\nو در بعضى تفاسير است كه مراد از  « مَنْ إِنْ  . . .  يُؤَدِّهِ إِلَيْكَ »  نصارى هستند و مراد از كسانى كه امانت را رد نميكنند يهود ميباشند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nتفسير :\r\nسپس خداوند عيوب اهل كتاب را بيان ميدارد كه  وَ مِنْ أَهْلِ الْكِتابِ مَنْ إِنْ تَأْمَنْهُ  يعنى اگر او را امين قرار دهى بر قنطار يعنى مال بسيارى ( يكى از معانى قنطار )  « يُؤَدِّهِ إِلَيْكَ »  در مورد مطالبه صاحبش رد مىكند و خيانت روا نميدارد .\r\n وَ مِنْهُمْ مَنْ إِنْ تَأْمَنْهُ بِدِينارٍ  : يعنى او را بر مالى اندك امين سازى .\r\n لا يُؤَدِّهِ إِلَيْكَ  : ( در موقع مطالبه رد نميكند ) و اينان به اجماع ، كفار از يهود هستند .\r\n إِلَّا ما دُمْتَ عَلَيْهِ قائِماً  : يعنى مگر دائماً بر او ملازم و همراه او باشى و طلبكارى كنى ( از حسن و ابن زيد ) : يعنى مگر آنكه همواره مطالبه و تقاضا داشته باشى ( از قتاده و مجاهد ) . ابن عباس گويد : يعنى مگر دائماً و با اصرار و الحاح طلبكارى نمايى .\r\n ذلِكَ  : ( اين ) خيانت .\r\n بِأَنَّهُمْ قالُوا لَيْسَ عَلَيْنا فِي الْأُمِّيِّينَ سَبِيلٌ  : اين قسمت بيان علت خيانت و عدم رد كردن يهوديان است و اينكه مايل بخيانت ميباشند و مراد اينست كه يهود گويند : ما را در تصرف و غصب اموالى كه از عرب بدستمان افتد مانعى و گناهى نيست زيرا آنها مشركند ( از قتاده و سدى ) .\r\nو گفته شده : يهود گفتند كه چون اعراب از دين خود برگشتند و لذا حق ايشان را كه در نزدشان بود ندادند به اين دليل كه وقتى با شما معامله كرديم و بدهكار شديم شما بدين ما بوديد و اكنون كه از آن دست برداشتيد حقتان ساقط شد و ادعا كردند كه اين حرف در كتاب ايشان دستور داده شده و خداوند اين سخن را رد مىكند و ميفرمايد :\r\n بَلى  - اين كلمه نفى ما قبل و اثبات ما بعد است گويا ميگويد كه :\r\nخداوند به اين كار امر نكرده و آن را دوست نميدارد بلكه وفاء بعهد و اداء امانت را واجب دانسته است .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n مَنْ أَوْفى بِعَهْدِهِ  : ممكنست هاء به عهده برگردد به  « عَلَى اللَّهِ »  در  « يَقُولُونَ عَلَى اللَّهِ الْكَذِبَ »  و معنى چنين خواهد بود كه هر كس بعهد خدا وفا كند . و عهد خدا به بندگان همان اوامر و نواهى اوست و ممكنست كه اين ضمير به من برگردد . يعنى « هر كس كه بعهد خود وفا كند » زيرا عهد گاهى بعهد كننده متعلق و مرتبط مىشود و گاه بامر مورد عهد .\r\n وَ اتَّقى  ( از خيانت و شكستن عهد بپرهيزد )  فَإِنَّ اللَّهَ يُحِبُّ الْمُتَّقِينَ  ( خدا او را دوست دارد ) و اينكه بجاى وافى بعهد متقى را ذكر كرد براى اينست كه صفتى را كه موجب محبوبيت در نزد خدا است و از صفات مؤمن است ذكر نمايد كأنه ميگويد : خدا مؤمنان را دوست دارد و يهود را دوست نميدارد .\r\nو از پيغمبر ( ص ) حديث است كه : چون اين آيه را تلاوت كردند ، فرمودند :\r\nدشمنان حق دروغ گفتند هيچ امرى در جاهليت نبود جز اينكه زير پا نهاده‌ام مگر امانت را كه بر هر خوب و بد و برّ و فاجر ، لازم است . و نيز از پيغمبر است كه : سه چيز است كه در هر كس باشد او منافق است اگر چه نماز بخواند و روزه بدارد و خود را مؤمن بداند :\r\nكسى كه در كلامش دروغ باشد و در وعده‌اش خلاف كند و در امانت خيانت روا دارد .\r\nو نيز از آن حضرت است كه هر كه امانتى را كه به او سپرده‌اند به صاحبش رد كند در حالى كه ميتواند رد نكند خداوند هر حورى كه بخواهد در بهشت به او تزويج فرمايد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\n[ سوره آل‌عمران ( 3 ) : آيات 77 تا 78 
  ]\r\nإِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلاً أُولئِكَ لا خَلاقَ لَهُمْ فِي الْآخِرَةِ وَ لا يُكَلِّمُهُمُ اللَّهُ وَ لا يَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ ( 77 ) وَ إِنَّ مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ ( 78 )\r\n« 1 »\r\n\r\nترجمه :\r\nآنان كه عهد خدا و قسمهاى خويش را ببهايى اندك ميفروشند آنان در آخرت نصيبى ندارند و خداوند در قيامت با آنها سخن نخواهد گفت و به سوى ايشان نظر رحمت نخواهد كرد و پاكشان نخواهد ساخت و براى ايشان عذابى دردناك است .\r\nو همانا از آنها دسته‌اى هستند كه زبانهاى خود را به خواندن كتاب ميگردانند كه آن را از كتاب ( تورات ) پنداريد ولى از كتاب ( تورات ) نيست و گويند كه آن از جانب خداست ولى از جانب خدا نميباشد و بر خدا دروغ مىبندند در حالى كه ميدانند .\r\n\r\n\r\n","description":"","footnote":"\r\n( 1 ) سوره آل عمران آيه 77 و 78 جزء 3 سوره 3\r\n","page_name":" 132 ","page_number":132},
  {"content":"\r\n\r\n\r\nبيان آيه 77\r\n\r\nمورد و شأن نزول :\r\nاين آيه درباره جمعى از احبار و پيشوايان يهود آمده كه عبارتند از : ابى رافع ، كنانة بن ابى الحقيق ، حى بن احطب و كعب بن الاشراف . اينها نبوت محمد ص را كه در تورات خبر داده شده بود پنهان داشتند و چيز ديگرى بجاى آن در تورات معنى كردند و نوشتند و قسم خوردند كه آن از طرف خداست براى اينكه موقعيت در بين قومشان و رياستشان محفوظ بماند ( از عكرمه ) و گفته‌اند كه درباره اشعث بن قيس و خصم او بود بر سرزمينى كه اشعث برخاست كه قسم دروغ خورد و چون اين آيه آمد اشعث از قسم خوددارى كرد و به حق اعتراف نمود و زمين را به صاحبش برگردانيد ( از ابن جريح ) و گويند درباره مردى نازل شد كه قسم دروغ خورد براى ندادن متاعى كه فروخته بود ( از مجاهد و شعبى ) .\r\n\r\nمعنى و مقصود :\r\nسپس خداوند عذاب و وعيد خود را بر افعال زشت آنها بيان ميدارد كه :\r\n إِنَّ الَّذِينَ يَشْتَرُونَ  يعنى تبديل ميكنند .\r\n بِعَهْدِ اللَّهِ  يعنى امر خدا و وفاى لازم به آن را . و گفته‌اند : يعنى كسانى كه بر شكستن عهد خدا و واژگون ساختن آن اقدام ميكنند .\r\n وَ أَيْمانِهِمْ  ( و با قسمهاى دروغ )  ثَمَناً قَلِيلًا  - ( بهاى اندك و ناچيز ) و اينكه آن را قليل شمرده چون در برابر ثوابى كه از دست ميدهند و عذابى كه نصيبشان مىشود خيلى اندك است .\r\nگفته‌اند مراد از عهد چيزيست كه خدا بر انسان واجب فرموده كه عبارت است\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاز اطاعت و خوددارى از گناه و گفته‌اند مراد از عهد آنچه است كه عقل بر آن دلالت و امر مىكند يعنى منع از باطل و انقياد حق .\r\n أُولئِكَ لا خَلاقَ لَهُمْ  - ( آنهايند كه نصيبى از نعمتهاى آخرت ندارند )  وَ لا يُكَلِّمُهُمُ اللَّهُ  - در اينجا دو قول است :\r\n1 - خداوند هنگام حساب ايشان به چيزى كه موجب خوشحالى آنها باشد سخن نميگويد بلكه به آنچه موجب ناراحتى و بدى حال آنهاست حرف مىزند ( از جبايى ) .\r\n2 - اصلا با آنها حرف نميزند و حساب آنان با كلام ملائكه است و خدا ملائكه را امر مىكند كه آنها را ذليل و خوار بدارند .\r\n وَ لا يَنْظُرُ إِلَيْهِمْ يَوْمَ الْقِيامَةِ  - ( يعنى بر آنها عطوفت و ترحم نميآورد ) و اين كلام مثل اينست كه كسى به ديگرى گويد به من نظرى كن يعنى رحمت كن .\r\nدر اين كلام دلالت است كه نظر وقتى با الى متعدى شود معنى ديدن را نميدهد زيرا قطعاً و بلا خلاف در اينجا نميتوان گفت كه خدا آنها را نمىبيند .\r\n وَ لا يُزَكِّيهِمْ  ( آنها را پاك نخواهد كرد ) و يا اينكه آنها را بجاى پاكان نخواهد نهاد ( از جبايى ) و گفته‌اند : يعنى آنها را از چرك و و بال گناهان با آمرزش پاك نخواهد كرد بلكه عقابشان خواهد نمود . و نيز گفته‌اند يعنى دربارهء آنها حكم پاكان روا نخواهد نمود بلكه آنها را محكوم بكفر و فجور خواهد كرد ( از قاضى )  وَ لَهُمْ عَذابٌ أَلِيمٌ  ( يعنى عذابى درد آور ) . در تفسير كلينى از ابن مسعود است كه از پيغمبر اكرم ( ص ) شنيدم كه ميفرمايد :\r\nهر كه قسم دروغ خورد كه بوسيله آن مال برادر مسلمانش را بخورد خداوند را با خشم و غضب ملاقات خواهد كرد و اين آيه را خواند .\r\nو مسلم بن حجاج در صحيح باسناد خودش از طرق مختلفى از ابى ذر غفارى نقل كرده از نبى اكرم ( ص ) كه فرمود : سه كسند كه خداوند در قيامت با آنها سخن نگويد و هرگز بايشان نظر ننمايد و آنان را پاكيزه نگرداند و براى آنها عذابى اليم خواهد بود : اول آدم منت گزارى كه چيزى به كسى ندهد مگر با منت - دوم - كسى كه متاع\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nخود را با قسم دروغ بفروشد و سوم آنكه لباس خود را نازك و بدن نما كند .\r\nو از عبد اللَّه بن مسعود از نبى اكرم حديث است كه : هر كه قسم دروغ بخورد كه بوسيله آن دست مسلمانى را از مالش كوتاه سازد خدا را در حال خشم ملاقات خواهد كرد و اين حديث را مسلم نيز در صحيح آورده .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nبيان آيه 78\r\n\r\nلغت :\r\n1 - اصل لىّ : فتل يعنى بافتن و پيچاندن : لويت يده يعنى پيچاندم دستش را و از اينست لويت الفريم لوياً و لياناً .\r\n2 - السنه جمع لسان مثل حمار و احمره .\r\n3 - فرق بين حسبت و زعمت اينست كه دومى ممكن است بمعنى يقين و گمان هر دو باشد و اولى احتمال يقين هرگز نميدهد .\r\n\r\nمورد و شأن نزول :\r\nگفته شده كه آيه درباره جمعى از احبار يهود آمده كه بدست خود چيزهايى در باره صفات پيغمبر اكرم و غيره نوشتند و بتورات اضافه كردند كه در تورات نبوده .\r\nو گفته‌اند درباره عده‌اى از يهود و نصارى آمده كه تورات و انجيل را تحريف كرده‌اند و كتاب خدا را بهم زدند و چيزهايى كه از خدا نبود به آن افزودند و دين حنيف را از آن انداختند ( از ابن عباس )\r\n\r\nمعنى و مقصود :\r\n وَ إِنَّ مِنْهُمْ  - يعنى اهل كتاب و اينجمله عطف است به  « وَ مِنْ أَهْلِ الْكِتابِ مَنْ إِنْ . . . . »   لَفَرِيقاً  - يعنى طائفه‌اى هستند كه  يَلْوُونَ أَلْسِنَتَهُمْ بِالْكِتابِ  - يعنى كتاب را با زبان خود از مجراى خود تحريف ميكنند و آن را از مقصد اصلى بر ميگردانند و خداوند تحريف كتاب را از جهت و مجراى خود بگردش زبان قرار داده ( قول مجاهد و قتاده و ابن جريح ) و ربيع گفته يعنى بخلاف حق تفسير ميكنند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n لِتَحْسَبُوهُ مِنَ الْكِتابِ  - ( كه شما اى مسلمين گفتهء آنها را از كتاب خدا حساب ميكنيد ) و حال آنكه از كتاب نازل شده بر موسى نيست بلكه اختراع و بدعت آنهاست كه بنام خدا و كتاب خدا نسبت ميدهند .\r\n وَ ما هُوَ مِنْ عِنْدِ اللَّهِ  - در اين آيه دليل است كه معاصى از جانب خدا و فعل خدا نيست زيرا اگر فعل او بود بطور مسلم از جانب او بود و جايز نبود كه نفى از خدا كنيم و بگوئيم كه از جانب او نيست و هم چنان كه به هيچ وجه نميتوان آن را از كتاب دانست زيرا نفى آن از كتاب در اين آيه بطور مطلق است كه هيچ چيز آن از كتاب نيست همچنين جايز نيست از نزد حق باشد زيرا نفى از جانب خدا بودن ( در آيه ) مطلق است .\r\n وَ يَقُولُونَ عَلَى اللَّهِ الْكَذِبَ  - در نسبت دادن اينها را بكتاب دروغ ميگويند  وَ هُمْ يَعْلَمُونَ  و ميدانند كه اين دروغ است و ميدانند كه در برابر اين كار عقاب خواهند شد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\n[ سوره آل‌عمران ( 3 ) : آيات 79 تا 80 
  ]\r\nما كانَ لِبَشَرٍ أَنْ يُؤْتِيَهُ اللَّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّهِ وَ لكِنْ كُونُوا رَبَّانِيِّينَ بِما كُنْتُمْ تُعَلِّمُونَ الْكِتابَ وَ بِما كُنْتُمْ تَدْرُسُونَ ( 79 ) وَ لا يَأْمُرَكُمْ أَنْ تَتَّخِذُوا الْمَلائِكَةَ وَ النَّبِيِّينَ أَرْباباً أَ يَأْمُرُكُمْ بِالْكُفْرِ بَعْدَ إِذْ أَنْتُمْ مُسْلِمُونَ ( 80 )\r\n« 1 »\r\n\r\nترجمه :\r\nهيچ بشرى را نميرسد كه به او كتاب و حكمت و نبوت داده شود سپس بمردم بگويد بجاى خدا بندهء من باشيد ولى گويد راستان و مصلحان در دين باشيد از آن رو كه كتاب آسمانى تعليم ميداده‌ايد و براى اينكه تدريس مىنموديد ( يا درس ميآموختيد ) . و شما را وا نميدارد كه فرشتگان و انبياء را ارباب و خدايان گيريد آيا پس از آنكه مسلمان شديد شما را بكفر وا ميدارد ؟ !\r\n\r\n\r\n","description":"","footnote":"\r\n( 1 ) سورهء آل عمران آيهء 79 و 80 جزء 3 سوره 3\r\n","page_name":" 138 ","page_number":138},
  {"content":"\r\n\r\n\r\nبيان آيه 79 - 80\r\n\r\nلغت :\r\n1 - بشر بر كم و زياد هر دو گفته شود و بمنزله مصدر است مثل خلق كه بيك نفر خلق و بشر گفته شود و به افراد هم گفته شود و اينكه مصدر بكم و زياد هر دو گفته شود از اينروست كه جنس فعل مىباشد و حكم اسم جنس را دارد ( و اسم جنس مشترك بين يك و بيشتر است ) .\r\n2 - ربانى : رب ( و تربيت كننده ) كه مردم را اداره مىكند به اينكه تدبير و اصلاح آن را انجام ميدهد .\r\nگفته شود : فلان رب امره ( اسم فاعل ربّان ) : يعنى تدبير و اصلاح امر او كرد .\r\nوزن فعلان ( مثل ربّان ) بيشتر از باب ( فعل يفعل ) آيد .\r\nو عالم را ربّانى گويند چون با علم خود كار را اصلاح و تدبير مىكند و گفته‌اند ربانى يعنى كسى كه داراى علم رب يعنى علم دين است كه اضافه ( علم رب ) به صورت ربانى تغيير كرده چنان كه در اضافه به بحر ( بحرانى ) گويند و به بزرگ لحيه ( لحيانى ) گويند و لذا به صاحب علم دين كه به آن امر كرده ربانى گويند .\r\n\r\nشأن نزول :\r\nگويند ابا رافع قرضى يهودى و رئيس وفد نجران ( جمعى كه بر پيغمبر وارد شدند ) گفتند يا محمد آيا دوست دارى ترا بپرستيم و خدا بدانيم . فرمود معاذ اللَّه كه جز خدا كسى مورد پرستش قرار گيرد و خداوند مرا بچنين چيزى كه مىگوييد مبعوث و مأمور نكرده خداوند اين آيه را در اين مورد فرستاد ( از ابن عباس و عطاء ) و گفته‌اند درباره نصاراى نجران آمده ( از ضحاك و مقاتل ) و گفته‌اند مردى گفت يا رسول اللَّه ما ترا سلام ميكنيم هم چنان كه به ديگران سلام ميكنيم آيا بر تو سجده نكنيم ؟ فرمود هيچكس جز خدا نبايد سجده شود و جز براى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاو سجده جايز نيست ولى پيامبر خود را اكرام كنيد و حق را براى اهل حق بشناسيد .\r\nو اين آيه آمد .\r\n\r\nتفسير :\r\nچون ذكر اهل كتاب و آنچه از عقايد ساختهء خود كه بانبياء نسبت داده‌اند گذشت خداوند پيامبران را از آنها منزه ميسازد و ميفرمايد :\r\n ما كانَ لِبَشَرٍ  : سزاوار نيست هيچ بشرى را .\r\n أَنْ يُؤْتِيَهُ اللَّهُ  كه خدا به او كتاب داده است .\r\n الْكِتابَ وَ الْحُكْمَ وَ النُّبُوَّةَ  - يعنى علم يا رسالت بخلق .\r\n ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّهِ  - يعنى مرا بجاى خدا بپرستيد يا با او بپرستيد ( از جبايى ) و گفته‌اند مراد اينست كه اين صفت از انبياء بدور است پيغمبرانى كه خداوند آنها را برسالت خود مخصوص ساخته و براى نبوت اختيار كرده و كتابهاى خود بر آنها فرستاده و آنها را حكيمان و عالمان قرار داده ، كه مردم را بعبادت خود بخوانند و اينجمله براى تنزيه انبياء از اين كار آمده نه اينكه در مقام نهى آنها باشد « و خلاصه جمله اخبارى است نه انشايى » عباداً ( در آيه ) از عبادت است - قاضى گويد : و عبيد خلاف آنست چون عبيد بمعنى عبوديت ( غلامى ) است و ممكنست عبيد غير خدا باشند ولى ممكن نيست عباد غير خدا باشند ( عبيد درباره غلام مردم هم به كار ميرود ولى عباد فقط بمعنى بنده خدا به كار ميرود ) .\r\n وَ لكِنْ كُونُوا رَبَّانِيِّينَ  - در اينجا حذفى در كلام است . يعنى پيامبر شايسته نيست كه گويد مرا عبادت كنيد ولى سزاوار است كه گويد ربانيين باشيد و در اينجا چند قول است :\r\n1 - يعنى علما و فقها باشيد ( از على و ابن عباس و حسن ) 2 - علما و حكماء باشيد ( از قتاده و سدى و ابن ابى رزين )\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n3 - حكماء متقى باشيد ( از سعيد بن جبير ) 4 - مدبر امور مردم باشيد به اينكه ولايت و سرپرستى آنها را با اصلاح امورشان انجام دهيد ( از ابن زيد ) 5 - از علم خود بمردم بياموزيد و معلم آنها باشيد ( از زجاج ) و از پيغمبر اكرم حديث است كه : هيچ مرد و زن مؤمن و آزاد و مملوكى نيست مگر اينكه خدا بر گردن او حق واجبى دارد به اينكه علم آموزد و تفقه در آن نمايد .\r\nابو عبيده گويد : مردى را شنيدم كه ميگويد ربانى كسى است كه به حرام و حلال و امر و نهى و گذشته و آينده عالم باشد و ابو عبيده گويد عرب معنى ربانى را نفهميده ولى اين قول درست نيست چون قرآن به زبان عرب آمده و از محمد بن حنفيه آمده كه در روز فوت ابن عباس گفت : « ربانى اين امت فوت كرد » .\r\n بِما كُنْتُمْ تُعَلِّمُونَ الْكِتابَ  : يعنى قرآن .\r\n وَ بِما كُنْتُمْ تَدْرُسُونَ  : يعنى فقه درس ميگرفتيد و آنكه « تدرسون » را بتشديد راء خوانده متعدى است يعنى آن را درس ميدهيد و چنين ميفهماند كه هم ميدانند و هم تعليم به ديگران ميدهند ولى با تخفيف راء فقط عالم بودن آنها را مىرساند نه تعليم را .\r\nو « باء » در بما كنتم براى يكى از سه چيز است : 1 - يعنى با علم خود معلم مردم باشيد . 2 - در علم و دراست خود ربانى باشيد و باء در اين صورت در جاى فى است .\r\n3 - از كسانى باشيد كه استحقاق اسم و صفت عالم را داشته باشيد يعنى به علم خود عمل كنيد زيرا انسان وقتى واقعاً استحقاق توصيف و مدح به عالم بودن را دارد كه عامل باشد و دليل آن  « إِنَّما يَخْشَى اللَّهَ مِنْ عِبادِهِ الْعُلَماءُ »   وَ لا يَأْمُرَكُمْ  : در اينجا چند قول است : 1 - يعنى خدا امر نميكند . ( از زجاج ) 2 - و گفته‌اند : يعنى محمد ( ص ) امر نميكند ( از ابن مريم ) 3 - عيسى امر نميكند .\r\nو آنكه بنصب يأمر خوانده يا آن را عطف به « ان يؤتى » ميداند يعنى براى اين\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپيغمبر نيست كه شما را امر كند كه :\r\n أَنْ تَتَّخِذُوا الْمَلائِكَةَ وَ النَّبِيِّينَ أَرْباباً  : يعنى ملائكه و پيامبران را خدا بگيريد مثل صابئون و نصارى .\r\n أَ يَأْمُرُكُمْ بِالْكُفْرِ بَعْدَ إِذْ أَنْتُمْ مُسْلِمُونَ  : همزه انكار در اصل براى استفهام است و از اينرو بمعنى انكار به كار برده شده كه اگر مخاطب اين استفهام را اقرار كند و انكار نكند مفتضح و رسوا مىشود لذا همزه به صورت سؤال آمده ولى غرض دانستن جواب نيست بلكه انكار جواب است و معنى چنين است : همانا خداوند پيامبر را براى دعوت مردم بايشان فرستاد و بنا بر اين وى هرگز مسلم را بكفر دعوت نميكند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\n[ سوره آل‌عمران ( 3 ) : آيات 81 تا 82 
  ]\r\nوَ إِذْ أَخَذَ اللَّهُ مِيثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ قالَ أَ أَقْرَرْتُمْ وَ أَخَذْتُمْ عَلى ذلِكُمْ إِصْرِي قالُوا أَقْرَرْنا قالَ فَاشْهَدُوا وَ أَنَا مَعَكُمْ مِنَ الشَّاهِدِينَ ( 81 ) فَمَنْ تَوَلَّى بَعْدَ ذلِكَ فَأُولئِكَ هُمُ الْفاسِقُونَ ( 82 )\r\n« 1 »\r\n\r\nترجمه :\r\nو چون خداوند از پيامبران پيمان گرفت كه به حق اين كتاب و حكمت كه بشما داده‌ام چون پيغمبرى بسوى شما آيد و آنچه را با شماست تصديق كند به دو ايمان آريد و وى را يارى كنيد . گفت آيا نپذيرفتيد و تكليف مرا به گردن گرفتيد ؟ گفتند پذيرفتيم .\r\nگفت گواه باشيد و من نيز با شما گواهم . و كسانى كه پس از اين روى بگردانند آنهايند كه بد كارانند .\r\n\r\n\r\n","description":"","footnote":"\r\n( 1 ) سوره آل عمران آيه 81 82 جزء 3 سوره 3\r\n","page_name":" 143 ","page_number":143},
  {"content":"\r\n\r\n\r\nبيان آيه 81 - 82\r\n\r\nتفسير :\r\nچون ذكر انبياء گذشت خداوند بدنبال آن ذكر پيغمبر ما را آورد و پيمانى كه براى او بر همه آنها گرفت ياد فرمود كه :\r\n وَ إِذْ أَخَذَ اللَّهُ مِيثاقَ النَّبِيِّينَ  عامل از ( اذكر ) محذوف است يعنى به ياد آور وقتى را كه . . .\r\nو گفته شده كه ( اذ ) عطف بر گذشته يعنى  « إِذْ قالَتِ الْمَلائِكَةُ »  است . . . و از امير مؤمنان روايت است كه خداوند ميثاق و پيمانى از انبياء قبل از پيغمبر ما گرفت كه بامت خود از بعثت و صفات و خصوصيات وى خبر و بشارت دهند و آنها را به تصديق پيغمبرى وى امر نمايند .\r\nطاووس گويد : خداوند ميثاق بر نبيين گرفت يعنى همه انبياء اعم از انبياء پيشين و از نبى آخرين . از اول‌ها پيمان گرفت كه باخرى و دين او ايمان آورند .\r\nحضرت صادق فرمودند : تقدير آيه چنين است كه : خداوند عهد و ميثاق از امم نبيين بر تصديق پيغمبران خود و عمل بشريعت آنها گرفت ولى آنها پس از پيغمبر خود مخالفت با آنها كردند و بشرع خود وفا ننمودند و بسيارى از آن را تحريف كردند و بسيارى را پشت سر نهادند .\r\n لَما آتَيْتُكُمْ  : بفتح لام و ما موصوله : يعنى چيزى كه آن را براى شما فرستادم و اعطا كردم .\r\n مِنْ كِتابٍ وَ حِكْمَةٍ ثُمَّ جاءَكُمْ رَسُولٌ  : رسول يعنى پيغمبرى و گفته‌اند يعنى محمد ( صلى اللَّه عليه و آله ) آمد .\r\n مُصَدِّقٌ لِما مَعَكُمْ  : يعنى كتابى كه براى شما آمده تصديق مىكند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n لَتُؤْمِنُنَّ بِهِ وَ لَتَنْصُرُنَّهُ  : يعنى كه به پيغمبر ايمان آوريد و ياريش نماييد يا به آنچه بر شما فرستاديم ايمان آريد و پيغمبر را يارى كنيد و بنا بر اين معنى چنين مىشود : خداوند ميثاق و عهد بر انبياء گرفت كه همديگر را تصديق كنند و بايمان به يكديگر امر نمايند و در اين صورت نصرت پيغمبران با تصديق و دليل حاصل خواهد شد - اين قول از حسن ، سعيد بن جبير و طاووس نقل شده .\r\nو اگر ( يا ) براى جزاء باشد تقدير چنين است « هر گاه آمد براى شما كتاب ايمان خواهيد آورد » در آيه شرط آمدن كتاب و حكمت است براى ايشان ( ايتاءه اياهم الكتاب و الحكمة مجىء الرسول ) و جزاء قسم و مورد قسم است و عبارتست از جمله  « لَتُؤْمِنُنَّ بِهِ وَ لَتَنْصُرُنَّهُ »  .\r\nكلمه من در « من كتاب » براى تبيين و بيان معنى است مثل من در « خاتم من فضة » و « ما » يعنى آنچه كه براى شما فرستادم كه عبارتست از كتاب و . . . و روى اين معنى تقدير آيه چنين است كه خداوند باهل كتاب ميفرمايد : هر گاه كتاب و حكمتى براى شما آمد پس از آن رسولى بيايد كه تصديق مىكند كتاب و حكمتى كه با شماست و اللَّه قسم به او ايمان ميآوريد و او را يارى ميكنيد .\r\nبه اين امر اقرار كردند و عهد و ميثاق را براى وى از ايشان بگرفت . اين مطلب و تفسير شبيه‌تر است به آنكه گفته شد كه از انبياء عهد و ميثاق گرفته شد كه از امتهاى خود عهد بگيرند كه اگر بعثت محمد ( صلى اللَّه عليه و آله ) را درك كردند او را تصديق و يارى نمايند و اين معنى از على ( عليه السلام ) و ابن عباس ، سدى ، قتاده روايت شده و ابو على جبائى و ابو مسلم نيز آن را اختيار نموده‌اند و در اين صورت معنى « جاءكم » جاء امتكم و اتباعكم است يعنى . . . بر امت و اتباع شما آمد و اينكه بجاى امم تبيين را گفته چون هر چه بر آنها لازم باشد بر امم ايشان هم لازم است تا اينجا هر چه گفته شد در صورتى است كه « لما » را بفتح لام بخوانيم و اگر « لما » را بكسر لام بخوانيم لام بمعنى تعليل است و معنى چنين مىشود : خداوند از انبياء ميثاق گرفت به علت اين كه كتاب و حكمت به آنان داده شد و « لتؤمنن » متعلق « اخذ الميثاق » است يعنى خداوند ميثاق\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nگرفت . . . كه بوى ايمان آريد و خلاصه آن معنى شرط و جزا مىشود .\r\n قالَ  : يعنى خداوند بانبياء فرمود كه :\r\n أَ أَقْرَرْتُمْ  . آيا اقرار و تصديق به آن كرديد ؟\r\n وَ أَخَذْتُمْ عَلى ذلِكُمْ إِصْرِي  . يعنى عهد مرا بر اين امر پذيرفتيد ؟ و گفته‌اند مراد اينست كه آيا عهد بر اين مطلب را از امم خود گرفته‌ايد ؟\r\n قالُوا  : يعنى انبياء و امم انبياء گفتند :\r\n أَقْرَرْنا  : يعنى به آنچه امر كردى كه اقرار كنيم اقرار كرديم .\r\n قالَ  : يعنى خداوند فرمود :\r\n فَاشْهَدُوا  : يعنى بر امت خود بر اين امر شاهد باشيد .\r\n وَ أَنَا مَعَكُمْ مِنَ الشَّاهِدِينَ  : در اينجا چند تفسير آمده :\r\n1 - شاهدم بر شما و بر امم شما ( از على عليه السلام ) .\r\n2 - گفته‌اند فاشهدوا يعنى بدانيد كه من از شما عالمترم ( از ابن عباس ) و گفته‌اند يعنى بهمديگر گواه باشيد .\r\n3 - و گفته شده : يعنى خداوند بملائكه گفت كه شما گواه بر ايشان باشيد ( از سعيد بن مسيب ) .\r\nاين آيه از مشكلات آيات قرآن است و نحويان در وجوه اعراب و تركيب آن به غموض و پيچيدگى رفته و افتاده‌اند و در تدقيق در آن مو شكافى كرده‌اند .\r\nولى در هيچ جا مطلب را كوتاهتر و پر فائده‌تر و مهذب‌تر از آنچه من در اينجا گفته‌ام نخواهى يافت و توفيق از خداست .\r\n فَمَنْ تَوَلَّى بَعْدَ ذلِكَ  : يعنى هر كه از ايمان به محمد ( ص ) بعد از اينهمه دلايل و حجج و بعد از ميثاق گرفتن از انبياء گذشته رو بگرداند .\r\nاز على عليه السلام روايت شده كه : خداوند هيچ پيغمبرى را از آدم و بعد از او مبعوث نكرد مگر اينكه بر او عهد گرفت كه اگر بعثت محمد ( ص ) را دريافت به او\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nايمان آرد و او را نصرت كند و نيز پيغمبران را امر فرمود كه از امت خود نيز اين عهد را بگيرند .\r\n فَأُولئِكَ هُمُ الْفاسِقُونَ  : فاسق گفت و كافر نگفت زيرا مقصود اينست كه خارج شوند بسوى كفر آن هم در بدترين مراتب كفر بواسطه تمرد از پيغمبر و از ميثاق خود زيرا اصل فسق خروج از امر خداست بيك حالت بسيار بد و كافر اين مطلب در همه حال بد است و در حال كفر بدتر .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\n[ سوره آل‌عمران ( 3 ) : آيات 83 تا 85 
  ]\r\nأَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ ( 83 ) قُلْ آمَنَّا بِاللَّهِ وَ ما أُنْزِلَ عَلَيْنا وَ ما أُنْزِلَ عَلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ ( 84 ) وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ ( 85 )\r\n« 1 »\r\n\r\nترجمه :\r\nآيا جز دين خدا را ميجويند و حال اينكه آنچه در آسمانها و زمين است خواه و ناخواه تسليم اوست و بسوى وى باز ميگردند بگو خدا و آنچه بر ما نازل شد و آنچه بر ابراهيم و اسماعيل و اسحاق و يعقوب و اسباط نازل شد و آنچه به موسى و عيسى و انبياء از طرف آفريدگارشان داده شده ايمان آورده‌ايم و فرق بين هيچيك از آنها قائل نيستيم و ما تسليم او ( خدا ) هستيم و هر كس جز اسلام دينى ديگر انتخاب كند هرگز از او قبول نخواهد شد و او در آخرت از زيانكاران خواهد بود .\r\n\r\n\r\n","description":"","footnote":"\r\n( 1 ) سوره آل عمران آيه 83 تا 85 جزء 3 سوره 3\r\n","page_name":" 148 ","page_number":148},
  {"content":"\r\n\r\n\r\nبيان آيه 83 تا 85\r\n\r\nمورد و شأن نزول :\r\nاز ابن عباس است كه اهل كتاب درباره آنچه با هم اختلاف داشتند ( يعنى درباره دين ابراهيم ) نزد پيغمبر ( ص ) بمخاصمه رفتند و هر فرقه‌اى گمان ميكرد كه او بدين ابراهيم اولى است پيغمبر ( ص ) فرمود : هر دو فرقه ( يهودى و نصارى ) از دين ابراهيم برى و جداييد . همگى در غضب شدند و گفتند به خدا قسم به اين قضاوت تو راضى نيستيم و دينت را قبول نكنيم . پس اين آيه آمد .\r\n\r\nتفسير :\r\nچون خداوند بطلان يهود و ديگر ملت‌هاى غير از اسلام را بيان فرمود در پى آن ميفرمايد : كه هر كه جز اسلام را بپذيرد و گردن نهد گمراه است و فرمود :\r\n أَ فَغَيْرَ دِينِ اللَّهِ يَبْغُونَ  - يعنى پس از اينهمه آيات و حجج دينى جز اسلام طلب ميكنند ؟\r\n وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً  - در اينجا در طوعاً و كرهاً چند قولست :\r\n1 - يعنى هر كس در زمين و آسمانهاست با حالت ناطقه خود تسليم شد ( از ابن عباس ) 2 - اقرار بعبوديت كردند گرچه در ميان آنها مشرك هم بوده بدليل آيه شريفه :\r\n( اگر از ايشان بپرسى كه خلق كرده است ؟ گويند خدا ) و معنى آن اينست كه خداوند دعوت باقرار خدايى خود را در عقل خلايق قرار داده براى اينكه بدلالت خرد و با ادراك عقل خود نسبت بربوبيت وى توجه و تنبه پيدا كنند ( از مجاهد و ابى العاليه ) 3 - مؤمن طوعاً و اختياراً تسليم شد و كافر كرهاً و اجباراً در موقع مرگ تسليم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمىشود مثل اين آيه شريفه « ايمان ايشان در موقع مرگ و ديدن عذاب آخرت بحالشان نفعى نخواهد داشت » ( از قتاده . و بلخى نيز آن را اختيار كرده ) 4 - يعنى با انقياد اطاعت و ذكر خدا تسليم او شده‌اند ( يعنى تسليم ايشان همان انقياد و ذكر حق است ) ( از جبائى و شعبى و زجاج ) 5 - اقوامى با اكراه مسلمان شدند و اقوامى ديگر با رغبت ( از حسن ) و مروى از امام ششم ( عليه السلام ) و امام فرمود : كرهاً يعنى با شمشير .\r\nحسن و مفضل گويند : طوع و رغبت فقط مال اهل آسمانهاست ولى اهل زمين بعضى طوعاً و بعضى كرهاً اسلام آورده‌اند .\r\n وَ إِلَيْهِ يُرْجَعُونَ  - يعنى بسوى پاداش او برميگردند پس بدين او دست يازيد و با اسلام مخالفت نكنيد .\r\n قُلْ آمَنَّا بِاللَّهِ  - خطاب به پيغمبر صلى اللَّه عليه و آله است كه از طرف خود و امتش ميگويد ايمان آورديم به خدا .\r\n وَ ما أُنْزِلَ عَلَيْنا  - خطاب در اين آيه مثل اينست كه برئيس جمعيتى خطاب مىشود كه از طرف خود و رعيت خود بگويد يعنى پيغمبر از طرف خود و امت خود بگو . . .\r\nمعنى اين آيه در سوره بقره گذشت .\r\nاگر گوئيد معنى  « وَ نَحْنُ لَهُ مُسْلِمُونَ »  - ما به خدا تسليم هستيم ايمان را مىرساند پس اقرار بايمان در جمله پيش يعنى چه ؟ گوئيم مراد اينست كه ما تسليم و مسلمانيم به اينكه نسبت بهر آنچه بما امر و نهى شده اطاعت و انقياد داريم و همچنين آوردن كلمه مسلمون پس از آمنا از اينروست چون اهل اديان مخالف اسلام همگى بايمان اقرار دارند ولى بلفظ اسلام اقرار نميكنند و لذا فرموده :\r\n وَ نَحْنُ لَهُ مُسْلِمُونَ  - ما مسلمانيم .\r\n وَ مَنْ يَبْتَغِ غَيْرَ الْإِسْلامِ  - يعنى هر كه طلب كند غير از اسلام .\r\n دِيناً  - دينى كه به آن متدين و معتقد شود .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n فَلَنْ يُقْبَلَ مِنْهُ  - قبول نخواهد بود بلكه بر آن عقاب خواهد شد و دليل اين معنى بقيه آيه است .\r\n وَ هُوَ فِي الْآخِرَةِ مِنَ الْخاسِرِينَ  - و او در آخرت اهل هلاك خواهد بود زيرا خسران از بين رفتن سرمايه است و در اين آيه دلالت است كه هر كه جز اسلام دينى طلب كند از او قبول نخواهد شد و نيز اين مطلب دلالت دارد كه دين اسلام و ايمان يكى هستند و دو عبارتند كه از يك حقيقت تعبير ميكنند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\n[ سوره آل‌عمران ( 3 ) : آيات 86 تا 89 
  ]\r\nكَيْفَ يَهْدِي اللَّهُ قَوْماً كَفَرُوا بَعْدَ إِيمانِهِمْ وَ شَهِدُوا أَنَّ الرَّسُولَ حَقٌّ وَ جاءَهُمُ الْبَيِّناتُ وَ اللَّهُ لا يَهْدِي الْقَوْمَ الظَّالِمِينَ ( 86 ) أُولئِكَ جَزاؤُهُمْ أَنَّ عَلَيْهِمْ لَعْنَةَ اللَّهِ وَ الْمَلائِكَةِ وَ النَّاسِ أَجْمَعِينَ ( 87 ) خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ ( 88 ) إِلاَّ الَّذِينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحِيمٌ ( 89 )\r\n« 1 »\r\n\r\nترجمه :\r\nچگونه خداوند هدايت كند مردمى را كه پس از ايمان كافر شدند و پس از آنكه شهادت داده‌اند كه پيغمبر بر حق است و ( نيز پس از آنكه ) دلايل روشن بر ايشان آمده است و خداوند قوم ستمكار را هدايت نميكند .\r\nجزاى آنان اينست كه لعنت خدا و ملائكه و همه مردم بر ايشان است و در آن لعن مخلد و ابدى خواهند بود و عذاب از ايشان كم نشود و مهلت داده نشوند مگر كسانى كه پس از آن توبه كنند و اصلاح شوند پس خداوند غفور و رحيم است .\r\n\r\n\r\n","description":"","footnote":"\r\n( 1 ) سوره آل عمران آيات 86 تا 89 جزء 3 سوره 3\r\n","page_name":" 152 ","page_number":152},
  {"content":"\r\n\r\n\r\nبيان آيه 86 تا 89\r\n\r\nلغت :\r\n1 - خلود در لغت : زيادى مكث و درنگ است و فرق بين خلود و دوام اينست كه خلود در مثل « خلد فلان فى الحبس - فلانى در حبس مخلد شد » مقتضى طول مكث است ولى دوام چنين اقتضايى ندارد .\r\nولى خلافى بين امت اسلامى نيست كه مراد از خلود درباره كفار در جهنم ابديت است .\r\n2 - انظار تأخير كردن در كار بنده است براى اينكه در كار آن نظر و تأمل كند و فرق آن با امهال ( مهلت دادن ) اينست كه تأخير در مهلت براى آسان شدن انجام تكليف است .\r\n\r\nشأن نزول :\r\nگفته شده كه آيه درباره مردى از انصار بنام حارث بن سويد نازل شد كه محذر بن زياد را بحيله كشت و گريخت و مرتد شد و بمكيان ملحق گشت . بعداً پشيمان شد و بقوم خود پيغام داد كه از پيغمبر اكرم ( ص ) بپرسند كه آيا توبه او قبول خواهد بود و اين آيه نازل شد تا  « إِلَّا الَّذِينَ تابُوا »  . يكى از مردان قومش اين آيه را برايش برد حارث گفت ميدانم كه تو راستگويى و پيغمبر از تو راستگوتر و خدا از پيغمبر راستگوتر است و بمدينه برگشت و مسلمانى نيكو شد - از مجاهد و سدى و نيز از امام صادق عليه السلام روايت شده و گفته‌اند كه درباره اهل كتاب نازل شده آنهايى كه قبل از بعثت پيغمبر صلى اللَّه عليه و آله به او ايمان داشتند ولى بعد از بعثت از روى حسد و سركشى كافر شدند ( از حسن و جبايى و ابى مسلم ) .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nتفسير :\r\nچون خداى متعال فرمود كه اسلام تنها دين نجات است در پى آن حال مخالفان آن را بيان ميفرمايد كه :\r\n كَيْفَ يَهْدِي اللَّهُ قَوْماً كَفَرُوا بَعْدَ إِيمانِهِمْ  - در مقصود و مراد اين آيه چند وجه گفته شده :\r\n1 - يعنى چگونه خداوند با آنها معامله هدايت شدگان را بنمايد به اينكه به آنها ثواب دهد و مدح و تعريف ايشان كند و حال اينكه پس از ايمان كافر شدند .\r\n2 - آيه در مقام استبعاد مطلب يعنى دور و ناممكن دانستن آنست چنان كه به كسى گويى چگونه ترا به راه رهبرى كنم و حال آنكه آن را ترك كردى و مراد اينست كه :\r\nهيچ راهى نيست كه آنها را بايمان هدايت كند مگر از همان راهى كه خداوند هدايت و رهبريشان فرموده و آنها خود آن راه را رها كردند و راهى ديگر هم وجود ندارد .\r\n3 - چگونه خداوند آنها را به بهشت رهبرى كند و بديشان ثواب دهد و حال اينكه بر اين منوال هستند .\r\n وَ شَهِدُوا أَنَّ الرَّسُولَ  حق - عطف به  ( بَعْدَ إِيمانِهِمْ )  است و عطف به ( كفروا ) نيست و تقدير اينست كه : بعد از اينكه ايمان آوردند و شهادت دادند كه پيغمبر بر حق است .\r\n وَ جاءَهُمُ الْبَيِّناتُ  - و بينات يعنى براهين و حجتها و دليلها بر ايشان آمد . و گفته‌اند يعنى قرآن آمد - و گفته‌اند بشارت بر بعثت محمد ( صلى اللَّه عليه و آله ) در كتب ايشان آمده .\r\n وَ اللَّهُ لا يَهْدِي الْقَوْمَ الظَّالِمِينَ  - و خداوند ستمگران را هدايت نخواهد كرد .\r\nيعنى ايشان را به راه مهتدين و بهشت نخواهد برد و بايشان ثواب نيك نخواهد داد . زيرا مراد از هدايت در اينجا هدايت ممتد مهتدين است نه هدايت عامه‌اى كه در اين آيه :\r\n ( وَ أَمَّا ثَمُودُ فَهَدَيْناهُمْ )  مراد است كه هدايت در آن بمعنى عام و راه نشان دادن است و هدايت آيه  ( وَ اللَّهُ لا يَهْدِي . . . )  به مقصود ( بهشت و ثواب ) رساندن است ( هدايت بمعنى عام\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو راه نشان دادن درباره ظالمين هم هست كه راه حق را به آنها هم نشان ميدهند ولى هدايت بمعنى خاص و رساندن به مقصود و بهشت فقط مال مؤمن است )  أُولئِكَ جَزاؤُهُمْ أَنَّ عَلَيْهِمْ لَعْنَةَ اللَّهِ  - جزاى اعمال آنان لعنت خدا يعنى دور ساختن از رحمت و نصرت خود است .\r\n وَ الْمَلائِكَةِ وَ النَّاسِ أَجْمَعِينَ  - لعنت فرشتگان و مردم دعا كردن و از خدا خواستن است كه ايشان را از رحمة خود دور دارد .\r\n خالِدِينَ فِيها  : يعنى در لعنت الهى مخلدند زيرا در عذابى كه بواسطه لعنت مستحق آن شده‌اند مخلد ابدى هستند .\r\n لا يُخَفَّفُ عَنْهُمُ الْعَذابُ  : يعنى عذاب بر ايشان آسان نشود .\r\n وَ لا هُمْ يُنْظَرُونَ  : يعنى براى توبه مهلت داده نخواهد شد و عذابشان بتأخير نخواهد افتاد و نفى مهلت براى توبه از اينروست كه خداوند مىداند كه در صورت مهلت هم توبه نخواهند كرد چنان كه فرمود :  « وَ لَوْ رُدُّوا لَعادُوا . . . »  بعلاوه مهلت دادن و نگهدارى ايشان بر خداوند واجب نيست اگر چه بداند كه در صورت بقاء توبه خواهند كرد ( بگفته اكثر متكلمان ) .\r\n إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا  : يعنى مگر كسانى كه پس از كفر توبه كرده بايمان برگردند و دلهاى خود را پاك كنند و بر ثبات در راه اسلام مصمم شوند .\r\nاين قول بهتر است از قولى كه گويد يعنى اعمال خود را پس از توبه اصلاح كنند و نماز و روزه‌هاى خود را بگيرند زيرا اينها شرط صحت توبه نيست و اگر كسى قبل از انجام صالحات و پس از توبه بميرد مؤمن مرده اجماعاً .\r\n فَإِنَّ اللَّهَ غَفُورٌ  : خداوند گناهانشان را مىبخشد .\r\n رَحِيمٌ  : و جنت را بر ايشان واجب ميكنند .\r\nذكر مغفرت دلالت دارد كه اسقاط عقاب پس از توبه تفضل خداست زيرا اگر از راه استحقاق بود مؤاخذه نداشت و چيزى كه مؤاخذه ندارد درباره‌اش مغفرت معنى ندارد و آنچه مغفرت ميخواهد مؤاخذه دارد و جايز است عقاب بر آن .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n[ سوره آل‌عمران ( 3 ) : آيات 90 تا 91 
  ]\r\nإِنَّ الَّذِينَ كَفَرُوا بَعْدَ إِيمانِهِمْ ثُمَّ ازْدادُوا كُفْراً لَنْ تُقْبَلَ تَوْبَتُهُمْ وَ أُولئِكَ هُمُ الضَّالُّونَ ( 90 ) إِنَّ الَّذِينَ كَفَرُوا وَ ماتُوا وَ هُمْ كُفَّارٌ فَلَنْ يُقْبَلَ مِنْ أَحَدِهِمْ مِلْءُ الْأَرْضِ ذَهَباً وَ لَوِ افْتَدى بِهِ أُولئِكَ لَهُمْ عَذابٌ أَلِيمٌ وَ ما لَهُمْ مِنْ ناصِرِينَ ( 91 )\r\n« 1 »\r\n\r\nترجمه :\r\nآنان كه پس از ايمانشان كافر شدند و بر كفر خود افزودند هرگز توبه ايشان پذيرفته نخواهد شد و ايشانند كه گمراهند .\r\nكسانى كه كافر شدند و در حال كفر بمردند اگر به اندازه گنجايش زمين طلا فديه دهند از هيچكدام آنان پذيرفته نخواهد شد . آنهايند كه بر ايشان عذابى دردناك خواهد بود و ياورى نخواهند داشت .\r\n\r\n\r\n","description":"","footnote":"\r\n( 1 ) سوره آل عمران آيه 90 و 91 جزء 3 سوره 3\r\n","page_name":" 156 ","page_number":156},
  {"content":"\r\n\r\n\r\nبيان آيهء 90\r\n\r\nمورد و شأن نزول :\r\nگويند آيه درباره اهل كتاب آمده آنان كه قبل از بعثت پيغمبر به او ايمان داشتند و پس از بعثت كافر شدند ( از حسن ) گفته‌اند درباره 11 نفر از همراهان حرث بن سويد است كه با وى مرتد گشتند و به مكه رفتند و گفتند در مكه به حال كفر ميمانيم تا آيه‌اى درباره ما نازل شود چنان كه درباره حرث نازل شد و هم چنان ماندند تا پيغمبر مكه را فتح كرد . عده‌اى از آنها كه زنده بودند مسلمان شدند و درباره آنها كه بر كفر مرده بودند اين آيه آمد .\r\n\r\nتفسير :\r\nچون ذكر توبه مقبوله گذشت خداوند به دنبال آن توبه نامقبول را ذكر ميفرمايد :\r\n إِنَّ الَّذِينَ   كَفَرُوا بَعْدَ إِيمانِهِمْ ثُمَّ ازْدادُوا كُفْراً  : اختلاف درباره شأن نزول آيه را بيان داشتيم و معنى و تفسير به همان طريق فرق مىكند و به همان محور دور مىزند .\r\nو گفته‌اند يعنى هر آيه‌اى كه نازل مىشود بدان كافر مىشود و اين كفر بر كفر قبلى ايشان افزوده مىشود .\r\n لَنْ تُقْبَلَ تَوْبَتُهُمْ  : توبه ايشان قبول نيست چون از روى اخلاص نميباشد و دليل آن جمله  « أُولئِكَ هُمُ الضَّالُّونَ »  زيرا اگر توبه واقعى ميكردند مهتدين بودند نه ضالين .\r\nو گفته‌اند : يعنى توبه ايشان در موقع يأس از زندگى و ديدن مرگ قبول نيست و معنى اينست كه جز در موقع رسيدن مرگ توبه نخواهند كرد ( از حسن و جبايى ) و گفته‌اند : آنها اسلام را با توريه اظهار ميكنند ( يعنى لفظاً نه قلباً ) و خداوند\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبا اين آيه پيغمبر اكرم ( ص ) را بر دل ايشان آگاه كرده ( از ابن عباس ) روايات دلالت دارد كه واجب است قبول توبه اگر با شرايط باشد و بر اين نيز اجماع امت اسلاميست .\r\n وَ أُولئِكَ هُمُ الضَّالُّونَ  : يعنى در راه حق و ثواب گمراهند .\r\nو گفته‌اند : يعنى معذب و هالكند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nبيان آيه 91\r\n\r\nلغت :\r\n1 - ملء : در اصل ملأ است بمعنى پر و لبريز و ملأ اشراف ( كه باشراف ملأ گويند ) به همين معنى است چون هيبت و جلالت ايشان چشمها را پر مىكند و ملأ اسم است براى مقدارى كه پر مىكند و ملأ مصدر است .\r\n2 - فديه : بدل از هر چيز براى بر طرف كردن اذيت و ضرر از آن و فديهء اسير به همين معنى است زيرا كشتن و اسارت را از او بر طرف مىكند .\r\nفداء : با همزه ممدوده است اگر فا مكسور باشد و با الف مقصور ( فدا ) است اگر ( فا ) مفتوح باشد مىشود ( فدى لك ) و ( فداء لك ) و افتداء باب افتعال از فديه است .\r\n\r\nمعنى و مقصود :\r\n إِنَّ الَّذِينَ كَفَرُوا وَ ماتُوا وَ هُمْ كُفَّارٌ  : يعنى در حال كفر بميرند .\r\n فَلَنْ يُقْبَلَ مِنْ   أَحَدِهِمْ مِلْءُ الْأَرْضِ ذَهَباً  : يعنى مقدار گنجايش زمين از زر .\r\n وَ لَوِ افْتَدى بِهِ  : اگر آن را بعنوان عوض ( خود و عذاب ) بذل كنند و معنى و مراد اينست كه اگر كافرى كه بكفر خود معتقد است اگر چه اظهار ايمان نمايد انفاق و بخشش او هر چند زياد باشد برايش سودى نبخشايد يعنى موجب ثواب براى او نخواهد بود .\r\nگفته شده : مراد اينست اگر در آخرت براى او قدرت چنين كارى و بذل چنين مالى باشد از او پذيرفته نخواهد شد .\r\nقتاده گويد : روز قيامت كافر را بياورند و به او گويند آيا در اينجا ميتوانستى به اندازه گنجايش زمين طلا بپردازى كه از عذاب نجات يا بى نميپرداختى ؟ ! جواب گويد آرى .\r\nانس نيز اين را از پيغمبر ( ص ) روايت كرده است .\r\n أُولئِكَ لَهُمْ عَذابٌ أَلِيمٌ وَ ما لَهُمْ مِنْ ناصِرِينَ  : معناى اين جمله گذشت .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\n[ سوره آل‌عمران ( 3 ) : آيات 92 تا 94 
  ]\r\nلَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ وَ ما تُنْفِقُوا مِنْ شَيْءٍ فَإِنَّ اللَّهَ بِهِ عَلِيمٌ ( 92 ) كُلُّ الطَّعامِ كانَ حِلاًّ لِبَنِي إِسْرائِيلَ إِلاَّ ما حَرَّمَ إِسْرائِيلُ عَلى نَفْسِهِ مِنْ قَبْلِ أَنْ تُنَزَّلَ التَّوْراةُ قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ ( 93 ) فَمَنِ افْتَرى عَلَى اللَّهِ الْكَذِبَ مِنْ بَعْدِ ذلِكَ فَأُولئِكَ هُمُ الظَّالِمُونَ ( 94 )\r\n« 1 »\r\n\r\nترجمه :\r\nبه نيكى نميرسيد مگر از آنچه دوست داريد انفاق كنيد و از هر چه انفاق كنيد خدا مىداند .\r\nهمه طعامها بر بنى اسرائيل حلال است مگر آنچه اسرائيل قبل از نزول تورات بر خود حرام كرده بگو تورات را بياوريد و بخوانيد اگر راستگوييد پس هر كه پس از اين به خدا دروغ ببندد ستمكار مىباشد .\r\n\r\n\r\n","description":"","footnote":"\r\n( 1 ) سوره آل عمران آيه 92 تا 94 جزء 3 سوره 3\r\n","page_name":" 160 ","page_number":160},
  {"content":"\r\n\r\n\r\nبيان آيهء 92\r\n\r\nلغت :\r\n1 - بِر : در اصل از سعه است و از همين معنى بَرّ خلاف بحر ( خشكى ) و فرق بين بِرّ و خير اينست كه برّ نفعى است كه به غير برسانى در صورتى كه با قصد نفع اين كار كنى و خير بهر حال خير است و نفع گر چه سهواً انجام شود . ضد برّ عقوق است و ضد خير شر .\r\n\r\nتفسير :\r\n لَنْ تَنالُوا الْبِرَّ  : يعنى به برّ خداوند نخواهيد رسيد .\r\nدر معنى برّ در اين آيه اختلاف است :\r\n1 - ابن عباس و مجاهد گويند مراد بهشت است .\r\n2 - طاعت و تقوى ( مقاتل و عطا ) .\r\n3 - يعنى از نيكان و ابراز يعنى صالحان و اتقياء نخواهيد بود ( از حسن ) .\r\n حَتَّى تُنْفِقُوا مِمَّا تُحِبُّونَ  : يعنى مال انفاق كنيد - و اينكه با اين لفظ از مال كنايه آورده چون همه مردم مال را دوست دارند و گفته‌اند مراد اينست كه آنچه از اموال نفيس و ارزشمند شما كه مورد محبت شماست بدهيد نه اموال وازده و بى ارزش و گفته‌اند مراد زكات واجب و ديگر حقوقى است كه خداوند در اموال مردم واجب كرده ( از ابن عباس و حسن ) و گفته‌اند مراد جميع چيزهايى است كه انسان در اموال خود در راه خيرات انفاق مىكند ( از مجاهد و عده‌اى ) از ابى الطفيل روايت شده كه على ( عليه السلام ) جامه‌اى خريد كه خيلى مورد پسند حضرتش شد آن را صدقه داد و فرمود از پيغمبر خدا شنيدم كه : هر كه مالى را دوست بدارد و در راه خدا بدهد در روز قيامت خدا به او گويد : مردم در دنيا نيكيهاى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nهمديگر را جبران و مكافات ميكردند و من در اينجا خود ترا با بهشت مكافات دهم .\r\nو نيز روايت شده كه ابا طلحه در موقع نزول اين آيه بستانى را كه محبوبترين اموالش بود بين اقوامش قسمت كرد . پيغمبر فرمود : - مبارك باد بر تو كه اين مال سود بخشى بود براى تو . زيد بن حارثه اسبى داشت كه بسيار به او علاقمند بود آن را نزد نبى اكرم ( ص ) آورد كه آن را در راه خدا انفاق نمايد پيغمبر آن را به اسامه پسر زيد داد . زيد كه ديد اسب را به پسرش بخشيده بخاطرش گذشت كه من قصد تصدق اين اسب را داشته‌ام . پيغمبر فرمود : خداوند صدقه ترا پذيرفت . ابن عمر كنيزى داشت كه سخت به او علاقه‌مند بود در راه خدا آزاد كرد . و اين آيه را بخواند و گفت اگر نبود اينكه من آنچه در راه خدا داده‌ام پس نميگيرم او را ازدواج ميكردم . ابو ذر كسى را مهمان كرد و بمهمان گفت من مشغول كارى هستم شترانى دارم برو و بهترين آنها را بياور تا براى تو نحر كنم . مهمان رفت و ناقه‌اى لاغر جدا كرد و بياورد . ابو ذر بوى گفت به من خيانت كردى كه لاغر بياوردى . مهمان گفت بهترين شترانت شترى نر و قوى بود آن را براى روز مبادا و نيازمنديت گذاشتم . ابو ذر گفت روز حاجت من روزى است كه مرا در گور نهند و خدا فرمايد : هرگز بخير نايل نشويد مگر از آنچه دوست داريد انفاق كنيد و به دنبال آن گفت :\r\nدر مال انسان سه كس شريكند : 1 - قضا و قدر كه از تو اجازه نميگيرد كه خوبش را ببرم يا بدش را و بهلاك بگيرم يا مرگ . 2 - وارث منتظر است كه به بستر مرگ روى تا از آن بهره برد و حسابش بر گردن تو بماند . 3 - خودت هستى بكوش كه عاجزترين اين سه كس نباشى خداوند فرمايد :  « لَنْ تَنالُوا . . . »  و اين شتر قوى و نر محبوبترين اموالم بود خواستم كه براى خود پيش فرستم .\r\nبعضى گفته‌اند خداوند با اين آيه مردم را بفتوت دلالت مىكند و فرمود كه  ( لَنْ تَنالُوا الْبِرَّ )  يعنى خوبى من بشما نميرسد مگر به اينكه شما ببرادران مسلمان خود نيكى كنيد و از مال و جاه خود به آنان انفاق و تفويض نماييد .\r\n وَ ما تُنْفِقُوا مِنْ شَيْءٍ فَإِنَّ اللَّهَ بِهِ عَلِيمٌ  - « فا » در « فان » جواب است براى شرط\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n « ما تُنْفِقُوا »  بمعنى : و خداوند به همه چيز داناست . درباره مراد اين آيه چند وجه گفته‌اند :\r\n1 - به اين تقدير كه آنچه انفاق كنيد خداوند پاداش شما را ميدهد كم باشد انفاقتان يا زياد زيرا بر همه انفاقات شما عالمست .\r\n2 - خدا از نيت شما در انفاق با خبر است .\r\nاگر گوييد كه چگونه خداوند رسيدن به بر را منحصر در انفاق نموده با اينكه فقير قدرت انفاق ندارد و به برّ و بهشت هم نايل مىشود ؟\r\nجواب گوييم كه آيه در مقام بر انگيختن مردمست بر انفاق و البته انفاق مقيد است بقدرت و اينكه بدون اين قيد در آيه ذكر شده براى تأكيد و ترغيب بيشتر است .\r\nو اولى اينست كه مراد آيه اين باشد كه به برّ كامل نميرسيد مگر با انفاق از آنچه دوست داريد .\r\nو روايت شده كه ابن عمر از پيغمبر درباره اين آيه سؤال كرد حضرت فرمود :\r\nمراد اينست كه بنده مال خود را انفاق كند در حالى كه بخيل است و به دنيا آرزومند است و از فقر ميترسد .\r\n\r\nنظم آيات :\r\nتوجه ارتباط اين آيه بما قبل اينست كه مضمون آيه قبل ( كه فرموده به اندازه گنجايش زمين طلا نميتواند فديهء كافر براى نجات او از جهنم واقع شود ) موجب سستى مردم در انفاق نشود و معلوم باشد كه آن مطلب مربوط بكفار است در آخرت ولى بر مؤمن انفاق در دنيا واجب و وسيله رسيدن بسعادت است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nبيان آيه 93 - 94\r\n\r\nلغت :\r\n1 - افتراء : دروغ گفتن و در اصل بمعنى بريدن مقدارى از سفره . فرى ( يفرى فرياً ) بريد .\r\n2 - على براى استعلاء و برترى و بلندى است و معنى آن در اينجا نسبت كذب پيغمبر كه به او نسبت داده‌ايد امر كردن چيزى را كه خدا امر نكرده و بين « كذب عليه » و « كذب له » فرق است كه اولى دروغ بستن به كسى است در چيزى كه از آن كراهت دارد و دومى دروغ بستن ممكن است در چيزى باشد كه خود طرف نيز بدان مايل است .\r\n\r\nمورد نزول :\r\nيهود حلال دانستن پيغمبر اكرم گوشت شتر را انكار كردند و مكروه دانستند حضرت فرمود : همه اينها براى ابراهيم حلال بود . يهود گفتند . هر چه ما حرام دانيم بر نوح و ابراهيم و همچنين تا زمان ما حرام بوده . پس اين آيه آمد ( از كلبى و ابى روق )\r\n\r\nتفسير :\r\n كُلُّ الطَّعامِ  - يعنى همه خوردنيها .\r\n كانَ حِلًّا  - يعنى حلال بود .\r\n لِبَنِي إِسْرائِيلَ  - اسرائيل يعقوب بن اسحاق بن ابراهيم است .\r\n إِلَّا ما حَرَّمَ إِسْرائِيلُ عَلى نَفْسِهِ  - درباره اين طعام اختلاف شده است :\r\n1 - گفته‌اند يعقوب به درد عرق النساء گرفتار شد و نذر كرد كه اگر خداوند او را شفا دهد ، همه عروق و گوشت شتر را كه از همه غذاها بيشتر دوست داشت بر خود حرام كند ( از ابن عباس و قتاده و مجاهد و ضحاك ) .\r\n2 - اسرائيل گوشت شتر را بعنوان تعبد و بندگى خدا و زهد حرام كرد و از خدا\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخواست كه اين تحريم را امضاء كند پس خداوند آن را بر فرزندانش حرام كرد ( از حسن ) 3 - گفته‌اند كه كبد و كليه و پيه را بر خود حرام كرد ( مگر پيه پشت گرده را ) ( از عكرمه ) درباره اينكه چگونه بر خود حرام كرده اختلاف است : 1 - با اجتهاد و تشخيص 2 - با نذر 3 - با نص و امر خدا 4 - حرام كرد مثل زاهدانى كه لذايذ را بعنوان استفاده از مذاق دين بر خود حرام ميكنند .\r\n مِنْ قَبْلِ أَنْ تُنَزَّلَ التَّوْراةُ  - يعنى همه طعام‌ها قبل از آمدن توراة بر بنى اسرائيل حلال بود و تورات تحريم بعضى چيزها را كه بر بنى اسرائيل حلال بود در بر داشت . در باره چيزهايى كه پس از نزول تورات حرام شده اقوالى است :\r\n1 - چيزهايى كه قبل از تورات بنى اسرائيل به پيروى از يعقوب بر خود حرام كرده بودند 2 - خداوند در تورات حرام نكرده بود لكن پس از تورات حرام كرد بواسطه ظلم و كفر ايشان . و رسم چنين بود كه وقتى بنى اسرائيل گناهى بزرگ ميكردند خداوند غذايى لذيذ بر ايشان حرام مىنمود و عذاب مرگ بر ايشان ميباريد و اشاره به اين است آيه شريفه ( و بر يهود حرام كرديم غذاهاى لذيذى كه بر ايشان حلال بود ) - از كلبى 3 - هيچكدام از اينها در تورات بر ايشان حرام نشده بود بلكه خودشان براى اقتداء به پدر بر خود حرام كردند و بعد تحريم را نسبت به خدا دادند ( از ضحاك ) و خداوند آنها را تكذيب فرمود كه : بگو اى محمد ( ص ) :\r\n فَأْتُوا بِالتَّوْراةِ فَاتْلُوها  - تورات را بياوريد و بخوانيد تا معلوم شود كه مطلب آنست كه من گفتم نه آنچه شما گوييد .\r\n إِنْ كُنْتُمْ صادِقِينَ  - اگر در ادعاى خود راستگوييد - قرآن با يهود به خود تورات احتجاج فرموده و امر كرده آن را بياورند و بخوانند كه در تورات است كه آنها بر انبياء حلال بود و فقط يعقوب آنها را بر خود حرام كرده بود . و يهود با اين دعوت قرآن جرأت آوردن تورات نكردند زيرا ميدانستند كه پيغمبر بر تورات عالم است و راست ميگويد و خودشان دروغگويند و اين مطلب دليلى روشن است بر نبوة نبى ما محمد\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n( ص ) كه تورات نخوانده ميدانست .\r\n فَمَنِ افْتَرى عَلَى اللَّهِ الْكَذِبَ مِنْ بَعْدِ ذلِكَ  - يعنى كسانى كه بر خداوند بعد از اين دليل و بينهء روشن دروغ ببندند .\r\n فَأُولئِكَ  - آنان بر خدا دروغ بسته‌اند .\r\n هُمُ الظَّالِمُونَ  - و به خود ستمكارند زيرا كارى كرده‌اند كه عقاب را بر خود واجب ساخته‌اند .\r\nاينكه فرموده ( بعد ذلك ) و حال آنكه وعده عذاب بر دروغ به خدا بهر حال لازمست مراد اينست كه مؤاخذه خدا پس از اقامه حجت و دليل است و هر كه درباره چيزى دروغ ببندد كه دليلى درباره راستى آن نيامده مثل كودكى است كه بدروغ او استحقاق عقاب پيدا نميكند .\r\n\r\nنظم آيات :\r\nربط اين آيه بقبل اينست كه : 1 - تفصيل اجمال قبل است زيرا آيهء قبل ترغيب بانفاق است از چيزهاى محبوب و طعام از آنهاست لذا حكمش را بيان فرمود ( از على بن عيسى ) 2 - چون قبلا درباره ملت ابراهيم محاجه بود و يكى از انكاراتشان بر پيغمبر ما حلال دانستن جزور بود و آنها مدعى تحريم آن براى ابراهيم بودند و آن را از تورات ميدانستند خداوند اين آيه را براى تكذيب آنها فرستاد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n[ سوره آل‌عمران ( 3 ) : آيات 95 تا 97 
  ]\r\nقُلْ صَدَقَ اللَّهُ فَاتَّبِعُوا مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ ( 95 ) إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ ( 96 ) فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلاً وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ ( 97 )\r\n« 1 »\r\n\r\nترجمه :\r\nبگو اى محمد : خدا راست گوست از ملت حنيف ( مايل به حق ) ابراهيم پيروى كنيد و ابراهيم مشرك نبود .\r\nهمانا اولين خانه‌اى كه براى مردم بنا شده در مكه است كه مايه بركت و هدايت جهانيانست . در آن است آياتى روشن و مقام ابراهيم . و هر كه داخل آن شود در امان خواهد بود . و زيارت آن بر گردن كسانى كه به آن راه توانند يافت واجب است و هر كه انكار كند خداوند از جهانيان بىنياز است .\r\n\r\n\r\n","description":"","footnote":"\r\n( 1 ) سوره آل عمران آيه 95 تا 97 جزء 4 سوره 3\r\n","page_name":" 167 ","page_number":167},
  {"content":"\r\n\r\n\r\nبيان آيه 95\r\n\r\nلغت :\r\nاتباع : ملحق شدن شخص دومى به شخص اولى براى تعلقى كه به اولى دارد .\r\nكه قوت از آن اولى است و دومى از او استمداد مىكند . و تابع دومى است كه با تدبير اولى كار مىكند و تحت تصرف و اثر او واقع مىشود .\r\n2 - حنيف : در اصل بمعنى استقامت است .\r\nكسى كه در موقع راه رفتن پا را ( به طرف داخل بدن ) كج مىنهد « احنف » خوانده مىشود .\r\nو گفته‌اند اصل آن بمعنى ميل است . و حنيف مايل به حق و مايل بشريعتى كه ابراهيم بر آن بود .\r\n\r\nتفسير :\r\nسپس خداى متعال خبر ميدهد كه صدق در خبرى است كه خدا ميدهد :\r\n قُلْ صَدَقَ اللَّهُ  - خدا راستگوست در اينكه همه طعامها بر بنى اسرائيل حلال بوده مگر آنهايى را كه اسرائيل بر خود حرام كرده بود و اينكه محمد ( ص ) بر دين ابراهيم است و دين ابراهيم اسلامست .\r\n فَاتَّبِعُوا مِلَّةَ إِبْراهِيمَ  - پس در حلال بودن گوشت شتر و لبنيات آن از وى متابعت كنيد .\r\n حَنِيفاً  - به استقامت بر دين يعنى شريعت ابراهيم از حج و پاكى طعام او شريعت اوست كه حنيف است و مستقيم و گفته‌اند حنيف يعنى روگردان از اديان ديگر كه باطل است و مايل بدين اسلام .\r\n وَ ما كانَ مِنَ الْمُشْرِكِينَ  - خداوند ابراهيم را از نسبتهايى كه يهود و نصارى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبه گمان باطل بوى ميدادند و خود را پيرو دين او ميدانستند برى و بيزار ميداند و همچنين درباره مشركين عرب ابراهيم را از آنها برى ميداند .\r\nو صحيح اينست كه پيغمبر ما ( ص ) به هيچ يك از اديان و شرايع گذشته انبياء معتقد نبود ولى شريعت او با شريعت ابراهيم موافقت دارد و لذا خداوند فرمايد ( از ملت ابراهيم متابعت كنيد ) و گرنه خداوند خود شريعت اسلام را به او وحى كرده و اينكه خداوند ترغيب مىكند بشريعت اسلام بعنوان اينكه شريعت ابراهيم مىباشد براى اينست كه وقتى مصالح ( دين ) با عقل و اطمينان دل موافقت داشته باشد بيشتر موجب رغبت و ميل مردم قرار ميگيرد و طبق اين منطق چون مشركان به پيروى ابراهيم مايل بودند اين مطلب بايشان گفته شد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nبيان آيه 96 - 97\r\n\r\nقرائت :\r\nاهل كوفه جز ابو بكر و أبي جعفر حج بكسر ( حا ) خوانده و بقيه ( حج ) بفتح آن قرائت كرده‌اند .\r\n\r\nلغت :\r\n1 - اول هر چيزى ابتدا و آغاز آنست و چيزى كه اول و ابتدا دارد ممكنست آخر هم داشته باشد ( مثل همه اشياء ) و ممكنست نداشته باشد مثل خود واحد كه اول است ( در عدد ) ولى آخر ندارد ( اعداد نامتناهى است ) و نعمتهاى بهشت اول دارد و آخر ندارد .\r\n2 - اصل بكة : بك است بمعنى زحم . و تباك الناس : يعنى ازدحموا ( ازدحام كردند ) پس بكه محل ازدحام مردم است براى طواف و عبارت است از اطراف كعبه در داخل مسجد الحرام .\r\nگفته‌اند بكه گفته شده چون گردن جبارانى را كه در آن ستم پيشه كنند درهم ميشكند و بايشان مهلت نمىدهد و بك بمعنى شكستن گردن است .\r\n3 - مكه ممكن است اشتقاق آن مثل بكه باشد و ميم ابدال از با باشد چنان كه گويى ضربة لازب و لازم كه هر دو ( لازم - لازب ) يكى است و ممكنست مشتق باشد از امتك الفصيل : ( يعنى بچه ناقه هر چه در پستان ناقه بود بشدت مكيد بطورى كه هيچ باقى نماند ) و مكه را به اين نام ناميده‌اند بواسطه كم آبى ( گويا آبش مكيده شده ) 4 - و بركه در اصل بمعنى ثبوت است مشتق از ( برك . بروكاً و بركاً ) يعنى به حال خود ثابت است و بركت ثبوت و ماندن خير است در حال نمو .\r\nبركة - گودال شبيه حوض كه آب را در خود نگهميدارد از همين ماده است كه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبواسطه ثبوت آب در آن به اين نام خوانده شده و از همين ماده است گفته مردم ( تبارك اللَّه ) براى اينكه اوست كه ثابت است ازلا و ابداً .\r\n\r\nشأن نزول :\r\nمجاهد گويد يهود و نصارى با هم فخر فروشى كردند . يهود گفت بيت المقدس از مكه افضل و اعظم است زيرا هجرتگاه پيامبران و سر زمين مقدس است . مسلمين گفتند كعبه افضل است . خداوند اين آيه را فرستاد .\r\n\r\nتفسير :\r\n إِنَّ أَوَّلَ بَيْتٍ وُضِعَ لِلنَّاسِ  - يعنى اول خانه‌اى كه براى مردم بنا شد و پيش از آن خانه‌اى بنا نشده بود و زمين از زير آن وسعت گرفت و مسطح شد و اول خانه‌اى است كه موقع آفرينش آسمانها و زمين بر روى آب ظاهر شد . خداوند آن را 1000 سال پيش از زمين آفريد كه بر روى آب كف سفيد رنگى بود ( از مجاهد - قتاده - سدى ) و از امام ششم ( عليه السلام ) روايت شده كه درّى سپيد بود .\r\nابو خديجه از امام صادق ( ع ) روايت كند كه در اصل درى سپيد بود كه خداوند به آسمان برد و اساس آن باقى ماند و در آنجا هر روز 70 هزار ملك آن را طواف ميكنند و ميروند كه ديگر به آن بر نميگردند و خداوند ابراهيم و اسماعيل را فرمود كه آن را بر پايه‌ها ( ى پيشين ) بنا كنند .\r\nگفته شده كه اول خانه‌ايست كه براى عبادت بنا شده و قبل از آن خانه‌اى كه حج آن كنند نبود . قبل از آن خانه فراوان بود ولى آن اولين خانه‌ايست كه مبارك و هدايتگاه است كه براى مردم بنا شده ( از على ( ع ) و حسن ) گفته‌اند : يعنى اولين بيتى است كه مورد رغبت قرار گرفت و از آن طلب بركت شد ( از ضحاك ) اصحاب ما ( اماميه ) روايت كرده‌اند كه اول چيزى از زمين كه خدايش آفريد جايگاه كعبه بود . سپس زمين از زير آن گسترش پيدا كرد .\r\nابو ذر روايت كند كه از پيغمبر ( ص ) پرسيدند اول مسجدى كه براى مردم بنا شده\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nكدام بود ؟ فرمود : مسجد الحرام . سپس بيت المقدس .\r\n لَلَّذِي بِبَكَّةَ  - گفته‌اند : بكه يعنى مسجد و مكه يعنى همه حرم كه بيوت مسجد الحرام را هم شامل است ( از زهرى و ضمرة بن ربيعه ) و مروى از حضرت باقر ( ع ) .\r\nو گفته‌اند بكه بطن مكه است ( از ابى عبيده ) و گفته‌اند بكه موضع خانه و محل طواف بيت است و مكه اسم شهر است و اكثر بر اين قولند .\r\nگفته‌اند بكه همان مكه است و عرب گاهى ميم را به با تبديل مىكند ( از مجاهد و ضحاك )  مُبارَكاً  - يعنى پر خير و بركت و گفته‌اند مبارك است چون دائماً در آن عبادت مىشود و حتى نقل است كه طواف آن هرگز منقطع نميشود .\r\nو گفته‌اند مبارك است چون ثواب عبادت در آن مضاعف است ( از ابن عباس ) و حديثى طويل در اين باره نقل شده و گفته‌اند : چون گناهان در آن بخشوده مىشود - و ممكنست به همه اين معانى باشد و با هم منافاتى ندارند .\r\n وَ هُدىً لِلْعالَمِينَ  - در آن موجبات دلالت و هدايت بسوى خداست كه بعضى از آنها عبارت است از :\r\n1 - هر جبارى كه خواسته يا بخواهد آن را ويران كند و مورد تجاوز قرار دهد هلاك شده و خواهد شد چنان كه اصحاب فيل شدند .\r\n2 - با وجود سگ و گرگ زيادى كه در آن سرزمين است آهوى فراوان در آن زندگى ميكنند و بعلاوه آهوان آن بخلاف هر جاى ديگر از درندگان آنجا هرگز هراس ندارند .\r\n3 - آن همه سنگريزه كه با رمى حجاج جمع مىشود محو ميگردد و گرنه بايد كوه‌ها از سنگريزه جمع شده باشد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n4 - پرندگان در آنجا با مردم انس ميگيرند .\r\n5 - اينكه مردم در خانه كعبه شفا ميگيرند .\r\n6 - هيچ مرغى براى بزرگداشت آن بر فراز آن پرواز نميكند و غير اينها از دلايل الهى در آن موجود است .\r\nو گفته‌اند مباركست از اينرو كه جهت نماز و قبله مردم است كه بواسطه آن به جهتى براى نماز خود هدايت ميشوند و گفته‌اند بوسيلهء حج و طواف آن ببهشت هدايت ميشوند .\r\n فِيهِ آياتٌ بَيِّناتٌ  - در آن خانه دلالات روشنى است - از ابن عباس روايت است كه « آيه مبينة » خوانده .\r\n مَقامُ إِبْراهِيمَ  - و مقام ابراهيم را بتنهايى همان آيه دانسته و گفته كه اثر پاهاى وى در مقام آيتى روشن است و بقرائت اول ( آيات بينات ) مفسرين گفته‌اند كه آيات روشن عبارت است از : مقام ابراهيم ، حجر الاسود ، حطيم ، زمزم ، مشعرها ، اركان بيت ، ازدحام جمعيت و بزرگداشت آن . و ذكر مقام ابراهيم در سوره بقره گذشت .\r\nاز حضرت صادق ( ع ) سؤال شد دربارهء حطيم . فرمود بين حجر الاسود و در خانه است . و پرسيدند چرا حطيم خوانده شده ؟ فرمود چون مردم بر يكديگر ( از كثرت جمعيت ) پاى مىنهند و هم را پايمال ميكنند و در آن موضع بود كه توبه آدم پذيرفته شد . سپس حضرت فرمود اگر ميتوانى همه نمازهاى واجب و مستحبّ را آنجا بجاى آرى بجاى آر كه برترين بقعه‌هاى زمين است و پس از آن نماز در نزد حجر الاسود افضل است .\r\nاز ابى حمزه ثمالى روايت شده كه حضرت زين العابدين بما فرمود كه كدام بقعه از همه برتر است ؟ گفتيم خدا و پيغمبر و فرزند پيغمبر بهتر از ما ميدانند . فرمود افضل از همه بين ركن و مقام است و اگر مردى به قدر عمر نوح 950 سال خدا را در بين ركن و مقام عبادت كند روزها روزه بدارد و شبها نماز بجا آرد ولى خدا را به غير ولايت ما ملاقات كند آن همه عبادت به او نفعى نخواهد بخشيد .\r\nحضرت صادق فرمود : ركن يمانى از ما است كه از آن ببهشت ميرويم .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو روايت است هر كه از آب زمزم سير شود مرضهايش شفا يابد . مفسران گفته‌اند كه : از آن آياتست مقام ابراهيم و در آن دلالت و نشانه‌اى روشن ( بر قدرت حق ) است كه بر آن سنگ سخت جاى پاى وى باقيست و هيچكس جز خدا نميتواند سنگ را چون گل به زير پا نرم كند .\r\nاز ابن عباس است كه حرم همه‌اش همان مقام ابراهيم است .\r\n وَ مَنْ دَخَلَهُ  ( اى دخل مقام ابراهيم )  كانَ آمِناً  - يعنى داخل همه حرم شود در امن است و در اينجا چند قولست :\r\n1 - خداوند دلهاى عرب را به اين مطلب معطوف داشت كه به پناهنده بحرم تعرض نكنند اگر چه گناهش بسيار باشد و اسلام اين عطوفت را شديدتر كرد .\r\n2 - جمله خبريه است بمعنى امر يعنى : هر كه حد بر او واجب شود و بحرم پناهنده شود به او چيزى نفروشند و از او چيزى نخرند و با او معامله‌اى نكنند تا از حرم خارج شود و حد در بيرون حرم بر او جارى شود - از ابن عباس و ابن عمرو مروى از حضرت باقر ( ع ) و حضرت صادق ( ع ) - پس تقدير چنين است : « هر كه داخل آن شود او را ايمن شماريد و امان دهيد » .\r\n3 - هر كه داخل آن شود با معرفت بجميع واجبات در آخرت از عذاب ابدى در امان خواهد بود و اين از حضرت امام پنجم ع روايت شده و امت اجماع دارند كه هر كس در خود حرم موجبات حد را انجام دهد بايد حد بر او جارى شود .\r\nو چون خداوند فضيلت بيت را ياد كرد بدنبال آن وجوب حجة الاسلام را بيان كرد كه :\r\n وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  - يعنى براى خداست به گردن كسى كه استطاعت راه يافتن بكعبه را دارد حج بيت كند يعنى ميتواند با نفس يا مال خود به آن راهى پيدا كند .\r\nدربارهء استطاعت اقواليست :\r\n1 - زاد و راحله است ( از ابن عباس )\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n2 - آنچه امكان رفتن به حج ميدهد بهر وجه كه ممكن باشد ( از حسن ) 3 - از ائمه ما ( ع ) روايت است كه استطاعت زاد و راحله و نفقه زير دستانى است كه نفقه آنها بر گردن انسان لازمست و نيز پس از بازگشت وسيله اداره زندگى مثل ثروت يا ملك يا شغلى داشته باشد و بعلاوه قدرت بدنى و عدم مانع در راه نيز شرط است .\r\n وَ مَنْ كَفَرَ  - يعنى هر كس انكار كند وجوب حج را ( از ابن عباس و حسن ) .\r\n فَإِنَّ اللَّهَ غَنِيٌّ عَنِ الْعالَمِينَ  - يعنى خداوند از جهانيان بى نياز است و براى حاجت خود حج را بر آنها واجب نكرده بلكه براى مصالح خودشان واجب فرموده .\r\nو گفته‌اند : مراد يهود است كه چون آيه  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  نازل شد يهود گفتند ما مسلمانيم پس خداوند آنها را به حج امر فرمود و آنها انجام ندادند و به اين تفسير معنى  « مَنْ كَفَرَ »  يعنى « من ترك » هر كس حج را ترك كند از اين يهوديان او كافر است .\r\nابى امامه از پيغمبر « ص » نقل كرده كه هر كس بدون عذرى مثل مرض يا منع سلطان جائر ترك حج كند و بميرد بايد يا يهودى بميرد يا نصرانى .\r\nو از امام صادق « ع » است كه پيغمبر فرمود : حج و عمره فقر و گناهان را درو مىكند چنان كه سوهان زنگ آهن را .\r\nو در اين آيه دلالت است بر بطلان قول كسانى كه گويند استطاعت همراه با فعل حج پيدا مىشود . زيرا خداوند حج را فقط بر مستطيع واجب كرد نه بر غير مستطيع و اين ممكن نيست مگر پيش از حج « و گرنه اگر استطاعت همراه با فعل باشد هر كس حين فعل مستطيع است ديگر غير مستطيع معنى ندارد . »\r\n\r\nنظم و ارتباط :\r\nارتباط آيه بما قبل اينست كه خداوند اهل كتاب را باطاعت ملت ابراهيم امر فرموده و يكى از آنها تعظيم بيت اللَّه است لذا از بيت و فضيلت و احترام و آنچه بدان متعلق است ياد فرموده امر بواجبات نكرده است بلكه براى مصلحت خود آنها واجب كرده .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو گفته‌اند مراد يهوديان است . كه چون آيه « و من يبتغ غير الاسلام . . . » نازل شد گفتند ما مسلم هستيم . خداوند امر فرمود حج بجا آرند . ولى آنان سر باز زدند و به اين شرح معنى چنين است كه : هر كس از يهود حج را ترك كند كافر است .\r\nو گفته شده مراد كفران نعمت است زيرا انجام امر خداوند شكر نعمت است و ابى امامه از پيغمبر « ص » روايت كرده كه فرمود : مستطيعى كه عذر مسلمى مثل مرضى زمين‌گير و يا منع سلطانى برايش نباشد و حج را ترك كند ، يهودى ميميرد يا نصرانى از دنيا ميرود .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\n[ سوره آل‌عمران ( 3 ) : آيات 98 تا 99 
  ]\r\nقُلْ يا أَهْلَ الْكِتابِ لِمَ تَكْفُرُونَ بِآياتِ اللَّهِ وَ اللَّهُ شَهِيدٌ عَلى ما تَعْمَلُونَ ( 98 ) قُلْ يا أَهْلَ الْكِتابِ لِمَ تَصُدُّونَ عَنْ سَبِيلِ اللَّهِ مَنْ آمَنَ تَبْغُونَها عِوَجاً وَ أَنْتُمْ شُهَداءُ وَ مَا اللَّهُ بِغافِلٍ عَمَّا تَعْمَلُونَ ( 99 )\r\n« 1 »\r\n\r\nترجمه :\r\nاى اهل كتاب چرا بآيات الهى كافر ميشويد در حالى كه خدا بر اعمال شما شاهد است . بگو اى اهل كتاب چرا از راه خدا باز ميگردانيد كسى را كه ايمان آورده است ؟ ميخواهيد راه خدا را از طرف حق منحرف كنيد و حال آنكه شما عاقليد و خدا از كردهء شما غافل نيست .\r\n\r\n\r\n","description":"","footnote":"\r\n( 1 ) سوره آل عمران آيه 98 و 99 جزء 4 سوره 3\r\n","page_name":" 177 ","page_number":177},
  {"content":"\r\n\r\n\r\nبيان آيه 98 - 99\r\n\r\nلغات :\r\nبغيه : طلب ( بغى و ابغى هر دو گفته شود . ) ابغنى بكذا : يعنى فلان چيز را برايم طلب كن كه در اصل ابغ لى بوده و لام در كثرت استعمال افتاده .\r\nابغنى : ( بفتح همزه : كمك كن مرا در طلب آن . ) عوج : ( بكسر عين ) كج شدن از راه مستقيم در دين و در گفتار و در زمين و از اين معنى است : ( لا ترى فيه عوجاً و لا امتاً ) .\r\n\r\nتفسير :\r\nخداوند دوباره باحتجاج با اهل كتاب برگشت نمود :\r\n قُلْ يا أَهْلَ الْكِتابِ  : بگو ( يا محمد ) اى اهل كتاب .\r\nمراد يهود و نصارى است و گفته‌اند فقط يهود است .\r\n لِمَ تَكْفُرُونَ بِآياتِ اللَّهِ  : يعنى چرا بمعجزات محمد « ص » و علامتهايى كه در او هست و قبلا در تورات ديده‌ايد و همچنين بشارات تورات كه با او كاملا مطابقت دارد كافر ميشويد .\r\nاينكه ايشان را اهل كتاب گفته با اينكه بتورات و انجيل عمل نميكنند و مثل چنين امرى درباره اهل قرآن جايز نيست به دو علت است :\r\n1 - قرآن اسم مخصوص كتاب خداست ولى كلمه كتاب اسم خاص نيست بلكه ممكنست مراد اين باشد اى اهل كتابى كه آن را از واقع خود تحريف كرديد .\r\n2 - احتجاج با آنها بكتاب براى اينست كه آنها بكتاب ( تورات و انجيل ) ايمان داشتند و آيه در حكم اينست كه : اى كسانى كه اقرار داريد كه اهل كتاب خداييد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nچرا بآيات خدا كافر ميشويد .\r\nلفظ استفهام است ولى مراد توبيخ مىباشد زيرا سؤالى است كه آنها را از عذر آوردن عاجز مينمايد . گويا ميگويد : اگر ميتوانيد عذر خود بگوئيد ( و نخواهيد توانست . )  وَ اللَّهُ شَهِيدٌ عَلى ما تَعْمَلُونَ  : يعنى خداوند اعمال شما را حفظ مىكند و آنها را شماره مينمايد تا پاداش آنها را بشما باز دهد .\r\nو گفته‌اند يعنى خداوند باعمال شما عالم است .\r\nو اينكه در يك جا فرموده  يا أَهْلَ الْكِتابِ  و در جاى ديگر فرموده  قُلْ يا أَهْلَ الْكِتابِ  براى اينست كه در اولى چون مىخواهد آنها را بايمان بخواند به قصد نرمى و لطف ايشان را مورد خطاب قرار داده و در دومى از خطاب بايشان خوددارى كرده . و بوسيله پيغمبر به آنها خطاب مىكند براى تحقير ايشان كه شايسته خطاب نيستند از آنجا كه مردم را از حق باز گردانيدند .\r\n قُلْ  : بگو اى محمد .\r\n يا أَهْلَ الْكِتابِ لِمَ تَصُدُّونَ عَنْ سَبِيلِ اللَّهِ مَنْ آمَنَ  : يعنى چرا مؤمنان را از اسلام كه دين و راه خداست باز ميگردانيد . در چگونگى بازگرداندن از ايمان چند وجه ذكر شده :\r\n1 - يهود اوس و خزرج را با تذكر بگذشته‌ها و مفاخر و جنگهاى جاهلى مغرور ميكردند و غرورشان را بر ميانگيختند تا آنها را بعصبيت جاهليت برگردانند ( از زيد بن اسلم ) به اين معنى مراد فقط يهود است .\r\n2 - آيه درباره يهود و نصارى است و مراد اينست كه چرا با تكذيب پيغمبر مردم را از دين بر ميگردانيد با اينكه صفات او در كتاب آسمانى هست ( از حسن ) 3 - با تحريف كتب ( از اصم )  تَبْغُونَها عِوَجاً  : يعنى ميخواهيد راه خدا را از طرف حق منحرف كنيد گويا ميگويد : با شبهه‌هايى كه بر مردم وارد ميسازيد مىخواهيد مردم را گمراه كنيد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nو گفته شده مراد اينست كه راه حق را بطور راست و مستقيم نمىپوئيد يعنى بر غير وجهى كه مطلوب است ميرويد .\r\n وَ أَنْتُمْ شُهَداءُ  - در اينجا دو قولست :\r\n1 - مىدانيد و مىبينيد كه قبلا بشارت درباره محمد « ص » در كتب شما ذكر شده چگونه طالبان دين او را از راه ميگردانيد و ميخواهيد گمراه كنيد .\r\n2 - در حالى كه شما عاقليد و شهيد يعنى عاقل چنان كه در آيه ديگر هست  « أَوْ أَلْقَى السَّمْعَ وَ هُوَ شَهِيدٌ  يعنى عاقل » و شهيد را بمعنى عاقل گفته‌اند چون آنچه را كه در دين تميز بين حق و باطل مىدهد مشاهده مىكند .\r\n وَ مَا اللَّهُ بِغافِلٍ عَمَّا تَعْمَلُونَ  : اين جمله تهديد ايشان است بكفرشان .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n[ سوره آل‌عمران ( 3 ) : آيات 100 تا 101 
  ]\r\nيا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ ( 100 ) وَ كَيْفَ تَكْفُرُونَ وَ أَنْتُمْ تُتْلى عَلَيْكُمْ آياتُ اللَّهِ وَ فِيكُمْ رَسُولُهُ وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ ( 101 )\r\n« 1 »\r\n\r\nترجمه :\r\nاى كسانى كه ايمان آورده‌ايد اگر دسته‌اى از اهل كتاب را اطاعت كنيد شما را پس از ايمان كافر خواهند كرد . چگونه كافر ميشويد و حال آنكه آيات خدا بر شما خوانده مىشود و پيامبر او ميان شماست و هر كس به خدا چنگ زند محققاً به راه مستقيم هدايت يافته .\r\n\r\n\r\n","description":"","footnote":"\r\n( 1 ) سوره آل عمران آيه 100 و 101 جزء 4 سوره 3\r\n","page_name":" 181 ","page_number":181},
  {"content":"\r\n\r\n\r\nبيان آيه 100 - 101\r\n\r\nلغت :\r\n1 - طاعت موافقت كردن است با اراده‌اى كه جذب كننده است فعل را از روى رغبت 2 - اجابت موافقت كردن با اراده‌ايست كه دعوت مىكند بسوى فعل و به همين جهت خداوند جايز است كه اجابت كننده بنده باشد يعنى خواستهء او را انجام دهد زيرا با اراده و خواست بنده به فعل موافقت كرده ولى جايز نيست كه مطيع عبد خوانده شود .\r\n3 - اعتصام : در اصل امتناع « عصمه يعصمه منعه » . و لا عاصم اليوم من امر اللَّه - يعنى در قيامت مانعى از امر خدا نيست .\r\nعصام : ريسمان ، زيرا مانع از افتادن مىشود .\r\n\r\nمورد و شأن نزول :\r\nآيه درباره اوس و خزرج است وقتى كه يهود ايشان را با ياد آورى جنگهاى داخلى بر انگيخت تا آنها را از اسلام بگرداند ( از زيد بن اسلم و سدى ) .\r\nو گفته‌اند درباره مشركين عرب است ( از حسن ) .\r\n\r\nمعنى و مقصود :\r\nسپس خداوند مؤمنان را از پذيرش قول كفار بر حذر مىدارد :\r\n يا أَيُّهَا الَّذِينَ آمَنُوا  : يعنى اى كسانى كه خدا و رسول را تصديق كرده‌ايد .\r\nمورد خطاب اوس و خزرجند ولى آيه بواسطه عموميت لفظ شامل ديگر مؤمنين هم مىشود .\r\n إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ  : اگر از اين يهود اطاعت كنيد و گفتهء آنها را بپذيريد و كينه‌هاى ديرينه و جاهليت را از نو در خود زنده كنيد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n يَرُدُّوكُمْ بَعْدَ إِيمانِكُمْ كافِرِينَ  : يعنى شما را پس از ايمان بكفر بر ميگردانند سپس براى تأكيد و بزرگى اين مطلب فرمود :\r\n كَيْفَ تَكْفُرُونَ  : با چه حالتى كفر از شما واقع مىشود .\r\n وَ أَنْتُمْ تُتْلى عَلَيْكُمْ آياتُ اللَّهِ  : اين جمله براى استبعاد وقوع كفر از مؤمن‌ها است كه اين كار از ايشان خيلى بعيد است زيرا آيات خدا را خوب ميشناسند و پيغمبرى در ميانشان هست كه به خدا دعوتشان مىكند .\r\nگفته شده كه در مقام تعجب است يعنى هرگز سزاوار نيست كه كفر پيشه كنيد با اينكه قرآن مجيد و آيات روشن بر يگانگى حق و نبوت محمد « ص » بر شما خوانده مىشود .\r\n وَ فِيكُمْ رَسُولُهُ  - يعنى محمد « ص » بين شماست كه معجزاتش را مىبينيد و كفر اگر چه بهر حال زشت و بسيار قبيح است ولى با اينحال و در چنين موقعيتى بدتر و زشت‌تر است .\r\nاما قول خداوند « و فيكم رسوله » ممكنست مراد قوم خود پيغمبر باشد كه معاصر او بودند و ممكنست همه امت او تا قيامت باشد زيرا آثار و نشانه‌هاى نبوت او از قرآن و غيره در ميان ما هست و بمنزله وجود خود اوست .\r\n وَ مَنْ يَعْتَصِمْ   بِاللَّهِ  - يعنى هر كس بكتاب و آيات و دين او چنگ زند .\r\nو گفته‌اند : يعنى هر كس با عبادت خدا از بندگى ديگران امتناع ورزد به اينكه كسى را شريك او در عبادت قرار ندهد .\r\nو گفته شده كسى كه با ايمان به خدا و رسولش از كفر و هلاك خوددارى نمايد .\r\n فَقَدْ هُدِيَ إِلى صِراطٍ مُسْتَقِيمٍ  - يعنى به راه روشن هدايت شده‌اند . قتاده گويد در اين آيه دو نشانه روشن الهى است يكى كتاب خدا دوم پيغمبر الهى اما رسول اللَّه كه از بين ما رفت ولى كتاب خدا را ايزد متعال براى رحمتى كه ببندگان دارد باقى نگهداشته كه در او حلال و حرام و طاعت و معصيت بيان شده .\r\nو گفته‌اند « پيغمبر نشانه خدا بود » يعنى در وجود حضرتش معجزات بسيارى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nوجود داشت از آن جمله : 1 - از پشت مثل جلو ميديد 2 - در موقع خواب چشمش خواب بود و دلش بيدار 3 - بر زمين سايه نداشت 4 - مگس بر او نمىنشست 5 - زمين فضولات حضرتش را مىبلعيد كه هرگز بول و غايط وى ديده نشده 6 - هر كس با او همدوش ميرفت از او كوتاهتر مينمود گرچه از او در واقع بلندتر بود 7 - بين دو شانه‌اش مهر نبوت نقش بود 8 - از هر راه كه ميگذشت از بوى خوش بدنش مردم عبور او را مى - فهميدند 9 - در شب تار نورى از پيشانيش تلالؤ داشت 10 - ختنه شده متولد گشت و جز اينها نشانه‌هاى بسيار و با هر در وجود مبارك حضرتش بود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\n[ سوره آل‌عمران ( 3 ) : آيات 102 تا 103 
  ]\r\nيا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلاَّ وَ أَنْتُمْ مُسْلِمُونَ ( 102 ) وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَهْتَدُونَ ( 103 )\r\n« 1 »\r\n\r\nترجمه :\r\nاى كسانى كه گرويده‌ايد از خدا آن طور كه شايسته ترسيدن است بترسيد و هرگز نميريد مگر اينكه مسلمان باشيد . و همگى بريسمان خدا چنگ بزنيد و پراكنده نشويد و نعمت خدا را به ياد آريد آن هنگام كه دشمن يكديگر بوديد و خداوند بين دلهايتان الفت افكند و با نعمت او برادر شديد و بر كنار گودالى از آتش دوزخ بوديد خداوند شما را از آن نجات داد خداوند باينسان آيات خود را بر شما بيان مىكند تا هدايت يابيد .\r\n\r\n\r\n","description":"","footnote":"\r\n( 1 ) سوره آل عمران آيه 102 و 103 جزء 4 سوره 3\r\n","page_name":" 185 ","page_number":185},
  {"content":"\r\n\r\n\r\nبيان آيه 102 - 103\r\n\r\nلغت :\r\n1 - تقاة از وقيت است : زجاج گويد در آن سه وجه است تقاة و وقاة و اقاة حبل : وسيله‌اى كه انسان بوسيله آن به ته چاه ميرسد مثل ريسمانى كه به آن متمسك مىشود تا از چاه و امثال آن نجات يابد و از همين معنى است حبل و ريسمان امان زيرا سبب نجات است - اعشى گويد :\r\n و اذا تجوزها حبال قبيلة * اخذت من الأخرى اليك حبالها \r\nيعنى وقتى امان قبيله‌اى از او فوت شود به تو * متوسل مىشود براى امان ديگر كه در اين شعر حبال بمعنى امانها « جمع حبل » آمده و نيز از همين است حبل بمعنى حمل در شكم .\r\nو حمل در اصل بمعنى بافته شده است .\r\n2 - شفا : ( با الف مقصور ) لبه و كناره ، تثنيه آن شفوان و جمع آن اشفاء .\r\nاشفى على الشيء : اشرف عليه ( يعنى بر آن مشرف شد ) و اشفى المريض على - الموت يعنى مريض مشرف بموت شد .\r\n\r\nمورد و شأن نزول :\r\nمقاتل گويد : دو مرد از قبيله اوس و خزرج از اوس ثعلبه و از خزرج اسعد بن زراره با هم بفخر فروشى پرداختند . اولى گفت خزيمة بن ثابت ذو الشهادتين از ما است و نيز حنظله غسيل الملائكة و عاصم بن ثابت و سعد بن معاذ كه عرش رحمان بخاطر او بجنبش آمد و خداوند به حكم او در بنى قريظه خشنود گرديد از ما هستند .\r\nخزرجى گفت : از ما چهارتنند كه قرآن را محكم و استوار كردند : ابى بن كعب ، و معاذ بن جبل ، و زيد بن ثابت و ابو زيد . و نيز از ما است سعد بن عباده رئيس و خطيب\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nانصار . و بالآخره سخن ميان آن دو بسيار رد و بدل شد تا آتش خشم در وجودشان شعله كشيد و مفاخره شدت يافت و هر يك قبيله خود را ندا دادند و بكمك خواستند . اوسيان بسوى مرد اوسى و خزرجيان به طرف خزرجى شتافتند و همه مسلح و آماده پيكار بودند اين خبر به پيغمبر اكرم رسيد . حضرت سوار الاغ گشت و بنزد ايشان شد و خداوند اين آيه در اين مورد فرستاد .\r\n\r\nتفسير :\r\nچون خداى متعال از پذيرفتن سخن كافران مسلمين را نهى فرموده در اين آيه آنچه را كه پذيرفتنش واجبست بيان ميفرمايد :\r\n يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ  - يعنى اى مؤمنان از عذاب خدا بترسيد يعنى چنان كه بايد خود را از آن حفظ كنيد و بطاعت او عذاب را از خود بگردانيد .\r\nدرباره  حَقَّ تُقاتِهِ  چند وجه ذكر شده :\r\n1 - يعنى خدا اطاعت شود و نافرمانيش نكنند و سپاسگزارى شود و نعمتهايش مورد كفران قرار نگيرد و همواره مورد نظر و در ياد باشد و فراموش نگردد . اين قول از ابن عباس و حسن و قتاده و ابن مسعود و نيز مروى از حضرت امام ششم ( ع ) است .\r\n2 - ابو على جبايى گويد : پرهيز از همه گناهان اوست .\r\n3 - مراد مجاهده در راه خدا است كه در راه جهاد ملامت هيچكس در جهاد كننده اثر نكند و اقامه عدل كند چه در حال خوف و چه در حال ايمنى - مجاهد اين قول را گفته است .\r\nو نيز از جهت ديگر در اين كلام بر دو قول رفته‌اند :\r\n1 - اين آيه منسوخ است به  ( فَاتَّقُوا اللَّهَ مَا اسْتَطَعْتُمْ )  يعنى به اندازه قدرت خود از خدا بترسيد و اطاعت كنيد ( از قتاده و ربيع و سدى ) و نيز مروى از حضرت صادق ( ع ) و حضرت باقر ( ع ) .\r\n2 - منسوخ نيست ( از ابن عباس و طاووس ) ابو على جبايى نسخ آيه را انكار مىكند به اين دليل كه در صورت نسخ بعضى گناهان\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمباح مىشود .\r\nريّانى گويد : آنچه به نظر من ميرسد اينست كه قول خداوند  ( اتَّقُوا اللَّهَ حَقَّ تُقاتِهِ )  به اين مقصود باشد كه در هر حال اعم از حال امن يا خوف حق را به پا داريد . و اشكال جبايى بر نسخ آيه وارد نيست زيرا عقلا مانعى ندارد كه خداوند اول واجب كرده باشد كه بهر حال و در هر حال از خدا بترسند و واجب را ترك نكنند و بعد ترك واجب را در زمينه خوف بر جان مباح كرده باشد ( و همين مطب نسخ آيه است ) چنان كه در جاى ديگر فرموده  « إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ »  : يعنى . . . كسى كه در حال اكراه خلاف حق بگويد ولى دلش مؤمن باشد اشكال ندارد .\r\n وَ لا تَمُوتُنَّ إِلَّا وَ أَنْتُمْ مُسْلِمُونَ  - در سوره بقره درباره اين جمله گفتيم مراد اينست كه اسلام را ترك نكنيد و بر آن پايدار باشيد تا آن دم كه مرگ شما در رسد .\r\nبه ظاهر نهى از مرگ نموده بجاى اينكه نهى از ترك اسلام نمايد ( و فرموده نميريد مگر مسلمان ) يا اينكه مرگ حتمى و غير اختيارى است ولى در واقع مراد نهى از ترك اسلام است و اين امر از اينروست كه نكند مرگ فرا رسد و دستشان از بازگشت باسلام كوتاه گردد . در اينجا كلامى را از راه استعاره در موضع كلام ديگر نهاده و بجاى آن به كار برده .\r\nو از حضرت امام صادق عليه السلام روايت شده كه انتم مسلمون يعنى مسلّمون يعنى تسليم و منقاد باشيد در برابر آنچه پيغمبر « ص » آورده است .\r\n وَ اعْتَصِمُوا بِحَبْلِ اللَّهِ  - يعنى به آن چنگ زنيد . و گفته‌اند : يعنى بريسمان اسلام چنگ زنيد و از تمسك به ديگر چيزها امتناع و خوددارى كنيد .\r\nدر معنى حبل اللَّه چند قول گفته شده :\r\n1 - حبل اللَّه مراد قرآنست - از ابى سعيد خدرى و عبد اللَّه و قتاده و سدى و بطور مرفوع روايت شده . « 1 » 2 - مراد دين اسلام است ( از ابن عباس و ابى زيد ) .\r\n\r\n\r\n","description":"","footnote":"\r\n( 1 ) حديث مرفوع حديثى است كه رواة آخر سند ذكر نشده باشد و بيواسطه از معصوم نقل شده باشد .\r\n","page_name":" 188 ","page_number":188},
  {"content":"\r\n\r\n3 - ائمه « ع » هستند . ابان بن تغلب از حضرت صادق « ع » نقل مىكند كه امام فرموده : كه ما آن حبل اللَّه هستيم كه خدا فرمود :  « وَ اعْتَصِمُوا بِحَبْلِ اللَّهِ جَمِيعاً »  .\r\nبهتر است كه آيه را به همه اين معانى حمل كنيم و مؤيد آن روايتى است كه ابو سعيد خدرى از پيغمبر اكرم « ص » نقل كرده كه فرمود :\r\n« ايها الناس انى قد تركت فيكم حبلين ان اخذتم بهما لن تضلوا ابدا . . . » يعنى اى مردم من دو ريسمان محكم براى شما يادگار نهاده‌ام كه اگر بهر دوى آنها چنگ زنيد هرگز گمراه نخواهيد شد يكى از ديگرى بزرگتر است و آن كتاب خدا قرآنست كه از آسمان به زمين كشيده شده و ديگرى عترت و اهل بيت من . و اين دو از هم جدا نخواهند شد تا بر حوض ( كوثر ) بر من در آيند .\r\n وَ لا تَفَرَّقُوا  : يعنى پراكنده نشويد از دين خدا كه در آن به اجتماع و ائتلاف بر طاعت حق مأمور گشته‌ايد و بر آن ثابت بمانيد . ( از ابن مسعود و قتاده ) و گفته‌اند : يعنى از گرد پيغمبر اكرم « ص » پراكنده ميشويد ( از حسن ) و گفته‌اند : يعنى از قرآن جدا مشويد يعنى عمل به آن را ترك نكنيد .\r\n وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ  : « نعمت حق را كه بين دلهايتان پس از دشمنى الفت انداخت بخاطر داشته باشيد » گفته‌اند : مراد آيه شريفه جنگهايى بود كه 120 سال بين اوس و خزرج طول كشيده بود تا وقتى كه خداوند بوسيله اسلام بين دلهاى ايشان الفت انداخت و كينه‌هاى گذشته را نابود ساخت ( از ابن عباس ) .\r\nگفته‌اند : مراد جنگ‌هاى طولانى است كه ميان مشركان عرب وجود داشت ( از حسن ) و مراد و معنى آيه اينست كه منت و نعمتهاى خدا را بوسيله اسلام و ائتلاف و رفع نزاعهاى موجود بين خودتان حفظ كنيد و نفع اين كار در همين دنيا بشما بر ميگردد علاوه بر ثواب جزيلى كه در آخرت نصيب شما خواهد شد ، كه دشمن هم بوديد و بين دلهايتان الفت انداخت به اينكه شما را اطراف پرچم اسلام گرد آورد و بغض و كينه‌ها را از قلوبتان برداشت .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n فَأَصْبَحْتُمْ بِنِعْمَتِهِ إِخْواناً  : يعنى بنعمت خدايى .\r\n إِخْواناً  : برادران يكديگر و دوستان صميمى پس از آنكه با هم دشمن خونين و با هم بجنگ بوديد و پس از آن چنان گشتيد كه هر كدام مراد ( و محبوب ) ديگرى شديد . زيرا اصل ( اخ ) بمعنى قصد و طلب و اراده چيزى كردن است .\r\n وَ كُنْتُمْ عَلى شَفا حُفْرَةٍ مِنَ النَّارِ  : يعنى اى اصحاب محمد در كنار گودالى از دوزخ بوديد كه بين شما و جهنم جز مرگ فاصله‌اى نبود و خدا شما را از آن نجات داد به اينكه پيغمبر برايتان فرستاد كه شما را بايمان هدايت كرد تا با پذيرفتن دعوت او نجات يافتيد و اينكه فرموده  « فَأَنْقَذَكُمْ مِنْها »  يعنى خداوند شما را از آن بيرون كشيد .\r\nبراى اينكه آنها غير از كسانى بودند كه در جهنم قرار داشته‌اند از اين جهت كه مستحق دخول در آن بودند .\r\n كَذلِكَ يُبَيِّنُ اللَّهُ لَكُمْ  يعنى به مثل اين بيانى كه بر شما خوانده شد خداوند بيان مىدارد .\r\n آياتِهِ  يعنى دلالت و حجج خود را در اوامر و نواهى خود .\r\n لَعَلَّكُمْ تَهْتَدُونَ  تا هدايت شويد و به حق و صواب ره يابيد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\n[ سوره آل‌عمران ( 3 ) : آيات 104 تا 105 
  ]\r\nوَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ ( 104 ) وَ لا تَكُونُوا كَالَّذِينَ تَفَرَّقُوا وَ اخْتَلَفُوا مِنْ بَعْدِ ما جاءَهُمُ الْبَيِّناتُ وَ أُولئِكَ لَهُمْ عَذابٌ عَظِيمٌ ( 105 )\r\n« 1 »\r\n\r\nترجمه :\r\nبايد دسته‌اى از شما باشند كه به نيكى بخوانند و امر بمعروف و نهى از منكر كنند آنهايند كه رستگارانند و مانند كسانى كه پس از آنكه حجتها و نشانه‌هاى « هدايت » بر ايشان فرستاده شده اختلاف و پراكندگى پيش گرفتند نباشيد و آنها را عذابى بزرگ در پيش است .\r\n\r\n\r\n","description":"","footnote":"\r\n( 1 ) سوره آل عمران آيه 104 - 105 جزء 4 سوره 3\r\n","page_name":" 191 ","page_number":191},
  {"content":"\r\n\r\n\r\nبيان آيه 104\r\n\r\nلغت :\r\nامة مشتق از امّ بمعنى قصد و به 8 معنى به كار ميرود :\r\n1 - جماعت 2 - پيروى انبياء چون بر مقصد و هدف واحد اجتماع دارند 3 - قدرت چون جماعت بقدرت ميگرايد 4 - دين و ملت مثل قول خداى تعالى  « إِنَّا وَجَدْنا آباءَنا عَلى أُمَّةٍ »  5 - حين و زمان چنان كه در آيه ديگر ميفرمايد :  « وَ ادَّكَرَ بَعْدَ أُمَّةٍ »  يعنى پس از مدتى متذكر شد 6 - قامت و اندام : رجل حسن الامه - يعنى حسن القامة يعنى خوش اندام 7 - نعمت 8 - ام يعنى مادر .\r\n\r\nاعراب :\r\nمن « در منكم » براى تبعيض است يعنى بعض شما بايد امر بمعروف كنند و نهى از منكر زيرا اين دو واجب كفايى است و با انجام دادن عده‌اى از گردن ديگران ساقط است و كسى كه قائل بواجب عينى بودن اين دو است من اينجا را براى تبيين مىداند .\r\n\r\nتفسير :\r\n وَ لْتَكُنْ مِنْكُمْ أُمَّةٌ  : ( بايد جماعتى از شما )  يَدْعُونَ إِلَى الْخَيْرِ  : ( به دين دعوت كنند )  وَ يَأْمُرُونَ بِالْمَعْرُوفِ  : ( امر باطاعت كنند )  وَ يَنْهَوْنَ عَنِ الْمُنْكَرِ  : ( نهى از معصيت نمايند )  أُولئِكَ هُمُ الْمُفْلِحُونَ  : ( اينهايند كه رستگارند ) در معنى معروف و منكر چند قول ذكر كرده‌اند :\r\n1 - هر چه را خدا و رسول او امر فرموده‌اند معروف است و هر چه را نهى كرده‌اند منكر مىباشد .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n2 - معروف چيزى است كه حسن و نيكى آن از نظر شرع و عقل شناخته و معلوم است و منكر چيزى است كه عقل و شرع آن را بد شمارد . اين معنى در واقع به معناى اول برميگردد .\r\nاز حضرت امام ششم « ع » روايت شده كه «  وَ لْتَكُنْ مِنْكُمْ أُمَّةٌ  - ائمه‌اى بايد از شما باشند » و در بيان آيهء ديگر نيز بجاى  كُنْتُمْ خَيْرَ أُمَّةٍ أُخْرِجَتْ لِلنَّاسِ . . .  فرموده « كنتم خير ائمة . . . » در اين آيه دلالتى روشن است بر وجوب امر بمعروف و نهى از منكر و اهميت و موقعيت آن دو از نظر دين ، زيرا خداوند رستگارى مسلمين را به اين دو مربوط دانسته .\r\nبيشتر متكلمان ايندو را واجب كفايى ميدانند و بعضى هم واجب عينى شمرده‌اند و اين قول را شيخ ابو جعفر اختيار كرده .\r\nو نيز قول صحيح اينست كه وجوب ايندو فريضهء نقلى است كه بايد از قرآن و سنت وجوب آن دانسته شود ولى عقل دلالت بر وجوب آن ندارد مگر در زمينه‌اى كه از راه دفع ضرر باشد .\r\nابو على جبايى گويد : وجوب آنها عقلى است و دليل سمعى تأكيد حكم عقل است .\r\nاز ادلهء نقلى كه در اين باره آمده روايات زير است :\r\n1 - حسن از پيغمبر ( ص ) روايت كرده است كه : هر كه امر بمعروف و نهى از منكر كند خليفه خدا و پيغمبر و قرآنست در زمين .\r\n2 - درة بن ابى لهب گويد : شخصى خدمت پيغمبر اكرم آمد در حالى كه حضرت بر منبر بود پرسيد : يا رسول اللَّه بهترين مردم كيست ؟ فرمود آنكه مردم را امر بمعروف و نهى از منكر كند و آنها را از خدا بترساند و به او علاقه‌مند سازد .\r\n3 - ابو درداء گويد : البته و حتماً بايد امر بمعروف و نهى از منكر كنيد و گرنه خداوند بر شما پادشاهى ستمكار مسلط كند كه نه ببزرگان شما احترامى گذارد و نه بر خردان شما رحم آورد و اخيار و خوبان شما دعا كنند و مستجاب نخواهد شد و ياور مىجوييد و يارى نخواهيد شد و فريادرس مىطلبيد و كسى بفرياد شما نميرسد ، آمرزش\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمىطلبيد ولى آمرزيده نميشويد .\r\n4 - حذيفه گويد : زمانى آيد كه مردار يك الاغ براى مردم آسانتر و بهتر است از وجود يك مؤمنى كه ايشان را امر بمعروف و نهى از منكر نمايد .\r\nسپس خداوند مردم را به اجتماع و دورى از تفرقه و پراكندگى امر ميفرمايد :\r\n وَ لا تَكُونُوا كَالَّذِينَ تَفَرَّقُوا  - ( شبيه كسانى كه در دين پراكنده و دسته دسته شدند يعنى يهود و نصارى نشويد - ( خلاصه يعنى مثل يهود و نصارى نشويد ) .\r\n وَ اخْتَلَفُوا  - دربارهء اختلاف بعضى گفته‌اند مراد همان تفرقه است و براى تأكيد مىباشد و بعضى گفته‌اند معنى چنين است : كالذين تفرقوا بالعداوة و اختلفوا فى الديانة :\r\nيعنى مثل كسانى كه بواسطه دشمنى دسته دسته شدند و در دين راه اختلاف پيمودند .\r\n مِنْ بَعْدِ ما جاءَهُمُ الْبَيِّناتُ  - ( پس از آمدن حجت‌ها و كتابهاى آسمانى ، روشن شد راه براى ايشان ) .\r\n وَ أُولئِكَ لَهُمْ عَذابٌ عَظِيمٌ  - ( بر ايشان عقوبت بزرگى است ) بعنوان پاداش تفرق و اختلافشان پس از آمدن آيات و بينات . اين آيه دلالت دارد بر تحريم اختلاف در دين و اين كار خيلى مذموم و قبيح است و منهى عنه مىباشد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\n[ سوره آل‌عمران ( 3 ) : آيات 106 تا 109 
  ]\r\nيَوْمَ تَبْيَضُّ وُجُوهٌ وَ تَسْوَدُّ وُجُوهٌ فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا الْعَذابَ بِما كُنْتُمْ تَكْفُرُونَ ( 106 ) وَ أَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّهِ هُمْ فِيها خالِدُونَ ( 107 ) تِلْكَ آياتُ اللَّهِ نَتْلُوها عَلَيْكَ بِالْحَقِّ وَ مَا اللَّهُ يُرِيدُ ظُلْماً لِلْعالَمِينَ ( 108 ) وَ لِلَّهِ ما فِي السَّماواتِ وَ ما فِي الْأَرْضِ وَ إِلَى اللَّهِ تُرْجَعُ الْأُمُورُ ( 109 )\r\n« 1 »\r\n\r\nترجمه :\r\nروزى كه چهره‌هايى سپيد و روشن و چهره‌هايى سياه و تيره خواهد بود . و اما كسانى كه چهره‌هاشان سياه است ( بايشان گفته شود ) آيا پس از ايمان كافر شديد ، پس عذاب را بواسطه كفر و انكارى كه داشتيد بچشيد و اما كسانى كه صورتهاشان سپيد است در رحمت الهى ابدى و جاودان خواهند بود .\r\nاين آيات الهى است كه آنها را به حق بر تو مىخوانيم و خداوند بر جهانيان قصد ستم ندارد آنچه در آسمانها و زمين است فقط از آن خداست و همه امور فقط به او باز ميگردد .\r\n\r\n\r\n","description":"","footnote":"\r\n( 1 ) سوره آل عمران آيهء 106 تا 109 جزء 4 سوره 3\r\n","page_name":" 195 ","page_number":195},
  {"content":"\r\n\r\n\r\nبيان آيه 106 - 107\r\n\r\nتفسير :\r\n يَوْمَ تَبْيَضُّ وُجُوهٌ وَ تَسْوَدُّ وُجُوهٌ  - خداوند وقت آن عذاب را بيان مينمايد و مراد اينست كه : عذاب بر ايشان ثابت است در روزى كه به اين صفت است كه چهرهء مؤمنان سپيد و نورانى است بپاداش و نتيجه ايمان و اطاعتشان و سيماى كافران سياه و تيره است بعقوبت كفر و گناهان ايشان بدليل ما بعد آيه .\r\n فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ  ( بسيه رويان گفته مىشود آيا پس از ايمان كافر شديد ) درباره آنان كه پس از ايمان آوردن كافر شدند اقواليست :\r\n1 - يعنى كسانيند كه پس از اظهار ايمان با پيشه كردن نفاق كافر شدند ( يعنى منافقان كه به زبان مؤمن و بدل كافرند ) 2 - مراد همه كفار است زيرا از اقرار بتوحيد خداوند كه بر ايشان واجب شده و در عالم ذر و ميثاق آن را پذيرفته‌اند سر باز زده‌اند كه در آيه ديگر ميفرمايد :  أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى  . يعنى قبل از اين عالم خداوند از بنى آدم پرسيد كه آيا من رب شما نيستم ؟ گفتند چرا ( از ابى بن كعب ) 3 - آنها عبارتند از اهل كتاب كه به پيغمبر كافر شدند پس آنان كه بوى ايمان آورده بودند يعنى قبل از بعثت او به صفات و نشانه‌هاى او كه در كتب آسمانى ذكر شده بود ايمان آورده بودند ( از عكرمه و زجاج و جبايى ) 4 - مراد اهل كتاب بدعت و هوا و هوسهاست از امت محمد « ص » ( از على « ع » ) و نظير اين قول از قتاده نقل شده كه آنان كسانيند كه ارتداد پيش گرفتند يعنى پس از اسلام كافر شدند .\r\nاز پيغمبر روايت شده كه فرمود قسم به آنكه جانم بدست اوست دسته‌اى از اصحاب\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمن در حوض كوثر بر من وارد شوند كه چون ايشان را ببينم كه به من نزديك ميشوند ميگويم :\r\nاصحابم ، اصحابم ! ولى از طرف خدا به من گفته شود تو نميدانى كه پس از ايمان چه كردند .\r\nبه پشت و قهقرا يعنى روش جاهليت بازگشتند ( اين حديث را ثعلبى در تفسيرش آورده ) 5 - ابو امامه باهلى گويد : مراد خوارجند و از پيغمبر حديث مىكند كه خوارج از دين بيرون ميروند مثل تيرى كه از پيكان بيرون ميجهد . ( همزه ) در أكفرتم در اصل براى استفهام است و مراد در اينجا تقريع است يعنى « لم كفرتم - چرا كافر شديد » و گفته‌اند مراد تقرير است : يعنى همانا كافر شديد .\r\n فَذُوقُوا الْعَذابَ بِما كُنْتُمْ تَكْفُرُونَ  - اينكه بلفظ ذوق يعنى چشيدن ذكر كرده توسع و مجاز است و مراد اينست كه بنگريد بسرنوشت خود يعنى عذاب الهى كه بواسطه كافر شدن گرفتارش شديد .\r\n وَ أَمَّا الَّذِينَ ابْيَضَّتْ وُجُوهُهُمْ  - كه عبارتند از مؤمنان .\r\n فَفِي رَحْمَتِ اللَّهِ  - يعنى در ثواب الهى و بعضى گفته‌اند يعنى در بهشت خدايى هستند .\r\n هُمْ فِيها خالِدُونَ  - اينكه كلمه « فى » را تكرار كرده براى اينست كه  « فَفِي رَحْمَتِ اللَّهِ »  داخل شدن ايشان ببهشت را برساند و  « فِيها خالِدُونَ »  ابديت ايشان را در بهشت بيان نمايد و خداوند ثواب را رحمت ناميده و رحمت نعمتى است كه استحقاق سپاسگزارى دارد و هر نعمتى تفضل خدايى است وجه آن هم اينست كه علت ثواب كه تكليف است خود تفضل مىباشد به اين وجه ثواب از راه تفضل است اگر چه خود باستحقاق در مقابل عمل باشد .\r\nو گفته‌اند جايز است ثواب تفضل باشد زيرا ثواب بمنزله وفاى بعهد است و خود عهد كردن خداوند به اينكه ثواب و پاداش دهد تفضل است زيرا بر چنين وعده‌اى مجبور نبود چرا اكنون كه وعده داده لازمست وفا كند چون خلف وعده قبيح است ولى در عين حال تفضل است .\r\nاما راجع بسپيدى روى دسته‌هاى مذكور مراد سرور و درخشش چهره‌هاست از خوشحالى كه از درك ثواب و بهشت پيدا مىشود .\r\nو مراد از سياهى روى گناهكاران و كفار آثار حزن و الميست كه بواسطه ديدن عذاب ظاهر مىشود .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nبيان آيه 108 - 109\r\n\r\nتفسير :\r\n تِلْكَ آياتُ اللَّهِ  ( آنچه گفته شد حجت‌ها و نشانه‌ها و دلايل روشن الهى است )  نَتْلُوها عَلَيْكَ بِالْحَقِّ  ( كه اى محمد ( ص ) به حق بر تو و امت تو ميخوانيم ) و براى تو ياد ميكنيم و آنها را به تو مىشناسانيم و قصه ميكنيم .\r\n بِالْحَقِّ  ( با حكمت و صواب )  وَ مَا اللَّهُ يُرِيدُ ظُلْماً لِلْعالَمِينَ  ( خداوند بر جهانيان ستم نخواهد كرد ) به اينكه عقابى را كه استحقاق ندارند متوجه ايشان كند و يا ثوابشان را از مقدار استحقاق كم سازد .\r\nزيرا آن كس كه ستم مىكند يا از اينروست كه قبح و زشتى ظلم را نميداند يا بجهة نيازى است كه بستمگرى دارد به اينكه از اين راه از خود دفع ضرر كند يا نفعى را به خود جلب نمايد و خداوند از جهل و نياز و هر صفت نقصى پاك و منزه است و چگونه ممكنست بمردم ستم كند و حال آنكه خود همه آنها را آفريده و نعمتها بديشان ارزانى داشته و نعمتهايى بس بزرگتر و عاليتر از اين نعمتهاى دنيا يعنى آخرت را بديشان وعده نموده و مورد دسترسى ايشان قرار داده و خداوند جهت بىنيازى خود را از ظلم بيان ميفرمايد :\r\n وَ لِلَّهِ ما فِي السَّماواتِ وَ ما فِي الْأَرْضِ  - ( ملك و ملك آفرينش همه از اوست )  وَ إِلَى اللَّهِ تُرْجَعُ الْأُمُورُ  - درباره بازگشت همه چيز بسوى حق چند معنى گفته شده :\r\n1 - همه چيز فانى مىشود و خداوند دوباره همه را براى پاداش زنده ميسازد و باز ميگرداند .\r\n2 - خداوند در دنيا امورى را تمليك بندگان كرده و به آنها اختيار تصرف در آن امور را داده ولى در آخرت همه اينها زايل مىشود و بسوى خدا باز ميگردد و علت\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاينكه بجاى اليه « الى اللَّه » گفته دو قولست :\r\n1 - هر يك از دو جمله بتنهايى وافى و سارى در معنى باشد .\r\n2 - در ذكر اسم ظاهر بجاى ضمير بزرگداشت و تفخيم مطلب است و مورد نيز تفخيم مىباشد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\n[ سوره آل‌عمران ( 3 ) : آيات 110 تا 112 
  ]\r\nكُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ وَ لَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَ أَكْثَرُهُمُ الْفاسِقُونَ ( 110 ) لَنْ يَضُرُّوكُمْ إِلاَّ أَذىً وَ إِنْ يُقاتِلُوكُمْ يُوَلُّوكُمُ الْأَدْبارَ ثُمَّ لا يُنْصَرُونَ ( 111 ) ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلاَّ بِحَبْلٍ مِنَ اللَّهِ وَ حَبْلٍ مِنَ النَّاسِ وَ باؤُ بِغَضَبٍ مِنَ اللَّهِ وَ ضُرِبَتْ عَلَيْهِمُ الْمَسْكَنَةُ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ الْأَنْبِياءَ بِغَيْرِ حَقٍّ ذلِكَ بِما عَصَوْا وَ كانُوا يَعْتَدُونَ ( 112 )\r\n« 1 »\r\n\r\nترجمه :\r\nشما بهترين امتى هستيد كه بر مردم نمودار شده‌ايد كه امر بمعروف و نهى از منكر ميكنيد و به خدا ايمان ميآوريد و اگر اهل كتاب مؤمن ميشدند بر ايشان بهتر بود بعضى از ايشان مؤمنند و اكثرشان فاسقند .\r\nهرگز بشما ضررى نزنند مگر آزار اندكى و اگر با شما بجنگند بشما پشت كنند و نصرت نشوند هر كجا باشند خوارى بر آنها مقرر است مگر ريسمانى ( دستاويزى ) از خدا و دست آويزى از مردم داشته باشند و مسكنت بر ايشان مقرر شده و اين از آن جهت است كه بآيات خدا كافر ميشدند و انبياء را بنا حق ميكشتند و براى آنكه گناه و تجاوز ميكردند .\r\n\r\n\r\n","description":"","footnote":"\r\n( 1 ) سوره آل عمران آيات 110 تا 112 جزء 4 سوره 3\r\n","page_name":" 200 ","page_number":200},
  {"content":"\r\n\r\n\r\nبيان آيه 110\r\n\r\nتفسير :\r\nبدنبال ذكر امر و نهى ، كسانى كه بايد ايندو را به پا دارند ياد نموده ، و ايشان را به اين كار مدح گفته تا ديگران نيز بديشان اقتدا كنند .\r\n كُنْتُمْ خَيْرَ أُمَّةٍ أُخْرِجَتْ لِلنَّاسِ  - در اينجا چند تفسير گفته شده :\r\n1 - شما بهترين امت‌هاييد و بلفظ ماضى ( كنتم ) گفته چون در كتب آسمانى ذكر اين امت آمده ( از حسن ) و مؤيد اين قول حديث نبوى است كه فرمود : شما 70 امت را پشت سر نهاده‌ايد كه از همه آنها بهتريد .\r\n2 - بهترين امت‌هاييد در لوح محفوظ ( از فراء ) 3 - كان تامه و بمعنى خلق است يعنى بهترين امت‌هاييد كه خلق شده‌ايد .\r\n4 - كان زايده است و براى تأكيد مىباشد زيرا مضارع را به صيغه ماضى آوردن دلالت حتمى بودن وقوع آنست ، چنانچه در « اذا وقعت الواقعه » با اينكه قيامت آينده است به صورت گذشته آورده كه « واقع شد قيامت » چون حتمى الوقوع است .\r\n5 - بمعنى صادر « گرديد » مثل قول شاعر :\r\n و قد كان الدّماء * له خماراً \r\n: يعنى صار الدماء .\r\nو معنى آيه چنين است : شما بهترين امت‌هايى گشته‌ايد كه من آفريده‌ام بواسطهء اينكه امر بمعروف و نهى از منكر ميكنيد و ايمان به خدا داريد . و روى اين قول اين صفات شرط برترى آنهاست .\r\nاز يكى از صحابهء نبى اكرم روايت است كه هر كس مىخواهد بهترين اين امت باشد شرط خدا را در اين برترى بجاى آورد يعنى ايمان به خدا و امر بمعروف و نهى از منكر را .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nدرباره اينكه مورد خطاب آيه كيست اختلافست :\r\n1 - گفته‌اند مهاجرانند فقط ( از ابن عباس و سدى ) .\r\n2 - گفته‌اند دربارهء ابن مسعود و ابى بن كعب و معاذ جبل و سالم مولى ابى حذيفه است ( از عكرمه ) .\r\n3 - مراد فقط اصحاب رسول اللَّه « ص » هستند ( از ضحاك ) .\r\n4 - مورد خطاب صحابه پيغمبر « ص » ميباشند ولى آيه شامل ديگران هم مىشود .\r\nسپس خداوند بذكر مناقب آنها مىپردازد و ميفرمايد :\r\n تَأْمُرُونَ بِالْمَعْرُوفِ  : « امر بطاعت مىكنيد » .\r\n وَ تَنْهَوْنَ عَنِ الْمُنْكَرِ  : « و نهى از معاصى مينمائيد » .\r\nگاهى سؤال مىشود كه كار قبيح نيز براى انسان معلوم و معروف است پس چرا فقط خوبى را معروف ناميده ؟\r\nجواب اينست كه قبيح و زشتى از نظر پستى بمنزله گمنام و ناشناس قرار داده شده و خوبى هم جليل القدر شناخته شده كه بواسطه روشنى و جلوه‌اش جلالت قدرش معروف و شناخته شده است .\r\n وَ تُؤْمِنُونَ بِاللَّهِ  : « بتوحيد و عدل و دينش ايمان ميآوريد » .\r\n وَ لَوْ آمَنَ أَهْلُ الْكِتابِ  : « اگر پيغمبر اسلام و آنچه بر او نازل شده تصديق ميكردند » .\r\n لَكانَ خَيْراً لَهُمْ  : « اين ايمان در دنيا و آخرت براى ايشان خير و سعادت است » زيرا در دنيا بواسطهء ايمان از قتل نجات پيدا ميكنند و در آخرت از عذاب به بهشت نايل مىشوند .\r\n مِنْهُمُ  : « بعضى از اهل كتاب » .\r\n الْمُؤْمِنُونَ  : « معترفند به آنچه كتابشان بر آن دلالت دارد » كه عبارت است از صفات پيغمبر ما و بشارت به بعثت او مثل عبد اللَّه بن سلام و اصحاب و دوستان يهودى او كه ايمان آوردند و مثل نجاشى و اصحاب او از نصارى .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n وَ أَكْثَرُهُمُ الْفاسِقُونَ  - يعنى « بيشترشان از طاعت خدا خارجند » .\r\nو اينكه آنها را بفسق توصيف كرده نه بكفر و بى ايمانى كه بدتر از فسق است زيرا مراد اشعار و تنبيه به اين مطلب است كه آنان از موجبات كتاب خود كه اقرار به حق و نبوت محمد « ص » است بيرون رفته‌اند .\r\nو گفته‌اند اين مطلب از اينجهت است كه آنها در ميان كافران بمنزلهء فساق و گناهكارانند از اينرو كه بحالتى سخت زشت بيرون شده‌اند كه بدتر و شنيع‌تر است .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nبيان آيه 111 - 112\r\n\r\nمورد و شأن نزول :\r\nمقاتل گويد : سران يهود مثل كعب و ابى رافع و ابى ياسر و كنانه و ابن صوريا به مؤمنان خود مثل عبد اللَّه بن سلام و اصحاب او كه اسلام را پذيرفته بودند طعن و سرزنش كردند پس اين آيه آمد :\r\n\r\nمعنى و مقصود :\r\n لَنْ يَضُرُّوكُمْ  : خداوند مؤمنان را وعده داد كه : منصور و پيروز خواهند بود و اهل كتاب بر ايشان قدرت پيدا نخواهند كرد و از ايشان ضررى به آنها نخواهد رسيد مگر اذيت و رنجى ناچيز از زبان ايشان . درباره معنى اين اذيت اندك « اذى » اختلاف شده بعضى گفته‌اند همان دروغ بستن به خدا و تحريف كتاب الهى است و بعضى گفته‌اند كلام‌هاى گزنده‌اى بوده كه به مؤمنان ميگفتند .\r\n وَ إِنْ يُقاتِلُوكُمْ  : « اگر اذيت آنها از زبان تجاوز كند و بچنگ بكشد » .\r\n يُوَلُّوكُمُ الْأَدْبارَ  : « منهزم خواهند شد » .\r\n ثُمَّ لا يُنْصَرُونَ  : بواسطه كفرشان « يارى نخواهند شد » .\r\nدر اين آيه دلالتى است بر صحت نبوت پيغمبر ما « ص » زيرا آنچه خبر داده بى كم و كاست واقع شده زيرا يهود مدينه از بنى قريظه و بنى المصطلق و بنى قينقاع و يهود خيبر كه با پيغمبر اكرم و مسلمين جنگيدند نتوانستند در برابر آنها پايدارى نمايند و شكست خورده پراكنده گشتند و به مسلمين از ايشان رنجى جز دشنام نرسيد .\r\n ضُرِبَتْ عَلَيْهِمُ الذِّلَّةُ  - ذلت بر ايشان ثابت خواهد بود و احاطه خواهد داشت .\r\nو ضرب بمعنى ( خيمه ) زدن است و در اينجا بطور استعاره به كار رفته زيرا همانطور كه خيمه سرپا و ثابت مىايستد ذلت هم بر ايشان ثابت خواهد بود ( از ابى مسلم )\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو گفته شده كه  « ضُرِبَتْ عَلَيْهِمُ الذِّلَّةُ »  يعنى لازم و همبسته با ذلت شده‌اند چنان كه ذلت بر ايشان ثابت خواهد ماند و مشتق از « ضرب فلان الضريبة على عبده » يعنى فلانى جيره و مقررى هميشگى براى غلامش قرار داد .\r\nحسن گويد : ذلت بر يهود ثابت و حتمى شده و تا ابد نخواهند توانست آن را از خود بر طرف سازند .\r\nو گفته‌اند مراد اينست كه جزيه ( كه خود علامت خوارى است ) بر آنان واجب شده و در هيچ جا نبايد مسكن كنند مگر با پرداخت جزيه و قبل از اسلام هم بمجوس جزيه ميدادند .\r\n أَيْنَ ما ثُقِفُوا  - يعنى هر جا يافت شوند .\r\nو گفته‌اند يعنى هر گاه مغلوب گردند .\r\n إِلَّا بِحَبْلٍ مِنَ اللَّهِ  - مگر با عهدى از خدا .\r\n وَ حَبْلٍ مِنَ النَّاسِ  - و عهدى از مردم به اينكه ذمى باشند يا بيكى ديگر از راههاى امان متوسل شوند ( از ابن عباس و قتاده و مجاهد و حسن ) و عهد را در آيه از اينجهت حبل ناميده كه بوسيله عهد امان بسته مىشود چنان كه با ريسمان چيزى را مىبندند .\r\n وَ باؤُ بِغَضَبٍ مِنَ اللَّهِ  - يعنى بلعن و عقاب خدا بازگشتند .\r\nو گفته‌اند يعنى مستوجب غضب خدا شده‌اند .\r\n وَ ضُرِبَتْ عَلَيْهِمُ الْمَسْكَنَةُ  - يعنى ذلت بر آنها زده شد چون مسكين ذليل است ( از ابى مسلم ) .\r\nو گفته‌اند مراد از مسكنت فقر است زيرا يهود همواره در فقر و نكبت بسر مىبرند و اگر ثروتمند هم باشند زندگى و وضعشان فقيرانه است و يا اظهار فقر ميكنند و خود را فقير نشان ميدهند - تفسير باقى آيه را در سوره بقره آورديم .\r\n\r\nنظم آيات :\r\nوجه ارتباط اين آيه بما قبل اينست كه مژده دادن مؤمنان به پيروزى با امر كردن\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nايشان بجهاد ارتباط و اتصال دارد .\r\nو گفته‌اند : وجه ارتباط اينست كه چون در آيه قبل گفته شده كه اگر كفار فاسقند بدنبال آن در اين آيه خبر داده كه ضرر ( فسق ) آنها بمسلمين نخواهد رسيد تا اين خبر موجب آرامش خاطر آنها گردد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\n[ سوره آل‌عمران ( 3 ) : آيات 113 تا 114 
  ]\r\nلَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّهِ آناءَ اللَّيْلِ وَ هُمْ يَسْجُدُونَ ( 113 ) يُؤْمِنُونَ بِاللَّهِ وَ الْيَوْمِ الْآخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصَّالِحِينَ ( 114 )\r\n« 1 »\r\n\r\nترجمه :\r\nيكسان نيستند از اهل كتاب ( از ايشان ) مردمى راستند كه آيات خدا را در اثناى شب مىخوانند و سجده مىنمايند . به خدا و روز جزا ايمان مىآورند و امر بمعروف و نهى از منكر ميكنند و بخيرات مىشتابند و آنانند كه از صالحان مىباشند .\r\n\r\n\r\n","description":"","footnote":"\r\n( 1 ) سوره آل عمران آيه 113 - 114 جزء 4 سوره 3\r\n","page_name":" 207 ","page_number":207},
  {"content":"\r\n\r\n\r\nبيان آيه 113 - 114\r\n\r\nلغت :\r\n1 - آناء جمع و در مفرد آن دو قولست :\r\nالف : انى مثل نحى ( نحى يعنى خيك روغن . جمع : انحاء . ) ب : انى مثل لعى .\r\nاخفش انو ( بواو ) نقل كرده .\r\nمسارعت : مبادرت و پيشدستى مشتق از سرعت .\r\nفرق بين سرعت و عجله اينست كه سرعت سبقت و پيشى جستن است در كارى كه جايز و پسنديده و محمود باشد و ضد سرعت كندى ( ابطاء ) است كه مذموم و زشت است ولى عجله پيشى جستن در جائيست كه پيشى سزاوار نيست و هم مذموم مىباشد و ضد عجله تأنى و اناة است و خوب و محمود مىباشد .\r\n\r\nمورد و شأن نزول :\r\nگفته‌اند سبب نزول آيه اينست كه چون عبد اللَّه سلام با جمعى مسلمان شد يهود گفتند كه به محمد ايمان نياورده‌اند مگر اشرار ما و خداوند اين آيه را در اين مورد نازل فرمود تا  « مِنَ الصَّالِحِينَ »  ( از ابن عباس و قتاده و ابن جريح ) و گفته‌اند درباره 40 تن از اهل نجران و 32 نفر از مردم حبشه و 80 نفر از مردم روم نازل شده كه مسيحى بودند و مسلمان گشتند .\r\n\r\nتفسير :\r\n لَيْسُوا سَواءً  : در تقدير اين كلام اختلافست و قول صحيح آنست كه جمله كامل است و به آن وقف مىشود و جمله بعد يعنى  مِنْ أَهْلِ الْكِتابِ  ابتداء كلامست و معنى چنين است :\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآنهايى كه از اهل كتاب ياد كرديم مساوى نيستند - يعنى مؤمنان ايشان مثل عبد اللَّه بن سلام و اصحابش يا آنهايى كه ايمان نياوردند در يك درجه نميباشند سپس فرق و تفاوت آنها را بيان ميفرمايد :\r\n مِنْ أَهْلِ الْكِتابِ أُمَّةٌ قائِمَةٌ  : با اين بيان افتراق و جدايى ( ميان ايمان آورندگان و تكذيب كنندگان از اهل كتاب ) بيان شده . ( كه خداوند اهل كتاب را دو دسته كرده و صفات يك دسته را بيان كرده و بقرينه ، حال دستهء ديگر روشن مىشود ) و اين بيان مثل اينست كه از حال قوم و ملتى خبر دهى و گويى فلان ملت چنين و چنانند و پشت‌سر آن بگويى البته همه يكسان نيستند بلكه بين ايشان افرادى هستند كه كارهاى خوبى انجام مىدهند و همچنين ملتى را ذم و سرزنش كنيد كه بخيل و جبانند و در پى آن شخص ديگرى گويد : همه آنها مساوى نيستند بلكه بعضى از آنها جواد و سخى و شجاع ميباشند كه سخن دومى ابتداء كلام است و جمله‌اى مستأنفه و مستقل .\r\nفراء گويد : معنى و تقدير آيه چنين است : « منهم امة قائمة و امة غير قائمه » يعنى بعضى از ايشان مردم و امتى هستند كه قائم هستند به اين صفات كه آيات خدا را مىخوانند . و بعضى از ايشان امتى هستند بر غير اينحالت ، كه به ذكر حال و صفات دسته اول اكتفاء كرده از اينرو حال دسته دوم بقرينه آن معلوم مىشود .\r\nروى اين قول امة مرفوع است بفعل و تقدير چنين است : « لا يستوى امة هادية و امة ضالة » يعنى مساوى نيستند امت هدايت شده و امت گمراه گشته كه يستوى امة را به فاعليت نصب داده و بنا بقول اول امة مرفوع است بواسطه ابتدائيت و منهم خبر آن .\r\nزجاج اين معنى را قبول ندارد و مىگويد احتياج بتقدير ( امة غير قائمه ) نداريم زيرا خداوند قبلا آنها را به دو دسته  ( مِنْهُمُ الْمُؤْمِنُونَ وَ أَكْثَرُهُمُ الْفاسِقُونَ )  تقسيم كرده است و پس از آن فرموده :\r\n « لَيْسُوا سَواءً »  اين دو دسته مساوى نيستند و صفت دسته فاسق ( غير قائمه ) قبلا گذشت كه فرمود\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n « يَكْفُرُونَ بِآياتِ اللَّهِ وَ يَقْتُلُونَ الْأَنْبِياءَ بِغَيْرِ حَقٍّ . . . »  و لذا اينجا فقط دسته قائم و صفات آنها را ذكر كرده .\r\nدر جمله  ( أُمَّةٌ قائِمَةٌ )  چند وجه است :\r\n1 - يعنى دسته‌اى بر اطاعت و امر حق ثابتند ( از ابن عباس و قتاده و ربيع ) 2 - يعنى دسته‌اى عادلند ( از حسن و مجاهد و ابن جريح ) 3 - قائم بر اطاعت حق ( از سدى ) 4 - تقدير چنين است : « ذو امة قائمه » يعنى صاحب راهى مستقيم ( از زجاج ) وى اين شعر نابغه را دليل سخن خود آورده :\r\nو هل يأتمر ذو امة و هو طائع : كه امة در اين شعر بمعنى طريق است .\r\n يَتْلُونَ آياتِ اللَّهِ  : ( كتاب خدا - قرآن - را مىخوانند ) .\r\n آناءَ اللَّيْلِ  : ( ساعات و اوقات شب ) - از حسن و ربيع - و گفته‌اند مراد دل شب است ( از سدى ) و گفته‌اند مراد وقت نماز عشاء است چون اهل كتاب نماز عشاء نمىخوانند . خداوند ميفرمايد : نماز عشاء مىخوانند كه نشانه اسلام آنهاست .\r\n( از ابن مسعود ) .\r\nو گفته‌اند مراد بين مغرب و عشاء است ( از ثورى ) و آن ساعتى است كه ساعت غفلت نام دارد .\r\n وَ هُمْ يَسْجُدُونَ  : گفته‌اند مراد سجدهء معمول در نماز است در اين صورت معنى چنين مىشود : « و هم مع ذلك يسجدون » يعنى علاوه بر تلاوت قرآن سجده هم ميكنند .\r\nو او براى عطف جملهء دوم بر جملهء اول است .\r\nو گفته‌اند مراد از سجده نماز است كه از نماز به سجده تعبير كرده است به اين جهت كه سجده مهمترين اركانى است كه تواضع را مىرساند ( از زجاج و فراء و بلخى ) و دليل آنها اينست كه واو براى حال است يعنى آيات قرآن را مىخوانند در حالى كه سجده ميكنند يعنى در سجده قرآن مىخوانند و خواندن آيات در سجده نيست پس مراد از سجده نماز است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n يُؤْمِنُونَ بِاللَّهِ  - ( بتوحيد و صفات او ايمان آورند )  وَ الْيَوْمِ الْآخِرِ  - ( روز متأخر از دنيا ) يعنى زنده شدن در روز قيامت .\r\n وَ يُسارِعُونَ فِي الْخَيْراتِ  - ( بانجام خيرات و طاعات سرعت و پيشدستى ميكنند ) از ترس اينكه مرگ در رسد و فرصت انجام از دستشان برود .\r\nگفته‌اند مراد اينست كه اعمال صالح را بدون كسالت و سنگينى و تأخير انجام ميدهند چون جلالت قدر و منزلت و حسن عاقبت صالحات را ميشناسند .\r\n وَ أُولئِكَ مِنَ الصَّالِحِينَ  - اين آيه در مقام نفى قول اهل كتابست كه ميگفتند اشرار ما به پيغمبر ايمان آورده‌اند .\r\nو اين آيه دلالت بر عظمت مقام نماز شب دارد .\r\nو روايت صحيح از نبى اكرم است كه دو ركعت نماز در دل شب بهتر است از همه دنيا و آنچه در آن است و اگر بر امت من مشكل نبود نماز شب را بر ايشان واجب ميكردم .\r\nو از حضرت صادق ( ع ) است كه خانه‌هايى كه در آن نماز شب و تلاوت قرآن برگزار شود براى اهل آسمان چون ستارگان ميدرخشد .\r\nو نيز از آن حضرت است كه بر شما باد نماز شب كه سنت پيغمبر شما و پيشه مردم صالح قبل از شما بوده و دردها را از بدنهايتان دور ميسازد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\n[ سوره آل‌عمران ( 3 ) : آيات 115 تا 117 
  ]\r\nوَ ما يَفْعَلُوا مِنْ خَيْرٍ فَلَنْ يُكْفَرُوهُ وَ اللَّهُ عَلِيمٌ بِالْمُتَّقِينَ ( 115 ) إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً وَ أُولئِكَ أَصْحابُ النَّارِ هُمْ فِيها خالِدُونَ ( 116 ) مَثَلُ ما يُنْفِقُونَ فِي هذِهِ الْحَياةِ الدُّنْيا كَمَثَلِ رِيحٍ فِيها صِرٌّ أَصابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْهُ وَ ما ظَلَمَهُمُ اللَّهُ وَ لكِنْ أَنْفُسَهُمْ يَظْلِمُونَ ( 117 )\r\n« 1 »\r\n\r\nترجمه :\r\nهر چه خوبى كنند هرگز ناسپاسى نشوند و خدا بمتقيان عالمست .\r\nكسانى كه كافرند مال و فرزندان ايشان را نزد خداى سودى نبخشد و آنانند اصحاب آتش و در آن ابدى خواهند بود . مثل آنچه را كه در زندگى دنيا خرج ميكنند مانند باديست همراه با سرمايى سخت كه بر زراعت قومى ستمكار به خود رسيده و آن را نابود كرده خدا ستمشان نكرد ولى خود بخويشتن ظلم كردند .\r\n\r\n\r\n","description":"","footnote":"\r\n( 1 ) سوره آل عمران آيه 115 تا 117 جزء 4 سوره 3\r\n","page_name":" 212 ","page_number":212},
  {"content":"\r\n\r\n\r\nبيان آيه 115\r\n\r\nتفسير :\r\n وَ ما يَفْعَلُوا مِنْ خَيْرٍ  - يعنى بر طاعتى كه ميكنند .\r\n فَلَنْ يُكْفَرُوهُ  - يعنى پاداش آنها از شما منع نميگردد .\r\nدر اينجا پاداش ندادن و منع جزا كردن بطور مجاز كفر ناميده شده از اينرو كه منع پاداش كسى بمنزله انكار و پرده پوشى عمل اوست و معنى آيه اينست كه اطاعت شما مورد انكار نخواهد بود و پرده پوشى نخواهد شد و پاداش آن بشما داده خواهد شد .\r\nو اين نظير آنجاست كه خداوند خود را شكر گزار بندگان ناميده با اينكه در حقيقت باطاعت بندگان جزاء سپاسگزاران و شاكران بر نعمت عنايت مىكند و چون براى ثواب شكر استفاده شود براى نقيض آن معنى منع ثواب كفر بطور استعاره به كار ميرود زيرا شكر در اصل بمعنى اعتراف بنعمت است و كفر پرده پوشى نعمت مىباشد به اينكه حق آن تضييع شود .\r\n وَ اللَّهُ عَلِيمٌ بِالْمُتَّقِينَ  - يعنى خداوند باحوال متقيان عالم است و ايشان را پاداش خواهد داد .\r\nو اينكه فقط متقيان را ذكر كرده با اينكه بر همه كس عالمست از اينروست كه اينجا كلام مقتضى ذكر پاداش متقيان است .\r\nو ميفرمايد كه هيچ مقدار از عمل خوب آنها باطل نخواهد شد بر خلاف قائلين باحباط « 1 » .\r\n\r\n\r\n","description":"","footnote":"\r\n( 1 ) بحث راجع به احباط و رد آن بطور اختصار گذشت .\r\n","page_name":" 213 ","page_number":213},
  {"content":"\r\n\r\n\r\nبيان آيه 116 - 117\r\n\r\nلغت :\r\n1 - اغنى عنه : ضررى را از او دفع كرد .\r\nاغناه عن كذا : او را از آن بىنياز كرد .\r\nغنى درباره خداوند به اين معنى است كه خداوند مخصوص بقدرتى است كه هيچكس و هيچ چيز او را عاجز نتواند كرد و خدا غنى است يعنى احتياج بر او جايز نيست .\r\n2 - اصحاب النار - اصحاب النار يعنى هميشه ملازم آتش هستند چنان كه به صحرا نشينان اصحاب صحرا گويند چون هميشه در آنجا ساكنند و اصحاب زمين و ده بمعنى مالك زمين و ده مىباشد .\r\nو اصحاب مرد يعنى اعوان و اتباعش و اصحاب عالم يعنى شاگردانش .\r\n3 - اصل مصاحبت يعنى ملازمت و همراه بودن .\r\n4 - نار : اصل آن نور است كه جسم لطيفى است كه در آن حرارت و نور مىباشد .\r\n5 - ريح جمع آن رياح است و روح آدمى از همين ماده است چون بواسطه روح ريح طيب در نفس آدمى داخل مىشود .\r\nو نيز ارتياح ، تروّح : راحت از تعب و رنج از اين ماده مشتق است و نيز از اينست روح زيرا در لطافت مثل ريح است و همچنين است رائحه چون ريح آن را به شامه مىرساند .\r\n6 - صرّ : سرماى شديد اصل آن از صرير است كه به معناى صوت مىباشد . زجاج گويد : صرّ صوت و صداى شعله‌هاى آتش است كه باد در آن وزد و ممكنست به معناى صداى باد تند باشد .\r\nو صرّه از صفات باد شمال است كه آن را چنين وصف ميكنند كه در آن قعقعه است\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nو صرّه : شدت فرياد مىباشد .\r\n\r\nتفسير :\r\nچون وصف مؤمنان گذشت به دنبالش خداوند حال كافران را بيان مىدارد كه :\r\n إِنَّ الَّذِينَ كَفَرُوا لَنْ تُغْنِيَ عَنْهُمْ  : يعنى از ايشان دفع نميگرداند .\r\n أَمْوالُهُمْ وَ لا أَوْلادُهُمْ مِنَ  : مال و فرزندانشان از عذاب  اللَّهِ شَيْئاً  : خدا چيزى را .\r\nو اينكه از اموال و اولاد اسم برده براى اينست كه اين دو همواره تكيه‌گاه مردم و عزيزترين اشياء آنها است پس وقتى اين دو نتوانند به هيچ وجه انسان را بىنياز كنند و عذاب را بگردانند ديگر چيزها بطريق اولى نخواهند توانست .\r\n وَ أُولئِكَ أَصْحابُ النَّارِ  : يعنى اينانند ملازم آتش .\r\n هُمْ فِيها خالِدُونَ  : يعنى دائم و ابدى در آن خواهند بود .\r\nپس خداوند مثالى براى انفاق آنها مىزند :\r\n مَثَلُ ما يُنْفِقُونَ  : شبيه انفاق ايشان از اموال .\r\n فِي هذِهِ الْحَياةِ الدُّنْيا  : گفته‌اند مراد چيزهايى است كه بكفار انفاق ميكنند در راه دشمنى با پيغمبر و گفته شده آنچه ابى سفيان و اصحاب او در جنگ بدر و احد به كار بردند و خرج كردند براى مبارزه با پيغمبر ( ص ) و گفته‌اند مراد جميع صدقات و انفاقات كفار است در دنيا .\r\nدر آيه حذفى است و كلمه اهلاك در تقدير است و تقدير جمله چنين است : « مثل اهلاك ما ينفقون » .\r\n كَمَثَلِ  : اهلاك و نابود كردن .\r\n رِيحٍ فِيها صِرٌّ  : كلمه اهلاك افتاده براى دلالت كردن آخر كلام بر آن . در آيه تقدير ديگرى نيز گفته شده ( مثل ما ينفقون كمثل مهلك ريح ) پس انفاق كفار در زراعت تشبيه بريح مهلك است .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n فِيها صِرٌّ  : ابن عباس و قتاده و جماعتى گويند سرماى شديد و ابن عباس نيز گفته بمعنى باد سموم بسيار گرم و كشنده .\r\n أَصابَتْ حَرْثَ قَوْمٍ  : يعنى بزراعت مردمى برسد .\r\n ظَلَمُوا أَنْفُسَهُمْ  : كه با ارتكاب گناه به خود ظلم كردند كه ظلمشان مقتضى هلاك و نابودى زراعت ايشان باشد براى عقوبت و مكافات عملشان .\r\nو گفته‌اند يعنى به خود ظلم كردند از اينرو كه در زمينى نامناسب و در غير وقت زراعت كردند و باد آمد .\r\n فَأَهْلَكَتْهُ  : آنها را براى تأديب هلاك كرد كه چيزى را در جاى غير مناسب نهادند و « وضع شىء در غير ما وضع له » نمودند .\r\n وَ ما ظَلَمَهُمُ اللَّهُ  : خداوند در نابود شدن زراعتشان بايشان ستم نكرد بلكه خود با ستم خويش مستوجب آن گشتند .\r\nو گفته‌اند : در كشته شدن و اسير گشتن ظلم نشدند بلكه بواسطه كفر خود مستوجب آن شدند .\r\n وَ لكِنْ أَنْفُسَهُمْ يَظْلِمُونَ  : بلكه خود بخويشتن ستم كردند چون كارهايى كه مستحق اين عذاب است انجام دادند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n[ سوره آل‌عمران ( 3 ) : آيات 118 تا 119 
  ]\r\nيا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالاً وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ قَدْ بَيَّنَّا لَكُمُ الْآياتِ إِنْ كُنْتُمْ تَعْقِلُونَ ( 118 ) ها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ وَ تُؤْمِنُونَ بِالْكِتابِ كُلِّهِ وَ إِذا لَقُوكُمْ قالُوا آمَنَّا وَ إِذا خَلَوْا عَضُّوا عَلَيْكُمُ الْأَنامِلَ مِنَ الْغَيْظِ قُلْ مُوتُوا بِغَيْظِكُمْ إِنَّ اللَّهَ عَلِيمٌ بِذاتِ الصُّدُورِ ( 119 )\r\n\r\nترجمه :\r\nاى كسانى كه گرويده‌ايد از غير خود ( كفار ) محرم راز خود مگيريد كه در تباهى شما كوتاهى نكنند و دوست دارند كه به سختى و رنج افتيد و دشمنى آنها با شما از كلماتشان آشكارا شد و آنچه از دشمنى كه در دل دارند بيشتر است آيات را بر شما بيان كرديم اگر تعقل كنيد .\r\n« 1 »\r\n\r\nترجمه :\r\nحال شما آنها را دوست ميداريد ولى آنان بشما محبت ندارند شما به همه كتابها گرويده‌ايد و چون ( كفار ) شما را ملاقات كنند گويند ايمان آورده‌ايم و چون بخلوت روند از خشم انگشتان خود را به دندان گزند . بگو ( اى پيغمبر ) از خشم خود بميريد كه خدا از نهفته‌هاى سينه‌ها و دلها با خبر است .\r\n\r\n\r\n","description":"","footnote":"\r\n( 1 ) سوره آل عمران آيه 118 و 119 جزء 3 سوره 3\r\n","page_name":" 217 ","page_number":217},
  {"content":"\r\n\r\n\r\nبيان آيهء 118\r\n\r\nلغت :\r\n1 - بطانة : خاصان يك مرد كه كارهاى سرّى خود را به آنها گويد و آنها پنهان مى دارند و اين كلمه مأخوذ است از بطانة يعنى ثوب و جامه‌اى كه بتن مىچسبد بواسطه نزديكى بتن . بطانت نقيض طهارة ( آشكارى ) است و مفرد و جمع و مذكر و مؤنث آن به همين لفظ ناميده مىشود . شاعر گويد :\r\n اولئك خلصايى * نعم و بطانتى \r\n: يعنى آنها خواص من و مخصوص جان منند كه در اين شعر بطانت صفت جمع آمده .\r\n2 - لا يألونكم : يعنى در كار شما كوتاهى نميكنند و از كوشش خود چيزى فروگزار نمىنمايند .\r\nگفته مىشود ( ألا يألو الواً ) : ضعيف و سست و كوتاه گرديد .\r\nما ألوته : يعنى كوتاهى در اين كار نكردم .\r\n3 - خبال : شر و فساد و از آنست خبل ( بفتح و سكون با ) بمعنى جنون زيرا بمعنى فساد عقل است .\r\n4 - و رجل مخبل الرأى : يعنى مرد فاسد عقل و از اينست :\r\nاستخبال : طلب اعاده مال از بدهكار براى فاسد بودن زمانه ( و عدم امانت ) .\r\n5 - عنت : در اصل بمعنى مشقت ( عنت ، يعنت ، عنتاً ) و داخل شدن مشقت بر كسى .\r\nاعنت فلان فلاناً : يعنى فلانى فلان كس را بمشقت شديد انداخت در چيزى كه از او مطالبه ميكرد و از اين ماده است قول خداوند  ( وَ لَوْ شاءَ اللَّهُ لَأَعْنَتَكُمْ )  اگر خدا ميخواست شما را بمشقت ميافكند .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nمورد و شأن نزول\r\nاين آيه درباره مردانى مسلمان آمده كه با رجالى از يهود پيوستگى و رفت و آمد داشتند بواسطه سابقه دوستى و خويشى و همسايگى و يا هم پيمانى و شير خوارگى كه بين ايشان بود ( از ابن عباس ) و گفته‌اند دربارهء عده‌اى از مؤمنان كه با منافقان دوستى و آميزش ميكردند آمده ( از مجاهد ) .\r\n\r\nتفسير :\r\nخداوند مؤمنان را از دوستى و آميزش با كفار نهى فرموده براى ترس از فتنه ايشان بر مسلمين :\r\n يا أَيُّهَا الَّذِينَ آمَنُوا  : يعنى اى كسانى كه تصديق كرده‌ايد خدا و پيغمبر را .\r\n لا تَتَّخِذُوا بِطانَةً مِنْ دُونِكُمْ  : يعنى كافران را بجاى مؤمنان دوست و از خواص خود قرار مدهيد كه اسرار خود را نزد آنها افشاء سازيد .\r\nمن دونكم : يعنى از غير اهل ملت و دين خودتان .\r\nسپس خداوند علت منع دوستى و رفت و آمد با آنها را بيان ميفرمايد :\r\n لا يَأْلُونَكُمْ خَبالًا  : يعنى آنها هرگز در كارهايى كه موجب فساد امر شما شود كوتاهى نخواهند كرد و از هيچ كوششى در راه ضرر زدن بشما باز نخواهند ايستاد .\r\nزجاج گويد : يعنى در به ضرر افكندن شما پرهيز نخواهند داشت و بعد گويد : اصل خبال رفتن شىء است .\r\n وَدُّوا ما عَنِتُّمْ  : يعنى آرزو دارند كه شما را بمشقت افكنند ، گفته‌اند : يعنى تمناى گمراه ساختن شما را از اسلام دارند ( از سدى ) و گفته‌اند آرزومندند شما را در دين خودتان به سختى افكنند ( از ابن عباس ) .\r\n قَدْ بَدَتِ الْبَغْضاءُ مِنْ أَفْواهِهِمْ  : يعنى نشانه دشمنى شما بر زبانها و از لابلا و فحواى گفته‌هايشان ظاهر گشته .\r\n وَ ما تُخْفِي صُدُورُهُمْ  : آنچه از دشمنى شما كه در دلشان است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n أَكْبَرُ  : بيشتر و بزرگتر است از آنچه به زبان آشكار ميكنند .\r\n قَدْ بَيَّنَّا لَكُمُ الْآياتِ  : يعنى دلايل واضح و روشنى كه به آن دشمن را از دوست باز شناسيد بر شما ظاهر كرديم .\r\n إِنْ كُنْتُمْ تَعْقِلُونَ  : اگر بدانيد تفاوت بين دوست و دشمن را - و گفته‌اند يعنى اگر بدانيد مواعظ خداوند و منافع آن را - و بعضى چنين معنى كرده‌اند كه : اگر عاقل باشيد خداوند بيان كافى فرموده است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nبيان آيهء 119\r\n\r\nلغت\r\n1 - عض : گزيدن ( بدن ) بدندان .\r\nرجل عض : يعنى مرد سختگير بر دشمن .\r\nانامل : سرانگشتان و اصل آن از نمل است ( مورچه ) زيرا سر انگشتان از نظر نازكى شبيه مورچه است و از همين است رجل نمل يعنى مرد نمام زيرا خبرهاى مكروه و بد را نقل مىكند ( كه منقولاتش ) از نظر كثرت و مخفى بودن چون مورچگان است .\r\n\r\nتفسير :\r\nسپس خداوند سبحان آنچه از عداوت كه در دل كفار است براى تأكيد در نهى از دوستى و رابطه با ايشان بيان فرموده :\r\n ها أَنْتُمْ أُولاءِ تُحِبُّونَهُمْ  : يعنى اى كسانى كه آنها را دوست ميداريد ولى آنها شما را دوست ندارند از اينرو كه دينشان با شما مخالفت دارد .\r\nو گفته‌اند : يعنى شما كفار را دوست داريد زيرا مىخواهيد آنها مسلمان شوند و ببهشت دعوتشان مىكنيد .\r\n وَ لا يُحِبُّونَكُمْ  : و آنها شما را دوست ندارند زيرا كفر و گمراهى شما را كه موجب هلاك است دوست ميدارند .\r\n وَ تُؤْمِنُونَ بِالْكِتابِ كُلِّهِ  : در اينجا كتاب مفرد بمعنى جمع است چون جنس كتاب اراده شده چنان كه درهم در اين جمله ( درهم در دست مردم بسيار است ) مراد يك درهم نيست بلكه درهمهاى بسيار است .\r\nو ممكنست مصدر باشد و به آن كتابهاى آسمانى اراده شده باشد و در مفرد آوردن آن لفظ كتاب نوعى ايجاز است و هم اشاره است بتفصيل اعتقاد مسلمين و معنى آن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاينست كه شما تصديق داريد بطور اجمال ( به همه كتب آسمانى ) و بطور تفصيل ايمان داريد به آنچه بر ابراهيم و موسى و عيسى و محمد ( ص ) و ساير انبياء نازل شده ولى آنها ( كفار ) بكتاب شما تصديق ندارند .\r\n وَ إِذا لَقُوكُمْ قالُوا آمَنَّا  : يعنى چون شما را مىبينند گويند تصديق ميكنيم .\r\n وَ إِذا خَلَوْا  : و چون با خود خلوت مىكنند .\r\n عَضُّوا عَلَيْكُمُ الْأَنامِلَ  - يعنى سر انگشتان را بدندان ميگزند .\r\n مِنَ الْغَيْظِ  - از غضب و كينه و بغض از اينكه مىبينند كه مؤمنين با هم ائتلاف و اجتماع كلمه دارند و خداوند آنها را يارى مىكند .\r\nعض بالانامل ( سر انگشت بدندان گزيدن ) مثل است نه اينكه واقعاً انگشتان خود را گاز گيرند . مثل قول شاعر :\r\n عضوا منا الغيظ * اطراف الأباهيم \r\nيعنى از شدت خشم سر انگشتهاى ابهام خود را بدندان گزيدند .\r\n قُلْ  - بگو اى محمد بايشان  مُوتُوا بِغَيْظِكُمْ  - لفظ صيغه امر است و معنى نفرين مىباشد گويا ميفرمايد خداوند شما را از غيظى كه داريد بميراند و در اينجمله ذم آنهاست زيرا چنين نفرينى جايز نيست مگر در صورت استحقاق به ذم ايشان بواسطه گناه و كارهاى ناشايسته .\r\nو گفته‌اند : يعنى : غيظ شما از عظمت و پيشرفت اسلام هميشگى باد تا بميريد .\r\n إِنَّ اللَّهَ عَلِيمٌ بِذاتِ الصُّدُورِ  - خداوند آنچه را كه از روى نفاق و غيظ بر مسلمين در دل داريد ميداند .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\n[ سوره آل‌عمران ( 3 ) : آيات 120 تا 122 
  ]\r\nإِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّهَ بِما يَعْمَلُونَ مُحِيطٌ ( 120 ) وَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَ اللَّهُ سَمِيعٌ عَلِيمٌ ( 121 ) إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما وَ عَلَى اللَّهِ فَلْيَتَوَكَّلِ الْمُؤْمِنُونَ ( 122 )\r\n« 1 »\r\n\r\nترجمه :\r\nاگر خوبى و حسنه‌اى بشما رسد ايشان را بد حال كند و اگر مكروهى بر شما فرود آيد از آن دلخوش شوند و اگر صبر و تقوى پيشه كنيد كيد ايشان بشما هيچ ضررى نرساند خداوند به كارهاى شما احاطه دارد .\r\nو چون صبحگاه از نزد اهل خود بيرون شدى تا مؤمنان را در سنگرگاههاى جنگ جاى دهى و خداوند شنوا و داناست .\r\nوقتى كه دو دسته از شما سر ترسيدن داشتند و خداوند ولى و ياورشان بود و بايد مؤمنان فقط به خدا توكل كنند .\r\n\r\n\r\n","description":"","footnote":"\r\n( 1 ) سوره آل عمران آيه 120 تا 122 جزء 4 سوره 3\r\n","page_name":" 223 ","page_number":223},
  {"content":"\r\n\r\n\r\nبيان آيه 120\r\n\r\nلغت :\r\nكيد و مكيده و مكر كاريست كه فردى با رفيقش از راه حيله انجام ميدهد تا او را در مكروه و ناملايمى افكند و اصل آن بمعنى مشقت است .\r\nو مكايده نيز از اين ماده است بمعنى وارد ساختن چيزى كه مشقت دارد .\r\n\r\nتفسير :\r\nاينك خداوند از حال كسانى كه ذكرشان گذشت خبر ميدهد :\r\n إِنْ تَمْسَسْكُمْ حَسَنَةٌ  - يعنى اى مؤمنان اگر نعمتى مثل الفت و دوستى با اجتماع و يگانگى و پيروزى بر دشمن از طرف خداى منان نصيب شما شد .\r\n تَسُؤْهُمْ  - كفار را محزون مىسازد .\r\n وَ إِنْ تُصِبْكُمْ سَيِّئَةٌ يَفْرَحُوا بِها  - اگر محنت و رنجى بواسطه دشمن مثل اختلاف و تفرقه بشما برسد خوشحال مىشوند ( از حسن و قتادة و ربيع و جمعى از مفسران ) .\r\n وَ إِنْ تَصْبِرُوا  - اگر بر اذيت كفار و اطاعت خدا و پيغمبر و جهاد در راه خدا پايدارى كنيد .\r\n وَ تَتَّقُوا  - و با امتناع از گناهان و انجام طاعات از خدا بترسيد .\r\n لا يَضُرُّكُمْ  - ضررشان بشما نرسد ( اى موحدان )  كَيْدُهُمْ  - يعنى مكر ايشان ( منافقان )  شَيْئاً  - نه كم و نه زياد زيرا خداوند شما را يارى مىكند و شرشان را از سر شما مىگرداند .\r\n إِنَّ اللَّهَ بِما يَعْمَلُونَ مُحِيطٌ  - يعنى خداوند بر اين مطالب از جميع جهات آگاه\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nو داناست و بر همه آنها تواناست .\r\nو علت اينكه محيط را بمعنى « داناى بر جميع جهات » معنى كرديم ( نه بمعنى لغوى آن ) از اينروست كه محيط به چيزى در لغت يعنى دور زننده بر گرد آن چيز و اين معنى از صفات اجسام است و شايسته شأن خداوند نيست .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nبيان آيه 121 - 122\r\n\r\nلغت :\r\nتبوء : جا گرفتن براى ديگرى ( بوّأت القوم و بوّأت لهم منازلهم ) يعنى ايشان را در منزلهايشان مسكن دارم .\r\nتبوءوا : توطن گزيدند .\r\n2 - فشل : جبن . ( فشل . يفشل . فشلا ) فشل : مرد ضعيف .\r\n\r\nتفسير :\r\n وَ  به ياد آورد اى محمد  إِذْ غَدَوْتَ مِنْ أَهْلِكَ  - وقتى از مدينه بيرون شدى  تُبَوِّئُ الْمُؤْمِنِينَ مَقاعِدَ  - براى مؤمنان جايگاه آماده ميساختى و سنگر ميگرفتى .\r\n لِلْقِتالِ  - يعنى در سنگرگاههاى جنگ آنها را مينشاندى تا در آنها توقف كنند و از جاى خود جدا نشوند .\r\nدر اينكه اين مطلب در چه روزى بود اختلافست . ابن عباس و مجاهد و سدى و ابن ابى الحق گويند روز احد بوده و اين مطلب نيز از حضرت باقر ( ع ) روايت شده .\r\nو گفته‌اند روز احزاب بوده ( از مقاتل ) و حسن آن را جنگ بدر دانسته .\r\n وَ اللَّهُ سَمِيعٌ  - يعنى آنچه را پيغمبر ميگويد شنواست .\r\n عَلِيمٌ  : داناست به آنچه در دل پنهان ميدارند زيرا آنها در اينكه در مدينه بمانند يا براى مقابله با دشمن بيرون مدينه روند اختلاف كردند و در اين معنى خداوند پاكان و كسانى كه نيت خالص دارند تزكيه و تعريف مىكند و گمراهان و بد سيرتان را\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nتهديد مينمايد .\r\nبعضى گفته‌اند مراد اينست كه خداوند گفتهء افرادى كه طرف مشورت پيغمبرند و اظهار رأى ميكنند ميشنود و از دل آنان با خبر مىباشد . بعضى ديگر گفته‌اند يعنى :\r\nبه همه شنيدنيها شنواست و بر همه دانستنيها داناست .\r\n إِذْ هَمَّتْ  : يعنى عزم و قصد كردند .\r\n طائِفَتانِ  : دو فرقه و دو طائفه .\r\n مِنْكُمْ  : از شما مسلمين .\r\n أَنْ تَفْشَلا  : كه بترسند و راه جبن پيش گيرند .\r\nدو طائفه يكى بنو سلمه بود و ديگرى بنو حارثه كه دو طائفه از قبيله انصار بودند ( از ابن عباس و جابر بن عبد اللَّه و حسن و قتاده و مجاهد و حضرت صادق و حضرت باقر « ع » ) .\r\nجبايى گويد : دو طايفه يكى از مهاجران و يكى از انصار بودند و علت تصميم آنها بر نزاع اين بود كه عبد اللَّه بن ابى سلول در روز احد آنان را گفت كه دست از جنگ با مشركان بردارند و بمدينه بازگردند و آنها نيز به اين كار تصميم گرفتند ولى انجام ندادند .\r\n وَ اللَّهُ وَلِيُّهُما  : و خدا ناصر آنان است .\r\nجابر بن عبد اللَّه گويد : آيه درباره ما ( انصار ) نازل شده و نازل نشدن آن هم محبوب ما نبود زيرا و اللَّه وليهما در اين آيه است ( كه مدح ما را مىرساند ) . بعضى از محققان گفته‌اند كه اين همّ و اراده خاطره‌اى بود كه بفكرشان گذشت نه عزم و اراده قطعى زيرا خداوند آنها را در عين اين تصميم مدح گفته و اگر همّ و تصميم قطعى بود ذمّ آنها اولى از مدح بود .\r\n وَ عَلَى اللَّهِ فَلْيَتَوَكَّلِ الْمُؤْمِنُونَ  : مؤمنان فقط بر خداوند در جميع احوال و امور توكل كنند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nذكر غزوهء احد :\r\nاز حضرت صادق ( ع ) روايت است كه : سبب غزوه احد اين بود كه قريش چون از جنگ بدر بازگشتند و 70 كشته و 70 اسير بمسلمين دادند ، ابو سفيان گفت اى مردم قريش زنان خود را اجازه ندهيد بر كشتگان خود بگريند كه اشكهايشان چون فرو ريزد اندوه و دشمنى محمد ( ص ) را از دلهايشان ببرد و پس از جنگ احد بزنان اجازه گريه و ندبه دادند . بهر حال براى جنگ احد 3 هزار سوار و 2 هزار پياده از مكه بيرون شدند و زنان را نيز با خود بردند چون اين خبر به پيغمبر ( ص ) رسيد اصحاب را جمع فرمود و بر جهاد تشويق و تحريكشان نمود .\r\nعبد اللَّه بن ابى سلول گفت يا رسول اللَّه از مدينه بيرون نميرويم تا در كوچه‌هاى مدينه با دشمن بجنگيم تا همه اهل مدينه از خرد و كلان و زن و مرد و پير و جوان و قوى و ضعيف همه در راه و از پشت بامها با دشمن جنگ كنند و تا كنون با هيچ دشمنى در داخل مدينه و اندرون حصارهاى خود نجنگيديم مگر اينكه پيروز شديم و در هر جنگى كه از مدينه بيرون رفتيم شكست خورديم .\r\nسعد بن معاذ و ديگر اوسيان برخاستند و عرضه داشتند كه يا رسول اللَّه تا كنون كسى از طوائف عرب بر پيروزى ما طمع نكرده در حالى كه مشرك بوديم و اكنون كه تو در بين مايى چگونه طمعى توانند كرد حتماً بسوى دشمن بيرون ميرويم هر كس از ما كشته شود شهيد است و هر كس بماند ثواب مجاهد را دريابد . پيغمبر اكرم رأى ايشان را پسنديد و با جمعى از اصحاب براى سنگر گرفتن بيرون شد چنان كه خداى تعالى فرمايد :  « وَ إِذْ غَدَوْتَ مِنْ أَهْلِكَ . . . »  .\r\nعبد اللَّه بن أبى سلول از رفتن با پيغمبر خوددارى كرد و جمعى از قبيله خزرج هم با او از جنگ كناره كردند .\r\nقريش به احد رسيدند و پيغمبر اكرم قبلا با اصحاب سنگر گرفته بود كه جمعاً 700 تن بودند و عبد اللَّه بن جبير را با 50 تيرانداز بر جلو و عقب شكاف كوه احد گماشت كه كفار از آنجا حمله نكنند و به عبد اللَّه بن جبير و يارانش فرمود اگر ديديد\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nكه ما كفار را حتى تا پشت دروازه مكه فرارى داديم هرگز از اينجا بر مخيزيد و سنگر را خالى مسازيد و اگر ديديد كه آنها ما را شكست دادند و تا مدينه تعقيب كردند باز از جاى خود مجنبيد و در مراكز خود ثابت بمانيد .\r\nابو سفيان هم خالد بن وليد را با 200 سوار در كمين نهاد و گفت وقتى ديديد كه بهنگام جنگ درهم شديم از اين شكاف بر ايشان در آييد و از پشت حمله آريد .\r\nپيغمبر اكرم دستور داد اصحاب موضع گرفتند و پرچم را به دست على داد انصار بر مشركان قريش حمله بردند و آنان را شكستى مفتضحانه دادند و اصحاب پيامبر ( ص ) در خيمه و مركز سپاه و متعلقات آنها قرار گرفتند .\r\nخالد با 200 سوار به طرف عبد اللَّه بن جبير حمله‌ور شدند ولى با تيرباران آنها مواجه گشتند و پاى بمراجعت نهادند .\r\nاصحاب عبد اللَّه بن جبير كه ديدند ياران پيغمبر اثاث و خيمه‌هاى مشركان را غارت ميكنند به عبد اللَّه گفتند رفقاى ما بغنيمت دست يافته و ما بىنصيب مانديم . عبد اللَّه گفت از خدا بترسيد پيغمبر قبلا بما فرمود جاى خود را هرگز رها نكنيم ولى آنان سخن وى را نپذيرفتند و يكى يكى جاى خود را رها كردند و بجمع كردن غنيمت روى آوردند تا سنگرگاهشان خالى شد و عبد اللَّه جبير با 12 تن باقى بماند . پرچمدار قريش طلحة بن ابى طلحه عبدى از بنى عبد الدار بود . على ( ع ) او را بكشت . پرچم وى را ابو سعيد بن ابى طلحه بگرفت على ( ع ) او را هم بكشت و پرچم بيافتاد . مسافع بن ابى طلحه آن را بگرفت على ( ع ) او را هم بكشت و به همين منوال نه تن از بنى عبد الدار بر سر پرچم به دست على ( ع ) كشته گشتند تا اينكه بنده‌اى از آنان بنام ثواب آن را بگرفت و بسوى على ( ع ) رفت حضرت دست راستش بينداخت وى پرچم به دست چپ بگرفت حضرت دست چپش نيز بريد پرچم را با باقيمانده دو دست بريده به سينه چسبانيد و رو بابى سفيان كرد و گفت آيا وظيفه خود را نسبت به عبد الدار بانجام رسانيدم . على ( ع ) ضربتى بفرقش بزد و او را بكشت و پرچم بيفتاد . پرچم را عمرة بنت علقمه كنانى برداشت و بلند كرد . خالد به طرف عبد اللَّه جبير حمله برد اصحابش جز چند تن فرار كردند خالد آنها را بكشت\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو از آن شكاف از پشت بمسلمين حمله آورد . قريش كه در حال فرار بودند چون ديدند كه پرچمشان بلند شد بازگشتند و به آن پناهنده شدند و بر مسلمين حمله آوردند .\r\nاصحاب پيغمبر ( ص ) كه از جلو و عقب محاصره شده و سرگرم غنايم بودند شكستى سخت بخوردند و رو بفرار نهادند و به دامنهء شكافهاى كوه پناهنده ميشدند .\r\nپيغمبر اكرم چون فرار مسلمين را ملاحظه نمود عمامه از سر برداشت و فرمود بسوى من آييد من پيغمبر خدايم بسوى من شتابيد كجا فرار ميكنيد از خدا و پيغمبرش ميگريزيد .\r\nاز آن طرف هند دختر عتبه زن ابى سفيان بنزد هر مردى از مشركان كه فرار ميكرد ، ميل و سرمه‌دانى مىافكند و ميگفت تو زنى بيش نيستى بگير و خود را بياراى .\r\nحمزه عموى پيغمبر بر مشركان حمله ميكرد مشركان چون او را ميديدند سخت از جلويش ميگريختند و هيچ كس را قدرت ماندن پيش روى او نبود .\r\nهند به وحشى غلام خود وعده داده بود كه اگر پيغمبر يا حمزه يا على را بكشد چنين و چنان بوى جايزه بخشد و پاداش دهد .\r\nوحشى قبلا بنده جبير بن مطعم بود وى نقل مىكند كه اما بر محمد ( ص ) قدرت پيدا نكردم و اما على را ديدم كه به اطراف خود سخت مواظبت دارد و اميدى بر قتل او نيست . ولى براى حمزه كمين كردم و ديدم كه مردم را چون شير پيش انداخته و بر آنها حمله ميبرد . از كنار من گذشت و پاى بر كنار نهرى نهاد پايش فرو رفت و بسر در آمد من در اينموقع حربه خود بر سر دست بتكان آوردم و بسويش پرتاب كردم . حربه بر تهيگاه حمزه نشست و از جلويش بيرون شد و برو در افتاد من جلو رفتم و شكمش را بشكافتم و جگرش را در آورده و براى هند بردم و گفتم كه اين جگر حمزه است . هند آن را در دهان نهاد و در آن بگردانيد ولى خداوند آن را بدهانش چون سنگ سخت گردانيد بناچار آن را از دهان بيرون افكند .\r\nپيغمبر فرمود خداوند فرشته‌اى را مأمور ساخت تا جگر حمزه را بجاى خود باز نهاد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nهند نزديك جنازه حمزه شد و گوش و دست و پاى او را بريد . با پيغمبر جز دو كس نماند . على عليه السلام و ابو دجانه سماك بن خرشه . هر گاه جمعى به پيغمبر ( ص ) حمله ميكردند على بجلو ميشتافت و آنها را دفع ميكرد تا شمشيرش بشكست . پيغمبر شمشير خود ذو الفقار را به دو داد . پيغمبر بگوشه‌اى از دامنه احد رفت و بايستاد و جنگ و حمله مشركان منحصر بيكطرف شد و على ( ع ) همواره با مشركان بجنگيد تا 70 جراحت بسر و روى و شكم و دست و پايش رسيد . على بن ابراهيم در تفسير خود چنين آورده :\r\nجبرئيل به پيغمبر ( ص ) عرضه داشت يا رسول اللَّه الحق اين فداكارى على مواسات با تست . حضرت فرمود من از عليم و على از منست جبرئيل گفت من نيز از شمايم .\r\nحضرت صادق ع فرمايد : پيغمبر بجبرئيل نظر افكند كه بر ميان زمين و آسمان بر كرسىاى نشسته و همى گويد\r\n( لا سيف الا ذو الفقار و لا فتى الا على )\r\nيعنى شمشيرى نيست جز ذو الفقار و جوانمردى نيست جز على .\r\nابن ابى اسحاق و سدى و واقدى و ابن جرير و ديگران روايت كنند كه مشركان روز چهار شنبه به احد وارد شدند ( در شوال سال سوم هجرى ) و پيغمبر ( ص ) روز جمعه بجلوى ايشان رفت و جنگ روز شنبه نيمه شهر واقع شد .\r\nدر اين جنگ دندان پيغمبر بشكست و صورتش مجروح شد . سپس مهاجرين پس از شكست بازگشتند و از مسلمين 70 نفر كشته شدند . و كفار بدنهاى عده‌اى از شهيدان را مثله كرده بودند كه حمزه بيش از همه مثله شده بود و دست طلحه مضروب گشت و سعد بن ابى وقاص جلوى روى پيغمبر تير ميانداخت و حضرت ميفرمود پدر و مادرم فدايت بيانداز .\r\n\r\nنظم آيات :\r\nچون خداوند مسلمين را بصبر امر فرمود  ( إِنْ تَصْبِرُوا وَ تَتَّقُوا )  دنبال آن در آيه قبل يارى خود را از مسلمين و همچنين پايدارى ايشان را در روز بدر ذكر كرد و سپس در اين آيه امتحان و وعده‌هايى كه بايشان در روز احد داده و اينكه از عهده امتحان\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبر نيامده و صبر نكردند ياد فرموده و گفته‌اند نظم و ارتباط آيات اينست كه : « ان تصبروا ينصركم كما نصركم يوم بدر و ان لم تصبروا انزل بكم ما نزل يوم احد حيث خالفتم امر رسول اللَّه ( ص ) » يعنى اگر صبر كنيد شما را چنان كه روز بدر يارى كردم يارى خواهم كرد و اگر صبر ننمائيد بر شما همان رود كه در روز احد در اثر مخالفت امر پيغمبر بسر شما آمد .\r\nابو مسلم گويد كه اين قسمت متصل است بقول خداوند  ( قَدْ كانَ لَكُمْ آيَةٌ فِي فِئَتَيْنِ )  چنان كه ذكر آن گذشت .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\n[ سوره آل‌عمران ( 3 ) : آيات 123 تا 126 
  ] « 1 »\r\nوَ لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ فَاتَّقُوا اللَّهَ لَعَلَّكُمْ تَشْكُرُونَ ( 123 ) إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ ( 124 ) بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ ( 125 ) وَ ما جَعَلَهُ اللَّهُ إِلاَّ بُشْرى لَكُمْ وَ لِتَطْمَئِنَّ قُلُوبُكُمْ بِهِ وَ مَا النَّصْرُ إِلاَّ مِنْ عِنْدِ اللَّهِ الْعَزِيزِ الْحَكِيمِ ( 126 )\r\n\r\nترجمه :\r\nخداوند در بدر ياريتان كرد در حالى كه زبون بوديد پس از خدا بترسيد تا سپاسگزار باشيد . آن وقت كه ( اى محمد ) بمؤمنان ميگفتى كه آيا شما را كافى نيست كه خداوند بسه هزار فرشته فرود آمده ياريتان كند . بلى اگر صبر و تقوى پيشه كنيد و دشمنان از اين هيجان و غيظ بر شما بتازند پروردگارتان شما را به پنجهزار فرشته نشانگزار مدد كند . و خداوند آن را جز مژده‌اى براى شما قرار نداد تا دلهايتان آرام شود و نصرت نخواهد بود مگر از طرف خداى عزيز حكيم .\r\n\r\n\r\n","description":"","footnote":"\r\n( 1 ) سوره آل عمران آيه 123 تا 126 جزء 4 سوره 3\r\n","page_name":" 233 ","page_number":233},
  {"content":"\r\n\r\n\r\nبيان آيه 123 - 126\r\nابن عامر منزّلين با تشديد « زاء » و ديگران بدون تشديد خوانده‌اند .\r\n\r\nلغت :\r\n1 - بدر جايى بين مكه و مدينه است زيرا در آنجا آبيست متعلق به مردى بنام بدر ، كه مكان را بنام صاحب آن ناميده‌اند .\r\nواقدى گويد بدر اسم موضع مذكور است و بعلاوه هر چيزى كه به حد كمال رسد بدر است و به ماه آسمان در شب تمام ( شب 14 ) بدر گويند به علت پرى و كامل بودن آن .\r\nعين بدره : چشمهء پر و مملو از آب .\r\n2 - كفاك : حسبك : يعنى كافى است ترا . فرق بين اكتفاء و استغناء اينست كه اولى بس كردن به قدر حاجت و رفع نياز است و دومى وسعت در چيزى كه رفع حاجت مىكند مىباشد .\r\n3 - امداد : چيزى را پى در پى و حالًا بعد حال دادن .\r\nمدّ در سير يعنى استمرار و ادامه دادن در آن و استمر بهم اليسر : يعنى سيرشان طولانى شد .\r\nو مد النهر : يعنى جارى شد .\r\nدر شر مدّ به كار رود ( مدّ فى الشر ) و در خير امدّ ( امدّه فى الخير ) .\r\n4 - فور : در اصل بمعنى جوشش ديگ است و از اين ماده است فورهء غضب : يعنى جوشش خشم چون شبيه بجوشش ديك است و فواره ( معمولى ) از همين ماده است چون آب را بيرون ميريزد چنان كه ديگ جوشان محتوى خود را بيرون ميريزد .\r\nو نيز از اين ماده است جاء على الفور ( فورى آمد ) يعنى در همان ابتداء گرمى و حرارت قبل از آنكه دلش نسبت به آن سرد شود و گرماى علاقه‌اش فرو نشيند آمد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو گفته‌اند فور يعنى قصد چيزى كردن بسرعت و تندى .\r\n\r\nتفسير :\r\nسپس خداوند نصرتى را كه در روز بدر بمسلمين فرموده بيان مىدارد :\r\n لَقَدْ نَصَرَكُمُ اللَّهُ  : اى مؤمنان خدا شما را يارى كرد ،  بِبَدْرٍ  : در بدر با تقويت قلوب شما و با فرستادن فرشتگان و افكندن ترس در دل دشمنان .\r\n وَ أَنْتُمْ أَذِلَّةٌ  : يعنى در حالى كه ذليل بوديد ( اذلاء جمع ذليل است ) و مراد اينست كه از نظر عِده و عُده اندك بوديد و تاب مقاومت نداشتيد .\r\nاز ابن عباس است كه عدد مهاجران در جنگ بدر 77 تن و عدد انصار 36 تن بود كه جمعاً 113 نفر بودند و مشركان حدود هزار نفر بودند .\r\nاز يكى از صادقين نقل شده كه ( و انتم ضعفاء ) خوانده بجاى انتم اذلة به اين دليل كه توصيف ايشان بذليل جايز نيست چون پيغمبر در ميان ايشان بوده است .\r\nپرچمدار پيغمبر ( ص ) در روز بدر على بن ابى طالب عليه السلام بوده و پرچمدار انصار سعد بن عباده و بقولى سعد بن معاذ بود .\r\n فَاتَّقُوا اللَّهَ  يعنى از گناهان و نواهى او بپرهيزيد و بطاعاتش عمل كنيد .\r\n لَعَلَّكُمْ تَشْكُرُونَ  : تا بشكر نعمت او قيام كرده باشيد .\r\n إِذْ تَقُولُ لِلْمُؤْمِنِينَ  خطاب به پيغمبر ( ص ) است يعنى اى محمد وقتى باصحاب مؤمن خود ميگفتى :\r\n أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ  آيا براى شما كافى نيست كه خداوند 3 هزار فرشته بياريتان فرستد .\r\nاين آيه خبر مىدهد كه پيغمبر بياران خود اين سخن را گفته بود . ابن عباس و حسن و قتاده و ديگران گفته‌اند كه فرستادن ملائكه بكمك مسلمين در روز بدر بود و ابن عباس گويد : كه : ملائكه جز در روز بدر هرگز جنگ نكردند بلكه بعنوان مدد و پشتيبان مسلمين بودند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nحسن گويد : همه فرشتگان 5 هزار تن بودند و معنى اينست كه خداوند شما را بهمگى پنجهزار فرشته كمك مىكند .\r\nديگرى گفته : معنى اين آيه اينست كه 8 هزار فرشته بودند ( كه سه هزار در آيه اول و پنج هزار در آيه دوم ذكر شده ) معنى آيه دوم اينست كه « بخمسة آلاف اخر » يعنى پنجهزار تن ديگر براى شما فرستاد .\r\nو گفته شده كه وعده بكمك فرشتگان در روز احد است و خداوند بايشان وعده داد كه اگر صبر كنند فرشتگان را بمددشان فرستد ( از عكرمه و ضحاك )  مُنْزَلِينَ  - يعنى خداوند فرشتگان را از آسمان فرستاد .\r\n بَلى  - بلى تصديق وعده است يعنى خداوند همانطور كه بشما وعده داد عمل خواهد كرد .\r\n إِنْ تَصْبِرُوا  - اگر بر جهاد و انجام امر خدا صبور باشيد  وَ تَتَّقُوا  - و از گناهان و مخالفت پيغمبر بپرهيزيد .\r\n وَ يَأْتُوكُمْ  - و اگر مشركين بسوى شما برگردند .\r\n مِنْ فَوْرِهِمْ هذا  - از همين راه - ( از ابن عباس و حسن و ربيع و مجاهد و ضحاك ) گويند يعنى از خشم خود كه مشركان در روز احد بخاطر شكست روز بدر در خشم بودند .\r\n يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ  - يعنى بشما نصرت خواهد داد و اين سخن از آنجاست كه قريش پس از بازگشت از جنگ پشيمان شدند كه چرا مدينه را نگرفتند و زود قصد مراجعت نمودند .\r\nخداوند به پيغمبرش وحى فرمود كه اصحاب را امر كند تا آماده رجوع بسوى مشركان شوند و بايشان فرمود « كه اگر بشما جراحتى رسيده بكفار نيز مثل آن رسيده » و بعد فرمود اگر بر جهاد پايدارى كنيد و بسوى دشمن برگرديد خداوند شما را به پنجهزار ملك كمك مىكند . پس مسلمين با اين وعده با همه جراحاتى كه داشتند براى تعقيب و اخراج كفار بيرون شدند . كسى اين خبر را بمشركان رسانيد مشركين ترسيدند نكند در اين\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبار غلبه از آن مسلمانان باشد و كسانى كه از جنگ خوددارى كرده بودند بايشان پيوسته باشند و عدهء ديگرى هم بكمك آنها ضميمه شوند از اينرو نعيم بن مسعود را فرستادند تا براى مسلمين از عظمت لشگر قريش سخن گويد و ايشان را بترساند و خود بسرعت به مكه بازگشتند و به اين وسيله خداوند شرشان از سر مسلمين بگردانيد و اين داستان معروف است و از اينجهت بعضى مفسران گفته‌اند كه رويهم هشت هزار فرشته بوده و حسن گفته كه پنجهزار بوده كه 3000 تن از ايشان فرود آمده‌اند ولى ظاهر كلام مىرساند كه كمك به 3000 فرشته بوده زيرا قول خداوند  ( إِذْ تَقُولُ لِلْمُؤْمِنِينَ )  متعلق به  لَقَدْ نَصَرَكُمُ اللَّهُ بِبَدْرٍ . . .  است كه معنى چنين مىشود : خداوند شما را ببدر كمك كرد كه بمؤمنين ميگفتى آيا كافى نيست كه خداوند سه هزار فرشته بكمك شما بفرستد .\r\nو خداوند پس از اينجمله داستان احد را ياد مينمايد كه ( اگر صبر كنيد . . . ) خدا پنجهزار فرشته بكمك شما خواهد فرستاد ( از بلخى ) اگر سؤال شود چرا مسلمين در ديگر جنگها بفرشتگان يارى نشدند جواب گوييم اينمطلب تابع مصلحت است كه هر گاه خدا مصلحت لازم ديده ملائكه را بكمك آنان فرستاده .\r\n مُسَوِّمِينَ  - ( بكسر واو ) يعنى معلمين يعنى به خود تعليم ميدادند و بفتح واو يعنى خدا بايشان تعليم داد ( از ابن عباس و حسن و قتاده ) عروه گويد : فرشتگان در روز بدر بر اسبان ابلق نشسته بودند و عمامه‌هاى زرد بسر داشتند .\r\nعلى ( ع ) و ابن عباس گويند : عمامهء سفيد بسر داشتند .\r\nسدى گويد : مسومين يعنى مرسلين و فرستاده شدگان از ( الناقة السائمه ) يعنى شتر فرستاده شده بچراگاه .\r\n وَ ما جَعَلَهُ اللَّهُ إِلَّا بُشْرى لَكُمْ  - يعنى خداوند فرستادن ملائكه و وعده كمك به فرشتگان را قرار نداد مگر براى بشارت شما تا بدان دلخوش و شاد شويد و دلهايتان آرام گيرد و از بسيارى سپاه دشمن و كمى عدد خود نهراسيد .\r\n وَ مَا النَّصْرُ  - يعنى يارى و كمك نخواهد بود .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n إِلَّا مِنْ عِنْدِ اللَّهِ  - يعنى نياز به خدا در كمك همواره با شما هست و اگر فرشتگان را بكمك شما فرستاد از كمك او باز هم يك لحظه بىنياز نيستيد كه دل شما را قوى و قلوب دشمنان را هراسناك سازد .\r\nو گفته‌اند مراد اينست كه اين كمك با فرستادن فرشتگان نيست مگر از جانب خداوند .\r\n الْعَزِيزِ  - يعنى قادر بر انتقام از كفار بدست مؤمنان .\r\n الْحَكِيمِ  - حكيم در تدبير عالميان .\r\nو اين سخن را گفته تا بدانند كه جنگ با كفار براى اعزاز اسلام است .\r\nو گفته‌اند : عزيز بمعنى منيع و بلند و با اقتدار و حكيم در تدبير خلق است .\r\n\r\nفصلى مختصر در غزوات رسول اكرم ( ص )\r\nمفسران گفته‌اند جميع جنگهايى كه نبى اكرم خود در آن شركت داشته‌اند بيست و شش غزوه است و به ترتيب چنين است :\r\n1 - غزوه ايواء 2 - غزوه بواط 3 - غزوه العشيره 4 - غزوه بدر اولى 5 - غزوه بدر كبرى 6 - غزوه بنى سليم 7 - غزوه سويق 8 - غزوه ذى امر 9 - غزوه احد 10 - غزوه اسد 11 - غزوه بنى النضير 12 - غزوه ذات الرقاع 13 - غزوه بدر اخير 14 - غزوه دومة الجندل 15 - غزوه بنى قريظه 16 - غزوه بنى لحيان 17 - غزوه بنى قرد 18 - غزوه بنى المصطلق 19 - غزوه حديبية 20 - غزوه خيبر 21 - غزوه فتح مكه 22 - غزوه حنين 23 - غزوه طائف 24 - غزوه تبوك « 1 »\r\n\r\n\r\n","description":"","footnote":"\r\n( 1 ) در متن كتاب 26 غزوه ذكر شده ولى در شمارش بيش از 24 غزوه ذكر نشده\r\n","page_name":" 238 ","page_number":238},
  {"content":"\r\n\r\nدر 9 غزوهء از آنها جنگيد :\r\n1 - در غزوه بدر كبرى در روز جمعه 17 ماه رمضان سال دوم هجرت 2 - در احد در شوال سال سوم هجرت 3 و 4 - در خندق و بنى قريظه در سال چهارم هجرت 5 و 6 - در بنى لحيان و بنى المصطلق در شعبان پنجم هجرت 7 - در خيبر در سنه ششم 8 - در غزوه فتح در رمضان هفتم 9 - حنين و طائف در شوال هشتم و اولين غزوه‌اى كه بنفس شريف در آن شركت داشت و جنگيد بدر بود و آخرين آنها تبوك بود .\r\nو اما عدد سراياى « 1 » آن حضرت 36 است .\r\n\r\n\r\n","description":"","footnote":"\r\n( 1 ) سريه : سير شبانه است .\r\n","page_name":" 239 ","page_number":239},
  {"content":"\r\n\r\n\r\n[ سوره آل‌عمران ( 3 ) : آيات 127 تا 129 
  ]\r\nلِيَقْطَعَ طَرَفاً مِنَ الَّذِينَ كَفَرُوا أَوْ يَكْبِتَهُمْ فَيَنْقَلِبُوا خائِبِينَ ( 127 ) لَيْسَ لَكَ مِنَ الْأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظالِمُونَ ( 128 ) وَ لِلَّهِ ما فِي السَّماواتِ وَ ما فِي الْأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللَّهُ غَفُورٌ رَحِيمٌ ( 129 )\r\n« 1 »\r\n\r\nترجمه :\r\nتا گروهى از كافران را نابود و سركوب كند تا نااميد باز گردند . از اين كار چيزى بدست تو نيست يا خداوند آنان را مىبخشد يا عذابشان مىكند كه ستمكارند .\r\nآنچه در زمين و آسمانهاست فقط از آن خداست هر كه را بخواهد مىبخشد و هر كه را بخواهد عذاب مىكند و خدا آمرزنده و بخشاينده است .\r\n\r\n\r\n","description":"","footnote":"\r\n( 1 ) سوره آل عمران آيه 127 تا 129 جزء 4 سوره 3\r\n","page_name":" 240 ","page_number":240},
  {"content":"\r\n\r\n\r\nبيان آيه 127 - 128\r\n\r\nلغت :\r\n1 - كبت : خزى و خوارى .\r\nخليل گويد : كبت برو در افتادن چيزى و حقيقت كبت شدت و هن و سستى كه بر قلب واقع شود .\r\nخائب : آنكه بآرزو نرسد . و يأس و نااميدى پيوسته پس از وجود آرزوست زيرا يأس نرسيدن بآرزوى موجود است .\r\nيأس گاهى پس از آرزوست و گاهى قبل از آن .\r\nيأس و رجاء نقيض يكديگرند كه در پى هم آيند چون يكى نباشد ديگرى خواهد بود .\r\n\r\nتفسير :\r\n لِيَقْطَعَ طَرَفاً مِنَ الَّذِينَ كَفَرُوا  - در وجه ارتباط اين آيه بما قبل چند قولست :\r\n1 - اين قسمت متصل است به  « وَ مَا النَّصْرُ إِلَّا مِنْ عِنْدِ اللَّهِ »  و معنى چنين مىشود :\r\nخداوند اين نصرت را بشما داد تا گروهى از كافران بدست شما با قتل و اسارت ريشه‌كن شوند .\r\n2 - متصل است به  « لَقَدْ نَصَرَكُمُ اللَّهُ بِبَدْرٍ »  يعنى خداوند شما را در جنگ بدر كمك كرد تا گروهى از كافران . . .\r\n3 - اين كمك خدا بشما براى اين بوده كه طايفه‌اى از مشركان هلاك شوند و بعضى گفته‌اند يعنى تا ركنى از اركان شرك با قتل و اسارت منهدم شود و اما روزى كه خداوند در آن روز طائفه‌اى از مشركان را از بين برد روز بدر بود كه صناديد و بزرگان و رؤسا و پيشروان مشرك كشته شدند ( قول حسن ، ربيع ، قتاده )\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو گفته‌اند كه روز احد بوده كه 18 تن از بزرگان آنها كشته شدند .\r\n أَوْ يَكْبِتَهُمْ  - يعنى آنها را با خسران و نااميدى از پيروزى بر شما ذليل سازد ( از قتاده و ربيع ) و جبايى و كلبى گويند : يعنى آنها را با شكست و هزيمت از شر شما رفع كند .\r\nو گفته‌اند يعنى : خداوند آنها را بر وى در اندازد .\r\nو گفته‌اند يعنى شما را بر آنها پيروز گرداند ( از مبرّد ) سدى گويد : يعنى خداوند لعن كند آنان را .\r\nو ابى عبيده گويد يعنى : هلاك گرداند ايشان را .\r\n فَيَنْقَلِبُوا خائِبِينَ  - يعنى بى آنكه به هيچ وجه بآرزوى خود برسند ذليل و نااميد برگردند .\r\n لَيْسَ لَكَ مِنَ الْأَمْرِ شَيْءٌ  - گفته‌اند اين آيه متصل است به  وَ مَا النَّصْرُ إِلَّا مِنْ عِنْدِ اللَّهِ  و معنى چنين است : خداوند شما را يارى كرد تا طائفه‌اى از ايشان هلاك و نابود شوند و براى تو و غير تو از اين نصرت چيزى نيست ( از ابى مسلم و قتاده ) بعضى گفته‌اند : جمله معترضه است و  « أَوْ يَتُوبَ عَلَيْهِمْ »  كه پس از اينجمله است متصل به  « لِيَقْطَعَ طَرَفاً . . . »  مىباشد و تقدير چنين است و يا ايشان را هلاك كند يا توبه كنند يا عذابشان نمايد كه مستحق عذابند ( و ليس لك ) يعنى براى تو نيست يكى از اين چيزها بلكه مربوط بخداست .\r\nدر سبب نزول اين آيه اختلافست : از انس و ابن عباس و حسن و قتاده و ربيع است كه چون در روز احد آن جنايات از مشركان صادر شد از شكستن دندان پيغمبر و مجروح ساختن صورت مباركش چنان كه خون بر چهره‌اش دويد حضرت فرمود مردمى كه با پيغمبر خود اين كنند چگونه رستگار گردند ولى با اينحال بر دعوت ايشان بسوى خدا حريص بود خداوند به او فهمانيد كه رستگارى آنان بدست او نيست بلكه فقط بر اوست كه آنها را تبليغ كند و با آنان مجاهده نمايد تا دين علنى شود و رستگارى بدست خداوند است .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nشكنندهء دندان حضرت ، عتبة بن ابى وقاص بود كه حضرت بر او نفرين فرمود كه قبل از پايان سال كافر بميرد و هم چنان شد .\r\nو آن كس كه چهره‌اش را خونين كرده بود عبد اللَّه قميه هذيلى بود كه حضرت او را نيز نفرين كرد خداوند قوچى را بر او مسلط كرد تا بر او شاخى بزد و او را بكشت .\r\nروايت است كه پيغمبر اكرم ( ص ) خون از جبين خود ميسترد و ميفرمود : بار خدايا قوم مرا هدايت كن كه نادانند .\r\nو ممكنست در اينحال از عناد ايشان ميترسيد كه بر كفر اصرار ميورزيدند . و خداوند به او خبر داد كه بر او نيست جز تبليغ رسالت و دعوت آنان بهدايت و اين آيه نظير آيهء ديگر است : ( تو دارى خود را هلاك ميكنى از اينكه ايمان نميآورند ! ) و بعضى گفته‌اند پيغمبر از خداوند در روز احد اجازه خواست كه بر مشركان نفرين كند اين آيه آمد و حضرت بر ايشان نفرين نكرد كه به عذاب و نابودى دچار شوند و چون نزد حق معلوم بود كه عده‌اى توبه خواهند كرد بوى اجازه چنين نفرينى نداد ( از ابى على جبائى ) عبد اللَّه بن مسعود گويد : پيغمبر خواست در جنگ احد بر مسلمانانى كه فرار كردند نفرين كند خداوند او را از اين كار نهى فرمود و توبه ايشان را قبول فرمود و اين آيه آمد  ( لَيْسَ لَكَ مِنَ الْأَمْرِ شَيْءٌ )  يعنى نبايد آنها را نفرين و لعن كنى ( از ابن مسعود ) محمد بن اسحاق و شعبى گويند : چون پيغمبر اكرم ( ص ) اعمال وحشيانه مشركين از قبيل مثله كردن عمويش حمزه و اصحاب را ديد فرمود اگر خداوند مرا بر آنها پيروز گرداند همين كارها را با آنها خواهم كرد و چنان آنها را مثله كنم كه تا كنون در عرب كس نكرده باشد پس اين آيه آمد ( كه اين كار را نبايد بكنى ) و گفته‌اند درباره اهل بئر معونه آمده كه 70 تن بوده‌اند و از قاريان اصحاب پيغمبر بودند برياست منذر بن عمرو كه حضرت آنها را به بئر معونه فرستاد ( در ماه صفر 4 هجرى پس از چهار ماه از جنگ احد ) تا بمردم قرآن و علم آموزند . عامر بن طفيل همه را بكشت پيغمبر ( ص ) سخت ناراحت شد و يك ماه بر ايشان نفرين كرد پس اين آيه آمد كه  « لَيْسَ لَكَ مِنَ . . . »  ( از مقاتل ) .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nصحيح اين است كه اين آيه در احد آمده بواسطه اينكه اكثر علماء بر اين قولند و سياق كلام نيز مقتضى همين امر است و اما اينكه خداوند فرموده  ( لَيْسَ لَكَ مِنَ الْأَمْرِ )  با اينكه بر اوست دعوت آنان بسوى خدا و اداء تبليغ خود زيرا مراد دفع اين‌ها نيست بلكه معنى اينست كه : بر تو نيست ( يعنى به اختيار تو نيست ) هيچ چيز از عقاب و استيصال و لعن و نفرين بر ايشان تا زمانى كه توبه كنند و اينكه آيه موجز است و مختصر چون معنى معلوم است و خداوند تدبير پيغمبر را براى مردم در جنب تدبير خود ناچيز ميشمارد گويا ميفرمايد : به هيچ وجه بر تو نيست ( يعنى به اختيار تو نيست ) چيزى از كارهاى ايشان .\r\n أَوْ يَتُوبَ عَلَيْهِمْ  - در معناى اينجمله دو وجه است :\r\n1 - يعنى بايشان لطف مىكند و توفيق توبه بايشان ميدهد پس توبه ايشان را بلطف خود مىپذيرد .\r\n2 - اگر توبه كنند قبول ميفرمايد .\r\nو اين مطلب جز براى خدا صحيح نيست زيرا اوست كه مالك جزاء و ثواب يا عقاب است .\r\n أَوْ يُعَذِّبَهُمْ  يعنى اگر توبه نكنند عذابشان كند .\r\n فَإِنَّهُمْ ظالِمُونَ  يعنى بواسطه ستمشان مستحق عذابند .\r\nاين آيه دلالت دارد كه آنچه مربوط است بنصر و پيروزى و قبول توبه و عذاب كردن فقط مربوط به خدا است و هيچ چيز از آنها مربوط به پيغمبر ( ص ) نيست بلكه فقط هدايت و دعوت به حق مربوط به اوست كأنه خداوند ميفرمايد : شمشير را از ميان آنها برمدار تا توبه كنند و خداوند توبهء ايشان بپذيرد يا بكفر خود بمانند و بستم خود عذاب شوند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبيان آيه 129\r\n\r\nلغت :\r\nاينكه در آيه لفظ ( ما ) ذكر كرده و فرموده  ( وَ لِلَّهِ ما فِي . . . )  زيرا ما اعم از من است و شامل عاقل و غير عاقل يعنى انسان و ديگر موجودات مىشود بخلاف من كه فقط شامل انسان مىشود و اگر بخواهد شامل همه شود مجاز است .\r\n\r\nتفسير :\r\nچون خداوند به پيغمبر فرمود  « لَيْسَ لَكَ مِنَ الْأَمْرِ شَيْءٌ »  بدنبال آن اين آيه را فرستاد كه همه چيز از آن خداست .\r\n وَ لِلَّهِ ما فِي السَّماواتِ وَ ما فِي الْأَرْضِ  - يعنى ملك و سلطنت و ملك و ثروت و خلقت و قدرت بر همه موجودات فقط مال اوست هر چه بخواهد با آنها مىكند ، ايجاد و نابودى و بازگرداندن بدست اوست .\r\n يَغْفِرُ لِمَنْ يَشاءُ  - گناه هر مؤمنى را كه بخواهد مىبخشد و بر آن عقابشان نميكند و اين البته از رحمت و فضل اوست .\r\n وَ يُعَذِّبُ مَنْ يَشاءُ  - كافران را عذاب مىكند و نيز هر يك از گنهكاران مؤمن را كه بىتوبه بميرد عقاب مينمايد و اين نيز عدل است . دليل اين معنى آيهء مباركهء  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  - خداوند شرك را نمىبخشد و بقيه گناهان را براى هر كه بخواهد مىبخشد و اگر اين آيه نبود عقلًا بخشش همه چيز را جايز ميشمرديم . و اينكه آيه را مبهم فرستاده و بخشوده شوندگان و عذاب شوندگان را بتفصيل بيان نكرده براى اينست كه بندگان همواره بين خوف و رجاء و بيم و اميد باشند و از عذاب خدا ايمن نشوند و گناه نكنند و از رحمت او هم نوميد نگردند مگر كافران و به همين معنى توجه دارد . گفتار حضرت صادق ( ع ) :\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n« اگر اميد و ترس مؤمن با هم سنجيده شود بيك اندازه است و يكى را بر ديگرى برترى نباشد » .\r\nو نيز اينكه غفران و عذاب را بر مشيت خود معلق و مشروط كرده از اينروست كه مشيت حق بر وفق حكمت است و خداوند جز بمقتضاى حكمت اراده نكند .\r\nبعضى از بزرگان را پرسيدند كه خداوند با اين وسعت رحمت چگونه بندگانش را عذاب مىكند ؟ پاسخ داد كه رحمت حق بر حكمتش پيشى نميگيرد و غلبه نميكند زيرا رحمت او مثل مهر ما بمعنى رقت قلب نيست ( بلكه بر طبق حكمت است ) .\r\nابن عباس گويد ، معنى اينست : هر كه را بخواهد مىبخشد و هر كس را كه بخواهد عذاب مىكند البته عذاب مىكند غير تائبين را .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\n[ سوره آل‌عمران ( 3 ) : آيات 130 تا 134 
  ]\r\nيا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً وَ اتَّقُوا اللَّهَ لَعَلَّكُمْ تُفْلِحُونَ ( 130 ) وَ اتَّقُوا النَّارَ الَّتِي أُعِدَّتْ لِلْكافِرِينَ ( 131 ) وَ أَطِيعُوا اللَّهَ وَ الرَّسُولَ لَعَلَّكُمْ تُرْحَمُونَ ( 132 ) وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ ( 133 ) الَّذِينَ يُنْفِقُونَ فِي السَّرَّاءِ وَ الضَّرَّاءِ وَ الْكاظِمِينَ الْغَيْظَ وَ الْعافِينَ عَنِ النَّاسِ وَ اللَّهُ يُحِبُّ الْمُحْسِنِينَ ( 134 )\r\n« 1 »\r\n\r\nترجمه :\r\nاى مؤمنان ربا را با فزونيهاى مكرر و مضاعف مخوريد و از خدا بترسيد . و از خدا و پيغمبرش اطاعت كنيد تا مورد رحمت قرار گيريد .\r\nبشتابيد بسوى آمرزش خداوند و بسوى بهشتى كه پهناى آن به قدر وسعت زمين و آسمانهاست كه براى متقيان آماده شده .\r\nآنان اموال خود را در حالت وسعت و راحتى و در موقع زيان و سختى انفاق ميكنند و خطاى مردم را عفو مينمايند و خداوند نيكوكاران را دوست دارد .\r\n\r\n\r\n","description":"","footnote":"\r\n( 1 ) سوره آل عمران آيات 130 تا 134 جزء 4 سوره 3\r\n","page_name":" 247 ","page_number":247},
  {"content":"\r\n\r\n\r\nبيان آيه 130 تا 132\r\n\r\nتفسير :\r\nچون خداوند فرمود كه عذاب و مغفرت بسته به مشيت و خواست اوست بدنبالش از كارهايى كه موجب عذابست ( ربا ) نهى مىكند :\r\n يا أَيُّهَا الَّذِينَ آمَنُوا  يعنى اى كسانى كه خدا و پيغمبر را تصديق كرده‌ايد :\r\n لا تَأْكُلُوا الرِّبَوا  گرچه هر نوع تصرفى در ربوا حرامست ولى فقط خوردن را ذكر كرده چون نفع عمده ربا ( و غير ربا ) همان خوردنست .\r\nربا عبارتست از زياد گرفتن از اصل مال در برابر مدتى كه مال نزد كسى بوده و خلاصه در برابر مدت و زمانى كه سرمايه نزد ديگرى قرض بوده پولى اخذ شود « 1 » و مجاهد گويد مراد رباى جاهليت است .\r\n أَضْعافاً مُضاعَفَةً  - درباره معنى اينجمله دو قولست :\r\n1 - اينكه با تأخير از مدت به مدت ديرتر مرتب دو چندان و يا بيشتر گرفته شود بطورى كه هر وقت از وقتى بوقتى ديگر تأخير افتد بر سرمايه افزون شود .\r\n2 - يعنى نبايد بواسطه ربا اموال خود را زياد و چند برابر كنيد و بنا بر اين معنى هر زيادتى كه از راه حرام وارد مال شود شامل است .\r\nعلت تحريم ربا مصلحتى است كه خدا داند و در اين باره وجوهى گفته‌اند :\r\nبطور تقريب :\r\n1 - براى فرق آن با خريد و فروش .\r\n\r\n\r\n","description":"","footnote":"\r\n( 1 ) نوع ديگر ربا دو چيز همجنس را با هم عوض كردن كمتر را به بيشتر كه آن يكى كه بيشتر گرفته شود آن اضافه رباست اگر چه يكى از ايندو عاليتر و گرانقيمت‌تر باشد مثل عوض كردن يك تن برنج خوب با 5 / 1 تن برنج متوسط ( مترجم )\r\n","page_name":" 248 ","page_number":248},
  {"content":"\r\n\r\n2 - ترك ربا انسان را بعدل ميكشاند .\r\n3 - مكارم اخلاق از قبيل جود و سعه صدر را كه نتيجه قرض دادن و به بدهكار گرفتار مهلت دادن و بهره نگرفتن است در انسان زنده مىكند و اين مطلب از حضرت صادق ع روايت است .\r\nو به دو علت تحريم ربا را دوباره در اينجا ذكر فرموده با اينكه در سوره بقره نيز ذكر شده است كه : 1 - براى اينكه پس از خبر دادن از حرمت آن صريحاً نهى كرده باشد چون در اين كار و نهى صريح شدت تحذير و برگردانيدن خطر وجود دارد .\r\n2 - نهى اين نوع مخصوص از ربا كه بر قانون اضعاف مضاعفه جارى است .\r\n وَ اتَّقُوا اللَّهَ  - از گناهان او بترسيد ، و يا از عقاب او بترسيد يعنى معاصى را ترك كنيد و گفته‌اند يعنى بپرهيزيد از عقاب خدا با ترك معاصى .\r\n لَعَلَّكُمْ تُفْلِحُونَ  - تا با رسيدن بآرزوهاى خود سعادتمند شويد و با رفتن ببهشت رستگار گرديد .\r\n وَ اتَّقُوا النَّارَ الَّتِي  - از كارهايى كه موجب رفتن بدوزخ و آتش است آتشى كه  أُعِدَّتْ لِلْكافِرِينَ  بكافران وعده داده شده و براى آنان آماده گشته . علت اينكه كفار را به آتش تخصيص داده زيرا بيشتر اهل آتش را آنان تشكيل مىدهند . و در اصل آتش براى آنها آماده شده و ديگران يعنى مؤمنان گنهكار بعنوان فرع و تبع بدوزخ ميروند چنان كه در باره بهشت فرموده ( بهشت آماده براى متقيان شده ) و حال آنكه غير متقى نيز مثل كودك و ديوانه هم ببهشت راه پيدا مىكند .\r\nحسن گويد : تخصيص كفار بوعده آتش مانع از شركت ديگران نيست چنان كه خداوند فقط مرتدين را فرموده است كه در قيامت سيه رويند ولى اين مانع نيست كه ديگر كافران نيز سيه روى باشند چنان كه خواهند بود . و خلاصه اگر چيزى را خصوصاً ذكر كرديم و حالتى را به او نسبت داديم دليل آن نيست كه غير آن خلاف آن حالت را دارد .\r\n وَ أَطِيعُوا اللَّهَ  - خدا را در آنچه بشما امر فرموده اطاعت كنيد و پيغمبر را در\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nشريعتى كه برايتان نهاده اطاعت نماييد .\r\n لَعَلَّكُمْ تُرْحَمُونَ  - تا مورد رحمت قرار گيريد و عذاب نشويد .\r\nاگر بپرسيد چنانچه اطاعت پيغمبر در واقع اطاعت خداست پس تكرار اطاعت رسول براى چيست ؟\r\nجواب گوييم : 1 - مقصود اينست كه آنچه پيغمبر ( ص ) گويد اطاعت كنيد به قصد اينكه اطاعت خداست .\r\n2 - براى اينست كه مردم بدانند اطاعت پيغمبر اطاعت خداست .\r\n\r\nنظم آيات :\r\nدر باره وجه ارتباط اين آيه بما قبل دو قولست :\r\n1 - براى اينكه ارتباط دهد بين امر باطاعت خدا را با نهى از خوردن ربا .\r\nكأنه گويد : خدا را در آنچه نهى كرده يعنى اكل ربا اطاعت كنيد .\r\n2 - محمد بن اسحاق گويد : اين آيه در مقام سرزنش كسانيست كه در روز احد بر خلاف امر پيغمبر ( ص ) سنگرگاه خود را براى جمع غنيمت رها كردند و موجب شكست لشكر اسلام شدند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nبيان آيه 133 - 134\r\n\r\nلغت :\r\n1 - اصل كظم يعنى : محكم بستن سر مشك و خيك را بواسطه پر بودنش و كظيم و مكظوم : كسى كه وجود او از غم لبريز است و يا از غضب پر است و انتقام نگرفته است .\r\nكظامة - قناتى كه زير زمين جارى است چون در زير زمين پر است . ابى عبيده در كتاب « غريب الحديث » از اوس نقل كند كه پيغمبر را ديدم كه بسر كظم قومى رفت و وضو بساخت و مسح پا كرد يعنى بر سر قنات قومى رفت و . . .\r\nاخذ بكظمه ( كظم او را گرفت ) يعنى مجراى نفس او را كه جايگاهيست كه با نفس پر مىشود بگرفت .\r\nفرق ميان غيظ و غضب اينست كه غضب ضد خشنودى است و غضب يعنى اراده و تصميم بر عقاب كسى كه مستحق عقابست ولى غيظ اينجور نيست بلكه هيجان طبع است بواسطه كراهتى كه از معاصى در او پيدا مىشود و لذا در باره خداوند غضب اطلاق مىشود ولى غيظ گفته نميشود .\r\n\r\nتفسير :\r\nچون خداوند مردم را از كارهاى موجب عقاب بر حذر داشت در پى آن ايشان را باعمال موجب ثواب تحريك و تشويق مىكند .\r\n وَ سارِعُوا  - پيشدستى كنيد .\r\n إِلى مَغْفِرَةٍ مِنْ رَبِّكُمْ  - بسوى مغفرت خدا مبادرت كنيد و مراد اينست كه به اعمالى كه موجب مغفرت است مبادرت جوييد و در باره مقصود از اين اعمال اقواليست :\r\n1 - يعنى باسلام مبادرت جوييد ( ابن عباس ) .\r\n2 - مراد اداء واجبات است ( از على عليه السلام ) .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n3 - بسوى هجرت ( باسلام و پيغمبر ) - از ابى العاليه .\r\n4 - بسوى تكبير اولى ( نماز ) - از انس بن مالك .\r\n5 - بسوى انجام اوامر الهى ( از سعيد بن جبير ) .\r\n6 - بسوى نمازهاى پنجگانه ( از يمان ) .\r\n7 - بسوى جهاد ( از ضحاك ) .\r\n8 - بسوى توبه ( از عكرمه ) .\r\n وَ جَنَّةٍ  - يعنى بسوى بهشتى كه  عَرْضُهَا السَّماواتُ وَ الْأَرْضُ  - در معنى اين جمله اختلاف است و چند قول آمده :\r\n1 - يعنى عرض آن بپهناى آسمانهاى هفتگانه و زمين‌هاى هفتگانه است كه پهلوى هم جمع شده باشند ( يعنى مجموع اينها ) - از ابن عباس و جبايى و بلخى .\r\nو علت اينكه اينجا عرض بهشت را ذكر كرده نه طول آن را زيرا طول از عرض بزرگتر است و وقتى بزرگى عرض معلوم شد بزرگى طول بطريق اولى معلوم است و در ذكر طول اين مطلب نيست .\r\n2 - يعنى قيمت آن به اندازه ارزش همه آسمانها و زمين است و گويند : « عرضت هذا المتاع للبيع » يعنى اين متاع را براى فروش عرضه كردم و از آن عظمت قدر و گرانى آن را قصد كنند كه هيچ چيز نميتواند ارزش آن قرار گيرد ( از ابى مسلم اصفهانى ) اين وجه لطيف است جز اينكه در آن تعسف و دشوارى است .\r\n3 - مراد از عرض وسعت و عظمت آنست نه عرض اصطلاحى مقابل طول و عرب هر چيزى را كه خواهد بوسعت توصيف كند بعرض توصيف مىكند . امرؤ القيس گويد :\r\nبلاد عريضة و ارض اريضة يعنى شهرهاى پر وسعت و پهناور و سرزمينى خرم ( در اين شعر عريض بمعنى وسيع آمده و در فارسى هم معمولا پهناور مشتق از پهنا : بمعنى وسيع است ) و ذو الرمه گويد :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nفاعرض فى المكارم و استطاله يعنى در مكارم اخلاق وسعت و عظمت يافته است ( يعنى بسيار پيشرفت كرده ) كه اعرض بمعنى توسع آمد .\r\nاگر سؤال شود كه اگر وسعت بهشت به پهناى زمين و آسمانها يعنى همه جهان است پس جهنم در كجاست ؟ گوييم اين سؤال از نبى اكرم شد فرمود سبحان اللَّه وقتى روز ميآيد شب كجاست ؟ و اين پاسخ معارضه به مثل است كنايه از آنكه خدايى كه قادر است شب را هر گاه و هر جا بخواهد بياورد قادر است جهنم را هر مكان كه بخواهد و هر زمان كه اراده كند بيافريند و بياورد .\r\nو نيز سؤال مىشود كه اگر بهشت در آسمان است چگونه به اندازه آنها مىباشد ( و حال آنكه بايد ظرف از مظروف كوچكتر باشد تا در آن بتواند بگنجد ) در اينجا چند جواب گفته‌اند :\r\n1 - انس گويد : بهشت فوق آسمانهاى هفتگانه است و زير عرش .\r\n2 - قتاده گويد : بهشت فوق آسمانها و دوزخ زير زمين واقع است .\r\n3 - اينكه گويند بهشت در آسمانهاست يعنى در جهت و طرف آسمانها ( و خلاصه در طرف بالا ) است نه اينكه در خود آنها گنجيده باشد و مانعى ندارد كه خدا در بالا عوالمى بوسعت آسمانها بيافريند . اگر گوييد در خبر آمده كه در آسمان چهارم واقع است گوييم اگر خبر درست باشد مثل اينست كه گويى خانه‌ام در باغ واقعست و حال اينكه ممكنست كنار و سر باغ واقع باشد و چند برابر باغ هم وسعت داشته باشد كه مراد اينست كه متصل بباغ و يا در كنار باغ است يا مثلا درش بباغ باز مىشود .\r\n4 - مراد اينست كه در قيامت به پهناى آسمانهاست نه الان و در زمان حال ( از احمد بن على ) .\r\n أُعِدَّتْ لِلْمُتَّقِينَ  - يعنى آماده شده است براى مطيعين خدا و رسول خدا كه از زشتيها دورى مىكنند و طاعات و امر الهى را انجام ميدهند و اينكه فقط بهشت را از متقيان دانسته با اينكه فاسقانى كه مورد عفو قرار گيرند و همچنين اطفال و مجانين داخل\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nآن ميشوند با اينكه متقى بر آنها صدق نميكند براى اينست كه مقصود اصلى از آمادگى بهشت متقيان هستند و بقيه بتبع وارد ميشوند .\r\nو نيز گفته‌اند : مقصود اينست كه اگر متقيان نبودند بهشت خلق نميشد چنان كه اگر گويى سفرهء مهمانى را براى امير انداخته‌ام گرچه ديگران هم بر آن مىنشينند و براى ديگران هم بر آن غذا نهاده شده مراد اينست كه غرض اصلى از اين سفره امير است و ديگران بطفيل او دعوت شده‌اند و اگر او نبود مهمانى نميكردم .\r\nاين جمله دلالت دارد كه بهشت اكنون موجود است زيرا چيزى كه آماده شده باشد حتماً مخلوق و آفريده شده است .\r\n الَّذِينَ يُنْفِقُونَ فِي السَّرَّاءِ وَ الضَّرَّاءِ  - اين جمله صفت متقيان است و در معنى سراء و ضراء دو قول است :\r\nاول : يعنى در حال تنگدستى و گشادگى و وسعت ( از ابن عباس ) .\r\nدوم : در حال خوشى و اندوه يعنى اين حالات روحى هرگز مانع بخشش آنها نميشود .\r\n وَ الْكاظِمِينَ الْغَيْظَ  - يعنى كسانى كه هنگام جوشش خشم آن را فرو مىبرند و از كسانى كه اذيت و ضرر ديده‌اند انتقام نميگيرند بلكه صبر پيشه ميسازند .\r\n وَ الْعافِينَ عَنِ النَّاسِ  - يعنى كسانى كه از گناه مردم نسبت به خود ميگذرند البته در حدى كه گذشت جايز باشد و اخلال در حق خدا نشود .\r\nو گفته‌اند مراد عفو كنندگان از غلام و كنيز ميباشند .\r\n وَ اللَّهُ يُحِبُّ الْمُحْسِنِينَ  - يعنى هر كه چنين باشد كه گفته شد محسن است و خداوند نيكوكاران را دوست دارد به اينكه به آنان ثواب ميدهد و ممكنست احسان صفت جداگانه در رديف صفات قبلى باشد كه شرط تقوى است .\r\nثورى گويد : احسان اينست كه نيكى نمايى بآنكس كه به تو بد كند ولى نيكى به كسى كه به تو احسان كرده تجارت و مقابله به مثل است .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nفصل :\r\nاول چيزى را كه خداوند از صفات بهشتيان بر شمرده سخاوت است و مؤيد آن از اخبار خبريست در باره سخاوت از انس بن مالك روايت كه پيغمبر اكرم ( ص ) فرمود :\r\nسخاوت درختى است در بهشت كه شاخسارهايش به دنيا سركشيده هر كس بيكى از آنها در آويزد او را ببهشت خواهد كشانيد و بخل درختى است در دوزخ كه شاخه‌هايش به دنيا سر برآورده و هر كس كه بشاخه‌اى از آن دست گيرد او را بدوزخ برد . و على ( ع ) فرمود : بهشت خانه سخاوتمندان است .\r\nو نيز فرمود : سخى به خدا و بهشت و مردم نزديك است و از دوزخ بدور مىباشد و بخيل از بهشت و مردم بدور است و بدوزخ نزديك پس از سخاوت كظم غيظ را از صفات متقيان شمرده و از اخبارى كه در اين باب آمده عبارتست :\r\n1 - ابو امامه گويد پيغمبر فرمود : هر كس خشم خود را فرو برد در حالى كه ميتواند به آن ترتيب اثر دهد ( و انتقام گيرد ) خداوند در قيامت وجود او را يكپارچه سرور و خشنودى سازد و در خبر ديگر است كه خداوند وجودش را در قيامت در مهد امن و ايمان نگهدارد .\r\nو نيز فرمودند : فرو برنده خشم چون شمشير زننده در ميدان جهاد است به روى دشمنان خدا و خداوند دلش را سرشار از شادى گرداند .\r\nو نيز فرمود : قهرمان آن نيست كه در كشتى پيروز شود بلكه قهرمان و پهلوان كسى است كه بهنگام غضب مالك نفس خود و خويشتن‌دار باشد .\r\nآيه شريفه پس از كاظمين عفو كنندگان را ياد مىكند . روايت شده كه پيغمبر اكرم ( ص ) فرمود : اين دسته از مردم ( عافين ) در امت من خيلى اندكند مگر آنكه خدا او را نگهدارد ولى در امت‌هاى پيشين بسيار بوده‌اند و در اين سخن دليل روشنى است كه گذشت از گناه مردم مورد رغبت خدايى است و هم اگر چه واجب نيست از مستحباتست .\r\nپيغمبر فرمود : هيچ مردى از مظلمه‌اى عفو و گذشت نكرد مگر آنكه خداوند بوسيله آن عزتى به او عنايت فرمود .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nسپس خداوند ميفرمايد كه محسنين را دوست دارد و محسن به معناى كسى است كه به ديگرى نعمتى دهد بر وجهى كه خالى از هر گونه زشتى باشد و محسن بمعنى انجام دهنده كارهاى نيك نيز مىباشد البته به قصد اطاعت امر خداوند و تقرب بذات اقدس الهى - روايت شده كه كنيزى از حضرت على بن الحسين ( ع ) بدست حضرت آب ميريخت ابريق از دست كنيزك افتاد و حضرت را بسوزانيد امام سر برداشت و به كنيز نگاهى كرد كنيز گفت خدا ميفرمايد :  « وَ الْكاظِمِينَ الْغَيْظَ »  حضرت فرمود خشم خود فرو خوردم . كنيز گفت :  « وَ الْعافِينَ عَنِ النَّاسِ »  حضرت فرمود : خداوند ترا عفو فرمايد .\r\nكنيزك گفت :  « وَ اللَّهُ يُحِبُّ الْمُحْسِنِينَ »  امام فرمود برو كه در راه خدا آزادى .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\n[ سوره آل‌عمران ( 3 ) : آيات 135 تا 136 
  ]\r\nوَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلاَّ اللَّهُ وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ ( 135 ) أُولئِكَ جَزاؤُهُمْ مَغْفِرَةٌ مِنْ رَبِّهِمْ وَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها وَ نِعْمَ أَجْرُ الْعامِلِينَ ( 136 )\r\n« 1 »\r\n\r\nترجمه :\r\nآنان كه چون گناهى بزرگ انجام دهند يا بخويشتن ستم نمايند به ياد خدا افتد و بر گناهان خود استغفار نمايند و كيست جز خدا كه گناهان را ببخشايد و بر كرده‌هاى خود اصرار و ادامه روا ندارند در حالى كه مىدانند .\r\nآنانند كه جز ايشان مغفرت پروردگار و باغهايى است از بهشت كه در آن جويبارها روان است و در آن خالد و جاويدان خواهند بود و اجر عمل كنندگان چه نيكو است .\r\n\r\n\r\n","description":"","footnote":"\r\n( 1 ) سوره آل عمران آيه 135 و 136 جزء 4 سوره 3\r\n","page_name":" 257 ","page_number":257},
  {"content":"\r\n\r\n\r\nبيان آيه 135 - 136\r\n\r\nلغت :\r\n1 - اصل فاحشه از فحش است و فحش يعنى قبح و گناه بزرگ مرتكب شدن و از اينرو به كسى كه به حد افراط بلند باشد فاحش الطول گويند .\r\nافحش فلان : صريحاً فحش به زبان آورد .\r\n2 - اصرار در اصل : بستن از شدت سرما و گويا اين معنى گناه را با ادامه دادن ارتباط مىدهد .\r\nگفته‌اند : در اصل بمعنى پايدارى است بر چيزى .\r\n\r\nمورد و شأن نزول :\r\nروايت است كه جمعى از مؤمنان گفتند يا رسول اللَّه بنى اسرائيل نزد خداوند از ما گراميترند كه چون يكى از آنان گناهى ميكرد صبحگاهان كه بر مىخاست بر در خانه‌اش نوشته بود : « گوش و بينيت بريده باد هر چه خواهى كن » و اين كفاره گناهشان بود « 1 » .\r\nپيغمبر ( ص ) سكوت فرمود پس آيه آمد كه  « وَ الَّذِينَ إِذا فَعَلُوا . . . »  پيغمبر فرمود : آيا بشما خبر بدهم بهتر از آنچه براى بنى اسرائيل بود بشما عنايت شد و آيه را برايشان بخواند ( از ابن مسعود ) .\r\nبنا بر اين نقل در اين آيه تسهيل است بر مسلمين زيرا استغفار را بدل از آن رسوايى بنى اسرائيل كه راستى كفاره سختى بود قرار داد .\r\n\r\n\r\n","description":"","footnote":"\r\n( 1 ) مراد سائل اينست كه خداوند بجاى عذاب آخرت او را در دنيا رسوا ميكرد و اين آسانتر است از عقاب آخرت ولى ما را در دنيا رسوا نميكند و به عذاب آخرت كه سخت‌تر است عقاب مينمايد ( مترجم )\r\n","page_name":" 258 ","page_number":258},
  {"content":"\r\n\r\nو بعضى گفته‌اند كه آيه درباره بنهان تمار آمده كه زنى خواست از او خرما بخرد بنهان گفت در خانه خرماى بهتر دارم و به اين بهانه زن را به خانه خود برد و او را در آغوش كشيد و صورتش را بوسيد زن گفت از خدا بترس . بنهان از شنيدن نام خدا متذكر شد و از كرده پشيمان گشت و زن را رها كرد و خدمت پيغمبر اكرم ( ص ) شرفياب گرديد و بگناه خود اعتراف نمود و چاره‌اى خواست پس اين آيه آمد ( از عطا ) .\r\n\r\nتفسير :\r\n وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ  : در معنى و مراد از فاحشه و ستم بنفس چند قول ذكر كرده‌اند :\r\n1 - فاحشه يعنى زنا ، و ستم بنفس يعنى ديگر گناهان ( از سدى و جابر ) .\r\n2 - قاضى عبد الجبار بن احمد همدانى گويد كه فاحشه گناهان كبيره است و ظلم بنفس گناهان صغيره .\r\n3 - على بن عيسى گويد : فاحشه اسم هر گناه ظاهر و پنهانى است الا اينكه معمولا جز در مورد كبيره اطلاق و استعمال نميشود .\r\n4 - و گفته‌اند مراد از فاحشه فعل بد است و از ظلم گفتار بد .\r\n ذَكَرُوا اللَّهَ  : يعنى به ياد وعيدهاى الهى افتند و در نتيجه از گناه خوددارى كنند .\r\n فَاسْتَغْفَرُوا لِذُنُوبِهِمْ  : يعنى بر گناهان آمرزش طلبند و اين ذكر پس از نسيان است و خداوند ايشان را مدح فرموده از اينرو كه متذكر حق شده‌اند .\r\nو گفته‌اند ذكر آنها اينست كه گويند « بار خدايا گناهان ما را ببخش كه ما توبه كننده و پشيمانيم و ديگر گرد گناه نخواهيم گشت » .\r\n وَ مَنْ يَغْفِرُ الذُّنُوبَ إِلَّا اللَّهُ  : اين از نهايت فضل الهى و بسيارى كرم و بزرگى منت اوست و غرض از ترغيب گناهكاران بتوبه و طلب مغفرت ايجاد حسن ظن در مذنبين و تقويت اميد مجرمين مىباشد و اين مطلب چنانست كه آقايى ببنده‌اش كه جرمى بزرگ مرتكب شده گويد : از من عذر بخواه و جز من كيست كه عذر تو را بپذيرد ؟ ! اگر اشكال شود كه بخشش و غفران در بين بندگان هم هست كه از گناه و تقصير\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nيكديگر در ميگذرند و اختصاص به خدا ندارد جواب اينست كه گناهانى را كه موجب استحقاق عقاب است نمىبخشد مگر خداوند و همچنين خداوند گناهان كبيره را مى - بخشد و تقصيرهاى ما نسبت بهم در قبال آنها ناچيز است .\r\n وَ لَمْ يُصِرُّوا عَلى ما فَعَلُوا  : يعنى بر گناه ادامه ندهند و ملازم گناه نشوند .\r\nحسن گويد : اصرار بر گناه اينست كه مردم معصيت را انجام دهند و از آن توبه نمايند و اين معنى نزديك بمعنى اول است و اين گفته كافى نيست بر اينكه توبه مجرد استغفار باشد با اصرار بر گناه زيرا استغفار مؤثر است در صورتى كه اصرار بر گناه نباشد و از پيغمبر اكرم ( ص ) روايت شده كه : هيچ گناهى با اصرار بر آن صغيره نيست و هيچ گناهى اگر استغفار ( و توبه واقعى ) شود كبيره نيست : يعنى گناهان كبيره با توبه و استغفار به حال كبيره بودن باقى نميماند و صغيره با اصرار بر آن به حال صغيره باقى نميماند .\r\nدر تفسير ابن عباس آمده كه اصرار بر گناه يعنى آرامش و عادت يافتن دل بگناه و آن اينست كه گناهكار توبه و استغفار را به كلى ترك گويد .\r\n وَ هُمْ يَعْلَمُونَ  : در اين جمله چند وجه محتمل است :\r\nاول : يعنى مىدانند خطاست و به خطا بودن آن نيز توجه دارند و در حال فراموشى و سهو و غفلت نباشند زيرا خداوند گناهانى را كه بنده از روى فراموشى و غفلت انجام دهد ميبخشايد اگر چه از آنها بعينه توبه نكند ( از جبايى و سدى ) .\r\nدوم : بر دليل گناه بودن آن واقفند زيرا اگر از گناه بودن آن بىخبر باشند و راهى هم به دانستن نداشته باشند گناه از ايشان برداشته است مثل كسى كه از روى نادانى با مادر رضاعى خود تزويج كند كه گناهى بر او نيست - و اينست معنى قول ابن عباس و حسن .\r\nسوم : يعنى ميدانند كه خداوند است كه بخشايش گناهان بدست اوست .\r\n أُولئِكَ  : اشاره است بمتقيان كه اوصافشان گذشت .\r\n جَزاؤُهُمْ  : پاداش ايشان بر اعمال و توبه .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n مَغْفِرَةٌ مِنْ رَبِّهِمْ  : مراد پوشيدن گناهان ايشان است .\r\n وَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها  : تفسير اين قسمت در سوره بقره گذشت .\r\n وَ نِعْمَ أَجْرُ الْعامِلِينَ  يعنى پاداش عمل كنندگان كه عبارتست از بهشت و انواع ثواب و مغفرت و بخشايش گناهان و پرده پوشى معاصى ايشان بزرگ و نيكو پاداشى است و اينها تفضل و لطف الهى است زيرا برداشتن عقاب بواسطه توبه بخشش و تفضل است ولى استحقاق ثواب با توبه عقلًا واجبست زيرا اگر توبه موجب چنين استحقاق نباشد تكليف بتوبه قبيح است چون مشقت دارد .\r\n\r\nنظم آيات :\r\nگفته‌اند : وجه ارتباط آيه بما قبل اينست كه توبه از صفات متقيان است و گفته‌اند اينان يعنى متقيان كه قبلا گفته شده و توبه كنندگان كه در اين آيه ذكر شده دو دسته جدايند كه هر دو اهل بهشتند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\n[ سوره آل‌عمران ( 3 ) : آيات 137 تا 140 
  ]\r\nقَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ ( 137 ) هذا بَيانٌ لِلنَّاسِ وَ هُدىً وَ مَوْعِظَةٌ لِلْمُتَّقِينَ ( 138 ) وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ ( 139 ) إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذِينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِبُّ الظَّالِمِينَ ( 140 )\r\n« 1 »\r\n\r\nترجمه :\r\nپيش از شما ماجراها و كارهايى ( در زمين ) انجام شده بود پس در زمين بگرديد و بنگريد كه پايان كار تكذيب كنندگان ( حق و پيغمبران ) چه ( شوم ) بوده .\r\nاين براى مردم بيانى و براى متقيان پند و موعظه‌اى است .\r\nسستى مكنيد و اندوه مخوريد كه اگر مؤمن باشيد برتر و والاتريد . اگر بشما زخمى رسيده آن قوم ( مشرك ) را نيز زخمى مثل آن رسيده و اين روزها را ميان مردم جابه‌جا ميكنيم تا خداوند مؤمنان را بشناسد و از شما گواهان گيرد و خدا ستمكاران را دوست ندارد .\r\n\r\n\r\n","description":"","footnote":"\r\n( 1 ) سوره آل عمران آيه 137 تا 140 جزء 4 سوره 3\r\n","page_name":" 262 ","page_number":262},
  {"content":"\r\n\r\n\r\nبيان آيه 137 - 138\r\n\r\nلغت :\r\n1 - سنة : راه و مسير قرار دادى كه بايد از آن پيروى شود و از اين معنى است سنت پيغمبر ( ص ) . لبيد گويد :\r\n من معشر سنت لهم آبائهم * و لكل قوم سنة و امامها \r\nراهى كه پدرانشان برايشان جعل كرده‌اند و هر قومى را روشى و سنتى و رهبرى است .\r\nاصل سنت بمعنى استمرار در جهتى است .\r\nسن الماء : آب را ريخت تا حدى كه ظرف لبريز شد و از سرش برفت .\r\nو سنن : استمرار راه .\r\n2 - عاقبة : آنچه كه سبب جلو و قبلى به آن ميانجامد و آخرة به اين معنى نيست چون ممكنست در شمارش اول قرار گيرد .\r\n3 - موعظه : آنچه دل را نرم كند و انسان را به چيزى دعوت كند كه آدمى را از انجام قبيح مانع شود و به كار نيكو وا دارد .\r\nو گفته‌اند موعظه چيزى است كه در انسان تشويق بحسنات را بر انگيزد و او را از سيئات باز دارد .\r\n\r\nتفسير :\r\nچون خداوند رفتار خود را با مؤمن و كافر در دنيا و آخرت بيان داشت اكنون ميفرمايد كه اين روش عادت اوست درباره آفريده‌ها .\r\n قَدْ خَلَتْ  - يعنى گذشت .\r\n مِنْ قَبْلِكُمْ  - قبل از شما اى اصحاب محمد ( ص ) و گفته‌اند خطاب است بفرار كنندگان در جنگ احد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n سُنَنٌ  - روشهايى است از خدا در امم پيشين كه چون پيامبر خود را تكذيب ميكردند خداوند آنها را بيچاره و نابود ميساخت و آثار آنان را باقى نگه ميداشت تا موجب عبرت و پند ديگران شود ( از حسن و ابن اسحاق ) و گفته‌اند سنن يعنى امثال و نمونه‌ها و مثل‌ها ( از ابن زيد ) .\r\nو بعضى گفته‌اند : سنن يعنى امتها و سنت يعنى امت ( از مفضل ) و گفته‌اند يعنى اهل سنن .\r\nو گفته‌اند معنى آيه اينست كه براى هر امتى روش و طريقه‌اى بوده كه متابعت آن كرده‌اند ( از كلبى ) .\r\n فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ  - يعنى سير در زمين كنيد و اخبار تكذيب كنندگان را و آنچه را بايشان رسيده با ديده عبرت بنگريد تا پند گيريد و ديگر مثل اعمال آنها را تكرار منماييد و همچون آنها را تكذيب و انكار پيامبر را مپوييد كه نمونه آن عذابها كه بر ايشان فرود آمده بر شما نيز نازل شود .\r\nمراد از مكذبين كسانى است كه بعث و نشر در قيامت و ثواب و عقاب آخرت را انكار كنند كه خداوند در دنيا بنابودى و هلاك عذابشان كند و در آخرت به عذاب دردناك دوزخ و ذلت بيمانند گرفتارشان نمايد .\r\n هذا  - اشاره است به قرآن .\r\n بَيانٌ لِلنَّاسِ  - يعنى دليل و بيانى است براى همگى ايشان ( از حسن و قتاده . ) و گفته‌اند اشاره است بقول خداوند ( قد خلت من قبلكم سنن ) از ابن اسحاق و بلخى و طبرى .\r\n وَ هُدىً  - على بن عيسى گويد فرق بين بيان و هدى اينست كه بيان روشن ساختن معنى چيزى است براى ديگرى هر چه باشد ولى هدايت روشن ساختن طريق رشد و سعادت كه طرف به آن راه رود و به راه گمراهى نرود .\r\n وَ مَوْعِظَةٌ لِلْمُتَّقِينَ  - و اينكه فرموده اين بيان قرآن براى متقين است و با اينكه قرآن بيان و هدايت و موعظه براى همه مردم مىباشد از اينروست كه تنها متقين هستند كه از آن بهره مىبرند و بهدايتش هدايت ميگردند و از مواعظش پند ميگيرند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nبيان آيه 139 - 140\r\n\r\nلغت :\r\nوهن - سستى .\r\n2 - اعلون - جمع اعلى و مؤنث آن علياء و جمع عليا ( عليات و على ) .\r\n3 - فرق بين لمس و مس اينست كه لمس چسبيدن بدن است به چيزى همراه با احساس آن چيز و مس صرف چسبيدن است .\r\n4 - دولة - روى آوردن اقبال بجمعى به اينكه به مقصود برسند .\r\n5 - ادان اللَّه فلاناً من فلان - يعنى خداوند شانس و روى آورى آن را براى او قرار داده .\r\nدولة به دو لغت آمده ضم دال ( دولة ) و فتح دال ( دولة ) .\r\nو گفته‌اند بضم دال درباره مال و بفتح آن درباره پيروزى جنگ به كار رود .\r\n\r\nشأن نزول :\r\nآيه براى تسليت مؤمنان آمده بمناسبت رنجها و زحمتهايى كه در احد بايشان رسيد . ( از زهرى و قتاده و ابن نجيح ) .\r\nو گفته‌اند كه چون مسلمين در روز احد از شكاف كوه عقب نشينى كردند و خالد با سواران مشركين آهنگ كوه كرد كه به آن شكاف بالا رود پيغمبر عرضه داشت : بار خدايا از بالا رفتن اينان جلو بگير كه ما را جز به تو قوتى نيست خداوندا در اين شهر جز اين افراد اندك كسى ترا نميپرستد . در اينوقت خداوند اين آيه فرستاد و در پى آن جمعى از تير اندازان بكوه بالا رفتند و سواران مشركين را تير باران كردند تا آنها را به عقب نشينى وا داشتند و مسلمانان بر كوه صعود نمودند و اينست قول خداوند .\r\n وَ أَنْتُمُ الْأَعْلَوْنَ  - از ابن عباس .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nكلبى گويد : آيه پس از روز احد آمد هنگامى كه پيغمبر ( ص ) اصحابش را امر كرد كه دشمن را تعقيب كنند در حالى كه اصحاب زخمدار بودند و فرمود با ما همراه نشوند مگر كسانى كه ديروز در احد با ما بودند و اين فرمان بر مسلمين گران آمد پس خداوند اين آيه را فرستاد و دليل كلبى بر اين سخن اين قسمت آيه است  وَ لا تَهِنُوا وَ لا تَحْزَنُوا . . .  يعنى به خود غم و سستى راه ندهيد كه شما برتر و بالاتريد . . .\r\n\r\nتفسير :\r\nسپس خداوند مسلمين را ببزرگى و عظمت روح برميانگيزد و از سستى و اندوه نهى ميفرمايد و وعده پيروزى عاجل و حسن عاقبت و آجل بديشان ميدهد .\r\n وَ لا تَهِنُوا  - يعنى در جهاد با دشمنان سستى مكنيد .\r\n وَ لا تَحْزَنُوا  - و از آنچه كه به پيكرها و يا ثروت‌هاى شما ميرسد اندوه مخوريد .\r\nو گفته‌اند يعنى : با جراحتهايى كه بشما رسيده سست مشويد و بواسطه مصيباتى كه متوجه شما گشته اندوهگين مباشيد .\r\nو گفته‌اند مراد اينست كه از شكستى كه به ظاهر نصيب شما شده سست مشويد و براى غنيمتهايى كه از كفتان رفته غم مخوريد .\r\n وَ أَنْتُمُ الْأَعْلَوْنَ  - يعنى سرانجام شما پيروز و منصور خواهيد بود و گفته‌اند يعنى شما از نظر مقام بالاتريد .\r\n إِنْ كُنْتُمْ مُؤْمِنِينَ  - اگر مؤمنيد مراد اينست كه كسى كه به خدا ايمان دارد نبايد بواسطه اعتماد و اطمينانى كه به حق دارد حزن و سستى در او راه پيدا كند .\r\nو ممكنست مراد اين باشد كه اگر بوعده نصرت و پيروزى كه من بشما داده‌ام مؤمنيد هرگز غم و سستى به خود راه مدهيد سپس خداوند به تسليت مؤمنان مىپردازد .\r\n إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ  - يعنى اگر بشما جراحتهايى رسيده بدشمنان شما نيز مانند آنها رسيده است ( از ابن عباس ) .\r\nو گفته شده مراد اينست كه اگر در روز احد زخمهايى بشما رسيده نظير آنها در جنگ بدر بدشمنانتان نيز رسيده است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nانس بن مالك گويد : در روز احد على ( ع ) را نزد پيغمبر ( ص ) آوردند كه شصت و چند زخم شمشير و نيزه به پيكر مقدسش رسيده بود .\r\nپيغمبر دست مبارك بر زخمهاى وى بماليد و دستماليدن همان و شفا يافتن باذن خدا همان چنان كه گويى از اول زخمى نبود .\r\nاز ابن عباس است كه در روز احد ابو سفيان بكوه بالا رفت . پيغمبر عرضه داشت خداوندا ابو سفيان را نرسد كه بر ما بلندى يابد ابو سفيان ساعتى درنگ كرد و فرياد بر آورد كه : اين روز تقاص آن روز ( يعنى رنج و كشته شدگان و جراحات امروز شما تقاص و در برابر جراحات و مقتولين روز بدر ما ) همانا روزگار همواره در گردش و دگرگونى است ( و هر روزى بكام كسى است ) و جنگ يك روز بنفع ماست و ديگر روز بزيان ما .\r\nپيغمبر ( ص ) باصحاب فرمود پاسخش گوييد اصحاب فرياد بر آوردند كه مقتولين شما و ما يكسان نيستند كه كشته شدگان شما در دوزخند و از ما شهيد و اهل بهشتند .\r\nابى سفيان فرياد بر آورد كه ( و لنا عزى و لا عزى لكم ) يعنى ما عزى داريم و شما را عزّايى « 1 » نيست .\r\nپيامبر فرياد بر آورد كه : اللَّه مولانا و لا مولى لكم ، يعنى خدا مولاى ماست و شما را مولايى نيست .\r\nابو سفيان گفت : اعل هبل ( هبل « 2 » بلند است و بزرگ ) پيغمبر فرمود : اللَّه اعلى و اجل ( خدا بلندتر و بزرگتر است ) .\r\n وَ تِلْكَ الْأَيَّامُ نُداوِلُها بَيْنَ النَّاسِ  - يعنى ما روزگار را گاهى بكام و نفع مردم ميچرخانيم و گاه ديگر بضررشان ( از حسن و قتاده و ربيع و سدى و ابن اسحاق ) و همانا خداوند روزگار را بين مسلمانان و كفار بگردش ميآورد گاه بكاستن رنج از مسلمين و گاه بافزودن رنج بر ايشان و البته نه با پيروزى كفار عليه ايشان زيرا پيروزى علامت محبت داشتن است و خداوند بكفار هرگز محبتى ندارد و خداوند براى دنيا دگرگونى\r\n\r\n\r\n","description":"","footnote":"\r\n( 1 ) عزا نام بت بزرگ قريش كه در خانه كعبه نصب شده بود .\r\n( 2 ) هبل - نيز بت بزرگ عرب در خانه كعبه .\r\n","page_name":" 267 ","page_number":267},
  {"content":"\r\n\r\nو اقبال را قرار داد براى اينكه مسلمين به دنيا و روزگار دل نبندند و اطمينان پيدا نكنند و در نتيجه رغبت و حرصشان نسبت به آن اندك باشد چون همواره لذات دنيا رو بزوال است و زندگى آن آميخته بشرنگ محنتها است .\r\nو نيز براى اينكه براى جهان آخرت كه خود ابدى و جاويد و نعمتهايش زوال ناپذير است بكوشند .\r\nو اينكه دولت و گردش روزگار را گاه بنفع مسلمين و گاهى بضررشان قرار ميدهد اينست كه ايمانشان بر وجه صحيح و طبق منطق و حجت باشد چون اگر دنيا همواره بكام مسلمين بود بسيارى از مردم براى همين مطلب بعنوان تفأل باسلام ميگراييدند .\r\nو اين نكته نيز معلوم باشد كه پيغمبر در هر كار و هر موضعى پيروز بود يا پيروزى ابتدايى و يا در سرانجام كار و دائمى ، نبودن غلبه ظاهرى پيغمبر ( ص ) به همان مصلحتى بود كه فوقاً بيان داشتيم .\r\n وَ لِيَعْلَمَ اللَّهُ الَّذِينَ آمَنُوا  - مفعول ديگر ( ليعلم ) محذوف است و تقدير چنين است : « تلك الايام نداولها بين الناس لوجوه من المصالح و الحكمة و ليعلم اللَّه . . . » يعنى روزگار را بين مردم ميچرخانيم براى مصالح و حكمتهايى و براى اينكه خدا بشناسد مؤمنين را در حالى كه بوسيله ايمان از ديگران تميز داده شده‌اند و ممتازند . و روى اين معنى يعلم ( ميداند ) بمعنى يعرف ( ميشناسد ) نيست زيرا مراد اين نيست كه خداوند ذات و شخص مؤمنين را بشناسد بلكه مقصود اينست كه تميز آنها را بواسطه ايمان بداند « 1 » .\r\nو ممكنست مقصود اين باشد كه : خدا مؤمنان را بشناسد بواسطه صبر و پايدارى كه در راه جهاد با دشمن از خود نشان ميدهند يعنى با آنها مثل كسى كه بصبر و پايدارى شناخته شده‌اند رفتار خواهد كرد . خداوند پيش از اظهار ايمان حال آينده آنها را ميدانست .\r\n\r\n\r\n","description":"","footnote":"\r\n( 1 ) فرق بين علم و معرفت اينست كه معرفت بامور جزئى و ذوات و اشخاص تعلق ميگيرد و علم بامور كلى و لذا در اينجا اگر مراد شناخت خود و ذات مؤمنان باشد بايد يعرف به كار رود و اگر مراد تميز مؤمنين از كافر باشد يعلم به كار ميرود . ( مترجم )\r\n","page_name":" 268 ","page_number":268},
  {"content":"\r\n\r\nچنان كه پس از آن ميداند با اين تفاوت كه قبل از اظهار ايمان ميدانست كه در آينده از كافران ممتاز خواهند شد و پس از اظهار ايمان ميداند كه اكنون تميز داده شده‌اند و ممتاز گشته‌اند پس تفاوت در علم خداوند نيست بلكه در معلوم است كه اظهار ايمان ايشان است كه قبل از انجام يا بعد از آن تفاوت دارد پس در علم خدا تغيير نيست بلكه در معلوم يعنى خبرى است كه مورد علم او واقع مىشود . بعضى گفته‌اند مقصود آيه اينست كه تا اولياء خدا بدانند تميز مؤمن از كافر را و اينكه علم را به خود نسبت داد براى تجليل و بزرگداشت اولياء مىباشد كه دانستن آنها دانستن خداست .\r\nو گفته‌اند مراد اينست كه خداوند بداند صبر و شكيبايى صابران و بيتابى و سستى جزع كنندگان را .\r\nو نيز گفته‌اند يعنى تا خداوند مؤمن را از منافق جدا كند و بشناسد و با ذكر مؤمن از ذكر منافق كه بقرينه معلوم است بى نياز شد .\r\n وَ يَتَّخِذَ مِنْكُمْ شُهَداءَ  - در اينجا دو قولست :\r\n1 - تا بوسيله شهادت كسانى را كه در يوم احد شهيد شده‌اند گرامى سازد . ( از حسن و قتاده ) .\r\n2 - خداوند بواسطه جلالت قدر و بلندى مرتبه‌اى كه داريد شما را بر گناهان مردم شاهد قرار دهد و شهداء جمع شاهد و شهيد است ( از ابى على جبايى ) و از اينرو شهداء ناميده شوند كه اعمالى را كه شهادت ميدهند و مشاهده كرده‌اند ( اين در صورتيست كه جمع شاهد باشد ) و اما اگر جمع شهيد باشد از اينرو شهداء ناميده ميشوند كه جان خود را از روى علم و ديدن و شهود ميدان جنگ و كشتار نثار كردند و فرار ننمودند .\r\n وَ اللَّهُ لا يُحِبُّ الظَّالِمِينَ  - ظاهر معنى و فايده آن اينست كه خداوند ظالمان را بواسطه محبوب بودنشان بر مؤمنان مسلط نميكند و تمكن نميدهد بلكه براى مصالحى كه گفته شد و هم براى آمرزش گناه مؤمنان چنان كه در آيهء بعد ميگويد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\n[ سوره آل‌عمران ( 3 ) : آيات 141 تا 143 
  ]\r\nوَ لِيُمَحِّصَ اللَّهُ الَّذِينَ آمَنُوا وَ يَمْحَقَ الْكافِرِينَ ( 141 ) أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ ( 142 ) وَ لَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْهُ فَقَدْ رَأَيْتُمُوهُ وَ أَنْتُمْ تَنْظُرُونَ ( 143 )\r\n« 1 »\r\n\r\nترجمه :\r\nتا خداوند مؤمنان را تصفيه كند و كافران را نقصان دهد .\r\nگمان كرديد كه ببهشت ميرويد پيش از آنكه خداوند جهاد كنندگان شما را ( با انجام جهاد ) باز شناسد و معلوم بدارد و صبر كنندگان شما را ( با صبر در جهاد ) معلوم سازد .\r\nشما بوديد كه پيش از آنكه مرگ ( و ميدان جهاد را ) ببينيد آرزوى مرگ ميكرديد ولى آن را ديديد و تماشايى شديد ( و از جهاد باز ايستاديد ) .\r\n\r\n\r\n","description":"","footnote":"\r\n( 1 ) سوره آل عمران آيه 141 تا 143 جزء 4 سوره 3\r\n","page_name":" 270 ","page_number":270},
  {"content":"\r\n\r\n\r\nبيان آيهء 141\r\n\r\nلغت :\r\nتمحيص در اصل تخليص و خالص گردانيدن است .\r\nخليل گويد : محص يعنى خلوص از عيب ( محصه - امحصه - محصاً ) او را از هر عيبى خالص گردانيد .\r\nاللهم محص عنا ذنوبنا - يعنى خداوندا پاك كن گناهان ما را .\r\n2 - محق در اصل نابود ساختن چيزى بتدريج و از اينرو معنى نقصان در آن خوابيده .\r\n( انمحق الشيء و تمحق ) يعنى اندك اندك بركت آن برفت .\r\nمحاق : آخر ماه چون نور ماه كم كم از بين ميرود و پايان مىپذيرد .\r\n\r\nتفسير :\r\nاينك خداوند مصلحت در جابجا كردن روزگار ( و اقبال ) را بين مردم بيان مىكند :\r\n وَ لِيُمَحِّصَ اللَّهُ الَّذِينَ آمَنُوا  : در معنى آيه چند قول گفته شده :\r\n1 - يعنى براى اينكه خداوند مؤمنان را امتحان كند .\r\n وَ يَمْحَقَ الْكافِرِينَ  : يعنى آنها را نقصان دهد ( از ابن عباس و مجاهد ) .\r\n2 - يعنى تا خداوند گناهان مؤمنان را بر طرف كند ( زجاج ) .\r\n3 - خداوند مؤمنان را با آزمايش و ابتلاء نجات دهد و كافران را در موقع امتحان هلاك سازد ( از على بن عيسى ) .\r\nو آيه دلالت دارد كه خداوند اقبال و دنيا را بين مردم جابجا مىكند ( و هر روزى دنيا را بكام كسى ميچرخاند ) تا گناه مؤمنان را پاك سازد و كافران را نابود گرداند و نقصان بخشد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو علت اينكه به اين وسيله آنها را از گناه ميسترد و پاك مينمايد دو چيز است :\r\n1 - در اينكه كافران را آزاد ميگزارد و قدرت را از ايشان نميگيرد تا بر مسلمين بتازند و به آنها مصيبت وارد كنند براى اينست كه آنها را در معرض صبر و بردبارى كه وسيله اجر عظيم است در آورد و وزر و وبالهاى بسيارى از ايشان فرو ريزد .\r\n2 - در اين كار لطفى است كه آنها را به ياد خدا اندازد و به اين وسيله از ارتكاب گناه محفوظ مىدارد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nبيان آيه 142 - 143\r\n\r\nلغت :\r\nفرق بين تمنى و اراده اينست كه اراده از افعال قلوب است و تمنى همان قول گوينده است كه گويد كاش چنين و چنان بود و كاش چنين و چنان نبود .\r\nو گفته‌اند تمنى معنى قلبى ( و حالت خواهش درونى ) است كه با اين گفته مطابقت داشته باشد ولى معنى صحيح همان اولى است .\r\n\r\nتفسير :\r\nچون خداوند مردم مؤمن را بجهاد ترغيب فرمود ، اكنون بر اين سخن ميافزايد كه ببهشت نميرسيد مگر با آزمايش و امتحان و ميفرمايد :\r\n أَمْ حَسِبْتُمْ أَنْ تَدْخُلُوا الْجَنَّةَ  : مراد استفهام انكارى است . يعنى اى مردم مؤمن گمان ميكنيد كه داخل بهشت خواهيد شد ؟ !  وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ  : يعنى در حالى كه هنوز مجاهدان جهاد نكرده‌اند تا خداوند جهادشان را بداند و نيز صابران هنوز صبر خود به كار نبرده‌اند تا صبرشان در جهاد معلوم گردد .\r\nو نيز ممكنست مراد اين باشد كه آيا گمان ميكنيد هنوز جهادى واقع نشده وارد بهشت خواهيد شد منتهى براى اختصار به اين عبارت نقل شده و بنا بر اين تقدير عبارت چنين است : « و لما لم يكن المعلوم من جهاد الذى اوجب عليكم - يعنى هنوز جهاد واجب بر شما واقع و انجام نشده » .\r\n وَ لَقَدْ كُنْتُمْ  : يعنى اى اصحاب محمد ( ص ) .\r\n تَمَنَّوْنَ الْمَوْتَ  : آرزوى مرگ ميكرديد . اين جمله اشاره است به كسانى كه در جنگ بدر زنده مانده بودند و آرزوى شهادت داشتند ولى اكثر آنها در جنگ احد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nفرار كردند اينست كه خداوند ايشان را مورد عتاب قرار داده ( از حسن و مجاهد و ربيع ) .\r\n مِنْ قَبْلِ أَنْ تَلْقَوْهُ فَقَدْ رَأَيْتُمُوهُ  : ضمير در « تلقوه » و « رأيتموه » بمرگ بر ميگردد يعنى قبل از اينكه اسباب مرگ را كه جنگ است ببينيد آرزوى شهادت ميكرديد و اكنون ديديد .\r\nو مراد از ديدن موت ديدار اسباب و مقدمه موت يعنى جنگ و جهاد است چون مرگ ديدنى نيست .\r\n وَ أَنْتُمْ تَنْظُرُونَ  : گفته شده كه اينجمله تأكيد رؤيت است چنان كه گويى آن را با چشم خود ديدم كه كلمه با چشم خود تأكيد ديدم مىباشد و اين تأكيد براى اينست كه معلوم شود مراد رؤيت با قلب نيست بلكه ديدن با چشم است .\r\nو گفته‌اند يعنى : در حالى كه محمد ( ص ) را مىبينيد و در جمله محذوفى است .\r\n( فلم انهزمتم : يعنى چرا فرار كرديد ) در حالى كه محمد ( ص ) را مىبينيد .\r\nاگر سؤال شود چگونه مؤمنان آرزو داشتند كه مشركان آنان را بكشند تا به درجه شهادت نايل شوند ؟ و اصلا چنين آرزويى جايز است ؟\r\nجواب گوييم جايز نيست زيرا قتل مشركين ايشان را گناه است و آرزوى معصيت جايز نيست چنان كه خداوند همچنين اراده‌اى نميكند و بچنين كارى امر نميفرمايد پس مراد اينست كه مؤمنان تمنى شهادت داشتند به اينكه آن قدر در جهاد مقاومت كنند تا جان خود را فدا نمايند .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\n[ سوره آل‌عمران ( 3 ) : آيات 144 تا 145 
  ]\r\nوَ ما مُحَمَّدٌ إِلاَّ رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ ( 144 ) وَ ما كانَ لِنَفْسٍ أَنْ تَمُوتَ إِلاَّ بِإِذْنِ اللَّهِ كِتاباً مُؤَجَّلاً وَ مَنْ يُرِدْ ثَوابَ الدُّنْيا نُؤْتِهِ مِنْها وَ مَنْ يُرِدْ ثَوابَ الْآخِرَةِ نُؤْتِهِ مِنْها وَ سَنَجْزِي الشَّاكِرِينَ ( 145 )\r\n« 1 »\r\n\r\nترجمه :\r\nمحمد ( ص ) نيست مگر رسول ( الهى ) كه قبل از او نيز پيامبرانى بوده‌اند اگر وفات يابد يا كشته شود به پشت خود بر ميگرديد و هر كس بازگشت كند خدا را هيچ زيانى نرسد و خداوند شاكران را جزا و پاداش خواهد داد .\r\nهيچ نفسى را نرسد كه بىاجازهء خدا بميرد . نوشته و ثبتى است مدت‌دار و هر كس پاداش دنيا خواهد از آن دهيمش و هر كه پاداش اخروى خواهد از آن دهيمش و سپاسگزاران را پاداش خواهيم داد .\r\n\r\n\r\n","description":"","footnote":"\r\n( 1 ) سوره آل عمران آيه 144 - 145 جزء 4 سوره 3\r\n","page_name":" 275 ","page_number":275},
  {"content":"\r\n\r\n\r\nبيان آيهء 144\r\n1 - محمد : از حمد است و تحميد بالاتر از حمد است و معناى محمد ( از تحميد ) يعنى مستغرق در همهء محامد مىباشد زيرا مستوجب تحميد نيست مگر آن كس كه در كمال مستولى باشد .\r\nخداوند عز اسمه پيامبرش را به دو اسم مشتق از اسم خود گرامى داشت كه يكى محمد است و يكى احمد ( صلى اللَّه عليه و آله ) و به همين معنى اشاره كرده است حسان بن ثابت :\r\n نبى اتانا بعد يأس و فترة * من الدين و الاوثان فى الارض تعبد \r\n و شق له من اسمه ليجله * فذو العرش محمود و هذا محمد \r\nيعنى پيامبرى كه براى ما آمد پس از نوميدى ما از اصلاح و پس از مدت زمانى كه نور دين خاموش شده بود در سراسر زمين بتها مورد پرستش واقع گشته بودند و خداوند نام او را از نام خود مشتق ساخت تا او را تجليل و تكريم كرده باشد و نام خداوند محمود است و نام پيغمبر محمد ( ص ) .\r\n\r\nمورد و شأن نزول :\r\nمفسران گويند : سبب نزول اين آيه اينست كه چون روز احد به دروغ شايع كردند كه پيغمبر اكرم كشته شده عده‌اى گفتند كه اگر پيغمبر بود كشته نميشد و گروهى ديگر گفتند ما در راه همان هدفى كه حضرتش مىجنگيد خواهيم جنگيد تا بوى ملحق شويم و عده‌اى راه ارتداد پيمودند و گروهى راه فرار گزيدند .\r\n( و اين آيه نازل شد ) و علت اصلى شكست مسلمين فرار تير اندازان شكاف احد بود و داستان از اينقرار است :\r\nپيغمبر اكرم ( ص ) پس از گماردن سربازان اسلام در سنگرگاههاى خود پنجاه تيرانداز ماهر را برياست عبد اللَّه بن جبير در تنگه كوه احد مستقر ساخت و فرمود جاى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nخود را به هيچ وجه خالى نكنيد كه ما همواره پيروز خواهيم بود تا زمانى كه شما در جايگاه خود ثابت بمانيد .\r\nقريش آمدند در حالى كه خالد بن وليد در ميمنه سپاه و عكرمة بن ابى جهل در ميسره لشگر بود و زنانشان از عقب آنان را بدرقه ميكردند و دف و نى مينواختند و سرود مىخواندند و پايكوبى ميكردند .\r\nتنور جنگ افروخته شد پيغمبر ( ص ) فرمود كيست كه اين شمشير بستاند و چنان كه شايسته است آن را بر سر دشمنان فرود آرد چندان كه كج شود .\r\nابو دجانه سماك بن خرشه انصارى آن را بگرفت و عمامه‌اى سرخ بر سر نهاد و با تبختر راه ميرفت و چنين رجز مىخواند :\r\n انا الذى عاهد فى خليلى * ان لا اقيم الدهر فى الكيول \r\n اضرب بسيف اللَّه و الرسول \r\nيعنى : منم آنكه خليلم از من عهد گرفته كه تا آخرين صف دشمن را باقى نگزارم اينك با شمشير خدا و پيغمبر مىجنگم .\r\nپيغمبر فرمود : اين گونه راه رفتن را خدا و پيامبر دشمن دارد مگر در چنين جايگاهى ( كه برابر دشمن است ) .\r\nسپس پيغمبر و اصحابش بمشركين حمله بردند و آنها را شكست و فرارى دادند و امير مؤمنان على بن - ابى طالب - چنان كه گذشت پرچمداران - را بكشت و خداوند نصرت خود را بر مسلمانان فرو فرستاد .\r\nزبير گويد : هند و همراهانش را ديدم كه پا بفرار نهاده‌اند و از كوه بالا ميروند و خدام خود را صدا ميزنند كه بياريشان بشتابند و جز بنگهدارى آنها بكارى نپردازند .\r\nدر اينوقت چون تيراندازان ديدند كه دشمن عقب نشينى كرد و مسلمين بغارت اموال ايشان پرداخته‌اند آنها نيز قصد غارت كردند و در ميانشان اختلاف پديد آمد دسته‌اى گفتند كه امر پيغمبر ( ص ) را پشت‌سر منهيد . گروهى گفتند ديگر كارى بما نيست ( و جنگ بنفع ما خاتمه يافته ) و براى جمع غارت بسپاه ملحق شدند .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدر اينوقت خالد متوجه شد كه اكثر تيراندازان سنگر را خالى كرده و مسلمين بجمع غنيمت سرگرم شده و از پشت سر حامى ندارند ، سواران خود را صدا زد و از عقب بر ياران پيغمبر حمله آورد و آنها را شكست داد و بكشت و عبد اللَّه بن قميه حارثى سنگى به طرف پيغمبر پرتاب كرد و بينى و دندان پيشين حضرت را بشكست و او را برو در انداخت . اصحاب كه اين ديدند از اطرافش پراكنده شدند و عبد اللَّه به قصد قتل حضرتش حمله‌ور گشت ، مصعب بن عمير پرچمدار پيغمبر در بدر و احد به دفاع از وى بجلوى عبد اللَّه بن قميه رفت نام پرچم پيغمبر عقاب بود كه به دست داشت ولى به دست وى شهيد شد وى پس از قتل مصعب پيغمبر را كه به آن حال ديد كشته پنداشت و فرياد برآورد كه من محمد را بكشتم و ندايى ديگر بسيار بلند برخاست كه محمد كشته شد و گويند اين منادى شيطان بود در نتيجه مردم به كلى از پيغمبر گريختند و از گرد او پراكنده شدند حضرت مرتب مردم را به خود ميخواند و ميفرمود اى بندگان خدا بسوى من بشتابيد تا اينكه 30 مرد گردش جمع گشتند و از وجود مقدسش حمايت كردند تا مشركان را از اطرافش پراكنده ساختند و دور كردند . سعد بن ابى وقاص چندان به مشركين تير انداخت كه زه كمانش باريك و ساييده شد و دست طلحة بن عبيد اللَّه آسيب ديد و خشك گشت و چشم قتادة بن نعمان از حدقه در آمد تا اينكه پيغمبر آن را بجاى خود برگردانيد و بهتر از اول شد .\r\nچون پيغمبر بازگشت ابى بن خلف جمحى به او رسيد و به پيغمبر گفت نجات نيابم اگر ترا سالم رها كنم ! ياران پيغمبر گفتند يا رسول اللَّه اجازه فرماييد يكى از ما به او حمله بريم . پيغمبر فرمود واگذاريدش او را رها كردند تا نزديك پيغمبر « ص » رسيد .\r\nابى قبل از اين چون پيغمبر را مىديد ميگفت اسبى نجيب و قوى دارم كه هر روز 16 رطل علف به او ميخورانم تا بر آن سوار شوم و ترا بقتل رسانم و پيغمبر ميفرمود بلكه انشاء اللَّه من ترا خواهم كشت .\r\nدر اينوقت كه ابى به پيغمبر نزديك شد حضرت حربه‌اى از حرث بن صمه گرفت و به او روى آورد و بگردنش ضربه‌اى نواخت تا خراشى در آن پديد آمد و بدون فاصله از\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاسب به زير افتاد و همچون گاو بانگ بر ميآورد و فرياد ميكرد كه محمد مرا كشت . يارانش او را از معركه بيرون بردند و ميگفتند بر تو عيبى نمىبينيم . وى گفت اگر اين ضربه بر افراد دو قبيله ربيع و مضر فرود ميآمد همگان را ميكشت مگر محمد مرتب مرا بقتل تهديد نميكرد و پس از يك روز بمرد .\r\nبهر حال خبر شهادت پيغمبر منتشر گشت جمعى مسلمين گفتند كاش رسولى نزد عبد اللَّه بن ابى ميفرستاديم كه براى ما از ابى سفيان امان گيرد و گروهى از منافقان گفتند اگر محمد كشته شده بدين پيشين خود بازگرديد .\r\nانس بن نصر عموى انس بن مالك گفت اى مردم اگر محمد ( ص ) كشته شد صداى محمد زنده است زندگى پس از مرگ محمد ( ص ) چه لطف و ثمرى دارد در راه همان هدفى كه رسول اكرم ميجنگيد شما هم بجنگيد و در همان راه بميريد .\r\nسپس دست بدعا برداشت و گفت خداوندا من از گفته اين جمع مسلمان از تو پوزش مىطلبم و از آنچه ايندسته منافقان آورده‌اند بيزارى ميجويم سپس شمشير بكشيد و بجنگيد تا شربت شهادت بنوشيد .\r\nسپس پيغمبر به پناه صخره‌اى رفت و مردم را بخواند اول كسى كه پيغمبر را شناخت كعب بن مالك بود . او گويد چشمان حضرت را از زير كلاه‌خود بشناختم كه ميدرخشد و با بلندترين صدا فرياد برآوردم اى معشر مسلمين بشارت باد كه اين رسول اللَّه است كه ايستاده حضرت به من اشاره كرد كه ساكت باش . عده‌اى از اصحاب بسويش شتافتند حضرت آنها را بر فرار ملامت گفت . در پاسخ گفتند : يا رسول اللَّه پدران و مادران فدايت باد بما خبر رسيد كه شما شهيد شده‌ايد و دلهاى ما از اينخبر بوحشت افتاد و در نتيجه فرار اختيار نموديم در اينجا خداوند اين آيه فرستاد و ما محمد الا رسول . . .\r\n\r\nتفسير :\r\nاكنون خداوند بيان ميفرمايد كه هيچگاه نبايد امر الهى متروك بماند چه پيغمبر بين آنها باشد و چه نباشد :\r\n وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ  : يعنى محمد بشريست كه\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nخداوند او را براى رسالت خود برگزيد كه قبل از او نيز پيامبرانى بودند كه رسالت خود را به انجام رسانيدند و از دنيا رفتند و بعضى از آنها نيز كشته شدند و محمد ( ص ) نيز مانند پيغمبران گذشته وفات خواهد كرد و مرگ و شهادت براى او محال نيست .\r\nو گفته‌اند مراد اينست كه اصحاب انبياء پس از مرگ و يا قتل پيغمبر خود مرتد نشدند شما نيز به آنها اقتدا كنيد .\r\nسپس خداوند اين سخن را تأكيد ميفرمايد :\r\n أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  - يعنى اگر خدا او را بميراند يا كافران او را بكشند شما پس از ايمان مرتد و كافر ميشويد .\r\nو اينكه ارتداد را انقلاب و بازگشت به پشت سر ، كه رجوع بقهقرا و عقب عقب رفتن است ناميده از اينروست كه رده خروج از اسلام و رفتن بسوى بدترين اديانست چنان كه انقلاب ( عقب عقب رفتن ) زشتترين صورت راه رفتن است و همزه در  ( أَ فَإِنْ ماتَ . . . )  براى انكار است كه به صورت استفهام مىباشد مثل اينجمله ( أ تختار الفساد على الصلاح - يعنى فساد را بر صلاح اختيار ميكنى ) كه در مقام انكار است يعنى چنين كارى نبايد كنى .\r\n وَ مَنْ يَنْقَلِبْ عَلى عَقِبَيْهِ  - يعنى هر كس از دينش برگردد  فَلَنْ يَضُرَّ اللَّهَ شَيْئاً  - دليل بر وعيد است و حاصل آيه چنين است : هر كه مرتد شود ضررش به خودش بازگردد و هر كس شكر نمايد ايمن باشد و نفع آن به خودش برسد .\r\n\r\nفصل : در بيان آنچه درباره اسم محمد ( ص ) آمده .\r\nكفار قريش پيغمبر را ( مذمم ) ميناميدند و اين كلمه را مىگفتند و پشت سر آن لعن مىفرستادند . ابو هريره از حضرت حديث مىكند كه فرمود :\r\nآيا نمىبينيد كه خداوند چگونه لعن قريش را از من بگردانيد و آنها را دشنام داد . آنان مذمم را دشنام ميدهند و نام من محمد است .\r\nدر حديث حضرت على بن موسى الرضا ( ع ) بطور مسند « 1 » از اجداد از خود پيغمبر اكرم نقل شده كه : وقتى نام فرزندتان را محمد گزاريد او را گرامى بداريد و در مجالس جا\r\n\r\n\r\n","description":"","footnote":"\r\n( 1 ) مسند حديثى است كه نام راويان آن تا معصوم ذكر شده باشد\r\n","page_name":" 280 ","page_number":280},
  {"content":"\r\n\r\nبرايش باز كنيد و بر او اخم مكنيد و هيچ مردمى نيستند كه مجلس مشورتى تشكيل دهند كه محمد نام يا احمد نام در ميان ايشان باشد جز اينكه اگر او را طرف مشورت قرار دهند برايشان خير پيش خواهد آمد .\r\nاز انس بن مالك است كه روزى پيغمبر در بازار بود مردى صدا زد و گفت يا ابو القاسم حضرت متوجه او شد . مرد گفت مرادم آن ديگرى است . پيغمبر فرمود مرا هميشه باسم يعنى محمد صدا كنيد و بكنيه يعنى ابو القاسم صدا مكنيد .\r\nاز ابى هريره است كه پيغمبر فرمود اسم و كنيه من هر دو را بر يك نفر منهيد .\r\nخدا ميدهد و من تقسيم مينمايم ( چون ابو القاسم يعنى پدر تقسيم كننده ) ، سپس اين مطلب را فقط براى على ( ع ) و فرزندش اجازه داد .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nبيان آيه 145\r\n\r\nتفسير :\r\n وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ  - يعنى هيچ نفسى و جاندارى جز به اجازه خدا نخواهد مرد مثل آيه شريفه  ( ما كانَ لَكُمْ أَنْ تُنْبِتُوا شَجَرَها )  يعنى نبود براى شما كه شاخه درختش را برويانيد كه معنى و مراد اينست ( ما كنتم لتنبتوا شجرها يعنى درختش را شما نرويانيديد ) و تفنن در عبارت براى اينست كه روياندن تحت اختيار بشر نيست و در آيه اخبار به اين مطلب است كه مرگ جز با اجازه خدا نخواهد بود و اين سخن تسليت مؤمنان است بمرگ پيغمبر كه اين نيز به اجازه خداست و هيچكس پس از مرگ او نبايد از دينش برگردد و بر اين امر عذرى ندارد .\r\nو گفته‌اند اين سخن تحريك بر جهاد است كه مسلمين چون بدانند كه بىاجازه خدا نميميرند از جنگ هراس به خود راه ندهند كه جهاد اجل نرسيده را جلو نيندازد و ترس و فرار از جهاد مرگ رسيده را عقب نياندازد . در معنى جملهء باذن اللَّه دو احتمال است :\r\n1 - بعلم خدا .\r\n2 - بامر خدا .\r\nابو على جبايى گويد : در آيه دلالت است كه هيچكس جز خدا بر موت قدرت ندارد چنان كه بضد مرگ يعنى حيات قدرت ندارد و گرنه ( مرگ باذن خدا است ) معنى نداشت .\r\n كِتاباً مُؤَجَّلًا  : يعنى خداوند براى هر زنده‌اى مدتى معين از حيات و مرگى معين مقدر كرده كه جلو و عقب نخواهد شد .\r\nو گفته‌اند : يعنى حكم لازم و مبرم و حتمى است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n وَ مَنْ يُرِدْ ثَوابَ الدُّنْيا نُؤْتِهِ مِنْها  : در معناى اين جمله چند قولست :\r\n1 - يعنى هر كه براى دنيا كار كند از قسمت دنيائيش محروم نخواهيم كرد ولى از آخرت بهره‌اى نخواهد داشت ( ابن اسحاق ) .\r\n2 - هر كس از جهاد خود قصد اجر دنيوى يعنى غنيمت داشته باشد به او مىدهيم .\r\nو آيه بيان مىدارد كه به دنيا رسيدن جاى حسرت ندارد زيرا كه دنيا به خوب و بد داده شود ( جبايى ) .\r\n3 - هر كس با عمل بمستحبات قصد پاداش دنيوى داشته باشد در حالى كه گناهان كبيره را انجام مىدهد در دنيا به او پاداش مىدهيم ولى در آخرت محروم است زيرا اعمال او با گناهانش از بين ميرود و اين قول بعقيده قائل باحباط صحيح است ( و ما احباط را قبول نداريم . )  وَ مَنْ يُرِدْ ثَوابَ الْآخِرَةِ نُؤْتِهِ مِنْها  : هر كس با جهاد و اعمال خود ثواب آخرت بجويد به او آخرت مىدهيم و سزاوار نيست كه كسى از اعمال خود غير از ثواب خدا چيزى بخواهد .\r\nو قريب به همين معنى و آيه است حديث نبوى كه :\r\nهر كس با عمل آخرت دنيا بطلبد در آخرت نصيبى نخواهد داشت .\r\nكلمهء من ( در نؤته منها ) ممكنست زائد باشد و ممكنست براى تبعيض باشد يعنى بعضى از آنها را به او مىدهيم زيرا ثواب به قدر عمل خواهد بود .\r\n وَ سَنَجْزِي الشَّاكِرِينَ  : يعنى بشاكران ثواب شكر و پاداش مىدهيم .\r\nدر تكرار اين جمله دو قول است :\r\n1 - براى تأكيد و اشاره ببزرگى مقام شاكران است .\r\n2 - يعنى بشاكر نعمت دنيا نيز بعنوان پاداش مىدهيم كه گمان نرود كه شاكر از نعيم دنيا كه بكافر داده مىشود محروم است ( از ابن اسحاق ) .\r\nابان بن عثمان از امام باقر ( ع ) روايت مىكند كه : به على ( ع ) در روز احد 60 جراحت رسيد و پيغمبر به ام سليم و ام عطيه دستور داد او را مداوا كنند . گفتند يا\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nرسول اللَّه هر جاى از بدنش را معالجه و پانسمان ميكنيم جاى ديگرى از بدنش گشاده مىشود و از بسيارى و شدت جراحت‌ها بر جان او ترسانيم . پيامبر ( ص ) با مسلمين به عيادت وى آمدند در حالى كه يك زخم ديگر براى علاج مانده بود . پيغمبر دست خود بر آن بماليد و فرمود مردى كه در راه خداوند به اين مصيبت مبتلى شود معذور است و زخمى كه حضرت بر آن دست ماليده بود بهبود يافت و على ( ع ) فرمود : شكر خدا را كه از جنگ فرار ننمودم . خداوند على ( ع ) را در دو مورد از قرآن سپاس بگفت :\r\nاول  « وَ سَيَجْزِي اللَّهُ الشَّاكِرِينَ »  دوم  « وَ سَنَجْزِي الشَّاكِرِينَ » . \r\nابو على جبايى گويد : در آيه دلالت است بر اينكه اجل انسان يك اجل بيش نيست و همان وقت مرگ اوست زيرا با مرگ از اجل موت كه خداوند برايش قرار داده جدا نميشود .\r\nابن اخشيد گويد :\r\nآيه بر اين مطلب دلالت ندارد زيرا انسان دو اجل دارد : اجلى كه به آن ميميرد و اجلى كه موهبت الهى است و با اين حال جز در موقع و اجلى كه خداوند آن را اجل موت او قرار داده نميميرد . و قول اول قويتر است .\r\n\r\nنظم و ارتباط آيات :\r\nآيه  « وَ ما كانَ لِنَفْسٍ أَنْ تَمُوتَ . . . »  بما قبل متصل است زيرا براى تحريك بر جهاد است كه در مقابل ذكر شده .\r\nو گفته‌اند وجه ارتباط اينست كه مردم را به مرگ پيامبر كه در آيه قبل اسم برده شده تسليت مىدهد .\r\nو گفته‌اند وجه ارتباط اينست كه حال و تكليف مردم با موت پيامبر تغيير نمى - پذيرد پس بايد در زمان حيات و بعد از وفاتش به او امرش متمسك بود .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\n[ سوره آل‌عمران ( 3 ) : آيات 146 تا 148 
  ]\r\nوَ كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثِيرٌ فَما وَهَنُوا لِما أَصابَهُمْ فِي سَبِيلِ اللَّهِ وَ ما ضَعُفُوا وَ مَا اسْتَكانُوا وَ اللَّهُ يُحِبُّ الصَّابِرِينَ ( 146 ) وَ ما كانَ قَوْلَهُمْ إِلاَّ أَنْ قالُوا رَبَّنَا اغْفِرْ لَنا ذُنُوبَنا وَ إِسْرافَنا فِي أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ ( 147 ) فَآتاهُمُ اللَّهُ ثَوابَ الدُّنْيا وَ حُسْنَ ثَوابِ الْآخِرَةِ وَ اللَّهُ يُحِبُّ الْمُحْسِنِينَ ( 148 )\r\n« 1 »\r\n\r\nترجمه :\r\nچه بسيار پيامبرانى كه پيروان زيادى با آنها جنگيدند و از مصيباتى كه در راه خدا به آنها رسيد سست نشدند و زبونى نشان ندادند و خداوند صابران را دوست دارد .\r\nو گفتهء ايشان نبود جز اينكه : پروردگارا گناهان ما و زياده‌روى ما را در كارمان ببخش و بر كافران پيروزيمان ده . خدا پاداش دنيا و پاداش نيك آخرت به آنها داد و خداوند نيكوكاران را دوست دارد .\r\n\r\n\r\n","description":"","footnote":"\r\n( 1 ) سوره آل عمران آيهء 146 تا 148 جزء 4 سوره 3\r\n","page_name":" 285 ","page_number":285},
  {"content":"\r\n\r\n\r\nبيان آيه 146 تا 148\r\n\r\nلغت :\r\n1 - وهن : ضعف و ضعف يعنى نقصان و كم شدن نيرو .\r\n2 - استكانه : اصلش از كينه كه حالتى بد و سيئ مىباشد . بات بكينة : يعنى با نيت سوء شب را بسر آورد .\r\n3 - اسراف : تجاوز از مقدار .\r\n4 - افراط : نيز بمعنى اسراف و تجاوز از مقدار است و ضد اين دو لغت تقتير است .\r\nو گفته‌اند : اسراف بمعنى تجاوز از حق است بباطل بكم كردن يا زياد نمودن و معنى اول ظاهرتر است .\r\nاسرفت الشيء : يعنى آن را فراموش كردم زيرا از آن شىء بسوى غير تجاوز كردم « بواسطه سهو » .\r\n\r\nتفسير :\r\nاكنون خداوند گذشته را تأكيد مىكند و ميفرمايد :\r\n وَ كَأَيِّنْ مِنْ نَبِيٍّ  : يعنى چه بسيار پيغمبرانى كه .\r\n قاتَلَ  : جنگيده يا كشته شدند .\r\n مَعَهُ رِبِّيُّونَ كَثِيرٌ  : درباره ربيون اقواليست :\r\n1 - يعنى علما و فقهاء صابر ( از ابن عباس و حسن ) .\r\n2 - جمعيت‌هاى بسيار ( از مجاهد و قتاده ) .\r\n3 - يعنى منسوبين به رب يعنى متمسكين به عبادت خدا ( از اخفش ) . و ديگران گفته‌اند : يعنى منسوبين به علم رب .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n4 - ربيون ده هزار نفر است ( از زجاج ) . و همين قول مروى از حضرت باقر است .\r\n5 - ربيون يعنى تابعان و ربانيون يعنى واليان ( از ابن زيد ) .\r\nو اگر ضمير در كلمه « قتل » را به نبى نسبت دهيم معنى چنين مىشود :\r\nچه بسيار انبيايى كه كشته شدند در حالى كه جماعتى بسيار با او بودند و پس از او در راه دين او جنگيدند .\r\n فَما وَهَنُوا  : يعنى سست نشدند .\r\nاگر ضمير قتل را نسبت به ربيون دهيم مراد اينست كه چه بسيار انبيايى كه ربيون با آنها كشته شدند و ما بقى از آنها كه زنده ماندند ، پس از مقتول شدن آنها سست نشدند - حسن همين قول را قبول كرده زيرا معتقد است كه هيچ پيغمبرى تا كنون در ميدان جنگ كشته نشده و قتاده و ربيع و ابن اسحاق قول اول را پذيرفته‌اند و به اين معنى نبى مقتول است  « فَما وَهَنُوا »  سست نشدن مال پيروان آنهاست و خداوند بيان ميفرمايد كه اگر پيغمبر چنان كه در احد به دروغ منتشر شد كشته ميشد لازم نبود كه مسلمين ضعيف و سست شوند چنان كه همراهان انبياء گذشته با قتل آنها سست نگشتند و اين معنى مروى است از حضرت باقر « ع » .\r\nابن عباس گويد يعنى : با قتل پيغمبر خود سست نشدند و دست از دين بر نداشتند .\r\nو گفته‌اند :  « فَما وَهَنُوا »  يعنى از جهاد دشمن نترسيدند .\r\n وَ مَا اسْتَكانُوا  : يعنى در برابر دشمن خاضع نشدند ( از زجاج ) .\r\n وَ اللَّهُ يُحِبُّ الصَّابِرِينَ  : و خداوند صابران در جهاد را دوست دارد - ابن انبارى گويد : يعنى واجبست كه در امر پيغمبرتان قتال و جهاد كنيد اگر كشته شد چنانچه امم انبياء پيشين پس از قتل آنها با دشمن جنگيدند و از دين خود باز نگرديدند .\r\n وَ ما كانَ قَوْلَهُمْ  - و سخن آنها هنگام ديدار و برخورد با دشمن نبود ،  إِلَّا أَنْ قالُوا رَبَّنَا اغْفِرْ لَنا ذُنُوبَنا  - يعنى گفتهء آنها نبود مگر استغفار و اغفر لنا ذنوبنا - يعنى گناهان ما را بر ما پرده بپوش به اينكه ما را بدانها عقاب نكنى .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n وَ إِسْرافَنا فِي أَمْرِنا  - قدمهاى ما را در راه جهاد با دشمن ثابت بدار بوسيلهء تقويت دلهاى ما و ايجاد اسبابى كه بوسيله آنها ثبات قدم پيدا ميكنيم . . .\r\nو گفته‌اند مراد اينست كه قدمهاى ما را در راه دين ثابت بدار .\r\n وَ انْصُرْنا  - ما را كمك كن .\r\n عَلَى الْقَوْمِ الْكافِرِينَ  - بر كافران بافكندن رعب در دل آنها و ما را بفرشتگان يارى ده .\r\nسپس خداوند آنچه را كه پس از دعا بايشان عنايت فرموده بيان ميدارد كه :\r\n فَآتاهُمُ اللَّهُ  - خداوند به آنها كه وصفشان گذشت عطا فرمود .\r\n ثَوابَ الدُّنْيا  - كه نصرت ايشان بود تا بر دشمن غالب شدند و از ايشان غنيمت گرفتند .\r\n وَ حُسْنَ ثَوابِ الْآخِرَةِ  - يعنى مغفرت و بهشت .\r\nممكن است آنچه در دنيا از نصرت و پيروزى بايشان داده ثوابى است كه بواسطه اطاعت الهى استحقاق آن را داشته‌اند .\r\nو ممكنست كه اين بخشش و عطيه الهى از راه تفضل باشد در اين صورت مجازاً ثواب ناميده شده .\r\nو ثواب عبارت است از نفع خالص كه مورد استحقاق و همراه با تعظيم و بزرگداشت باشد .\r\n وَ اللَّهُ يُحِبُّ الْمُحْسِنِينَ  - خدا محسنين را در رفتار و كردارشان دوست ميدارد .\r\nمحسن فاعل حسن و بجاى آرندهء حسن . و گفته‌اند : محسن كسى است كه با اطاعت حق بخويشتن نيكى مىكند و گفته‌اند : يعنى احسان كننده به ديگرى .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\n[ سوره آل‌عمران ( 3 ) : آيات 149 تا 151 
  ]\r\nيا أَيُّهَا الَّذِينَ آمَنُوا إِنْ تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ فَتَنْقَلِبُوا خاسِرِينَ ( 149 ) بَلِ اللَّهُ مَوْلاكُمْ وَ هُوَ خَيْرُ النَّاصِرِينَ ( 150 ) سَنُلْقِي فِي قُلُوبِ الَّذِينَ كَفَرُوا الرُّعْبَ بِما أَشْرَكُوا بِاللَّهِ ما لَمْ يُنَزِّلْ بِهِ سُلْطاناً وَ مَأْواهُمُ النَّارُ وَ بِئْسَ مَثْوَى الظَّالِمِينَ ( 151 )\r\n« 1 »\r\n\r\nترجمه :\r\nاى كسانى كه ايمان آورده‌ايد اگر از كافران پيروى و اطاعت كنيد شما را به عقب بر ميگردانند ( يعنى بدين باطل پيش از اسلام ) و زيانكار خواهيد شد . بلكه خداوند است كه مولاى شماست و اوست بهترين ياوران .\r\nدر دل كافران هراس خواهيم افكند از اينرو كه چيزهايى را كه خداوند بر آنها دليلى نفرستاده شريك خدا قرار دادند . جايشان دوزخ است و جايگاه ستمگران كه چه بد است .\r\n\r\n\r\n","description":"","footnote":"\r\n( 1 ) سوره آل عمران آيه 149 تا 151 جزء 4 سوره 3\r\n","page_name":" 289 ","page_number":289},
  {"content":"\r\n\r\n\r\nبيان آيه 149 - 150\r\n\r\nلغت :\r\n1 - طاعت : موافقت با اراده‌اى كه انسان را به كار ترغيب مىكند و با كلمه ترغيب اطاعت با اجابت فرق پيدا مىكند ( چون اجابت ممكنست از غير رغبت هم باشد ولى موافقت با اراده و ميل حاصل است ) بعضى از مردم گويند طاعت يعنى موافقت كردن با امر ولى قول اول صحيحتر است زيرا هر كه كارى را كه عقل به وجوب و حسن آن حكم مىكند انجام دهد مطيع است اگر چه در مورد آن امرى نباشد .\r\n\r\nمورد و شأن نزول :\r\nاز على ( ع ) روايت است كه اين آيه در باب منافقان است كه بمسلمين پس از شكست در احد گفتند بدين گذشته خود برگرديد .\r\nو گفته‌اند در باب يهود و نصارى نازل شده .\r\n\r\nتفسير :\r\nاكنون خداوند سبحان بمؤمنين امر مىكند كه از كفار در باب پشت كردن بجهاد اطاعت نكنند :\r\n يا أَيُّهَا الَّذِينَ آمَنُوا  - يعنى اى كسانى كه خدا و پيغمبر را تصديق داريد .\r\n إِنْ تُطِيعُوا الَّذِينَ كَفَرُوا  - يعنى اگر بقول يهود و منافقان گوش فرا دهيد كه بعشائر و قبيله‌هاى خود برگرديد كه محمد كشته شده .\r\n يَرُدُّوكُمْ عَلى أَعْقابِكُمْ  - شما را بسوى كفر بر ميگردانند هم چنان كه قبلا بوديد .\r\n فَتَنْقَلِبُوا  - برميگرديد .\r\n خاسِرِينَ  - زيانكار به خود و چه زيانى بالاتر از اينكه كفر را بجاى ايمان گزينيد\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nو جهنم را عوض بهشت انتخاب كنيد .\r\n بَلِ اللَّهُ مَوْلاكُمْ  - يعنى خداوند اولى است كه اطاعتش كنيد و هم او بر نصرت شما اولى است .\r\n وَ هُوَ خَيْرُ النَّاصِرِينَ  - او بهترين ياوران است . با اينكه نصرت ديگران نسبت بنصرت خدا مورد توجه نيست خداوند خود را بهترين ناصرين خوانده كه بگويد اگر نصرت ديگران فرضاً قابل توجه باشد باز او بهترين ناصر است چون مغلوبيت درباره او تصور نرود در حالى كه براى ديگران كاملا ممكن و عادى است و بعلاوه ناصر واقعى اوست كه همه زمين و آسمانها از اوست و بهر چيز ميتواند شما را نصرت كند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nبيان آيه 151\r\n\r\nلغت :\r\n1 - سلطان : در اينجا بمعنى دليل و برهان است و در اصل بمعنى قوه است و به برهان سلطان گويند چون قوت بر دفع باطل دارد .\r\n2 - سلاطه : حدت زبان 3 - القاء : افكندن و در اصل براى اشياء واقعى و اعيان موجود در خارج ذهن به كار ميرود و استعمال در غير آنها مثل القاء رعب ( كه رعب امرى قلبى است نه خارجى ) مجازى و نظير القاء است در اين امر كلمه رمى كه در انداختن تير حقيقت است و در امور معنوى مجاز مثل « الذين يرمون ازواجهم » يعنى نسبت زنا ميدهند كه رمى بمعنى نسبت زنا دادن است .\r\nمثوى : منزل و اصل آن از ثوى است و ثوى بمعنى طول اقامت .\r\nام الثوى : صاحبخانه .\r\nثوى : مهمان ، از اينرو كه در خانهء ميزبان اقامت ميگزيند .\r\n\r\nمورد و شأن نزول :\r\nسدى گويد : چون ابو سفيان و مشركان روز احد رو به مكه نهادند در بين راه با خود گفتند بد كرديم كه آنها را كشتيم و در حالى كه جز رمقى از ايشان باقى نماند رهاشان نموديم برگرديم و به كلى آنها را ريشه‌كن سازيم . چون چنين تصميم گرفتند خداوند در دلشان ترسى افكند تا از قصد خود بازگشتند ( و انشاء اللَّه قصه را بعداً بيان خواهيم كرد ) پس اين آيه آمد .\r\n\r\nتفسير :\r\nاكنون خداوند بيان مىدارد كه يكى از نصرتهاى او بمؤمنين رعب افكندن\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nدر دل مشركان است .\r\n سَنُلْقِي  : خواهيم افكند .\r\n فِي قُلُوبِ الَّذِينَ كَفَرُوا الرُّعْبَ  : در دل كافران ترس و فزع .\r\n بِما أَشْرَكُوا بِاللَّهِ  : بواسطه اينكه به خدا شرك آوردند .\r\n ما لَمْ يُنَزِّلْ بِهِ سُلْطاناً  : چيزهايى را كه در آن دليلى بر ايشان قرار داده نشده يعنى بر شرك خود دليلى ندارند .\r\n وَ مَأْواهُمُ  : جايگاهشان .\r\n النَّارُ  : آتش است كه بدان عذاب شوند .\r\n وَ بِئْسَ مَثْوَى الظَّالِمِينَ  : جايگاه ظالمان بسيار بد است .\r\nروايت است كه كافران مثل مردم شكست خورده وارد مكه شدند از ترس اينكه مبادا پيغمبر و اصحابش بر آنها دوباره حمله آرند و پيغمبر فرمود من باندازهء مسافت يك ماه بوسيلهء رعب نصرت شدم .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\n[ سوره آل‌عمران ( 3 ) : آيه 152 
  ]\r\nوَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُمْ بِإِذْنِهِ حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَ لَقَدْ عَفا عَنْكُمْ وَ اللَّهُ ذُو فَضْلٍ عَلَى الْمُؤْمِنِينَ ( 152 )\r\n« 1 »\r\n\r\nترجمه :\r\nخداوند وعدهء خود را با شما راست كرد آن گاه كه به اذن او بكشتيدشان تا وقتى كه سست شديد و در كار جنگ اختلاف كرديد و عصيان ورزيديد با اينكه خداوند آنچه دوست داشتيد بشما نشان داده بود بعضى از شما دنيا طلب كردند و بعضى ديگر آخرت آن گاه شما را از قتلشان باز داشت و از شما گذشت فرمود و خداوند بر مؤمنان فضل و كرم دارد .\r\n\r\n\r\n","description":"","footnote":"\r\n( 1 ) سوره آل عمران آيات 152 جزء 4 سوره 3\r\n","page_name":" 294 ","page_number":294},
  {"content":"\r\n\r\n\r\nبيان آيه 152\r\n\r\nلغت :\r\nحس : كشتن و وجهى كه ريشه‌كن و نابود كند و اصل آن از احساس است و قتل را حس گويند چون حس را از بين ميبرد .\r\n\r\nشأن نزول :\r\nابن عباس و براء عازب و حسن و قتاده گويند : وعده مذكور در روز احد بود زيرا مشركين را ميكشتند تا موقعى كه تير اندازان سنگر خود را خالى گزاردند و خالد از پشت بايشان حمله كرد و عبد اللَّه بن جبير و همراهانش را بكشت و مشركين دلگرم شده باز - گشتند و مسلمين را از عقب و جلو در ميان گرفتند و هفتاد تن از مسلمين شهيد شدند و كسى ندا داد كه محمد كشته شد .\r\nدر اين موقع خداوند بر مؤمنان منت نهاد و كفار بازگشتند و آيه در اين مورد آمده . اينك خداوند بيان مىدارد كه وعده خويش را به عمل آورده و راست گردانيد .\r\n\r\nتفسير :\r\n وَ لَقَدْ صَدَقَكُمُ اللَّهُ وَعْدَهُ  : يعنى خداوند بوعده‌اى كه بشما داد درباره نصرت شما در برابر دشمنان وفا كرد وعده‌اى كه قبلا فرموده بود  ( بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ . . . )  كه تفسيرش گذشت و گفته‌اند اين وعده گفتهء پيغمبر بوده به تير اندازان كه تا موقعى كه سنگر خود را خالى نكنيد پيروز خواهيد بود .\r\n إِذْ تَحُسُّونَهُمْ  : وقتى كه آنها را ميكشتيد .\r\n بِإِذْنِهِ  : يعنى با علم خدا و لطف خدا . زيرا اصل اذن : آزادى دادن در انجام فعلى است و لطف آسان گردانيدن كارى است چنان كه اذن نيز چنين است پس بلطف اذن گفتن نيكو است .\r\n حَتَّى إِذا فَشِلْتُمْ  : تا اينكه از دشمن بترسيديد و از جنگ خوددارى كرديد و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدست كشيديد .\r\n وَ تَنازَعْتُمْ فِي الْأَمْرِ  : يعنى راه اختلاف پيش گرفتيد .\r\n وَ عَصَيْتُمْ  : امر پيغمبر را در حفظ سنگر عصيان كرديد .\r\n مِنْ بَعْدِ ما أَراكُمْ ما تُحِبُّونَ  : پس از آنكه نصرت خود و هزيمت كفار و دست يافتن به غنيمت را كه محبوب شما بود بشما داديم . اكثر مفسران : آنند كه همه آيه در باب احد است و ابو على جبايى گويد : يعنى وقتى آنها را در بدر بكشتيد تا اينكه در احد بترسيديد و در آن روز اختلاف و عصيان پيش گرفتيد پس از آنچه از فتح و نصرت كه در بدر بشما داديم .\r\nو قول بهتر همان اوليست كه درباره احد مىباشد .\r\nجواب از  ( إِذا فَشِلْتُمْ . . . )  محذوف است : يعنى وقتى چنين و چنان كرديد خداوند شما را امتحان كرد و نصرت خود از شما برداشت .\r\n مِنْكُمْ مَنْ يُرِيدُ الدُّنْيا  : بعضى از شما دنيا يعنى غنيمت مىخواهد و آنها كسانى بودند كه براى جمع غنيمت سنگرگاه خود را در كوه رها كردند با اينكه پيغمبر امر كرده بود كه تا آخر معركه آنجا را رها نكنند .\r\n وَ مِنْكُمْ مَنْ يُرِيدُ الْآخِرَةَ  : يعنى از جهاد نعمتهاى نزد خدا را ميخواهند مراد عبد اللَّه جبير و تير اندازان بودند كه بر جاى خود ثابت بماندند .\r\nابن مسعود گويد : من نمىدانستم كه يك تن از اصحاب پيغمبر طالب دنيا باشد تا اينكه اين آيه در روز احد نازل شد .\r\n ثُمَّ صَرَفَكُمْ عَنْهُمْ  : در اينكه خداوند انصراف مسلمين را به خود نسبت داده چند وجه است :\r\n1 - مؤمنان دو دسته بودند يك دسته آنان كه در فرار از معركهء جنگ گناهكار بودند .\r\nدستهء دوم آنان كه گناهكار نبودند زيرا پس از شكست و فرار مسلمين اندك بودند و باذن خدا براى حفظ جان انصراف و بازگشت از جنگ نمودند زيرا خداوند واجب كرده بود كه در برابر دويست كافر اگر لا اقل صد نفر بودند ايستادگى كنند و چون به كمتر\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاز اين مقدار رسيده بودند وجوب ايستادگى برداشته شد و خداوند اين دو دسته را چنين بيان مىكند كه شما را بازگردانيد ( يعنى عده‌اى قليل از شما را پس از فرار اكثر اجازه رفتن داد ) از شما عفو فرمود ( يعنى كسانى كه در ابتدا فرار كردند و يا جا خالى نمودند ) - از ابو على جبايى .\r\n2 - نصرت را از شما برداشت و شما را به خود واگذار كرد بسبب اينكه با امر پيغمبر مخالفت ورزيديد و در نتيجه شكست خورديد و منهزم شديد ( از جعفر بن حرب ) .\r\n3 - شما را امر نكرد كه بلا فاصله دوباره بمشركين حمله كنيد تا شما را امتحان كند بوسيلهء مظاهرت و پشت گرمى و انعام و تخفيف دادن بر شما ( از بلخى ) .\r\n لِيَبْتَلِيَكُمْ  : يعنى براى اينكه شما را امتحان كند يعنى مثل معامله امتحان كننده با شما عمل بنمايد چون خداوند بندگان را به آنچه ميكنند جزا مىدهد نه به آنچه كه مىداند اگر امتحان شوند از آنها صادر مىشود لذا امتحان مىكند تا پاداش بر عمل باشد .\r\n وَ لَقَدْ عَفا عَنْكُمْ  : يعنى پس از اينكه امر پيغمبر را مخالفت كرديد خداوند از شما گذشت كرد .\r\nو گفته‌اند يعنى خداوند پس از اينكه امر كرده بود كه ( با همين حال جراحت و شكستگى ) كفار را تعقيب كنيد از اين امر صرفنظر كرد و شما را از اين رنج عفو نمود ( از بلخى ) . وى گويد : مسلمين چون براى تعقيب كفار به نقطه حمراء الاسد رسيدند خداوند اين حكم را از ايشان برداشت .\r\n وَ اللَّهُ ذُو فَضْلٍ عَلَى الْمُؤْمِنِينَ  : يعنى خداوند صاحب منت و نعمت است بر مؤمنان بنعمتهاى دنيا و دين . و گفته‌اند : يعنى بمغفرت گناهانشان و گفته‌اند : يعنى منت و فضل او اينست كه آنها را مستأصل نكرد .\r\nواحدى باسناد خود از سهل ساعدى نقل مىكند كه پيغمبر اكرم ( ص ) روز احد در حالى كه دندان پيشين او شكسته بود و فاطمه ( ع ) خون‌هاى او را پاك ميكرد بيرون آمد و على ( ع ) بر آنها آب ميريخت و چون فاطمه ( ع ) ديد كه آب جريان خون را شدت مىدهد قطعه‌اى حصير برداشت و سوزانيد و خاكستر آن را بر زخمها ريخت تا خون بند آمد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\n[ سوره آل‌عمران ( 3 ) : آيات 153 تا 154 
  ]\r\nإِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ فِي أُخْراكُمْ فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَ لا ما أَصابَكُمْ وَ اللَّهُ خَبِيرٌ بِما تَعْمَلُونَ ( 153 ) ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً يَغْشى طائِفَةً مِنْكُمْ وَ طائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ يَقُولُونَ هَلْ لَنا مِنَ الْأَمْرِ مِنْ شَيْءٍ قُلْ إِنَّ الْأَمْرَ كُلَّهُ لِلَّهِ يُخْفُونَ فِي أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ الْأَمْرِ شَيْءٌ ما قُتِلْنا هاهُنا قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ وَ لِيَبْتَلِيَ اللَّهُ ما فِي صُدُورِكُمْ وَ لِيُمَحِّصَ ما فِي قُلُوبِكُمْ وَ اللَّهُ عَلِيمٌ بِذاتِ الصُّدُورِ ( 154 )\r\n« 1 »\r\n\r\nترجمه :\r\nآن گاه كه دور ميشديد و به كسى اعتنا نميكرديد و پيغمبر از دنبالتان شما را ميخواند و جزايتان را غمى بر غم داد و تا بر آنچه از دستتان رفته و بر مصيباتى كه بشما رسيده اندوه مخوريد و خداوند بكرده‌هاى شما آگاه است .\r\n\r\n\r\n","description":"","footnote":"\r\n( 1 ) سوره آل عمران آيه 153 و 154 جزء 4 سوره 3\r\n","page_name":" 298 ","page_number":298},
  {"content":"\r\n\r\nسپس بعد از اندوه آرامش و چرتى بر شما نازل فرمود خوابى كه گروهى از شما را فرا گرفت و گروهى كه غصه جان خود داشتند و به خداوند گمان ناحق ، گمان جاهليت ميبردند ميگفتند : ما را در اين كار اختيارى نبود . بگو اختيار كارها همگى به دست خدا است در دل خود پنهان مىدارند چيزهايى را كه بر تو آشكار نمىسازند . ميگويند اگر اختيارى در اين امر مىداشتيم ( و يا اگر وعده نصرت راست بود ) در اينجا كشته نميشديم بگو اگر در خانه‌هايتان هم باشيد كسانى كه قتل بر آنها مقرر گرديده به كشتنگاه خود ميرفتند و تا خداوند آنچه در سينه داريد بيازمايد و آنچه را در دل شماست پاك و تصفيه و خالص گرداند و خداوند نهفته‌هاى سينه‌ها را مىداند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nبيان آيه 153 - 154\r\n\r\nلغت :\r\n1 - فرق بين اصعاد و صعود اينست كه اصعاد در زمين هموار است و صعود در بلندى است .\r\nوقتى گويى اصعدنا من مكه ، يعنى سفر را از آنجا آغاز كرديم و از اين معنى است قول شاعر :\r\nهواى مع الركب اليمانين مصعد يعنى ميل و هواى من با راكب يمانى سفر آغاز كرده .\r\n( از حسن ) تصعدون ( بفتح تا و عين ) روايت شده و گفته كه آنها بر كوه به عنوان فرار بالا ميرفتند .\r\nفراء گويد : اصعاد ابتداء هر سفرى و انحدار رجوع از سفر .\r\n2 - لا تلوون يعنى بالا نميرويد و ماده تلون جز با نفى به كار نميرود مثلا ( لويت على كذا ) گفته نميشود .\r\nو اصل آن از : لى الفتق است : يعنى التفات و توجه .\r\n3 - نعاس : چرت .\r\nناقهء نعوس : شتر خوب و پر شير كه خوب دوشيده شود .\r\n\r\nتفسير :\r\nاينجا خداوند اصحاب فرارى پيغمبر را ذكر مىكند :\r\n إِذْ تُصْعِدُونَ  : يعنى خدا از شما گذشت وقتى كه در بيابان احد فرار ميكرديد ( از قتاده و ربيع ) .\r\n وَ لا تَلْوُونَ عَلى أَحَدٍ  : يعنى به آنچه كه در جنگ پشت سر نهاده بوديد التفات\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nنميكرديد و هيچيك از شما براى ديگرى توقف نمىنمود .\r\n وَ الرَّسُولُ  : يعنى محمد ( ص ) .\r\n يَدْعُوكُمْ فِي أُخْراكُمْ  : يعنى شما را از پشت سر صدا ميكرد و ميفرمود :\r\nبندگان خدا بسوى من بازگرديد من رسول اللَّه هستم .\r\nاگر گفته شود فلانى در آخر مردم و يا اخراى مردم آمد يعنى در پشت سر ايشان مىآمد .\r\n فَأَثابَكُمْ غَمًّا بِغَمٍّ  - در اينجا چند قولست :\r\n1 - يعنى عوض اينكه شما براى غنيمت پيغمبر را مغموم و اندوهناك ساختيد يا اينكه او را عصيان كرديد و امرش را زير پا نهاديد خداوند هم شما را اندوهناك و گرفتار غم نمود به اينكه شما را شكست داد و مشركين را پيروز گردانيد غم اول در آيه غم مؤمنين منهزم است در مقابل غم دوم كه غم رسول اللَّه است ( زجاج ) 2 - يعنى غم پس از غم و غم روى غم و مراد كثرت غم آنان بود بواسطه ندامت بر كرده‌هاى خود و بواسطه مصيبات و شدايدى كه بايشان رسيد و بواسطه اينكه نميدانستند چه عقابى از طرف خدا در انتظار آنان است .\r\n3 - غم اول بر زخمها و كشته‌ها و غم دوم خبر دروغين شهادت پيغمبر بود ( از قتاده و ربيع ) 4 - يعنى در احد غمى بشما رسيد در برابر غمى كه در بدر بمشركين روى آورد ( از حسن ) . در اين قول اشكاليست زيرا صحيح اينست كه در برابر غمى كه در بدر از دست مسلمين بمشركان رسيد بايد بمسلمين جزاى خوب و كرامت داده شود نه اندوه و غم .\r\n5 - مراد غم و اندوه مشركان است كه از نيروى مسلمين بر تعقيب ايشان تا حمراء الاسد در آنان پديد آمد و اين غم عوض اندوه مسلمين بود از مصيبات وارده ( از حسن بن على مغربى ) .\r\nو از اينرو در آيه به غم نسبت ثواب داده شده است زيرا معنى اصلى ثواب مجازات\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبر فعل است چه طاعت و چه معصيت لكن بتدريج در جزاء طاعت زياد به كار رفته و غم نيز پاداش معصيت آنها بوده مثل صواب .\r\nو گفته‌اند : اين نسبت از اينجهت است كه ثواب در جاى غير خود ( عقاب ) به كار رفته چنان كه بشارت ( مژده بر نعمت ) بجاى مژده به عقاب مجازاً به كار رفته در اين آيه  ( فَبَشِّرْهُمْ بِعَذابٍ . . . )  ( و از اين قبيل استعمالات بعنوان تحكم يا تأكيد زياد است ) .\r\n لِكَيْلا تَحْزَنُوا عَلى ما فاتَكُمْ وَ لا ما أَصابَكُمْ  - يعنى خداوند اين غم را بر شما فرود آورد تا بر غنيمتهايى كه از دست شما رفت اندوه مخوريد و امر پيغمبر را ترك مگوييد و نيز براى اينكه بر شدائدى كه در راه خدا بشما رسيد اندوهناك مباشيد و اندوه شما فقط بر عصيان و مخالفت شما با امر پيغمبر باشد و تقدير كلام چنين مىشود : براى اينكه اشتغال شما بر اندوه عمل زشت و عصيانتان شما را از ديگر غمها باز دارد .\r\nو گفته‌اند : مراد اينست كه خداوند شما را عفو كرد كه بر آنچه غنيمت از دست داده‌ايد غمگين مباشيد زيرا عفو خداوند همه حزنها را ميبرد .\r\n وَ اللَّهُ خَبِيرٌ بِما تَعْمَلُونَ  - اين جمله براى ترغيب بر اطاعت و ترساندن از معصيت است .\r\nسپس خداوند نعمتى را كه بعد از اين به آنها ارزانى داشت ياد مىكند تا مراجعت كنند و به پيغمبر روى آورده از او عذر خواهى كنند . پس چرت و كسالت را در آن حالت بر ايشان فرستاد بطورى كه بر زمين ميافتادند و راحت چرت ميزدند و منافقين نميتوانستند آرام گيرند و عقلهايشان از ناراحتى از سر بدر رفته بود . ميفرمايد :\r\n ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً  - در اينجا انزال مجازاً بمعنى بخشيدن است يعنى اى مؤمنان خداوند پس از آنكه در احد غم و اندوه شما را فرو گرفته بود خوابى آرام و پر امن بر شما مستولى كرد .\r\nنعاس ، يعنى خواب و در اينجا بدل اشتمال است از امنة چون خواب در صورتى به چشم انسان ميآيد كه در حال امن باشد و آدم خائف خوابش نميبرد .\r\nاينك ذيلا خداوند بيان ميفرمايد كه اين خواب آرام براى مخلصان و مؤمنان\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبوده ولى منافقان در همان حال ترس و رعب بماندند .\r\n يَغْشى طائِفَةً مِنْكُمْ  - يعنى خواب فقط گروهى را كه مؤمنان بودند بگرفت و علت اين مطلب اين بود كه مشركان مسلمين را تهديد ببازگشت خود و جنگ دوباره كردند و مؤمنان آماده جنگ و دفاع ايستادند خداوند در اينوقت حالت امنى بر مؤمنان فرستاد تا خواب راحتى بر چشمانشان مستولى شد بخلاف منافقان كه ترس از بازگشت كفار آنها را بيتاب كرده بود ( از ابن اسحاق و ابن زيد و قتاده و ربيع )  وَ طائِفَةٌ قَدْ أَهَمَّتْهُمْ أَنْفُسُهُمْ  - و عده‌اى كه به خود مشغول بودند و گفته‌اند : يعنى نفسشان آنها را بهم و اندوه وا داشته بود و معنى اينست كه همتشان بر خلاص نفس خودشان بود و عرب اين لفظ را  « أَهَمَّتْهُمْ أَنْفُسُهُمْ »  بر هر آدم ترسانى كه هم بر خلاص كردن خود او را بهراس افكنده باشد بطورى كه از هر چيز ديگرى منصرف باشد استعمال مىكند .\r\n يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ  - يعنى مثل زمان جاهليت خود گمان ميكنند خداوند محمد ( ص ) و مسلمين را يارى نخواهد كرد .\r\nو گفته‌اند : يعنى مثل اهل جاهليت كه كفار و مشركين هستند فكر و گمان ميكنند يعنى وعد و وعيد حق را دروغ مىپندارند .\r\nو گفته‌اند : ظن آنها همان است كه در جمله بعد توضيح داده شد كه ميفرمايد :\r\n يَقُولُونَ هَلْ لَنا مِنَ الْأَمْرِ مِنْ شَيْءٍ  - يعنى بعضى به بعضى ديگر گويند آيا ما را از فتح و نصرت حق نصيبى خواهد بود . و اين سخن را از راه تعجب و انكار ميگفتند .\r\nيعنى هيچيك از اينها براى ما نخواهد بود . و گفته‌اند معنى آن اينست كه ما با اكراه از مدينه بيرون آمديم و اگر اختيار با ما بود بيرون نميشديم .\r\nو گوينده اين سخن بهر معنى كه باشد از عبد اللَّه ابىّ و معتب بن قشير و دار و دسته آن دو بودند ( از زبير بن عوام و ابن جريح ) .\r\n قُلْ  - اى محمد بگو  إِنَّ الْأَمْرَ كُلَّهُ لِلَّهِ  - همه امور بدست خداست . هر كه را بخواهد يارى كند و هر كس را كه بخواهد خوار گرداند هر كه را او يارى كند كس نتواند كه خوارش سازد و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nهر كه را او مخذول گرداند كس قدرت ياريش ندارد و يا اينكه گاه فتح سريع بمؤمن ميدهد و گاه نصرت آنها را بتأخير مياندازد و اين امر بر طبق حكمتست و هرگز در وعده او خلفى نخواهد بود و مراد از كلمه امر نصر و يارى است .\r\n يُخْفُونَ فِي أَنْفُسِهِمْ ما لا يُبْدُونَ لَكَ  - يعنى در دل خود شك و نفاق و آنچه را كه قدرت اظهارش را ندارند پنهان ميكنند .\r\n يَقُولُونَ لَوْ كانَ لَنا مِنَ الْأَمْرِ شَيْءٌ  - ميگويند اگر همانطور كه بما وعده داد ظفر و پيروزى براى ما بود .\r\n ما قُتِلْنا هاهُنا  - ما اينجا كشته نميشديم و اين جمله در مقام تكذيب و شك آنها درباره وعده الهى به پيغمبر به اينكه مسلمين حتماً بر شرك پيروز خواهند شد مىباشد .\r\n قُلْ  - بگو اى محمد بايشان در جواب اين سخن :\r\n لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ  - در اينجا دو قولست :\r\n1 - يعنى اى منافقان و شك آوران اگر در خانه‌هايتان بنشينيد و از جهاد سر باز زنيد مؤمنان كه بر ايشان جهاد واجب شده با صبر و باميد ثواب الهى بجنگ بيرون خواهند رفت و در راه خدا ميكشند و كشته ميشوند و تقدير كلام اينست كه اگر شما از جهاد تخلف كنيد مؤمنان تخلف نخواهند كرد .\r\n2 - اگر شما در خانه‌ها بمانيد كسانى كه قتلشان مكتوب شده و اجلهايشان در لوح محفوظ براى اين وقت معين گشته بخوابگاه خود خواهند شتافت زيرا آنچه را كه خدا واقع شدن آن را ميداند البته واقع خواهد شد . و لازمه و معنى اين سخن اين نيست كه مشركان قدرت بر قتال نخواهند داشت به اين دليل كه خداوند اين مطلب را درباره ايشان ميداند و نوشته است زيرا علم خداوند هم چنان كه به اين مطلب تعلق دارد كه آنها از جهاد تخلف خواهند كرد به اين مطلب نيز تعلق دارد كه آنها قدرت بر جهاد دارند و با داشتن قدرت تخلف خواهند نمود و خلاصه علم خدا بتخلف آنها از جهاد سلب قدرت آنها را از جهاد نميكند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n وَ لِيَبْتَلِيَ اللَّهُ ما فِي صُدُورِكُمْ  - يعنى خداوند آنچه را كه در دل داريد بوسيله اعمال خودتان آزمايش مىكند زيرا آنچه را بعلم غيب ميدانست با اعمال شما بطور شهود ميداند زيرا مجازات فقط بر چيزهايى داده مىشود كه از روى مشاهده دانسته شود نه بر اعمالى كه ميداند انجام خواهد داد ولى هنوز بدان عمل نشده ( از زجاج ) و گفته‌اند يعنى : خداوند با شما همانطور عمل مىكند كه : امتحان كنندگان عمل ميكنند .\r\nو گفته شده كه اين جمله عطف است بر جملهء  « ثُمَّ صَرَفَكُمْ عَنْهُمْ لِيَبْتَلِيَكُمْ  و  لِيَبْتَلِيَ اللَّهُ ما فِي صُدُورِكُمْ » وَ لِيُمَحِّصَ ما فِي قُلُوبِكُمْ  - يعنى تا خالص گرداند آنچه در دل شماست .\r\nگفته‌اند : اين جمله خطاب بمنافقين است ، يعنى پيغمبر شما را بخروج به طرف ميدان جنگ امر مىكند ولى شما بيرون نميرويد و به اين وسيله دشمنى شما با مسلمين واضح ميگردد و اسرارتان منكشف مىشود در نتيجه مسلمين شما را از خود نميشمرند .\r\nو گفته‌اند ، مراد اينست كه : تا اولياء خدا آنچه را در دل داريد آزمايش كنند .\r\nو گفته‌اند : جمله عطف است به « امنة نعاساً » يعنى تا در اين احوال موافقت دل شما با ظاهر و زبان شما روشن شود و دلتان را با نشان دادن عجايب كارهاى خود از شك پاك گرداند .\r\nو نيت‌هايتان را خالص گرداند . و البته اين تمحيص و تخليص مخصوص مؤمنان است نه كافران .\r\n وَ اللَّهُ عَلِيمٌ بِذاتِ الصُّدُورِ  - يعنى خداوند براى اين امتحانتان نميكند كه آنچه در دل داريد بداند زيرا آنها را از قبل ميداند بلكه براى اين امتحانتان مىكند كه اسرار شما بر ملا شود و جزاء شما بر اعمالى كه از شما بظهور رسد بوده باشد نه بر چيزى كه هنوز انجام نداده و خدا ميداند .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\n[ سوره آل‌عمران ( 3 ) : آيات 155 تا 158 
  ]\r\nإِنَّ الَّذِينَ تَوَلَّوْا مِنْكُمْ يَوْمَ الْتَقَى الْجَمْعانِ إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَ لَقَدْ عَفَا اللَّهُ عَنْهُمْ إِنَّ اللَّهَ غَفُورٌ حَلِيمٌ ( 155 ) يا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا وَ قالُوا لِإِخْوانِهِمْ إِذا ضَرَبُوا فِي الْأَرْضِ أَوْ كانُوا غُزًّى لَوْ كانُوا عِنْدَنا ما ماتُوا وَ ما قُتِلُوا لِيَجْعَلَ اللَّهُ ذلِكَ حَسْرَةً فِي قُلُوبِهِمْ وَ اللَّهُ يُحْيِي وَ يُمِيتُ وَ اللَّهُ بِما تَعْمَلُونَ بَصِيرٌ ( 156 ) وَ لَئِنْ قُتِلْتُمْ فِي سَبِيلِ اللَّهِ أَوْ مُتُّمْ لَمَغْفِرَةٌ مِنَ اللَّهِ وَ رَحْمَةٌ خَيْرٌ مِمَّا يَجْمَعُونَ ( 157 ) وَ لَئِنْ مُتُّمْ أَوْ قُتِلْتُمْ لَإِلَى اللَّهِ تُحْشَرُونَ ( 158 )\r\n« 1 »\r\n\r\nترجمه :\r\nكسانى از شما كه روز برخورد دو جماعت پشت كردند شيطان بسوى بعضى اعمال زشتى كه كرده بودند بلغزانيدشان و خدا آنها را عفو نمود و خدا آمرزنده و حليم است .\r\nاى كسانى كه ايمان داريد چون كسانى مباشيد كه راه كفر پيش گرفتند و درباره برادران خود كه سير زمين ( و قطع مسافت براى شركت در جهاد ) نمودند و يا جنگ - آوران بودند ، گفتند : اگر با ما ( در شهر ) ميماندند نمىمردند و كشته نمىشدند - ( مثل آنها مباشيد ) - تا خداوند اين را در دلشان حسرتى سازد و خداست كه ميميراند و زنده مىكند و خدا باعمال شما بينا است . و اگر در راه خدا بميريد يا كشته شويد آمرزش و رحمت خدا از آنچه جمع ميكنيد بهتر است .\r\n\r\n\r\n","description":"","footnote":"\r\n( 1 ) سوره آل عمران آيه 155 تا 158 جزء 4 سوره 3\r\n","page_name":" 306 ","page_number":306},
  {"content":"\r\n\r\n\r\nبيان آيه 155\r\n\r\nتفسير :\r\nباز هم خداوند درباره كسانى كه در احد فرار كردند سخن ميگويد :\r\n إِنَّ الَّذِينَ تَوَلَّوْا مِنْكُمْ  - يعنى كسانى كه پشت بمشركين كردند ( از قتاده و ربيع ) و گفتند مراد كسانيند كه پس از عزيمت بمدينه فرار كردند ( از سدى ) .\r\n يَوْمَ الْتَقَى الْجَمْعانِ  - روز برخورد دو دسته ( سپاه ) دسته پيغمبر اكرم و اصحابش و ابو سفيان و همراهانش .\r\n إِنَّمَا اسْتَزَلَّهُمُ الشَّيْطانُ  - يعنى خواست ايشان را بلغزاند ( از قتيبه ) و گفته‌اند ازل و استزل بيك معنى است و بنا به اين قول يعنى : لغزانيد ايشان را .\r\n بِبَعْضِ ما كَسَبُوا  - بواسطه بعضى از گناهان گذشته ايشان كه شومى آنها دامنشان را گرفت .\r\nو گفته‌اند يعنى بواسطه محبت بغنيمت و حرص به بقاء در دنيا و زندگى دنيا - ( از جبائى ) . وى گويد در اينجمله منع مىكند از سستى و آنچه موجب سستى در كارها مىشود .\r\nو گفته‌اند : آنها را بلغزش انداخت بواسطه ترس از گناهان گذشته خود و از كشته شدن پيش از آنكه توبه كنند و مظالمى كه به گردن داشتند بر طرف نمايند كراهت داشتند ( از زجاج ) .\r\n وَ لَقَدْ عَفَا اللَّهُ عَنْهُمْ  - خداوند دوباره از عفو ياد مىكند تا گناهكاران طمع بيشتر در عفو الهى داشته و از يأس و نوميدى بدور باشند و گمانشان به خدا نيكو گردد .\r\n إِنَّ اللَّهَ غَفُورٌ حَلِيمٌ  - معناى آن گذشت .\r\nابو القاسم بلخى گويد : در روز احد جز 13 تن با پيغمبر باقى نماندند كه 5 نفر از\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمهاجران بودند و هشت نفر از انصار . از مهاجران على ( ع ) و ابى بكر و طلحه و عبد الرحمن ابن عوف و سعد بن ابى وقاص . ولى درباره ماندن هر يك از اينها اختلاف است جز على ( ع ) و طلحه كه بيشك باقى مانده بودند .\r\nاز عمر بن خطاب روايت شده كه گويد : همچون قوچ و بز كوهى از كوه بالا ميرفتم و فرار ميكردم و عثمان فرار كرد و بر نگشت مگر پس از روز احد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nبيان آيه 156 تا 158\r\n\r\nلغت :\r\nضرب در زمين : سير در زمين و اصل آن ضرب با دست است و گفته‌اند يعنى سرعت در سير .\r\nغزى : جمع غاز مثل ضارب و ضرّب و طالب و طلّب .\r\n\r\nتفسير :\r\nاكنون خداوند سبحان مؤمنان را از اقتداء بمنافقان در گفتار و رفتار نهى فرموده كه :\r\n يا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا  - اى مؤمنان چون كافران نباشيد - مراد از كفار در اينجا منافقان يعنى عبد اللَّه بن ابى سلول و دار و دسته اوست - ( از سدى و مجاهد ) . گفته شده اعم از آنها و هر كافر ديگرى است .\r\n وَ قالُوا لِإِخْوانِهِمْ  - يعنى باهل نفاق گفتند .\r\n إِذا ضَرَبُوا فِي الْأَرْضِ  - يعنى اگر براى تجارت يا طلب معاش مسافرت ميكردند و ميمردند ( از ابن اسحاق ) و اينكه سفر زمينى را ذكر كرده براى اينست كه بيشتر مسافرتها در خشكى و زمين است و كمتر در دريا .\r\nو گفته‌اند علت اكتفاء بذكر ارض و خشكى اينست كه سفر دريا نيز ضمناً فهميده مىشود .\r\nو گفته‌اند چون ارض شامل خشكى و دريا هر دو است .\r\n أَوْ كانُوا غُزًّى  يعنى اگر جنگ آوران بودند .\r\n لَوْ كانُوا عِنْدَنا ما ماتُوا وَ ما قُتِلُوا لِيَجْعَلَ اللَّهُ ذلِكَ حَسْرَةً فِي قُلُوبِهِمْ  -\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nمراد اينست كه اين سخنان گفتند تا مؤمنان را از جهاد باز دارند و نتوانستند و مؤمنان به جنگ رفته غنيمت و فتح نصيبشان شد و اين امر موجب حسرت آنها گرديد .\r\nو گفته‌اند معنى آيه اينست كه همچون اين كفار مباشيد و اينسخنان مگوييد كه خداوند اين حرفها را موجب الزام حسرت و حزن در قلوب ايشان قرار دهد چون آنچه گمان ميكردند خلاف در آمد و بآرزويشان نرسيدند و عزت پيروزى و غنيمت را نيز از دست دادند .\r\n وَ اللَّهُ يُحْيِي وَ يُمِيتُ  - يعنى خداست كه در سفر و حضر ميميراند و اجلى را كه او مقدر كرده كس نتواند بتأخير اندازد و يا جلو آرد و هيچكس نتواند قضا و قدر او را بگرداند .\r\nاين جمله مردم را از تخلف از جهاد بواسطه ترس از قتل باز ميدارد زيرا زنده كردن و ميراندن بدست خداست .\r\n وَ اللَّهُ بِما تَعْمَلُونَ بَصِيرٌ  - يعنى خداوند بينا است باعمال شما و گفته‌اند يعنى داناست و اين جمله متضمن ترغيب بر اطاعت و ترساندن از معصيت خداست .\r\nسپس خداوند مسلمين را بر جهاد تحريك و تشويق مىكند و ميفرمايد كه شهادت در راه خدا از اموال و ثروت اينجهان بهتر است كه :\r\n وَ لَئِنْ قُتِلْتُمْ  - اى مؤمنان اگر كشته شويد .\r\n فِي سَبِيلِ اللَّهِ  - يعنى در جهاد .\r\n أَوْ مُتُّمْ  - يا در راهى كه به جهاد با كفار ميرويد بميريد مستحق خواهيد شد .\r\n لَمَغْفِرَةٌ مِنَ اللَّهِ وَ رَحْمَةٌ  - مغفرت خدا يعنى گذشت او از گناهان شما و رحمت او را يعنى ثواب و بهشت را و اينها .\r\n خَيْرٌ مِمَّا يَجْمَعُونَ  - بهتر است از اموال و مقاصد دنيايى : اين قسمت متضمن تسليت بر مؤمنان است در مصيباتى كه در راه خدا ديده‌اند و نيز تقويت دلها و آسان كردن مرگ و شهادتست برايشان .\r\n وَ لَئِنْ مُتُّمْ أَوْ قُتِلْتُمْ لَإِلَى اللَّهِ تُحْشَرُونَ  - يعنى چه بميريد و چه كشته شويد\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمساوى است و بهر حال بازگشت شما بسوى خداست و همه شما را بر طبق استحقاقى كه داريد پاداش خواهند داد محسن را بر نيكيش و بدكار را بر بديش پس او را برگزينيد و به دنيا دل مبنديد و به همين معنى است بيت منسوب به امام حسين ( ع ) :\r\n فان تكن الأبدان للموت انشئت * فقتل امرئ بالسيف فى اللَّه افضل \r\nيعنى اگر پيكرها براى مرگ خلق شده پس كشته شدن مرد در راه خدا با شمشير بهتر است .\r\nسؤال : اگر بپرسيد كه چگونه خداوند رحمت بىپايان خود را با حطام و لذات ناچيز دنيا سنجيده و حال آنكه تفاوت ايندو بيش از زمين تا آسمان است و آخرت جاويد هرگز با دنياى ناچيز قابل سنجش نيست كه اولى را بهتر از دومى بدانيم و هيچكس نگويد كه شير گوارا و خالص از پشكل بهتر است و ايندو را با هم نسنجد ؟\r\nجواب اينست كه مردم دنيا را بر آخرت بر مىگزينند به حدى كه جهاد در راه خدا را بخاطر جمع ثروت دنيا و بدست آوردن مقام اينجهان ترك ميگويند و به اين جهت خداوند اين مطلب را فرمود .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\n[ سوره آل‌عمران ( 3 ) : آيات 159 تا 160 
  ]\r\nفَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ إِنَّ اللَّهَ يُحِبُّ الْمُتَوَكِّلِينَ ( 159 ) إِنْ يَنْصُرْكُمُ اللَّهُ فَلا غالِبَ لَكُمْ وَ إِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِهِ وَ عَلَى اللَّهِ فَلْيَتَوَكَّلِ الْمُؤْمِنُونَ ( 160 )\r\n« 1 »\r\n\r\nترجمه :\r\nبلطف و مرحمت خداوندى برايشان نرم و خوشخو شدى و اگر جفا پيشه و سنگدل بودى و در گفتار خشونت ميكردى از اطراف تو پراكنده مىشدند . پس از ايشان در گذر و براى ايشان استغفار كن و در كار ( جنگ ) با آنها مشورت نما . پس وقتى كه عزم كردى و تصميم گرفتى بر خدا توكل كن خداوند توكل كنندگان را دوست ميدارد .\r\nاگر خداوند شما را يارى كند هيچكس بر شما پيروز نگردد و اگر خداوند شما را به خود واگذارد و كمك خود از شما باز گيرد كيست كه پس از خذلان خدا يارى نمايد پس مؤمنان بايد بپروردگار توكل كنند .\r\n\r\n\r\n","description":"","footnote":"\r\n( 1 ) سوره آل عمران آيه 159 و 160 جزء 4 سوره 3\r\n","page_name":" 312 ","page_number":312},
  {"content":"\r\n\r\n\r\nبيان آيهء 159\r\n\r\nلغت :\r\nفظ غليظ : جفا پيشه . سنگدل ( فظّ يفظّ فظاظة ) ( فظّ اسم فاعل ) .\r\n2 - فظاطه : خشونت در كلام .\r\n3 - افتظاظ : آشاميدن آب ناگوار و گس چون بر طبع سخت و خشن است .\r\n4 - اصل فظاظت : جفاست و فظ آب ناگوار و گس .\r\n5 - فض ( با ضاد ) پراكنده كردن شيئى .\r\n6 - انفضاض : تفرق .\r\n7 - مشورت و بقولى مشورت بضم واو : اسم است و فعل آن ( شاور يشاور مشاورهء و شوار ) .\r\nحسن الشورة و الصورة : نيكو هيئت و نيكو لباس .\r\nمشورت : ضميمه و محكم كردن رأى خود با رأى ديگرى .\r\n8 - نثرت الدابه : چهار پا را امتحان كردم و راه رفتن و هيأت او را ديدم ، او را شناختم .\r\n9 - و نثرت العسل : عسل را از كندو برداشتم و عسل مشور يا مشار است .\r\n10 - عزمت عليك : اقسمت عليك . يعنى به تو قسم خوردم ( از ابن دريد ) توكل :\r\nاظهار عجز و اعتماد به ديگرى .\r\nتوكل بر خدا و گزارى كارها به او اطمينان بحسن و تدبير او و اصل آن از اتكال است بمعنى اكتفاء در كارى كه مورد احتياج است به كسى كه كار به او مستند است .\r\nو وكالت از همين است زيرا وكالت قرار بستن بر كفايت در نيابت ديگرى است از خود يعنى كار خود را به ديگرى سپردن كه امور تو را انجام دهد و به عهده گرفته كفايت نمايد .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nوكيل : آن كس كه مورد اتكا است كه كار به او تفويض و واگذار مىشود .\r\n\r\nتفسير :\r\nسپس خداوند بيان ميفرمايد كه سهل‌گيرى پيغمبر ( ص ) نسبت بايشان و گذشت او از گناه ايشان رحمتى است از طرف خداوند كه او را نرم‌خو و عطوف و خوش خلق قرار داده .\r\n فَبِما رَحْمَةٍ  - يعنى بواسطهء رحمت .\r\n مِنَ اللَّهِ لِنْتَ لَهُمْ  - يعنى نرمى تو با آنها از چيزهاييست كه موجب داخل شدن آنان در دين است زيرا تو با صفات كريم و اخلاق حسن و سجاياى نيكو كه دارى برهان و دليل بر ايشان ميآورى .\r\n وَ لَوْ كُنْتَ  - اى محمد اگر بودى .\r\n فَظًّا  - جفا پيشه و بد خلق .\r\n غَلِيظَ الْقَلْبِ  - سنگدل و بى مهر و عطوفت .\r\n لَانْفَضُّوا مِنْ حَوْلِكَ  - يعنى اصحاب تو از اطرافت پراكنده شده و از تو فرار ميكردند .\r\nو اينكه بين فظاظه و غلظت جمع كرده با اينكه هر دو قريب المعنى هستند براى اينست كه فظاظت خشونت در كلام است پس هم خشونت در كلام و هم قساوت و سختى دل را از او نفى فرموده .\r\n فَاعْفُ عَنْهُمْ  - آنچه را بين تو و ايشان از كدورتهاست عفو نما .\r\n وَ اسْتَغْفِرْ لَهُمْ  - و آنچه بين من و آنهاست طلب آمرزش كن .\r\nو گفته‌اند يعنى از فرار آنها در احد عفو نما و براى اين گناهان طلب آمرزش كن .\r\n وَ شاوِرْهُمْ فِي الْأَمْرِ  - يعنى آراء آنها را استخراج كن و از آنچه در نزد آنهاست با خبر باش .\r\nدر فايدهء مشورت پيغمبر با اصحاب با وجود بىنيازى او از مشورت از اين باب كه با وحى خدا راه صواب را همواره ميداند و ديگر نيازى بر شناختن رأى صواب از\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nفكر بندگان نيست ( با كثرت اشتباه بندگان و عدم اشتباه در وحى ) اختلاف است و چند قول آمده :\r\n1 - اين كار براى پاك ساختن نفوس ايشان و جلب الفت و رفع كدورت و نگرانى آنهاست و تا بدانند كه پيغمبر بقول آنها اعتماد دارد و بآراء آنها مراجعه مىنمايد . ( از قتاده و ربيع و ابن اسحاق ) .\r\n2 - تا امت در مشاورت به او اقتدا كنند و آن را براى خود نقص و ننگ ندانند . ( از سفيان بن عيينه ) .\r\n3 - اين كار براى تجليل اصحاب بود . ( از حسن و ضحاك ) .\r\n4 - براى امتحان آنها بود تا با مشورت خيرخواه و بد انديش را از هم باز شناسد .\r\n5 - اين مشورت در امور دنيا و نقشه‌هاى جنگ و كيفيت برخورد با دشمن است و در چنين امورى كمك گرفتن از فكر ايشان جايز است . ( از ابى على جبايى ) .\r\n فَإِذا عَزَمْتَ  - چون تصميم قلبى بر انجام و امضاى كار گرفتى . و از حضرت امام صادق ( ع ) حديث است كه : « عزيمت بضم عين » است و بنا بر اين قرائت ، معنى چنين است :\r\nپس چون من براى تو عزم پديد آوردم و ترا به راه صواب ارشاد كردم و توفيق به تو دادم و اراده و صلاح را به تو باز نمودم .\r\n فَتَوَكَّلْ عَلَى اللَّهِ  - يعنى به خدا اعتماد كن و امر خود به او واگذار كن .\r\n إِنَّ اللَّهَ يُحِبُّ الْمُتَوَكِّلِينَ  - يعنى خداوند كسانى كه به او اعتماد دارند و از ديگرى دل بر ميدارند و امر خود را بلطف و تدبير او ميسپرند دوست دارد .\r\nو در اين آيه دلالت است بر اختصاص پيغمبر ما باخلاق كريمه و افعال حسنه و از عجائب حضرتش اينكه اسباب بزرگى را بيش از همه دارا بود زيرا نسبش از همه عاليتر بود و مقاماتش از همه والاتر و اشجع و سخىترين و پاكترين و فصيحترين آنها بود ولى در عين حال از همه متواضعتر بود و از تواضع او اين بود كه لباس خود را خود وصله ميزد و نعلين خود را پينه ميكرد و بر الاغ سوار ميشد و دعوت بندگان و بردگان را اجابت\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nميفرمود و بر خاك مىنشست و مردم را بدون خشم و اخم و رنجاندن خاطر به خدا ميخواند .\r\nچه نيكو مدح كرده آن كس كه در مدح حضرتش ميفرمود :\r\n فما حملت من ناقه فوق ظهرها * ابرّوا و فى ذمة من محمد \r\nترجمه : هيچ ناقه ( و مركبى ) بر پشت خود بهتر و با وفاتر از محمد ( ص ) سوار نكرده و در آيه نيز ترغيب مؤمنان است بر عفو از گناهكار و نيز طلب آمرزش بر بدكار و نيز ترغيب است بر مشورت با يكديگر در امور خود و همچنين نهى است از خشونت در گفتار و غفلت در اخلاق و جفاى در عمل و نيز آنها را بتوكل به خدا و واگذارى كارها به او ميخواند و نيز دلالت دارد بر لطف الهى كه اگر رحمت نبود و نرمى و تواضع از پيغمبر صادر نميشد و اگر اين نبود كسى دعوت او را نمىپذيرفت و نيز بيان كرده كه امور نفرت‌آور از پيغمبر ما و ديگر انبياء و مردم مانند آنها و جانشينان آنها كه حجت بر مردم هستند بدور است و اين آيه نيز آنها را از گناهان كبيره پاك ميداند زيرا نفرت نسبت بگناهان كبيره بيشتر است .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبيان آيه 160\r\n\r\nتفسير :\r\nچون خداوند پيغمبر اكرم ( ص ) را امر بتوكل فرمود اينك معناى وجوب توكل بر خدا را بيان ميدارد .\r\n إِنْ يَنْصُرْكُمُ اللَّهُ  - اگر خداوند شما را بر مبارزه دهندگان عليه شما يارى كند  فَلا غالِبَ لَكُمْ  - هيچكس قدرت بر پيروزى شما را نخواهد داشت اگر چه عدد دشمنان و مبارزان زياد و جمعيت شما اندك باشد .\r\n وَ إِنْ يَخْذُلْكُمْ  - يعنى اگر يارى خود را از شما باز گيرد و شما را در برابر دشمن به حال خود گزارد بواسطه گناهانى كه كرده‌ايد .\r\n فَمَنْ ذَا الَّذِي يَنْصُرُكُمْ مِنْ بَعْدِهِ  : مرجع ضميرها ( بعده ) اللَّه است با حذف مضاف آن ( يعنى بعد خذلان اللَّه ) يعنى پس از خذلان خدا ديگر ياورى نخواهيد داشت بنا بر اين معنى ( من ) نفى است به صورت استفهام به اين معنى كه ( كيست ياور شما ؟ ) يعنى هيچكس نخواهد بود و اينكه حرف استفهام معنى نفى را در بردارد براى اينست كه جواب آن منفى است و با ذكر آن از ذكر جواب بىنياز شده‌ايم و اين كار براى اقرار گرفتن از مخاطب بليغ‌تر است .\r\n وَ عَلَى اللَّهِ فَلْيَتَوَكَّلِ الْمُؤْمِنُونَ  : مؤمنان بايد به خدا توكل كنند . آيه متضمن ترغيب مؤمنين است بر طاعت خدا كه به اين وسيله استحقاق نصرت الهى را پيدا ميكنند .\r\nو نيز متضمن تحذير و دور داشتن از معصيت خداوند است كه آنها را مستحق خذلان مى - گرداند و نيز توكل بر خدا را واجب مينمايد كه توكل مانع مىشود از اينكه خداوند آنها را بخودشان واگذارد تا در نتيجه هلاك شوند .\r\nابو على جبايى گويد : در آيه دلالتى است كه اگر كسى مغلوب دشمنان خدا شد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمورد نصرت حق نبوده زيرا كسى را كه خداوند يارى فرمايد مغلوب نخواهد شد و غلبه بحسب مصالح بندگان كه بر خدا معلومست مىباشد . بعلاوه براى اينكه مؤمنان با صبر و پايدارى در راه جهاد در عين ترس از شهادت و عدم اطمينان بر غلبه خود بمقامات ابرار نايل آيند البته اين مطلب كه گاه خداوند نصرت خود را از مؤمنان ميگيرد در ميدان جهاد و پيروزى در جنگ است ولى در دليل و برهان و حجت البته خداوند همواره مؤمنان را يارى مينمايد كه با ادله روشن و دلايل قطعى و محكم آنان را بطريق حق هدايت مىكند و غلبه بر خصم را نصيب ايشان ميگرداند و اگر اين نبود تكليف از طرف خداوند حسنى نداشت .\r\nابو القاسم بلخى گويد : مؤمنان همواره از جانب حق منصور و مؤيدند اگر در جهاد پيروز شوند كه منصور و غالبند و اگر در جنگ مغلوب شوند از نظر منطق و حجت پيروزند و جايز نيست كه خداوند به هيچ وجه كافر را غالب گرداند .\r\nجبايى گويد : نصرت در مقام پيروزى در جهاد ثواب است ( كه بمؤمنين مىدهد ) زيرا جايز نيست كه خداوند ستمكاران را يارى كند از اينرو كه استعلا و برترى آنها را بر ديگران بوسيله ظلم هرگز اراده نميكند .\r\nابن اخشيد گويد : بهر حال و در هر حال درست نيست ، نصرت ظالمان و خذلان مؤمنان زيرا خداوند بما امر فرموده كه دسته‌اى را كه مورد تجاوز واقع شده كمك كنيم گرچه احياناً مستحق ثواب نباشند و اما خذلان و منع از يارى ، خود عقاب است بلا خلاف . و خذلان امتناع از كمك است بر ضد دشمن در موقع حاجت بكمك زيرا اگر به كسى كه از يارى بىنياز است يارى نشود خذلان او نشده .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\n[ سوره آل‌عمران ( 3 ) : آيات 161 تا 163 
  ]\r\nوَ ما كانَ لِنَبِيٍّ أَنْ يَغُلَّ وَ مَنْ يَغْلُلْ يَأْتِ بِما غَلَّ يَوْمَ الْقِيامَةِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ ( 161 ) أَ فَمَنِ اتَّبَعَ رِضْوانَ اللَّهِ كَمَنْ باءَ بِسَخَطٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ ( 162 ) هُمْ دَرَجاتٌ عِنْدَ اللَّهِ وَ اللَّهُ بَصِيرٌ بِما يَعْمَلُونَ ( 163 )\r\n« 1 »\r\n\r\nترجمه :\r\nهيچ پيغمبرى را نرسد كه خيانت كند و هر كس خيانت كند با خيانت خود روز قيامت بيايد و سپس هر انسانى به عمل خود جزاى كامل داده شود و آنها ستم نخواهند شد .\r\nآنكه خشنودى خدا را پيروى كرده با كسى كه با خشم خدا قرين گشته و جايگاهش دوزخ است برابر توان بود ؟ ! آنها در نزد خدا درجات مختلف دارند و خدا باعمال آنها بينا است .\r\n\r\n\r\n","description":"","footnote":"\r\n( 1 ) سوره آل عمران آيه 161 تا 163 جزء 4 سوره 3\r\n","page_name":" 319 ","page_number":319},
  {"content":"\r\n\r\n\r\nبيان آيه 161\r\n\r\nلغت :\r\n1 - اصل غلول از غلل است . يعنى داخل شدن آب در سوراخها و شكافهاى درخت و گفته مىشود : يغل الماء فى اصول الشجر يعنى آب وارد ريشه‌هاى درخت شد .\r\nغلول : خيانت زيرا خيانت بطور مخفى نسبت به ملك و دارايى كسى از وجه غير حلال انجام مىشود مثل غلل ( كه آب بطور نامحسوسى وارد اصول درخت مىشود ) .\r\nغل : يعنى حقد نيز از همين ماده است چون مثل غلل بطور نامحسوس در نفس انسان رسوخ مىكند .\r\nغليل : حرارت عطش .\r\n\r\nمورد و شأن نزول :\r\nاز ابن عباس و سعيد بن جبير روايت شده كه اين آيه درباره قطيفه سرخرنگى بوده كه در روز بدر از غنايم گم شد . بعضى گفتند شايد پيغمبر خود آن را برداشته .\r\nدر روايت ضحاك آمده كه مردى سوزنى را از غنايمى كه در جنگ هوازن به دست آمده بود برداشت پس اين آيه آمد .\r\nاز مقاتل است كه آيه درباره غنايم احد مىباشد در موقعى كه تيراندازان بخاطر غنيمت جا و سنگر خود را ترك كردند به اين فكر كه پيغمبر ( ص ) دستور دهد كه هر كس هر چه از غنايم بچنگش افتاده از خود اوست و به ديگران قسمت نمىشود چنان كه در جنگ بدر چنين شد پيغمبر فرمود شما گمان ميكنيد كه ما خيانت خواهيم كرد و غنايم را بين شما تقسيم نمىنماييم پس خداوند اين آيه را فرستاد براى شناساندن حكم غنايم .\r\nو گفته‌اند درباره اداء وحى آمده چون وقتى پيغمبر قرآن ميخواند و آياتى كه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nدر آن عيب دين غير مسلمين و سب آلهه مشركان بود از او درخواست ميكردند كه آنها را عوض كند پس خدا اين آيه را فرستاد .\r\n\r\nتفسير :\r\nچون ذكر جهاد گذشت اكنون در متعلقات آن مثل حكم غنايم و عدم خيانت در آن بحث مىكند .\r\n وَ ما كانَ لِنَبِيٍّ أَنْ يَغُلَّ  - يعنى هيچ پيغمبرى را نرسد كه خيانت كند يعنى پيغمبرى با خيانت يك جا جمع نشود .\r\nو گفته‌اند يعنى پيغمبر حق ندارد چيزى از وحى را كتمان نمايد . ( از ابن اسحاق ) و تقدير چنين است كه : حق ندارد كه بامت خود در تبليغ وحى و آنچه بايشان ميآموزد خيانت كند و يا مراد اينست كه هيچ پيغمبرى را نرسد كه بامت خود خيانت كند يعنى چيزى از غنيمت را پنهان دارد . بنا بر اقوالى كه دربارهء آيه گذشت .\r\nو اينكه فقط درباره پيغمبر عدم امكان وجود از خيانت را ذكر كرده با اينكه بر هيچ امير و امامى چنين چيزى جايز نيست به دو جهت است :\r\n1 - براى اينكه خيانت پيغمبر بمراتب بزرگتر از خيانت ديگريست و اين نظير اين آيه است :  « فَاجْتَنِبُوا الرِّجْسَ مِنَ الْأَوْثانِ »  كه اجتناب از همه رجس‌ها و پليديها واجب است ولى بتها چون از همه پليدتر است و شرك از همه بدتر آن را جداگانه نام برده .\r\n2 - وقتى پيغمبر كه صاحب امر و اختياردار است حق خيانت در غنايم نداشته باشد ديگران بطريق اولى نخواهند داشت .\r\n وَ مَنْ يَغْلُلْ يَأْتِ بِما غَلَّ يَوْمَ الْقِيامَةِ  - يعنى هر كه خيانت كند روز قيامت ميآيد در حالى كه آنچه كه بخيانت برداشته بر پشت اوست چنان كه در حديث طويلى روايت شده كه : هان مواظب باشيد كه كسى روز قيامت نيايد در حالى كه شترى بر پشت او سوار است هان مواظب باشيد كسى از شما روز قيامت نيايد در حالى كه باسبى غل شده و اسب بر پشت او سوار است و شيهه ميكشد و اين كس در شدت ناراحتى هى ميگويد : اى محمد اى محمد و من در پاسخ گويم من كارى نميتوانم براى تو انجام دهم ( از ابن عباس\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو ابى حميد ساعدى و ابن عمرو قتاده ) . و جبايى گويد اين امر براى اينست كه در برابر ديدگان خلايق رسوا شود . و بلخى گويد اين خبر بر وجه مثل است چون وقتى كسى را خداوند در قيامت مفتضح كند چنان است كه اسبى بر پشت او سوار و به گردن او غل شده و شيهه ميكشد .\r\nدر خبر ديگرى از پيغمبر اكرم آمده كه امر ميفرمود منادى در ميان مردم ندا كند كه حتى يك سوزن و نخ اگر كسى از غنيمت‌ها برداشته باز گرداند كه غل در روز قيامت ننگ و نكبت خواهد بود .\r\nو حمل غل بر گردن در قيامت نشانه‌اى است كه خائن بدان شناخته خواهد شد و اين حكم خداست در آن روز درباره هر كس كه معصيتى كرده و توبه ننموده و يا در باره كسى كه خداوند بخواهد با او بعدل رفتار كند از گناهش بر او علامتى مىنهد . كه تناسب با معصيت او داشته باشد تا مردم او را به آن بشناسند و سبب استحقاق عقوبتش را بدانند چنان كه فرموده : « در آن روز انس و جان درباره گناهانش سؤال نخواهند شد » .\r\n( سورة الرحمن ) .\r\nو همچنين است حكم خدا درباره كسى كه طاعات را انجام داده كه علامتى بر او مىنهد كه اطاعتش معلوم شود .\r\n ثُمَّ تُوَفَّى كُلُّ نَفْسٍ ما كَسَبَتْ  - يعنى هر كس جزاء عمل خود را بطور كامل دريافت مىكند .\r\n وَ هُمْ لا يُظْلَمُونَ  - يعنى هيچكس بيش از استحقاق خود ثواب و يا عذاب نمىبيند .\r\nدر اين آيه دلالت است بر فساد قول مجبّره كه ميگويند اگر خداوند اولياء خود را عذاب كند ظلم نكرده چون آيه ميگويد اگر خداوند از پاداش مردم كم گزارد ظلم خواهد بود .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nبيان آيه 162 - 163\r\n\r\nلغت :\r\n1 - باء - يعنى برگشت بگناه خود ( باء يبوء بوءا ) .\r\nبوأته منزلا - آماده كردم خانه را براى او ( چون به آن برميگردد ) سخط - درباره خدا اراده كردن عقاب درباره مستحق عقاب و لعن و سخط مخالف غيظ است زيرا غيظ بهيجان آمدن طبع است و اطلاق آن درباره خدا جايز نيست چون خدا محل حوادث و تحولات نيست .\r\nمصير - بازگشتن گاه ( سرنوشت ) .\r\nفرق مصير با مرجع اينست كه مرجع بازگشت چيزى است به حال اوليه و مصير رفتن و انقلاب بحالى كه غير از حال اول است .\r\nميتوان گفت : « صار الطين خزفاً » يعنى گل سفال گرديد ولى نميشود گفت : « رجع الطين خزفاً » زيرا قبلا خزف نبود .\r\nدرجه - رتبه .\r\nدرجات رفتن كودك براى پيمودن مراتب ترقى در علم درجه بدرجه .\r\n\r\nمورد و شأن نزول :\r\nچون خداوند امر فرمود كه مسلمين براى احد بيرون شوند دسته‌اى از منافقان تخلف كردند و مؤمنان نيز از آنها پيروى كردند پس خداوند اين آيه را فرستاد .\r\n\r\nتفسير :\r\nچون خداوند بيان فرمود كه هر انسانى پاداش اعمال خود را از خوب و بد خواهد ديد به دنبال آن حال كسانى را كه كسب خير و شر ميكنند ميفرمايد .\r\n أَ فَمَنِ اتَّبَعَ رِضْوانَ اللَّهِ كَمَنْ باءَ بِسَخَطٍ مِنَ اللَّهِ  : در معنى اين جمله چند\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nقول است :\r\n1 - آن كس كه موجبات خشنودى حق را باطاعت خود متابعت مىكند مثل كسى است كه خشم او را با معصيت بر خود فرود مىآورد ( از ابن اسحاق ) .\r\n2 - آن كس كه با ترك خيانت رضاى خدا را پيروى مىكند چون فردى است كه با عمل خيانتكارانه خود خداوند را بخشم مىآورد ( از حسن و ضحاك و طبرى ) .\r\n3 - آن كس كه با جهاد در راه حق رضاى حق را مىجويد چون آن كسى است كه موجبات سخط حق را با فرار از جنگ و جهاد ( از روى تنفر و ترس از جهاد ) فراهم مىآورد ( از زجاج و جبايى ) و اين وجه با سبب نزول آيه كه ذكرش گذشت تطبيق مىكند .\r\n وَ مَأْواهُ جَهَنَّمُ  : يعنى مصير و سر نوشت او دوزخ خواهد بود .\r\n وَ بِئْسَ الْمَصِيرُ  : و بد سرنوشتى است و بد قرارگاهيست .\r\nآيه به صورت استفهام تقريرى است يعنى صورت جمله استفهام است و مراد اقرار گرفتن و اثبات معنى و حاصل معنى اينست كه اين دو دسته يعنى تابعان رضاى حق و به خشم آرندگان خدا يكسان نيستند .\r\n هُمْ دَرَجاتٌ  : يعنى صاحب درجات و مقاماتى هستند .\r\n عِنْدَ اللَّهِ  : نزد خدا پس مؤمنان داراى مقامات ارجمند و عالى هستند كافران در درجاتى پست و دانى . درباره معنى اين جمله دو قولست :\r\n1 - مراد اختلاف و تفاوت مرتبه اهل ثواب و اهل عقاب است كه براى دسته اول نعمتهاى بهشتى و مقامات پر ارج و عالى معنوى است و براى دسته دوم دركات جهنم و عقاب و خوارى است و از اينها مجازاً درجات تعبير شده .\r\n2 - مراد اختلاف مراتب اين دو فرقه است با يكديگر زيرا بهشت طبقات مختلفى دارد كه بعضى بالاتر از بعض ديگر است .\r\nچنان كه در خبر آمده است كه اهل بهشت اهل عليين را همچون ستارگان در آسمان مىبينند و نيز دوزخ را دركاتى است كه بعضى پست‌تر و سخت‌تر از ديگرى است\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nو حذف مضاف ( ذوو ) در عرب زياد است .\r\n وَ اللَّهُ بَصِيرٌ بِما يَعْمَلُونَ  : يعنى خدا باعمالشان عالمست و در آيه ترغيب مردمست در پيروى از موارد خشنودى پروردگار متعال و بر حذر داشتن ايشان از موجبات سخط او و نيز اخبار باينست كه اسرار بندگان بر او آشكار است و نيز اطمينان مىدهد به اينكه عمل هيچكس را بى اجر نميگذارد زيرا چيزى بر او پنهان نمىماند بنا بر اين بر هر طاعتى ثواب و بر هر گناهى عقاب خواهد داد .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\n[ سوره آل‌عمران ( 3 ) : آيات 164 تا 165 
  ]\r\nلَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولاً مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ ( 164 ) أَ وَ لَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا قُلْ هُوَ مِنْ عِنْدِ أَنْفُسِكُمْ إِنَّ اللَّهَ عَلى كُلِّ شَيْءٍ قَدِيرٌ ( 165 )\r\n« 1 »\r\n\r\nترجمه :\r\nخداوند بر مؤمنان منت نهاد آن گاه كه براى ايشان پيغمبرى از جنس خودشان فرستاد كه آيات خدا را برايشان بخواند و آنها را تزكيه نمايد و كتاب و حكمت آموزد كه قبل از بعثت او در گمراهى روشن و آشكارى بودند .\r\nچرا وقتى مصيبتى بشما رسيد كه دو برابر آن را ( بكفار ) رسانيده بوديد گفتيد اين از كجاست بگو ( اى پيغمبر ) اين از ناحيه خود شماست . خداوند بهر چيز تواناست .\r\n\r\n\r\n","description":"","footnote":"\r\n( 1 ) سوره آل عمران آيه 164 - 165 جزء 4 سوره 3\r\n","page_name":" 326 ","page_number":326},
  {"content":"\r\n\r\n\r\nبيان آيه 164\r\n\r\nلغت :\r\nمن : در اصل بمعنى قطع است ( منّ يمنّ منّا ) .\r\nمن : نعمت ، زيرا بوسيلهء نعمت از بليه قطع و دور مىشود .\r\n( من فلان علىّ بكذا - فلانى به اين مطلب به من منت نهاد ) يعنى مرا بواسطه آن از گرفتاريم نجات داد .\r\nمنة : فوت : زيرا موجب قطع نعمت مىشود .\r\n\r\nتفسير :\r\nو اكنون خداوند بزرگى نعمت وجود پيامبر اكرم ( ص ) و بعث او را بر خلق بيان ميفرمايد :\r\n لَقَدْ مَنَّ اللَّهُ  : خدا نعمت داد و انعام فرمود .\r\n عَلَى الْمُؤْمِنِينَ إِذْ بَعَثَ فِيهِمْ رَسُولًا  : و اينكه خداوند فقط مؤمنان را ياد فرموده با اينكه محمد ( ص ) بر همه جهانيان مبعوث است براى اينست كه نعمت پيغمبرى حضرتش بر مؤمنان اعظم . و بزرگتر است زيرا آنهايند كه بوجود وى هدايت يافته‌اند و از بياناتش بهره ميگيرند و نظير اينجاست آنچه كه درباره قول خداوند  ( هُدىً لِلْمُتَّقِينَ )  گذشت .\r\n مِنْ أَنْفُسِهِمْ  : در اين كلمه اقوالى است :\r\n1 - مراد اينست كه از قوم و قبيلهء آنهاست كه منشأ و خانواده و صدق و امانتش بر همگان ثابت و روشن است و همه مىدانند كه امىّ است نه كتابى خوانده و نه خطى نوشته تا بدانند كه آنچه از علوم و حقايق كه آورده وحى آسمانى است و اين امر موجب شرافت ايشان و وسيله جلب آنان بايمان است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n2 - مراد اينست كه به زبان آنها سخن ميگويد و در نتيجه آموختن از محضر او برايشان آسانست پس آيه مخصوص عرب است .\r\n3 - كلام عام است و شامل همهء مؤمنين مىباشد و مراد از « انفسهم » يعنى جنس بشر و مردم است و فرشته و جن نيست و موضع منت اينست كه كسى را فرستاده كه از همه از امور و كار او با خبرند و شخصيت او را خوب مىشناسند .\r\n يَتْلُوا عَلَيْهِمْ آياتِهِ  يعنى قرآن را بر آنان بخواند .\r\n وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ  : بيان اين جمله در سورهء بقره گذشت .\r\n وَ إِنْ كانُوا مِنْ قَبْلُ لَفِي ضَلالٍ مُبِينٍ  : يعنى آنان در گمراهى روشنى بودند يعنى كافر بودند و كفرشان همان گمراهيشان بود و خداوند آنها را ببركت پيغمبر نجات داد .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nبيان آيهء 165\r\n\r\nتفسير :\r\nاكنون كلام بذكر جهاد باز ميگردد :\r\n أَ وَ لَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها  : وقتى بشما قتل و زخم رسيد در برابر ، قبل از آن از طرف شما به آنان ( مشركين ) زخم رسيد و اين مطلب از اينقرار است كه مشركان در احد هفتاد تن از مسلمين كشتند و مسلمين در بدر دو برابر اين بسر مشركان آوردند . يعنى 70 تن از مشركان را كشتند و 70 نفر را اسير كردند ( از قتاده و عكرمه و ربيع و سدى ) يعنى از مسلمين در روز بدر دو برابر و دو مثل مصيبتى كه بر شما آمد بر سر آنها آورديد .\r\nو گفته‌اند مراد از دو مثل و دو برابر 70 تن در بدر كشتيد و 70 تن در احد ( از زجاج ) ولى اين قول ضعيف است زيرا مخالفست با آنچه كه در تاريخ آمده كه مسلمين در احد افرادى اندك از مشركان كشتند نه 70 نفر پس اين قول خلاف اجماع است .\r\n قُلْتُمْ أَنَّى هذا  : يعنى گفتند چرا اين مصيبات بر ما وارد آمده در حالى كه ما مسلمانيم و پيغمبر اكرم ( ص ) ميان ماست و وحى از آسمان به او ميرسد ولى آنان مشركند .\r\nو گفته شده كه مسلمين مصيبات را خيلى بعيد و منكر شمردند زيرا پيغمبر خدا ( ص ) به آنها وعده داده بود اگر اطاعت حق كنند نصرت حق بر آنها فرود مىآيد - ( از جبايى ) .\r\n قُلْ هُوَ مِنْ عِنْدِ أَنْفُسِكُمْ  : يعنى اى محمد بگو آنچه زخم و كشتار بشما رسيد از جانب خود شماست يعنى بواسطه مخالفتى است كه با خداى خود كرده‌ايد و ترك نموديد اطاعت امر پيغمبر را و در اين مخالفت چند قولست :\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n1 - مخالفت با پيغمبر كردند و اينكه حضرتش فرمود بهتر است كه در مدينه متحصن شويم و در آن سنگر گيريم تا مشركان قصد ما كنند ولى اهل مدينه و اصحاب قبول نكرده و گفتند يا رسول اللَّه در جاهليت از اين كار امتناع داشتيم اكنون كه شما در ميان ما هستيد سزاوارتر است كه امتناع كنيم .\r\n2 - مراد مخالفت تيراندازان بود با پيغمبر كه جايگاه خود را رها كردند و به جمع غنيمت رفتند و پيغمبر فرموده بود كه به هيچ وجه و لو با فتح مسلمين از جاى خود بيرون نروند .\r\n3 - اين مصيبت اختيار خود آنها بود كه وقتى در بدر اسير گرفتند خواستند از آنها فديه گيرند و آزادشان كنند پيغمبر فرمود اگر فديه گيريد در جنگ آينده افرادى كه آزاد كنيد و فديه گيريد كشته خواهيد داد . مسلمين قبول كردند و گفتند اكنون از فديه بهره‌مند ميشويم و اگر در آينده كشته شويم شهيد خواهيم بود ( از على « ع » و عبيده سلمانى و حضرت باقر « ع » ) .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\n[ سوره آل‌عمران ( 3 ) : آيات 166 تا 167 
  ]\r\nوَ ما أَصابَكُمْ يَوْمَ الْتَقَى الْجَمْعانِ فَبِإِذْنِ اللَّهِ وَ لِيَعْلَمَ الْمُؤْمِنِينَ ( 166 ) وَ لِيَعْلَمَ الَّذِينَ نافَقُوا وَ قِيلَ لَهُمْ تَعالَوْا قاتِلُوا فِي سَبِيلِ اللَّهِ أَوِ ادْفَعُوا قالُوا لَوْ نَعْلَمُ قِتالاً لاتَّبَعْناكُمْ هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ يَقُولُونَ بِأَفْواهِهِمْ ما لَيْسَ فِي قُلُوبِهِمْ وَ اللَّهُ أَعْلَمُ بِما يَكْتُمُونَ ( 167 )\r\n« 1 »\r\n\r\nترجمه :\r\nآنچه روز تلاقى دو جماعت بشما رسيد باذن خدا بود تا مؤمنان را معلوم دارد .\r\nو نيز كسانى را كه انفاق كرده‌اند معلوم كند ( همان كسان ) كه ( چون ) گويندشان بيائيد در راه خدا كارزار كنيد يا بدفاع پردازيد گويند : اگر جنگ آزموده بوديم شما را پيروى ميكرديم در آن لحظه ايشان بكفر از ايمان نزديكترند . بزبانهايشان چيزهايى ميگويند كه در دلهايشان نيست و خدا به آنچه نهان ميكنند داناتر است .\r\n\r\n\r\n","description":"","footnote":"\r\n( 1 ) سوره آل عمران آيه 166 و 167 جزء 4 سوره 3\r\n","page_name":" 331 ","page_number":331},
  {"content":"\r\n\r\n\r\nبيان آيه 166 - 167\r\n\r\nتفسير :\r\n وَ ما أَصابَكُمْ يَوْمَ الْتَقَى الْجَمْعانِ  - يعنى اى مؤمنان آنچه در روز جمع مسلمين و مشركين يعنى روز احد بشما رسيد از قتل و زخم .\r\n فَبِإِذْنِ اللَّهِ  - يعنى بعلم خدا بود و اذن به معناى علم است و نيز قول خداى متعال :\r\n أَذانٌ مِنَ اللَّهِ  يعنى اعلام من اللَّه .\r\nو گفته‌اند : يعنى خداوند ميان شما و ايشان را تخليه مىكند به اين معنى كه موانع رسيدن مصيبات را بشما بر طرف مىكند ( چون نصرت خود را بردارد و شما را به خود واگذارد مصيبات و آزار كفار ميرسد ) و گفته‌اند يعنى : بعقوبت خدا زيرا خداوند براى هر گناهى عقوبتى قرار داده و اين مصيبات وارده بر شما در جنگ احد عقوبت پشت سر نهادن امر پيغمبر ( ص ) مىباشد .\r\nو مراد از اذن خدا در آيه چنان كه ظاهر آيه مىرساند اجازه دادن و مباح كردن نيست زيرا مصيبات وارده بر مسلمين از طرف كفار كه عبارت از زخم و قتل مسلمين بود از معاصى بزرگ است و خداوند هرگز معاصى را مباح نميكند و اجازه نميدهد .\r\n  وَ لِيَعْلَمَ الْمُؤْمِنِينَ وَ لِيَعْلَمَ الَّذِينَ نافَقُوا   - يعنى تا خداوند تميز ميان مسلمين و منافقان را بداند .\r\n وَ قِيلَ لَهُمْ  - بمنافقين گفته شد  تَعالَوْا قاتِلُوا فِي سَبِيلِ اللَّهِ  - بيائيد براى جهاد در راه خدا .\r\nگفته‌اند كه عبد اللَّه بن ابى و دار و دستهء منافقش 300 نفر را از لشكر پيغمبر ( ص ) جدا كردند و گفتند چرا خود را بكشتن دهيم ؟\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nعبد اللَّه بن عمرو بن حزام انصارى پاسخشان داد كه بيائيد در راه خدا بجنگيد و از خدا بترسيد و پيغمبر را غريب و بىياور مگزاريد .\r\n أَوِ ادْفَعُوا  - يا اينكه اگر در راه خدا نمىجنگيد لا اقل از جان و ناموس خود دفاع كنيد .\r\nو گفته‌اند مراد اينست كه بمنافقان گفتند با ما همراه باشيد و سياهى لشكر ما را زياد كنيد . از اينجا معلوم مىشود كه تكثير سياهى و ظاهر لشكر مجاهدان اسلام نيز بمنزله جهاد بشمار ميرود و حكم قتال را دارد .\r\n قالُوا لَوْ نَعْلَمُ قِتالًا لَاتَّبَعْناكُمْ  - منافقان گفتند : اگر ما از جنگ علم و اطلاع ميداشتيم بدنبال شما ميآمديم . اينجمله را براى عذر تراشى گفته‌اند كه به اين بهانه بمدينه بازگردند . عبد اللَّه بن عمرو مذكور در پاسخ اين جواب منافقان گفت : خداوند شما را از خود دور گرداند و او ما را از شما بىنياز خواهد كرد .\r\nو گفته‌اند طرف مكالمه و اين گفت و شنود با منافقان خود پيغمبر ( ص ) بود .\r\n هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ  - يعنى منافقان با اظهار اين سخن بكفر نزديكترند از ايمان چون پيش از اين به ظاهر حال بايمان نزديكتر بودند تا اينكه پرده‌درى كردند و مؤمنان از باطنشان كه قبلا بى خبر بودند با خبر شدند . و لام در ( للكفر ) بمعنى الى است يعنى ( الى الكفر اقرب . . . - بسوى كفر نزديكترند . . . )  يَقُولُونَ بِأَفْواهِهِمْ ما لَيْسَ فِي قُلُوبِهِمْ  - به دهان ميگويند آنچه در دل ندارند .\r\nذكر افواه ( دهانها ) براى تأكيد است و يا اينكه براى تفاوت بين قول زبانى با نوشتنى مىباشد و آنچه را به دهان گفتند كه در دل ندارند جمله  « لَوْ نَعْلَمُ قِتالًا لَاتَّبَعْناكُمْ »  است و آنچه در دل پنهان داشتند اين بود كه اگر جنگى هم در بين بود چنان كه بود اطاعت پيغمبر نمىنمودند و او را يارى نميكردند .\r\nو گفته‌اند مراد اينست كه به دهان ميگويند كه به خدا و پيغمبر مؤمنيم ولى در دل ايمان ندارند بلكه در دل كافرند .\r\n وَ اللَّهُ أَعْلَمُ بِما يَكْتُمُونَ  - خدا به آنچه كه در دل پنهان ميدارند از نفاق و شرك داناست .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\n[ سوره آل‌عمران ( 3 ) : آيات 168 تا 171 
  ]\r\nالَّذِينَ قالُوا لِإِخْوانِهِمْ وَ قَعَدُوا لَوْ أَطاعُونا ما قُتِلُوا قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقِينَ ( 168 ) وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ( 169 ) فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلاَّ خَوْفٌ عَلَيْهِمْ وَ لا هُمْ يَحْزَنُونَ ( 170 ) يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ وَ أَنَّ اللَّهَ لا يُضِيعُ أَجْرَ الْمُؤْمِنِينَ ( 171 )\r\n\r\nترجمه :\r\nكسانى كه خود نشستند و درباره برادران خود گفتند اگر از ما اطاعت ميكردند كشته نميشدند بگو ( اى پيغمبر ) اگر راست ميگوييد مرگ را از خود بگردانيد .\r\n« 1 »\r\n\r\nترجمه :\r\nو كسانى را كه در راه خداوند كشته شده‌اند مرده نپندار بلكه زندگانند و نزد پروردگارشان روزى مىخورند . به آنچه خداوند از فضل خود به آنها داده خوشدلند و بر آينده ( پس از مرگ ) كسانى كه هنوز به آنها پيوسته‌اند شادمانى ميكنند كه بر آنها نه ترسى خواهد بود و نه اندوهى . و از نعمت و كرم الهى شادمانند و از اينكه خداوند پاداش مؤمنان را ضايع نميگرداند خوشدلند .\r\n\r\n\r\n","description":"","footnote":"\r\n( 1 ) سوره آل عمران آيه 168 تا 171 جزء 4 سوره 3\r\n","page_name":" 334 ","page_number":334},
  {"content":"\r\n\r\n\r\nبيان آيه 168\r\n\r\nلغت :\r\n( درأ ) : دفع كردن . درأ عنه : دفع عنه : از او دفع كرد و برگردانيد .\r\n\r\nتفسير :\r\n الَّذِينَ قالُوا  - منافقين كه گفتند  لِإِخْوانِهِمْ  - ببرادران نسبى خود نه دينى مراد عبد اللَّه ابى و ياران اويند .\r\n وَ قَعَدُوا  - يعنى همين كسانى كه اينسخن گفتند از جنگ نشستند . ( از جابر و سدى و ربيع ) .\r\n لَوْ أَطاعُونا  - يعنى اگر از ما اطاعت ميكردند . و از مدينه بيرون نميرفتند و در جنگ شركت نميكردند .\r\n ما قُتِلُوا  - كشته نمىشدند .\r\n قُلْ  - بگو اى محمد ( ص ) .\r\n فَادْرَؤُا  - بگردانيد  عَنْ أَنْفُسِكُمُ الْمَوْتَ إِنْ كُنْتُمْ صادِقِينَ  - اگر راست مىگوييد ( در اين ادعاى خود ) مرگ را از خود . و نخواهيد توانست زيرا ممكنست دشمن در خانه‌هايتان بر شما دست يابد و شما را بكشد .\r\nو اينكه خداوند ميفرمايد : اگر مرگ را از خود بگردانيد راست ميگوييد در جواب گفتهء آنهاست كه ميگفتند اگر از مدينه بيرون نميرفتند و در خانه ميماندند كشته نميشدند . خداوند ميفرمايد : اين سخن را كسى ميتواند بگويد كه عالم بغيب باشد و چنين كسى بايد موجبات مرگ را از خود بر طرف كند و از پيش آمدهاى سوء بواسطه اطلاعى كه دارد بر كنار بماند .\r\nدر اين آيه ترغيب بر جهاد است و بيان اينكه چون هر مرگى با اجل مقدر است و جهاد رفتن و نرفتن اثرى در جلو و عقب انداختن اجل ندارد پس نميتواند ترس از مرگ موجب خوف از جهاد باشد زيرا چه بسيار مجاهد كه سالم بماندند و چه بسيار خانه نشين كه بمردند و كشته شدند پس بايد توكل بر خدا كرد .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nبيان آيه 169 تا 171\r\n\r\nشان نزول :\r\nگفته‌اند كه آيه درباره شهيدان بدر آمده كه 14 تن بودند : هشت نفر از انصار و 6 نفر از مهاجران .\r\nو گفته‌اند : دربارهء شهيدان احد آمده كه هفتاد تن بودند چهار نفر از مهاجران ( حمزه ، مصعب بن عمير ، عثمان بن شماس ، عبد اللَّه بن جحش ) و بقيه از انصار بودند . ( از ابن مسعود و قتاده و ربيع ) .\r\nحضرت باقر ( ع ) فرمود و نيز بسيارى مفسران گفته‌اند كه درباره هر دو دسته است .\r\nو گفته‌اند : دربارهء شهداء بئر معونه است و سبب آن اينست كه محمد بن اسحاق باسنادش از انس بن مالك و غيره روايت كرده كه ابو براء عامر بن مالك كه رئيس قبيلهء بنى عامر بود در مدينه بر پيغمبر اسلام وارد شد و هديه‌اى پيشكش حضرتش نمود . پيغمبر ( ص ) از پذيرفتن آن امتناع ورزيد و فرمود : من از مشرك هديه نمىپذيرم مسلمان شو تا اگر خواستى هديه‌ات را قبول كنم و آياتى از قرآن براى وى بخواند . عامر مسلمان نشد و از اسلام دورى هم نكرد و عرضه داشت : اى محمد اين چيزى كه مردم را به آن ميخوانى نيكو و جميل است اگر يارانى چند از خود بنجد فرستى و آنها را بدين خود بخوانى اميدوارم كه ترا پاسخ مثبت گويند .\r\nپيغمبر ( ص ) فرمود : من بر جان ايشان از نجديان ترسناكم .\r\nعامر گفت : من آنها را پناه مىدهم بفرست تا مرد مرا بدين تو بخوانند . پيغمبر ( ص ) منذر بن عمرو از بنى ساعده را همراه با هفتاد تن از نيكان مسلمين فرستاد كه از جمله آنها بودند : حارث بن صحه ، حرام بن ملحان و عروة بن اسماء سلمى و نافع بن بديل و رقاء خزاعى و عامر بن فهيره . اين مطلب در ماه صفر چهارم هجرى و چهارده ماه پس از جنگ\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاحد فرستادگان پيغمبر رفتند تا به بئر معونه رسيدند از هم پرسيدند كيست كه رسالت پيغمبر را به اين مردم برساند ؟\r\nحرام بن ملحان گفت : من اين كار را خواهم كرد و با نامه پيغمبر به طرف عامر بن طفيل رفت ولى عامر بنامهء پيغمبر وقعى ننهاد .\r\nحرام بمردم گفت اى اهل بئر معونه من نماينده و فرستاده رسول خدايم براى شما .\r\nو اشهد ان لا إله الا اللَّه و اشهد ان محمداً رسول اللَّه - به خدا و پيامبرانش ايمان آريد . مردى پيش آمده و نيزه‌اى بر پهلويش بزد كه از پهلوى ديگرش برآمد . حرام فرياد زد اللَّه اكبر بخداى كعبه رستگار شدم .\r\nدر اينوقت عامر بن طفيل بنى عامر را عليه مسلمين بخواند ولى آنان سخنش را نپذيرفتند و گفتند ما با ابى براء نقض عهد نميكنيم . زيرا او بمسلمين پناه داده و با آنها پيمان بسته . عامر قبائلى از بنى سلم را عليه مسلمين بخواند آنها دعوتش را بپذيرفتند و مسلمين را احاطه كردند مسلمين چون حال را بدين منوال ديدند شمشير برآوردند و جنگ و دفاع كردند تا همگى جز كعب بن زيد كشته شدند مشركين او را با رمقى كه داشت در ميان كشتگان رها كردند و او به همان حال نجات يافت و تا جنگ خندق زنده بود و در آن شهيد شد .\r\nعمرو بن اميه ضمرى و مردى از انصار كه از عقب و بدنبال اصحاب پيغمبر ميآمدند از دور مرغانى را كه اطراف لشگر و ميدان جنگ پرواز ميكردند بديدند و با خود گفتند كه اين مرغان از مطلبى خبر ميدهند بسرعت نزديك شدند اصحاب خود را در خون غلطان يافتند و سواران دشمن و قاتلان آنها را در كنار كشتگان ايستاده ديدند .\r\nانصارى بعمرو گفت چه كنيم ؟ عمرو گفت عقيده من اينست كه به پيغمبر ملحق شده جريان را بوى گزارش دهيم ولى انصارى گفت ديگر پس از قتل منذر بن عمرو ميل بزندگى ندارم و شمشير برآورد و چندان با مشركان بجنگيد تا كشته شد . عمرو بن اميه نيز اسير شد و عامر چون دانست كه او از قبيله ضمّر است ، پيشانى او را بعنوان غلام و اسير داغ نهاد و آزادش كرد . عمرو خدمت پيغمبر رسيد و واقعه را باز گفت پيغمبر ( ص )\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nفرمود : اين كار به گردن ابا براء است كه من از پيش ترسان بودم . چون قضيه به گوش ابا براء رسيد عهد شكنى عامر و ناراحتى رسول اللَّه بر او بسيار سخت آمد . حسان بن ثابت در تحريك ابا براء عليه عامر بن طفيل شعرهايى سرود .\r\nچون اشعار حسان به گوش قبيله ربيعة بن ابى براء رسيد بر عامر بن طفيل حمله آورد و نيزه‌اى بر او زد و از اسبش به زير انداخت عامر گفت اين از طرف ابى براء است اگر مردم ولىّ دم من عمويم باشد و اگر زنده ماندم خود با او دانم . خداوند متعال در اين مقام اين آيه را فرستاد :  « وَ لا تَحْسَبَنَّ الَّذِينَ قُتِلُوا . . . » \r\n\r\nتفسير :\r\nچون خداوند گفتهء منافقان را در باب شهيدان اسلامى كه به منظور سستى مؤمنان در جهاد گفته بودند حكايت فرمود بدنبال آن مقامات ارجمندى را كه در بهشت براى شهيدان اختصاص داده بيان ميدارد .\r\n وَ لا تَحْسَبَنَّ  - خطاب به پيغمبر ( ص ) است و يا تقدير چنين است اى شنونده و اى انسان گمان مبر ،  الَّذِينَ قُتِلُوا فِي سَبِيلِ اللَّهِ  - كسانى كه در جهاد و در راه نصرت دين خدا كشته شدند ،  أَمْواتاً  - مرده‌اند يعنى مثل كسى كه در غير جهاد مرده است مىباشند .\r\n بَلْ أَحْياءٌ  - بلكه آنان زنده‌اند . تفسير اين كلام در سوره بقره در ذيل گفته خداوند  « وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ »  گذشت .\r\n عِنْدَ رَبِّهِمْ  - در اين كلمه دو وجه ذكر شده :\r\n1 - نزد خدا هستند يعنى در مقامى قرار دارند كه هيچكس جز خداوند نفع و ضرر ايشان را بدست ندارد و مراد از عند و نزد خدا مكان ( محسوس ) و نزديكى مسافت نيست زيرا مكان و قرب مسافت از صفات اجسام است و بر خدا محال مىباشد .\r\n2 - يعنى در نزد خدا ( و علم خدا ) زنده‌اند .\r\nو چون خداوند از حيات آنها خبر دارد و مردم بيخبرند فرموده است زنده در\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nنزد خدا هستند . از جبايى ، ابن عباس و ابن مسعود و جابر روايت شده كه پيغمبر اكرم ( ص ) فرمود چون برادران مؤمن شما در احد شهيد شدند خداوند روح آنها را در حوصله مرغانى سبز نهاد و ببهشت فرستاد و در آنجا از ميوه‌ها و نهرهاى بهشتى متمتع ميباشند .\r\nو نيز از پيغمبر اكرم ( ص ) روايت شده كه درباره جعفر بن ابى طالب پس از شهادت او در جنگ موته فرمود : او را ديدم كه دو بال دارد و با فرشتگان در بهشت پرواز مىكند .\r\nبعضى حديث ارواح ( و تنعم آنها را در بهشت ) انكار كرده‌اند به اين گمان كه روح عرض است و بدون بدن قدرت تمتع ندارد . ولى اين مطلب خيال باطلى بيش نيست زيرا روح جسم رقيق و لطيف است و مشتق و مأخوذ از ريح مىباشد . بدليل اينكه از بدن بيرون ميرود و به آن باز ميگردد و بدون بدن نيز حساس و فعال است . اين قول على بن عيسى است .\r\n يُرْزَقُونَ  - صبح و شام از نعمتهاى بهشتى روزى ميخورند و گفته‌اند يعنى در قبرها روزى ميخورند .\r\n فَرِحِينَ بِما آتاهُمُ اللَّهُ مِنْ فَضْلِهِ  - يعنى از انواع نعمتهاى بهشتى كه خداوند بدانها ارزانى داشته خورسند و مسرورند و گفته‌اند يعنى از شهادت و پاداش بسيار پر ارج شهادت كه نصيبشان شده خوشحالند .\r\n وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ  - يعنى از وضع برادران مؤمن خود كه زنده در دنيا هستند و در راه خدا جهاد ميكنند اظهار سرور مينمانيد از اينرو كه ميدانند كه اگر آنان هم شهيد شوند بايشان خواهند پيوست و سرانجامشان دار كرامت و مقامات عاليه‌اى است كه خود بآن‌ها رسيده‌اند و اين مطالب را با هم بعنوان بشارت بازگو ميكنند . ( از ابن جريح و قتاده ) .\r\nو گفته‌اند : نامه‌اى بشهيدان ارائه داده مىشود كه در آن نام برادران مؤمن خود كه بمقام شهادت نايل ميشوند و بايشان ملحق ميگردند ثبت است و با ديدن آن خوشحال ميشوند و به يكديگر بشارت ميگويند مثل مردمى كه در دنيا انتظار مقدم مسافر\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nخود را دارند ( از سدى ) .\r\nو گفته‌اند مراد از  ( بِالَّذِينَ لَمْ يَلْحَقُوا )  يعنى مؤمنان در فضل و مقام به آنها نرسيده‌اند ولى بواسطه ايمان مقامى عظيم دارند . ( از زجاج ) .\r\n أَلَّا خَوْفٌ عَلَيْهِمْ وَ لا هُمْ يَحْزَنُونَ  - يعنى بشارت ميدهند كه بيم و اندوهى بر ايشان نيست زيرا اين جمله بدل از :  « بِالَّذِينَ لَمْ يَلْحَقُوا بِهِمْ »  است زيرا شهيدان در نزد خدا در حال عدم حزنند . پس استبشار در اينجا براى نبودن حزن بر لاحقين مىباشد و معنى آيه روى اينحساب چنين است :\r\nيعنى شهداء براى بازماندگان خود ترسى ندارند زيرا خداوند سرپرستى آنها را به عهده دارد و بر اموالى كه پشت سر نهاده‌اند اندوهى نمىخورند زيرا خداوند در عوض آن اجر جزيل و بزرگتر بايشان خواهد داد .\r\nو گفته‌اند : مراد اينست كه از گناهان گذشته خوفى بر آنها نيست زيرا خداوند گناهانشان را با شهادت پاك ميسازد و از مفارقت دنيا اندوهى بخاطر ندارند چون از لقاء آخرت بىاندازه خرسند و شادمانند .\r\n يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ  - يعنى : اينان كه شهيدان راه خدايند در نزد خدا روزى ميخورند از نعمتهايى كه خداوند از فضل خويش به آنها داده سخت خوشحالند .\r\nفضل و نعمت دو كلمه‌اند كه براى معنى واحد تعبير ميشوند و درباره علت تكرار اين هر دو كلمه دو قول است :\r\n1 - نعمت آن چيزهايى است كه بواسطه طاعت مستحق آنها گشته‌اند و فضل اضافاتى است كه بطور مضاعف به آنها داده مىشود .\r\n2 - براى تأكيد و جا گرفتن معنى است در ذهن و براى مبالغه است .\r\n وَ أَنَّ اللَّهَ لا يُضِيعُ أَجْرَ الْمُؤْمِنِينَ  : يعنى شهيدان مىدانند و بهم بشارت مىدهند كه خداوند جزاى مؤمنان را بسيار زياد ميگرداند و علت اينكه اين جمله را ذكر كرده با اينكه غير شهيدان هم مىدانند كه خداوند اجر مؤمن را ضايع نميكند اينست\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nكه شهداء اين مطلب را پس از موت در برابر چشم مىبينند و مشاهده ميكنند و ديگران در اين جهان تكليف استدلالا آن را مىپذيرند و مىدانند و استدلال هرگز جاى مشاهده را نميتواند بگيرد و خبر دادن كجا و ديدن كجا و با ديدن و مشاهده سرور افزون مىشود .\r\nبعلاوه در اين جمله دلالت است كه ثواب مورد استحقاق است و خدا هرگز آن را باطل نخواهد كرد و ثواب دادن جز از طرف خداى متعال نميباشد . و لذا خداوند نفى ضايع كردن را به خود لقب داده .\r\nآنچه كه در اخبار درباره ثواب شهيدان آمده قابل شماره نيست عالىترين آن حديثى است كه حضرت على بن موسى الرضا ( ع ) از حسين بن على ( ع ) روايت كرده به اين قرار :\r\nروزى در بين سخنرانى امير مؤمنان براى مسلمين براى تحرك آنان بر جهاد جوانى به پا خاست و عرضه داشت يا امير مؤمنان از فضيلت مجاهدان در راه خدا برايم بفرما .\r\nحضرت فرمود در كنار پيغمبر كه بر ناقهء غضبا سوار بود و از غزوه ذات السلاسل بر ميگشتيم ميرفتم و همين سؤال ترا از او پرسيدم فرمود :\r\nمجاهدان وقتى تصميم بجنگ گيرند خداوند برات آزادى از دوزخ را بر ايشان مينويسد و چون براى جنگ مجهز شوند خداوند بديشان بر ملائكه مباهات و فخر فروشى مىكند و چون با اهل خود وداع ميكنند ، ماهيان و خانه‌ها برايشان ميگريند و چون مارى كه پوست مياندازد گناهانشان ميريزد و خداوند بر هر سربازى چهل فرشته مىگمارد كه او را از جلو و عقب و راست و چپ نگه دارد و هر ثوابى كه انجام دهد دو چندان نوشته شود و در هر روزى براى او ثواب عبادت هزار مرد نويسند كه هر كدام هزار سال عبادت كرده باشند كه هر سال آن 360 روز باشد و هر روز به قدر عمر دنيا و چون در برابر دشمن قرار گيرند علم جهانيان از ثواب آنها عاجز ماند و چون بمبارزه دست زنند و سنانها به حركت آيد و تيرها پرتاب شود و سربازان بر دشمن هجوم برند\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nملائكه بالهاى خود بر آنها پيچند و براى نصرت و ثبات قدم آنها دعا كنند و منادى فرياد كند كه بهشت زير سايه شمشيرها است و زخم شمشير و نيزه بر مجاهد و شهيد از نوشيدن آب خنك در تابستان سوزان گواراتر باشد و چون شهيدى با ضرب نى و با شمشير از اسب در غلطد به زمين نرسد مگر اينكه خداوند همسر حور العين او را ببالينش فرستد تا نعمتها و مقامات عالى و گرامى او را به او بشارت دهد و چون به زمين افتد زمين به او گويد مرحبا بروح پاكى كه از پيكرى پاك بيرون شد ترا بشارت باد كه براى تو نعمتها و مقاماتيست كه هيچ چشمى نديده و هيچ گوشى نشنيده و به هيچ دلى نگذشته و خداوند گويدش من جانشين توام در بين اهل بيت تو هر كه آنها را خشنود كند مرا خشنود كرده و هر كس كه آنها را بخشم آرد مرا خشمگين ساخته و خداوند روحش را در حوصله مرغ سبز نهد تا او را ببهشت برد و بهر مقام كه خواهد پرواز كند و از ميوه - هايش تناول نمايد و بقنديلهاى زرينى كه به عرش آويخته است پناه گيرد و بهر مردى از شهيدان 70 غرفه بهشتى داده شود كه هر غرفه‌اى به اندازه فاصله صنعاء يمن تا شام وسعت دارد و نورش شرق و غرب را روشن گرداند و در هر غرفه‌اى هفتاد در است و بر هر درى 70 مصرع از طلاست و بر هر درى هفتاد پرده حرير و ظريف افتاده و در هر غرفه‌اى 70 خيمه است و در هر خيمه‌اى 70 تخت زرين نصب است كه پايه‌هايش از درّ و زبرجدى كه مزين شده است بشاخه‌هاى زمرد و بر هر تختى 40 بستر است كه كلفتى هر كدام 40 زرع است و بر هر بسترى همسرى از حور العين پر غنج و دلال و عرب و باكره قرار گرفته .\r\nجوان پرسيد يا امير المؤمنين مرا از معنى عرب بازگوى حضرت فرمود عروبة ( مصدر عرب ) غنج و ناز و كرشمه روحبخش و نشاط آور و اشتها انگيز است و سپيد - رويند و تاجهاى لؤلؤ بسر نهاده‌اند و گردنبند به گردن و دست‌بند به دست دارند .\r\nقسم به آنكه جانم به دست اوست در قيامت اگر پيامبران را چشم بر آنها افتد از بهاء و مقام رفيع آنها پا برهنه و پياده شوند .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nآن گاه شهيدان بسوى سفره‌هاى گهر نشان روند و بر آن نشينند و هر مردى از ايشان 70 هزار از اهل بيت و 480 همسايگان خود شفاعت كند حتى اينكه همسايگان بر سر نزديك نشستن با آنها با هم منازعه كنند . و ايشان در جوار من و ابراهيم بر مائده خلد نشينند و هر صبح و شام بر خداى متعال نظر نمايند .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\n[ سوره آل‌عمران ( 3 ) : آيات 172 تا 174 
  ]\r\nالَّذِينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَ اتَّقَوْا أَجْرٌ عَظِيمٌ ( 172 ) الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ ( 173 ) فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ ( 174 )\r\n« 1 »\r\n\r\nترجمه :\r\nآنان كه خدا و پيامبرش را با همه زخمهايى كه بايشان رسيده بود اجابت كردند نيكو كاران و پرهيزكارانشان پاداشى بزرگ دارند .\r\nكسانى كه مردم گفتندشان كه مردمان براى ( پيكار ) با شما گرد آمده‌اند از آنان بترسيد ( ولى ) ايمانشان ( از اين سخن ) افزون شد و گفتند خداوند ما را بس است كه نيكو تكيه‌گاهى است .\r\n\r\n\r\n","description":"","footnote":"\r\n( 1 ) سوره آل عمران آيه 172 تا 174 جزء 4 سوره 3\r\n","page_name":" 344 ","page_number":344},
  {"content":"\r\n\r\n\r\nبيان آيه 172 تا 174\r\n\r\nلغت :\r\n1 - استجاب و اجاب : هر دو بيك معنى است و گفته‌اند كه اولى طلب اجابت است و دومى فعل اجابت .\r\n2 - قرح : جراحت و اصل آن خلوص از كدورت است و ماء قراح يعنى آب خالص . و زمين قراح يعنى زمينى كه خاكش از خاشاك خالص باشد . قريحه : خالص الطبيعه .\r\n3 - احسان : سود نيكو .\r\n4 - افضال : نفع اضافه .\r\n5 - حسبنا اللَّه : يعنى خدا ما را كفايت مىكند و اصل آن از حساب است زيرا كفايت بر حسب حاجت و به حساب نيازمندى است و از اين ماده است حسبان بمعنى گمان .\r\n6 - وكيل : حافظ ، و گفته‌اند يعنى ولىّ و اصل آن قيام كردن به تدبير امر كسى و معنى وكيل درباره خدا يعنى متولى است در قيام كردن تدبير امور خلق زيرا كه مالك خلق و رحيم بآنهاست .\r\n\r\nشأن نزول :\r\nچون ابو سفيان و يارانش از احد بازگشتند و به « وحاء » رسيدند از تعجيل در بازگشت خود پشيمان شدند و همديگر را ملامت كردند كه چرا نه محمد را كشتيد و نه زنانشان را اسير كرديد آنها را بكشتيد وقتى كه رمقى بيش از ايشان نماند رهايشان كرديد اكنون بازگرديد و به كلى نابودشان كنيد و ريشه‌كنشان سازيد .\r\nاين خبر به پيغمبر ( ص ) رسيد تصميم گرفت دشمن را بترساند و از خود و يارانش نيرويى نشان و نمايش دهد لذا اصحابش را براى خروج و تعقيب ابى سفيان\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nجمع كرد و فرمود آيا دسته‌اى يافت نميشوند كه براى خدا محكم باشند و شدت عمل بخرج دهند و دشمن او را تعقيب و طلب نمايند كه اين كار دشمن را ذليل كند .\r\nجمعى از صحابه با همه جراحت‌هايى كه داشتند آماده اين كار گشتند و منادى پيغمبر ( ص ) ندا داد كه با ما بيرون نشود مگر آن كس كه ديروز در احد با ما حاضر بود و مراد پيغمبر از اين كار ترساندن كفار بود كه پندارند كشتار و زخمهايى كه بر مسلمين وارد آوردند بر ايشان اثرى نداشته و موجب سستى آنان نشده پيغمبر با 70 تن بيرون شد تا به حمراء الاسد رسيد كه در 8 ميلى مدينه واقع است .\r\nعلى بن ابراهيم در تفسير خود گويد :\r\nپيغمبر اكرم ( ص ) فرمود آيا كسى حاضر است كه خبرى از مشركان برايم بياورد هيچكس جواب نداد جز على ( ع ) كه عرضه داشت من بر اين كار حاضرم .\r\nحضرت فرمود به آنها نزديك شو و بنگر اگر سوار اسب شده و شتران را رها كرده‌اند آهنگ مدينه دارند و در صورت عكس قصد مكه كرده‌اند .\r\nامير مؤمنان با همه زخمهاى جانكاهى كه داشت تا نزديك مشركان برفت و آنها را سوار شتر ديد و برگشت و مطلب را گزارش داد حضرت فرمود : كه آنها قصد مراجعت به مكه دارند و چون حضرت بمدينه رسيد جبرئيل آمد كه يا محمد ( ص ) خداوند امر مىكند كه بتعقيب ايشان بيرون شوى و هيچكس جز مجروحين با تو نيايند . مجروحان بمداواى خود مشغول شدند پس خداوند اين آيه فرستاد كه « در تعقيب مشركان كوتاهى نكنيد اگر بشما زخم رسيده بايشان نيز رسيده » پس از اين مسلمين با همه جراحت‌ها با پيغمبر از مدينه بيرون رفتند .\r\nمحمد بن اسحاق از عبد اللَّه بن خارجه روايت كند كه مردى از اصحاب پيغمبر ( ص ) از بنى عبد الاشهل در احد حاضر بود . وى گويد كه من و برادرم در احد حاضر بوديم و مجروح و زخمدار بازگشتيم چون جارچى پيغمبر اعلام خروج ( در طلب دشمن ) كرد گفتيم به خدا در هيچ جنگى از پيغمبر ( ص ) جدا نخواهيم شد و به خدا مركب سوارى نداشتيم و هر دو مجروح و بد حال بوديم و در عين حال با پيغمبر بطلب دشمن خارج شديم\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nو من از برادرم كم زخمتر بودم و برادرم مقدارى بپاى خود راه ميآمد و مقدارى او را بدوش ميبردم تا در حمراء الاسد به رسول اللَّه رسيديم .\r\nدر آنجا معبد خزاعى گزارش به پيغمبر افتاد و قبيله خزاعه در آن موقع از مسلم و كافر و هم پيمان پيغمبر در تهامه بودند و از او چيزى پنهان نميداشتند .\r\nمعبد در آن روز مشرك بود و گفت يا محمد ( ص ) به خدا قسم مصيباتى كه بر تو و اصحابت وارد شده بر ما سخت گران آمده و دوست داشتيم كه خداوند ترا بر آنها پيروز ميكرد . اين بگفت و از نزد حضرت دور شد تا در روحاء به ابى سفيان برخورد كه با سپاه مشركان قصد بازگشت بسوى پيغمبر داشت .\r\nچون ابو سفيان معبد را ديد از وى پرسيد چه خبر دارى ؟ معبد جواب داد محمد ( ص ) با اصحابش در طلب شما مىشتابند و بقدرى زيادند كه تا كنون چنين جمعى نديده‌ام و كسانى هم كه قبلا از شركت در جنگ تخلف ورزيده و در جمع ايشان شركت نكرده بودند خود پشيمان شده‌اند .\r\nابو سفيان گفت واى بر تو چه مىگويى ؟ معبد گفت به خدا قسم چنين گمان ميكنم چيزى نخواهد گذشت مگر اينكه پيشانى اسبها را خواهى ديد . ابو سفيان گفت ما همگان اتفاق كرده‌ايم كه بسوى آنان برگرديم و آنها را ريشه‌كن سازيم . معبد گفت به خدا ترا از اين كار نهى ميكنم و حتى اشعارى در اين باره گفته‌ام و اشعارى را بر عظمت لشكر پيغمبر بخواند ابى سفيان و اصحابش شعر او را ستودند .\r\nدر اينموقع سوارانى از عبد قيس را بر ايشان گذار افتاد - ابى سفيان پرسيد قصد كجا دارى ؟ گفتند مدينه . ابى سفيان گفت آيا پيام مرا بمحمد ميرسانى تا فردا در بازار عكاظ بار همين شتران شما را از مويز پر كنم ؟ گفتند آرى . گفت چون بنزد پيغمبر رسيديد بايشان بگوئيد ما همگى اتفاق داشتيم كه بر اصحاب او دوباره حمله آريم تا جمع آنها را از بيخ و بن بركنيم و نابود سازيم .\r\nابى سفيان اين بگفت و راه مكه را پيش گرفت و سواران در حمراء الاسد به پيغمبر ( ص ) عبور كردند و گفتهء ابو سفيان را به دو بازگو نمودند .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nرسول اكرم و اصحاب گفتند : حسبنا اللَّه و نعم الوكيل و پس از سه روز كه گذشته بود راه مدينه را پيش گرفتند و اين قول اكثر مفسرين است .\r\nمجاهد و عكرمه گويند : اين آيات در غزوه بدر صغرى آمده و داستان از اينقرار است كه :\r\nابو سفيان در روز احد موقعى كه ميخواست به مكه بازگردد گفت اى محمد موعد ما با شما موسم بدر صغراى آينده پيغمبر فرمود همان موعد ما . چون سال بعد شد ابو سفيان با اهل مكه بيرون شد و در مجنة از نواحى ظهران فرود آمد خداوند رعبى بر دل وى افكند و از كار خود پشيمان شد و نعيم بن مسعود اشجعى را كه براى عمره آمده بود ملاقات كرد به دو گفت من با محمد و اصحابش مواعده گزارده‌ام كه امروز در بدر صغرى با آنها برخورد كنم ولى اكنون سال خشكى است و جنگ بر ما صلاح نيست مگر در سالى كه باران زياد و زمين سبز باشد كه درختان را سيراب كنيم و شير بسيار داشته باشيم و لذا از خروج و جنگ در امسال پشيمانم ولى از طرفى نميخواهم كه محمد ( ص ) بجنگ ما بيرون آيد و من نيايم كه اين كار موجب جرأت وى و مسلمين خواهد شد اينك بمدينه رو و آنها را از جنگ بترسان و بر حذر بدار و من 10 شتر پاداش به تو خواهم داد .\r\nنعيم بمدينه آمد و مردم را ديد كه براى جنگ ابى سفيان آماده ميشوند بمسلمين گفت اين تصميم شما بصواب نيست زيرا اهل مكه بخانه‌ها و سرزمين شما آمدند و از شما جز رمقى باقى نگزاردند اكنون ميخواهيد شما بجلوى آنها برويد كه همه قدرت خود را بجنگ شما بسيج كرده‌اند و در قرارگاه بانتظار شمايند و به خدا قسم احدى از شما را باقى نخواهند گزارد .\r\nپيغمبر فرمود به خدا قسم اگر تنها باشم بقرارگاه جنگ خواهم رفت و اكنون هر كه ميترسد بماند و هر كس شجاع است با من آماده جنگ شود كه خداوند ما را كفايت مىكند و بهترين وكيل است و از مدينه بيرون شد تا به بدر صغرى رسيد ( و بدر صغرى چاهيست از بنى كنانه و نيز بازار ايشان بود در جاهليت ) و در آنجا منتظر\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nابو سفيان نشست .\r\nابو سفيان به مكه باز گشت و بنام لشكر سويق مشهور شد زيرا مردم به آنها ميگفتند شما براى خاييدن سويق بيرون شديد و خلاصه پيغمبر ( ص ) و يارانش با هيچ مشرك در بدر برخورد نكردند ولى در بازار بنى كنانه خريد و فروشى كردند و منافعى بردند بطورى كه سرمايه‌هاى مسلمين دو برابر شد و سالم و سودمند بمدينه بازگشتند .\r\nاين مطلب را ابو الجارود از حضرت باقر نقل كرده .\r\n\r\nتفسير :\r\n الَّذِينَ اسْتَجابُوا لِلَّهِ وَ الرَّسُولِ  : يعنى كسانى كه اوامر خداوند را اطاعت كنند .\r\n مِنْ بَعْدِ ما أَصابَهُمُ الْقَرْحُ  : پس از آنكه در احد جراحت يافتند .\r\n لِلَّذِينَ أَحْسَنُوا مِنْهُمْ  : به كسانى كه نيكى نمودند با اطاعت پيغمبر خدا و اجابت او براى رفتن بجنگ .\r\n وَ اتَّقَوْا  : از معاصى خدا پرهيز كردند .\r\n أَجْرٌ عَظِيمٌ  : يعنى ثوابى بزرگ است .\r\n الَّذِينَ قالَ لَهُمُ النَّاسُ  : در مراد از اين ناس سه قول است :\r\n1 - سوارانى كه ابى سفيان پس از باز گشت از احد به طرف مسلمين فرستاد كه ايشان را از تعقيب مشركين منصرف كرده بترسانند كه قصه آنها گذشت - ( از ابن عباس و ابن اسحاق ) .\r\n2 - مراد نعيم بن مسعود اشجعى است - ( از حضرت باقر و حضرت صادق « ع » ) .\r\n3 - يعنى منافقان ( از سدى )  إِنَّ النَّاسَ قَدْ جَمَعُوا لَكُمْ  : مراد از اين ( الناس ) ابى سفيان و سپاه اوست يعنى ابو سفيان و سپاهش عليه شما جماعتهاى بسيار گرد آورده‌اند و گفته‌اند ابزار جنگ و مردان جنگى عليه شما جمع آورى كرده‌اند .\r\n فَاخْشَوْهُمْ  : از ايشان بترسيد .\r\nسپس خداوند ميفرمايد كه اين قول مزيد ايمان و ثبات آنها در راه دين و\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنصرت پيغمبر گرديد .\r\n فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ  : يعنى گفتند كه خداوند كفايت كننده و ولى و حافظ و متولى امور ماست و نيكو وكيل يعنى نيكو كفايت كننده و نيكو پناه و معتمدى است كه امور به او واگذار شود .\r\n فَانْقَلَبُوا  : يعنى پيغمبر و همراهانش برگشتند .\r\n بِنِعْمَةٍ مِنَ اللَّهِ وَ فَضْلٍ  يعنى با سلامت از هر ناراحتى و رنج و با تجارت سود بخش .\r\n لَمْ يَمْسَسْهُمْ سُوءٌ  : يعنى قتل ( از سدى ) .\r\nو گفته‌اند مراد از نعمت در اينجا ثبات قدم در راه دين و اطاعت خداست و مراد از فضل سود تجارى است - ( از زجاج ) .\r\nو گفته‌اند : حد اقل چيزى كه خدا براى ضرورت بنده مىدهد نعمت است و اضافه بر آن هر چه عنايت كند فضل او مىباشد و فرق بين نعمت و منفعت اينست كه نعمت نعمت نخواهد بود مگر اينكه حسنه باشد ولى منفعت گاه حسن است و گاه قبيح زيرا نعمت استحقاق شكر دارد و شكر بر قبيح جايز نيست .\r\n وَ اتَّبَعُوا رِضْوانَ اللَّهِ  : يعنى خشنودى خدا را با خروج خود بسوى دشمن تحصيل و پيروى كردند .\r\n وَ اللَّهُ ذُو فَضْلٍ عَظِيمٍ  : يعنى خداوند بر مردم مؤمن فضلى عظيم دارد . آيه به اين مطلب تنبيه مىكند كه هر كس را گرفتارى بزرگى پيش آيد كه مضطربش سازد به اين كلمه پناه برد .\r\nو روايت صحيح از حضرت صادق ( ع ) است كه من در شگفتم از كسى كه در موردى خائف است چرا نميگويد  « حَسْبُنَا اللَّهُ وَ نِعْمَ الْوَكِيلُ »  كه من درباره پيغمبر خدا شنيدم كه در پى هر خوف و ترس ميفرمود :  « فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ » . \r\nو از ابن عباس روايت شده كه آخرين سخن ابراهيم وقتى كه به آتش ميافتاد اين بود :  « حَسْبُنَا اللَّهُ وَ نِعْمَ الْوَكِيلُ »  و پيغمبر شما نيز مثل همين را نيز فرمود سپس اين آيه را تلاوت كرد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\n[ سوره آل‌عمران ( 3 ) : آيات 175 تا 177 
  ]\r\nإِنَّما ذلِكُمُ الشَّيْطانُ يُخَوِّفُ أَوْلِياءَهُ فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ ( 175 ) وَ لا يَحْزُنْكَ الَّذِينَ يُسارِعُونَ فِي الْكُفْرِ إِنَّهُمْ لَنْ يَضُرُّوا اللَّهَ شَيْئاً يُرِيدُ اللَّهُ أَلاَّ يَجْعَلَ لَهُمْ حَظًّا فِي الْآخِرَةِ وَ لَهُمْ عَذابٌ عَظِيمٌ ( 176 ) إِنَّ الَّذِينَ اشْتَرَوُا الْكُفْرَ بِالْإِيْمانِ لَنْ يَضُرُّوا اللَّهَ شَيْئاً وَ لَهُمْ عَذابٌ أَلِيمٌ ( 177 )\r\n« 1 »\r\n\r\nترجمه :\r\nاين شيطان است كه دوستان و اولياء خود را ميترساند پس نبايد از آنها بترسيد بلكه از من بترسيد اگر ايمان داريد .\r\nكسانى كه بسوى كفر سرعت و پيشى ميگيرند ترا اندوهگين نسازند آنان هرگز نخواهند توانست به خدا ضررى برسانند . خداوند ميخواهد كه براى ايشان در آخرت بهره و نصيبى نباشد و براى ايشان است عذابى بزرگ . آنان كه كفر را عوض ايمان خريدند هرگز به خدا ضررى نرسانند و عذابى دردناك در انتظارشان مىباشد .\r\n\r\n\r\n","description":"","footnote":"\r\n( 1 ) سوره آل عمران آيه 175 تا 177 جزء 4 سوره 3\r\n","page_name":" 351 ","page_number":351},
  {"content":"\r\n\r\n\r\nبيان آيه 175\r\n\r\nتفسير :\r\nسپس خداوند ميفرمايد : ترس و كوتاهى از جهاد از عمل شيطان است و فرمود :\r\n إِنَّما ذلِكُمُ الشَّيْطانُ يُخَوِّفُ أَوْلِياءَهُ  : يعنى آن ترساندن نعيم بن مسعود كار شيطان است و باغواء و تسويل او مىباشد .\r\nابن عباس و مجاهد و قتاده گويند : شيطان مؤمنان را بوسيله كافران ميترساند .\r\nزجاج و ابو على پارسى و ديگران گويند كه تقدير اينست :\r\n« و يخوفكم اوليائه » يعنى ميترساند شما را از اولياء خويش بدليل  « فَلا تَخافُوهُمْ وَ . . . »   فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ  - يعنى اگر خدا را تصديق داريد و دانستيد كه من شما را بر ضد كفار يارى ميكنم .\r\nو گفته‌اند معناى آن چنين است : شيطان منافقين را كه اولياء او هستند ميترساند و آنهايند كه از اين تخويف ( نعيم بن مسعود ) ميترسند زيرا شيطان ايشان را وسوسه مىكند و دشمن را در نظرشان بزرگ جلوه ميدهد تا از متابعت پيغمبر باز ايستند ولى مسلمين از اين تخويف نميترسند زيرا بنصرت موعود الهى مطمئن و دلگرمند ولى قول اول صحيحتر است .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nبيان آيه 176 - 177\r\n\r\nتفسير :\r\n وَ لا يَحْزُنْكَ  - اى پيغمبر ترا محزون نكند .\r\n الَّذِينَ يُسارِعُونَ فِي الْكُفْرِ  - يعنى منافقينى كه بسوى كفر مىشتابند .\r\n( از مجاهد ) و جبايى گويد : درباره قومى از عربست كه از اسلام مرتد شدند .\r\n إِنَّهُمْ لَنْ يَضُرُّوا اللَّهَ شَيْئاً  - يعنى با كفر و نفاق و ارتداد خود به خدا ضررى نرسانند زيرا بر او ضرر و نفع جايز نيست .\r\nاين آيه را براى تسليت پيغمبر فرمود زيرا كفر و امتناع اينان از ايمان بر او سخت گران ميآمد و بعيد نيست كه بخاطر پيغمبر گذشته باشد كه شايد اين حال ايشان در اثر كوتاهى خود او در تبليغ بوده و خداوند با اين آيه او را از اين فكر ايمن ساخته و خبر داده كه كفر و ايمانشان مربوط به خود شانست .\r\n يُرِيدُ اللَّهُ أَلَّا يَجْعَلَ لَهُمْ حَظًّا فِي الْآخِرَةِ  - يعنى خداوند ميخواهد كه از بهشت نصيبى نداشته باشند و چون اراده و خواستن به چيزى كه حدوثش صحيح باشد تعلق ميگيرد و بعدم يعنى نبود چيزى تعلق نميگيرد زيرا معدوم نميتواند مورد خواست و متعلق اراده باشد پس حذفى در كلام است و تقدير چنين است : انه يريد ان يحكم بحرمان ثوابهم و ان يعاقبهم فى الآخرة على سبيل الجزاء لكفرهم و نفاقهم .\r\nيعنى خداوند ميخواهد در پاداش كفر و نفاقى كه ميورزند حكم كند بمحروميت آنها از ثواب ، و عقاب كند ايشان را در آخرت .\r\n وَ لَهُمْ عَذابٌ عَظِيمٌ  - و عذابى بزرگ براى آنهاست .\r\nاين آيه دلالت مىكند بر بطلان مذهب جبريها زيرا خداوند مسارعت در كفر را نسبت به منافقان داده و اگر بقول جبريان خداوند كفر را در ايشان خلق كرده باشد\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nديگر نسبت كفر را بايشان دادن چگونه صحيح خواهد بود .\r\n إِنَّ الَّذِينَ اشْتَرَوُا الْكُفْرَ بِالْإِيْمانِ  - يعنى كسانى كه كفر را عوض و بدل ايمان ميپذيرند .\r\nو قبلا گفتيم كه در اينجا شراء مجاز است و بجاى « پذيرفتن كفر عوض ايمان » بطور مجاز به كار رفته و استبدال كفر بايمان تشبيه به شراء متاع شده .\r\n لَنْ يَضُرُّوا اللَّهَ شَيْئاً  - اين جمله در آيه اول براى بيان علت تسليت پيغمبر بر مسارعت مردم بر گمراهى ذكر شده و در اين آيه براى وجه و علت اختصاص ضرر به عاصى و عدم ضرر آن نسبت به خدا ذكر شده .\r\nو فرق بين ضرر و اساءه : اينست كه اسائه حتماً قبيح است و ضرر گاهى حسنه است اگر بر سبيل استحقاق يا لطف باشد يا در آن نفع ديگر و ضرر بزرگتر باشد .\r\n وَ لَهُمْ عَذابٌ أَلِيمٌ  - يعنى عذابى درد آور بر ايشان است .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\n[ سوره آل‌عمران ( 3 ) : آيات 178 تا 179 
  ]\r\nوَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ ( 178 ) ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ حَتَّى يَمِيزَ الْخَبِيثَ مِنَ الطَّيِّبِ وَ ما كانَ اللَّهُ لِيُطْلِعَكُمْ عَلَى الْغَيْبِ وَ لكِنَّ اللَّهَ يَجْتَبِي مِنْ رُسُلِهِ مَنْ يَشاءُ فَآمِنُوا بِاللَّهِ وَ رُسُلِهِ وَ إِنْ تُؤْمِنُوا وَ تَتَّقُوا فَلَكُمْ أَجْرٌ عَظِيمٌ ( 179 )\r\n« 1 »\r\n\r\nترجمه :\r\nالبته كسانى كه كافر شدند گمان نكنند كه مهلتى بايشان داده‌ايم بنفع و خير ايشان است بلكه به آنها مهلت داده‌ايم تا بر گناه خود بيفزايند ( يعنى آنها از اين مهلت كه نعمت است سوء استفاده ميكنند ) و عذابى خوار كننده در انتظار ايشان است .\r\nاين دأب خداوند نبوده و نيست كه مؤمنان را به همين حال كه هستيد رها سازد تا اينكه ناپاك را از پاك ممتاز سازد و خداوند را عادت اين نيست كه شما را بر غيب مطلع سازد و لكن خداوند از پيامبرانش هر كه را بخواهد بر ميگزيند پس به خدا و رسولان او ايمان آريد و اگر بگرويد و تقوى پيشه كنيد پاداشى بزرگ براى شما خواهد بود .\r\n\r\n\r\n","description":"","footnote":"\r\n( 1 ) سوره آل عمران آيه 178 - 179 جزء 4 سوره 3\r\n","page_name":" 355 ","page_number":355},
  {"content":"\r\n\r\n\r\nبيان آيه 178\r\n\r\nشأن نزول :\r\nدرباره مشركان مكه آمده ( از مقاتل ) .\r\nو درباره يهود بنى قريظه و بنى نضير است ( از عطاء ) .\r\n\r\nتفسير :\r\nسپس خداوند بيان ميفرمايد كه مهلت دادن بكفار سودى بايشان ندارد زيرا ايشان را بعقاب ميكشاند :\r\n وَ لا يَحْسَبَنَّ  - گمان نكنند .\r\n الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ  - يعنى اگر عمر طولانى و مهلت بايشان داديم از قتل در راه خدا در احد بهتر است زيرا قتل شهداء شهيدان را ببهشت برد و بقاء اينها بر كفر آنها را بجهنم كشد .\r\n أَنَّما نُمْلِي لَهُمْ  - ما عمرشان را طولانى ميكنيم و تعجيل در عقوبتشان نكنيم .\r\n لِيَزْدادُوا إِثْماً  - تا عاقبت و آخر كارشان به بسيارى معصيت بيانجامد پس لام در ( ليزدادوا ) براى عاقبت و بمعنى عاقبت است مثل :\r\n « فَالْتَقَطَهُ آلُ فِرْعَوْنَ لِيَكُونَ لَهُمْ عَدُوًّا وَ حَزَناً . . . »  يعنى آل فرعون موسى را گرفتند تا دشمن و اندوه ايشان باشد .\r\nو ميدانيم كه آنها او را براى اينكه وسيله سرورشان باشد گرفتند ولى چون خدا ميداند سرانجام موسى دشمن آنها خواهد بود ميفرمايد موسى را گرفتند تا عاقبت چنين شود و اينجا به همين معنى است يعنى چون خدا ميداند هر چه عمرشان افزون شود بر گناهان خود مىافزايند ميفرمايد عمرشان را طولانى كرديم تا بيشتر گناه كنند .\r\nو مثل « لدوا للموت و ابنوا للخراب » يعنى بزائيد براى مرگ و بسازيد براى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nخراب شدن با اينكه انسان براى مرگ نميزايد و خانه را براى خراب شدن نميسازد ولى عاقبت آن چون چنين است گويد بساز براى خراب شدن و جايز نيست كه لام ( در لهم دوم ) براى اراده و غرض باشد كه معنى چنين مىشود ( ما به آنها مهلت داده‌ايم و غرض و اراده آنها اين بود كه بر گناه خود بيفزايند ) به دو علت :\r\n1 - اگر لام براى غرض و اراده باشد لازم است كه خداوند اراده ازدياد گناه كفار كه قبيح است كند و اراده قبيح بر خدا قبيح است و خدا قبيح انجام نميدهد .\r\n2 - اگر لام براى اراده باشد لازم ميآيد كه كفار در ازدياد گناه مطيع خدا باشند چون بر حسب اين معنى اعمال گناه آنها مورد اراده خداوند است و اين خلاف اجماع مسلمين مىباشد و بعلاوه آفريدگار ميفرمايد : ( من جن و انس را جز براى عبادت نيافريدم ) و نيز ميفرمايد : ( من هيچ پيغمبرى را نفرستادم مگر اينكه مردم به اجازه خدا از او اطاعت كنند ) . و نيز ميفرمايد : ( ما به آنها امر نكرديم مگر اينكه خدا را عبادت كنند ) و قرآن بعضى آياتش تصديق و تفسير مىكند بعض آيات ديگر را و از اينرو بايد آيه را به كسانى از كفار تخصيص داد كه خدا ميداند كه ايمان نخواهند آورد زيرا اگر در بين كفار كسانى باشند كه ايمان خواهند آورد اين وعيد مخصوص در آخر آيه  ( وَ لَهُمْ عَذابٌ مُهِينٌ )  نميتواند متوجه آنها باشد .\r\nابو القاسم بلخى گويد : معنى آيه اينست كه : كفار گمان نبرند كه ما به آنها مهلت داديم از اينرو كه از كارهاى ( زشت ) ايشان خشنوديم بلكه اين اعمال براى ايشان شر و بدبختى است زيرا ما به آنها مهلت ميدهيم ( براى خوبى ) و آنها از اين مهلت سوء استفاده ميكنند و بر گناه خود مىافزايند و اين گناه و ازدياد گناه آنها را مستحق عذاب اليم مىسازد .\r\nو اين بدان ماند كه مرد برفيقش نصيحت مىكند و چون رفيق بدان نصيحت ترتيب اثر نميدهد به او ميگويد نصيحت من بر تو جز فساد و شر نيافزود ( كه نصيحت اين كار را نميكند بلكه رفيق است كه با عدم توجه به آن بر شر خود ميافزايد ) .\r\nو به همين معنى است حكايت نوح كه به خدا عرضه ميدارد ( خداوندا دعوت من\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمردم را بسوى تو ايشان را نيفزود جز دورى و فرار از تو ) و معلوم است كه دعوت نوح موجب فرار از خدا نيست بلكه به عكس وسيله نزديك شدن بخداست ولى چون مردم بدان وقعى ننهادند و دعوتش را نديده گرفته و بدورى از خدا و گناه خود ادامه دادند نوح چنين تعبيرى كرده . اين قول از اخفش و اسكافيست كه در آيه تقديم و تأخيرى است و تقدير چنين است ( و لا يحسبن الذين كفروا انما نملى لهم ليزدادوا اثما انما نملى لهم خير لانفسهم ) يعنى كافران گمان نكنند كه ما به آنها مهلت داده‌ايم كه گناه كنند و مرتب بر گناه خود بيفزايند بلكه به آنها مهلت داديم تا براى خود خير بخواهند .\r\nولى اين معنى بعيد است زيرا بايد طبق اين معنى الف ( انما ) دوم مفتوح باشد زيرا مفعول لا يحسبن است ( و انما مفتوحه با فعل بعد از خود حكم مصدر را دارد و مفرد است و ميتوان مفعول باشد ) و نيز بايد الف ( انما اولى ) مكسور باشد زيرا بر اين قول مبتدا است و اين خلاف قرائت قراء است زيرا قراء بر مكسور بودن الف انما دومى اجماع دارند و اكثر انما اولى را مفتوح خوانده‌اند و تقديم و تأخيرهم صلاحيت ندارد كه اعراب را تغيير داده باشد .\r\n وَ لَهُمْ عَذابٌ مُهِينٌ  - يعنى براى آنهاست عذابى كه در آتش دوزخ خوارشان ميسازد .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nبيان آيه 179\r\n\r\nشأن نزول :\r\nگفته‌اند كه مشركان بابى طالب گفتند اگر محمد در رسالت خود راستگو است بما خبر دهد كه از ما كدام مؤمن خواهيم شد و كدام بكفر خود باقى خواهيم ماند تا بنگريم اگر گفته‌اش راست در آيد ايمان آريم .\r\nابو طالب اين سخن به پيغمبر عرضه داشت در اينموقع خداوند اين آيه فرستاد ( از سدى و كلبى ) .\r\nو گفته‌اند مؤمنان از نبى اكرم ( ص ) علامتى خواستند كه مؤمن را از منافق جدا سازد پس اين آيه آمد ( از ابى العاليه و ضحاك ) .\r\n\r\nتفسير :\r\n ما كانَ اللَّهُ لِيَذَرَ الْمُؤْمِنِينَ  - يعنى خداوند مؤمنان را رها نخواهد گزارد .\r\n عَلى ما أَنْتُمْ عَلَيْهِ  - يعنى اى كافران بر آنچه كه شما هستيد از ابهام و اشتباه مؤمن با منافق يعنى در حكم خدا جايز نيست كه شما را به همان حالى كه قبل از بعثت پيغمبر ( ص ) بوده‌ايد واگذارد بلكه بر شما تكليف و عبادت مقرر ميسازد .\r\n حَتَّى يَمِيزَ الْخَبِيثَ مِنَ الطَّيِّبِ  - تا كافر از مؤمن جدا و معلوم شود . ( از قتاده و سدى ) .\r\nو گفته يعنى تا منافق از مؤمن خالص امتياز داده شود در روز احد به آن شرحى كه گذشت . ( از مجاهد و ابن اسحاق و ابن جريح ) و گفته شد كه آيه خطاب بمؤمنان است و تقدير چنين است :\r\nاى مؤمنان حكم خدا بر اين نيست كه شما را به همين حالت كه اكنون هستيد و مؤمن با منافق اشتباه مىشود باقى نگهدارد ( زيرا  « ما كانَ اللَّهُ »  خبر است و  « لِيَذَرَ الْمُؤْمِنِينَ » \r\n\r\n","description":"","footnote":"","page_name":" 359 ","page_number":359},
  {"content":"\r\n\r\nدر مورد خطاب مىباشد ) .\r\nدرباره اينكه بچه چيز بين مؤمن و منافق و طيب و خبيث تميز داده اقواليست :\r\n1 - با امتحان و تكليف كردن بر جهاد و مانند آن كه موجب ظاهر شدن باطن و كشف حال مردم است چنان كه روز احد باثبات قدم مؤمنان و تخلف و سركشى منافقان معلوم شد . ( از جبايى ) .\r\n2 - بوسيله آيات و دلايلى كه عليه ايشان استدلال مىشود .\r\n3 - با نصرت مؤمنان و عزيز ساختن اسلام و ذلت دادن كافران و منافقان ( از ابى مسلم ) .\r\n4 - با واجب كردن فرائض كه مؤمن با عمل به آنها ثبات قدم مييابد و هم ثبات خود را نشان ميدهد و از كسانى كه در موقع انجام واجبات به عقب باز ميگردند ممتاز مىشود .\r\n وَ ما كانَ اللَّهُ لِيُطْلِعَكُمْ عَلَى الْغَيْبِ  - يعنى خداوند هيچيك از شما را بر غيب خود آگاه نساخته كه از دل مردم با خبر باشيد و مؤمن را از منافق باز شناسيد .\r\n وَ لكِنَّ اللَّهَ يَجْتَبِي مِنْ رُسُلِهِ مَنْ يَشاءُ  - يعنى خدا و هر يك از پيغمبران خود را كه بخواهد بر ميگزيند و او را بر غيب آگاه ميسازد .\r\n فَآمِنُوا بِاللَّهِ وَ رُسُلِهِ  - يعنى چنان كه خداوند بشما امر كرده بوى و پيغمبرانش ايمان آريد .\r\n وَ إِنْ تُؤْمِنُوا  - اگر تصديق ( خدا و پيغمبر ) كنيد .\r\n وَ تَتَّقُوا  - و از عقاب او بترسيد يعنى واجبات و اوامرش را انجام دهيد و از نواهى او بپرهيزيد .\r\n فَلَكُمْ  - براى شما در اين كار خواهد بود .\r\n أَجْرٌ عَظِيمٌ  - پاداش بزرگ .\r\nاين آيه دلالت دارد كه ممكنست جماعتى براى رسالت الهى صلاحيت داشته باشند ولى خداوند همه را به اين كار انتخاب نكند بلكه آن كس را كه بخواهد از ميان آنها انتخاب نمايد يا از اينرو كه اين افراد شايسته‌ترند و براى تبليغ نبوت خود\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nنيرومندتر و صالحتر و از چيزهاى نفرت‌آور دورترند و يا از اينجهت كه در همه جهات هم مساوى هستند ولى خداوند كسى را كه خود بخواهد انتخاب مىكند زيرا نبوت امرى استحقاقى نيست بلكه منصبى است الهى كه خدا تفويض مينمايد .\r\nو نيز آيه دلالت دارد كه ثواب امرى استحقاقى است كه انسان بواسطه ايمان و تقوى استحقاق ثواب پيدا مىكند بخلاف كسى كه قائل است ثواب تفضل و بخشش خدايى است .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n[ سوره آل‌عمران ( 3 ) : آيات 180 تا 182 
  ]\r\nوَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ وَ لِلَّهِ مِيراثُ السَّماواتِ وَ الْأَرْضِ وَ اللَّهُ بِما تَعْمَلُونَ خَبِيرٌ ( 180 ) لَقَدْ سَمِعَ اللَّهُ قَوْلَ الَّذِينَ قالُوا إِنَّ اللَّهَ فَقِيرٌ وَ نَحْنُ أَغْنِياءُ سَنَكْتُبُ ما قالُوا وَ قَتْلَهُمُ الْأَنْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَرِيقِ ( 181 ) ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلاَّمٍ لِلْعَبِيدِ ( 182 )\r\n« 1 »\r\n\r\nترجمه :\r\nآنان كه در نعمتهايى كه خداوند از فضل خود به آنها عنايت فرموده بخل ميورزند گمان نبرند كه اين كار بنفع و خير ايشان است بلكه بخل شر و بزيان آنهاست و در روز جزا به آنچه بخل ميورزند گردنشان طوق خواهد شد و ميراث آسمان و زمين مختص خدا است و خدا به آنچه مىكند آگاه است .\r\nهمانا خداوند سخن كسانى را كه گفتند خدا فقير است و ما غنى ، شنيد . به زودى اين سخن ايشان و هم كشتن آنها پيغمبران را بناحق خواهيم نوشت و محفوظ خواهيم داشت ، و مىگوئيم بچشيد عذاب سوزان را اين عذاب نتيجهء اعماليست كه پيش فرستاده‌ايد و خداوند بر بندگان ستمكار نيست .\r\n\r\n\r\n","description":"","footnote":"\r\n( 1 ) سوره آل عمران آيه 180 182 جزء 4 سوره 3\r\n","page_name":" 362 ","page_number":362},
  {"content":"\r\n\r\n\r\nبيان آيهء 180\r\n\r\nقرائت :\r\nيحسبن را بعضى به ( ياء ) و بعضى به ( تاء ) اول خوانده‌اند .\r\n\r\nتفسير :\r\n وَ لا يَحْسَبَنَّ  : بخل كنندگان گمان نبرند .\r\n الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ  - كسانى را كه خداوند اموالى به آنها اعطا كرده و در پرداخت حقوق واجبه آن بخل ميورزند .\r\n هُوَ خَيْراً لَهُمْ بَلْ هُوَ شَرٌّ لَهُمْ  - اين بخل خير ايشان است بلكه شر آنهاست .\r\nاينمعنى بنا بر قرائت اول ( يحسبن با ياء ) است .\r\nو اما بر حسب قرائت ديگر ( تحسبن با تا ) معنى چنين است :\r\nاى شنونده گمان مبر و اى محمد ( ص ) خيال مكن كه بخل بخيلان بنفع ايشان است بلكه مايه ضرر و شر آنهاست خطاب به پيغمبر است ولى مراد از خطاب ديگران هستند ( زيرا پيغمبر چنين گمان نميكنند ) .\r\n سَيُطَوَّقُونَ ما بَخِلُوا بِهِ يَوْمَ الْقِيامَةِ  - در معنى اين جمله چند قولست :\r\n1 - يعنى مالهايى را كه در بخشش آن بخل كرده‌اند بر گردن آنها حلقه و طوق خواهد شد و اين آيه درباره كسانيست كه زكات نميدهند و اين مطلب از حضرت امام پنجم امام باقر ( ع ) روايت شده و اين قول از ابن مسعود و سدى و شعبى و ديگران است .\r\nو از پيغمبر اكرم ( ص ) روايت شده كه مردى نيست كه از دادن زكات خوددارى كند مگر اينكه خداوند در قيامت مارى بر گردن او قرار خواهد داد و بعد اين آيه را خواند .\r\nو فرمود هيچكس نيست كه رحم و فاميل او از نعمتهايى كه خدا به دو انعام فرموده\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nدرخواستى كند و او از انفاق بخل ورزد مگر اينكه خداوند مارى از دوزخ بدر آرد تا اينكه بر گردنش بپيچد و بعد اين آيه را تلاوت كرد .\r\n2 - گفته‌اند يعنى خداوند در قيامت حلقه‌اى از آتش بر گردنش خواهد افكند .\r\n( از نخعى ) .\r\n3 - و گفته شده يعنى روز قيامت آنها را وادار ميكنند تا اموالى را كه بدان بخل ورزيده بياورد . ( مجاهد ) .\r\n4 - اين آيه مثل آيه ديگرى است كه : « روز قيامت طلا و نقره‌هايى كه اندوخته شده و انفاق نگرديده گداخته شود و بدان پشت و پهلو و صورتهاى آنان ( بخيلان ) داغ گزارده شود » . بنا بر اين قول معنى چنين است :\r\nاموال بخل شده حلقه خواهد شد و بوسيله آن عذاب خواهند گشت . ( از جبايى ) .\r\n5 - يعنى و بال اين اموال به آنها برميگردد و طوق ( لعنت ) بر گردن ايشان خواهد شد مثل آيهء شريفهء ( و كل انسان الزمناه طائره فى عنقه ) يعنى ( سر نوشت و نامه عمل هر انسانى را بر گردنش ميافكنيم ( از ابن مسلم . وى گويد عرب گردن را ( رقبة و عنق ) تعبير از همه بدن آرد و لذا تحرير رقبه يعنى آزاد كردن .\r\nو نيز از ابن عباس آمده كه معنى و مراد آيه اينست كه :\r\nكسانى كه در بيان كردن فضايل و صفات محمد ( ص ) كه در تورات آمده بخل ميورزند و مراد از كلمه ( فضل ) تورات است كه در آن توصيف محمد ( ص ) آمده ولى معنى اول با سياق آيه مناسبتر است .\r\n وَ لِلَّهِ مِيراثُ السَّماواتِ وَ الْأَرْضِ  - يعنى همه موجودات زمين و آسمان ميميرند و فقط خداى متعال باقى ميماند و ملك همه مالداران باطل مىشود جز ملك خداوند آيه شامل است ترغيب و انگيزش بر انفاق و منع و بازداشتن از بخل و امساك را از اينرو كه اموال آدمى خواه و ناخواه بمرگ يا بعلتى ديگر از دست وى ميرود پس چه بهتر كه عاقل در انفاق بخل نكند و حرص بر جمع آن نداشته باشد كه وزر و بال آن به گردن او بماند و سود و لذتش را ديگرى برد .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n وَ اللَّهُ بِما تَعْمَلُونَ خَبِيرٌ  - خدا باعمال شما آگاه است . اينجمله تأكيد وعد و وعيد است بر انفاق مال براى بدست آوردن ثواب و اجر و سلامت از گناه و و بال .\r\n\r\nارتباط و نظم آيات :\r\nوجه ارتباط آيه بما قبل اينست كه آنان هم چنان كه در امر جهاد بخل ميورزيدند در انفاق مال و دادن زكات نيز امساك و بخل داشتند ( از على بن عيسى ) .\r\nو گفته‌اند علاوه بر حالات گذشته كه در پيش ذكر شد امر و رسالت محمد ( ص ) را نيز كتمان ميكردند و در بيانش بخل ميورزيدند .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nبيان آيه 181 - 182\r\n\r\nقرائت :\r\nحمزه سيكتب را بضم يا و ( يقول ) را بيا و قتلهم را برفع خوانده و ديگران سنكتب را ( بنون ) ميخوانند و قتلهم را بنصب قرائت كرده‌اند و نقول را بنون خوانده‌اند .\r\n\r\nلغت :\r\nسمع ( يسمع سمعاً ) يعنى شنيدن با گوش ولى خداوند بدون ادراك با گوش و حس مىشنود .\r\nو سميع كسى است كه حالتى دارد كه بوسيله آن اگر مسموعى باشد آن را ميشنود و سامع آنكه درك مسموعات مىكند .\r\nمحققان گويند : خداوند از ازل سميع بوده و در موقع وجود مسموعى سامع است و سميع و بصير بودن خداوند صفتى زائد بر حى و زنده بودن او نيست به اين معنى كه مدرك بودن او بر مسموعات و مبصرات ( بواسطه وجود صفتى اضافه بر حيات در او ) نيست و سميع و مبصر است يعنى عالم است ( بمبصرات و مسموعات ) .\r\nابو القاسم بلخى گويد : فائده سميع و بصير بودن خداوند اينست كه مسموعات و مبصرات را ميداند و اينمطلب براى خداوند قديم اثبات صفت ادراك نميكند .\r\nخليل گويد : هر مكروهى كه به انسان رسد انسان آن را چشيده است .\r\nحريق : آتش و همچنين حرق ( بفتح راء ) حرق ( به سكون راء ) مصدر ( حرقت الشيء : يعنى آن را با سردكن سرد كردم ) .\r\n\r\nشأن نزول :\r\nچون آيه  ( مَنْ ذَا الَّذِي يُقْرِضُ اللَّهَ . . . )  آمد يهود گفتند كه خدا فقير است و از ما قرض ميخواهد و ما غنى هستيم و گوينده حى بن اخطب بود . ( از حسن و مجاهد ) .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nو گويند پيغمبر ( ص ) بوسيله ابو بكر نامه‌اى براى يهود بنى قينقاع فرستاد و آنها را به نماز و زكات و قرض دادن در راه خدا دعوت كرد ابو بكر به كنيهء آنها در آمد و مردى بسيار را ديد كه بر گرد مردى جمع شده‌اند بنام فنحاص بن عازورا ابو بكر آنها را باسلام و نماز و زكات خواند فنحاص گفت اگر آنچه گويى حقست خدا فقير است و ما بىنياز و اگر خدا بىنياز است از اموال ما قرض نميخواست . ابو بكر در خشم شد و سيلى به او زد .\r\nپس خداوند اين آيه فرستاد . ( از عكرمه و مقاتل و محمد بن اسحاق ) .\r\n\r\nتفسير :\r\nسپس خداوند يكى ديگر از صفات زشت ايشان را باز مىنمايد :\r\n لَقَدْ سَمِعَ اللَّهُ   قَوْلَ الَّذِينَ قالُوا  - يعنى خداوند قول ايشان را درك كرد و دانست . ( از بلخى ) .\r\n إِنَّ اللَّهَ فَقِيرٌ  يعنى خدا محتاجست كه از ما قرض مىطلبد .\r\n وَ نَحْنُ أَغْنِياءُ  و ما بىنيازيم و ميدانستند كه مقصود خداوند گرفتن قرض نيست بلكه اين راهى پر از لطف است در خواندن و دعوت مردم به انفاق و با علم به اين مطلب اين سخن را از راه تلبيس بر عوام بگفتند .\r\nو گفتند يعنى خداوند فقير است چون روزى را بر ما تنگ مىكند و ما غنى هستيم چون رزق و نفقه را بر اهل خود توسعه ميدهيم .\r\n سَنَكْتُبُ ما قالُوا  - يعنى آنچه گفتند نگهدارى ميكنيم و چون كتابت راه حفظ مطالب است آن را از حفظ كنايه آورده .\r\nو گفته‌اند يعنى اين سخن را در نامهء اعمالشان خواهيم نوشت و اين بنشستن براى مبالغه در منع از گناه است چون مكلف وقتى دانست كه كردار و گفتارش در نامه‌ها ثبت و بايگانى خواهد بود و روزى بر او عرضه خواهد گشت و در برابر چشم مردم بر او خوانده خواهد شد بيشتر از گناه مىترسد و مىپرهيزد .\r\n وَ قَتْلَهُمُ الْأَنْبِياءَ بِغَيْرِ حَقٍّ  - يعنى كشتن اجدادشان انبياء الهى و رضايت اينان را بر كردهء پدران و نياكان خود خواهيم نوشت و هر يك از ايشان را بعملش پاداش\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nخواهيم داد .\r\nاين آيه دلالت دارد كه راضى بودن به كار زشت و گناه ديگرى در بزرگى جرم در رديف خود ارتكاب همان جرم است زيرا يهودى كه اين آيه به آنها خطابست انبياء را نكشته بودند بلكه اجدادشان كشته بودند ولى اينان نيز بواسطه رضايت بكرده‌هاى اجداد مذمت شده‌اند .\r\n وَ نَقُولُ ذُوقُوا عَذابَ الْحَرِيقِ  - يعنى عذاب سوزان را بچشيد يعنى بچشيد عذاب سوزاننده را و كلمه حريق اشاره به اين معنى است كه ميفهماند عذاب ايشان با آتش سوزان است زيرا آنچه نسوزاند حريق گفته نشود .\r\nو كلمه ذوقوا اينمعنى را مىرساند كه از عذاب خلاصى ندارند و عرب كه به كسى بگويد ذق هذا البلاء ( اين بلا را بچش ) يعنى از آن نجات نخواهى يافت .\r\n ذلِكَ  - اين عقاب ،  بِما قَدَّمَتْ أَيْدِيكُمْ  - بواسطه اعمال سوء و جنايات شماست بخودتان كه قبلا انجام داده‌ايد .\r\n وَ أَنَّ اللَّهَ لَيْسَ بِظَلَّامٍ لِلْعَبِيدِ  - خداوند هيچ بنده‌اى را ستم نميكند .\r\nاين آيه دلالت دارد كه مذهب جبريان باطل است زيرا دلالت دارد كه ( بر خلاف قول جبريان ) اگر عقاب بدون جرم قبلى بر بنده واقع شود ستم است و اين خلاف چيزى است كه جبريان گويند « كه خداوند كفار را بى آنكه جرمى انجام داده باشند عقاب خواهد كرد و خدا كفر را در ايشان ميآفريند و بعد بر همين كفر عذابشان مىكند » و در عين حال اينها ستم نيست و بر خدا قبيح نميباشد زيرا ظلمى بالاتر از اين وجود ندارد و كلمه ظلام كه مبالغه است و تكثير را مىرساند براى تأكيد نفى ظلم از خداوند است .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\n[ سوره آل‌عمران ( 3 ) : آيات 183 تا 184 
  ]\r\nالَّذِينَ قالُوا إِنَّ اللَّهَ عَهِدَ إِلَيْنا أَلاَّ نُؤْمِنَ لِرَسُولٍ حَتَّى يَأْتِيَنا بِقُرْبانٍ تَأْكُلُهُ النَّارُ قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَ بِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ ( 183 ) فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ جاؤُ بِالْبَيِّناتِ وَ الزُّبُرِ وَ الْكِتابِ الْمُنِيرِ ( 184 )\r\n« 1 »\r\n\r\nترجمه :\r\nكسانى كه گفتند كه خداوند با ما عهد كرده كه به هيچ پيغمبرى ايمان نياوريم تا اينكه قربانىاى آورد كه طعمه آتش شود بگو همانا پيغمبران پيش از من با دلايل و بينات آمده‌اند و نيز همان چه را كه شما گوييد آوردند پس اگر راستگوييد چرا ايشان را بكشتيد .\r\nاگر ترا تكذيب كردند پيامبرانى پيش از ترا نيز تكذيب نمودند كه با دلايل و با بينات و زبر و كتاب نور بخش آمدند .\r\n\r\n\r\n","description":"","footnote":"\r\n( 1 ) سوره آل عمران آيه 183 و 184 جزء 4 سوره 3\r\n","page_name":" 369 ","page_number":369},
  {"content":"\r\n\r\n\r\nبيان آيه 183 - 184\r\n\r\nلغت :\r\nقربان : مصدر است بر وزن عدوان و گاهى اسم است مثل برهان و سلطان .\r\nقربان : هر خوبى كه بنده بوسيله آن به خداوند تقرب يابد .\r\nزبر جمع زبور : هر كتابى كه در آن حكمت باشد .\r\nزبرت الكتاب : نوشتم كتاب را .\r\nزبره : جاى انبوه موى بر شانه شير .\r\nزبر : عقل .\r\nو اينكه كتاب و زبر هر دو را ذكر كرده با اينكه معناى هر دو يكيست از اينروست كه ريشه آن دو با هم فرق دارد .\r\nچون كتاب به چيزى گويند كه حروف و كلماتى بهم پيوسته و ضميمه شده و تشكيل آن را داده ولى زبور از اينرو بكتاب اطلاق كنند كه آدمى را از خلاف حق منع مىكند و كتاب داوود از اينرو زبور گفته شده كه در آن سخنان پند آميز و باز دارنده از بديها بسيار است .\r\n\r\nشأن نزول :\r\nگفته‌اند اين آيه دربارهء جمعى از يهود است كه از آنهاست كعب بن اشراف و وهب ابن يهودا و فنحاص بن عازورا كه گفتند اى محمد خداوند در تورات با ما عهد كرده كه ايمان نياوريم مگر به كسى كه براى ما قربانىاى آرد كه آتش آن را بسوزاند اگر راستى پيامبرى چنين چيزى بياور تا به تو ايمان آوريم لذا خداوند اين آيه را فرستاد . ( از كلبى ) و گفته‌اند خداوند بنى اسرائيل را در تورات امر كرد هر كه را گويد پيامبرم تصديق نكنيد تا قربانى آرد كه آتش آن را بخورد و بسوزد مگر عيسى و محمد كه بدون قربانى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبه آن دو ايمان آريد .\r\n\r\nتفسير :\r\n الَّذِينَ قالُوا  - آنان كه به پيغمبر خود گفتند .\r\n إِنَّ اللَّهَ عَهِدَ إِلَيْنا  : خداوند ما را سفارش كرده در كتاب خود و به زبان پيغمبران خود كه :\r\n أَلَّا نُؤْمِنَ لِرَسُولٍ  : پيامبرى را بر ادعاى نبوتش تصديق نكنيم .\r\n حَتَّى يَأْتِيَنا بِقُرْبانٍ  : تا چيزى كه بوسيله آن به خدا تقرب جويد براى ما بياورد كه خداوند از او بپذيرد .\r\n تَأْكُلُهُ النَّارُ  : كه آتش آن را بسوزد و اين در بين آنها علامت قبولى قربانى بود كه آتشى از آسمان بيايد و قربانى را بسوزاند - ( ابن عباس ) .\r\n قُلْ  : بگو ( اى محمد ) به يهود  قَدْ جاءَكُمْ رُسُلٌ مِنْ قَبْلِي  : يعنى براى پدرانتان پيامبرانى مىآمد .\r\n بِالْبَيِّناتِ  : با دلايل كافى كه بر صدق و رسالت آنها دلالت داشت .\r\n وَ بِالَّذِي قُلْتُمْ  : يعنى با همين قربانى كه ميگوييد مراد زكريا و يحيى و همه پيامبرانيست كه يهود آنها را كشتند .\r\n فَلِمَ قَتَلْتُمُوهُمْ  : چرا آنها را كشتيد با آنكه دليلى كه خود ميخواستيد به دست داشتند .\r\n إِنْ كُنْتُمْ صادِقِينَ  : اگر راست ميگوييد و اقرار داريد كه آنچه آوردند از طرف خدا بود و اين آيه تكذيب يهود است كه ميگفتند اگر قربان آرى ايمان مى - آوريم و هم دلالت بر عناد ايشان دارد و اينكه اگر پيغمبر ( ص ) قربانى هم بر ايشان آرد آن را مثل ديگر معجزاتش تكذيب خواهند كرد و اينكه خداوند براى اتمام حجت قربانى مورد درخواست ايشان را بر ايشان نياورد چون مىدانست كه در اين عمل مفسده‌اى است و آنچه بر خدا لازمست نصب دليل بر نبوت پيغمبر است كه نصب فرموده بود :\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ  : اين جمله تسليت پيغمبر است در تكذيبى كه از او ميكردند .\r\n جاءُو بِالْبَيِّناتِ  : كه معجزات روشن آوردند .\r\n وَ الزُّبُرِ  : و كتبى كه در آن حكمتها و سخنان منع كننده از باطل بود .\r\n وَ الْكِتابِ الْمُنِيرِ  : يعنى تورات و انجيل زيرا يهود عيسى را با كتابش تكذيب كردند و اسم و صفات نبى اسلام را هم در تورات تحريف نمودند و نصارى نيز صفات و خصائص محمد ( ص ) را كه در انجيل بود انكار كردند و يا تغيير دادند .\r\nمنير : يعنى هادى بسوى حق .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\n[ سوره آل‌عمران ( 3 ) : آيات 185 تا 186 
  ]\r\nكُلُّ نَفْسٍ ذائِقَةُ الْمَوْتِ وَ إِنَّما تُوَفَّوْنَ أُجُورَكُمْ يَوْمَ الْقِيامَةِ فَمَنْ زُحْزِحَ عَنِ النَّارِ وَ أُدْخِلَ الْجَنَّةَ فَقَدْ فازَ وَ مَا الْحَياةُ الدُّنْيا إِلاَّ مَتاعُ الْغُرُورِ ( 185 ) لَتُبْلَوُنَّ فِي أَمْوالِكُمْ وَ أَنْفُسِكُمْ وَ لَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَ مِنَ الَّذِينَ أَشْرَكُوا أَذىً كَثِيراً وَ إِنْ تَصْبِرُوا وَ تَتَّقُوا فَإِنَّ ذلِكَ مِنْ عَزْمِ الْأُمُورِ ( 186 )\r\n« 1 »\r\n\r\nترجمه :\r\nهر نفسى چشندهء مرگ است و همانا پاداش خود را در روز جزا بطور مستوفى و كامل خواهيد يافت و آن كس كه از آتش نجات يابد و دور شود و ببهشت در آيد رستگار است و زندگى دنيا جز متاعى فريبنده نيست .\r\nهمانا در مالها و جانهاى خود آزمايش خواهيد شد و از كسانى كه پيش از شما كتاب داده شده‌اند و نيز از مشركين اذيت فراوانى خواهيد شنيد و اگر صبر و تقوى پيشه كنيد البته اين‌ها از رشد و صواب و امور پسنديده و متين است .\r\n\r\n\r\n","description":"","footnote":"\r\n( 1 ) سوره آل عمران آيهء 185 و 186 جزء 4 سوره 3\r\n","page_name":" 373 ","page_number":373},
  {"content":"\r\n\r\n\r\nبيان آيه 185\r\n\r\nلغت :\r\nهر كه از مهلكه‌اى نجات يافته يا بمقامى و به چيزى دست يافته باشد كه مورد حيرت و آرزوى ديگران قرار گيرد گويند فائز گشته . فاز : يعنى دور شد از مكروه و ناملايم و رسيد به آنچه دوست دارد .\r\nمفازه : محل نجات و مهلكه را مفازه گويند از باب تفأل زدن چنان كه به نابينا بصير و بينا گويند از باب تفأل و فال نيك زدن .\r\n\r\nتفسير :\r\n كُلُّ نَفْسٍ ذائِقَةُ الْمَوْتِ  : هر نفسى را خواه و ناخواه موت در رسد و از اين معنى چشيدن تعبير كرده زيرا آن كس كه ميميرد گويا و مثل اينست كه مرگ را چشيده .\r\nو گفته‌اند يعنى : هر نفسى مقدمات و شدائد و سكرات مرگ را مىچشد .\r\nو ظاهر آيه دلالت دارد كه هر انسانى مرگ را مىچشد اگر چه كشته شود و قتل از مرگ كه كار خداست جدا نميباشد .\r\nو گفته‌اند مراد از مرگ اينجا بر طرف شدن و انتفاء حيات است و در قتل نيز حيات از او منتفى شده پس داخل و مشمول آيه هست .\r\n وَ إِنَّما تُوَفَّوْنَ أُجُورَكُمْ  : يعنى پاداش اعمالتان بطور كامل و مستوفى داده خواهد شد .\r\n يَوْمَ الْقِيامَةِ  : در روز قيامت و دنيا خانه پاداش نيست بلكه فقط سراى عمل است و آخرت جاى پاداش است و سراى عمل نميباشد .\r\n فَمَنْ زُحْزِحَ عَنِ النَّارِ وَ أُدْخِلَ الْجَنَّةَ  : يعنى آن كس كه از آتش دوزخ دور\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nشود و داخل بهشت گردد .\r\n فَقَدْ فازَ  : بآرزو رسيده و پيروز گشته و از هلاكت رسته است .\r\n وَ مَا الْحَياةُ الدُّنْيا إِلَّا مَتاعُ الْغُرُورِ  : يعنى لذات و شهوات و زينت‌هاى دنيا جز لذتى كه شما را ميفريبد و خدعه‌اى كه فنا مىپذيرد نيست و چون نيكو آزمايش كنيد حقيقتى ندارد زيرا از آنها لذت ميبريد ولى در پى آنها مصيبات و ناگواريها بشما باز ميگردد پس بدان ميل و دلبستگى پيدا نكنيد و بدان غره مشويد كه لذات دنيا سراسر غرور و فريب است و صاحب آنها مغرور و آيه دلالت دارد كه كمترين نعمت آخرت از مجموع همه نعمتهاى دنيا بهتر است و از اينرو معصوم ميفرمايد جايگاه يك تازيانه در بهشت بهتر است از دنيا و ما فيها .\r\nو نيز دلالت دارد كه هر نفسى خواهد مرد و اگر اين آيه نبود از نظر عقلى جايز بود كه زندگيش بوقت مجازات متصل گردد .\r\nدرباره معنى موت اختلاف شده :\r\nابو على جبايى گويد : موت امرى است ضد حيات و نزد ابى هاشم موت عدم و نبود حيات است و بهر دو مذهب حصول آن در مقتول جايز است .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nبيان آيهء 186\r\n\r\nشأن نزول :\r\nآيه درباره كعب بن الاشرف آمده كه پيغمبر ( ص ) و مؤمنان را هجو ميكرد و مشركين را بر ضد ايشان تحريك مينمود و اشعارى در معاشقه و تشبيب زنان مسلمين ميسرود .\r\nپيغمبر ( ص ) فرمود : كيست شر كعب را از ما بگرداند ؟ محمد بن مسلم گفت :\r\nمن يا رسول اللَّه و با ابو نائله و عده‌اى رفتند و كعب را بكشتند و سرش را براى پيغمبر ( ص ) آوردند در موقعى كه حضرت به نماز شب ايستاده بود ( از زهرى ) .\r\nگفته‌اند درباره فنحاص يهودى رئيس بنى قينقاع است كه پيغمبر اكرم ابو بكر را با نامه‌اى براى كمك خواستن بسوى او فرستاد . وى پس از خواندن نامه پيغمبر اكرم گفت خداى شما محتاج كمك ما شده . ابو بكر خواست او را بزند كه سخن پيغمبر يادش آمد كه ( بى مشورت من كارى مكنيد ) پس خوددارى نمود - ( عكرمه و مقاتل ) .\r\n\r\nتفسير :\r\nو اينك خداوند بيان مىدارد كه دنيا سراى رنج و ابتلاء و آزمايش است و از مؤمنان روگردان مىشود تا شكيبايى كنند و پاداش نيكو گيرند .\r\n لَتُبْلَوُنَّ  : يعنى رنجها و سختيها بشما روى آرد .\r\n فِي أَمْوالِكُمْ  : در خواسته‌هاى شما بانفصال و نابود شدن .\r\n وَ أَنْفُسِكُمْ  - و در جانهاى شما با قتل و مصيبت مثل آنچه در احد بشما رسيد و گفته‌اند با واجب شدن جهاد بر شما .\r\nو گفته‌اند اين مطالب بطور مجاز امتحان و ابتلاء خوانده شده زيرا امتحان حقيقى دربارهء خدا جايز نيست زيرا او عالم به همه امور گذشته و آينده است و بى امتحان\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nهمه چيز را ميداند و اين كارها براى اينست كه جوينده حق از پوينده راه باطل جدا شود .\r\n وَ لَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ  : يعنى از يهود و نصارى خواهيد شنيد .\r\n وَ مِنَ الَّذِينَ أَشْرَكُوا  - يعنى از كفار مكه و ديگران .\r\n أَذىً كَثِيراً  - يعنى سخنانى كه پيغمبر را رنج ميدهد و اندوهگين ميسازد .\r\n وَ إِنْ تَصْبِرُوا وَ تَتَّقُوا  - اگر بر اين امور صبر كنيد و جزع و بيتابى منماييد و باطاعت حق تمسك جوييد .\r\n فَإِنَّ ذلِكَ مِنْ عَزْمِ الْأُمُورِ  - و اين از چيزهاييست كه رشد و شايستگى و درستى آن معلوم گشته و عاقل بايد بر آن مصمم باشد .\r\nو گفته‌اند يعنى از امور متين و محكم است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\n[ سوره آل‌عمران ( 3 ) : آيات 187 تا 189 
  ]\r\nوَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلاً فَبِئْسَ ما يَشْتَرُونَ ( 187 ) لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ ( 188 ) وَ لِلَّهِ مُلْكُ السَّماواتِ وَ الْأَرْضِ وَ اللَّهُ عَلى كُلِّ شَيْءٍ قَدِيرٌ ( 189 )\r\n« 1 »\r\n\r\nترجمه :\r\nو چون خداوند از كسانى كه كتاب ( آسمانى ) داده شده‌اند پيمان گرفت كه آن را براى مردم بيان نماييد و هرگز كتمانش مكنيد ولى آن را پشت‌سر انداختند و آن را ببهايى ناچيز فروختند و بد چيزى است آنچه كه خريده‌اند .\r\nگمان مبريد كسانى كه به آنچه داده شده‌اند خوشحال و خوشدلند و دوست دارند كه مورد ستايش قرار گيرند بر چيزى كه انجام نداده‌اند ( يعنى بواسطه ترك وظيفه و سكوت از حق و انجام ندادن وظيفه ستايش شوند ) گمان مكن كه از عذاب نجات پيدا خواهند كرد بلكه براى ايشان است عذابى دردناك .\r\nو سلطنت آسمانها و زمين تنها از آن خداست و خداوند بر هر چيز تواناست .\r\n\r\n\r\n","description":"","footnote":"\r\n( 1 ) سوره آل عمران آيه 187 تا 189 جزء 4 سوره 3\r\n","page_name":" 378 ","page_number":378},
  {"content":"\r\n\r\n\r\nبيان آيه 187\r\n\r\nتفسير :\r\nاينك خداوند نقض عهد اهل كتاب را بيان ميدارد :\r\n وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ  - مراد يهود است يا يهود و نصارى هر دو يا هر كس كه كتابى آسمانى داده شده .\r\n لَتُبَيِّنُنَّهُ لِلنَّاسِ  - يعنى محمد ( ص ) را بمردم معرفى كنيد و مرجع ضمير ( هء ) در ( لتبيننه ) محمد است ( سعيد بن جبير ) زيرا در كتاب ايشان آمده كه محمد ( ص ) رسول خداست و دين الهى اسلام مىباشد .\r\nممكنست ضمير به كتاب برگردد يعنى كتاب را كه اسم محمد در آنست بيان كنيد .\r\n وَ لا تَكْتُمُونَهُ  - آن را در موقع لزوم پنهان مداريد .\r\n فَنَبَذُوهُ وَراءَ ظُهُورِهِمْ  - يعنى بعهد خود عمل نكردند و آن را پشت‌سر نهادند در حالى كه بدان اقرار داشتند .\r\n وَ اشْتَرَوْا بِهِ ثَمَناً قَلِيلًا  - يعنى عهد خدا را با حطام بىارزش دنيا عوض كردند يعنى در برابر اين كتمان حق جز آذوقه و رشوه‌ها و هدايايى كه از عوام و اراذل خود ميگرفتند چيزى عايدشان نشد .\r\n فَبِئْسَ ما يَشْتَرُونَ  - يعنى اين كار آنان بد و زشت كاريست زيرا آنان را مستوجب عذاب دردناك ابدى ساخته گرچه نفعى دنيوى و اندك در بر دارد .\r\nآيه دلالت دارد كه اظهار حق واجب و كتمان آن حرام است و داخل در آنست بيان احكام دين و فتاوى و شهادات و . . . ديگر امورى كه علما بدانها اختصاص دارند .\r\nثعلبى در تفسيرش از حسن بن عماره روايت كرده كه بنزد زهرى رفتم پس از آنكه\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nحديث گفتن را ترك كرده بود و از او تقاضاى حديث كردم . وى گفت مگر نميدانى كه من حديث را رها كرده‌ام . گفتم مرا حديث گوى و گرنه من ترا حديثى گويم . گفت بگو گفت حكم بن عيينه از نجم جزار برايم نقل كرده كه از على ( ع ) شنيدم كه فرمود :\r\nخداوند جاهلان را بر آموختن مؤاخذه نكند مگر آنكه علماء را بر عدم تعليم مؤاخذه خواهد كرد . پس از اين زهرى چهل حديث برايم گفت .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nبيان آيه 188\r\n\r\nشأن نزول :\r\nآيه درباره يهود است كه از تجليل مردم درباره ايشان و نسبت دادن ايشان به دانش خوشحالى ميكردند . ( از ابن عباس ) .\r\nگفته‌اند درباره منافقانست كه بر تخلف بر جهاد با پيغمبر اتحاد ميكردند و چون مسلمين از جهاد برگشتند عذر تراشى نموده پوزش مىطلبيدند و دوست داشتند كه بر كار خود كه از ايمان بدور بود ستايش شوند . ( از ابى سعيد خدرى ) .\r\n\r\nتفسير :\r\nاينك خداوند خصلتى زشت ديگر از يهود را بيان ميدارد :\r\n لا تَحْسَبَنَّ الَّذِينَ يَفْرَحُونَ بِما أَتَوْا  - گمان مبر كسانى كه از نفاق خود خوشدلند .\r\n وَ يُحِبُّونَ أَنْ يُحْمَدُوا بِما لَمْ يَفْعَلُوا  - و دوست دارند كه بر آنچه ندارند ( يعنى ايمان ) ستايش شوند .\r\nگفته‌اند مراد يهود است كه از كتمان مقام پيامبر و نبوت او كه در تورات مذكور بوده خوشحال بودند و علاقه‌مند بودند كه بعنوان پيشوا شناخته شوند .\r\nابو القاسم بلخى گويد : يهود ميگفتند كه ما پسران و دوستان خداييم و چنين نبودند بلكه مشرك و منافق بودند - و اين قول از حضرت باقر ( ع ) روايت شده .\r\nو قول قويتر اينست كه مراد همان كسانى هستند كه در آيه قبل گفته شد كه خدا از ايشان پيمان گرفت كه امر محمد ( ص ) را بيان نمايند و اكثر اهل تأويل بر اين قول رفته‌اند .\r\n فَلا تَحْسَبَنَّهُمْ بِمَفازَةٍ مِنَ الْعَذابِ  - يعنى گمان مبر كه از آتش دور باشند و نجات يابند .\r\n وَ لَهُمْ عَذابٌ أَلِيمٌ  - يعنى عذابى دردآور بر ايشان خواهد بود .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nبيان آيه 189\r\n\r\nتفسير :\r\nچون خداوند در آيه قبل تذكر داد كه هر كه بر گناهى كه انجام داده راضى و خوشحال باشد از عذاب او نجات نخواهد داشت اكنون ميفرمايد :\r\n وَ لِلَّهِ مُلْكُ السَّماواتِ وَ الْأَرْضِ  - يعنى فقط خداست كه مالك است آنچه را كه در زمين و آسمانهاست يعنى مالك تصرف در آنهاست هر گونه كه بخواهد و كسى را حق اعتراضى بر او نيست .\r\n وَ اللَّهُ عَلى كُلِّ شَيْءٍ قَدِيرٌ  - اين جمله تنبيه بر اين مطلب است كه خداوند بر هلاك هر كه بخواهد و بر هر چه اراده كند تواناست .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\n[ سوره آل‌عمران ( 3 ) : آيات 190 تا 194 
  ]\r\nإِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ ( 190 ) الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلاً سُبْحانَكَ فَقِنا عَذابَ النَّارِ ( 191 ) رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَهُ وَ ما لِلظَّالِمِينَ مِنْ أَنْصارٍ ( 192 ) رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا رَبَّنا فَاغْفِرْ لَنا ذُنُوبَنا وَ كَفِّرْ عَنَّا سَيِّئاتِنا وَ تَوَفَّنا مَعَ الْأَبْرارِ ( 193 ) رَبَّنا وَ آتِنا ما وَعَدْتَنا عَلى رُسُلِكَ وَ لا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ ( 194 )\r\n« 1 »\r\n\r\nترجمه :\r\nهمانا در آفرينش آسمانها و زمين و رفت و آمد شب و روز نشانه‌هاييست براى خردمندان - آنان كه خداوند را نشسته و ايستاده و بر پهلو خوابيده ياد ميكنند و درباره خلقت آسمانها و زمين تفكر مينمايند ( و ميگويند ) پروردگارا اينها را عبث نيافريده‌اى پاك و منزهى ، ما را از عذاب آتش نگهدار - خدايا هر كه را به آتش در آورى خوار كرده‌اى و براى ستمكاران ياورانى نيست - خداوندا ما منادىاى را شنيديم كه ما را بايمان دعوت مىكند خداوند ايمان آورديم پروردگارا گناهان ما را ببخش و سيئات ما را نابود كن و ما را با نيكان بميران - پروردگارا آنچه توسط پيغمبران بما وعده كرده‌اى بما بازده و در قيامت ما را خوار مكن كه تو وعده خود را تخلف نخواهى كرد .\r\n\r\n\r\n","description":"","footnote":"\r\n( 1 ) سوره آل عمران آيه 190 تا 194 جزء 4 سوره 3\r\n","page_name":" 383 ","page_number":383},
  {"content":"\r\n\r\n\r\nبيان آيه 190 تا 194\r\n\r\nفضيلت آيات :\r\nثعلبى در تفسيرش از محمد حنفيه از على ( ع ) نقل كرده كه پيغمبر اكرم ( ص ) چون در دل شب سر از خواب بر ميداشت به آسمان نظر ميافكند و آيه  إِنَّ فِي خَلْقِ السَّماواتِ . . . \r\nرا مىخواند .\r\nو از پيغمبر اكرم اين روايت مشهور است كه فرمود واى بر آنكه اين آيه را بخواند و در آن تأمل ننمايد .\r\nو از ائمه ( ع ) امر به خواندن اين آيات پنجگانه بهنگام برخاستن در شب براى نماز شب وارد شده و بعد از نماز صبح نيز وارد شده است .\r\nمحمد بن على بن محبوب از عباس بن معروف . . . از معوية بن وهب نقل مىكند كه از حضرت صادق ( ع ) شنيدم كه گفت كه پيغمبر اكرم ميفرمود شبها آبى بر بالينش مى - نهادند و مسواك خود را زير سر مىنهاد و چون در دل شب از خواب برميخاست مىنشست و چشمان خود به آسمان ميدوخت و اين پنج آيه از سورهء آل عمران را تلاوت ميكرد از  إِنَّ فِي خَلْقِ السَّماواتِ  تا آخر آيات مذكور و پس از آن مسواك ميكرد و وضو ميساخت و به مسجد ميرفت و چهار ركعت نماز ميگزارد و چندان ركوع و سجده را طول ميداد كه ميگفتند كى سر از ركوع و سجده برميدارد . سپس به بستر ميرفت و قدرى ميخوابيد باز بيدار ميشد و همچنين پنج آيه قرآن را تلاوت ميفرمود و به آسمان نظر ميافكند و سپس مسواك ميكرد و وضو ميساخت و به مسجد ميرفت و چهار ركعت مثل بار اول بجا مياورد و باز به بستر ميرفت و ميخوابيد و پس از مدتى بيدار مىشد و مىنشست و آيات مذكور را ميخواند و مسواك ميكرد و وضو ميگرفت و به مسجد ميرفت و نماز شفع و وتر مىخواند و بعداً براى نماز صبح آماده ميشد .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nلغت :\r\n1 - لب : عقل و به عقل لبّ گويند چون بهترين چيز انسانست و لبّ هر چيز خير و خالص آن چيز است و به همين جهت به عقل لبّ گويند .\r\n2 - سبحانك : يعنى منزهى تو از اينكه خلقت آسمان و زمين عبث باشد .\r\n3 - ابرار : جمع برّ و اصل برّ اتساع است .\r\nبرّ بفتح باء زمين وسيع و در مقابل دريا .\r\nبرّ ( بكسر باء ) صلهء رحم و عمل صالح .\r\nبرّ ( بضم باء ) گندم .\r\nبرّ ( جمع ابرار ) كسى كه بسيار اطاعت خدا كند تا او را خشنود سازد .\r\n\r\nتفسير :\r\nاينك دلايل اينكه خدا مالك جهان است بيان ميدارد .\r\n إِنَّ فِي خَلْقِ السَّماواتِ وَ الْأَرْضِ  - در عجايب و بدايع زمين و آسمانها ،  وَ اخْتِلافِ اللَّيْلِ وَ النَّهارِ  - و رفت و آمد شب و روز در پى هم ،  لَآياتٍ  - دلايلى است بر توحيد و صفات كمال حق  لِأُولِي الْأَلْبابِ  - براى صاحبان بينش و عقل .\r\nو اما وجه دلالت آسمانها و زمين بر خدا اينست كه وجود آنها در معرض حوادث و دگرگونيهاست و هر چه چنين باشد خود نيز حادث و تازه است و هر چيز حادث و نوى محدث و پديد آورنده است و ايجاد كننده مىخواهد پس وجود تغيير پذير و حادث زمين و آسمانها دلالت دارد كه ايجاد كننده و محدث و دگرگون كننده‌اى توانا دارند ( كه او خداست ) مثلًا زمين روزى دوران كودكى را طى ميكرد و اكنون جوانى را و پس از مدتى پيرى را و بعد نابود خواهد شد پس دستى نيرومند و قادر است كه اين حوادث را در او پديد كرد و اصل خود او را بوجود آورد و باز وجود از او بگيرد .\r\nو اما امورى كه در آن جارى است و بدايع آفرينش و حساب و نظم و دقتى كه در نهايت درستى و انتظام در آنها جريان دارد دلالت مىكند كه موجد و نقشه كش آن دانا\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nو عالم است زيرا كار منظم و محكم جز از عالم و نظم دهنده و حسابدان سر نتوان زد چنان كه ايجاد جز از دست توانايى نتواند شد .\r\nو نيز اين مطالب دلالت دارد كه صانع اينهمه هستى قديم و ازلى است زيرا اگر خود حادث بود و از اول نبود نياز به محدثى و پديد آرنده و موجدى ديگر داشت و همچنين آن ديگرى نيز محدثى مىخواست و سر به تسلسل ميزد و تسلسل باطل است .\r\nو اما گردش شب و روز با چنين حسابى دقيق و نظمى سرسام‌آور كه در ميليونها سال بر قانونى صحيح جريان دارد و هرگز كم و زياد و بىنظمى در آن راه نيافته دلالت دارد كه دست صانع توانا و دانا و حكيمى آنها را چنين ايجاد و مرتب كرده است كه درباره او عجز و سهو تصور نميرود .\r\n الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ  : يعنى عاقلان كسانيند كه از خلقت جهان بر وجود خدا استدلال ميكنند و هم خدا را در حال ايستاده و خوابيده و نشسته ياد مينمايند .\r\nو گفته‌اند يعنى خدا را تا آخرين حد توانايى در حال سلامت و مرض ياد ميكنند سالم در قيام و مريض در حال نشسته يا خوابيده و مراد نماز است كه بنام ذكر ناميده شده است . اين قول على بن ابراهيم است در تفسيرش و اين دو تفسير با هم منافات ندارد .\r\n وَ يَتَفَكَّرُونَ فِي خَلْقِ السَّماواتِ وَ الْأَرْضِ  :\r\nيعنى عاقلان در خلقت زمين و آسمانها مىانديشند تا بر يگانگى خدا و كمال قدرت و علم او استدلال كنند و ميگويند :\r\n رَبَّنا ما خَلَقْتَ هذا باطِلًا  : يعنى خدايا اينهمه را عبث و بىهدف نيافريدى بلكه براى هدفى صحيح و مصلحتى آفريده‌اى كه دليل علم و وحدانيت تو باشد .\r\n سُبْحانَكَ  : يعنى منزه و پاكى كه بعبث چنين كارى كرده باشى بلكه براى توجه مردم به ثواب و پرهيز ايشان از عذاب آفريدى .\r\n فَقِنا عَذابَ النَّارِ  : بلطف خود ما را از عذاب نگهدار . آيه دلالت دارد كه كفر و گمراهى و زشتيها مخلوق خدا نيست زيرا همه اينها باتفاق دانشمندان باطل است و\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاز خدا منتفى است .\r\n رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَهُ  : در معنى اين جمله وجوهى است :\r\n1 - يعنى خدايا هر كه را به آتش افكنى او را رسوا و خوار كرده‌اى - از مادهء خزى .\r\n2 - يعنى او را هلاك كرده‌اى .\r\n3 - يعنى او را در جايى و مقامى قرار داده‌اى كه از آن شرمگين است و در اين صورت از خزايت مشتق است كه بمعنى استحياء است .\r\nاهل تأويل در مقصود از اين آيه اختلاف كرده و چند قول گفته‌اند :\r\n1 - از انس بن مالك و قتاده نقل شده كه خوار كردن آنان ابدى قرار دادن ايشانست در دوزخ پس آيه اختصاص به مخلدين در دوزخ دارد .\r\n2 - جابر گويد : خزى داخلشدن در دوزخ است و اين قول قويتر است زيرا خزى يعنى اهانت به خوار شونده و رسوا كردن اوست و آن كس را كه خداوند عقاب كند رسوا كرده و اين مطلب با عقيدهء ما كه عفو گنهكاران را جايز مىدانيم منافات ندارد زيرا آن كس كه خزى را همان دخول در دوزخ مىداند درباره كسى كه به دوزخ برود و پس از اتمام مجازاتش از آن بدر آيد خزى قائل نيست و اين را درباره او خزى نمىداند .\r\nو اما بقول كسى كه خزى را از خزايت بمعنى شرم كردن مىداند خزى و خوار ساختن مؤمن باينست كه موجبات حيا و شرمندگى او را فراهم آرد و خزى كافر مخلد كردن اوست در دوزخ .\r\n وَ ما لِلظَّالِمِينَ مِنْ أَنْصارٍ  : هيچكس نتواند كه ظالمان را با قهر و نيرو از عذاب نجات دهد زيرا نصرت اينست كه شخص منصور را با قهر و نيرو كمك كند پس اين آيه با شفاعت پيغمبر و ائمه از مذنبين منافات ندارد زيرا شفاعت از راه خضوع و تضرع بسوى خداست و از نصرت نيست .\r\nبخارى در صحيح از انس بن مالك از پيغمبر ( ص ) روايت كرده كه : در قيامت حضرتش بمردمى گناهكار برخورد مىكند و از آنها شفاعت مينمايد و آنان بشفاعت وى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاز جهنم بيرون آمده ببهشت ميروند و بهشتيان ايشان را دوزخيان نامند .\r\nو ابو سعيد خدرى از حضرت روايت كند كه با گوشتهاى بريان از جهنم بيرون شوند در نهرى بنام نهر حيات فرو روند و گوشت تازه بر بدنشان رويد . بخارى و مسلم نيز اين را آورده‌اند و از اين نوع احاديث بيشمار است كه چنان كه مىبينى دلالت دارد بر عفو از گناهان كبيره .\r\n رَبَّنا إِنَّنا سَمِعْنا مُنادِياً  : منادى محمد ( ص ) است - ( ابن عباس و ابن مسعود و جبايى ) و گويند قرآنست - ( از محمد بن كعب و قتاده و طبرى ) - زيرا همگى صداى پيغمبر را نشنوند ولى قرآن را همگى مىشنوند .\r\n يُنادِي لِلْإِيمانِ  : كه بسوى ايمان دعوت مىكند و لام در للايمان بمعنى الى ( بسوى ) است و معنى چنين است : بار خدايا ما شنيديم دعوت كننده‌اى را كه بايمان و تصديق بوجود تو و اقرار بيگانگى تو و اطاعت پيغمبرت دعوت مىكند .\r\n أَنْ آمِنُوا بِرَبِّكُمْ  : به اينكه بخدايتان ايمان آريد .\r\n فَآمَنَّا  : و ما دعوت كننده را تصديق كرديم در دعوت بتوحيد و دين و جواب مثبت گفتيم .\r\n فَاغْفِرْ لَنا ذُنُوبَنا  : يعنى بر ما پرده‌پوشى كن و در قيامت با عقوبت بر گناهان ما رسوايمان مكن .\r\n وَ كَفِّرْ عَنَّا سَيِّئاتِنا  : و گناهان ما را برحمتت بريز .\r\n وَ تَوَفَّنا مَعَ الْأَبْرارِ  : يعنى ما را در جمله خوبان بميران و با ايشان محشور فرما .\r\n رَبَّنا وَ آتِنا ما وَعَدْتَنا عَلى رُسُلِكَ  : ( و ميگويند ) خدايا آنچه از ثواب كه به زبان پيامبران بما وعده دادى بما عنايت كن .\r\n وَ لا تُخْزِنا  : و ما را مفتضح و هلاك مكن .\r\n يَوْمَ الْقِيامَةِ إِنَّكَ لا تُخْلِفُ الْمِيعادَ  : يعنى تو بهشت را بمؤمنان وعده داده‌اى و هرگز خلف وعده خود نميكنى .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nو اين درخواست بر وفاى بعهد از خدا با اينكه مىدانند كه خداوند وفا خواهد كرد از چند وجه ممكنست باشد :\r\n1 - در مقام تضرع و اظهار بندگى ( جبايى ) 2 - كلام به صورت مسئلت است ولى مراد خبر است : يعنى ما را با خوبان بميران كه نتيجه‌اش بهشت و وفاى بعهد . . . است .\r\n3 - معنى و مراد دعاست و درخواست به اينكه ايشان را از كسانى قرار دهد كه وعده بهشت داده شده‌اند .\r\n4 - آنها اين مطلب را از رغبتى كه به لطف خدا داشتند در خواست نمودند به اينكه وعده‌اى كه بايشان درباره نصرت بر كفار و اعلاء كلمه حق داده بود در وفاء به آن تعجيل فرمايد زيرا باصل وعده خدا و وفاى الهى اطمينان داشتند ولى چون خداوند وقتى معين را براى نصرت خود معين نكرده بود و آنها مايل بودند كه خداوند زودتر وفا كند يعنى نصرت خود را زودتر فرستد ( از طبرى ) وى گويد آيه مختص است به مهاجران كه به پيغمبر مىگفتند : خدايا ما را بر حلم و صبر تو قدرت و توانايى نيست و مايل بودند هر چه زودتر نصرت الهى در رسد . طبرى اين قول خود را به آيه بعد تقويت مىكند كه : فاستجاب لهم . . .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\n[ سوره آل‌عمران ( 3 ) : آيه 195 
  ]\r\nفَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ فَالَّذِينَ هاجَرُوا وَ أُخْرِجُوا مِنْ دِيارِهِمْ وَ أُوذُوا فِي سَبِيلِي وَ قاتَلُوا وَ قُتِلُوا لَأُكَفِّرَنَّ عَنْهُمْ سَيِّئاتِهِمْ وَ لَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهارُ ثَواباً مِنْ عِنْدِ اللَّهِ وَ اللَّهُ عِنْدَهُ حُسْنُ الثَّوابِ ( 195 )\r\n« 1 »\r\n\r\nترجمه :\r\nخداوند دعايشان را مستجاب كرد . ما عمل هيچ عمل كننده‌اى از مرد و زن شما را ضايع نخواهيم كرد كه بعض شما از بعض ديگريد . پس آنان كه مهاجرت كردند و از شهرها و ديار خود بيرون گرديدند و در راه من رنج و اذيت ديدند و كشتند و كشته شدند گناهان ايشان را كفاره خواهم داد و ببهشت‌هايى كه در آن نهرها جارى است داخلشان خواهم كرد و براى پاداشى از جانب خدا و خداست كه در نزد اوست سر انجام نيكو .\r\n\r\n\r\n","description":"","footnote":"\r\n( 1 ) سوره آل عمران آيه 195 جزء 4 سوره 3\r\n","page_name":" 390 ","page_number":390},
  {"content":"\r\n\r\n\r\nبيان آيه 195\r\n\r\nلغت :\r\n1 - اضاعة : اهلاك .\r\nضياع ( ضاع يضيّع ) هلاكت .\r\nاضاع وضيع بيك معنى است و از اين است ضيعة بمعنى قرية .\r\n2 - هاجر از هجرت ضدّ وصل است .\r\nمهاجرت از خانه‌اى به خانه ديگر يعنى ترك اولى براى دومى .\r\n\r\nشأن نزول :\r\nروايت است كه ام سلمه پرسيد چرا يا رسول اللَّه نام مهاجران مرد برده مىشود ولى از زنان مهاجر نامى برده نميشود كه اين آيه آمد .\r\nبلخى گويد : آيه در درجه اول درباره مهاجران اصحاب پيغمبر است و بعد درباره هر كس كه راه آنها را برود و متابعت كند .\r\n\r\nتفسير :\r\n فَاسْتَجابَ لَهُمْ رَبُّهُمْ  - يعنى خداوند مؤمنانى كه ذكرشان گذشت جواب داد و دعايشان را اجابت كرد .\r\n أَنِّي لا أُضِيعُ  - يعنى باطل نميكنم ،  عَمَلَ عامِلٍ مِنْكُمْ مِنْ ذَكَرٍ أَوْ أُنْثى  - زن يا مرد .\r\n بَعْضُكُمْ مِنْ بَعْضٍ  - كه در نصرت و ايمان و دوستى از يكديگر بشمار ميرويد لذا حكم من درباره همه شما يكسان است .\r\nو در اين آيه نيز ترغيب مردم است بر خواستن دعاهايى كه در آيات پيشين است و اشاره است كه آن دعاها يكى از راههاى عبوديت خداست .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n فَالَّذِينَ هاجَرُوا  - آنان كه بمدينه هجرت كردند و فاميل كافر خود را رها نمودند  وَ أُخْرِجُوا مِنْ دِيارِهِمْ  - بدست مشركان از شهر خود تبعيد شدند .\r\n وَ أُوذُوا فِي سَبِيلِي  - و در راه اطاعت و عبادت و دين من اذيت كشيدند .\r\n وَ قاتَلُوا وَ قُتِلُوا  - در راه خدا كشتند و كشته شدند .\r\n لَأُكَفِّرَنَّ عَنْهُمْ سَيِّئاتِهِمْ  - يعنى گناهانشان را محو ميكنم و عفو و رحمت و مغفرت خود را نصيبشان خواهم كرد و اين آيه دلالت دارد كه اسقاط عقاب تفضل و كرم الهيست .\r\n وَ لَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهارُ  - يعنى به باغهاى بهشتى كه از زير درختان و كاخهايش نهرها جارى است داخلشان ميكنم .\r\n ثَواباً  - يعنى بعنوان پاداش ايشان .\r\n مِنْ عِنْدِ اللَّهِ  - از طرف خدا بر اعمالشان .\r\n وَ اللَّهُ عِنْدَهُ حُسْنُ الثَّوابِ  - يعنى نزد خدا از جزاء نيكو بر اعمال ايشان بقدرى زياد است كه به وصف و ادراك در نيامده و بقلبى خطور نكرده و چشمى نديده است .\r\nو گفته‌اند : ثواب حسن و نيكو است از نظر دوام و سلامت از نقصان و كدورت و ملالت .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\n[ سوره آل‌عمران ( 3 ) : آيات 196 تا 198 
  ]\r\nلا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ ( 196 ) مَتاعٌ قَلِيلٌ ثُمَّ مَأْواهُمْ جَهَنَّمُ وَ بِئْسَ الْمِهادُ ( 197 ) لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها نُزُلاً مِنْ عِنْدِ اللَّهِ وَ ما عِنْدَ اللَّهِ خَيْرٌ لِلْأَبْرارِ ( 198 )\r\n« 1 »\r\n\r\nترجمه :\r\nرفت و آمد كسانى كه كافرند در شهرها ترا فريب ندهد كه تمتع و بهره‌اى اندكست و سپس جايشان دوزخ مىباشد كه بد جايگاهيست و ليكن براى كسانى كه از خدا ترسيدند بهشتهايى است كه در آن نهرها جارى است كه در آن ابدى و جاويدان خواهيد بود و اين يك نوع پذيرايى عالى است از خداوند .\r\n\r\n\r\n","description":"","footnote":"\r\n( 1 ) سوره آل عمران آيه 196 تا 198 جزء 4 سوره 3\r\n","page_name":" 393 ","page_number":393},
  {"content":"\r\n\r\n\r\nبيان آيه 196 تا 198\r\n\r\nلغت :\r\nغرور : توهم سرور و خوبى درباره چيزى كه خالى از اين‌هاست ولى هر توهمى غرور نيست زيرا توهم گاهى از ترس از چيزى پديد ميآيد كه سبب مىشود انسان از آن بپرهيزد و اين توهم است و غرور نيست .\r\nغرر نظير خطر است و فرقشان اينست كه غرر بهر صورت قبيح است زيرا غرر ترك اطمينان و يقين است در جايى كه و در حالى كه تحصيل اطمينان و يقين ممكن باشد .\r\nولى خطر گاهى و در بعضى صور نيكوست زيرا خطر از عظم و بزرگى است و رجل خطير يعنى مرد بزرگ .\r\n2 - متاع : سودى كه زود لذت بخشد يا به اينكه لذت وجود پيدا كند يا از چيزى كه وسيله لذت است ايجاد شود مثل مال و جاه و فرزند .\r\n3 - مهاد : آنچه كه انسانى در آن مسكن گزيند و آن را بستر خود گيرد .\r\n4 - واحد ابرار برّ است .\r\n\r\nشأن نزول :\r\nآيه درباره مشركان عربست كه تجارت داشتند و از تجارت سود سرشار مىبردند .\r\nيكى از مسلمين گفت دشمنان خدا در ناز و نعمتند و ما از گرسنگى در هلاكيم ، پس اين آيه آمد .\r\nفراء گويد : يهود سفر و سياحت ميكردند و در ضمن سفر تجارت كرده مال بسيار تحصيل مينمودند و خداوند اين آيه را فرستاد تا مؤمنان ببهره فراوان آنها حسرت نبرند .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nتفسير :\r\n لا يَغُرَّنَّكَ  - اى محمد خطاب به پيغمبر است و مراد ديگرانند .\r\nو گفته‌اند : يعنى اى انسان مغرورت نكند ،  تَقَلُّبُ الَّذِينَ كَفَرُوا  - تصرف و سير و گشت كافران ،  فِي الْبِلادِ  - در شهرها سالم و سودمند و بى آنكه بر جرائم خود مؤاخذه شوند زيرا خدا ميداند كه اين امر قابل غبطه و حسرت بردن نيست زيرا سرنوشت و جايگاه ابدى اين كفار آتش است بواسطه كفرى كه دارند ، هيچ امرى كه سرانجامش و پايانش دوزخ باشد خير نخواهد بود .\r\n مَتاعٌ قَلِيلٌ  - سفر و تجارت و سودشان اندك و براى مدتى كوتاه است .\r\n ثُمَّ مَأْواهُمْ  - و سپس سرنوشتشان  جَهَنَّمُ وَ بِئْسَ الْمِهادُ  - دوزخست و بد جايگاهى است .\r\n لكِنِ الَّذِينَ اتَّقَوْا رَبَّهُمْ  - لكن براى استدراك است كه خلاف معنى قبل را ياد مىكند و معنى چنين است : براى كفار عاقبت خيرى نيست بلكه خير و سعادت خاص مؤمنان متقى است كه اطاعت خدا كردند و ترك گناه نمودند .\r\n لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها نُزُلًا مِنْ عِنْدِ اللَّهِ  - اين آيه شرح نعمتهاى متقيان است .\r\n وَ ما عِنْدَ اللَّهِ  - آنچه كه از ثواب و كرامت نزد خداست .\r\n خَيْرٌ لِلْأَبْرارِ  - از آنچه كفار با جهانگردى و تجارت كسب كنند بهتر است زيرا اينها به زودى فنا پذيرد ولى نعيم اخروى زوال پذير نيست .\r\nاز ابن مسعود روايت شده كه گويد : هيچ فرد خوب و بدى نيست جز اينكه مرگ برايش بهتر از زندگى است - اما خوبها بدليل آيهء شريفه  ( وَ ما عِنْدَ اللَّهِ خَيْرٌ لِلْأَبْرارِ )  و اما فاجران و بدان بواسطه قول خداوند  ( وَ لا يَحْسَبَنَّ الَّذِينَ كَفَرُوا . . . )  كه معنى آن گذشت البته اگر فاجر بر فجور خود باقى ماند .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\n[ سوره آل‌عمران ( 3 ) : آيات 199 تا 200 
  ]\r\nوَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّهِ وَ ما أُنْزِلَ إِلَيْكُمْ وَ ما أُنْزِلَ إِلَيْهِمْ خاشِعِينَ لِلَّهِ لا يَشْتَرُونَ بِآياتِ اللَّهِ ثَمَناً قَلِيلاً أُولئِكَ لَهُمْ أَجْرُهُمْ عِنْدَ رَبِّهِمْ إِنَّ اللَّهَ سَرِيعُ الْحِسابِ ( 199 ) يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ ( 200 )\r\n« 1 »\r\n\r\nترجمه :\r\nبعضى از اهل كتاب كسانيند كه به خدا و آنچه بشما نازل شده و آنچه بخودشان فرود آمده ايمان دارند و در برابر خدا خاشعند و آيات خدا را ببهاى اندك نميفروشند آنانند كه جزايشان نزد خداست و خداوند سريع الحساب است .\r\nاى كسانى كه گرويده‌ايد شكيبايى و استقامت كنيد و براى مقابله با دشمن آماده شويد و از خدا بپرهيزيد تا رستگار شويد .\r\n\r\n\r\n","description":"","footnote":"\r\n( 1 ) سوره آل عمران آيه 199 و 200 جزء 4 سوره 3\r\n","page_name":" 396 ","page_number":396},
  {"content":"\r\n\r\n\r\nبيان آيه 199\r\n\r\nلغت :\r\n1 - خشوع در اصل بمعنى سهولت است مشتق از خشعه : نرمى شن .\r\nخاشع : خاضع به چشم .\r\nخشوع : تذلل و اظهار خوارى خلاف تعصب .\r\n\r\nشأن نزول :\r\nدر نزول آيه اختلافست : گفته‌اند درباره نجاشى پادشاه حبشه است كه در روز مرگش جبرئيل به پيغمبر تعزيت گفت و پيغمبر ( ص ) فرمود كه بيرون شويد و بر بدن برادر خود كه در غير سرزمين شما فوت شده نماز گزاريد و خود به بقيع رفت و از مدينه زمين حبشه بر او مكشوف شد و تابوت نجاشى را بديد و بر آن نماز خواند . منافقان گفتند به اين مرد بنگريد كه بر مردى حبشى و نصرانى كه هرگز او را نديده نماز ميگزارد پس خداوند اين آيه فرستاد - ( از جابر و ابن عباس و انس ) .\r\nو گفته‌اند : درباره 40 تن از مردان نجرانى از بنى حرث بن كعب و 32 نفر از سرزمين حبشه و 8 تن از روميان آمده كه مسيحى بودند و مسلمان شدند ( از عطاء ) .\r\nو گفته‌اند كه درباره جمعى از يهود آمده كه مسلمان شده‌اند كه از ايشانند عبد اللَّه سلام و يارانش ( از ابن جريح و ابن اسحاق ) .\r\nو گفته‌اند درباره همه مؤمنان اهل كتاب است زيرا آيه عام است .\r\n\r\nتفسير :\r\nچون خداوند در گذشته ذم اهل كتاب كرد اينك جمعى از ايشان را كه ايمان آوردند توصيف ميفرمايد .\r\n وَ إِنَّ مِنْ أَهْلِ الْكِتابِ  : يعنى بعضى از يهود و نصارى .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n لَمَنْ يُؤْمِنُ بِاللَّهِ  : يعنى به قرآن كه بر شما نازل شده و به خدا ايمان آورده‌اند .\r\n وَ ما أُنْزِلَ إِلَيْهِمْ  : يعنى بتورات و انجيل هم .\r\n خاشِعِينَ لِلَّهِ  : يعنى در برابر خدا با انجام طاعت اظهار ذلت و مسكنت ميكنند .\r\nابن زيد گويد : خاشع يعنى خائف و متذلل .\r\nحسن گويد : خشوع : خوف خدا كه همواره در دل باشد .\r\n لا يَشْتَرُونَ بِآياتِ اللَّهِ ثَمَناً قَلِيلًا  : يعنى براى تحريف كتاب خدا عوضى ناچيز يعنى متاع اندك دنيا از خوراك و رشوه و مال نمىپذيرند چنان كه ديگران كردند كه در قبل ذكرشان شد  ( أُولئِكَ الَّذِينَ اشْتَرَوُا الضَّلالَةَ . . . )   أُولئِكَ  : اينان كه وصفشان را گفتيم .\r\n لَهُمْ أَجْرُهُمْ عِنْدَ رَبِّهِمْ  : يعنى اجر اعمال و طاعاتشان در نزد خدا ذخيره است تا در قيامت بايشان باز داده شود .\r\n إِنَّ اللَّهَ سَرِيعُ الْحِسابِ  : توصيف كردن حساب بسرعت از اينروست كه خداوند جزاء و پاداش مستحقان را با طول حساب بتأخير نمياندازد زيرا او همه اعمال عباد را قبل و بعد از انجام مىداند و نيازى بشمارش عدد ذنوب ندارد كه موجب كندى حساب شود .\r\nو گفته‌اند سرعت حساب از اينجاست كه همه خلق را با هم حساب ميرسد نه يكى يكى زيرا ميتواند در وقت واحد با همه سخن گويد ، هر كسى را به زبان مخصوص خودش - ( از جبايى ) .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nبيان آيه 200\r\n\r\nلغت :\r\n1 - ربط : شدّ و بستن و بعداً براى هر كسى كه در حصارى پناه گيرد و در آن از دشمنان بيرون حصار دفاع كند استعمال شده .\r\nرباط : بصف كردن و آماده نمودن اسبان براى مقابله با دشمن .\r\n\r\nتفسير :\r\nاينك خداوند پس از بيان حال مؤمن و كافر مردم را بر صبر بر طاعت و جهاد در راه خدا ميخواند :\r\n يا أَيُّهَا الَّذِينَ آمَنُوا  : اى آنان كه خدا و رسولش را تصديق داريد .\r\n اصْبِرُوا وَ صابِرُوا وَ رابِطُوا  : در معناى اين قسمت چند قول است :\r\n1 - بر دين خود صبر كنيد يعنى ثابت بمانيد و با كفار صبورى كنيد و در راه خدا با ايشان لشكر كشى كنيد ( از حسن و قتاده ) و بنا بر اين معنى چنين مىشود :\r\nصبر كنيد بر طاعت خدا و ترك معاصى و با دشمن جنگ كنيد و بر قتال ايشان در راه حق صابر باشيد چنان كه ايشان در راه جنگ بر باطل صابر هستند و لفظ « صابروا » از باب مفاعله براى اينست كه بين طرفين و دو نفر است ( يعنى شما صابر باشيد در جنگ با ايشان چنان كه ايشان در جنگ با شما صابرند ) .\r\nو رباط نيز بمعنى مرابطه از باب مفاعله بين الاثنين است يعنى هر قدر و بهر شكل كه ايشان براى جنگ با شما لشكر و مركب آماده ميكنند شما نيز براى جنگ با ايشان فراهم نماييد مثل آيه شريفه  ( وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ . . . )  كه تفسيرش بيايد .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nو بر وعدهء من شكيبا باشيد و با دشمنان من بقتال پردازيد .\r\n3 - يعنى صبر بر جهاد كنيد و رابطوا يعنى براى نمازها يكى يكى آماده و منظم شويد - اين از على عليه الصلاة و السلام و از جابر است و از پيغمبر اكرم روايت است كه درباره بهترين اعمال از حضرت سؤال كردند فرمود :\r\nكامل و خوب وضو گرفتن در بامدادان در هواى سرد و به نماز جماعت رفتن و انتظار نماز بعد از نماز و اين رباط است .\r\nو از حضرت باقر ( ع ) روايت شده كه اصبروا يعنى بر مصائب شكيبا باشيد و صابروا يعنى در برابر دشمن پا فشارى كنيد و رابطوا يعنى بجلوى دشمن لشكر كشى كنيد و اين معنى با قول اول نزديك است .\r\n وَ اتَّقُوا اللَّهَ لَعَلَّكُمْ تُفْلِحُونَ  : يعنى از مخالفت اوامر خدا بترسيد و بپرهيزيد تا با نعمتهاى جاويدان رستگارى يابيد .\r\nو گفته‌اند : يعنى از عذاب خدا بترسيد به اينكه اوامرش را انجام دهيد و از نواهيش بپرهيزيد تا پيروز و رستگار شويد با رسيدن بآرزوهاى ابدى و اينست حقيقت فلاح .\r\nاين آيه جميع آنچه را كه براى مكلف لازم است در بردارد زيرا ( اصبروا ) شامل انجام عبادات و ترك معاصى است و ( صابروا ) شامل چيزهايى است كه در برابر ديگرى بايد انجام دهد مثل جهاد با دشمن و مهمتر از آن جهاد با نفس و ( رابطوا ) شامل دفاع از مسلمين و دين مىشود و جمله  وَ اتَّقُوا اللَّهَ  شامل پرهيز از همه معاصى و محرمات و عمل به همه اوامر و واجبات است و سپس پشت سر اين اعمال و امور فلاح و نجاح و رستگارى است .\r\nشب 26 ماه مبارك صيام 1391 ( پايان جلد چهارم ) مطابق با 24 آبان 1350 سيد ابراهيم مير باقرى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nفهرست جلد چهارم ترجمهء تفسير مجمع البيان\r\nسورهء آل عمران جزء 3 سورهء 3 موضوع صفحه آيهء ( 20 ) و ترجمه 3 قرائت و تفسير آيه فوق 4 آيهء ( 21 - 22 ) و ترجمه 6 مقصود و تفسير دو آيهء فوق 7 آيهء ( 23 تا 25 ) و ترجمه 10 لغت و تفسير دو آيهء ( 23 و 24 ) 11 لغت و تفسير آيهء 25 14 آيهء ( 26 - 27 ) و ترجمه 15 فضيلت و قرائت دو آيه فوق 16 حجت ، لغت و اعراب دو آيهء فوق 17 مورد و شأن نزول دو آيه فوق 18 تفسير دو آيه فوق 20 گفتار مترجم دربارهء نطفه 23 آيهء 28 و ترجمه 25 قرائت ، اعراب و تفسير آيه فوق 26 آيات ( 29 و 30 ) و ترجمه 30 لغت ، اعراب و تفسير آيهء 29 31 لغت ، اعراب آيهء 30 33 تفسير آيهء 30 34 آيهء ( 31 تا 34 ) و ترجمه 36 لغت و شأن نزول دو آيه ( 31 - 32 ) 37 تفسير دو آيه ( 31 - 34 ) 38 لغت ، اعراب و تفسير دو آيه ( 33 و 34 ) 40 نظم آيات فوق 43 دو آيهء 35 و 36 و ترجمه 44 لغت و تفسير آيات فوق 45 آيه 37 و ترجمه 49 لغت آيه فوق 50 تفسير آيهء فوق 51 آيهء 38 و 39 و ترجمه 54 لغت و تفسير دو آيهء فوق 55 دو آيه 40 و 41 و ترجمه 59 لغت و تفسير آيهء 40 60 لغت و تفسير آيهء 41 62 آيات 42 تا 44 و ترجمه 64 تفسير آيات 42 و 43 65 لغت آيهء 44 67 تفسير آيهء 44 68 بيان حضرت صادق ( ع ) دربارهء قرعه 69 آيات 45 تا 47 و ترجمه 70 قرائت و لغت دو آيهء 45 و 46 72 تفسير آيهء 47 75 دو آيهء 48 و 49 و ترجمه 76 قرائت و لغت دو آيهء فوق 77 اعراب و تفسير دو آيهء فوق 78 شرحى دربارهء مرده زنده كردن عيسى ( ع ) 80 دو آيه 50 و 51 و ترجمه 82 لغت ، اعراب و تفسير دو آيهء فوق 83 آيات 52 تا 54 و ترجمه 85 لغت آيات فوق 86 اعراب و تفسير آيات فوق 87 توضيحى درباره دار كشيدن عيسى ( ع ) 89 آيهء 55 و ترجمه 91 اعراب و تفسير آيهء 55 92\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nموضوع صفحه اقوال در مورد بالا بردن عيسى ( ع ) به آسمان 92 مراد از پيروان عيسى ( ع ) 94 آيات 56 تا 58 و ترجمه 95 قرائت ، حجت ، اعراب و تفسير آيات فوق 96 آيات 59 تا 61 و ترجمه 98 لغت ، مورد و شأن نزول آيات فوق 99 تفسير آيات فوق 100 آيات 62 تا 64 و ترجمه 104 لغت ، اعراب و تفسير دو آيهء 62 و 63 105 لغت ، شأن نزول و تفسير آيهء 64 107 دو آيهء 65 و 66 و ترجمه 110 قرائت ، لغت ، شأن نزول و تفسير دو آيهء فوق 111 اشكال و پاسخ 112 آيات 67 تا 69 و ترجمه 114 لغت و تفسير دو آيهء 67 - 68 115 لغت و تفسير آيهء 69 118 دو آيهء 70 - 71 و ترجمه 120 تفسير دو آيهء فوق 121 آيات 72 تا 74 و ترجمه 123 لغت و شأن نزول آيات فوق 124 تفسير آيات فوق 125 دو آيهء 75 - 76 و ترجمه 128 قرائت ، لغت ، مورد و شأن نزول دو آيهء فوق 129 تفسير دو آيهء فوق 130 دو آيهء 77 - 78 و ترجمه 132 مورد و شأن نزول ، معنى و مقصود آيهء ( 77 ) 133 لغت ، مورد و شأن نزول ، معنى و مقصود آيه ( 78 ) 136 دو آيهء 79 - 80 و ترجمه 138 لغت و شأن نزول دو آيهء فوق 139 تفسير دو آيهء فوق 140 دو آيهء 81 و 82 و ترجمه 143 تفسير دو آيهء فوق 144 آيات 83 تا 85 و ترجمه 148 مورد و شأن نزول ، تفسير آيات فوق 149 آيات 86 تا 89 و ترجمه 152 لغت و شأن نزول آيات فوق 153 تفسير آيات فوق 154 دو آيهء 90 - 91 و ترجمه 156 مورد و شأن نزول ، تفسير آيهء ( 90 ) 157 لغت ، معنى و مقصود آيهء ( 91 ) 159 تفسير جزء چهارم سورهء سوم آيات 92 تا 94 و ترجمه 160 لغت و تفسير آيهء 92 161 اقوال و رواياتى دربارهء انفاق مما تحبون 161 نظم آيات 163 لغت ، مورد نزول و تفسير دو آيهء ( 93 و 94 ) 164 نظم آيات 166 آيات 95 تا 97 و ترجمه 167 لغت و تفسير آيهء 95 168 قرائت و لغت دو آيهء 96 - 97 170 شأن نزول و تفسير آيه ( 96 - 97 ) 171 رواياتى چند دربارهء مقام ابراهيم ( ع ) 173 نظم و ارتباط آيات 175 دو آيهء 98 - 99 و ترجمه 177 لغات و تفسير دو آيهء فوق 178 دو آيهء 100 - 101 و ترجمه 181 لغت ، معنى و مقصود دو آيه فوق 182 دو آيهء 102 - 103 و ترجمه 185\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nموضوع صفحه لغت ، مورد شأن نزول دو آيه ( 102 - 103 ) 186 تفسير دو آيهء فوق 197 دو آيهء 104 - 105 و ترجمه 191 لغت ، اعراب و تفسير آيهء ( 104 ) 192 اقوال و روايات در وجوب امر بمعروف و نهى از منكر 194 آيات 106 تا 109 و ترجمه 195 تفسير دو آيهء 106 - 107 196 اقوالى درباره سيه رويان 196 تفسير دو آيهء 108 - 109 198 آيات 110 تا 112 و ترجمه 200 تفسير آيهء 110 201 مورد و شأن نزول ، معنى و مقصود دو آيهء ( 111 - 112 ) 204 نظم آيات 205 دو آيهء 113 - 114 و ترجمه 207 لغت ، مورد و شأن نزول و تفسير دو آيه فوق 308 اقوالى دربارهء « امة قائمة » 209 رواياتى در بيان عظمت نماز شب 211 آيات 115 تا 117 و ترجمه 212 تفسير آيهء 115 213 لغت دو آيهء 116 - 117 214 تفسير دو آيه فوق 215 آيات 118 - 119 و ترجمه 217 لغت آيهء 118 218 مورد و شأن نزول و تفسير آيهء 118 219 لغت و تفسير آيهء 119 221 آيات 120 تا 122 و ترجمه 223 لغت و تفسير آيهء 120 124 لغت و تفسير دو آيهء ( 121 - 122 ) 226 ذكر غزوهء احد 228 نظم آيات 231 آيات 123 تا 126 و ترجمه 233 لغت آيات فوق 234 تفسير آيات فوق 235 فصلى مختصر در غزوات رسول اكرم ( ص ) 238 آيات 127 تا 129 و ترجمه 240 لغت و تفسير دو آيهء ( 127 - 128 ) 241 سبب نزول آيه 128 242 لغت و تفسير آيهء 129 245 آيات 130 تا 134 و ترجمه 247 تفسير آيات 130 تا 132 248 نظم آيات 250 لغت و تفسير دو آيه ( 133 - 134 ) 251 فصل در صفات بهشتيان 255 دو آيهء 135 - 136 و ترجمه 257 لغت ، مورد شأن نزول دو آيهء فوق 258 تفسير دو آيهء فوق 260 نظم آيات 261 آيات 137 تا 140 و ترجمه 262 لغت و تفسير دو آيه ( 137 - 138 ) 263 لغت و شأن نزول دو آيه ( 39 - 140 ) 265 تفسير دو آيهء فوق 266 آيات 141 تا 143 و ترجمه 270 لغت و تفسير آيهء 141 271 لغت و تفسير دو آيهء ( 142 - 143 ) 273 دو آيهء 144 - 145 و ترجمه 275 لغت ، مورد و شأن نزول آيهء 144 276 تفسير آيهء 144 279 تفسير آيهء 145 282 لغت و تفسير آيات ( 146 تا 148 ) 286 آيات 149 تا 151 و ترجمه 289 لغت ، مورد و شأن نزول و تفسير دو آيه ( 149 - 150 ) 290\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nلغت ، مورد و شأن نزول و تفسير آيه ( 151 ) 292 آيهء 152 و ترجمه 294 لغت ، شأن نزول و تفسير آيهء ( 152 ) 295 دو آيهء 153 - 154 و ترجمه 298 لغت و تفسير دو آيهء فوق 300 اقوالى دربارهء غم پس از غم 301 آيات ( 155 تا 158 ) و ترجمه 306 تفسير آيه ( 155 ) 307 لغت ، تفسير آيات ( 156 تا 158 ) 309 سؤال و پاسخ 311 دو آيهء 159 - 160 و ترجمه 312 لغت آيهء 159 313 تفسير آيه فوق 314 تفسير آيهء 160 317 آيات 161 تا 163 و ترجمه 319 لغت ، مورد و شأن نزول آيهء ( 161 ) 320 تفسير آيهء 161 321 لغت ، مورد شأن نزول و تفسير دو آيهء ( 162 - 163 ) 323 دو آيهء ( 164 - 165 ) و ترجمه 326 لغت و تفسير آيهء 164 327 تفسير آيهء 165 328 دو آيهء 166 - 167 و ترجمه 331 تفسير دو آيهء 166 - 167 332 آيات 168 تا 171 و ترجمه 334 لغت و تفسير آيهء 168 335 شأن نزول آيات 169 - 171 336 تفسير آيات 169 تا 171 338 حديث رضوى دربارهء ثواب شهيدان 341 آيات 172 تا 174 و ترجمه 344 لغت و شأن نزول آيات ( 172 تا 174 ) 345 تفسير آيات 172 تا 174 349 آيات ( 175 تا 177 ) و ترجمه 351 تفسير آيهء 175 352 تفسير دو آيهء 176 - 177 353 دو آيهء 178 - 179 و ترجمه 355 شأن نزول ، تفسير آيهء 178 356 شأن نزول ، تفسير آيهء 179 359 دو آيهء 180 تا 182 و ترجمه 362 قرائت و تفسير آيهء 180 363 قرائت ، لغت و شأن نزول دو آيهء ( 181 - 182 ) 366 تفسير دو آيهء ( 181 - 182 ) 367 دو آيه 183 - 184 و ترجمه 369 لغت ، شأن نزول دو آيه ( 183 - 184 ) 370 تفسير دو آيه ( 183 - 184 ) 371 دو آيهء 185 - 186 و ترجمه 373 لغت و تفسير آيهء 185 374 شأن نزول و تفسير آيهء 186 376 آيات 187 تا 189 و ترجمه 373 تفسير آيهء 187 379 شأن نزول و تفسير آيه 188 381 تفسير آيهء 189 382 آيات 190 تا 194 و ترجمه 383 فضيلت آيات فوق 384 لغت و تفسير آيات ( 190 تا 194 ) 385 آيهء 195 و ترجمه 390 لغت ، شأن نزول آيهء فوق 391 آيات 196 تا 198 و ترجمه 393 لغت و شأن نزول آيات فوق 394 تفسير آيات فوق 395 دو آيهء 199 - 200 و ترجمه 396 لغت ، شأن نزول و تفسير آيهء 199 397 لغت و تفسير آيهء 200 399 فهرست آيات و ترجمه و تفسير 401\r\n\r\n\r\n","description":"","footnote":"","page_name":" 404 ","page_number":404}
  ]