[
  {"content":"\r\n\r\n\r\nمقدمه\r\nبررسى و تحليل زندگى امامان معصوم عليهم‌السّلام ، رسالتى است كه بى تفاوتى نسبت به آن ، شايستهء هيچ مسلمانى نيست . ضرورت اين امر ، از آن رو است كه يكى از راههاى اطمينان‌بخش دين‌شناسى ، شناختِ سيره و سخنان امامان عليهم‌السلام است .\r\nزيرا آنان با الهام گرفتن از كلام وحى ، معارفِ دينى را آن گونه كه هست براى مردم تبيين مىكنند . بنابراين ، شناخت حقايق قرآن و تفسير واقعى آن ، مبتنى بر شناخت امامان معصوم عليهم‌السّلام ، خواهد بود . امامان عليهم‌السّلام به دليل عصمت و معرفت عميقشان ، تجسم عينى مكتب بوده ، احتمال هيچ نوع خطا و انحرافى در رفتار و گفتارشان داده نمىشود .\r\nالبته از نكات مهم در بررسى تاريخ زندگانى امامان معصوم عليهم‌السّلام ، مواضع به ظاهر متفاوتى است كه از آنان سر زده ، به گونه‌اى كه برخى از سطحىنگران ، نظريه‌هاى ناصوابى دربارهء آنها ابراز كرده‌اند . اينان با تأثيرپذيرى از مبانى فكرى خاص و معيار قرار دادن آنها ، به نقد مواضع امامان معصوم عليهم‌السّلام پرداخته‌اند ؛ به همين جهت تحليل و بررسى تاريخ اسلام در عصر امامت امام حسن ( ع ) و امام حسين ( ع ) كه هر يك در عصر خويش موضعى به ظاهر متفاوت از يكديگر داشتند ، از اهميت ويژه‌اى برخوردار است .\r\nمطالعه عميق ابعاد گوناگون زندگانى اين دو شخصيت ممتاز جهان اسلام بخصوص دو\r\n\r\n","description":"","footnote":"","page_name":" 15 ","page_number":1},
  {"content":"\r\n\r\nمسأله سرنوشت‌ساز صلح امام حسن عليهم‌السّلام و قيام امام حسين عليهم‌السّلام كه در اين كتاب مورد كاوش قرار گرفته است ، مىتواند تا حدّى پرده از روى برخى اسرار اين دو موضع‌گيرى شگفت بگشايد .\r\nپژوهشكده تحقيقات اسلامى\r\n\r\n","description":"","footnote":"","page_name":" 16 ","page_number":2},
  {"content":"\r\n\r\n\r\nخصوصيات فردى و ويژگيهاى اخلاقى\r\n\r\nولادت\r\nسوّمين پيشواى شيعه در سوّم شعبان سال چهارم هجرى به دنيا آمد . « 1 » \r\nپيامبر بزرگ اسلام از تولد او بسيار شادمان گشت و در گوش راست او اذان و در گوش چپش اقامه گفت و ساير آداب و سنن اسلامى را دربارهء اين مولود مبارك ، معمول داشت . « 2 » \r\n\r\nكنيه و القاب\r\nكنيهء امام حسين ( ع ) ، اباعبداللّه است و القابش عبارت است از : رشيد ، وفىّ ، طيّب ، سيّد ، زكىّ ، مبارك ، التابع لمرضاةاللّه ، الدليل على ذات اللّه ، سبط و مشهورترين آنها « سيّدالشّهداء » است . « 3 » \r\n\r\nدوران كودكى\r\nامام حسين ( ع ) در هفت سال نخست زندگى خود ، علاوه بر برخوردارى از تعليم و\r\n\r\n","description":"","footnote":" ( 1 ) - اعيان الشيعه ، ج 4 ، ص 47 ؛ اعلام الورى ( چاپ بيروت ) ، ص 212 ؛ بحارالانوار ، ج 44 ، ص 200 ؛ ارشاد شيخ مفيد ، ص 181 ؛ تذكرة الخواص ، ص 210 .  ( 2 ) - ارشاد شيخ مفيد ، ص 198 ؛ اعلام الورى ، ص 212 ؛ مقتل خوارزمى ، ج 1 ، ص 144 .  ( 3 ) - حياةالامام الحسين ( ع ) ، ج 1 ، ص 38 . ","page_name":" 17 ","page_number":3},
  {"content":"\r\n\r\nتربيت پدر و مادر از نعمت وجود مربّى انسانيّت ، رسول گرامى اسلام نيز برخوردار بود .\r\nمسعودى مىنويسد :\r\n« رسول خدا ( ص ) در دوران كودكى امام حسين ( ع ) ، شخصاً متصدّى تغذيه ، تعليم و تأديب او بود . » « 1 » \r\nرسول گرامى اسلام ( ص ) نسبت به امام حسين و برادر بزرگش امام حسن ( ع ) علاقه و توجّه خاصّى داشت و آنان را باتمام وجود دوست مىداشت . « يَعلَى بن مُرَّه » مىگويد :\r\n« در خدمت پيامبر ( ص ) به مجلس مهمانى مىرفتيم ؛ در ميان راه به حسين ( ع ) كه مشغول بازى بود برخورديم . رسول گرامى ( ص ) به محض ديدن حسين ( ع ) جلو رفت و دستهاى خود را گشود . كودك از اين سو به آن سو مىگريخت و پيغمبر ( ص ) او را مىخندانيد تا آنكه او را گرفت ؛ دستى را زير چانه و دست ديگرش را پشت سر حسين ( ع ) گذارد و او را بوسيد و فرمود :\r\n« حسين از من است و من از حسينم ؛ خداوند دوست بدارد كسى را كه حسين را دوست مىدارد ؛ حسين سبطى از اسباط است . » « 2 » \r\n« خَيْثَمَةِ بْنِ سُلَيْمان » از « ابُو هُرَيْرَه » نقل مىكند كه رسول خدا ( ص ) فرمود :\r\n« خداوندا ! من حسين را دوست مىدارم پس تو هم او و دوستانش را دوست بدار . » « 3 » \r\nروزى رسول اكرم ( ص ) از كنار خانهء فاطمه ( س ) عبور مىكرد ، صداى گريه حسين ( ع ) را شنيد خطاب به دخترش فرمود :\r\n« مگر نمىدانى گريه او مرا مىآزارد ؟ » « 4 » \r\nبدون شك اين اظهار علاقه‌ها تنها يك اظهار علاقهء پدربزرگ نسبت به نوهء خود نيست ، بلكه ريشه آن بر علائق و مبانى عميق فكرى واعتقادى استوار است .\r\n\r\n","description":"","footnote":" ( 1 ) - اثبات الوصيّه ، نشر رضى ، قم ، ص 140 .  ( 2 ) - حُسَيْنٌ مِنى وَ انَا مِنْ حُسَيْنٍ ، احَبَّ اللّهُ مَنْ احَبَّ حُسَيْناً ، حُسَيْنٌ سِبْط مِنَ الْأَسْباطِ « سنن ابن ماجه ، ج 1 ، ص 51 ؛ حديث 144 و مقتل الحسين ، خوارزمى ، ج 1 ، ص 146 . »  ( 3 ) - نور الابصار ، ص 139 .  ( 4 ) - همان . ","page_name":" 18 ","page_number":4},
  {"content":"\r\n\r\nاين گونه تعبيرها - آن هم از كسى كه در دوران زندگىاش با گزافه گويى و سخنان دور از حقيقت و مدح بىجا مبارزه مىكرد و گفتار و كردارش براى ديگران حجّت است - بيانگر رمز و پيوند ناگسستنىِ معنوى و يگانگى فكرى ميان رسول خدا ( ص ) و امام حسين ( ع ) مىباشد .\r\n\r\nامام حسين ( ع ) در كنار پدر\r\nهفت سال از عمر امام ( ع ) گذشته بود كه جدّش رسول خدا ( ص ) به ملكوت اعلا شتافت . از آن پس ، دورهء جديدى از زندگانى آن حضرت آغاز گشت . اين دورهء سى ساله از نظر شرايط سياسى به دوبخش تقسيم مىشود :\r\n1 - دوران 25 سالهء سكوت پدر .\r\n2 - دوران حكومت ظاهرى اميرمؤمنان ( ع ) .\r\nالف - دوران 25 سالهء سكوت\r\nاين دوره از زندگى امام حسين ( ع ) با حزن و اندوه فراوان همراه بود ؛ زيرا آن حضرت شاهد بود كه چگونه عدّه‌اى براى دستيابى به خلافت ، پيش از آنكه مراسم كفن و دفن جدّ بزرگوارش به پايان رسد ، در سقيفه اجتماع كردند و حقّ پدر گرامىاش را غصب نمودند .\r\nانحراف و كج روى از مسير حقّ به همين جا ختم نشد ، بلكه اين گام نخست بود ؛ حوادث تلخ و دردناك ، يكى پس از ديگرى مانند غصب « فدك » ، محروم كردن بنىهاشم از « خُمْس » ، اذيّت و آزار دختر پيامبر ( ص ) ، تغيير احكام و قوانين اسلام و . . . در جامعهء اسلامى رخ مىنمود و قلب حسّاس و لطيف اين گل باغ رسالت را جريحه‌دار مىكرد ؛ ولى او چاره‌اى جز صبر و بردبارى نداشت . تنها برخى از اوقات كه مصلحت ايجاب مىكرد ، مخالفت خويش با اوضاع حاكم را گوشزد مىفرمود تا تصوّر نكنند كه اهل بيت رسول‌اللّه ( ص ) هم مهر تأييد بر حكومت حاكمان زده‌اند و نيز مردم در جريان موضع آنان قرار گيرند . اينك دو نمونه :\r\n1 - روزى « عُمَر » بر منبر « رسول اللّه ( ص ) » سخنرانى مىكرد . امام حسين ( ع ) وارد شد و بدون توجه به سخنرانى خليفه ، بالاى منبر رفت و خطاب به وى فرمود : « پايين بيا . . .\r\nاز منبر پدرم ، پايين بيا و به منبر پدر خودت برو ! . » « 1 » \r\n\r\n","description":"","footnote":" ( 1 ) - انْزِلْ عَنْ مِنْبَرِ ابى وَاذْهَبْ الى مِنْبَرِ ابيكَ . ","page_name":" 19 ","page_number":5},
  {"content":"\r\n\r\n« عمر » از سخن امام حسين ( ع ) مبهوت ماند و ندانست چه بگويد ؛ ناچار گفت : پدرم منبرى نداشت . خليفه در پى آن بود كه بفهمد چه كسى اين سخن را به امام ( ع ) آموخته است ؛ از اين رو ، پس از آنكه امام ( ع ) را به منزل خويش برد و از آن حضرت دلجويى كرد ، پرسيد :\r\n« چه كسى اين سخن را به تو آموخت ؟ » فرمود : « به خدا سوگند از كسى نياموخته‌ام . » « 1 » \r\n2 - « ابوذر » ، صحابى بزرگوار و مبارز رسول خدا ( ص ) از سوى « عثمان » محكوم به تبعيد به « رَبَذَه » شد . هنگام بردن به محل تبعيد با آنكه از سوى خليفه بدرقه كردن وى ، ممنوع اعلام شده بود ، امام حسن و امام حسين ( ع ) در كنار پدرشان او را بدرقه كردند و با سخنان خود موضع معترضانهء او را در برابر دستگاه تأييد كرده و او را به صبر و پايدارى در اين راه سفارش نمودند .\r\nامام حسين ( ع ) « ابوذر » را به عنوان عمو خطاب كرد و فرمود :\r\n« عمو جان ! خداوند قادراست كه وضع كنونى را دگرگون سازد ، و خدا هر روزى دست اندر كار چيزى است . اين قوم دنياى خود را از تو باز داشتند و تو دين خود را از آنان . راستى كه تو چه بىنيازى از آنچه تو را محروم ساختند ، و آنان چقدر به آنچه تو آنها را محروم ساختى نيازمندند . پس از خدا صبر واستقامت بخواه و از حرص و بىتابى به او پناه ببر كه صبر ، از دين و كرم است . نه حرص ، روزى را پيش مىاندازد و نه بى تابى اجل را به تأخير مىافكند . » « 2 » \r\nب - در دوران زمامدارى پدر\r\nامام حسين ( ع ) در دوران پنج سالهء حكومت اميرمؤمنان ( ع ) ياور راستين پدر در ادارهء شئون سياسى ، اجتماعى ، فرهنگى ونظامى جامعهء اسلامى بود . او در بسيج نيروها به سوى جبههء نبرد نقش حسّاس و تعيين كننده‌اى داشت . سخنان جذّاب و شور انگيز او چنان در مردم اثر مىگذاشت كه با همهء تجهيزات وامكانات خود ، رهسپار جبهه‌هاى نبرد مىشدند .\r\nامام ( ع ) در جنگهاى « جَمَل » ، « صِفّين » و « نهروان » همراه اميرمؤمنان ( ع ) بود ؛ ولى به وى اجازه رويارويى با دشمن داده نمىشد . على ( ع ) در بارهء علّت اين امر مىفرمود :\r\n\r\n","description":"","footnote":" ( 1 ) - الاصابه ، ج 1 ، ص 333 و مقتل خوارزمى ، ج 1 ، ص 145 .  ( 2 ) - الغدير ، ج 8 ، ص 301 . ","page_name":" 20 ","page_number":6},
  {"content":"\r\n\r\n« براى آنكه نسل رسول خدا ( ص ) با مرگ حسن و حسين ( ( ع ) ) منقطع نگردد . » « 1 » \r\nهنگامى كه اميرمؤمنان ( ع ) به دست « ابْنِ مُلْجَم » ضربت خورد ، امام حسين ( ع ) جزو چهار فرماندهء سپاه چهل هزار نفرى آن حضرت بود كه در « نُخَيْلَه » اجتماع كرده بودند و نيروهاى خود را براى رفتن به شام و جنگ با معاويه آماده مىكردند . « 2 » \r\n\r\nهمگام با برادر\r\nامام حسين ( ع ) در دوران امامت برادرش امام‌حسن مجتبى ( ع ) در تمام حوادث و جريانات ، همگام و همراه او بود و كوچك‌ترين اختلافى با برادرش نداشت . سخنان آن حضرت در مقاطع مختلف و شواهد تاريخى مؤيّد اين واقعيّت است . بنابراين ، گفتار برخى از مورّخان كه امام حسين ( ع ) را مخالف با برادرش و معترض به سياست او قلمداد كرده‌اند ، عارى از حقيقت ، و كذب محض است .\r\n\r\nرفتار و اخلاق امام ( ع )\r\nامام حسين ( ع ) مظهر صفات پسنديده و كمالات نفسانى ، و در همهء جهات اخلاقى ، نمونهء كامل رسول‌الله ( ص ) بود . اينك شمّه‌اى از رفتار و مكارم اخلاقى آن حضرت :\r\nالف - عبادت و ارتباط با خدا\r\nبا آنكه ائمّه ( ص ) ، معصوم و مصون از هرگونه لغزش و خطا بودند ، امّا بيش از همه از خدا خوف داشتند و به عبادت و خضوع و خشوع در پيشگاه حضرت حق مىپرداختند .\r\nپيشواى سوّم ( ع ) آن چنان از نعمتهاى دنيا ولذّتهاى مادّى دل كنده و غرق در عبادت و نيايش پروردگار شده‌بودكه‌وقتى به‌امام « زين‌العابدين ( ع ) » گفته شد : فرزندان پدرت چه اندكند ؟ فرمود :\r\n« من در شگفتم كه او چگونه صاحب فرزند شد ، و حال آنكه در شبانه روز هزار ركعت نماز مىخواند . ( كسى كه وقت او چنين پر بود ) كجا فرصت آن داشت كه به زنان بپردازد ؟ » « 3 » \r\n\r\n","description":"","footnote":" ( 1 ) - لِئَلَّا يَنْقَطِعَ بِهِما نَسْلُ رَسُولِ اللَّه ( ص ) . نهج‌البلاغه ، خ 198 . « فيض الاسلام . »  ( 2 ) - مناقب ، ابن شهر آشوب ، ج 3 ، ص 194 و نهج‌البلاغه ، ذيل خطبه 182 .  ( 3 ) - تاريخ يعقوبى ، ج 2 ، ص 247 ، العقدالفريد ، ج 5 ، ص 133 و بحارالانوار ، ج 44 ، ص 196 . ","page_name":" 21 ","page_number":7},
  {"content":"\r\n\r\nامام ( ع ) با قرآن و دعا انس خاصّى داشت و از تلاوت آيات الهى و مناجات با پروردگار بيش از هر چيز ديگر لذّت مىبرد . حتّى در شب عاشورا و درآن لحظات حسّاس ، لذت بخش‌ترين عمل براى آن حضرت ، عبادت و تلاوت قرآن و نيايش با پروردگار بود . از اين رو آن شب را از دشمن مهلت خواست تا لحظاتى بيشتر با خداى خويش مناجات كند و فرمود :\r\n« خدا مىداند كه من نماز و تلاوت قرآن و دعاى زياد و استغفار را دوست مىدارم . » « 1 » \r\nپيشواى سوم ( ع ) 25 بار پياده به حج رفت « 2 »  و در مواقف مختلف اين كنگره عبادى سياسى ، به دعا و نيايش مىپرداخت . دعاى مبارك « عَرَفَه » كه دريايى از عرفان ، توحيد و ديگر معارف اسلامى در آن موج مىزند ، نمونهء بارزى از نيايشهاى آن حضرت است . « 3 » \r\nب - تواضع و فروتنى\r\nافرادى كه داراى روح قدسى و ملكوتى هستند ، متواضع و فروتن‌اند . و امام معصوم كه نمونهء عالى انسانيّت و روح قدسى و ملكوتى است ، الگوى تواضع مىباشد .\r\nامام حسين ( ع ) همچون پدرش اميرمؤمنان ( ع ) نسبت به مردم مسلمان ، به ويژه محرومان و تهيدستان فروتن بود . روزى از جايى مىگذشت ، چشمش به چند فقير افتاد كه تكّه‌هاى نان خشكى را بر روى لباس خود ريخته مشغول خوردن هستند . امام ( ع ) بر آنان سلام كرد . آنان پاسخ سلام امام را دادند و آن حضرت را براى صرف غذا دعوت كردند . امام ( ع ) پذيرفت و در كنارشان نشست و از نانشان خورد و فرمود : « انَّ اللَّهَ لايُحِبُّ المُسْتَكْبِرينَ » « 4 »  سپس فرمود : من دعوت شما را پذيرفتم . شما هم دعوت مرا اجابت كنيد و به خانهء من بياييد . آنان برخاستند و به خانهء امام ( ع ) رفتند . امام ( ع ) به كنيز خود دستور داد هر چه در خانه موجود است براى ميهمانان بياورد . « 5 » \r\n\r\n","description":"","footnote":" ( 1 ) - الارشاد ، مرحوم مفيد ، ص 230 .  ( 2 ) - العقد الفريد ، ج 5 ، ص 133 ، و اسدالغابه ، ج 2 ، ص 20 .  ( 3 ) - براى آگاهى از متن دعاى عرفه ، به مفاتيح الجنان ، بخش اعمال ماه ذى الحجّه مراجعه كنيد .  ( 4 ) - سوره نحل ، آيه 22 . در قرآن متن چنين است : انَّهُ لا يُحِبُّ الْمُسْتَكْبِرينَ .  ( 5 ) - بحارالانوار ، ج 44 ، ص 189 . ","page_name":" 22 ","page_number":8},
  {"content":"\r\n\r\nج - جود و بخشش\r\nامام حسين ( ع ) همچون پدرش كانون جود و سخاوت و پناهگاه محرومان بود .\r\nروزى امام ( ع ) به عيادت « اسامَةِبْنِ زَيْد » رفت . ديد وى پيوسته اظهار اندوه مىكند .\r\nامام ( ع ) علت اندوهش را پرسيد .\r\n- مبلغ شصت هزار درهم بدهكارم .\r\n- پرداخت آن به عهده من .\r\n- مىترسم اجلم فرا رسد و هنوز دينم ادا نشده باشد .\r\n- پيش از مرگت پرداخت خواهم كرد .\r\nسپس دستور داد بدهكاريش را ادا نمايند . « 1 » \r\nمردى باديه نشين به حضور امام ( ع ) رسيد و عرض كرد :\r\n« اى فرزند رسول خدا ! ديهء كاملى بر عهده دارم و از پرداخت آن ناتوانم . با خود گفتم از بخشنده‌ترين مردم تقاضاى كمك كنم . و كسى را بخشنده‌تر از خاندان پيامبر ( ص ) نديدم . »\r\nامام ( ع ) از او سه سؤال كرد و فرمود :\r\n« با پاسخ دادن هر سؤال يك سوّم خواسته‌ات برآورده خواهد شد . »\r\nمرد بيابان نشين ، به پرسشهاى آن بزرگوار پاسخ داد . امام ( ع ) كيسه‌اى حاوى هزار دينار - به ضميمهء انگشتر خويش كه نگين آن دويست درهم ارزش داشت - به وى بخشيد و فرمود : « با اين پول دينت را بپرداز و با پول انگشتر ، هزينه زندگىات را فراهم ساز . »\r\nاعرابى در حالى كه با خرسندى از خدمت امام ( ع ) باز مىگشت اين آيه را بر لب داشت : « اللَّهُ اعْلَمُ حَيْثُ يَجْعَلُ رِسالَتَهْ . » . خدا داناتراست كه رسالت خود را كجا قرار دهد . « 2 » \r\nد - عطوفت و مهربانى\r\nپيشواى سوّم ( ع ) ازعطوفت و مهربانى خاصّى نسبت به انسانها برخوردار بود . حتى\r\n\r\n","description":"","footnote":" ( 1 ) - بحارالانوار ، ج 44 ، ص 189 .  ( 2 ) - مناقب ابن شهر آشوب ، ج 4 ، ص 65 . ","page_name":" 23 ","page_number":9},
  {"content":"\r\n\r\nگاهى دشمنانش نيز از محبّت و عطوفت آن حضرت بهره‌مند مىشدند . « حُرِّبْنِ يَزيدِ رياحى » - اوّلين فرماندهء اعزامى « عُبَيداللَّهُ بْنِ زياد » بر سر راه امام حسين ( ع ) - با هزار نفر با امام ( ع ) برخورد كرد . نيروهاى تحت امر حرّ بر اثر گرما و تشنگى فراوان در معرض هلاكت بودند .\r\nبزرگ منشى و عطوفت امام ( ع ) اجازه نداد كه آنان را به همان حال رها كند . بلكه به ياران خود دستور داد همهء افراد دشمن را سيراب كنند ، حتى به اسبهايشان نيز آب دهند .\r\nدر اين جريان امام ( ع ) با دست مبارك خويش به برخى از سپاهيان حرّ ، آب داد . « 1 » \r\nه - شجاعت\r\nشجاعت ، واژه‌اى است كه با نام امام حسين ( ع ) پيوند خورده است . آن حضرت معلّم شجاعت و فداكارى ، و اسوهء قهرمانان تاريخ و آزادمردان روزگار به شمار مىآيد ؛ زيرا روزگار به خود نديده است كه كسى با تعداد انگشت شمارى ياور ، در برابر خيل عظيمى از دشمن بايستد و هر چه از جنگ بگذرد چهره‌اش بر افروخته‌تر گردد .\r\nامام حسين ( ع ) نه تنها با به شهادت رسيدن يارانش دچار ضعف و سستى نمىشد ، بلكه همچون صاعقه‌اى كه از هرجا بگذرد ، چيزى را باقى نمىگذارد ؛ بر دشمن يورش مىبرد و در درياى جنگ شناور مىشد و از مرگ انديشه نمىكرد .\r\n« عَقَّاد » در بارهء شجاعت « حسين بن على ( ع ) » مىنويسد : « شجاعت حسين ( ع ) صفتى است كه ظهور آن از مثل حسين غريب نيست ؛ چون پيدايش شجاعت از حسين ( ع ) مانند پيدايش طلا از معدن طلاست . شجاعت فضيلتى است كه حسين ( ع ) آن را از پدران و نياكان خود به ارث برده و براى فرزندانش به ارث گذارده است . . . در ميان فرزندان آدم كسى را نمىتوان يافت كه قلباً شجاعت و توانايى كارى را داشته باشد كه « حسين بن على ( ع ) » در « كربلا » انجام داد . » « 2 » \r\nامام‌حسين ( ع ) مظهر تمامى صفات پسنديده و سجاياى اخلاقى ، همچون صبر و استقامت ، رضا و تسليم در برابر حق ، عزّت نفس و . . . بودكه براى رعايت اختصار از بيان آنها صرف نظر كرديم .\r\n\r\n","description":"","footnote":" ( 1 ) - ر . ك . مقتل الحسين ، خوارزمى ، ج 1 ، ص 230 .  ( 2 ) - ابوالشهدا ، ص 71 . نشر : مطبعة السعد ، مصر . ","page_name":" 24 ","page_number":10},
  {"content":"\r\n\r\n\r\nامام حسين ( ع ) در دوران معاويه\r\n\r\nدوران امامت\r\nامام حسين ( ع ) پس از شهادت برادر بزرگوارش امام حسن مجتبى ( ع ) در تاريخ 28 صفر ، سال 49 هجرى قمرى ، در حالى كه 45 سال « 1 »  از عمر شريفش مىگذشت ، عهده دار مقام امامت شد . مدّت امامت آن حضرت ده سال و اندى به طول انجاميد .\r\nامامت پيشواى سوّم ( ع ) از راههاى مختلفى قابل اثبات است ؛ از جمله :\r\n1 - تصريح پيامبر اكرم ( ص ) بر امامت آن حضرت و برادرش :\r\n« هذانِ ابْناىَ امامانِ قاما اوْقَعَدا » « 2 » \r\nاين دو فرزندم ( حسن و حسين ( ع ) ) چه قيام كنند و چه بنشينند ( و دست به قيام نزنند ) امام و پيشوا هستند .\r\n2 - وصيّت امام حسن ( ع )\r\nامام حسن ( ع ) در حالت احتضار ، برادرش « محمّدبن حَنَفيَّه » را فراخواند وضمن سخنانى به وى فرمود :\r\n« آيا نمىدانى حسين‌بن على پس از رحلت من ، امام بعد از من است و نزد خدا در كتاب ، ثبت است كه اين امر را از طريق‌پدر و مادرش از رسول خدا ( ص ) به ارث مىبرد ؟ خدا دانست كه شما ( خاندان ) بهترين بندگان او هستيد ؛ از اين رو ، محمّد ( ص ) را از ميان شما برگزيد ، و محمّد ( ص ) على ( ع ) را اختيار كرد ، و على ( ع ) مرا براى امامت برگزيد ، و من حسين ( ع ) را . . . . » « 3 » \r\n\r\n","description":"","footnote":" ( 1 ) - در برخى از منابع ، شهادت امام حسن ( ع ) سال پنجاه هجرى ذكرشده است ؛ در اين صورت سنّ امام‌حسين ( ع ) هنگام تصدّى امامت 46 سال خواهد بود . « ر . ك . بحارالانوار ، ج 44 ، ص 134 - 137 . »  ( 2 ) - اعلام الورى ، ص 214 .  ( 3 ) - بحارالانوار ، ج 44 ، ص 174 - 175 و اعلام الورى ، ص 214 - 215 . ","page_name":" 25 ","page_number":11},
  {"content":"\r\n\r\n\r\nسياست امام حسين ( ع ) در دوران معاويه\r\nبدون شك ، چهره‌اى همچون امام حسين ( ع ) كه از پستان رسالت شيرخورده و در دامن ولايت پرورش يافته است ، نمىتوانست در برابر اعمال معاويه بى تفاوت باشد ؛ ولى مصلحت اسلام ايجاب مىكرد كه روش برادر را در پيش گيرد ؛ تنها گاهى در برابر ياوه‌گوييهاى او مىايستاد .\r\n« معاويه » پس از رسيدن به خلافت ، وارد كوفه شد و در سخنرانى خود در حضور امام حسن و امام حسين ( ع ) به امام مجتبى ( ع ) و پدر بزرگوارش ناسزا گفت . امام حسين ( ع ) بى درنگ برخاست تا پاسخ اهانتهاى معاويه را بدهد ؛ ولى امام مجتبى ( ع ) دست برادرش را گرفت و او را نشانيد . سپس خود با بيانى رسا و كوبنده پاسخ معاويه را داد . « 1 » \r\nامام حسين ( ع ) پس از شهادت برادرش نزديك به ده سال با معاويه معاصر بود و در اين مدّت ، سياست آن حضرت در برابر دستگاه سلطنت معاويه ، ادامهء سياست برادرش امام حسن مجتبى ( ع ) بود . قيام در برابر مفاسد و جنايات معاويه را در شرايط موجود به مصلحت اسلام نمىديد ولى سكوت را نيز جايز نمىدانست و در هر فرصت ، با نوشتن نامه و يا برخورد حضورى ، سياست معاويه را محكوم مىكرد . اينك دو نمونه :\r\n1 - معاويه پس از شهادت امام حسن مجتبى ( ع ) راه را براى ولايتعهدى فرزند آلوده خود « يزيد » هموار ديد ؛ از اين رو ، نخست از مردم شام براى وى به عنوان وليعهدى بيعت گرفت . پس از آن براى عمّالش در سراسر كشور نوشت كه بى درنگ براى « يزيد » از مردم بيعت بگيرند .\r\nمردم مدينه و در رأس آنان « حسين بن على ( ع ) » از بيعت « يزيد » سرباز زدند و علناًبه مخالفت برخاستند . فرماندار مدينه « مروان بن حَكَم » جريان را به معاويه گزارش كرد .\r\nمعاويه كه مروان را در اجراى مأموريّت مورد نظر خود ضعيف مىديد ، بىدرنگ او را بر كنار كرد و « سعيدبن عاص » را كه فردى جلّاد و خونخوار بود جايگزين وى نمود .\r\n« معاويه » به فرماندار جديد خود نوشت :\r\n\r\n","description":"","footnote":" ( 1 ) - مقاتل‌الطالبين ، ص 46 و شرح نهج البلاغه ابن ابى الحديد ، ج 4 ، ص 16 « چهار جلدى چاپ بيروت . » ","page_name":" 26 ","page_number":12},
  {"content":"\r\n\r\n« مردم مدينه را به بيعت با « يزيد » فراخوان و پيشگامان در بيعت را از ديگران مشخّص نما و به من گزارش كن ! »\r\n« سعيد » بر مردم فشار آورد و آنان را كه در امر بيعت كارشكنى كرده يا از خود كندى نشان مىدادند تهديد كرد .\r\nبا همهء فشارها و خشونتهاى حاكم مدينه - جز تعداد اندكى - كسى حاضر به بيعت نشد .\r\n« بَنى هاشم » و در رأس آنان ، « حسين بن على ( ع ) » بيشتر از ديگران ابراز مخالفت مىكردند .\r\nفرماندار مدينه جريان را به « معاويه » نوشت و افزود : اهل بيت پيامبر ( ص ) نه تنها هيچ‌كدام بيعت نكردند بلكه سخنانى نيز بر ضدّ دستگاه گفتند .\r\nمعاويه ، نخست مسأله را ساده گرفت و تصوّر كرد با نوشتن نامه براى چهره‌هاى سرشناس مدينه مىتواند نظر آنان راجلب كند . از اين رو ، براى هر يك از امام حسين ( ع ) ، ابن عباس ، ابن زُبَيْر و عبدالله بن جعفر ، نامهء جداگانه‌اى نوشت و با شناختى كه از هر يك از آنان داشت ، سعى كرد نظر آنان را نسبت به ولايتعهدى فرزندش جلب كند .\r\n« معاويه » در نامه‌اى كه براى امام حسين ( ع ) نوشت ، يادآور شد :\r\n« گزارش پاره‌اى از كارهاى تو به من رسيده است كه آنها را شايسته تو نمىدانم . . . از خدا بترس و امّت را در فتنه نينداز . . . . »\r\nامام ( ع ) در پاسخ معاويه نامهء مفصّلى نوشت و ضمن آن يادآور شد :\r\n« در نامه‌ات نوشته بودى كه خبرهايى از من به گوش تو رسيده كه درخور شأن من نبوده است . . . آنچه دربارهء من به اطّلاع تو رسيده يك مشت سخنان بى اساس است كه چاپلوسان و سخن چينان تفرقه انداز و دروغ پرداز از خود ساخته و به تو گزارش داده‌اند . من نه تصميم جنگ با تو را دارم و نه قصد مخالفت . و اين به خاطر ترس از خداست نه به واسطهء ترس از تو و يا دوستان ستمگر و بى دين تو . . . و نيز نوشته بودى كه من مواظب رفتار و دين خود و امّت محمّد ( ص ) باشم و در ميان اين امّت ايجاد اختلاف و فتنه نكنم . من هيچ فتنه‌اى بزرگ‌تر از حكومت تو براين امّت سراغ ندارم و هيچ وظيفه‌اى را برتر از جهاد با تو نمىشناسم . . . اى\r\n\r\n","description":"","footnote":"","page_name":" 27 ","page_number":13},
  {"content":"\r\n\r\nمعاويه ! هر قدر مىتوانى دشمنى و نيرنگ كن ، چه آنكه اميدوارم دشمنى و مكر تو جز به خودت به كسى زيان نرساند . . . . » « 1 » \r\nهر يك از شخصيّتهاى ديگر نيز جواب كوبنده‌اى به معاويه دادند . « 2 » \r\n« معاويه » با آگاهى از نظرات و مواضع قاطع چهره هاى سرشناس مدينه ، بيش از پيش به اهميّت و عظمت جبههء مخالف ولايتعهدى يزيد پى برد . از اين رو تصميم گرفت خود به مدينه رود و از نزديك با مخالفان خود به گفتگو بنشيند شايد بتواند آنان را وادار به تسليم كند .\r\n« معاويه » پس از ورود به مدينه ، حسين‌بن على ( ع ) و ابن عبّاس را به حضور طلبيد و ضمن دلجويى از آنان و تعريف و تمجيد از رسول خدا ( ص ) و مشروع قلمداد كردن اقدام خود در مورد وليعهدى « يزيد » ، به توصيف و تمجيد وى پرداخت و او را شخص حليم و بردبار و آشنا به سنّت پيامبر ( ص ) و قرائت قرآن معرّفى كرد ؛ سپس به روش پيامبر ( ص ) در بر خورد با خلفا و سران مهاجر وانصار و واگذارى پست و مسؤوليّت به آنان ، استناد كرد و عمل آن حضرت را به عنوان الگو و سرمشق براى ديگران باز گفت و در پايان از آنان خواست كه به خواستهء او پاسخ مثبت دهند .\r\n« ابن عبّاس » خود را آماده كرد تا پاسخ معاويه را بدهد ؛ ولى امام حسين ( ع ) به وى اشاره كرد سكوت اختيار كند و فرمود : منظور معاويه من هستم . آنگاه به پاخاست و با بيانى صريح و كوبنده پاسخ معاويه را داد .\r\nنخست از خود « معاويه » شروع كرد و فرمود :\r\nهيهات ، هيهات اى معاويه ! سپيدهء صبح ، تاريكى و ظلمت شب را رسوا ساخت و اشعّهء تابناك خورشيد بر نور چراغهاچيره گشت . تو برترى طلبيدى چندانكه دچار افراط شدى ؛ و ( همه چيز را ) به خود اختصاص دادى و ( دراين راه به ديگران ) اجحاف و ظلم كردى . از پذيرش حقّ امتناع ورزيدى و دراين راه به نيرنگ متوسّل شدى ؛ پاداش و كيفر دادى و در اين راه از مرز حق گذشتى . هيچ ارزشى براى حقوق انسانها قائل نشدى تاآنكه شيطان به بهرهء وافر و نصيب كامل خود رسيد .\r\n\r\n","description":"","footnote":" ( 1 ) - ر . ك . به الامامة و السيّاسة ، ج 1 ، ص 180 - 181 . نشر رضى قم .  ( 2 ) - براى آگاهى ازمتن نامه‌هاى اين افراد به الامامة و السيّاسة ، ج 1 ، ص 179 - 180 مراجعه كنيد . ","page_name":" 28 ","page_number":14},
  {"content":"\r\n\r\nسپس روى سخن خود را به « يزيد » برگرداند وفرمود :\r\n« آنچه دربارهء يزيد گفتى فهميدم ، تو مىخواهى مردم را دربارهء « يزيد » به اشتباه بيفكنى ، گويى كه انسانى محجوب و يا فرد ناشناخته‌اى را و صف مىكنى ، و يا از مطالب خصوصى و مخفى پرده بر مىدارى . « يزيد » خود بهترين معّرف خويش است . اوصاف « يزيد » را از سگهاى ولگردش آنگاه كه به جان هم مىافتند ؛ و از كبوتران بام خانه‌اش و از كنيزان رامشگر ونوازندهء بزمهاى مستانه‌اش بپرس ، و مكر و حيله را ( در معرفى وى ) رها كن . راستى آيا اين همه بارگناه كه بر دوش دارى براى تو كافى نيست كه اكنون مىكوشى با اين اقدام بر وِزر و و بال خود بيفزايى ؟ ! . . . . »\r\nهنگامى كه سخنان روشنگرانه و كوبندهء امام ( ع ) به پايان رسيد ، « معاويه » نگاهى به « ابن عباس » كرد و گفت :\r\n« اين چه سخنانى است اى ابن عباس ؟ لابد سخنان تو زيركانه‌تر و تلخ تر خواهد بود ؟ »\r\n« ابن عبّاس » گفت :\r\n« سوگند به خدا ، او ذرّيهء پيامبر ( ص ) و يكى از « اصحاب كسا است . » او در خانواده‌اى پاك و معصوم بزرگ شده است . هر چه مىخواهى از او بپرس ! » « 1 » \r\n2 - امام حسين ( ع ) علاوه بر موضعگيرى در برابر مسألهء ولايتعهدى « يزيد » ، جنايات ديگر معاويه را نيز به وى گوشزد مىكرد و مخالفت خود را با اعمال خلاف اسلامى و ضدّ انسانى او اعلام مىداشت .\r\nامام ( ع ) در نامهء معروف خود به « معاويه » نوشت :\r\n« اى معاويه ! مگر تو قاتل « حُجْرِبْنِ عدىّ كِنْدِى » و يارانش نبودى ؟ همان انسانهايى كه نمازگزار و عابد بودند و با ظلم و ستم مبارزه مىكردند ؛ بدعتها را ناروا مىشمردند و در راه خدا\r\n\r\n","description":"","footnote":" ( 1 ) - ر . ك . الامامة و السياسة ، ج 1 ، ص 182 - 187 نشر رضى قم واعيان الشيعه قطع رحلى ج 1 ، ص 583 - 584 . ","page_name":" 29 ","page_number":15},
  {"content":"\r\n\r\nاز ملامت هيچ ملامت كننده‌اى بيم نداشتند . تو آنان را پس از آنكه امان دادى به ناروا كشتى .\r\nآيا تو نبودى كه « عَمروبْنِ حَمِقْ » صحابى رسول خدا ( ص ) را كشتى ؟ همان بندهء نيكوكارى كه رنج عبادت ، تنش را فرسوده و لاغر ، و چهره‌اش را زرد كرده بود . تو به او امان دادى و با او پيمانى بستى كه اگر آن امان را به پرنده‌اى مىدادى از سر كوه ( با اطمينان كامل و آرامش خاطر ) فرود مىآمد ؛ ولى تو بر پروردگارت جرى شدى و پيمانت را سبك شمردى و او را به قتل رساندى . . .\r\nآيا تو نبودى كه ماجراى « حَضْرَمِيان » را به وجود آوردى ؛ همانهايى كه « زِيادِ بْنِ سُمَيَّه » درباره‌شان به تو نوشت كه : اينان پيرو دين على هستند . و تو به او نوشتى : هر كس كه بر دين على باشد او را بكش . او نيز تمام آنان را كشت و به فرمان تو آنان را پس از مرگ « مُثْلَه » « 1 »  كرد ، و حال آنكه دين على ( ع ) همان دين پسر عمّش رسول خدا ( ص ) است كه براى بر افراشتن پرچم آن ، با تو و پدرت جنگ مىكرد و شمشير مىزد و درسايهء همان دين ، تو بر اين مسند كه اكنون در آن ( به ناحق ) قراردارى ، جاى گرفتى . . . » « 2 » \r\n\r\nزمينه سازى براى قيام\r\nمردم عراق بر اثر تحمّل جنگهاى متعدّد عملًا از جنگ خسته شده بودند و هر نوع برخورد نظامى با نظام حاكم را بى ثمر مىدانستند و در نتيجهء تبليغات سوء و فريبندهء معاويه ، دل به صلح و سازش باحكومت وى بسته بودند و آن را مشروع مىدانستند .\r\nيكى از مهم‌ترين اقدامات امام حسين ( ع ) در اين رابطه ، اين بود كه - چه در رابطه با صلح و پيمان شكنيهاى معاويه و چه در مورد موضوعات ديگر - واقعيّتها را صريح و بىپرده براى مردم بيان كرد و افكار آنان را براى درك اين واقعيّتهاى تلخ و قيام و مبارزه بر ضد آن در شرايط مناسب ، آماده ساخت . نامه‌هاى افشاگرانهء امام ( ع ) به « معاويه » ، سخنرانيهاى عمومى كه در موسم حج در حضور انبوه حاجيان ايراد مىكرد و بياناتى كه در جلسات خصوصى با ياران خود و بزرگان كوفه و مدينه داشت ، نمونه‌هايى از اين موضع امام ( ع ) مىباشد .\r\n\r\n","description":"","footnote":" ( 1 ) - بريدن گوشها ، دماغ و ساير اعضاى بدن را مثله گويند .  ( 2 ) - ر . ك . بحارالانوار ، ج 44 ، ص 212 - 213 و الامامة والسياسة ، ج 1 ، ص 180 - 181 نشر رضى قم . ","page_name":" 30 ","page_number":16},
  {"content":"\r\n\r\n« سُلَيْمِ بْنِ قَيْس » نقل مىكند : يك سال پيش از مرگ معاويه ، حسين بن على ( ع ) ، عبدالله بن جعفر و عبدالله بن عباس به منظور زيارت خانهء خدا به مكّه رفتند . امام ( ع ) بنى هاشم را با زنان و موالى آنان ، ونيز كسانى از اصحاب را كه به صلاح و نيكى مىشناخت ، به محلّى دعوت كرد .\r\nبيش از هفتصد نفر - كه بيشترشان تابعى و حدود دويست نفر از اصحاب رسول خدا ( ص ) بودند - در اين اجتماع حضور يافتند .\r\nامام ( ع ) به پاخاست و پس از ستايش پروردگار فرمود : « اين ستمگر و طاغى ( معاويه ) دربارهء ما و شيعيان ، دست به كارهايى زده كه از آن آگاهيد و خودشاهد بوده‌ايد . اينك مىخواهم مسائلى را با شما مطرح كنم . اگر راست گفتم تصديقم كنيد و اگر خلاف بود ، تكذيب نماييد .\r\nاى مردم ! سخنانم را بشنويد و بنويسيد و پس از بازگشت به شهرها و قبيله‌هايتان ، آن را براى افراد مورد اعتمادتان باز گوييد ؛ زيرا اگر اينها گفته نشود بيم آن دارم كه حقّ از بين برود و مغلوب ستمگر شود . »\r\nسپس اين آيه را تلاوت فرمود : « . . . وَاللَّهُ مُتِمُّ نُورِه وَلَوْكَرِهَ الْكافِرُونَ . » « 1 »  و خداوند نور خود را به اتمام و اكمال مىرساند ، هر چند كافران را خوش نيايد .\r\nآنگاه به تلاوت و تفسير آياتى كه در شأن اهل بيت عليهم‌السّلام نازل شده بود ، پرداخت . سپس سخنان رسول اكرم ( ص ) دربارهء على ( ع ) امام مجتبى ( ع ) ، خود و اهل بيتش را يادآورى كرد و نظر يكايك اصحاب را جويا شد . آنان ، امام ( ع ) را تصديق كردند وگفتند : آرى چنين است ، ماهمهء اينها را شنيده‌ايم و شاهد بوديم . تابعين نيز سخنان آن حضرت را تأييد كردند و گفتند : ما اينها را از اصحاب رسول خدا ( ص ) شنيده‌ايم .\r\nامام حسين ( ع ) در پايان سخنانش ، بار ديگر از حاضران خواست كه اين مطالب را به افراد مورد اعتمادشان برسانند . « 2 » \r\n\r\n","description":"","footnote":" ( 1 ) - صفّ ، آيهء 8 .  ( 2 ) - حياة الامام الحسين ( ع ) ، ج 2 ، ص 228 . ","page_name":" 31 ","page_number":17},
  {"content":"\r\n\r\nاز جمله اقدامات امام ( ع ) ، به منظور آماده كردن زمينهء قيام ، نامه‌هايى است كه در پاسخ شيعيانى كه از ظلم معاويه به ستوه آمده ، آمادگى خود را براى قيام بر ضدّ او اعلام مىكردند ، نوشته وضمن تأييد اصل نظريهء آنان ، زمان قيام را به فرصتى مناسب و پس از مرگ معاويه موكول مىكند .\r\nفعّاليّتهاى امام حسين ( ع ) در اين زمينه ، « مروان » را كه از سوى « معاويه » والى مدينه بود به وحشت انداخت . از اين رو ، در نامه‌اى به معاويه نوشت : « عدّه‌اى از رجال عراق و بزرگان حجاز به خانهء « حسين بن‌على » رفت و آمد دارند . به گمان من ، « حسين » قصد سرپيچى از فرمان ، و شورش بر ضدّ شما را دارد . مستدعى است نظر خود را در اين‌باره اعلام نماييد . » « 1 » \r\n\r\nدوران يزيد\r\nپس از مرگ « معاويه » ، فرزندش « يزيد » به سلطنت رسيد . وى در نخستين اقدامات خود تصميم گرفت دوباره از همهء مسلمانان به ويژه از افرادى كه از پذيرش وليعهدى او سرباز زده بودند ، بيعت بگيرد . از اين رو ، بخشنامه‌اى به عمّال خود نوشت وضمن اعلام خبر مرگ معاويه ، از آنان خواست براى او از مردم بيعت بگيرند . « 2 » \r\n« يزيد » علاوه بر بخشنامهء عمومى كه براى « وَليدِبنِ عُتْبَه » فرماندار مدينه فرستاد ، نامهء ديگرى ضميمهء آن كرد . در آن نوشته بود : « بدون هيچ نرمش و گذشتى از « حسين بن على » و « عبداللّه بن عمر » و « عبداللّه بن زُبَير » « 3 »  بيعت بگير و تا زمانى كه بيعت نكرده‌اند دست از آنان برندار . » « 4 » \r\n« وليد » به محض دريافت نامه ، « مروان » را فراخواند و با وى به مشورت پرداخت .\r\nنتيجه اين شد كه پيش از انتشار خبرمرگ معاويه ، در ميان مردم ، افراد ياد شده در نامه را احضار كنند و از آنان بيعت بگيرند .\r\n\r\n","description":"","footnote":" ( 1 ) - ر . ك . انساب الاشراف ، بلاذرى ، ج 3 ، ص 152 .  ( 2 ) - براى آگاهى از متن بخشنامهء يزيد به مقتل خوارزمى ، ج 1 ، ص 180 و الامامة والسياسة ، ج 1 ، ص 174 رجوع كنيد .  ( 3 ) - در پاره‌اى منابع نام « عبداللّه بن عبّاس » ، « عبدالرّحمن بن ابى بكر » و « عبدالله بن جعفر » هم ذكر شده‌است . « ر . ك . الامامة و السياسة ، ج 1 ، ص 175 و مقتل خوارزمى ، ج 1 ، ص 180 . »  ( 4 ) - كامل ابن اثير ، ج 4 ، ص 14 و انساب الاشراف ، ج 3 ، ص 155 . ","page_name":" 32 ","page_number":18},
  {"content":"\r\n\r\n« وليد » پيكى فرستاد و افراد ياد شده را به « دارُالْامارَة » فراخواند . پيك ، پيغام « وليد » را به امام حسين و ابن زبير - در حالى كه در مسجد نشسته بودند - رساند . عبدالله بن زبير از اين دعوت نابهنگام به هراس افتاد . امام ( ع ) مسأله را براى وى روشن ساخت و فرمود :\r\nگمان مىكنم كه طاغوتشان ( معاويه ) به هلاكت رسيده است . « 1 »  ما را فراخوانده‌اند تا پيش از انتشار خبر مرگ معاويه در ميان مردم ، از ما براى يزيد بيعت بگيرند . « 2 » \r\nامام ( ع ) با سى نفر از خويشان و ياران خود كه به فرمان وى مسلَّح شده بودند ، به نزد « وليد » رفت . همراهان امام ( ع ) در بيرون ساختمان به حالت آماده باش و گوش به فرمان آن حضرت ايستادند . امام ( ع ) به آنان فرمود :\r\nاگر بانگ بر آوردم ، بى درنگ به درون آييد و گرنه در جاى خود بمانيد تا به سوى شما باز گردم .\r\nدر مجلس « وليد » نخست وى خبر مرگ معاويه را اعلام كرد . سپس نامهء « يزيد » ، مبنى بر گرفتن بيعت از آن حضرت را خواند .\r\nامام ( ع ) مصلحت ديد كه دربارهء عدم بيعت خود سخن نگويد و با طرحى حساب شده ، بدون درگيرى از نزد « وليد » خارج شود ؛ از اين رو ، فرمود :\r\nيقين دارم از شخصى مثل من بيعت پنهانى پذيرفته نخواهد شد . فردا كه مطلب را به آگاهى مردم رسانيدى و همه را براى بيعت فراخواندى و به ما نيز اطّلاع دادى ، همه يك جا تصميم مىگيريم . « 3 » \r\n« وليد » پذيرفت ؛ ولى « مروان » گفت :\r\n« اگر هم اكنون « حسين » بدون بيعت از تو جدا شود ، هرگز بر او دست نخواهى يافت ، مگر آنكه كسان زيادى از دو طرف به قتل رسند . بنابر اين ، او را زندانى كن تا بيعت كند و گرنه گردنش را بزن . »\r\n\r\n","description":"","footnote":" ( 1 ) - اظُنٌّ طاغِيتَهُمْ قَدْ هَلَكٌ .  ( 2 ) - ر . ك . الفصول المهمّة ص 182 .  ( 3 ) - ر . ك . مقتل خوارزمى ، ج 1 ، ص 182 - 183 . ","page_name":" 33 ","page_number":19},
  {"content":"\r\n\r\nامام حسين ( ع ) از سخنان « مروان » بر آشفت و با لحنى كوبنده فرمود :\r\n« واى بر تو اى پسر زَرْقاء ! آيا تو به كشتن من فرمان مىدهى ! ؟ . سوگند به خدا دروغ گفتى و پستى خود را آشكار ساختى . . . . »\r\nآنگاه خطاب به « وليد » فرمود :\r\n« اى امير ! ماخاندان نبوّت و سرچشمهء رسالتيم . خانهء ما جايگاه آمد وشد فرشتگان است .\r\nخداوند ( آفرينش را ) با ما آغاز كرد و ختام كار ( رسالت را ) بر ما گذاشت .\r\nو يزيد مردى بزهكار و شرابخوار و آدمكش است و فسق و فجور را آشكار ساخته است . و كسى چون من با فردى همچون او بيعت نمىكند . و ليكن چون ما و شما صبح كنيم و او ضاع را بنگريم معلوم خواهد شد كه كدام يك از ما به خلافت و بيعت سزاوارتريم ! » « 1 » \r\nهمراهان امام ( ع ) - كه بيرون از ساختمان آماده هجوم بودند - چون صداى امام ( ع ) را شنيدند ، مصمّم شدند كه با شمشير بر آنان يورش برند ؛ ولى در همين هنگام امام ( ع ) از نزد وليد بازگشت و به آنان دستور داد به منازل خود بازگردند . « 2 » \r\nپس از خروج امام حسين ( ع ) . ميان « مروان » و « وليد » گفتگو درگرفت . « مروان » ، « وليد » رانكوهش مىكرد كه چرا حسين را رها كردى . . . . و « وليد » پاسخ مىداد كه كشتن حسين ( ( ع ) ) موجب از بين رفتن دين و دنيايم خواهد شد . . . « 3 » \r\n« يزيد » چون از رفتار « وليد » آگاهى يافت او را از فرماندارى مدينه عزل و « عَمْروبْنِ سَعيدِبْنِ عاص » را به جاى وى نصب كرد . « 4 » \r\n\r\nدوّمين برخورد با مروان\r\nامام حسين ( ع ) ، صبح همان شبى كه به « دارُالْامارة » احضار شده بود ، براى كسب\r\n\r\n","description":"","footnote":" ( 1 ) - انّا اهْلُ بَيْتِ النّبُوَّةِ وَمَعْدِنُ الرِّسالَةِ وَمُخْتَلَفُ الْمَلائِكَةِ . . . بِنافَتَحَ اللَّهُ وَ بِناخَتَمَ ؛ وَيَزيدُ رَجُلٌ فاسِقٌ شارِبُ خَمْرٍ ، قاتِلُ نَفْسٍ مُعْلِنٌ بِالْفِسْقِ فَمِثْلى لايُبايِعُ لِمِثْلِه وَلكِنَّ نُصْبِحُ وَ تُصْبِحُونَ وَ نَنظُرُ وَ تَنْظُرُونَ ايُّنا احَقُّ بِالْخِلافَةِ والْبَيْعَةِ .  ( 2 ) - مقتل الحسين ، خوارزمى ، ج 1 ، ص 184 .  ( 3 ) - مقتل الحسين ، خوارزمى ، ج 1 ، ص 184 .  ( 4 ) - ر . ك . اعيان الشيعه ، ج 1 ، ص 588 . ","page_name":" 34 ","page_number":20},
  {"content":"\r\n\r\nاطّلاعات و اخبار از خانه بيرون آمد و « بامروان » برخورد كرد . « مروان » گفت : « اى ابا عبداللّه ! من تو را نصيحت مىكنم كه به بيعت با « يزيدبن معاويه » تن دهى كه صلاح دين و دنياى تو در اين است . »\r\nامام ( ع ) در پاسخ ، كلمهء استرجاع : « انَّا لِلَّهِ وَ انّا الَيْهِ راجِعُونَ » به زبان جارى كرد و فرمود :\r\n« عَلَى الْاسْلامِ السَّلامُ اذا بُلِيَتِ الْامَّةُ بِراعٍ مِثْلِ يَزيدٍ . . . وَقَدْ سَمِعْتُ جَدى رَسُول‌َاللَّهِ يَقُولُ :\r\nالخِلافَةُ مُحَرَّمَةٌ عَلى آلِ ابى سُفْيانَ ، الطُّلَقاء وَابْناءِالطُّلَقاء . . . . »\r\nاگر اسلام گرفتار رهبرى چون يزيد گردد بايد براى آن عزا گرفت . ازجدّم رسول خدا ( ص ) شنيدم كه مىفرمود : خلافت بر آل ابوسفيان ، آزاد شدگان و فرزندان آزاد شدگان ، حرام است . » « 1 » \r\nگفتگوى امام حسين ( ع ) با « مروان » به طول انجاميد و سرانجام مروان با چهره‌اى خشمناك از امام ( ع ) جدا شد . « 2 » \r\n\r\nعلّت بيعت نكردن امام ( ع ) با يزيد\r\nبراى آنكه بدانيم چرا « امام حسين ( ع ) » با « يزيد » بيعت نكرد ، نخست لازم است « يزيد » را بشناسيم و از زندگى خصوصى و سياسى او آگاه شويم .\r\n« يزيد » ، جوانى عيّاش ، آلوده به گناه و معتاد به شراب بود . او در كودكى در ميان قبيلهء « بَنى كِلاب » نزد دائيهايش كه پيش از اسلام مسيحى بودند ، زندگى مىكرد و به آدابشان خو گرفته بود . با آنان شراب مىخورد و سگ بازى مىكرد . « 3 » \r\n« ابنِ حَنْظَلَه » پس از باز گشت از شام و مشاهدهء زندگى يزيد از نزديك ، به مردم مدينه چنين گزارش داد :\r\n« از نزد مردى بى دين ، شرابخوار ، نوازندهء تار و سگ باز مىآيم . يزيد كسى است كه مادر و دختر و خواهران را يك جا به عقد ازدواج خود در مىآورد و به نماز اهميّتى نمىدهد ! » « 4 » \r\n\r\n","description":"","footnote":" ( 1 ) - ر . ك . مقتل الحسين ، خوارزمى ، ج 1 ، ص 184 - 185 .  ( 2 ) - ر . ك . بحارالانوار ، ج 44 ، ص 326 .  ( 3 ) - ر . ك . حياة الامام الحسين ( ع ) ، ج 2 ، ص 180 .  ( 4 ) - ر . ك . تذكرة الخواص ، ص 115 و تاريخ طبرى ، ج 4 ، ص 368 . ","page_name":" 35 ","page_number":21},
  {"content":"\r\n\r\nرسوايى يزيد بدان پايه رسيده بود كه جريان ولايتعهدى وى حتّى براى كسانى چون « زياد بن ابيه » كه جرثومهء زشتى و پليدى بود ، امرى غريب و شگفت مىنمود .\r\n« زياد » در پاسخ معاويه كه گفته بود : از مردم بصره براى يزيد بيعت بگيرد ، محرمانه پاسخ داد :\r\n« چگونه مىتوان مردم را به بيعت « يزيد » فراخواند در حالى كه با سگها و بوزينه‌ها بازى مىكند ، لباسهاى رنگارنگ مىپوشد ، به نوشيدن شراب معتاد است و روز را به آلات موسيقى پايان مىبرد ؟ »\r\nآنگاه به وى پيشنهاد كرد :\r\n« اگر چنين قصدى دارى ، يزيد را براى يكى دوسال به پيشه ساختن روش نيكو وادار كن تا بتوانيم امر را بر مردم مشتبه سازيم و براى او بيعت بگيريم . » « 1 » \r\nيزيد ، كينه و دشمنى با « بنى هاشم » و خاندان پيامبر ( ص ) را از پدر ، و روحيّهء صحرانشينى و بى بند و بارى و پندارهاى خرافى جاهلى را از مادرش « مَيْسُوِن » صحرانشين ، و ميگسارى و دشمنى با اسلام و مسلمانان را از معلّم سرخانه‌اش « سَرجوُنِ » رومى مسيحى فرا گرفته بود . ازاين رو ، به هنگام نوشيدن شراب مىگفت :\r\n« فَانْ حُرِّمَتْ يَوْماً عَلى دينِ احْمَدَ فَخُذْها عَلى دينِ الْمَسيحِ بْنِ مَرْيَمِ . » « 2 » \r\nيعنى : اگر شراب در آيين احمد ( صلىالله عليه و آله ) حرام است ، تو آن را بر آيين « عيسى بن‌مريم » بنوش .\r\n« ابن عَقيل » مىگويد :\r\nاز شواهدى كه بر كفر و زندقهء يزيد دلالت مىكند - چه رسد به سبّ و لعن او - اشعار اوست كه الحادش را آشكار مىكند و پرده از روى درون ناپاك و اعتقاد زشتش بر مىدارد . « 3 » \r\n\r\n","description":"","footnote":" ( 1 ) - تاريخ يعقوبى ، ج 2 ، ص 220 .  ( 2 ) - تتمةالمنتهى ، ص 43 .  ( 3 ) - تذكرة الخواص ، ص 260 . ","page_name":" 36 ","page_number":22},
  {"content":"\r\n\r\nاز جمله ، اين دوبيت است كه به هنگام زدن چوب بر دهان و دندان سربريدهء امام حسين ( ع ) خواند :\r\n لَعِبَتْ هاشِمُ بِالْمُلْكِ فَلا * خَبَرٌ جاءَ وَلا وَحْىٌ نَزَلَ\r\nلَسْتُ مِنْ خِنْدِفَ انْ لَمْ انْتَقِمْ * مِنْ بَنى احْمَدَ ماكانَ فَعَلَ \r\nبنى هاشم با حكومت بازى كردند ؛ و گرنه ، نه خبرى آمده و نه وحيى نازل شده است .\r\nاز ( نسل ) « خندف » نيستم اگر از فرزندان احمد ( پيامبر ( ص ) ) ، انتقام آنچه او ( دربارهء پدرانم ) انجام داد ، نگيرم . « 1 » \r\nبيعت با يزيد ، با چنين خصوصيّات و اعتقاداتى به معناى تأييد وى و تثبيت خلافت موروثى اوست ؛ خلافتى كه رسماً به سلطنت موروثى تبديل شده بود و بازير پاگذاردن قوانين و مقدّسات مذهبى و صرف اموال عمومى مسلمانان در راه عيّاشى و هوسرانى و تجاهر به فسق و فجور و ميگسارى و ميمون بازى و سگ بازى و . . . مخالفت علنى خود را با آيين اسلام اعلام كرده بود .\r\nبيعت با چنين فردى و تأييد چنين حكومتى از يك فرد مسلمان كه كمترين آگاهى از اسلام داشته و به آن معتقد باشد سزاوار نيست ؛ چه رسد به فرزند پيامبر ( ص ) كه تربيت يافتهء مكتب وحى و تغذيه شده از پستان رسالت و امامت مىباشد .\r\n\r\nهجرت به مكه\r\n\r\nآخرين وداع\r\nامام حسين ( ع ) پس از ارزيابى اوضاع سياسى ، تصميم گرفت براى ادامهء مبارزه به همراه خانواده و خويشان خود از مدينه هجرت كند ؛ زيراماندن آن حضرت در مدينه و مخالفت با دستگاه حكومت ، واكنش شديدترى را در پى داشت و چه بسا در يك تهاجم غافلگيرانه از سوى دشمن به شهادت مىرسيد و يزيد با امكانات تبليغاتى كه در اختيار داشت خون فرزند پيامبر ( ص ) را پايمال مىكرد .\r\n\r\n","description":"","footnote":" ( 1 ) - اعيان الشيعه ، قطع رحلى ، ج 1 ، ص 616 . ","page_name":" 37 ","page_number":23},
  {"content":"\r\n\r\nامام حسين ( ع ) براى وداع با جدّش رسول‌اللّه ( ص ) و مادرش ، حضرت زهرا ( س ) و برادرش امام مجتبى ( ع ) كنار تربت پاك آنان رفت . « 1 »  در روضهء منوّرهء پيامبر ( ص ) ، با خدا چنين مناجات كرد :\r\nپروردگارا ! اين آرامگاه پيامبر توست ؛ و من فرزند دختر پيامبر توام . تو از آنچه رخ داده آگاهى .\r\nخداوندا ! من امر به معروف و نهى از منكر را دوست مىدارم . تو را به حقّ آنكه در اينجا آرميده سوگند مىدهم ، راهى برايم برگزين كه رضاى تو و پيامبر و مؤمنان در آن باشد ! « 2 » \r\nخداوند ، خواستهء حجّت و خليفهء خود را اجابت فرمود و راهى را كه به نجات اسلام و سعادت امّت اسلامى و شهادت خود او منتهى مىشد به وسيلهء پيامبرش به آن حضرت ارائه داد ؛ همان شب در حرم رسول خدا ( ص ) پيامبر را در خواب ديد كه او را در آغوش كشيده مىفرمايد :\r\nحبيب من اى حسين ! گويا به همين زوديها مىبينم كه آغشته به خون خويش ، در سرزمين كربلا ، با لب تشنه ، به دست گروهى از امّت من كشته مىشوى . . . حبيب من اى حسين ! پدر ، مادر و برادرت نزد من آمدند و مشتاق ديدار تواند . درجاتى در بهشت براى توست كه جز با شهادت بدان نائل نخواهى شد . « 3 » \r\n\r\nوصيّت نامهء امام ( ع )\r\nانگيزه امام ( ع ) از قيام در وصيّت نامه آن حضرت به برادرش « محمّد حنفيّه » به هنگام ترك مدينه روشن‌تر بيان شده است :\r\n« اين وصيّتى است از حسين بن على بن ابيطالب به برادرش « محمّدبن‌حنفيّه . » « حسين » به يگانگى خدا و اينكه شريكى براى او نيست ، گواهى مىدهد . و نيز گواهى مىدهد كه « محمد ( ص ) » بندهء خدا و فرستادهء اوست كه آيين حق را از جانب خدا آورده است . و گواهى\r\n\r\n","description":"","footnote":" ( 1 ) - ر . ك . مقتل الحسين ، خوارزمى ، ج 1 ، ص 186 - 187 .  ( 2 ) - مقتل‌الحسين ، خوارزمى ، ج 1 ، ص 186 .  ( 3 ) - مقتل الحسين ، خوارزمى ، ج 1 ، ص 187 . ","page_name":" 38 ","page_number":24},
  {"content":"\r\n\r\nمىدهد كه هر يك از بهشت و دوزخ حقّ است و روز رستاخيز خواهد آمد و خداوند همهء انسانها را در چنين روزى بر مىانگيزاند . و گواهى مىدهد كه من نه براى آسايش و خود نمايى و نه براى فساد و ستمگرى خروج كردم ؛ بلكه براى اصلاح امّت جدّم قيام نمودم . مىخواهم به معروف امر كرده ، از منكرنهى كنم و به سيره و روش جدّم و پدرم على بن ابيطالب رفتار نمايم . » « 1 » \r\nوصيّتنامهء امام ( ع ) در برگيرندهء دو نكتهء مهمّ است :\r\nنخست آنكه اختلاف امام ( ع ) با يزيد تنها بر سر مسألهء بيعت نيست كه اگر دستگاه خلافت از بيعت امام ( ع ) صرف‌نظر كند ، آن حضرت نيز سكوت نمايد . بلكه از نظر امام « حسين ( ع ) » وجود « يزيد » و دودمان وى ، موجب گسترش ظلم و فساد و تغيير در احكام اسلام و سنّت پيامبر ( ص ) گرديده است و فرزند پيامبر ( ص ) وظيفهء خود مىداند كه در راه اصلاح اين مفاسد و از بين بردن منشأ نابسامانيها ( بَنىامَيّه ) بپاخيزد و سيره و راه و رسم جدّش رسول خدا ( ص ) و پدرش على مرتضى ( ع ) را كه به فراموشى سپرده شده بود ، زنده كند .\r\nديگر آنكه امام ( ع ) با اين وصيّت نامه ، بسيارى از توطئه‌ها و تبليغات سوء دشمن را از پيش خنثى كرد . امام ( ع ) مىدانست كه دستگاه تبليغاتى « يزيد » براى مشروع جلوه دادن جنايت خود ، چهرهء فرزند پيامبر ( ص ) و قيام حق طلبانهء او را به گونه‌اى ديگر معرّفى كرده و حضرتش را فردى شورشگر ، جاه طلب و خارج از دين قلمداد خواهد كرد . « حسين‌بن على ( ع ) » با فرازهاى نخست اين وصيّت‌نامه و معرّفى خود به عنوان فردى موّحد ، معتقد به رسالت پيامبر ( ص ) و شخصيّتى اصلاح طلب ، توطئه دشمن را نقش بر آب كرد .\r\n\r\nبه سوى مكّه\r\nامام حسين ( ع ) شامگاه 27 رجب - سالروز بعثت پيامبر ( ص ) - سال شصت هجرى ، همراه خويشان ، فرزندان و برادرانش به جز « محمّدبن‌حنفيّه » « 2 »  در حالى كه آيهء شريفهء :\r\n\r\n","description":"","footnote":" ( 1 ) - همان ، ص 188 و بحارالانوار ، ج 44 ، ص 329 .  ( 2 ) - دربارهء علّت عدم همراهى « محمدحنفيه » با امام ( ع ) دو جهت ذكر شده است : يكى كسالت و مرض وى ، و ديگرى دستور خود امام ( ع ) كه به او فرمود : توا اينجا بمان و اخبار و جريانات مدينه را به ما گزارش كن « ر . ك . مقتل الحسين ، مقرّم ، ص 150 - 151 متن و پاورقى . » ممكن است هر دو جهت درست باشد ، به اين معنى كه امام ( ع ) وقتى ديد كه او از اين سفر معذور است ، چنين مأموريّتى را به وى محوّل كرده است . ","page_name":" 39 ","page_number":25},
  {"content":"\r\n\r\n« وَخَرَجَ مِنْها خائِفاً يَتَرَقَّبُ قالَ رَبِّ نَجِّنى مِن‌َالْقَوْمِ الظَّالِمينَ » « 1 » \r\nرا تلاوت مىفرمود ، « 2 »  مدينه را ترك كرد تا انقلابى ديگر آغاز كند .\r\n« بَنى هاشم » - جز تعداد اندكى از دودمان « ابوطالب » - از همراهى حسين ( ع ) دريغ ورزيدند . از پيام امام ( ع ) به آنان كه :\r\n« هر كس به من بپيوندد شهيد مىشود و آنكه تخلّف ورزد به پيروزى ( وحكومت ) نخواهد رسيد . » « 3 » \r\nبر مىآيد كه آنان به اعلم به اينكه راه حسين ( ع ) راه شهادت است ؛ به طمع دنيا و رسيدن به حكومت از آن حضرت كناره گرفتند .\r\nامام ( ع ) بر خلاف « عَبْدُاللَّهِ بْنِ زُبَيْر » كه از بيراهه راهى مكّه شده بود ، راه اصلى مكّه را در پيش گرفت . پيشنهاد شد بهتر است از بيراهه برويم ، مبادا مأموران از پى برسند .\r\nامام ( ع ) نپذيرفت و فرمود :\r\n« از راه اصلى جدا نخواهم شد تا آنچه را كه خداوند خواهد انجام دهد . » « 4 » \r\nامام حسين ( ع ) با كاروان جهاد ، شهادت و اسارت ، پس از پيمودن پنج شبانه روز راه ، شب جمعه ، سوّم شعبان - سالروز ولادت خويش - وارد مكه شد تا از نو حياتى بيابد ، حياتى ابدى و جاودانه و به حيات او ، اسلام را ميلاد و حياتى تازه آغاز گردد .\r\nامام ( ع ) چون به مكّه رسيد اين آيه را خواند :\r\n\r\n","description":"","footnote":" ( 1 ) - قصص ، آيهء 21 . يعنى موسى از مصر با حال ترس و انتظار بيرون رفت و گفت : پروردگارا ! از اين قوم ستمگر نجاتم بخش .  ( 2 ) - الارشاد ، ص 202 .  ( 3 ) - اللهوف ، سيد بن طاوس ، ص 28 .  ( 4 ) - الارشاد ، ص 202 . ممكن است يكى از علتهاى انتخاب راه عمومى اين باشد كه امام ( ع ) در اين مسير با افراد بيشترى كه احياناً براى انجام عمره عازم مكه هستند ، ديدار مىكرد و آنها را در جريان قيام خود قرار مىداد . ","page_name":" 40 ","page_number":26},
  {"content":"\r\n\r\n« وَلَمَّا تَوَجَّهَ تِلْقاءَ مَدْيَنَ قالَ عَسى انْ يَهْدِيَنى رَبى سَواءَالسَّبيلِ » « 1 » \r\nچون موسى به شهر « مَدْيَن » روى آورد گفت : اميد آنكه پروردگارم به راه راست هدايتم فرمايد . « 2 » \r\n\r\nدر مكّه\r\nمردم مكّه با شنيدن خبر ورود امام ( ع ) به اين شهر بسيار خوشحال شدند و گروه گروه هر صبح و شام به ديدار آن حضرت مىشتافتند . « 3 »  و نيز مسلمانانى كه از بلاد مختلف به زيارت آمده بودند ، به خانهء فرزند پيامبر ( ص ) روى مىآوردند . « 4 »  مشكلات و مسائل خود را از آن حضرت پرسيده ، از درياى علم و فضلش بهره مىجستند . « 5 »  در اين ديدارها به طور طبيعى موضوع « مرگ معاويه » ، روى كار آمدن يزيد ، علّت مخالفت امام ( ع ) با حكومت جديد ، انگيزهء مهاجرت امام ( ع ) با خانواده‌اش به مكّه و بالاخره وظيفهء مسلمانان در شرايط كنونى ، مطرح و از امام ( ع ) نظر خواهى مىشد .\r\nهر چه بر اقامت اباعبداللّه ( ع ) در مكّه مىگذشت توجّه مردم به آن حضرت و مسألهء امتناع فرزند پيامبر ( ص ) از بيعت يزيد و پناهنده‌شدنش به خانهء امن الهى ، افزون‌تر مىگشت .\r\nفرماندار « يزيد » در مكّه كه فعّاليتهاى امام ( ع ) را زير نظر داشت از توجّه افكار عمومى به حسين ( ع ) به ويژه رفت و آمد رجال ، اشراف و شخصيّتهاى برجسته به خانهء آن حضرت به وحشت افتاد و جريان را ضمن نامه‌اى به يزيد گزارش كرد . « 6 » \r\n\r\n","description":"","footnote":" ( 1 ) - قصص ، آيهء 22 .  ( 2 ) - الارشاد ، ص 202 . علّت تلاوت اين دو آيهء به هنگام خروج از مدينه و ورود به مكّه شايد اين باشد كه همانگونه كه هجرت موسى بن عمران از « مصر » به « مدين » با انگيزهء قيام عليه فرعونيان انجام گرفت و اين سفر يك سفر رسالت بود و از آنجا به سوى فرعونيان بر انگيخته شد ، هجرت امام حسين ( ع ) از مدينه به مكه نيز با انگيزهء مبارزه عليه يزيديان انجام گرفت و فرزند پيامبر ( ص ) از مكه به سوى يزيديان برانگيخته گرديد ؛ از همانجا كه جدّش رسالتش را آغاز كرد .  ( 3 ) - ر . ك . مقتل الحسين خوارزمى ، ج 1 ، ص 190 .  ( 4 ) - الارشاد ، ص 202 .  ( 5 ) - البداية و النهاية ، ابن كثير ، ج 8 ، ص 151 . مطبعة كردستان العلميّه ، مصر .  ( 6 ) - مقتل الحسين ، خوارزمى ، ج 1 ، ص 190 . ","page_name":" 41 ","page_number":27},
  {"content":"\r\n\r\n\r\nدعوت كوفيان\r\nخبر مرگ معاويه و پايان حكومت استبدادى او در ميان طبقات زجر كشيده ، به ويژه دوستان اهل بيت عليهم‌السّلام ، با موجى از شادى روبه روگشت . آنان اميدوار بودند كه با مرگ ديكتاتور شام ، اوضاع سياسى دگرگون شود و مسلمانان از زير يوغ « بنىامّيه » آزاد گردند .\r\nچندى نگذشت كه خبر امتناع امام حسين ( ع ) از بيعت يزيد و قيام عليه حكومت خود كامهء او نيز به گوش مردم رسيد و موجب خوشحالى و اميدوارى بيشتر مسلمانان گشت .\r\nمردم عراق ، به ويژه كوفيان ، بيش از نقاط ديگر از شنيدن اين دو خبر به وجد آمدند ؛ زيرا آنان از علاقمندان خاندان پيامبر ( ص ) بودند و كوفه حدود پنج سال مركز خلافت اسلامى و حكومت حضرت على ( ع ) بود و اين معاويه بود كه بدون توجه به خواست مردم عراق به ويژه كوفيان ، مركز خلافت را به شام منتقل كرد .\r\nعلاوه بر آنكه مردم عراق بيش از ديگران از حكومت استبدادى معاويه ضربه خورده و متحمّل خسارات مادّى و معنوى شده بودند ؛ از اين رو ، از معاويه و فرزندش يزيد دل خوشى نداشتند .\r\nعدّه‌اى از شخصيّتهاى برجستهء شيعه با شنيدن خبر هجرت حسين بن على ( ع ) به مكه ، در خانهء « سُلَيْمان‌ِبن صُرَد » گرد آمدند . موضوع مطرح شده در جلسه ، مرگ معاويه ، خوددارى امام حسين ( ع ) از بيعت يزيد و هجرت آن حضرت به مكّه بود ، « سُليمان » طىّ سخنان كوتاهى حاضران را به يارى حسين بن على ( ع ) در مبارزه عليه حكومت جديد دعوت كرد . جمعيّت اعلام آمادگى كردند . مقرّر شد نامه‌اى به حضور امام ( ع ) بنويسند و از آن حضرت براى آمدن به كوفه و به عهده گرفتن رهبرى مسلمانان دعوت نمايند . در اين نامه پس از اظهار خوشحالى از مرگ معاويه و بر شمردن شمّه‌اى از جنايات وى آمده بود :\r\n« ما پيشوا نداريم ، به سوى ما بيا ، باشد كه خداوند به وسيلهء تو ما را بر محور حق گرد آورد . ما « نُعْمانِ بنِ بَشير » ، امير كوفه را به امارت نمىشناسيم . او در « دارُ الْامارَه » نشسته است . نه نماز جمعه را با او مىخوانيم و نه براى نماز عيد با وى بيرون مىرويم . اگر بدانيم به سوى ما مىآيى او را از كوفه بيرونش كرده ، به سوى شام مىفرستيم . انشاءاللّه . »\r\n\r\n","description":"","footnote":"","page_name":" 42 ","page_number":28},
  {"content":"\r\n\r\nنامه را « سُلَيمان بن صُرَد » ، « مُسَيّب‌بن‌نَجَبَه » ، « رِفاعَةِبن‌ِشَدّاد » ، « حَبيب‌ِبن‌مَظاهِر » و جمعى ديگر از شيعيان ، امضاء كرده و توسّط دو پيك به مكّه فرستادند . پيكها دهم ماه رمضان ( يك ماه و هفت روز پس از ورود امام ( ع ) به مكه ) نامه را به امام ( ع ) دادند . « 1 » \r\nدو روز بعد ، سه پيك ديگر به همراه حدود 150 نامهء يك امضايى ، دو امضايى ، سه امضايى و چهار امضايى ، روانهء مكه شدند . « 2 » \r\nدو روز ديگر ، نامه‌اى كوتاه امّا جدّى وقاطع با امضاى پيروان حسين‌بن‌على ( ع ) از مؤمنان و مسلمانان ، توسّط دو پيك به مكّه برده شد . مضمون اين نامه چنين بود :\r\n« اى حسين بن على ! بر آمدنت شتاب كن ، مردم بى تابانه منتظر تو هستند و به جز تو به كس ديگر نظر ندارند ، شتاب ، شتاب ، باز هم شتاب ، شتاب . » « 3 » \r\nموج حسين خواهى آنچنان كوفه را فرا گرفته و دلهاى مردم را به تپش واداشته بود كه حتى عدّه‌اى از سياستمداران كوفه مانند « شَبَثِ بنِ رِبْعىِّ » ، « حَجَّارِ بْنِ ابجَرْ » ، « عَمْرِو بْنِ حَجّاج زُبَيْدى » كه ايمانى به حسين‌بن‌على ( ع ) نداشتند . براى آنكه در حكومت آيندهء آن حضرت جاى پائى باز كنند ، براى امام ( ع ) نامه نوشته و او را به كوفه دعوت كردند . « 4 » \r\nنامه‌هاى مردم كوفه پىدرپى به دست امام ( ع ) مىرسيد . « 5 »  آن حضرت آنها را مىخواند و از پيكها دربارهء نويسندگان و مردم كوفه مىپرسيد . « 6 »  هر چند خود ، كوفيان را بهتر از همه مىشناخت .\r\n\r\nدعوت امام از بصريان\r\nامام ( ع ) در راستاى هدف مقدس خويش و قبل از حركت به سوى كوفه ، طىّ نامه‌اى به سران قبائل در بصره - كه از پايگاه‌هاى مهم امويان بود - از آنان خواست كه او را در\r\n\r\n","description":"","footnote":" ( 1 ) - الارشاد ، ص 203 .  ( 2 ) - انساب الاشراف ، ج 3 ، ص 158 .  ( 3 ) - ر . ك . الارشاد ، ص 230 .  ( 4 ) - همان .  ( 5 ) - سيدبن طاوس در اللّهوف ، ص 15 تعداد مجموع نامه‌ها را دوازده هزار عدد نوشته است .  ( 6 ) - الارشاد ، ص 203 . ","page_name":" 43 ","page_number":29},
  {"content":"\r\n\r\nاحياى دين و نابودى ستم يارى دهند . در بخشى از اين نامه آمده است :\r\n. . . انَا ادْعُوكُمْ الى كِتابِ اللَّهِ وَ سُنَّةِ بِنَبِيِّهِ فَانَّ السُّنَّةَ قَدْ امِيْتَتْ وَالْبِدْعَةُ قَدْ احْيِيَتْ فَانْ تَسْمَعُوا قَوْلى اهْدِكُمْ الى سَبيل الرَّشادِ . « 1 » \r\nشما را به كتاب خدا و سنّت پيامبر ( ص ) دعوت مىكنم ؛ - زيرا در شرايطى هستيم كه - همانا سنّت پيامبر ( ص ) از بين رفته و بدعت جاى آن را گرفته است پس اگر دعوت مرا بپذيريد شما را به راه سعادت هدايت خواهم كرد .\r\nسخن امام ( ع ) در « زوال سنّت و رواج بدعت » بيانگر وضعيّت خاصى است كه با حاكميت يزيد تحقّق يافته است ؛ بديهى است كه با تغيير شرايط و مقتضيات زمان تكليف نيز متغيّر خواهد بود .\r\nهر چند يكى از سفيران امام ( ع ) - ابو رزين - پس از انجام مأموريت خويش در رسانيدن نامه حضرت به سران بصره ، دستگير و توسط ابن زياد به شهادت رسيد اما تأثير نامه امام ( ع ) به مردم بصره به حدّى بود كه قبائل مختلفى چون بنى تميم ، بنى حنظله و بنى سعد و . . . آمادگى خويش را جهت يارى امام ( ع ) اعلام داشتند . رشد افكار انقلابى در بصره به شدّت رژيم را وحشت زده نموده از اين رو والى آن - ابن زياد - با سخنان و مواضع حادّ و تهديدآميز - كه بيانگر جنايات و بىباكىهاى پدرش بود - توانست چون سدّى موقّت ، مانع طغيان عمومى گردد . « 2 » \r\n\r\nاعزام سفير\r\nپس از آنكه آخرين پيكهاى كوفه « هانِىِبن‌هانى » و « سَعيدبن‌ِعَبْدُاللّه » به حضور امام ( ع ) رسيدند ، امام ( ع ) تصميم گرفت نماينده‌اى به سوى كوفه بفرستد تا ضمن پاسخگويى به خواسته‌هاى مكرّر مردم ، اوضاع سياسى كوفه و مقدار پايبندى دعوت\r\n\r\n","description":"","footnote":" ( 1 ) . موسوعة كلمات الامام الحسين ( ع ) ، ص 315 - 316 و تاريخ طبرى ، ج 7 ، ص 240 .  ( 2 ) . جهت تفصيل بيشتر ر . ك . به كامل ابن اثير ، ج 4 ، ص 23 - 24 ، حياة الامام الحسين ( ع ) ، ج 2 ، ص 322 - 328 . ","page_name":" 44 ","page_number":30},
  {"content":"\r\n\r\nكنندگان به نوشتار خود را از نزديك ارزيابى كند تا در صورت مساعد بودن شرايط ، خود امام ( ع ) نيز بدان شهر عزيمت نمايد .\r\nدر پى اين تصميم ، « مُسلِمِ بْنِ عقيل » را كه مردى امين ، لايق ، شجاع و مورد اطمينان آن حضرت بود فرا خواند و اين مأموريّت حسّاس و خطرناك را بر عهدهء او گذاشت و پاسخ نامه‌هاى كوفيان را چنين نوشت :\r\n« از حسين بن على به بزرگان مؤمنان و مسلمانان كوفه ، « هانى » و « سعيد » آخرين فرستادگان شما نامه‌هايتان را آوردند . از آنچه نوشته بوديد آگاه شدم . خواستهء همهء شما اين بود كه ما پيشوا نداريم ، به سوى ما بيا ، شايد خداوند به وسيله تو ما را هدايت كرده به گرد حق جمع كند .\r\nاكنون برادرم و پسر عمويم و شخصيّت مورد اعتماد در ميان خانواده‌ام ، « مُسلم‌بنِ عقيل » را به سوى شما فرستادم . اگر او نوشت كه خردمندان و صاحب نظران و عموم مردم بر آنچه در نامه‌ها نوشته شده است اتّفاق نظر دارند ، به زودى نزد شما خواهم آمد . ان‌شاءاللّه . به جان خودم سوگند ، پيشوا نيست مگر آن كس كه بر اساس كتاب خداحكم كند ، عدالت را بر پا دارد ، مؤمن به دين حقّ باشد و خود را پايبند فرمان خدا قرار دهد . » « 1 » \r\nامام ( ع ) نامه را به همراه « مسلِم » و چندتن از فرستادگان به كوفه فرستادو نمايندهء خود را به تقوا ، مهربانى و پوشيده داشتن مأموريّت خود توصيه كرد وافزود :\r\n« اگر مردم را يكدل و هماهنگ ديدى بىدرنگ گزارش كن ! » « 2 » \r\n\r\nنمايندهء امام حسين ( ع ) در كوفه\r\n« مسلم بن عقيل » نيمهء ماه رمضان از مكّه به مدينه رفت و پس از زيارت قبر پيامبر ( ص ) و وداع با خويشان ، همراه دو راهنما از قبيلهء « قَيس » شبانه از بيراهه رهسپار كوفه گرديد . « 3 » \r\n\r\n","description":"","footnote":" ( 1 ) - ر . ك . الارشاد ، ص 204 .  ( 2 ) - ر . ك . الارشاد ، ص 204 .  ( 3 ) - مروج الذّهب ، ج 3 ، ص 54 . ","page_name":" 45 ","page_number":31},
  {"content":"\r\n\r\n« مسلم » در كوفه بر « مُختارِ بنِ ابى عبيْده » كه از چهره‌هاى سرشناس شيعه بود وارد شد « 1 »  و مأموريّت خود را آغاز كرد . انتظار و آشفتگى نگران كننده‌اى كه بر كوفه حاكم بود با ورود نمايندهء حسين ( ع ) جاى خود را به موجى از شادى و اميد سپرد .\r\nطبقات مختلف مردم به ويژه شيعيان و دعوت كنندگان ، دسته‌دسته به حضور « مسلم » مىشتافتند و با هيجان بىسابقه‌اى پس از شنيدن پيام فرزند پيامبر ( ص ) از زبان نماينده‌اش « مسلم » اشك شوق ريخته و با وى بيعت مىكردند و هر كدام به گونه‌اى احساسات پاك خود را ابراز مىكردند . به عنوان نمونه : « عابِس‌ِبْن‌ِابىشَبيبْ » خطاب به « مسلم » گفت :\r\n« . . . سوگند به خدا ، هر گاه براى جهاد دعوت كنيد اجابت خواهم كرد و با دشمنانتان مىجنگم و آن قدر در ركابتان شمشير مىزنم تا به ديدار حق شتابم و از اين كار جز رضايت پروردگار انگيزه‌اى ندارم . »\r\n« حَبيب بْنَ مَظاهِرْ » برخاست و گفت :\r\n« من هم بر همان عقيده هستم كه « عابس » اظهار داشت . » « 2 » \r\nهر روز كه از اقامت « مسلم » در كوفه مىگذشت شمار بيعت كنندگان افزون‌تر مىگشت ، تا جايى كه به هيجده هزار نفر رسيد . « 3 » \r\n« مسلم » پس از اطمينان از صداقت و آمادگى مردم براى پذيرش امام ( ع ) ، در نامه اى به آن حضرت نوشت :\r\n« راهبر و پيش قراول يك گروه به كسانش دروغ نمىگويد . تاكنون هيجده‌هزار نفر از مردم كوفه با من بيعت كرده‌اند . به محض دريافت نامه به سوى كوفه بشتاب ؛ چون تمامى مردم با شما هستند و نسبت به بنىامّيه نظر مساعدى ندارند . »\r\n\r\n","description":"","footnote":" ( 1 ) - ر . ك . بحارالانوار ، ج 44 ، ص 335 .  ( 2 ) - مقتل الحسين ، خوارزمى ، ج 1 ، ص 197 .  ( 3 ) - رقمهاى ديگرى مانند دوازده هزار ، بيست و پنج هزار و چهل هزار هم گفته شده است « ر . ك . مقتل الحسين ، مقرّم ، ص 168 و مروج الذهب ، ج 3 ، ص 54 . » ","page_name":" 46 ","page_number":32},
  {"content":"\r\n\r\nسپس نامهء مردم كوفه را هم ضميمهء آن كرد :\r\n« اى فرزند پيامبر ! زودتر به سوى ما بشتاب كه اينك صد هزار شمشير در كوفه آمادهء يارى شماست ، پس درنگ روا مدار . »\r\nنامه‌ها را توسط « عابس‌بن ابى شبيب » به مكّه فرستاد . « 1 » \r\n\r\nواكنش دستگاه خلافت\r\n« نُعْمانِ بن بَشير » فرماندار كوفه ، فعّاليتّهاى « مسلم » را زير نظر داشت ، ولى به خاطر داشتن روحيّه عافيت طلبى ، واكنش حادّى از خودنشان نمىداد ! عكس العمل او تنهادر حدّ يك سخنرانى نصيحت‌آميز بود كه بر فراز منبر رفت و مردم را از ايجاد فتنه و اختلاف بر حذر داشت . « 2 » \r\nموضع مسالمت آميز « نُعمان » بر عثمانيان و پيش مرگان بنىاميّه گران آمد « 3 »  و آنان را بر آن داشت كه خود جريان را طى چند نامه به يزيد گزارش كنند كه « اگر تو را به كوفه نيازى هست هر چه سريع‌تر فردى لايق و توانا بدين شهر بگمار ، « نعمان » ناتوان است و يا خود را به ناتوانى زده است . » « 4 » \r\n\r\n","description":"","footnote":" ( 1 ) - مقتل الحسين ، مقرّم ، ص 168 .  ( 2 ) - الكامل فى التاريخ ، ج 4 ، ص 22 .  ( 3 ) - لازم به يادآورى است كه خود « نُعْمان » نيز عثمانى بود . بلاذرى در انساب الاشراف ، ج 3 ، ص 158 مىنويسد : « كانَ عُثمانياً مُجاهِراً بِبُغْضِ عَلِىٍ ، سيىّءُ الْقَولِ فيهِ » نعمان عثمانى بود و بطور آشكار نسبت به على ( ع ) دشمنى مىورزيد و به آن حضرت بد مىگفت او اين دشمنى را ازپدرش « بَشير » به ارث برده بود كه در بارهء جانشينى امير مؤمنان ( ع ) بعد از پيامبر ( ص ) دچار ترديد شد و در جريان ثقيفه نخستين كسى بود كه با ابوبكر بيعت كرد . « نعمان » مردم كوفه را از آن جهت كه دوستدار امير مؤمنان ( ع ) بودند دشمن مىداشت . وى چنان شيفتهء عثمان بود كه پس از قتل وى پيراهن عثمان و انگشت بريدهء همسر او را براى معاويه فرستاد تا بدان وسيله مردم را عليه امير مؤمنان ( ع ) بشوراند . نعمان در جنگ « صفين » با معاويه بود و دوّمين انصارى بود كه در سپاه شام حضور داشت . معاويه وى را به فرماندارى كوفه برگزيد . پس از مرگ معاويه ، يزيد او را در پست خود ابقا كرد . « ر . ك . نفس اللمهموم ، ص 86 ، وقعهء صفين ، ص 445 و كامل ابن اثير ، ج 4 ، ص 521 . »  ( 4 ) - مقتل الحسين ، خوارزمى ، ج 1 ، ص 197 - 198 . ","page_name":" 47 ","page_number":33},
  {"content":"\r\n\r\n« يزيد » پس از دريافت گزارشها با مشاوران خود به مشورت پرداخت . « سَرْجُون » « 1 »  پيشنهاد كرد « عبَيْد اللّه بن زياد » را به فرماندارى « كوفه » بگمار . « يزيد » پذيرفت . نامه‌اى به « ابن زياد » كه در آن زمان فرماندار « بصره » بود نوشت و او را با حفظ سمت به امارت « كوفه » منصوب كرد ، و از او خواست هر چه سريعتر به « كوفه » رود و با بيعت گرفتن از « مسلم » و يا كشتن وى اوضاع را به نفع او تمام كند . « 2 » \r\n« عبيداللّه » به محض دريافت فرمان « يزيد » برادر خود « عثمان » را به جانشينى خويش در « بصره » گمارد و همراه عدّه‌اى از رجال رهسپار « كوفه » گرديد .\r\n\r\nسياست ترور و وحشت\r\n« عُبَيْدُاللَّه » با كسب اطلاعات از فرماندار قبلى ، در جريان كامل اوضاع كوفه وتعداد هواخواهان حسين‌بن‌على ( ع ) قرار گرفت و خطر راجدّى دانست ؛ از اين رو ، بدون فوت وقت ، سياست ترور و وحشت خود را به كار بست . بامداد همان شب مردم را به مسجد فراخواند و در حضور انبوه جمعيّت پس از معرّفى خود به عنوان فرماندار جديد كوفه ، خطابهء كوتاهى ايراد كرد و با لحنى جدّى و قاطع مردم را بيم و اميد داد ؛ به هواداران حكومت و سرسپردگان يزيد وعدهء احسان و بخشش داد و به مخالفان هشدار داد كه در صورت ادامهء مخالفت با شمشير حكومت روبه‌رو خواهند شد . « 3 » \r\nسپس در جلسه‌اى خصوصى چهره‌هاى سرشناس هر قبيله و بزرگان هر محلّه را احضار كرد و از آنان خواست تا اسامى افراد غريبه و نيز مخالفان حكومت را به وى بدهند و تضمين كنندكه در ميان قبيله و محلّه‌شان كسى عليه حكومت حركتى انجام ندهد ، در غير اين صورت مال وجان آنان بر او حلال خواهد بود و متخلّف در جلو خانه‌اش به دار آويخته مىشود و تمامى افراد قبيله‌اش از بخششهاى حكومت محروم ، و از كوفه تبعيد خواهند گشت . « 4 » \r\n\r\n","description":"","footnote":" ( 1 ) - وى از مسيحيان شام بود كه معاويه او را به عنوان مشاور و رئيس تشريفات سلطنتى خود برگزيد ومسئوليّت ديوان خراج به عهده او بود « ر . ك . الكامل فى التاريخ ، ج 4 ، ص 11 والوزرا ، والكتاب ص 24 . »  ( 2 ) - مقتل الحسين ، خوارزمى ، ج 1 ، ص 198 - 199 .  ( 3 ) - ر . ك . مقتل الحسين ، خوارزمى ، ج 1 ، ص 200 .  ( 4 ) - الكامل فىالتاريخ ، ج 4 ، ص 24 - 25 . ","page_name":" 48 ","page_number":34},
  {"content":"\r\n\r\n\r\nآغاز پيمان شكنى\r\nسياست خشن و تهديد آميز « عبيداللّه » اثر خود را بر جانهاى ترسو و زود باور كوفيان بخشيد و آنان را در حمايت از « مسلم » دچار ترديد كرد . هر چه سايهء شوم « پسرزياد » بر افق كوفه گسترده‌تر مىگشت موقعيّت « مسلم » ضعيف‌تر و حمايت كوفيان از او كمتر مىشد ، تا جايى كه وى در ميان آن همه هوادار احساس خطر كرد و ناچار محل سكونت خود را از خانهء « مختار » كه محلّى شناخته شده و نا امن بود به خانه « هانى بن عُرْوَه » كه او نيز از چهره‌هاى سرشناس كوفه بود منتقل كرد و شيعيان در نهايت احتياط واختفا نزد وى رفت و آمد مىكردند . « 1 » \r\n\r\nتلاش براى دستيابى به « مسلم »\r\n« عبيداللّه » پس از موفّقيّت در مرحلهء نخست ، ( ايجاد وحشت در دل مردم و پراكنده كردن آنان از گرد مسلم ) در صدد بر آمد مخفيگاه « مسلم » را كشف و او را دستگير نمايد تا پيش از آنكه او دست به كار شود كارش را بسازد . براى اين كار ، دست به نيرنگ زد و به مزدورى به نام « مَعْقِلْ » سه هزار درهم پول داد وگفت : سعى كن تا تحت پوشش شيعه‌اى غريب به بهانهء دادن اين پول به نمايندهء حسين به « مسلم » نزديك شوى و ضمن آگاهى از مخفيگاه او ، اطّلاعات و اخبار لازم را به ما گزارش كنى .\r\n« مَعْقِلْ » به مسجد رفت و خود را به « مسلم بن عُوْسَجَه » يكى از ياران « مسلم » به همان نحو كه « ابن زياد » آموزش داده بود معرّفى كرد .\r\n« مُسْلِم بن‌ِعَوْسَجَه » پس از صحبتها و سفارشهاى لازم به وى ، و چند روز معطّلى او را نزد « مسلم » برد . از آن پس ، جاسوس « ابن زياد » مرتّب در مجالس سرّى شركت مىكرد و تمامى اخبار را به اربابش گزارش مىداد . « 2 » \r\n« پسرمَرْجانَه » پس از آگاهى از جايگاه « مسلم » ، « هانىبن عُرْوَه » ، ميزبان او را با نيرنگى ديگر به « دارُالْأِمارَه » كشانيد .\r\n\r\n","description":"","footnote":" ( 1 ) - الارشاد ، ص 207 .  ( 2 ) - الارشاد ، ص 207 . ","page_name":" 49 ","page_number":35},
  {"content":"\r\n\r\n« ابن زياد » به « هانى » گفت : « اين چه شورشى است كه در خانه‌ات عليه اميرالمؤمنين ، يزيد و مسلمانان به پا كرده‌اى ؛ « مسلم » را در خانهء خويش جا داده و در صدد تهيّهء نيرو و سلاح براى او هستى . » « هانى » اظهار بى اطّلاعى كرد . « عُبَيْدُالله » جاسوس خود را فراخواند . وقتى « مَعْقِلْ » وارد شد همهء اسرار فاش گشت . « هانى » ناگزير واقع مطلب را گفت .\r\n« ابن زياد » از « هانى » خواست « مسلم » را به وى تسليم كند . « هانى » خوددارى كرد .\r\n« پسر زياد » پس از ضرب و شتم « هانى » دستور داد او را به زندان افكندند . « 1 » \r\n\r\nبازتاب دستگيرى « هانى »\r\nانتشار خبر دستگيرى و شايعه قتل « هانى » در سطح شهر كوفه ، بستگان و هواداران او را به عكس‌العمل واداشت . « عَمْروبن حَجَّاج » برادر خانم « هانى » « 2 »  و بزرگ قبيلهء « مَذْحِجْ » با افراد قبيلهء خود به سوى « دارُالامارَه » حركت كردند و آنجا را به محاصرهء خود در آوردند و تهديد كردند كه از اينجا نخواهند رفت تا انتقام خون « هانى » را بگيرند .\r\n« ابن زياد » كه چنين ديد « شُرِيْح قاضى » را مأمور كرد تا پس ازخبر گيرى از « هانى » به ميان مردم رود و به آنان اطمينان دهد كه « هانى » زنده است . اوچنان كرد و آن ساده لوحان زود باور با شنيدن اين خبر پراكنده شدند . « 3 » \r\n\r\nقيام « مسلم بن عقيل »\r\n« مسلم » پس از آنكه توسّط فرستادهء مخفى خود به كاخ فرماندارى در جريان وضعيّت دلخراش « هانى » قرار گرفت ، « 4 »  ناچار زودتر از موعد مقرّر نهضت خود را آغاز كرد ؛ چون بيم آن مىرفت كه دستگاه حكومت او را نيز مانند « هانى » غافلگير كند . علاوه بر آنكه « مسلم » وظيفهء خود مىدانست كه آن پير مرد انقلابى ، با وفا و دلير را - هر چند به قيمت جانش تمام شود - از چنگال « عُبَيْدُاللّه » برهاند .\r\n\r\n","description":"","footnote":" ( 1 ) - الكامل فى التاريخ ، ج 4 ، ص 28 - 29 .  ( 2 ) - تاريخ الطبرى ، ج 5 ، ص 364 ولى سيدبن طاوس در اللّهوف ، ص 26 و شيخ مفيد در الارشاد ، ص 208 نوشته‌اند : دختر عَمْرو در خانهء هانى بوده است .  ( 3 ) - الكامل فى التاريخ ، ج 4 ، ص 30 .  ( 4 ) - ر . ك . الارشاد ، ص 210 . ","page_name":" 50 ","page_number":36},
  {"content":"\r\n\r\nدر پى اين تصميم ، « عَبْدُاللَّه بنِ حازِم » از سوى « مسلم » مأمور شد با شعار « يا مَنْصُوُر ، امِتْ » « 1 »  بيعت كنندگان با وى را به مبارزه عليه حكومت فراخواند . طولى نكشيد كه حدود چهار هزار نفر گرد « مسلم » جمع شدند . وى ، نيروها را به چهار تيپ تقسيم كرد ، و براى هر كدام فرماندهى تعيين نمود و آنان را به سوى « قصر » حركت داد و آنجا را به محاصرهء نيروهاى خود در آورد . هر لحظه بر تعداد نيروها افزوده مىگشت ، چندانكه مسجد و بازار آكنده از جمعيّت شد . « 2 » \r\n« عُبَيْداللّه » در شرايط بسيار سختى قرار گرفته بود ، زيرا مجموعهء ياران و طرفداران او كه در « قصر » بودند از پنجاه نفر تجاوز نمىكرد ، سى نفر نگهبان ، و بيست نفر از درباريان ، سرشناسان كوفه و خويشان وى . « 3 » \r\nموقعيّت و فرصت بسيار مناسبى در اختيار مسلم و يارانش قرار گرفته بود تا بايك تهاجم عمومى و تصرف كاخ فرماندارى ، كار « عُبَيْدُاللّه » و همراهانش را يكسره كنند وبنياد حكومت اموى رادر كوفه از بن بركنند .\r\nمتأسّفانه ، آنان نه تنها از اين فرصت استفاده نكردند ، بلكه زمان را در اختيار دژخيم كوفه گذاشتند و آن قدر به وى مهلت دادند تا توانست براى رهايى از آن بن بست ، چاره جويد .\r\nابن زياد در نخستين اقدام ، « كَثيرِ بن شهاب » ، يكى از اشراف كوفه را مأمور كرد به داخل شهر رود و با يارى فرمانبرداران خود از قبيلهء « مَذْحِجْ » مردم را از يارى رساندن مسلم و مخالفت با حكومت و جنگ با نيروهاى دولتى بر حذر دارد . « 4 » \r\nوى در دوّمين اقدام ، به پنج تن ديگر از سران فرمان داد آنان نيز به ميان شهر روند و با كمك افرادى كه مطيع‌شان هستند ، ضمن برحذر داشتن مردم از پيوستن به « مسلم »\r\n\r\n","description":"","footnote":" ( 1 ) - يعنى اى يارى شده بميران ، و اين شعارى بود كه مسلمانان در جنگ « بدر » مىدادند .  ( 2 ) - الارشاد ، ص 210 - 211 .  ( 3 ) - الارشاد ، ص 210 - 211 .  ( 4 ) - همان ؛ دينورى در الْاخْبارُ الطّوال ، تعداد موجود در قصر را دويست تن نوشته است « الاخبار الطّوال ، ص 217 . » ","page_name":" 51 ","page_number":37},
  {"content":"\r\n\r\nپرچمهاى امانى در نقاط مختلف شهر بر افرازند و از مردم بخواهند براى در امان ماندن از كيفر حكومت گرد اين پرچمها جمع شوند . « 1 » \r\nدر پرتو اين دو اقدام ، عدّهء زيادى از مردم گرد آنان را گرفتند . مزدوران « ابن‌زياد » براى تقويت جبههء حكومت ، تمامى آن افراد را از درى كه به سمت خانه‌هاى روميان باز مىشد و همچنان در كنترل « ابن‌زياد » بود ، « 2 »  وارد قصر كردند « 3 »  و « پسر مرجانه » را از وحشت تنهايى بيرون آوردند .\r\n« عبيداللّه » علاوه بر اين اقدامها از سران كوفه خواست تا از بالاى قصر با محاصره كنندگان صحبت كنند و باهمان وعده‌ها و تهديدها آنان را پراكنده سازند .\r\nجيره‌خواران يزيد كه مردانى با نفوذ و كار آزموده بودند و روحيّهء مردم كوفه را خوب مىشناختند ، هر كدام به سخن پرداختند و با زبان نصيحت و خيرخواهى خطاب به نيروها گفتند :\r\n« اى مردم ! به خانه‌هاى خود باز گرديد و به دامان شرّ و گرفتارى در نغلطيد و بيهوده جان خود را در معرض قتل قرار ندهيد . اينك سپاه يزيد از شام به سوى كوفه حركت كرده است . » « 4 » \r\nمردم سست عقيده و بى تدبير ، تحت تأثير حرفهاى پوچ و وعده وعيدهاى دروغ اشراف مزدور قرار گرفتند و بدون آنكه بينديشند عقب نشينى آنان چه زيانهايى به بار\r\n\r\n","description":"","footnote":" ( 1 ) الارشاد ، ص 211 .  ( 2 ) - پرسشى كه در اينجا مطرح است و متأسفانه تاريخ از پاسخگويى آن ساكت است اين است كه با آنكه‌كاخ فرماندارى در محاصره كامل نيروهاى مسلم بود به چه علت رابطهء قصر با خارج قطع نشده بود ؟ آيا وضع ساختمانى قصر و خانه‌هاى اطراف چنين امكانى را به ابن زياد مىداد كه به دور از چشم محاصره كنندگان از اين راه فرعى استفاده كند ؟ يا كمى نيروهاى محاصره كننده عامل اين مسأله بوده ؟ چنان كه طبرى مىنويسد از آن همه جمعيّت ، تنها سيصدنفر به سوى قصر آمدند « تاريخ الطبرى ، ج 5 ، ص 369 » و يا دستپاچگى ، بىانضباطى و نداشتن طرح و نقشهء جنگى از سوى محاصره كنندگان موجب اين غفلت شده است ؟ انگشت گذاشتن روى يكى از احتمالات مزبور و يا احتمال ديگرى ، كار مشكلى است . آنچه مسلّم است اين است كه وجود اين روزنه و شكاف در خط محاصره ، نقش مهمّى در ايجاد شكاف ميان سپاهيان مسلم و نجات ابن‌زياد داشت .  ( 3 ) - الارشاد ، ص 211 .  ( 4 ) - مقتل الحسين ، ابى مخنف ، ص 45 و تاريخ الطبرى ، ج 5 ، ص 370 . ","page_name":" 52 ","page_number":38},
  {"content":"\r\n\r\nخواهد آورد و چه پريشانيها و تلخ كاميها در پى خواهد داشت ، مسلم را رها كرده از گردش پراكنده شدند و گفتند :\r\n« چرا ما بايد در ايجاد فتنه پيش قدم شويم ، در حالى كه فردا سپاه شام خواهد رسيد ؟ چه بهتر كه در خانه‌هاى خود بنشينيم و اين گروه را به حال خود رها سازيم تا خدا خود بين آنان اصلاح كند . »\r\nنتيجه آن شد كه هنوز شب نشده ، از آن همه جمعيت تنها ده « 1 »  يا سى نفر در كنار مسلم ماندند و چون نماز مغرب و عشا را به جاى آورد و از مسجد خارج شد كسى را همراه خود نيافت . « 2 » \r\n\r\nشهادت « مسلم »\r\n« مُسْلِم بنِ عقيل » پس از ترك مسجد ، تنها و سرگردان در كوچه‌هاى كوفه به راه افتاد ، تا آنكه به طور اتّفاقى زنى به نام « طَوْعَه » « 3 »  او را پناه داد . با مداد روز بعد فرزندآن زن به نام « بِلال » كه روز گذشته جزو ياران « مسلم » بود ، براى دستيابى به جايزهء « ابن‌زياد » جاى « مسلم » را فاش ساخت .\r\n« ابن‌زياد » بى درنگ « محمَّدبن اشْعَثْ » را با هفتاد نفر براى دستگيرى وى فرستاد .\r\n« مسلم » به محض شنيدن صداى سُم اسبان و هياهوى مردان آمادهء نبرد شد . هفتاد مردجنگى با شمشيرهاى آخته در تنگناى خانهء « طَوْعَه » بر « مسلم » هجوم آوردند ؛ ولى او بدون پروا از فزونى مهاجمان ، آنان را از خانه بيرون راند و در همان ساعات نخست ، 41 تن از مزدوران حكومت را به هلاكت رسانيد . « 4 » \r\n\r\n","description":"","footnote":" ( 1 ) - مقتل الحسين ، خوارزمى ، ج 1 ، ص 207 و اللهوف ، ص 23 .  ( 2 ) - الارشاد ، ص 212 و تاريخ الطبرى ، ج 5 ، ص 371 .  ( 3 ) - وى ، قبلًا كنيز « اشعث بن قَيس » بود . اشعث او را آزاد كرد و فردى به نام « اسَيْد حَضْرَمى » با وى ازدواج‌نمود .  ( 4 ) - بلاذرى در توصيف « مسلم » مىنويسد : مسلم بن عقيل ازكامل‌ترين ، قوىترين و شجاع‌ترين خاندان عقيل بود . « انساب الاشراف ، ج 2 ، ص 77 » و نيز نوشته‌اند : وى به راحتى كمر مردان را مىگرفت و آنان را بر بام خانه پرتاب مىكرد « ر . ك . بحارالانوار ، ج 44 ، ص 354 . » ","page_name":" 53 ","page_number":39},
  {"content":"\r\n\r\nفرماندهء نيروهاى دشمن كه از شهامت و دلاورى « مسلم » شگفت‌زده شده و با فزونى كشته‌هاى خويش‌از دستيابى به وى نوميد گشته بود از « عُبَيْداللّه » كمك طلبيد و پيغام فرستاد :\r\n« گمان دارى مرا به سوى بَقّالى كوفى و يا فردى از « جرامِقَه حيره » « 1 »  فرستاده‌اى ؟ در حالى كه من با شمشيرى برّان از شمشيرهاى « محمّدبن عَبْداللّه » روبه رو هستم . »\r\nعبيدالله سپاهى « 2 »  به يارى وى فرستاد . « 3 » \r\n« مسلم » - علىرغم آنكه جراحاتى بر پيكرش وارد آمده بود - همچنان به پيكار ادامه مىداد و هر لحظه صحنه بر دشمن تنگ مىشد و شمار كشتگانش فزونى مىيافت .\r\nنيروهاى دشمن ناگزير بر فراز بام خانه برآمدند و با پرتاب سنگ و آتش زدن چوب و پرتاب به سوى « مسلم » سعى كردند او را از پاى درآورند .\r\n« مسلم » چون چنين ديد بر آنان تاخت و جنگ را به بيرون خانه كشاند .\r\nدشمن كه همهء تدابير و نقشه‌هاى خود را براى دستگيرى و ياقتل « مسلم » بى ثمر ديد ، دست به ترفندى ديگر زد . « پسراشعث » خطاب به « مسلم » فرياد برآورد : تو در امانى ، بى جهت خود را به كشتن نده .\r\n« مسلم » كه از نيرنگ بازى و پيمان شكنى آنان آگاه بود با بى اعتنايى به امان نامهء « پسر اشعث » ، به پيكار خود ادامه داد و رجز خواند :\r\n« من سوگند خورده‌ام كه آزاد كشته شوم ، هر چند مرگ را ناگوار مىدانم . . . هر مردى روزى با سختى و رنج روبه رو خواهد شد ، و من بيم آن دارم كه شما دروغ بگوييد ، يا مرافريب دهيد . » « 4 » \r\nدشمن از هر سو او را به محاصره گرفت ، تشنگى طاقت فرسا و جراحات فراوان از توان « مسلم » كاسته بود . در اين هنگام فردى از پشت با نيزه بر او حمله كرد . « مسلم » نقش بر زمين شد و اسير گرديد . « 5 » \r\n\r\n","description":"","footnote":" ( 1 ) - گروهى از ايرانيان بودند كه در صدر اسلام به موصل هجرت كردند « ر . ك . تاج العروس ، ج 6 ( غ - ق ) ص 305 . »  ( 2 ) - در « رياض المصائب ، ص 266 تعداد نيروهاى كمكى پانصد نفر ذكر شده است .  ( 3 ) - مقتل الحسين ، مقرّم ، ص 183 - 184 .  ( 4 ) - بحارالانوار ، ج 44 ، ص 352 .  ( 5 ) - اللهوف ، ص 23 . ","page_name":" 54 ","page_number":40},
  {"content":"\r\n\r\nپس از انتقال « مسلم بن عقيل » به « دارالأِماره » وگفتگويى كه ميان وى و « پسرمرجانه » رخ داد و عبيداللّه را بيش از پيش به خشم آورد ، نماينده حسين ( ع ) بر بالاى قصر برده شد و به شهادت رسيد .\r\n« عُبَيْداللّه » پس از شهادت « مسلم » دستور داد « هانى » را نيز به قتل رسانند . « 1 » \r\nپيكر پاك و بى سر اين دو يار فداكار امام حسين ( ع ) در خيابانهاى « كوفه » بر زمين كشيده و در محلّهء « كُناسَه » به صورت واژگون به دار آويخته شد و سرهاى مباركشان براى « يزيد » به شام فرستاده شد . « 2 » \r\nمورّخان ، تاريخ شهادت « مسلم » را روز چهارشنبه ، نهم ذيحجّه ( روز عَرَفَه ) ، يك روز پس از خروج امام حسين ( ع ) ازمكّه به مقصد عراق نوشته‌اند . « 3 » \r\n\r\nامام حسين ( ع ) در مكّه\r\n\r\nاقدامات يزيد در مكّه\r\nخبر هجرت حسين بن على ( ع ) به « مكّه » و استقبال گرم مردم اين شهر از فرزند پيامبر ( ص ) و ارتباط سران و چهره‌هاى سرشناس با آن حضرت ، همچنين خبر جنبش كوفه و دعوت كوفيان از امام حسين ( ع ) براى به دست گرفتن رهبرى و حكومت ، براى « يزيد » كه سرمست قدرت بود بسيار نگران كننده بود . از اين رو ، از راههاى گوناگون دست به كار شد تا دست امام ( ع ) را ازعراق كوتاه كرده ، نهضتش را در نطفه خفه سازد .\r\nوى ، براى اين منظور ، علاوه بر انجام اقداماتى در سطح عراق ، اقداماتى نيز در « مكه » انجام داد . نخست از طريق ديپلماسى وارد شد و در نامه‌اى به « ابن‌عبّاس » ضمن بيان سرپيچى امام حسين ( ع ) از بيعت وى و هجرت به مكّه ونيز يادآورى مكاتبهء مردم كوفه باآن حضرت ، نوشت :\r\n« . . . شما مىدانيد كه پيوند خويشاوندى ميان ما و شما حرمتى بزرگ دارد و حسين اين پيوند را\r\n\r\n","description":"","footnote":" ( 1 ) - الارشاد ، ص 216 - 217 . و اللهوف ، ص 24 - 25 .  ( 2 ) - مقتل الحسين ، مقرّم ، ص 190 - 191 .  ( 3 ) - ر . ك . الارشاد ، ص 218 والكامل فى التاريخ ، ج 4 ، ص 36 . ","page_name":" 55 ","page_number":41},
  {"content":"\r\n\r\nبريده است . . . اكنون كه تو پيشواى خاندان خود و بزرگ مردم ديارخويش هستى با حسين ديدار كن و او را از فتنه‌انگيزى باز دار . اگر سخن تو را پذيرفت و از كردهء خود پشيمان شد در امان ما خواهد بود و از بخششهاى بىكران ما بهره‌مند خواهد گشت . » « 1 » \r\n« ابن عباس » براى آنكه نامهء يزيد را بى پاسخ نگذارد ، نامه‌اى به دو نوشت و درآن ، ضمن آنكه عامل هجرت امام حسين ( ع ) به مكّه را بدرفتارى دستگاه حكومت با فرزند پيامبر ( ص ) قلمداد كرد ، به نصيحت يزيد پرداخت . « 2 » \r\n« يزيد » پس از آنكه از اين ترفند نتيجه‌اى به دست نياورد تصميم به ترور امام ( ع ) گرفت . « عَمْروبنِ سعيد » ، حاكم « حجاز » مأمور شد همراه عده‌اى مسلّح ، تحت پوشش اعمال حج ، به مكّه رود و فرزند رسول خدا ( ص ) را در حال احرام دستگير ساخته و يا ترور نمايد . « عَمرو » روز هشتم ذيحجّه با نيروهاى مسلّح خود وارد مكّه شد . « 3 » \r\n\r\nبه سوى عراق\r\nامام حسين ( ع ) در دههء نخست ذيحجّه تصميم به هجرت از مكه گرفت . اين هجرت ، معلول چند جهت بود :\r\n1 - پيگيرى مأموريّت الهى خويش و تحقّق امر به معروف و نهى ازمنكركه در آن شرايط جز با رفتن به عراق و شهادت در سرزمين « كربلا » امكان پذير نبود .\r\n2 - دعوت مردم « كوفه » و اصرار آنان بر شتاب در حركت به سوى عراق و تأييد نظرات مردم توسّط نمايندهء اعزامى امام ( ع ) به كوفه .\r\n3 - خطر ترور امام ( ع ) در مكّه و شكسته شدن حرمت خانهء خدا .\r\nسه عامل ياد شده موجب شد كه امام ( ع ) پس از حدود چهارماه توقّف در مكّه پس از انجام عمرهء مُفْرَده ، « 4 »  روز هشتم ذيحجّه ، همراه كسانى كه از مدينه آمده بودند و نيز افرادى كه\r\n\r\n","description":"","footnote":" ( 1 ) 1 - تذكرة الخواص ، ص 215 .  ( 2 ) - تذكرة الخواص ، ص 215 .  ( 3 ) - اللّهوف ، ص 21 ، و اعيان الشيعه ، ج 1 ، ص 593 .  ( 4 ) - در اينكه امام ( ع ) به چه نيّتى محرم شده بود عبارات و كلمات مختلف و مضطرب است ، از نوشتهء شيخ‌مفيد در الارشاد ، ص 281 ، مرحوم طبرسى در اعلام الورى ، ص 227 و محدّث قمى در نَفَس المهموم ، ص 162 استفاده مىشود كه امام ( ع ) براى حج محرم شده بود . ولى چون از دشمن بر جان خود ترسيد نيّت خود را از حج به عمره مفرده برگردانيد و پس از طواف ، سعى بين صفا و مروه و تقصير ازاحرام بيرون آمد ، چون اتمام حج برايش امكان نداشت . ولى اين نظر از دو جهت قابل خدشه است :\r\nاوّلًا ، در چنين موردى كه از مصاديق مصدود از عمل حج به شمار مىرود بر اساس فتواى فقها شخص محرم پس از قربانى محِلّ مىشود و صرف تبديل نيت از حج به عمره مفرده براى بيرون آمدن از احرام‌كافى نيست « ر . ك . تحريرالوسيله ، ج 1 ، ص 421 . »\r\nثانياً ، از دو روايت معتبر از امام صادق ( ع ) استفاده مىشود كه امام ( ع ) از اول براى عمره مفرده محرم شده بود دراين دوروايت ، انجام عمره مفرده در ايام حج مجاز دانسته شده و عمل حسين بن على ( ع ) به عنوان دليل اين مشروعيت بيان گرديده است . براى آگاهى ازمتن اين دوروايت به وسائل الشيعه ، ج 10 ، ص 246 ، باب 7 از ابواب عمره ، حديث 2 و 3 رجوع كنيد . ","page_name":" 56 ","page_number":42},
  {"content":"\r\n\r\nمدّت توقّف آن حضرت درمكه از « بصره » و نقاط ديگر به وى پيوسته بودند ، و تعدادى از بزرگان ونمايندگان مردم كوفه ، به طور ناگهانى « مكّه » را به قصد « كوفه » ترك كند . « 1 » \r\nاين اقدام ناگهانى و دور از انتظار امام ( ع ) ، افكار همگان را به سوى آن حضرت و نهضت مقدّسش جلب كرد . به طور طبيعى همه از اين مسافرت وانگيزهء آن ، سخن مىگفتند و اين كه چرا فرزند پيامبر ( ص ) در چنين موقعيّتى كه همهء مسلمانان از نقاط دور و نزديك براى انجام مناسك حج و شركت در اين كنگرهء عظيم اسلامى به مكّه روى مىآورند ، از اين شهر بيرون مىرود ؟\r\nهر چند بيشتر مسلمانان از انگيزهء اين سفر آگاه بودند و مىدانستند كه آن حضرت با يزيد بيعت نكرده و با حكومت وى به مخالفت برخاسته است و همين امر سبب شده كه « يزيد » كمر همّت برقتل او ببندد ، و آن حضرت براى حفظ حرمت خانهء خدا ناگزير از اين سفر شده است ؛ ولى امام ( ع ) براى آنكه افكار عمومى جامعه را بيدار و متوجّه نهضت خود سازد ، پيش از ترك مكّه و در طول راه ضمن خطابه‌ها و ديدارهايى كه با افراد داشت ، به هدف و انگيزه اين هجرت خونين اشاره كرد وافكار همگان را باحوادث پشت پرده آشنا ساخت .\r\nشب هشتم ذيحجّه در جمع ياران خود خطبه‌اى ايراد كرد :\r\n\r\n","description":"","footnote":" ( 1 ) - ر . ك . الارشاد ، ص 218 و مقتل الحسين ، مقرّم ص 194 . ","page_name":" 57 ","page_number":43},
  {"content":"\r\n\r\n« مرگ براى فرزندان آدم ، زيبايى گردنبندى را ماند كه در گردن دختر جوانى است ، من سخت مشتاق ديدار پدران و نياكانم هستم ، آنگونه كه « يعقوب » به ملاقات « يوسف » اشتياق داشت .\r\nبراى من قتلگاهى فراهم شده است كه به سوى آن خواهم رفت . مىبينم كه گرگهاى بيابان ، بندبند مرا ميان « نواويس » « 1 »  و « كربلا » « 2 »  از هم جدا كرده و شكم خود را از پيكر من پر مى كنند .\r\nاز روزى كه مقدّر شده نمىتوان گريخت . رضاى خدا رضاى ما اهل بيت است . بر بلاى او استقامت مىورزيم و به ما پاداش صابران را خواهد داد . . . هر كس مىخواهد جان خود را در راه ما فدا كند و جوياى ديدار خداست ، با ما حركت كند كه من بامدادان از مكّه بيرون خواهم رفت . ان‌شاءاللَّه . » « 3 » \r\nامام حسين ( ع ) در اين خطبه دورنماى نهضتش را در برابر ياران خود ترسيم كرد .\r\nدورنمايى كه در آن ، نقش و نگارهاى فريبنده ، جاه و مقام ، مال اندوزى و دنيا دوستى ديده نمىشد ، آنچه بود جانبازى و ايثار و خون و شهادت بود . امام ( ع ) با اين خطابه جهت و مقصد نهضت خود را معيّن كرد و با صراحت اعلام فرمود كه او براى فداشدن و شهادت مىرود ، بنابراين همراهان او نيز مىبايست اين آمادگى را داشته باشند .\r\nعدّه‌اى از خويشان امام ( ع ) و رجال مكّه پس از آگاهى از تصميم آن حضرت به حضورش رسيدند و با شناختى كه از عراق بويژه مردم كوفه داشتند ، سعى مىكردند حسين ( ع ) را از اين سفر بازدارند ؛ ولى امام ( ع ) متناسب با افكار و اظهار نظرهاى هريك ، پاسخ ايشان را داده و آنان را از هدف و انگيزهء الهى خود آگاه مىساخت . به عنوان نمونه :\r\nدرپاسخ « محمّدبْن‌ِحَنَفيَّه » فرمود :\r\n« بيم آن دارم كه يزيدمرا در حرم خدا با مكر و حيله به قتل رساند و من وسيله شكسته شدن حرمت خانه خدا گردم . »\r\n\r\n","description":"","footnote":" ( 1 ) - جمع « ناوس » در اصل گورستان مسيحيان است و در اينجا مراد دهكده‌اى است كه در شمال غربى كربلاواقع شده و اكنون آرامگاه حربن يزيد رياحى است « ر . ك . نفس المهموم ، ص 146 و ابصارالعين ، ص 12 . »  ( 2 ) - سرزمينى است در كنار نهرى كه از جنوب شهر روان است و برمزار ابن حمزه مىگذرد و باغها ومزارعى داشته و شهربين اين دو ، واقع است . « نفس المهموم ، ص 146 . »  ( 3 ) - اللهوف ، 26 . ","page_name":" 58 ","page_number":44},
  {"content":"\r\n\r\n« محمد » پيشنهاد كرد : « پس به جاى عراق به « يمن » يا نواحى امن ديگر برو . »\r\nامام ( ع ) نخست فرمود : « پيشنهاد تو را مورد مطالعه قرار مىدهم » ؛ ولى در ديدار بعد فرمود :\r\n« پس از آنكه از هم جدا شديم رسول خدا ( ص ) را در خواب ديدم كه فرمود : « حسين ! از مكه بيرون رو ؛ زيرا خدا خواسته است تو را كشته ببيند . » « 1 » \r\nدر پاسخ « ابن عباس » : « من تصميم گرفته‌ام به سوى عراق حركت كنم . . . به خدا سوگند ، اينان مرا رها نخواهند كرد مگر آنكه خون مرا بريزند . » « 2 » \r\nدر جواب « عبداللّه بن زبير » : « 3 » \r\n« سوگند به خدا ، اگر به فاصلهء يك وجبى خارج مكه كشته شوم بهتر از آنست كه در داخل آن به قتل رسم ، و اگر دو وجب دور تر از مكّه كشته شوم بهتر از آنست كه در يك وجبى آن به قتل رسم . به خدا سوگند ، اگر در سوراخ حشره‌اى باشم بيرونم خواهند كشيد تا با كشتن من به هدف خود برسند . » « 4 » \r\nنصيحتگران ، هركدام با لحنى عواقب خطرناك اين سفر را به امام ( ع ) گوشزد كردند و از آن حضرت خواستند كه از تصميم خود منصرف شود ؛ امّا امام حسين ( ع ) با قاطعيّتى كه مخصوص خود او بود واطمينانى كه به صحّت راه خود داشت ، به همهء آنان پاسخ ردّ داد .\r\n\r\n","description":"","footnote":" ( 1 ) - الهوف ، ص 27 - 28 .  ( 2 ) 1 و 3 - الكامل فى التاريخ ، ج 4 ، ص 38 - 39 .  ( 3 ) - ديدار « ابن زبير » با امام حسين ( ع ) وتلاش وى دربازداشتن آن حضرت ازاين سفر ، از روى صداقت و صميميّت و علاقمندى وى به امام ( ع ) نبود ؛ زيرا سخنان و موضعگيريهاى او در طول مدّت اقامت امام ( ع ) درمكّه گوياى آنست كه وى ، هجرت امام ( ع ) به مكه و توقف آن گرامى در آن شهر را به نفع خود نمىديد . پسر زبير فردى بود كه خود داعيهء خلافت و حكومت داشت و با بودن چهره‌اى همچون حسين بن على ( ع ) در مكه كسى به « ابن زبير » اعتنا نمىكرد و دست او را به عنوان خلافت نمىفشرد .\r\nهدف « ابن زبير » از پيشنهاد ماندن امام حسين ( ع ) در مكّه علاوه بر تظاهر به خيرخواهى و دلسوزى و رفع تهمت از خود ، - به احتمال زياد - اين بود كه به تصميم نهايى فرزند پيامبر ( ص ) پىببرد و بداندكه آن حضرت به طور جدّى عازم سفر است يا آنكه مقصود ديگرى دارد .  ( 4 ) ","page_name":" 59 ","page_number":45},
  {"content":"\r\n\r\nامام حسين ( ع ) مىديد پيشنهاد كنندگان ماندن در مكّه ، تنها به زندگى ظاهرى او ، و خطراتى كه بر سرراهش وجود دارد مىانديشند ؛ امّا از حيات و مرگ اسلام و خطراتى كه از ناحيهء حكومت يزيد آن را تهديد مىكند ، در بى خبرى محض قرار دارند . آنان به « امام حسين ( ع ) » مىانديشيدند ولى امام حسين به اسلام . آنان چنين مىپنداشتند كه امام حسين ( ع ) براى به دست گرفتن قدرت به « عراق » مىرود و با شناختى كه از اوضاع عراق داشتند ، مىديدند كه اين راه ، نه تنها به حكومت منتهى نمىشود بلكه باكشته شدن همراه است . از اين رو ، به نصيحت آن حضرت مىپرداختند . در صورتى كه براى « اباعبداللّه ( ع ) » اين مطرح نبود كه اگر اوضاع و شرايط مساعد باشد به قيام و مبارزهء خود با « يزيد » ادامه دهد ، و گرنه ، دست از مبارزه بردارد و درگوشه‌اى به زندگى بپردازد ويزيد تبهكار را بر مسندخلافت اسلامى به حال خود واگذارد تا هرطور كه ميلش كشيد بر جامعهء اسلامى فرمانروايى كند .\r\nآنچه امام حسين ( ع ) را در عقيده و راه خود مصمّم مىساخت ، تكليف الهى و احساس مسؤوليّت در قبال اسلام و مسلمانان بود . چيزى كه - متأسفانه - پند گويان فاقد آن بودند . آنان اگر در قبال اسلام و رهبرى آن احساس مسؤوليّت مىكردند و علاقمند به فرزند پيامبر ( ص ) بودند به جاى نصيحت وى ، به ياريش مىشتافتند و با شمشيرهاى خود دست جنايتكاران بنى اميّه را قطع كرده و حيات اسلام و سلامتى حسين ( ع ) و خاندان او را تضمين مىكردند .\r\nاحساس مسئوليّت امام ( ع ) دو جنبه داشت : 1 - جنبهء واقعى . 2 - جنبهء ظاهرى\r\nجنبهء واقعى آن همان بود كه پيش از اين اشاره كرديم كه جامعهء اسلامى بر اثر سلطه و حاكميّت ستمگرانهء بنىاميّه بر سرنوشت آن ، در حدّى از سقوط وانحطاط قرار گرفته بود كه امام حسين ( ع ) در موضع رهبرى وجانشينى پيامبر ( ص ) وظيفهء خود ديد براى نجات آن ، وكوتاه كردن دست بنىاميّه ، جان خود و فرزندان و خويشانش را در معرض شهادت و اسارت قرار دهد و بااين سرمايه گذارى عظيم ، حيات و بقاى اسلام را تضمين كند . و اين امكان نداشت جز با رفتن به سوى عراق و ايفاى رسالت در سرزمين « كربلا » .\r\nاما از جنبهء ظاهرى : امام حسين ( ع ) پس از مواجه شدن باسياست ترور و كشتار يزيد ،\r\n\r\n","description":"","footnote":"","page_name":" 60 ","page_number":46},
  {"content":"\r\n\r\nتمامى تلاش خود را در جهت مصون ماندن از تعرّضات حكومت به كار گرفت ؛ ولى حكومت « يزيد » شهر به شهر آن حضرت را تعقيب نمود و عرصه را بر وى تنگ كرد ، حتّى محيط امن حرم الهى را كه حشرات و گياهان نيز در آن از امنيّت برخوردار بودند ، بر فرزند رسول خدا ( ص ) نا امن كرد .\r\nامام حسين ( ع ) در چنين شرايطى بيش از دوراه نداشت : ماندن درمكّه و يا ترك آن .\r\nماندن درمكّه نيز به مصلحت اسلام نبود ؛ زيرا با اطّلاعاتى كه آن حضرت به دست آورده بود ، توسّط تيم ترور به سرپرستى « عَمْروبن‌ِسَعيد » به طور پنهانى به قتل مىرسيد و كشته شدن در مكّه علاوه بر آنكه فاقد اثر ونتيجهء مورد نظر امام ( ع ) بود ، موجب شكسته شدن حرمت خانهء خدا مىگشت . پس بايد مكّه را - با همهء علاقه‌اى كه به « كعبه » و انجام مناسك حج دارد - ترك گويد . اينك به كجا رود ؟\r\nآيا به پيشنهاد سياستمدارانى مانند « ابن عبّاس » ترتيب اثر دهد و به « يمن » يا ديگر نقاط دور دست برود ؟\r\nاوّلًا ، آن حضرت - همانگونه كه در پاسخ « محمدبن حنفيّه » ، « ابن‌عباس » و « عبدالله زبير » اظهار كرده بود « 1 »  - مىدانست كه به هركجا برود ، حكومت يزيد او را رها نخواهد كرد تا آنكه بيعت كند يا كشته شود .\r\nثانياً ، در اين صورت ، چه پاسخى به مردم كوفه - كه آن همه نامهء دعوت براى آن حضرت نوشتند - خواهد داد ؟ آيا يك فرد عادى مىتوانست نسبت به هيجده ، يا بيست و پنج و يا چهل هزار بيعت كننده بانماينده‌اش - كه قول هرگونه همكارى با وى و دفاع از او در برابر دشمن سرسختش را داده‌اند - بىتفاوت باشد ؟ چه رسد به حسين بن على ( ع ) . پس تنها راهى كه در پيش روى امام ( ع ) قرار داشت راه عراق بود .\r\nدعوت كوفيان و فرستادهء ويژهء امام ( ع ) به كوفه براى آن حضرت ايجاد وظيفه كرد و سبب شد كه امام ( ع ) - على رغم شناختى كه از كوفيان و بى وفايى آنان داشت - به خواستهء آنان پاسخ مثبت دهد و حجّت را بر آنان تمام كند ، تا بعدها نگويند كه ما رهبرى\r\n\r\n","description":"","footnote":" ( 1 ) - ر . ك . مقتل الحسين ، مقرم ، ص 199 و الكامل فى التاريخ ، ج 4 ، ص 38 - 39 . ","page_name":" 61 ","page_number":47},
  {"content":"\r\n\r\nحسين بن على ( ع ) را پذيرفتيم و او را دعوت كرديم ، با نماينده‌اش بيعت نموديم و قول هر نوع همكارى را به وى داديم ولى او ما را به بىوفايى و دروغگويى متّهم كرد و خواستهء ما را نپذيرفت .\r\n\r\nاز مكّه تا كربلا\r\nكاروان حسينى راه عراق را در پيش گرفت . « عمروبن‌ِسعيد » اميرو مدير حج از سوى حكومت ، هنگامى كه باخروج امام ( ع ) از مكّه ، نقشهء خود رانقش بر آب ديد و توطئه‌اش براى ترور آن حضرت با شكست مواجه شد ، بىدرنگ گروهى را به فرماندهى برادرش « يَحيى » براى مقابله با امام ( ع ) و باز گرداندن او به مكه به تعقيبش فرستاد . « 1 »  امام ( ع ) حاضر به بازگشت نشد و كار به درگيرى و تازيانه كشيدن بر روى يكديگر منجر شد .\r\nسرانجام « يَحْيى » ناكام به سوى « مكّه » بازگشت و امام‌حسين ( ع ) به راه خود ادامه داد . « 2 »  در طول مسير و در هر يك از منازل حوادثى روى داد كه به مهم‌ترين آنها اشاره مىكنيم .\r\n\r\nصِفاحْ « 3 » \r\nامام ( ع ) در منزل « صِفاح » با « فَرَزْدَقَ » شاعر - كه از عراق عازم مكّه بود - ديدار كرد و از اوضاع عراق جوياشد . « فَرَزْدَق » گفت : « دلهاى آنان با توست ولى شمشيرهايشان با يزيد . . . . » امام ( ع ) سخن او را تصديق كرد و فرمود :\r\n« تمامى كارها به دست خداست و او هرچه بخواهد انجام مىدهد . » « 4 » \r\n\r\n","description":"","footnote":" ( 1 ) - بعضى نوشته‌اند : اين اقدام حاكم حجاز صورى بود و او تصميم جدّى به بازگرداندن امام 7 به مكّه‌نداشت ؛ زيرا امام ( ع ) بدون هيچ مزاحمتى ، روز روشن مكه را ترك كرد . هدف حاكم حجاز دور كردن امام ( ع ) از مكّه و از كنار پيروان وهوادارانش بود تا در بيابان بر وى بتازد . از اين رو ، بعدها بنىهاشم ، يزيد را متّهم كردند كه عمّال وى كارى كردند كه آن حضرت از مكّه خارج شود . « ر . ك . حياة الامام الحسين ( ع ) ، ج 3 ، ص 54 و التاريخ السياسى للدّولة العربيّه ، ج 2 ، ص 72 . »  ( 2 ) - انساب الاشراف ، ج 3 ، ص 163 و تاريخ الطبرى ، ج 5 ، ص 385 .  ( 3 ) - موضعى است بين « حُنَيْن » و « مكّه » معجم البلدان ، ج 3 ، ص 412 . »  ( 4 ) - الكامل فى التاريخ ، ج 4 ، ص 40 . ","page_name":" 62 ","page_number":48},
  {"content":"\r\n\r\nاين گفتگو ، گوياى آن است كه امام ( ع ) - حَتَّى جداى از علم امامت - از اوضاع عراق و حوادث آينده آگاهى داشت و با اطّلاع كامل مأموريّت خود را دنبال مىكرد .\r\n\r\nحاجِرْ « 1 » \r\nامام حسين ( ع ) نامه‌اى به مردم كوفه نوشت و توسط « قَيْس‌ِبْن‌ِمُسَهَّر » « 2 »  فرستاد .\r\nامام ( ع ) در اين نامه ، ضمن اشاره به گزارش « مُسلِم‌بن‌عقيل » از كوفه ، تاريخ حركت خود از مكّه را اعلام كرد و نوشت :\r\n« هنگامى كه فرستاده‌ام نزد شما رسيد ، با سرعت و جدّيّت ، خود را آماده كنيد ، من همين روزها خواهم رسيد . »\r\n« قيس » با شتاب رهسپار كوفه شد . هنگامى كه به « قادسيّه » « 3 »  رسيد ، نيروهاى « حُصَيْن‌َبن‌نُمَيْر » كه از سوى ابن زياد براى كنترل راهها از كوفه بيرون آمده بودند ، سر راه را بر او گرفتند . « قَيْس » براى آنكه نامه به دست دشمن نيفتد آن را پاره كرد .\r\n« حُصيْن » او را نزد عبيداللّه فرستاد . پسر زياد به بازجويى « قيس » پرداخت و از محتواى نامه و كسانى كه براى آنان نوشته شده بود ، پرسيد ؛ ولى « قيس » هيچ گونه اطلاعاتى نداد . عبيداللّه ، قيس را وادار كرد كه بر فراز منبر رود و به حسين ( ع ) بدگويد .\r\nقيس برمنبر رفت و پس از حمد وثناى الهى از على ( ع ) و دودمانش به نيكى ياد كرد و به\r\n\r\n","description":"","footnote":" ( 1 ) - يكى از منزلهاى حجاج است كه قبل از معدن نقره قرار دارد « معجم البلدان ، ج 2 ، ص 204 . »  ( 2 ) - در بعضى از منابع ، نام پيك امام ( ع ) « عبداللّه‌بن‌يقطُر » ، برادر رضاعى امام حسين ( ع ) ذكر شده است « ر . ك . مقتل الحسين ، خوارزمى ، ج 1 ، ص 228 . » احتمال دارد هر دو درست باشد و امام حسين دو نامه از بين راه براى مردم كوفه فرستاده باشد . از اين رو ، خوارزمى در مقتل الحسين اسم هر دو پيك امام ( ع ) را آورده است ، نام قيس را در ص 235 پس از فرود در كربلا . . . و نام عبداللّه بن يَقْطُر ( ابى مخنف « بُقْطر » ضبط كرده است و علّامه شوانى در پانوشت نفس المهموم ص 176 » مىنويسد : بُقْطُر بر وزن « بُرْتُنْ » و صحيح است نه « يقطر » به صيغهء مضارع ) را در ص 228 آورده ، منتهى كيفيّت شهادت هر دو را به يك نحو ذكر كرده است و همين امر اين احتمال را تقويت مىكند كه پيك امام ( ع ) يكى بوده منتهى در اينكه چه كسى بوده اختلاف است .  ( 3 ) - فاصلهء آن تا كوفه پانزده فرسخ است « معجم البلدان ، ج 4 ، ص 291 . » ","page_name":" 63 ","page_number":49},
  {"content":"\r\n\r\nعبيداللّه و خاندانش نفرين فرستاد و گفت :\r\n« مردم ! من فرستادهءحسينم و در منزل « حاجِر » از او جدا شدم ، به اوبپيونديد و ندايش را لَبَّيْك گوييد . »\r\n« عبيداللّه » كه سخت به خشم آمده بود ، بىدرنگ دستور قتل « قيس » را صادر كرد . او را از بالاى قصر به زير انداختند و شهيدش كردند . « 1 » \r\n\r\nزَرُود « 2 » \r\nامام حسين ( ع ) در طول مسيرخود به كوفه سعى مىكرد به طور مرتّب در جريان اخبار اين شهر قرار گيرد ؛ از اين رو ، از هركس كه از آن سوى مىآمد اوضاع و اخبار « كوفه » را مىپرسيد . پاسخى كه از همه مىشنيد اين بودكه نمىدانيم چه خبر است ، جز آنكه همهء راهها را بسته‌اند و نمىگذارند مابه جايى برويم و از محلّ خود خارج شويم . امام ( ع ) اطّلاعات را مىگرفت و پيش مىرفت . « 3 » \r\nدر « زَرُود » مردى را ديد كه از « كوفه » مىآمد . ايستاد تا اوضاع اين شهر را از او بپرسد .\r\nمرد تا چشمش به امام ( ع ) افتاد راه خود را كج كرد . امام ( ع ) نيز از وى صرف نظر نمود ؛ ولى دو نفر از « بنىاسد » كه پس از انجام مناسك حج سعى در پيوستن به آن حضرت داشتند با مرد كوفى ديدار كردند و از اوضاع كوفه پرسيدند . گفت : از كوفه خارج نشدم مگر آنكه شاهد قتل « مسلم » و « هانى » بودم و ديدم پيكرشان را در خيابانهاى شهر بر زمين مىكشيدند .\r\nمردان اسَدى خبر مزبور را شبانگاه ، هنگام فرود كاروان درمنزل « ثَعْلَبِيَّه » « 4 »  به امام ( ع ) دادند . حسين‌بن‌على ( ع ) سخت ناراحت شد و چندبار آيهء « انَّالِلَّهِ و انَّا الَيْهِ راجِعُون » « 5 »  رابر زبان جارى كرد و فرمود : « خداوند « مسلم » و « هانى » را رحمت كند . » « 6 » \r\n\r\n","description":"","footnote":" ( 1 ) - ر . ك . الارشاد ، ص 220 ، مقتل الحسين ، ابى مخنف ، ص 71 - 72 و اللّهوف ، ص 32 - 33 .  ( 2 ) - منطقه‌اى ريگزار بين ثعلبيّه و خزيمِيَّة در مسير حجاج از كوفه به مكه « معجم البلدان ، ج 3 ، ص 139 . »  ( 3 ) - الارشاد ، مفيد ، ص 221 .  ( 4 ) - محلّى بين « شُقُوقْ » و « خُزَيْمِيَّه » « معجم البلدان ، ج 2 ، ص 78 . »  ( 5 ) - بقره ، آيه 156 .  ( 6 ) - الارشاد ، ص 222 . ","page_name":" 64 ","page_number":50},
  {"content":"\r\n\r\n\r\nمشورت با ياران\r\nامام حسين ( ع ) پس از شنيدن خبر شهادت « مُسْلِم » و دگرگون شدن اوضاع « كوفه » ، نسبت به ادامه حركت به سوى « كوفه » با ياران خود به مشورت پرداخت تا ضمن آزمايش روحيّهء آنان در برابر اين حادثهء دلخراش ، از نظراتشان آگاه گردد .\r\nعدّه‌اى از همراهان پيشنهاد باز گشت دادند و گفتند : « شما در « كوفه » هيچ ياورى نداريد و بيم آن مىرود كه كوفيان عليه شما قيام كنند . »\r\nامام ( ع ) رو به فرزندان « عقيل » كرد و فرمود : نظر شما چيست ؟ مسلم كشته شده است . گفتند : « سوگند به خدا ، باز نمىگرديم مگر آنكه انتقام خونمان را بگيريم يا بچشيم آنچه را كه « مسلم » چشيده است . » و بر اساس نقل « ابن قُتَيْبَه » برادران مسلم گفتند :\r\n« چگونه باز مىگردى و حال آنكه برادر ما به شهادت رسيده ونامه‌هاى زيادى از كوفيان به شما رسيده كه براى ما اطمينان آور است ؟ . » « 1 » \r\nگروهى ديگر از اصحاب گفتند : « شما مثل « مسلم بن عقيل » نيستيد . شما اگر وارد كوفه شويد همهء مردم به يارىتان مىشتابند . »\r\nامام ( ع ) بابيان اين جمله كه « پس از شهادت « مسلم » و « هانى » زندگى خيرى ندارد » نظر خود را اعلام كرد و اصحاب فهميدند كه نظر آن حضرت نيز رفتن به سوى « كوفه » است . « 2 » \r\n\r\nزُبالَه « 3 » \r\nامام حسين ( ع ) در اين منزل ، علاوه بر دريافت خبر شهادت « مسلم » و « هانى » خبر شهادت پيك خود به « كوفه » را نيز دريافت كرد . امام ( ع ) ياران خود را در جريان آن قرار داد و فرمود :\r\n« خبر جانسوز كشته شدن « مسلم » و « هانى » و « عَبداللَّهِ بن‌ِيِقْطُرْ » به ما رسيده است . پيروان\r\n\r\n","description":"","footnote":" ( 1 ) - الامامة و السياسة ، ج 2 ، ص 6 .  ( 2 ) - ر . ك . الارشاد ، ص 222 و الكامل فى التاريخ ، ج 4 ، ص 42 .  ( 3 ) - از منازل آباد و معروف ميان كوفه و مكّه كه بين « واقِصَه » و « ثَعْلَبيَّه » قرار دارد و داراى بازارهاى زيادى است . معجم البلدان ، ج 3 ، ص 129 . ","page_name":" 65 ","page_number":51},
  {"content":"\r\n\r\nماخيانت كرده و از يارى ما دست برداشته‌اند . اينك هر كس ميل دارد ، مىتواند بدون هيچ ناراحتى برگردد ، بارى و مسئوليّتى روى دوش كسى نيست . » « 1 » \r\nعلّت اين گفتار امام ( ع ) اين بود كه مىديد عدّه‌اى كه در بين راه به آن حضرت پيوسته بودند به طمع غنيمت و مال و جاه او را همراهى مىكنند ؛ زيرا تصوّرمىكردند كه فرزند پيامبر ( ص ) به شهرى مىرود كه مردم آن از هر جهت خواهان و مطيع او هستند ؛ از اين رو ، امام ( ع ) با اين سخن كوتاه و روشنگر ، آينده را براى همگان روشن ساخت ؛ زيرا دوست نداشت كسى بدون بصيرت در اين راه گام نهد . اين افراد با شنيدن سخنان امام ( ع ) از همانجا بازگشتند و تنها آنان كه از مدينه آمده بودند و تعداد كمى كه پس از آن ، به حضرت پيوسته بودند باقى ماندند . « 2 » \r\n\r\nشَراف « 3 » \r\nامام ( ع ) پيش از ترك اين منزل ، به جوانان دستور داد بيش از نياز خود آب بردارند .\r\nآنان دستور را اجرا كردند . هر چند به انگيزهء آن پى نبردند .\r\nكاروان از منزل « شراف » به سمت شمال شرق همچنان پيش مىرفت . نزديك ظهر سياهى انبوهى چشم يكى از كاروانيان را خيره ساخت وى تصوّر كرد نخلهاى كوفه است ؛ از اين رو از خوشحالى تكبير گفت ؛ ولى وقتى خوب نگريستند چيزى جز سر نيزه‌ها و گردن اسبها نديدند و متوجّه شدند كه آن سياهى ، سوارانى هستند كه با تجهيزات كامل به آنان نزديك مىشوند ؛ امّا اينكه دوستند يا دشمن ، هنوز مشخّص نبود ؛ ولى - با توجّه به حوادث پيش آمده - احتمال زياد مىرفت كه دشمن باشند ؛ از اين رو ، امام ( ع ) جانب احتياط را گرفت و پيش از رويارو شدن با آنان سعى در تحكيم موقعيّت نظامى خويش نمود و از يارانش پرسيد : آيا در اين نزديكيها پناهگاهى هست كه ما آن را\r\n\r\n","description":"","footnote":" ( 1 ) - الارشاد ، ص 223 .  ( 2 ) - همان .  ( 3 ) - محلّى است بين « واقِصَه » و « قَرْعاء » كه فاصله‌اش تا « واقِصَه » دو ميل است . معجم البلدان ، ج 3 ، ص 313 . ","page_name":" 66 ","page_number":52},
  {"content":"\r\n\r\nپشت سر قرار دهيم و تنها از يك جهت با اين سواران روبه رو گرديم ؟ گفته شد : كوه « ذُوحُسَمْ » « 1 »  در همين نزديكى و در سمت چپ ماست و نظر شما را تأمين مىكند .\r\nامام ( ع ) راه خود را به سمت كوه كج كرد و در دامنه‌اش فرود آمد .\r\nسواران كوفى امام حسين ( ع ) را تعقيب كرده و در مقابل آن حضرت اردو زدند . آنان هزارنفر ، به فرماندهى « حُرِّبنِ يَزيد رياحى » بودند كه « ابن زياد » به سوى حسين ( ع ) گسيل داشته بود . « 2 » \r\nامام حسين ( ع ) از نظر نظامى - به جز نيروى انسانى - نسبت به نيروهاى دشمن در موقعيت برترى قرار داشت ؛ علاوه بر آنكه سپاه دشمن سخت تشنه بود و گرمى هوا و تشنگى فراوان ، تاب و توان را از آنان گرفته بود و امام ( ع ) مىتوانست با يك حملهء برق آسا همهء آنان را از پاى درآورد ؛ ولى نه تنها اين كار را نكرد ، بلكه چون وضعيّت رقّت بار سپاهيان « حُرّ » را ديد دستور داد آبهايى را كه از منزل « شراف » بر داشته بودند در اختيار سواران كوفى و حتّى اسبهاى آنان قرار دهند . يك نفر از نيروهاى دشمن ، عقب مانده و به زحمت توانسته بودخود را به ديگر سپاهيان برساند ، وقتى امام ( ع ) چشمش به وى افتاد برخاست و دهان مشك را گرفت و آن فرد و اسبش را سيراب كرد . « 3 » \r\n\r\nاحتجاج بر كوفيان\r\nدو سپاه به فاصلهء بُرْدِ تيرى در مقابل يكديگر قرار گرفته و مراقب هم بودند . هنگام ظهر ، مؤذن سپاه توحيد بانگ اذان برآورد . حسين بن على ( ع ) درحالى كه پيراهن و ردايى پوشيده بود بين دو سپاه قرار گرفت و خطاب به كوفيان فرمود :\r\n« مردم ! من به سوى شما نيامدم مگر آنكه نامه‌هاى دعوت شما و فرستاده‌هايتان آمد كه ما رهبر نداريم ، به سوى ما بيا ، شايد به وسيلهء تو هدايت يافته بر محور حق گرد آييم . اينك من\r\n\r\n","description":"","footnote":" ( 1 ) - نوشته‌اند : نُعمان بن منذر براى شكار بدين كوه مىرفته است . « ر . ك . مقتل الحسين ، مقرم ، ص 214 ، پاورقى . »  ( 2 ) - ر . ك . الارشاد ، ص 223 - 224 و بحارالانوار ، ج 44 ، ص 376 .  ( 3 ) - همان . ","page_name":" 67 ","page_number":53},
  {"content":"\r\n\r\nآمده‌ام ، اگر بر نظر خود ثابت هستيد ، اطمينان بدهيد كه به پيمان خود پايبند يد و اگر از آمدن من كراهت داريد از همان راهى كه آمده‌ام باز مىگردم . »\r\nكوفيان كه در پاسخ سخنان منطقى امام ( ع ) چيزى براى گفتن نداشتند ، ناچار سكوت كردند . امام ( ع ) به نماز ايستاد . « حُرّ » و سپاهش به آن حضرت اقتدا كردند . پس از اقامهء نماز هر گروهى به اردوگاه خويش بازگشت . « 1 » \r\nنماز عصر نيز مانند نماز ظهر خوانده شد . پيشواى هدايت و جهاد براى دوّمين بار به ارشاد كوفيان پرداخت :\r\n« مردم ! اگر تقوا را پيشه كنيد و حقّ و اهل آن را بشناسيد ، خدا از شما بيشتر خشنود مىشود . ما اهل بيت محمّد ( ص ) هستيم و براى زمامدارى شما از اين مدّعيان دروغين و ستم پيشه سزاوارتريم . اينك اگر از آمدن ما ناخشنود و درنادانى نسبت به حقّمان راسخ هستيد و نظرتان غيراز آن چيزى است كه در نامه‌هايتان نوشته بوديد ، از همين جا بر مىگردم . »\r\nكوفيان ، سكوت كردند . تنها « حرّ » دروغى را سر هم كرد : « من از اين نامه‌ها كه تو مىگويى اطّلاعى ندارم . » وقتى امام ( ع ) دستور داد خورجين نامه‌هارا آورده و در جلو « حرّ » به زمين ريختند ، او ، ناچار لحن سخن را عوض كرد : « من جزو دعوت كنندگان نيستم ، من مأمورم كه تو را به كوفه نزد عبيداللّه ببرم . »\r\nامام ( ع ) فرمود : « مرگ به تو از اين كار ، نزديكتر است . » « 2 »  آنگاه به ياران خود دستور داد آماده حركت باشند ، و چون همه سوار شدند فرمود : « باز گرديد ! » ؛ ولى « حرّ » راه را برامام ( ع ) بست ، و سرانجام ، پس از گفتگويى كه بين دو فرمانده سپاه رخ داد امام ( ع ) پيشنهاد « حُرّ » را مبنى بر آنكه راهى را در پيش گيرد كه نه به سوى كوفه رود و نه به سوى مدينه ، پذيرفت . « 3 » \r\nاز برخوردها وسخنان « حرّبن يزيد » با امام حسين ( ع ) بر مىآيد كه وى نسبت به خاندان پيامبر ( ص ) علاقمند بوده و به حسب و نسب و شخصيّت حسين‌بن على ( ع )\r\n\r\n","description":"","footnote":" ( 1 ) - الارشاد ، ص 224 .  ( 2 ) - الْمَوْتُ ادْنى الَيْكَ مِنْ ذلِكَ .  ( 3 ) - تاريخ الطبرى ، ج 5 ، ص 402 - 403 . ","page_name":" 68 ","page_number":54},
  {"content":"\r\n\r\nباديد عظمت و احترام مىنگريسته است . به همين جهت ميل نداشت نسبت به آن حضرت سرسختى نشان داده به ستيز بپردازد .\r\nامام حسين ( ع ) نيز مىديد اينك كه به كوفه - آنگونه كه خود مىخواهد - نمىتواند برود ، اگر پيشنهاد « حُرّ » را نپذيرد ناگزيراز جنگ با وى خواهد بود ؛ درحالى كه در آن شرايط جنگ را به مصلحت اسلام نمىديد ؛ از اين رو ، با پيشنهاد او موافقت فرمود و راه خود را به سمت چپ منحرف كرد و به سوى « عُذَيْب » و « قادِسِيَّه » پيش رفت .\r\n\r\nدستور جديد\r\nكاروان حسينى همچنان - به ظاهر به سوى مقصدى نامعلوم ، و در واقع به سوى قربانگاه از پيش تعيين شده - پيش مىرفت . سعى قافله سالار اين بود كه راه خود را هر چه بيشتر به سمت چپ منحرف كند و از كوفه فاصله بگيرد ؛ ولى « حُرّ » مانع مىشد ؛ با اين حال امام ( ع ) پافشارى كرد و مقدارى به چپ متمايل گشت و به « نينَوا » « 1 »  رسيد .\r\nسوارى از سمت كوفه رسيد و از سوى « عبيداللّه » نامه‌اى تسليم « حرّ » كرد . مضمون نامه چنين بود :\r\n« به محض دريافت نامه بر « حسين » سخت بگير و او را در دشت بى آب و پناهى فرود آور ، به فرستاده‌ام فرمان داده‌ام كه با تو باشد و به من گزارش دهد كه فرمانم را اجرا كرده‌اى . »\r\nدر پى اين فرمان ، « حرّ » كار را بر امام ( ع ) سخت گرفت و آن حضرت را در همانجا متوقّف كرد . امام ( ع ) فرمود : « بگذار در يكى از دهكده هاى « غاضِريَّه » « 2 »  و « شُفَيَّه » « 3 »  فرود آييم .\r\n« حُرّ » نپذيرفت . « زُهَيْرِبْن‌ِقَيْن » چون سرسختى « حُرّ » را ديد به امام ( ع ) پيشنهاد جنگ كرد و گفت : « نبرد بااينان آسانتر از نبرد باافرادى است كه پس از اينان خواهند آمد . » امام ( ع ) فرمود : « دوست ندارم آغازگر جنگ باشم . » « 4 » \r\n\r\n","description":"","footnote":" ( 1 ) - ناحيه‌ايست در سواد كوفه كه كربلا بخشى از آن محسوب مىشود . « معجم البلدان ، ج 5 ، ص 339 . »  ( 2 ) - قريه‌اى از نواحى كوفه و نزديك كربلا « معجم البلدان ، ج 4 ، ص 183 . »  ( 3 ) - قريه‌اى نزديك ساحل فرات « تاريخ الطبرى ، ج 5 ، ص 445 » .  ( 4 ) - الاخبار الطوال ، ص 250 . ","page_name":" 69 ","page_number":55},
  {"content":"\r\n\r\nامام ( ع ) به « حرّ » فرمود : پس كمى پيش برويم ، آنگاه فرودآييم . كاروان حركت كرد و چون به « كربلا » رسيد . سپاهيان دشمن بر سر راه كاروان شهادت ايستادند و آن را متوقف ساختند .\r\nامام ( ع ) از نام آن سرزمين پرسيد . « 1 »  گفتند : « كربلا . » فرمود : سرزمين سختى وبلا . « 2 » \r\nسپس خطاب به يارانش فرمود :\r\n« فرود آييد ، اينجا محلّ پياده شدن سواران ما ، بار انداختن مسافران ما ، كشته شدن مردان ما و ريخته شدن خونهاى ماست . » « 3 » \r\nآنگاه پيشگويى پدربزرگوارش را باز گفت كه حدود 24 سال پيش در مسير خود به شام براى جنگ « صفّين » ، چون بدين سرزمين رسيد فرمود : « اينجا محلّ فرود آمدن و ريخته شدن خونهاى آنان است . » وقتى معناى اين سخن راپرسيدند ، فرمود : « گروهى از خاندان محمّد ( ص ) در اينجا فرود مىآيند . » « 4 » \r\nو اينك - روز پنج شنبه ، دوّم ماه محرّم ، 61 هجرى قمرى « 5 »  - زمان تحقق آن پيشگويى فرا رسيده است ؛ وعزيزانى از خاندان رسول خدا ( ص ) به ظاهر تحت فشار نيروهاى نظامى دشمن و در واقع به منظور انجام تكليف الهى و فداشدن در راه اسلام در « كربلا » فرود آمدند .\r\n\r\n","description":"","footnote":" ( 1 ) - لازم به يادآورى است كه اين پرسش امام ( ع ) از روى ناآگاهى نبود . آن حضرت مىدانست كه اينجا كربلا است و نيز مىدانست كه در اين سرزمين چه حوادثى رخ خواهد داد . هدف امام ( ع ) با طرح اين پرسش و پاسخ اين بود كه همراهان خود را آمادهء جانبازى و فداكارى كند و به آنان يادآورى نمايد كه زمان تحقق پيشگويى پيامبر ( ص ) و حضرت على ( ع ) فرا رسيده است . اين گونه پرسشها در زبان محاوره - به منظور مصالحى كه سئوال كننده در نظر دارد - متداول است و حتى در قرآن نيز به چشم مىخورد . خداوندى كه هيچ چيز از او پوشيده نيست از حضرت موسى مىپرسد : ماتِلْكَ بِيَمينَكَ يامَوسى ( سورهء طه ، آيه 17 ) ، اى موسى اين چيست در دستت ؟ يا از حضرت ابراهيم مىپرسد : أَوَلَمْ تَؤْمِنْ ( سورهء بقره ، آيه 260 ) ( اى ابراهيم ! ) مگر باور ندارى ؟  ( 2 ) - الاخبار الطوال ، ص 250 .  ( 3 ) - بحارالانوار ، ج 44 ، ص 383 .  ( 4 ) - الاخبار الطّوال ، ص 250 - 251 . براى آگاهى بيشتر از اين پيشگوئى امام ( ع ) به وقعهء صفّين ، ص 141 - 142 و شرح نهج البلاغه ابن ابى الحديد ، ج 3 ، ص 169 رجوع كنيد .  ( 5 ) - مقتل الحسين ، ابى مخنف ، ص 94 ، نشر مطبعه علميه قم . ","page_name":" 70 ","page_number":56},
  {"content":"\r\n\r\n\r\nعلل قيام حسينى\r\nاز منظر بسيارى از انديشمندان ، سه عنصر محورى در شكل‌گيرى و پيدايش قيام عاشورا نقش داشته‌اند . « 1 » \r\n1 - درخواست بيعت 2 - دعوت كوفيان 3 - اصلاح‌طلبى و احياى دين ( امر به معروف و نهى از منكر )\r\nاينك به بررسى و تحليل هر يك از عوامل ذكر شده و ميزان تأثير آنها در پيدايش نهضت مىپردازيم :\r\n\r\nدرخواست بيعت و امتناع امام ( ع )\r\nهرچند درخواست بيعت و عكس‌العمل منفى و قاطع امام در برابر آن كه به مهاجرت سياسى او از مدينه به مكه و سرانجام به شهادت او ختم گرديد به عنوان يكى از عوامل قيام شمرده شده اما اين ادعا كافى نيست ؛ زيرا از برخى سخنان حضرت استفاده مىشود كه امام ( ع ) از مدت‌ها قبل درصدد مبارزه با حاكميت امويان بوده اما به دليل جوّ نامساعد جامعه آن را به فرصتى ديگر موكول نموده است . امام ( ع ) در پاسخ نامه كوفيان - كه بعد از - شهادت امام حسن ( ع ) از آن حضرت درخواست قيام و خلع معاويه را داشتند - ابراز داشت كه : « ميان او و معاويه عهد و پيمانى است كه شكستن آن جايز نيست تا آن زمان كه معاويه بميرد و آن گاه در اين باره انديشه خواهد كرد . « 2 » \r\n\r\nدعوت كوفيان\r\nبا تأمل در مطالبى كه ذكر شد ضعف مبانى كسانى كه دعوت كوفيان را عامل ديگر قيام دانسته و نقش زيادى به آن مىدهند روشن مىگردد ؛ چون دعوت كوفيان - چنان كه\r\n\r\n","description":"","footnote":" ( 1 ) . از بين عوامل نامبرده ، برخى از انديشمندان هر سه را عوامل اصلى قلمداد كرده و برخى به يك يا دو عامل توجه كرده‌اند . ر . ك . به : « فلسفه عاشورا از ديدگاه انديشمندان مسلمان ، تأليف : بخشعلى قنبرى » .  ( 2 ) . ارشاد شيخ مفيد ، ص 200 . ","page_name":" 71 ","page_number":57},
  {"content":"\r\n\r\nگفته شد - اولًا در دوران معاويه نيز بوده است در حالى كه امام پاسخ مثبت به آن نداده است . ثانياً صحّت چنين ادعايى مستلزم آن است كه در صورت انصراف كوفيان از دعوت خويش امام نيز از ادامه قيام دست بردارد در حالى كه حماسىترين سخنان حضرت مبنى بر ادامه نهضت ، بعد از انصراف كوفيان ، ايراد شده است . « 1 » \r\nنتيجه آن كه دعوت كوفيان را بايد علت مهاجرت امام از مكه به كوفه دانست نه علت قيام آن حضرت . و بين اين دو فرق زيادى است ؛ چنان كه سخنان حضرت در برابر سپاه - حُرّ و نيز در برابر سپاه عمر بن سعد در روز عاشورا و . . . بيانگر صحت نكته ياد شده است .\r\nشهيد مطهرى ( ره ) نيز در زمينهء نقش دعوت كوفيان در قيام حسينى مىفرمايد :\r\n. . . در ميان اين عامل‌ها - در پيدايش قيام عاشورا - اتفاقاً كوچك‌ترين آنها از نظر تأثير ، عامل دعوت مردم كوفه است و الا اگر عامل اساسى اين بود - آن وقتى كه به امام خبر رسيد كه زمينهء كوفه ديگر منتفى شد امام مىبايست دست از آن حرف‌هاى ديگرش برمىداشت و مىگفت : خيلى خوب حالا كه اينجور شده پس ما بيعت مىكنيم . . . . « 2 » \r\n\r\nاصلاح‌طلبى و احياى دين ( امر به معروف و نهى از منكر )\r\nتحليل و بررسى عميق وقايع تاريخى در پنجاه سال بعد از رحلت پيامبر ( ص ) در جهان اسلام و نيز سخنان و سيرهء امام حسين ( ع ) در موضع‌گيرى نسبت به آنها به خصوص حوادث سالهاى 60 و 61 هجرى ، درستى اين نظريه را اثبات مىكند .\r\nتوضيح آنكه سير تدريجى بازگشت به جاهليت - كه بعد از رحلت پيامبر ( ص ) از طريق تفكيك امامت و رهبرى آغاز شد ( ماجراى سقيفه ) - سرانجام با حاكميت يزيد به نقطهء اوج خود نزديك مىشد . گسترهء فساد و بحران در ابعاد گوناگون اعتقادى ، سياسى ، اجتماعى ، اقتصادى و . . . به حدّى بود كه عالىترين مقام رسمى كشور اسلامى ، به عنوان خليفه پيامبر ( ص ) و اميرالمؤمنين مرتكب اعمالى مىشد كه از هيچ مسلمانى انتظار\r\n\r\n","description":"","footnote":" ( 1 ) . ر . ك . به حماسه حسينى ، ج 1 ، ص 2 ، ص 264 - 267 .  ( 2 ) . حماسه حسينى ، ج 2 ، ص 265 . ","page_name":" 72 ","page_number":58},
  {"content":"\r\n\r\nنمىرفت . اينك به نقل برخى از سخنان امام حسين ( ع ) كه بيانگر رجعت همه جانبه حكومت در آن زمان است مىپردازيم :\r\nامام ( ع ) در نطق افشاگرانه و كوبنده خود در روز عاشورا خطاب به انبوه مسلمانانى كه به عنوان مزدوران بنى اميه نسبت به جنگ با حضرت بى تابى مىكردند فرمود :\r\n. . . رويتان سياه باد كه شما از سركشان امت و از ته ماندگان احزاب فاسد هستيد كه قرآن را پشت سر انداخته‌ايد ؛ از دفاع شيطان درافتاده‌ايد . از گروه جنايت‌كاران و تحريف‌كنندگان كتاب و خاموش‌كنندگان سنن مىباشيد . . . . « 1 » \r\nهمچنين امام ( ع ) نسبت به رجعت عقيدتى جامعه اسلامى در سال‌هاى 61 - 60 هجرى به برخى از خواص و سران قبائل بصره مىنويسد :\r\n. . . شما را به كتاب خدا و سنت پيامبر دعوت مىكنم ؛ زيرا در شرايطى قرار گرفته‌ايم كه ديگر سنّت پيامبر ( ص ) - به كلى - از ميان رفته و جاى آن را بدعت فرا گرفته است . . . . « 2 » \r\nنتيجه آنكه گوهر دين آن چنان توسط حاكمان اموى مسخ گرديده بود كه امام ( ع ) ، در برابر درخواست بيعت با يزيد ، آيه استرجاع به زبان آورده و فاتحه اسلام را اعلام مىكند . « 3 » \r\nرجعت سياسى در شيوه تصدى حاكميت كه بعد از رحلت پيامبر ( ص ) به صورت تغيير اصل وصايت به شورا تحقق يافت در اواخر حكومت معاويه شتاب بيشترى گرفته و به تجديد نظام اشرافيت كه براساس سلطنت استوار بود ختم گرديد . بيعت گرفتن معاويه براى پسرش يزيد آخرين تيرى بود كه امويان به سوى مكتب وحى و جامعه اسلامى نشانه‌گيرى نموده تا آن را از محتواى حقيقىاش تهى سازند . « 4 » \r\nترويج و تحريك تعصبات قبيله‌اى و نيز گسترش بى عدالتى و تبعيض بين مسلمانان\r\n\r\n","description":"","footnote":" ( 1 ) . موسوعة كلمات الامام الحسين ( ع ) ، ص 424 .  ( 2 ) . موسوعة كلمات الامام الحسين ( ع ) ، ص 315 - 316 .  ( 3 ) . همان ، ص 281 - 284 .  ( 4 ) . سخنان امام حسين ( ع ) در نامه‌اى كه به معاويه مرقوم فرمودند بيانگر اين رجعت است . ر . ك . به موسوعه كلمات الامام‌الحسين ( ع ) ، ص 254 - 256 . ","page_name":" 73 ","page_number":59},
  {"content":"\r\n\r\nعرب و غير عرب و . . . از مصاديق ديگر رجعت سياسى بود كه در دوران حاكميت معاويه و يزيد گسترش يافت .\r\nهمچنين در دوران حاكميت اموى اختلاف طبقاتى بيش از گذشته گسترش يافت . پادشاهان اموى بيت‌المال را ثروت شخصى خويش كرده و خود را جانشينان خدا مىدانستند .\r\nامام ( ع ) در نطق مهم‌شان در « بيضه » خطاب به سپاه ابن زياد فرمود :\r\nاينان ( امويان ) بيت‌المال و اموال عمومى را به خود اختصاص داده ، حرام خدا را حلال شمرده و حلال الهى را حرام كرده‌اند . « 1 » \r\nبا دقت و تأمل در مسائلى كه ذكر شد ، مىتوان فلسفه حركت عظيم امام ( ع ) را در احياى دين خلاصه كرد : ( احياى دين ) نهضت عاشورا ، حركتى سازمان يافته در جهت احياى شريعتى بود كه جز پوسته و ظاهر چيزى از آن باقى نمانده بود .\r\n\r\nامام ( ع ) در كربلا\r\n\r\nتلاشهاى دو جبههء حق و باطل\r\nبا توقف كاروان حسينى در « كربلا » ، سران دو جبههء حقّ و باطل براى دستيابى به اهداف خود ، تلاشهاى جديدى را آغاز كردند كه به اختصار و به طور جداگانه به آنها اشاره مىشود .\r\nالف - جبههء باطل\r\n1 - تهديد و ارعاب\r\n« ابن زياد » نامه‌اى به امام حسين ( ع ) نوشت :\r\n« يزيد به من نوشته : سر به بستر ننهم و از غذا سير نخورم مگر آنكه تو را بكشم ، يا به فرمان من و يزيدبن معاويه گردن نهى ! »\r\nامام ( ع ) نامه را پس ازخواندن بينداخت و فرمود :\r\n\r\n","description":"","footnote":" ( 1 ) . موسوعة كلمات الامام الحسين ( ع ) ، ص 360 - 361 . ","page_name":" 74 ","page_number":60},
  {"content":"\r\n\r\n« رستگار مباد قومى كه خشنودى خويش را بر رضايت پروردگار مقدّم داشته‌اند . »\r\nپيك ، پاسخ نامه را خواست . امام ( ع ) فرمود :\r\n« پاسخى ندارد ؛ چون عذاب خدا بر نويسنده‌اش حتم است . » « 1 » \r\n« ابن زياد » از موضع امام ( ع ) بسيار خشمگين شد و براى كشتن آن حضرت به گردآورى سپاه پرداخت . براى اين منظور از سياست تطميع و تهديد استفاده كرد و در يك سخنرانى ، ضمن ستايش ازخاندان « ابوسفيان » به ويژه « يزيد » از مردم خواست براى نبرد با دشمن يزيد « حسين‌بن على » بسيج شوند ، و به آنان وعدهء كمكهاى مالى داد . امّا از آنجا كه مىدانست مردم در دل از جنگ با فرزند پيامبر ( ص ) كراهت دارند و كمكهاى مالى به تنهايى نمىتواند انگيزهء ارتكاب اين جنايت بزرگ گردد ، سياست هميشگى خود را به كار برد . خود به اردوگاه « نُخَيله » رفت و « سُوَيْدِبن عبدالرّحمن » را مأمور كرد همراه سوارانى درخيابانها و كوچه‌هاى كوفه راه بيفتد و اعلام كند : « هر كس براى جنگ با حسين بيرون نرود جان و مالش هدر خواهد بود . » و دستور داد مأموران به هر كسى برخوردند دستگير كرده نزد « عبيداللّه » ببرند . آنان مرد غريبى را دستگير كرده نزد امير بردند . معلوم شد وى اهل « شام » است و براى وصول ميراث خود به « كوفه » آمده است ؛ با اين حال « ابن زياد » دستور داد او را اعدام كنند تا قتل او عبرت ديگران گردد ، و همين امر سبب شد كه مردم بيشتر بترسند و براى جنگ با امام حسين ( ع ) بيرون روند . « 2 » \r\n2 - جلوگيرى از يارى رساندن امام حسين ( ع )\r\nبه پسر مرجانه خبر رسيد كه عدّه‌اى از طريق « فرات » براى يارى فرزند پيامبر ( ص ) به سوى آن حضرت مىروند . وى بى درنگ « زَجربن قيس » را با پانصد سوار مسلّح بر پل « صَراة » « 3 »  گمارد تا از خروج افراد براى يارى امام حسين ( ع ) جلوگيرى كنند . « زَجْر » به\r\n\r\n","description":"","footnote":" ( 1 ) - الفتوح ، ابن اعثم ، ج 5 ، ص 150 - 151 .  ( 2 ) - ر . ك . الاخبار الطّوال ، ص 252 و ابصارالعين فى انصار الحسين ، ص 8 .  ( 3 ) - نام رودى است كه از رود « عيسى بن على » در غرب بغداد و بالاتر از « مُحَوَّل » ( دريك فرسخى بغداد ) جدا مىشود و مزارع و باغهاى ناحيهء « بادُورَيا » از آن مشروب مىگردد و رودهاى زيادى از آن جدا مىشود تا آنكه به بغداد مىرسد . « ر . ك . تاريخ بغداد ، ج 1 ، ص 112 و معجم البلدان . » ","page_name":" 75 ","page_number":61},
  {"content":"\r\n\r\n« عامِرِبن ابى سَلامَة » كه عازم « كربلا » بود ، برخورد و از وى خواست به « كوفه » باز گردد .\r\n« عامر » نپذيرفت . درگيرى شروع شد . « عامر » موفق شد با پراكنده كردن نيروهاى « زجر » به راه خود ادامه دهد و به حسين بن على ( ع ) بپيوندد . « 1 » \r\n3 - اعزام نيروى نظامى\r\n« پسر زياد » پس از موفقيّت در مرحلهء نخست ، نيروهاى آماده را در چند نوبت به « كربلا » اعزام كرد . نخست « عمربن سعدوَقّاص » را در قبال وعدهء حكومت « رى » با چهارهزار سواره نظام به « كربلا » فرستاد . « 2 »  « عمر » روز سوّم محرّم وارد « كربلا » شد و فرماندهى كلّ نيروهاى كوفى - ازجمله نيروهاى تحت امر « حرّ » - را عهده‌دار گشت . « 3 »  پس از آن ، نيروهاى « عبيداللّه » گروه گروه و پى درپى رهسپار « كربلا » شدند « شِمربن ذِى الْجَوْشَنْ » با چهارهزار نفر ، « زيدبنِ ركاب كَلبى » « 4 »  با دوهزار نفر ، « حُصينِ بن نُمَيْر » با چهار هزار نفر ، « مصاب مارى » « 5 »  با سه هزار نفر ، « نصربن حَرَبَه » با دوهزار نفر ، « شَبَثِ بْنِ رِبْعى » باهزار نفر ، « حَجّاربن ابْجَر » باهزار نفر ، « 6 »  « كَعْبِ بْنِ طَلْحَه » باسه هزار نفر « 7 »  و « يَزيدِبْنِ حَرْث » باهزار نفر . « 8 »  « ابن شهر آشوب » مجموع نيروهاى اعزامى را سىوپنج هزارتن نوشته است . « 9 »  و اين غيراز نيروهايى است كه در اردوگاه « نُخيله » به صورت آماده نگهداشته شده بودند .\r\n\r\n","description":"","footnote":" ( 1 ) - مقتل الحسين ، مقرّم ، ص 240 .  ( 2 ) - بر اساس نوشتهء مورّخان ، عمر سعد بانيروهايش پيش از عزيمت به كربلا ، از سوى فرماندار كوفه مأمورعزيمت به « ديلم » - به منظور فرونشاندن شورش « ديلميان » كه بر سرزمين « دَسْتَبى » ( ميان « رى » و « همدان » ) استيلا يافته بودند - شده بودند ؛ ولى با پيش آمدن موضوع امام حسين ( ع ) به « كربلا » اعزام شدند . « ر . ك . الكامل فى التاريخ ، ابن اثير ، ج 4 ، ص 52 . »  ( 3 ) - ر . ك . الاخبار الطّوال ، ص 251 .  ( 4 ) - « يزيد » هم ضبط شده است . « ر . ك . مقتل الحسين ، خوارزمى ، ج 1 ، ص 242 . »  ( 5 ) 4 و 5 - « ابن شهر آشوب » اسامى آنان را « مُضايِرِبنِ رهينَه » و « نَصْرِبنِ حَرَشَه » ضبط كرده است . « مناقب ج 4 ، ص 98 . »  ( 6 )  ( 7 ) - ر . ك . الفتوح ، ابن اعثم ، ج 5 ، ص 157 - 158 .  ( 8 ) - انساب الاشراف ، ج 3 ، ص 179 .  ( 9 ) - مناقب ، ج 4 ، ص 98 . ","page_name":" 76 ","page_number":62},
  {"content":"\r\n\r\n4 - بستن آب بر روى امام ( ع )\r\nپسر مرجانه كه امام حسين ( ع ) راخوب مىشناخت ، براى از پاى درآوردن آن حضرت از هيچ جنايتى فروگذار نكرد . وى ، علاوه بر اعزام آن همه نيرو به جنگ حسين‌بن على ( ع ) ، به پسر سعد پيغام فرستاد : « آب را بر حسين و يارانش ببند و مگذار يك جرعه آب بنوشند ، آنچنانكه با عثمان پرهيزكار اين چنين كردند . »\r\n« عمر » - كه براى دستيابى به ملك « رى » ارتكاب هرگونه جنايتى را روا مىشمرد - اطاعت كرد و « عمروبن حجّاج » را با پانصد سوار بر شريعه گمارد و آب را بر كاروان حسينى بست . اين اقدام ضدّ انسانى روز هفتم محرّم صورت پذيرفت . « 1 » \r\nب - جبههء حقّ :\r\nاقدامات جبههء حقّ در مسير دستيابى به اهداف خود از اين قرار بود :\r\n1 - امام حسين ( ع ) پس از توقف در سرزمين « كربلا » درجمع ياران خود بپاخاست و به تشريح شرايط پيش آمده و انگيزهء قيام خود پرداخت :\r\n« شرايط چنين است كه مىبينيد . دنيا تغيير يافته و به زشتى گراييده است . نيكيهايش پشت كرده و از آن جز ته مانده ظرفى و معاشى ناچيز چون چراگاه نامطلوب نمانده است . مگر نمىبينيد كه به حقّ عمل نمىشود و از باطل اجتناب نمىگردد ؟ ! . . . در چنين شرايطى مؤمن جز ديدار با پروردگار آرزويى ندارد . همانا من مرگ را جز سعادت و زندگى باستمكاران راجز رنج و ملال نمىبينم . » « 2 » \r\nسخنان امام ( ع ) بيانگر ارادهء راسخ آن حضرت در احياى حقّ و جلوگيرى از گسترش باطل و آمادگى آن بزرگوار براى شهادت در اين راه و ديدار پروردگارش بود ؛ از اين رو ، پس از سخنان امام ( ع ) تعدادى از ياران او مانند « زُهير » ، « بُرَيْر » و « نافِع » بپاخاستند و طى سخنانى مراتب وفادارى وجانبازى خود را نسبت به آن حضرت اعلام داشتند . « 3 » \r\n2 - سعى امام ( ع ) بر اين بود كه از طريق برخورد با فرماندهان سپاه دشمن آنان را به\r\n\r\n","description":"","footnote":" ( 1 ) - الاخبار الطّوال ، ص 252 - 253 .  ( 2 ) - ر . ك . تاريخ ابن عساكر ، شرح زندگى امام حسين ( ع ) ، ص 214 و اللّهوف ، ص 34 .  ( 3 ) - ر . ك . حياةالامام الحسين ( ع ) ، ج 3 ، ص 99 - 100 . ","page_name":" 77 ","page_number":63},
  {"content":"\r\n\r\nحقّانيّت راه خود و رسالتى كه در پيشگاه خداوند و پيامبرش نسبت به آن حضرت دارند متوجّه سازد .\r\nامام ( ع ) پيكى نزد پسر سعد فرستاد و پيام داد كه مىخواهم با تو ملاقات كنم .\r\nفرماندهان دو سپاه شبانه با هم ديدار كردند . « عمر سعد » كه قلباً متمايل به جنگ با فرزند پيامبر ( ص ) نبود ، تحت تأثير سخنان امام ( ع ) قرار گرفت . پس از بازگشت به اردوگاه خويش ، بى درنگ نامه‌اى به « ابن زياد » نوشت و با افزودن دروغى از زبان امام ( ع ) - مبنى بر پذيرش بازگشت به يكى ازمرزهاى اسلامى و يابيعت بايزيد - او را به قبول پيشنهاد امام ( ع ) تشويق كرد . « 1 » \r\nدر ملاقات ديگرى كه ميان امام ( ع ) و « عمرسعد » رخ داد ، امام ( ع ) خطاب به وى فرمود :\r\n« واى بر تو اى پسر سعد ! آيا ازخدايى كه به سوى او بازخواهى گشت نمىترسى ! چگونه با من مىجنگى و حال آنكه مىدانى من پسر چه كسى هستم ؟ اين گروه را رها كن و با من باش . »\r\nعُمر سعد كه عشق حكومت « رى » او را كر وكور كرده بود ، در پاسخ امام ( ع ) به عذرها و بهانه‌هاى واهى - از قبيل اينكه مىترسم خانه‌ام راخراب كنند ، دارائيم را ضبط نمايند و زن و فرزندم را مورد تعرّض قرار دهند - متوسّل شد و از اين سعادت بزرگ محروم گشت . « 2 » \r\n3 - امام حسين ( ع ) - علاوه بر ارشاد فرمانده سپاه دشمن - درفرصتهاى مختلف در برابر كوفيان قرار مىگرفت و آنان را به گزينش راه حق و ترك راهى كه در پيش گرفته‌اند فرا مىخواند . به عنوان نمونه ، پس از كنترل شريعهء فرات توسّط سپاهيان « يزيد » ، امام ( ع ) در حالى كه بر شمشير خود تكيه داده بود پس از معرّفى خويش و توجّه دادن كوفيان به مسألهء رستاخيز ، فرمود :\r\n« چرا خون مرا حلال مىدانيد ! در حالى كه پدر من صاحب حوض ( كوثر ) است و مانند كسى كه شتران تشنه را از آبشخور طرد مىكند ، افرادى را از آن دور مىنمايد . روز قيامت پرچم « حَمد » در دست پدر من مىباشد . » « 3 » \r\n\r\n","description":"","footnote":" ( 1 ) - الارشاد ، ص 229 .  ( 2 ) - مقتل الحسين ، خوارزمى ، ج 1 ، ص 245 و الفتوح ، ابن اعثم ، ج 5 ، ص 165 .  ( 3 ) - اللّهوف ، ص 38 و اعيان الشّيعه ، ج 1 ، ص 599 . ","page_name":" 78 ","page_number":64},
  {"content":"\r\n\r\n4 - علاوه برامام ( ع ) ، ياران آن حضرت نيز در مقابل نيروهاى كوفى حاضر شده و به نصيحت آنان مىپرداختند . « بُرَيْر » پس از آنكه ديد دشمن آب را بر روى اهل بيت رسول خدا ( ص ) بسته است ، با كسب اجازه از امام ( ع ) در برابر سپاه دشمن قرار گرفت و گفت :\r\n« اى مردم ! خداوند پيامبر ( ص ) را به حقّ به عنوان بشارت دهنده و انذار كننده و دعوت كننده به سوى او فرستاد واو را چراغ روشنى بخش قرار داد ؛ و اين آب فرات است كه همهء جانواران از آن مىنوشند ولى شما بين آن و فرزند پيامبر ( ص ) حائل شده‌ايد . » « 1 » \r\nوى سپس نزد « عمرسعد » رفت ، ولى بر او سلام نكرد . « عمر » خشمگين شد و گفت :\r\nمگر من مسلمان نيستم ؟ « بُرَيْر » گفت : « اگر مسلمان بودى براى كشتن عترت رسول خدا ( ص ) بدينجا نمىآمدى و آب را بر آنان نمىبستى . . . . » « 2 » \r\n\r\nفرمان جنگ\r\nقريب هشت روز از توقف دو سپاه در سرزمين « كربلا » مىگذشت . تلاشها و گفتگوهاى دو طرف به نتيجه نرسيد . در اين ميان « عبيداللّه » تلاش مىكرد تا هر چه زودتر از طريق نظامى بر امام حسين ( ع ) چيره شود و نوكرى و سرسپردگى خود را نسبت به « يزيد » به اثبات رساند . آنكه بيش از همه در اجراى اين فرمان اصرار مىورزيد « شِمرِ بن ذِى الجَوْشَن » بود .\r\nدرآخرين نامه‌اى كه « پسرمرجانه » براى « عمرسعد » نوشت چنين آمده است :\r\n« اى پسر سعد ! اين وقت گذرانى چيست ؟ خوب بنگر ، اگر حسين و يارانش با « يزيد » بيعت كرده ، تن به فرمان من دادند ، آنان را نزد من بفرست ؛ و چنانچه امتناع ورزيدند بر آنان بتاز و همه را بكش و « مُثْلَه » كن كه سزاوار اين كارند . . . اگر فرمان مرا اجرا كردى پاداش انسان فرمانبردار را به تو خواهيم داد و گرنه پرچم و سپاه را رها كن و فرماندهى را به « شِمر » واگذار ، كه او در اجراى فرمان ما از تو راسختر است . » « 3 » \r\n\r\n","description":"","footnote":" ( 1 ) - اعيان الشيعه ، ج 1 ، ص 599 .  ( 2 ) - مقتل الحسين ، خوارزمى ، ج 1 ، ص 248 . ترجمه آزاد و به اختصار انجام گرفته است .  ( 3 ) - الفتوح ، ج 5 ، ص 166 . ","page_name":" 79 ","page_number":65},
  {"content":"\r\n\r\nچون اين نامه درنهم محرّم به دست « عمرسعد » رسيد ، « شمر » او را تحت فشار قرارداد و گفت : « اكنون با فرمان امير چه مىكنى ؟ اجرا مىكنى يا كنار مىروى ؟ » عمر گفت : اجرا مىكنم . سپس فرمان حمله را صادر كرد : « اى سواران خدايى ! سوار شويد كه بهشت در انتظار شماست . » سواران آماده شدند و به سوى اردوگاه حسينى پيش تاختند .\r\nامام حسين ( ع ) پس از آگاهى از پيشروى دشمن ، برادر خود حضرت « عباس » را مأمور كرد تا از علّت پيشروى دشمن جويا شود . « ابوالفضل ( ع ) » همراه بيست سوار در برابر كوفيان قرار گرفت و پرسيد : « چه حادثه‌اى پيش آمده و چه مىخواهيد ؟ » گفتند : فرمان امير رسيده : يا تسليم ، يا جنگ ! . « عبّاس ( ع ) » جريان را به عرض امام ( ع ) رسانيد . امام ( ع ) فرمود :\r\n« به سوى آنان بازگرد ، اگر توانستى شرّ آنان را امشب از ما دور كن و جنگ را به فردا بينداز تا ما شب را به نماز و دعا و استغفار سپرى كنيم ، خدا مىداند كه من نماز ، تلاوت قرآن ، دعاو استغفار را دوست مىدارم . »\r\n« عبّاس » بازگشت و با دشمن به گفتگو پرداخت . نمايندهء « عمرسعد » نزد حسين ( ع ) آمد و گفت :\r\n« امشب را به شما مهلت مىدهيم . اگر تسليم شديد شما را نزد اميرمان « عبيداللّه » مىبريم و گرنه رهايتان نخواهيم كرد . » « 1 » \r\n\r\nروز عاشورا\r\nسپيده دم روز جمعه ، دهم محرّم سرزد . امام‌حسين ( ع ) نماز صبح را با يارانش گزارد .\r\nهنوز از تعقيب نماز فارغ نشده بودند كه طبل جنگ دشمن به صدا در آمد و گروهى از آنان به اردوگاه امام ( ع ) نزديك شده ، فرياد برآوردند : ياجنگ ، يا تسليم - پسرمرجانه ! .\r\nامام ( ع ) از خيمه بيرون آمد ، ديد بيابان آكنده از نيروى سواره و پياده است . « 2 »  روبه\r\n\r\n","description":"","footnote":" ( 1 ) - الارشاد ، ص 230 - 231 .  ( 2 ) - حياةالامام الحسين ( ع ) ، ج 3 ، ص 179 - 180 . ","page_name":" 80 ","page_number":66},
  {"content":"\r\n\r\nياران كرد و فرمود :\r\n« خداوند امروز در نبرد شما و من رخصت داده است ، پس بر شما باد به شكيبايى و نبرد . » « 1 » \r\nسپس دست به دعا برداشت :\r\n« پروردگارا ! تو در هر گرفتارى ، محلّ وثوق ، و در هرسختى مايهء اميد من هستى . هرمشكلى كه براى من پيش آمده تنها يار و مددكار من تو بودى . غمها و رنجهائى بر من روى آورد كه دل را ناتوان مىساخت و چاره‌اى از آن نبود ، دوستان يارى نمىكردند و دشمنان زبان شماتت مىگشودند ؛ اما چون بر تو عرضه كردم و اميد خود را از غير تو بريدم ، در كارم گشايش پديد آوردى و مرا از آن رنجها رهانيدى . نعمتها و نيكيها همه از سوى توست . » « 2 » \r\n\r\nصف آرايى دو سپاه\r\nدو سپاه در برابر هم قرار گرفتند . امام حسين ( ع ) بر اسب رسول خدا ( ص ) كه « مُرتَجَزْ » نام داشت ، سوارشد « 3 »  و به آماده سازى نيروها و صف آرايى سپاه كه هفتاد و دو تن ( 32 نفر سواره و 40 تن پياده ) بودند ، « 4 »  پرداخت . فرماندهى جناح راست را به « زُهَيْرِ بنِ قَيْن » وجناح چپ را به « حبيب بن مظاهر » سپرد و پرچم رابه برادرش « عبّاس ( ع ) » داد « 5 »  و خود ، علاوه بر فرماندهى كلّ در قلب سپاه قرار گرفت . « 6 »  آنگاه دستور داد هيزمهاى درون خندق راآتش بزنند . « 7 » \r\n\r\n","description":"","footnote":" ( 1 ) - اثبات الوصيّه ، مسعودى ، ص 141 وكامل الزّيارات ، صدوق ، ص 73 باكمى اختلاف .  ( 2 ) - الارشاد ، ص 233 و تاريخ الطّبرى ، ج 5 ، ص 423 .  ( 3 ) - اللّهوف ، ص 43 .  ( 4 ) - ر . ك . مقتل الحسين ، ابى مخنف ، ص 113 ، الاخبار الطّوال ، ص 254 ، الارشاد ، ص 233 ، تاريخ الطبرى ، ج 5 ، ص 422 و الفتوح ، ج 5 ، ص 183 . البته رقمهاى ديگرى نيز گفته شده است مثل 82 نفر « اثبات الوصيّه ، ص 139 ومناقب ، ص 184 » و 145 نفر ( 45 سواره و 100 نفرپياده ) « تاريخ الطبرى ، ج 5 ، ص 389 و اللّهوف ، ص 43 » و 600 نفر ( 500 سواره و حدود 100 نفر پياده ) « مروج الذهب ، ج 3 ، ص 10 »  ( 5 ) 5 - تاريخ اطبرى ، ج 5 ، ص 422 .  ( 6 ) - مقتل الحسين ، خوارزمى ، ج 2 ، ص 4 .  ( 7 ) - تاريخ الطبرى ، ج 5 ، ص 422 . ","page_name":" 81 ","page_number":67},
  {"content":"\r\n\r\nعمرسعد نيز به آرايش نيروهاى خود پرداخت و براى هر قسمت از لشكر فرماندهى تعيين كرد . « 1 » \r\nيزيديان براى به نمايش گذاردن قدرت نظامى خود ، در اطراف اردوگاه سپاه حقّ به حركت در آمدند و شايد قصد محاصرهء اردوگاه را داشتند ؛ ولى وقتى با خندق و شعله‌هاى آتش درون آن مواجه شدند و اين تاكتيك به دور از انتظار را ديدند ناچار به جنگ روانى پرداختند . « شمر » فرياد زد : « اى حسين ! آيا پيش از فرا رسيدن روز رستاخيز ، در سوختن به آتش دنيا شتاب كرده‌اى ؟ » امام ( ع ) پاسخ داد : « تو براى آتش جهنّم سزاوارترى . »\r\n« مُسلِمِ بنِ عُوْسَجَه » اجازه خواست تا با تيرى كار اين جرثومهء فساد وشرّ را بسازد .\r\nامام ( ع ) فرمود : « دوست ندارم شروع كنندهء جنگ باشم . » « 2 » \r\n\r\nآغاز نبرد\r\nامام حسين ( ع ) براى اتمام حجّت نهايى « عمرسعد » را احضار كرد و به او فرمود :\r\n« اى عمر ! تو مرا مىكشى و گمان مىكنى كه ناپاكِ ناپاك زاده تو را برحكومت « رى » و « گرگان » خواهد گمارد سوگند به خدا ، بدين آرزو نخواهى رسيد . اينك آنچه مىخواهى بكن ! پس از من روز خوشى - نه در دنيا و نه درآخرت - نخواهى ديد . گويا مىبينم كه سرت را در « كوفه » بر سر نى كرده ، بچه‌ها آن را سنگ مىزنند . »\r\n« عمر » خشمگين شد ورويش را از امام ( ع ) باز گردانيد و خطاب به يارانش فرياد برآورد : چرا معطّليد ؟ همگى بر او يورش بريد كه لقمه‌اى بيش نيست . سپس به پرچمدارش دستور داد پرچم را پيش آورد . خود نيز پيش آمد و تيرى در چلهء كمان نهاد و به سوى لشكر امام‌حسين ( ع ) رهاساخت و گفت : « نزد اميرگواهى دهيد كه من نخستين كسى بودم كه به سوى حسين تير انداختم . » سپس تمامىسپاهيانش جبههء حق را تيرباران كردند ؛ به گونه‌اى كه همهء ياران امام ( ع ) مورد اصابت تير قرار گرفتند . ! « 3 » \r\n\r\n","description":"","footnote":" ( 1 ) - ر . ك . الارشاد ، ص 233 .  ( 2 ) - تاريخ الطّبرى ، ج 5 ، ص 423 - 424 .  ( 3 ) - مقتل الحسين ، خوارزمى ، ج 2 ، ص 8 . ","page_name":" 82 ","page_number":68},
  {"content":"\r\n\r\nامام ( ع ) چون چنين ديد به يارانش فرمود :\r\n« اين تيرها ، پيكهاى دشمن به سوى شماست ؛ پس بپاخيزيد به سوى مرگى كه چاره‌اى از آن نيست . » « 1 » \r\nپس از تيراندازى ، جنگ رسماً آغاز گشت . « يَسارْ » غلام « زيادِ بن‌ِابيه » براى مبارزه به ميدان آمد و هماورد خواست . « عبداللَّه بْنِ عُمَيْر » ، سرباز رشيد اسلام ، به پاسخگويى وى بر آمد و بايك ضربت حريف خود را كشت . « سالِمْ » غلام « عبيداللَّه » به انتقامجويى پيش تاخت و ضربتى بر « عَبداللَّه » زد كه انگشتان دست چپش را قطع كرد . « عبدُاللَّه » با ضربتى متقابل ، او را نيز به قتل رسانيد . « 2 » \r\n\r\nتهاجم عمومى\r\nكشته شدن دو دلاور كوفى روحيّهء سربازان « يزيد » را متزلزل ساخت و كسى جرئت نكرد به ميدان آيد و مبارز طلبد . ناچار تاكتيك را تغيير داده ، دست به حملهء عمومى زدند .\r\nدو سپاه نابرابر در قلب يكديگر فرو رفتند ، يزيديان كه سواره نظامشان تحت فرماندهى « عَزْرَةِبنِ قَيْس » در پيشاپيش آنان قرار داشت ، حملهء سختى را آغاز كردند تا كار امام ( ع ) و يارانش را يكسره كنند ؛ امّا با مقاومت شديد جبههء حق مواجه شدند . عاشقان شهادت و دلباختگان مكتب حق كه جز نصرت دين خدا و شهادت در اين راه به چيزى نمىانديشيدند ، بدون پروا از فزونىتجهيزات و نفرات دشمن ، حملهءآنان را دفع كردند .\r\nيزيديان ناچار شدند جناح راست را نيز وارد عمل كنند . « عَمْروبنِ حجَّاج » فرماندهء ميمنه ، بر جناح راست سپاه امام ( ع ) حمله كرد . دلاور مردان سپاه حق ، زانو بر زمين نهاده با نيزه‌ها به دفاع پرداختند . دشمن ناچار عقب نشست . ياران امام ( ع ) هنگام عقب نشينى دشمن ، آنان را به تير بستند ، عدّه‌اى را كشته و جمعى را مجروح ساختند . « 3 » \r\n\r\n","description":"","footnote":" ( 1 ) - ايُّهَاالنَّاسُ هذِهِ رُسُلُ الْقَوْمِ الَيْكُمْ ، فَقُومُوا الَى الْمَوْتِ الَّذى لابُدَّمِنْهُ « الفتوح ، ج 5 ، ص 183 . »  ( 2 ) - اعلام الورى ، ص 239 . از بعضى ازمنابع استفاده مىشود كه « يَسار » و « سالم » با هم به ميدان آمده ، هماورد خواستند و « عبدالله بن عمير » يكتنه به جنگ هر دو رفت و آنان را كشت . « ر . ك . تاريخ الطبرى ، ج 5 ، ص 429 . »  ( 3 ) - اعلام الورى ، ص 240 - 241 . ","page_name":" 83 ","page_number":69},
  {"content":"\r\n\r\n« شِمْر » فرماندهء مَيْسَره ، با مشاهدهء اين وضع ، از جناح چپ واردعمل شد ؛ امّا او نيز كارى از پيش نبرد . « 1 » \r\nحسينيان ، نه تنها حملهء دشمن را دفع كردند ، بلكه دست به حملهء متقابل زده در دل نيروهاى « يزيد » فرو رفتند ؛ به گونه‌اى كه به هيچ جناحى نمىتاختند مگر آنكه آن را شكافته و نيروهايش را متلاشى مىساختند .\r\nفرماندهء سواره نظام « يزيد » چون چنين ديد به « عُمَرسعد » پيام داد : « مگر نمىبينى از ناحيهء اين تعداد اندك چه بر سر نيروهاى من آمده است ؟ ! هر چه سريعتر پياده‌ها و تيراندازان را به كمك فرست . »\r\n« عمرسعد » به « شَبَث » پيشنهاد كرد ؛ ولى او بهانه آورد . ناچار « حُصَيْن بن تَميم » را با پانصد تيرانداز و سواران مخصوصى كه خود و اسبانشان زره بر تن داشتند ، وارد عمل كرد .\r\nياران دلير و شهادتخواه امام ( ع ) به دفاع مقدّس خود ادامه دادند . اسبهاشان بر اثر تير اندازيهاى پياپى دشمن از كار افتاد ؛ دلير مردان ، پياده به جنگ پرداختند . « 2 » \r\nپايدارى حسينيان موجب شد كه « عمرسعد » جبههء ديگرى بگشايد . دو گروه از نيروهايش را مأمور كرد تا از دو جناح چپ و راست بر سپاه امام ( ع ) بتازند . اين تاكتيك نيز مؤثّر نگشت ؛ زيرا با مانع « خندق » و مقاومت نيروها مواجه شد . « 3 » \r\n« عمر » فرمان داد : به سوى خيمه هاآتش بيندازيد و آنها را بسوزانيد . آنان چنين كردند . « شِمْر » آن قدر به خيمه‌ها نزديك شد كه سرنيزه‌اش خيمه‌اى راسوراخ كرد و آتشى خواست تا آن را بسوزاند . « زُهَيْر » ، فرماندهء ميمنهء سپاه امام ( ع ) با نيروهاى تحت امرش بر او تاختند . « شِمر » با تحمّل يك كشته مجبور به عقب نشينى شد . « 4 »  حمله‌ها يكى پس از ديگرى صورت مىگرفت و تنور جنگ آنچنان برافروخته بود كه به تعبير طبرى « شديدترين نبردى بود كه خدا آفريده است . » « 5 » \r\n\r\n","description":"","footnote":" ( 1 ) - بحارالانوار ، ج 45 ، ص 20 .  ( 2 ) - تاريخ الطبرى ، ج 5 ، ص 436 - 437 .  ( 3 ) - همان ، ص 438 - 439 .  ( 4 ) - همان ، ص 438 - 439 .  ( 5 ) - همان ، ص 438 - 439 . ","page_name":" 84 ","page_number":70},
  {"content":"\r\n\r\nتعداد شهداى سپاه اسلام در اين مرحله بين چهل تا پنجاه تن ذكر شده ، « 1 »  ولى كشته‌ها ومجروحان نيروى دشمن بسيار بود .\r\n\r\nآخرين نماز\r\nهنگام ظهر فرا رسيد . امام ( ع ) به يارانش فرمود : « از اينان بخواهيد كه اندكى دست از جنگ بردارند تامانماز بخوانيم . » امّا دشمن نپذيرفت . « 2 »  امام ( ع ) ناچار « نمازخوف » « 3 »  خواند .\r\nپس از آن ، باقيماندهء ياران امام ( ع ) به صورت تكى و تيمهاى دو ، سه و چهار نفره به ميدان شتافته و پس از نبردى شجاعانه به خيل شهيدان پيوستند ، تا آنجاكه به جز « بَنىهاشم » كسى باقى نماند . « 4 » \r\nپس از ياران ، اهل بيت امام ( ع ) - كه تعدادشان هفده نفر مىشد « 5 »  و همه جوان بودند - وارد پيكار شدند . نخست فرزند امام ( ع ) « علىّاكبر » به ميدان رفت و پس از نبردى دلاورانه و به هلاكت رساندن دويست تن از نيروهاى دشمن ، به شهادت رسيد . « 6 » \r\nجوانان « بنىهاشم » يكى پس از ديگرى به ميدان رفته و شهيدشدند . آخرين آنان ، « ابوالفضل ( ع ) » برادر امام ( ع ) بود . وى - كه بر اثر لياقت و نبوغ نظامى خويش ، عهده دار فرماندهى سپاه وپرچمدارى آن گرديده بود - از آغاز جنگ تا هنگام شهادت يك لحظه\r\n\r\n","description":"","footnote":" ( 1 ) - در بحارالانوار ، ج 45 ، ص 12 ، تعداد شهداى سپاه امام ( ع ) در اين مرحله پنجاه و درمناقب ابن شهرآشوب ، ج 4 ، ص 113 چهل تن - با ذكر اسامى - ذكر شده است .  ( 2 ) - ر . ك . تاريخ الطبرى ، ج 5 ، ص 439 .  ( 3 ) - در نماز خوف نمازهاى چهار ركعتى تبديل به دوركعت مىشود . نظرمشهور در كيفيّت آن به جماعت چنين است كه نيروها به دوبخش تقسيم مىشوند . گروه اوّل يك ركعت را با امام مىخوانند . امام در ركعت دوم درحال قيام توقّف مىكند . آن گروه ركعت دوّم را فرادى مىخوانند و به محل مأموريت خود باز مىگردند . گروه دوم جاى آنان را مىگيرند و ركعت اول نمازخود را با ركعت باقيماندهء امام به جماعت و ركعت دوّم را فرادى مىخوانند . « ر . ك . وسائل الشيعه ، ج 5 ، ص 479 باب 2 از ابواب صلوة خوف و مجمع البيان ، ج 3 - 4 ، ص 102 ذيل آيهء 103 از سورهء نساء »  ( 4 ) - ر . ك . الارشاد ، ص 238 و اعلام الورى ، ص 241 - 242 .  ( 5 ) - الارشاد ، ص 248 - 249 .  ( 6 ) - مقتل الحسين ، خوارزمى ، ج 2 ، ص 31 . ","page_name":" 85 ","page_number":71},
  {"content":"\r\n\r\nآرام نگرفت . علاوه بر فرماندهى و به اهتزاز در آوردن پرچم ، گاه در ميدان جنگ شركت مىكرد و بر دشمن مىتاخت .\r\nتنى چند از نيروهايش در حلقهء محاصرهء دشمن قرار گرفتند . « عباس ( ع ) » از سوى برادر مأمور شد كه آنان را نجات دهد . وى ، بىدرنگ به سوى ميدان شتافت و پس از شكستن حلقهء محاصره ، آنان را - كه همگى مجروح شده بودند - نجات داد . « 1 » \r\n« اباالفضل » پس از مشاهدهء تنهايى امام ( ع ) از آن بزرگوار اجازهء ميدان خواست .\r\nامام ( ع ) از او خواست براى تشنه كامان حرم آبى بياورد . « عباس » مشك را برداشت و به سوى « فرات » روان گرديد . چهارهزار نيروى دشمن او را احاطه كردند ؛ ولى وى ، چون شير غرّان صفهاى آنان را شكافت و وارد « شَطّ » شد . مشكش را پر كرد و بازگشت .\r\nيزيديان راه را بر او بستند . « عباس » به نبرد پرداخت . عدّهء زيادى را كشت و راه را باز كرد .\r\nدشمن كه از نبرد رو در رو با فرزند على ( ع ) احساس عجز مىكرد ، ناچار به فكر كمين افتاد . درنخستين كمين دست راست و در كمين ديگر دست چپش را قطع كردند .\r\nكمانداران نيز از هرسو او را هدف تيرهاى خود قرار دادند وباضربه‌اى كه بر تارك مقدّسش اصابت كرد از اسب بر زمين افتاد و به شهادت رسيد . « 2 » \r\n\r\nشهادت سالار شهيدان\r\nامام حسين ( ع ) با آخرين شهيد در رزمگاهش وداع كرد و با دلى افسرده ، كمرى شكسته وچشمانى گريان به خيمه‌گاه باز گشت ، ديد « شمر » خود را براى حمله به خيمه‌هاآماده مىكند . « 3 »  فرياد برآورد :\r\n« آيا كسى هست كه از حرم رسول خدا ( ص ) دفاع كند ؟ آيا يكتاپرستى هست كه دربارهء ما از خدا بترسد ؟ آيا فرياد رسى هست كه به واسطهء پاسخگويى به فرياد استغاثهء ما به خدا اميدوار باشد ؟ » « 4 » \r\n\r\n","description":"","footnote":" ( 1 ) - الكامل فى التاريخ ، ج 2 ، ص 74 و مقتل الحسين ، مقرّم ، ص 295 .  ( 2 ) - ر . ك . مقتل الحسين ، مقرّم ، ص 334 - 338 .  ( 3 ) - همان ، ص 339 .  ( 4 ) - اللهوف ، ص 50 . ","page_name":" 86 ","page_number":72},
  {"content":"\r\n\r\nبدون ترديد نداى ياريخواهى امام ( ع ) در آن شرايط به منظور حفظ جان خود و نجات از مرگ نبود ؛ چه آنكه آن حضرت مىدانست تا چند لحظهء ديگر به شهادت خواهد رسيد و اين واقعيّت را بارها در سخنانش بيان كرده بود . هدف امام ( ع ) ، ارشاد و هدايت آن گمراهان و اتمام حجّت بر آنان بود .\r\nامام سجّاد ، فرزند بيمار امام ( ع ) نداى پدر را شنيد ، درحالى كه بر عصايى تكيه داده بود از خيمه بيرون آمد تا پدر بزرگوارش را يارى رساند . امام ( ع ) به « امّ كلثوم » فرمود :\r\n« جلوى او را بگيريد ! مبادا زمين از نسل آل محمّد ( ص ) خالى گردد . » سپس زنان را به سكوت و پايدارى فراخواند و با آنان وداع كرد .\r\nطفل شيرخوارش را خواست تا باوى نيز وداع نمايد . از مشاهدهء ديدگان به گود نشستهء او و لبهاى خشكيده‌اش متأثّر شد و بر مسبّبان آن نفرين كرد ، سپس طفل را در برابر يزيديان قرارداد و ازآنان طلب آب كرد . « حَرْمَلَه » تيرى بر چلّه كمان نهاد و به سوى طفل نشانه رفت . طفل در آغوش پدر بزرگوارش به شهادت رسيد . « 1 » \r\nامام ( ع ) طفل شهيدش را دركنار ديگر شهدا گذارد « 2 »  و به ميدان بازگشت وهماورد خواست .\r\nهركس در برابر آن حضرت ظاهر مىشد به قتل مىرسيد . جمع كثيرى بدين منوال به هلاكت رسيدند . « 3 » \r\n« عمرسعد » كه چنان ديد بر يزيديان نهيب زد : « اين پسر . . . كشتارگر عرب است . از هر سوى بر وى بتازيد . » چهار هزار تيرانداز اطراف امام ( ع ) را احاطه كردند و ميان آن حضرت و اردوگاهش حائل شدند و گروهى آهنگ حرمش كردند . امام ( ع ) فرياد زد :\r\n\r\n","description":"","footnote":" ( 1 ) - مقتل الحسين ، مقرّم ، ص 341 - 342 . در مورد نام اين طفل اختلاف است . بعضى نام او را « على اصغر » نوشته‌اند « مناقب ، ج 4 ، ص 109 » ولى بعضى ديگر « عبداللّه » ضبط كرده‌اند . « الارشاد ، ص 240 . »  ( 2 ) - در بعضى منابع آمده است كه امام ( ع ) با غلاف شمشير زمين را گود و فرزندش را پس ازاقامهء نماز براودفن كرد . « مقتل الحسين ، خوارزمى ، ج 2 ، ص 33 و الفتوح ، ابن اعثم ، ج 5 ، ص 210 »  ( 3 ) - مقتل الحسين ، خوارزمى ، ج 2 ، ص 33 ومقتل الحسين ، مقرّم ، ص 345 . ابن شهر آشوب درمناقب ، ج 4 ، ص 110 رقم كشته‌هاى دشمن به دست امام ( ع ) تا اين هنگام را يكهزار نهصد و پنجاه تن ذكر كرده است . ","page_name":" 87 ","page_number":73},
  {"content":"\r\n\r\n« اى پيروان آل ابوسفيان ! اگر دين نداريد و از روز رستاخيز نمىهراسيد ، در دنياى خود آزاد مرد باشيد . . . » « 1 » \r\nدشمن با شنيدن اين سخن امام ( ع ) ، از حمله به حرم صرف نظر كرد و از هرسوى بر آن حضرت يورش برد و جنگ سختى درگرفت . « 2 » \r\nفرزند على ( ع ) بدون آنكه از مرگ فرزندان ، برادران « 3 »  و ياران ، كوچكترين خللى در اراده‌اش پديد آمده باشد ، صفهاى دشمن را مىشكافت و آنان را تار و مار مىساخت .\r\nتاريخ بشريت ، دلاور مردى چون حسين ( ع ) را سراغ ندارد كه با ديدن آن همه رنج و مصيبت ومشاهدهء ضجّه و گريهء كودكان ، يك تنه و تشنه كام بر قلب انبوه دشمن خونخوار بتازد ، و به تعبير امام سجّاد ( ع ) ، هر چه موقعّيت سخت‌تر و شديدتر گردد ، چهرهء آن حضرت درخشانتر و آرامش خاطرش بيشتر شود . « 4 » \r\nامام حسين ( ع ) بر ميمنهء سپاه « يزيد » حمله كرد و صفهايشان را شكافت و وارد « فُرات » شد . دست زير آب برد تابياشامد . نامردى - به دروغ - فرياد زد : « تو آب مىنوشى و حرمت مورد تعرض قرار گرفته است ! . » امام ( ع ) آب را از كف ريخت و شتابان به خيمه‌گاه باز گشت . « 5 » \r\nحسين بن على ( ع ) براى بار دوّم با زنان و كودكان وداع كرد و به سوى رزمگاه باز گشت ونبردى كرد كه چشم بشريّت نديده بود .\r\n« شمر » كمانداران را فرمان داد از هر سو حضرتش را تيرباران كنند . امام ( ع ) سعى مىكرد با چابكى و سپر ازگزند تيرها مصون بماند ؛ ولى تيرها آن قدر زياد بود كه تعداد زيادى بر پيكر و چهرهء مباركش نشست . با اصابت تيرى بر پيشانى و تيرديگرى بر قلب آن\r\n\r\n","description":"","footnote":" ( 1 ) - « ياشيعَةُ آلِ ابى سُفْيانَ ! انْ لَمْ يَكُنْ لَكُمْ دينٌ وَكُنْتُمْ لاتَخافُونَ الْمَعادَفَكُونُوا احْراراً فى دُنْياكُمْ . »  ( 2 ) - مقتل الحسين ، مقرّم ، ص 346 .  ( 3 ) - به جز حضرت عباس ( ع ) برادران ديگرى از امام ( ع ) مانند « عَبْدُالله » ، « جَعْفَر » و « عُثْمان » فرزندان « ام‌ُّالْبَنين » نيز در اين حادثه به شهادت رسيدند .  ( 4 ) - بحارالانوار ، ج 6 ، ص 154 .  ( 5 ) - مقتل الحسين ، مقرّم ، ص 346 - 347 . ","page_name":" 88 ","page_number":74},
  {"content":"\r\n\r\nبزرگوار ، توانى برايش نماند و قدرت رزم و دفاع از او سلب شد . ناچار از اسب بر زمين آمد . امّا يزيديان از ترس ، به آن حضرت نزديك نمىشدند .\r\n« شمر » فرياد كشيد : « منتظر چه هستيد ؟ ! كارش را تمام كنيد . » مزدوران ، بر امام ( ع ) نزديك شدند . نامردى با شمشير دست چپش را بريد . ديگرى ، ضربتى برشانهء راستش فرود آورد . سوّمى ، با نيزه بر آن حضرت تاخت ، و سرانجام « شمر » سر از پيكرش جدا كرد . « 1 » \r\nسلام و صلوات خدا و پيامبر و مؤمنان بر او ، و ياران جان نثارش ، و لعنت و نفرين ابدى بر قاتلان و مسبّبان قتلش باد .\r\n\r\n","description":"","footnote":" ( 1 ) - ر . ك . الارشاد ، 242 . ","page_name":" 89 ","page_number":75},
  {"content":"\r\n\r\n\r\nپرسش\r\n1 - امام حسين ( ع ) دربارهء مسأله ولايتعهدى يزيد چه موضعى گرفت ؟\r\n2 - عكس العمل امام حسين ( ع ) در برابر درخواست فرماندار مدينه چه بود ؟\r\n3 - امام ( ع ) در پاسخ دعوت كوفيان چه واكنشى نشان داد ؟\r\n4 - « مسلم » چه وقت قيام كرد و چرا قيامش به شكست منتهى شد ؟\r\n5 - يزيد براى جلوگيرى از نهضت امام حسين چه اقداماتى در سطح مكه انجام داد ؟\r\n6 - چرا كاروان حسينى در سرزمين كربلا متوقف شد ؟\r\n7 - سه عنصر محورى پيدايش قيام عاشورا نام ببريد .\r\n8 - امام‌حسين آخرين نماز را با يارانش چگونه اقامه كرد و پس از نماز جنگ چگونه ادامه يافت ؟\r\n\r\n","description":"","footnote":"","page_name":" 90 ","page_number":76},
  {"content":"\r\n\r\nفهرست منابع\r\nقرآن مجيد\r\nنهج البلاغه\r\nالاتحاف بحبّ الاشراف ، عبدالله بن محمّد شبراوى ، منشورات رضى - قم .\r\nالاحتجاج ، احمد بن على بن ابيطالب الطبرسى ، مؤسسه الاعلمى - بيروت .\r\nالاخبار الطوال ، دينورى ، مطبعة السعاده - مصر .\r\nالارشاد ، شيخ مفيد ، متوفى 413 ه . ق ، مؤسسّه الاعلمى - بيروت .\r\nالاستيعاب ، ابن عبدالبّر ، متوفى 463 ه . ق ، دارصادر - بيروت .\r\nالاصابة ، ابن‌حجرعَسْقَلانى ، متوفى 852 ه . ق ، دارصادر - بيروت .\r\nالامامة و السيّاسة ، ابن‌قُتَيبه‌دينورى ، متوفى 276 ه . ق ، مؤسسّه الحلبى - بيروت .\r\nابصارالعين فى انصارالحسين ، محمد بن طاهرا لسماوى ، متوفى 1370 ه . ق ، مكتبة بصيرتى - قم .\r\nابوالشّهداء ، عبّاس عقّاد ، مطبعة السعد - مصر .\r\nاثبات الوصيّة ، مسعودى ، متوفى 346 ه . ق ، مكتبة المرتضويه .\r\nاثبات الهداة ، محمدبن حسن حرّ عاملى ، دارالكتب الاسلاميه - تهران .\r\nاخبار الطوال ، دينورى / دكتر محمود مهدوى دامغانى ، نشر نى - تهران 1364 ه . ش .\r\nاسدالغابه ، ابن اثير ، مكتبةالاسلاميه - تهران .\r\nاصول مالكيّت ، احمدى ميانجى ، انتشارات اسلامى - قم .\r\nاعلام الورى ، امين‌الاسلام فضل بن حسن طبرسى ، دارالمعرفة - بيروت .\r\n\r\n","description":"","footnote":"","page_name":" 91 ","page_number":77},
  {"content":"\r\n\r\nاعيان الشيعه ، سيدمحسن امينى ، دارالتعارف - بيروت .\r\nامالى ، شيخ صدوق ، متوفى 381 ، منشورات الاعلمى - بيروت .\r\nانساب الاشراف ، بلاذرى ، مؤسسة الاعلمى - بيروت .\r\nبحارالانوار ، علّامه محمدباقر مجلسى ، موسسة الوفاء - بيروت .\r\nالبداية و النهاية ، ابن كثير دمشقى ، متوفى 774 ه . ق ، دارالكتب العلمية - بيروت .\r\nتاج العروس ، سيد محمد مرتضى الزبيدى ، دارليبيا .\r\nتاريخ الخلفاء ، جلال الدين سيوطى ، متوفى 911 ه . ق ، مطبعة السّعاده - مصر .\r\nتاريخ الطبرى ، ابوجعفر محمدبن جرير طبرى ، متوفى 310 ه . ق ، دارالمعارف - مصر .\r\nتاريخ يعقوبى ، احمد بن ابىيعقوب معروف به يعقوبى ، متوفى 392 ه . ق ، دار صار - بيروت .\r\nتتمّةالمنتهى ، شيخ عبّاس قمى ، كتابفروشى داورى - قم .\r\nتحف العقول ، ابن شعبهء حرّانى ، مؤسسةالاعلمى - بيروت .\r\nتحريرالوسيله ، امام خمينى قدّس سرّه ، انتشارات اسلامى - قم .\r\nتذكرة الخواص ، سبطبن‌جوزى ، متوفى 654 ه . ق ، مؤسسّه اهل البيت - بيروت .\r\nترجمه الامام الحسن ( ع ) ، ابن عساكر ، متوفى 571 ه . ق ، مؤسسةالمحمودى - بيروت .\r\nترجمه الامام الحسين ( ع ) ، ابن عساكر ، متوفى 571 ه . ق ، مؤسسة المحمودى - بيروت .\r\nتفسير ابن كثير ، ابن كثير دمشقى ، دارالمعرفة - بيروت .\r\nتفسيرطبرى « جامع البيان » ، محمدبن جرير طبرى ، دارالمعرفة - بيروت .\r\nتلخيص الشّافى ، شيخ طوسى متوفى 480 ه . ق ، منشورات العزيزى - قم .\r\nحياة الامام الحسن ( ع ) ، باقرشريف القرشى ، دارالكتب العلميه - قم .\r\nحياة الامام الحسين ( ع ) ، باقرشريف القرشى ، مكتبةالداورى - قم .\r\nالحياة السيّاسيّة للامام الحسن ( ع ) ، جعفر مرتضى العاملى ، 1405 ه . ق .\r\nحيوة الحيوان ، كمال الدين دميرى ، دارالفكر - بيروت .\r\nالجمل ، شيخ مفيد ، مكتبة الداورى - قم .\r\nالخرايج و الجرايح ، قطب الدين راوندى ، .\r\nذخائرالعقبى ، الحافظ محب‌ّالدين احمد بن عبدالله طبرى ، متوفى 694 ه . ق ، مكتبةالقدسى - مصر 1354 .\r\nزندگانى امام حسن مجتبى ( ع ) ، سيدهاشم رسولى محلّاتى ، انتشارات علميهء اسلاميه - تهران .\r\nسيرة الائمةالاثنى عشر ، سيدهاشم معروف الحسنى ، دارالقلم - بيروت .\r\nسنن ابن ماجه ، حافظ محمدبن يزيد قزوينى ، متوفى 275 ه . ق ، داراحياء التراث العربى - بيروت .\r\n\r\n","description":"","footnote":"","page_name":" 92 ","page_number":78},
  {"content":"\r\n\r\nسنن ترمذى ، محمدبن عيسى ترمذى ، متوفى 279 ه . ق ، مطبعة المدنى - مصر .\r\nشرح نهج البلاغه ، ابن ابى الحديد ، داراحياء التراث العربى - بيروت .\r\nالشهيد مسلم بن عقيل ، سيدعبدالرّزاق مقرّم ، شريف رضى - قم .\r\nصلح امام حسن ( ع ) ، راضىآل ياسين / آية الله سيدعلى خامنه‌اى ، مؤسسه انتشارات آسيا تهران .\r\nصلح الحسن ، شيخ راضى آل ياسين ، ناصر خسرو تهران .\r\nالصواعق المحرقة ، ابن حجر عسقلانى ، مكتبه قاهره ، مصر .\r\nالعقد الفريد ، احمدبن محمّدعبدربّه اندلسى ، دارالكتب العلمية - بيروت .\r\nعلل الشرايع ، شيخ صدوق ، مكتبه الدّاورى ، قم .\r\nعمدةالطّالب ، احمدبن‌على بن الحسين مهنا ، مطبعة الحيدريه ، نجف .\r\nعوالم العلوم ، عبدالله بحرانى ، مدرسة الامام المهدى - قم .\r\nالغدير ، علامه امينى ، دارالكتاب العربى - بيروت .\r\nالفتوح ، ابن اعثم كوفى ، متوفى 314 ه . ق ، دارالندوه - بيروت .\r\nفدك فى التاريخ ، محمدباقر صدر ، دارالكتاب - قم .\r\nفرائد السمطين ، ابن المويد جوينى / تحقيق محمد باقر محمودى ، مؤسسة المحمودى - بيروت .\r\nالفصول المهمة ، ابن‌صباغ‌مالكى ، متوفى 855 ه . ق ، منشورات الاعلمى - تهران .\r\nالكامل فى التاريخ ، ابن اثير ، متوفى 630 ه . ق ، دار صادر - بيروت .\r\nكامل الزيارات ، ابوالقاسم جعفرمحمدبن قولويه ، ميقات - قم .\r\nالكافى ، محمدبن يعقوب كلينى ، مكتبةالاسلاميه - تهران .\r\nكتاب سليم بن قيس ، سليم بن قيس عامرى ، متوفى 90 ه . ق ، دارالفنون - بيروت .\r\nكشف الغُمّه ، على بن عيسى ارْبَلى ، دارالكتاب الاسلامى - بيروت .\r\nالكُنى والاسماء ، ابوبشر دولابى .\r\nاللهوف ، سيدبن طاووس ، منشورات الرّضى - قم .\r\nمجمع الامثال ، احمد بن محمد نيشابورى ، آستان قدس رضوى - مشهد .\r\nمجمع البيان ، فضل بن حسن طبرسى ، داراحياء التراث العربى - بيروت .\r\nمفاتيح الجنان ، شيخ عباس قمى .\r\nمروج الذهب ، مسعودى ، دارالهجرة - قم .\r\nالمستدرك ، حاكم نيشابورى ، دارالفكر - بيروت .\r\nمعجم البلدان ، ياقوت بن عبداللّه حموىّ ، دارصادر - بيروت .\r\n\r\n","description":"","footnote":"","page_name":" 93 ","page_number":79},
  {"content":"\r\n\r\nمقاتل الطالبييّن ، ابوالفرج اصفهانى ، متوفى 356 ه . ق ، دارالكتاب - قم .\r\nمقتل الحسين ، خوارزمى ، متوفى 548 ه . ق ، مكتبةالمفيد - قم .\r\nمقتل الحسين ، ابى مخنف ، متوفى 152 ه . ق ، المطبعةالعلميّه - قم .\r\nمناقب آل ابيطالب ، ابن شهر آشوب متوفى 588 ه . ق ، كتابفروشى مصطفوى - قم .\r\nالمناقب ، خوارزمى ، مكتبةنينوا - تهران .\r\nنزهة المجالس ، صفورى شافعى ، بيروت .\r\nنفس المهموم ، شيخ عبّاس قمى ، مكتبة بصيرتى - قم .\r\nنور الابصار ، مؤمن بن حسن شبلنجى ، دارالكتب العلميّه - بيروت .\r\n\r\n","description":"","footnote":"","page_name":" 94 ","page_number":80},
  {"content":"\r\n . \r\n","description":"","footnote":"","page_name":" 95 ","page_number":81},
  {"content":"\r\n . \r\n\r\n","description":"","footnote":"","page_name":" 96 ","page_number":82}
  ]