[
  {"content":"\r\n\r\nنشر علم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسه سال در دربار ايران\r\nنشر علم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nسه سال در دربار ايران\r\nاز 1306 تا 1309 قمرى\r\nتأليف\r\nدكتر فووريه\r\nطبيب مخصوص ناصرالدين شاه\r\nترجمه\r\nعباس اقبال\r\nتهران - 1385\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nفووريه ، ژوآنس ، 1842 - 1895 ؟ م\r\nسه سال در دربار ايران از 1306 - 1309 قمرى / تأليف فووريه طبيب مخصوص ناصرالدين شاه ؛ ترجمه عباس اقبال آشتيانى . - تهران : علم ، 1384 .\r\n386 ص .\r\nISBN 964 - 405 - 565 - 0\r\n1 . فووريه ، ژوآنس ، 1842 - 1895 ؟ - - خاطرات . 2 . ناصرالدين قاجار شاه ايران ، 1247 - 1313 ق . 3 . ايران - - تاريخ - - قاجاريان ، 1193 - 1343 ق . 4 . ايران - - دربار و درباريان . 5 . ايران - - سير سياحت - - قرن 13 ق . 6 . ايران - - روابط خارجى - - قرن 13 ق . الف . اقبال آشتيانى ، عباس ، 1275 - 1334 - مترجم . ب . عنوان .\r\n3 آ 9 ف / 1378 DSR\r\n0745092 / 955\r\n1384\r\nكتابخانه ملى ايران 25708 - 84 م\r\nنشر علم\r\nسه سال در دربار ايران ( از 1306 تا 1309 قمرى )\r\nتأليف : دكتر فووريه ( طبيب مخصوص ناصرالدين شاه )\r\nترجمه : عباس اقبال\r\nحروفچينى : پليكان\r\nنوبت چاپ : چاپ اول 1385\r\nتيراژ : 2200 نسخه\r\nچاپخانه : چاوشگران نقش\r\nشابك 0 - 565 - 405 - 964\r\nISBN 964 - 405 - 564 - 0\r\nناشر : نشر علم\r\nهمهء حقوق محفوظ است .\r\nتهران : خيابان انقلاب - مقابل دانشگاه تهران ، شماره 1358 تلفن : 66460667\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست\r\nمقدمه ناشر 9\r\nمقدمه مترجم 11\r\nمقدمه مؤلف 13\r\nفصل اول : از فرانسه تا ايران به همراهى اعليضرت ناصر الدين شاه 15\r\nفصل دوم : در ايران ، آذربايجان و عراق عجم 48\r\nفصل سوم : تهران ، ارك و عمارات آن ، وضع شهر 101\r\nفصل چهارم : قصور ييلاقى و شكارگاه‌هاى شاهانه ، البرز و مازندران 153\r\nفصل پنجم : امتياز دخانيات ، اغتشاشات و هيجان مردم 214\r\nفصل ششم : مسافرت به فراهان ، وباى عام 246\r\nفصل هفتم : مراجعت به فرانسه ، گيلان ( از رشت به بندر مارسى ) 291\r\nتصاوير 313\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء ناشر\r\nخاطرات دكتر فووريه فرانسوى در سه سالى كه نامبرده در دربار ناصر الدين شاه به سر برد ، با همان ترجمه شادروان عباس اقبال - ولى با رسم الخط و ويرايش امروز - به خدمت اهل مطالعه و دوستداران تاريخ ايران تقديم مىشود .\r\nالبته اين كتاب از نظر تاريخى مستندات زيادى ندارد ولى كمك مىكند به اينكه تا حدودى با مسائل حاشيه‌اى جارى در دربار ناصر الدين شاه - و نه آنچه در سراسر كشور ايران مىگذرد - آشنا شويم .\r\nبه دليل عدم شناخت فووريه از مسائل مذهبى و ناآشنايى او با اوضاع اجتماعى ايران و همچنين تعصب وى عليه اسلام و شيعه ، نامبرده دچار برخى تناقض‌گويىها شده كه اشاره به برخى از اين تناقضات را ضرورى مىدانيم . مثلا ، وى با مراسم عاشوراى حسينى و اعياد مذهبى برخوردى ناموجه دارد و حتى در برخى موارد ، ايرانيان را به خاطر اعتقادات عميق مذهبى مورد استهزا و تحقير قرار مىدهد ، در حالى كه در جايى ديگر كه مخالفت مذهبيون با قراردادهاى استعمارگرانه انگليسى ، به عنوان مثال ، موجب لغو امتياز تنباكو مىشود ، مؤلف لحنى ديگر پيدا مىكند . به طور قطع ، واضح است كه ديدگاه او نسبت به دين اسلام - و به خصوص مذهب شيعه - نظرى مثبت نبوده و اگر در جاهايى به تمجيد مذهب رو مىآورد ، در واقع ، همان جاهايى است كه مذهب عليه نفوذ رقيب ديرينه آنها - يعنى انگليس - برخاسته است .\r\nاز نظر مؤلف ، مردم ايران مردمى بىسواد ، خرافاتى ، فاقد شعور اجتماعى و فرهنگى - و حتى قسى القلب - بودند و فقط ناصر الدين شاه و معدودى از افراد فرانسه رفته از شعور و فرهنگ ، و حتى محبت و رأفت قلب ، برخوردارند . همين برخورد تعصب‌آميز با ايران و ايرانى است كه اين خاطرات را فاقد هر گونه ارزش تاريخى مىكند و به همين\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدليل ، بر خود واجب مىدانيم به خوانندگان عزيز يادآورى كنيم كه اين اثر را فقط براى آشنا شدن با حوادث دربار ناصر الدين شاه بخوانند و اظهار نظرهاى مؤلف در مورد فرهنگ و آداب اجتماعى و مذهبى و طبقه‌بندىهاى مردم از نظر مذهبى را فاقد هرگونه ارزش بدانند .\r\nمهر 1385 نشر علم\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمهء مترجم\r\nكتاب شيرينى كه ترجمهء آن از نظر خوانندگان محترم مىگذرد و حاوى بسى مطالب تاريخى راجع به اواخر سلطنت ناصر الدين شاه است به توسط يك تن طبيب فرانسوى كه شاهد عينى بسيارى از وقايع بوده به رشتهء تأليف در آمده است .\r\nدر اين ترجمه كمال احتياط و دقت به خرج داده شده است تا هيچ نكتهء آن از قلم نيفتد و در اداى مقصود مؤلف اصلى اخلالى روى ندهد .\r\nالبته بعضى از معلومات و اطلاعات اين مؤلف به وجود نهايت سعى كه در جمع‌آورى مطالب صحيحه به خرج داده خالى از اشتباه و مسامحه نيست . ما هر جا كه به نكته‌اى از اين قبيل برخورده‌ايم به عدم صحت آن اشاره كرده‌ايم .\r\nدر ترجمهء كتاب « سه سال در دربار ايران » ما هيچ قصد و غرضى جز كمك به روشن شدن تاريخ ايران نداشته‌ايم . اگر احيانا قسمتى از اطلاعات و حكميت‌هاى مؤلف اصلى كتاب پسند بعضى از خوانندگان نيفتد يا آنها به عقيدهء خود صحيح نيابند بحثى بر ما نيست .\r\nبا اين حال اگر كسى در اين باب‌ها نظرياتى داشته باشد به شرط آنكه آن نظريات با مدارك و اسنادى همراه باشد ما باز هم براى خدمت به روشن شدن تاريخ ايران در قرن اخير آنها را با كمال امتنان مىپذيريم و در مجلهء يادگار يا جايى ديگر منتشر مىنماييم .\r\nاسفند ماه 1325 عباس اقبال\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه مؤلف\r\nمن كه مدت چند سال طبيب مخصوص اعليحضرت ناصر الدين شاه و شاهد عينى زندگانى روزانهء او بوده‌ام چيزهايى ديده‌ام كه نه تنها هيچ مسافرى نمىتواند بر آنها اطلاع يابد بلكه آگاهى از آنها بر هر كسى نيز كه در ايران مقيم شده باشد مشكل است . اين سفرنامه شرح همان مشاهداتى است كه ديگران از آنها اطلاعى ندارند و آن در حكم پرده‌اى است كه كم و بيش حقايق مربوط به شاه ايران در آن نقاشى شده .\r\nايران كشورى است كه با وجود بروز افكار جديده ، آداب و عادات مردم آن‌چنان ثابت و لا يتغير مانده كه مىتوان آنها را عين عادات و آداب اجداد ايشان دانست ؛ بلكه شايد اولاد ايشان نيز از آنها دست برندارند .\r\nبا وجود آن كه در اين يادداشت‌هاى روزانهء كتبى سعى شده است كه نهايت دقت رعايت شود ، محتاج به تذكار نمىدانم كه در اين نوشته ، كاملا اسرار شغل خود را نگاه داشته و نسبت به ناصر الدين شاه كه مردى تيز هوش و خوش‌ذات بود و در تمام حوادث به من نيكى كرده است رعايت كمال احترام را نموده‌ام .\r\nاميدوارم كه اين اوراق دفتر خاطرات من به جغرافيا و تاريخ ايران كه در ادوار مختلفه در آن باب كتاب‌هاى بسيار نوشته‌اند ، كمكى كند و سعادت آن را داشته باشد كه خواننده را نيز سرگرم نمايد و براى او مفيد افتد .\r\nدكتر فووريه\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nفصل اول از فرانسه تا ايران به همراهى اعليحضرت ناصر الدين شاه\r\nاگر سفرنامهء اعليحضرت ناصر الدين در 1306 - 1307 ( 1889 ) روزى چاپ شود « 1 » ، اين سطور كه آن را مترجم اول شاه لطفا براى من ترجمه كرده است در آنجا ديده مىشود : « امروز حكيم باشى طولوزان يك حكيمى را به حضور ما آورد كه اسمش فووريه است ، اين حكيم فرانسوى است و مدتى در نزد پرنس منتگرو بوده اين اوقات به پاريس آمده و لباس نظامى پوشيده معلوم مىشود حكيم نظامى است . جوان خوش بنيهء خوش‌روى زرنگى است . چون خود طولوزان مىخواهد چند ماهى در پاريس بماند براى ما حكيمى آورده است كه نايب خود شود و در خدمت ما باشد . »\r\nهمانطور كه گفته شد در دوم ذى الحجه 1306 ( اول اوت 1889 ) پس از آن كه وزارت خارجه مرا رسما تحت اختيار شاه قرار داد به او معرفى شدم شاه در حالى كه تبسمى بر لب داشت به من دست داد و اين چهار كلمه را به فرانسه ادا نمود : « شما طبيب من هستيد » .\r\nاين بود علت اين كه من به همراه اعليحضرت پادشاه ايران به طرف آن مملكت روانه شدم . « 2 »\r\n\r\n\r\n","description":"","footnote":"\r\n( 1 ) - مقصود سفر سوم ناصر الدين شاه به فرنگستان كه از 12 شعبان 1306 تا 24 صفر 1307 قمرى طول كشيده و سفرنامهء آن در 1309 در بمبئى چاپ شده ( مترجم ) .\r\n( 2 ) - در تاريخ 27 شوال ( 29 ژوئن ) به محض اين كه من از خدمت اعليحضرت پادشاه مونتگرو ( قره‌طاغ ) مرخص و از شغل طبابت دربار او معاف شدم وزارت امور خارجه كه من هنوز عضويت آنجا را داشتم به من اطلاع داد كه من به سمت طبيب مخصوص اعليحضرت پادشاه ايران انتخاب شده‌ام .\r\n","page_name":" 15 ","page_number":15},
  {"content":"\r\n\r\n\r\n10 اوت 1889 - 12 ذى الحجه 1306\r\nساعت دو بعد از ظهر از پاريس به طرف بلفور حركت كرديم و اين در موقعى بود كه نمايشگاه 1889 به آخرين حد شهرت و ترقى خود رسيده بود .\r\nدر گرتز « 1 » دختر جوانى يك دسته روزنامه به شاه تقديم كرد ، شاه از ميان آن دو شماره از ايلوستراسيون انتخاب نمود و در مقابل يك اشرفى به او داد .\r\nجمعيتى انبوه در اطراف ايستگاه تروا « 2 » ازدحام كرده و بچه‌هاى كوچك از درخت‌ها و بعضى ديگر از تيرهاى تلگراف بالا رفته بودند ، تمام اين مردم تا وقتى كه ما از نظرشان غائب شديم در كمال خوشحالى فرياد مىزدند : « زنده باد شاه » .\r\nناصر الدين شاه با اين كه به اين تظاهرات محبت‌آميز پاريسىها عادت داشت از ديدن اين منظرهء غير منتظره متعجب و مشعوف شد به طورى كه حالت جدى خود را از دست داد و وقتى كه اين جست‌وخيزهاى مهرانگيز بچه‌ها را ديد به قهقهء تمام خنديد .\r\nوقتى كه به كلى از آبادى دور شده بوديم قطار راه آهن غفلة ايستاد : كاركنان قطار با كمال اضطراب مىرفتند و مىآمدند و به دقت هر اطاقى را تحت نظر تفتيش مىآوردند ، مسافرين هم همه بيرون آمده و از يكديگر مىپرسيدند كه چه خبر است ؟ آخر كار معلوم شد كه عزيز السلطان سوگلى اعليحضرت از راه شيطنت يا براى تفريح علامت خطر قطار را به حركت آورده و قطار به همين علت ايستاده است .\r\nدر وزول « 3 » موقعى كه قطار كمى توقف كرد من وقتى پيدا كردم كه با اقوام كه از سو « 4 » مسقط الرأس من آمده بودند ديده‌بوسى و خداحافظى كنم . تصور ايشان اين بود كه ديگر مرا نخواهند ديد چه ايشان هميشه در صحبت‌هاى خود مىگفتند كه « ايران در آخر دنيا واقع شده » .\r\nدر ايستگاه بلغور شامى به ما داده شد و نيمه شب دوباره سوار قطار شديم و از گوشهء مملكت سويس گذشتيم و ساعت يازده به كشور ( باد ) رسيديم .\r\nشاه كه علاقهء قلبى به من دارد نمىخواست كه به هيچ نقطه‌اى از خاك آلزاس كه حقا سرزمينى فرانسوى و حاليه در تصرف آلمان است قدم بگذارد و از اين راه داخل آلمان شود .\r\n\r\n\r\n","description":"","footnote":"\r\n( 1 ) .  Gretz \r\n( 2 ) .  Troyes \r\n( 3 ) .  Vesoul \r\n( 4 ) .  SauLx \r\n","page_name":" 16 ","page_number":16},
  {"content":"\r\n\r\nروز اول سفر به اين وضع خوش گذشت و نويدى بود براى روزهاى بعد . در قسمتى از قطار كه من بودم چهار نفر بوديم ، از سه نفر همراه من دو نفر پيشخدمت مخصوص بودند و ديگرى منشى سفارت ، هر سه فرانسه را خوب تكلم مىكردند و بسيار مهربان بودند .\r\nسرتيپ ابو الحسن خان و سرتيپ احمد خان دو تن كرد جوانى هستند كه چشمان و موهاى سياه ايشان از نژاد آنان حكايت مىكند ، اولى مردى خوش‌رو و بشاش است و دومى داراى ظاهرى جدى است . اين دو تن با اين كه با يكديگر در كمال صفا هستند سعى دارند كه در خدمتگزارى و جان‌نثارى نسبت به پادشاه متبوع خود بر يكديگر تفوق حاصل كند . ميرزا رضا خان كه منشى سفارت ايران در پطرزبورگ است چنين به نظر مىرسد كه آينده‌اى درخشان داشته باشد زيرا كه خاطر صدر اعظم را به خود جلب كرده و صدر اعظم هم در نظر دارد كه مقام سياسى مهمى در عهدهء او بگذارد .\r\n\r\n11 اوت - 13 ذى الحجه\r\nگراندوك مملكت باد كه ما در قصر جديد وى مهمان او هستيم چنين به نظر تمام ما رسيد كه از اين پذيرايى راضى نيست و كارى را كه بيگارى مىماند در عهده گرفته . با اين حال در اين شش روز طولانى كه ما مهمان او بوديم در پذيرايى از اعليحضرت شاه ايران و خوش كردن اوقات او از هيچ چيز مضايفه نكرد و با شام‌هاى قابل و آتش‌بازى و نمايش تئاتر و مجالس حقه‌بازى و گردش در هايدلبرگ « 1 » و شكار در جنگل سياه اوقات شاه را به خوشى گذراند .\r\nباد امروزى آن شهر پرجمعيت سابق كه مردم در آنجا به قمارهاى مختلف سرگرم مىشدند نيست . خيابان‌هاى ليشتن هاله « 2 » و ترينكهاله « 3 » و عمارتى كه به « خانهء صحبت » موسوم است چندان جمعيتى ندارند و امروز در چشم كسانى كه سابقا در پاى ميز قمار آنجا به قصد بردن ثروتى هنگفت مىآمدند خالى مىآيد . معهذا اصلاحاتى كه در اين مدت در كار حمام‌هاى اين شهر ، مخصوصا حمام‌هاى فردريك پيش آمده قابل ملاحظه است ليكن براى دلباختگان قمار اين جمله هيچ لطفى ندارد تا آنها را به جاى\r\n\r\n\r\n","description":"","footnote":"\r\n( 1 ) .  Heidelberg \r\n( 2 ) .  Lichtenhalle \r\n( 3 ) .  TrinKhalle \r\n","page_name":" 17 ","page_number":17},
  {"content":"\r\n\r\nقمارخانه‌هاى سابق به چيزى بشمارند .\r\nدر سر شام شاهانه كه در اينجا منعقد بود من مايين دو سرتيپ بودم ، يكى كه دائما صورتش در حركت بود در تمام مدت صحبت مىكرد و مدعى بود كه در قشون فرانسه دوستانى دارد ، بر عكس ديگرى كه چهره‌اى تيره داشت حتى به فكر يك خنده نيز نيفتاد و در تمام مدت صرف غذا يك كلمه هم از زبان او شنيده نشد مثل اين كه در اين باب دستورى به او داده شده بود .\r\nبر گردن گراندوك نشان تمثال همايون مزين به الماس كه عاليترين نشان‌هاى ايرانى است آويخته بود و اين نشان را شاه در اين سفر به گراندوك عطا كرده است .\r\nشاهزاده ماكزيميلين برادر زادهء گراندوك كه عادة او را ماكس مىگويند و جوان رشيدى است خوش‌اندام و ظاهرا از پوشيدن لباس پروسى در پوست نمىگنجد پس از صرف شام پيش من آمد و با من به صحبت مشغول شد و علت اين التفات مخصوص او نسبت به من اين بود كه من مدتى طويل در مونتگرو مانده بودم و او نيز آنجا را مىشناخت . صحبت ما بيشتر راجع بود به آن مملكت و سكنه و خانوادهء سلطنتى آنجا مخصوصا شاهزاده خانم ميليتزا « 1 » كه به تازگى با گراندوك پيز نيكولايويچ ازدواج كرده بود و خواهرش شاهزاده خانم آناستازى « 2 » يا ( استان ) نامزد شاهزاده رومانوسكى « 3 » دوك مملكت لويش تن برگ « 4 » بود .\r\nاين شاهزاده به من گفت كه از طرف مادر با امير رومانوسكى منسوب است و من اين مطلب را از علاقه‌اى كه او در تحصيل اطلاعاتى راجع آناستازى شاهزاده خانم مونتنگرويى ظاهر مىكرد كاملا درك كرده بودم .\r\nشب‌نشينى ما با تماشاى جلسهء حقه‌بازى كه در تالار معروف به عمارت صحبت ترتيب داده شده بود و ما براى تماشاى آن از وسط شهر باد كه چراغان بود گذشتيم به انجام رسيد .\r\nقصر قديمى هايدلبرگ كه روز ديگر بايد در آنجا منزل كنيم ظاهرا توجه شاه را جلب كرده بود . پس از آن كه تاريخ آنجا را براى او نقل كردند و دانست كه فرانسويان در خرابى آن بىدخالت نبوده‌اند به من نگاهى ملعنت‌آميز كرد و سر خود را آهسته جنبانيد .\r\n\r\n\r\n","description":"","footnote":"\r\n( 1 ) .  Militza \r\n( 2 ) .  Anastasie \r\n( 3 ) .  RomanovsKy \r\n( 4 ) .  Leuchtenberg \r\n","page_name":" 18 ","page_number":18},
  {"content":"\r\n\r\nبا اين كه آثار بديع اين خرابه‌ها و منظره‌اى كه در روى مهتابىها در جلوى چشم پيدا بود شاه را به تحسين وا داشت ديدن خمرهء بزرگى كه يك دخمه را پر كرده بود آتش شوق و تحسين او را سرد كرد .\r\nبا اين همه شاه وقتى كه در ميان ادعيهء كهنه و كتاب‌هاى قديمى مقدار زيادى نسخ فارسى ديد خيلى تعجب كرد . در همين دار الفنون در يك دفترى كه براى ثبت يادگار مردمان بزرگى كه از آنجا ديدن مىكردند تهيه و به شاه تقديم شده بود ناصر الدين شاه بدون اين كه تعارفى كند به فارسى چنين نوشت : « به يادگار ديدار من از دار الفنون هايدلبرگ » .\r\nقبل از اين كه به شكار جنگل سياه بپردازيم شاه شاهزاده منچيكوف را كه در باد ايام ييلاق خود را مىگذراند پذيرفت و من بعد از شورول « 1 » صد ساله مردى به اين فرتونى نديده بودم . چنين مىگفتند كه اين شخص مورد محبت اهالى ايران است زيرا كه پدرش مدت‌ها در آنجا مأموريت داشته .\r\n\r\n17 اوت - 19 ذى الحجه\r\nبعد از مبادلهء نشان‌ها باد را ترك كرديم . در كارلسروه براى آن كه گراندوك را پياده كنيم توقف نموديم سپس از اشتوتكارت گذشته شب را در يك كاخ غير مسكون و مرطوبى كه شايسته بود آن را تنهايى محض نام گذارند در حوالى شهر در ميان پارك بزرگى گذرانديم . فرداى آن قصر ويلهما « 2 » را كه به سبك غربى ساخته شده و در آن مقدارى اسلحه‌هاى شرقى موجود است بازديد كرديم . شب را در كانستاد « 3 » كه به خاطر ما چراغانى و آتش‌بازى و ضيافتى در آنجا دائر بود مانديم و روز 22 ذى الحجه 1306 شب هنگام به مونيخ رسيديم .\r\n\r\n20 اوت - 22 ذى الحجه\r\nمن به مونيخ آشنا بودم چه چندين بار در آنجا توقف كرده بودم . اين شهر كه پايتخت باوير كه در وسط جلگهء باتلاق‌زارى واقع شده فقط از همين جهت قابل تماشاست . هر\r\n\r\n\r\n","description":"","footnote":"\r\n( 1 ) .  Chevreul \r\n( 2 ) .  Wilhelma \r\n( 3 ) .  Canstadt \r\n","page_name":" 19 ","page_number":19},
  {"content":"\r\n\r\nكسى مىداند كه آنجا براى علاقه‌مندان به آب جو بهشتى است معهذا براى كسى كه كم مسافرت كرده باشد از لحاظ آثار هنرى قابل ملاحظه است چه تمام سبك‌هاى مختلف معمارى در بناهاى قابل توجه آن به كار رفته و موزه‌هاى آن پر است از آثار و صنايع دوره‌هاى مختلف و كتابخانهء مهم آن از ثروتمندترين كتابخانه‌هاى دنياست .\r\nدولت اعليحضرت اوتون به هيچ‌گونه مراسم رسمى دست نزد به همين جهت شاه هم روز 22 ذى الحجه ( 20 اوت ) ديگر در آنجا نماند .\r\n\r\n21 اوت - 23 ذى الحجه\r\nقبل از رسيدن به سالسبورگ براى اين كه قصر ناتمام لويى پادشاه ديوانهء باوير را در روى درياچهء شيم « 1 » ببينيم راه خود را بدان طرف كج كرديم . اين شخص كه ثانى اتنين وزغ افسانهء لافونتن است خود را همتراز لويى چهاردهم دانسته و خواسته است كه مانند قصر لوور براى خود قصرى تهيه كند .\r\nاما بايد از حق نگذشت كه اگر كوشش بيجايى كرده اقلا محل خوبى را انتخاب نموده است - اگر چه بناى او مضحك است ولى محل آن دلفريب است به همين جهت است كه شاه از زيبايى منظرهء آن لذت بسيار مىبرد .\r\nچقدر متعجب شدم وقتى كه در ميان هيأتى كه از طرف اعليحضرت فرانسوا ژوزف براى عرض سلام به شاه در موقع ورود به خاك اتريش آمده بودند سرتيپ تومل « 2 » را شناختم . اين شخص را من هنگامى كه به عنوان نمايندهء نظامى در جنگ‌هاى ما بين ترك‌ها و قره‌طاغىها به آنجا آمده و درجهء سرهنگى داشت شناخته بودم . به محض اين كه مرا ديد فرياد كرد : « دكتر شما هستيد » چون از قطار پياده شدم در گردن من آويخت و به من گفت كه فعلا وزير مختار اتريش در ايران است و به مرخصى آمده و در تمام مدت اقامت شاه در اتريش در ركاب او خواهد بود .\r\n\r\n\r\n","description":"","footnote":"\r\n( 1 ) .  Chiem \r\n( 2 ) .  GeneraI TummeI \r\n","page_name":" 20 ","page_number":20},
  {"content":"\r\n\r\n\r\n22 اوت - 24 ذى الحجه\r\nما اكنون در سالسبورگ وطن موزار « 1 » هستيم چون شاه تنها به هلبرون « 2 » رفته من مىتوانستم مدت فراغت را در شهر گردش كنم و من هم پيش خود تشخصى بفروشم به همين جهت ابتدا به سراغ منزلى رفتم كه اين سازندهء عاليمقام در آن پاى به عرصهء وجود نهاده بود . از خود مىپرسيدم كه آيا اين خانهء محقر كه آن نابغهء بزرگ در كودكى اولين قطعات خود را در آن نواخته گرانبهاترين خانه‌هاى اين شهر نيست ؟ آنچه محقق است اين است كه پس از ديدن قصر قديمى قرن شانزدهم يا كليساى بزرگ قرن هفدهم كه نمونهء كوچكى از كليساى سن‌پير شهر رم است و ساير كليساها و صومعه‌ها خاطرهء خانهء موزار هيچ وقت از ذهن شخص بيرون نمىرود .\r\nدر انتهاى پل سالتساخ « 3 » در ساحل راست رودخانه خانهء معروف ديگرى است كه طبيب دانشمند پاراسلس « 4 » در آن سكونت داشته . وى در سويس متولد شده و قبرش در سالسبورگ در كليساى سن سباستين « 5 » است ولى آرامگاه موزار كجآست آيا در وين است ؟ و اگر آنجاست در چه محلى ؟\r\n\r\n23 اوت - 25 ذى الحجه\r\nاز سالسبورگ بدون اين كه راه را كج كنيم يك‌سره به وين رسيديم . ورود ما در روز 23 اوت در ساعت سه به پايتخت اتريش مصادف شد با تشريفات باشكوهى كه معمول خاندان سلطنتى هابسبورگ است .\r\nكالسكه‌هاى دربار با سورچيان و شاطرهايى كه شلوارهاى كوتاه در پا و كلاه‌هاى سه‌شقه و سفيد بر سر داشتند ما را از ميان دو صف سرباز كه جمعيتى آرام و زياد آنها را احاصله كرده بودند به سوى كاخ شاهانهء هوفبورگ « 6 » بردند .\r\nبعد از معرفى معمولى امپراتور بر يكىيكى از اعضاء هيأت نظر انداخت ، وقتى كه لباس مخصوص مرا ديد گفت : « شما كه طبيب فرانسوى هستيد » سپس به سوى من آمد و در بين گفتگو از وضع كار و خدمت من پرسيد . اين عمل ملاطفت‌آميز البته در قلب\r\n\r\n\r\n","description":"","footnote":"\r\n( 1 ) .  Muzart \r\n( 2 ) .  Hellbrunn \r\n( 3 ) .  Satzach \r\n( 4 ) .  Paracelse \r\n( 5 ) .  Saint - Sebastien \r\n( 6 ) .  Hofburg \r\n","page_name":" 21 ","page_number":21},
  {"content":"\r\n\r\nحساس فرانسوى من بىتأثير نماند .\r\nاغلب ما در هوفبورگ با كمال جلال منزل گرفتيم ، من به تنهايى يك عمارت سه اطاقه در قسمت پايين قصر در اختيار داشتم .\r\nعصر فرداى آن روز در ساعت شش شام مجللى براى پذيرايى صد نفر در دربار داده شد .\r\nاعليحضرت ناصر الدين شاه در سمت راست و اعليحضرت فرانسوا ژوزف در سمت چپ بر سر ميز شام كه به شكل نعل اسب ترتيب داده شده بود رياست مىكردند و در هر طرف اين دو پادشاه نمايندگان خانوادهء سلطنتى مركب از چهار آرشيدوك و شش تن از خانم‌هاى ايشان ديده مىشد .\r\nبقيهء مهمانان عبارت بودند از صاحب منصبان عاليرتبه و وزراء و صاحب منصبان ارشد و پنج نفر خانم و ده دوازده نفر از ايرانىها و همين قدر هم از سيامىهايى كه در آن موقع براى انجام مأموريتى به وين آمده بودند . در بين اين اشخاص كسانى كه از ديگران متشخص‌تر محسوب مىشدند عبارت بودند از آرشيدوك شارل‌لويى برادر امپراطور و آرشيدوك رنيه « 1 » عمومى شاه و شاهزاده هوهنلوهه « 2 » وزير دربار و كنت كالنوكى « 3 » وزير خارجه و كنت تافه « 4 » وزير داخله .\r\nشاهزاده هوهنلوفه در وسط ميز روبه‌روى اعليحضرتين و در طرف راست او وزير مختار ايران در اتريش آقاى نريمان خان و در طرف چپش وزير مختار سيام فيا دامرونگ « 5 » نشسته بودند جاى من نيز بين وزير تجارت دوباكهم « 6 » و سرتيپ لدرر « 7 » معين شده بود .\r\nنزديك به تمام شدن غذا چنين فهميديم كه تالار مشرف بر سفره‌خانه كم‌كم پر از جمعيت مىشود بعد دانستيم كه اينان مهمانان مخصوصى هستند كه براى تماشاى ما آمده‌اند .\r\nامپراطور چون فردا صبح از وين مىخواست حركت كند ديگر بعد از شام تشريفاتى نبود به همين جهت امپراطور اجازهء مرخصى خواست و ما هم از آنجا بيرون آمديم اما اين سفر بهانه‌اى بيش نبود چه در حقيقت امپراطور يا بر اثر واقعهء سوزناك مرگ رودلف\r\n\r\n\r\n","description":"","footnote":"\r\n( 1 ) .  Renier \r\n( 2 ) .  Hohenlohe \r\n( 3 ) .  KalnoKy \r\n( 4 ) .  Taaffe \r\n( 5 ) .  Phya Damrong \r\n( 6 ) .  de Buquehem \r\n( 7 ) .  Lederer \r\n","page_name":" 22 ","page_number":22},
  {"content":"\r\n\r\nوليعهد اطريش كه در 30 ژانويه 1889 اتفاق افتاده بود يا به عللى ديگر ميل داشت كه شاه ايران هر چه زودتر از وينه برود و اين بىميلى را ممكن بود از طرز دست دادنش كه فقط با فشار كمى انجام گرفت حدس زد .\r\nروز 25 در كاهلنبرك « 1 » كه از آنجا شهر وينه و شط دانوب منظرهء زيبايى دارد گذشت در اينجا من به آرشيدوك برخوردم كه فوق العاده عصبانى و دلخسته بود كه چرا نمىتواند با شاه ايران به فرانسه يا آلمانى تكلم كند . وى بعد از اين كه نتوانسته بود به آلمانى با شاه صحبت كند به زبان فرانسه خواسته بود كه شرح مناظرى را كه در مقابل نمايان بود بيان نمايد ولى هر با متوجه مىشد كه شاه نفهميده است . حقيقت قضيه اين بود كه شاه به زبان فرانسه كم آشناست و در تكلم به آن عاجز است ، كلماتى مقطع ادا مىكند و گاهى هم جملهء كوتاهى مىپراند ولى نمىتواند بىوسيلهء مترجم به مكالمه ادامه دهد .\r\nخوشبختانه من سابقا در سر فرصت شهر وينه را در سال 1874 ديده و در سال 1888 هم تجديد ديدارى از آن كرده بودم اين است كه اين دفعه چندان وقتم تنگ نيست وينه اگر چه روزبه‌روز بر زيبايى آن افزوده مىشود باز هنوز يك شهر اشرافى است به همين نظر يك نفر پاريسى خود را در آنجا غريب مىيابد چه در اينجا بولوارهاى پاريس و زندگانى شب‌هاى آن را به هيچ وجه نمىبيند مثلا در ساعت ده شب ديگر هيچ تماشاخانه‌اى باز نيست كوچه‌ها خلوت است و ساكنين شهر همه در خانه‌هاى خود به صرف شام مشغولند .\r\n\r\n26 اوت - 28 ذى الحجه\r\nاز وينه پايتخت امپراطورى به بوداپست پايتخت مجارستان رفتيم . همه مىدانند كه ممالك اطريش و مجارستان مركب از چندين مملكت كوچك و بزرگ است كه سر هم رفته مجموعهء آن بىشباهت به لباس وصله وصله‌اى دهاتىها نيست .\r\nبر روى دانوب به كشتى بزرگ « ايريس » كه در اختيار ما گذاشته شده بود سوار شديم و ساعت هشت صبح وينه را ترك گفته در طى دوازده ساعت به جانب بوداپست پيش\r\n\r\n\r\n","description":"","footnote":"\r\n( 1 ) .  Kahlenberg \r\n","page_name":" 23 ","page_number":23},
  {"content":"\r\n\r\nرانديم و سفرى طويل و يك‌نواخت را به انجام رسانديم اگر چه جزاير پر درختى كه در سر راه است مخصوصا لوباو « 1 » در حد خود زيباست ولى چون چشم‌انداز انسان را محدود مىكند خالى از لطف به نظر مىرسد .\r\nهاين بورگ « 2 » به علت حصارها و برج‌هاى قديمى كه دارد قابل توجه است همچنين قدرى پايين‌تر خرابه‌هايى كه برفراز صخرهء تيزى واقع است بىتماشا نيست .\r\nدر رسيدن به شهر پرسبورگ « 3 » دانستيم كه به خاك مجارستان قدم گذاشته‌ايم . اگر چه تاج زرين سلاطين قديم مجار همچنان بر فراز كليساى مخصوص اين پادشاهان مىدرخشد ليكن قرن‌هاست كه ديگر پادشاهى از نژاد مجار در اين محل تاجگذارى نكرده و مجارها از نعمت استقلال محروم شده‌اند و همه نيز از اين پيش آمد متأسفند .\r\nاز اين محل تا بوداپست سواحل شط هموار است و مناظر اطراف تقريبا عين همان مناظر سابق است جز اين كه در بعضى نقاط مثلا در قسمت بين گران « 4 » و وايتزن « 5 » معبر شط چون از ميان دو كوه گچى مىگذرد تنگتر مىشود . بر روى هم مناظر اين سواحل هر قدر هم زيبا باشد باز چيزى نيست كه خاطر فريب شود و ملالتى را كه از كند رفتن كشتى دست مىدهد از ياد ببرد .\r\n\r\n27 اوت - 29 ذى الحجه\r\nپايتخت مجارستان شهر بزرگ و زيبايى است و از دو شهر كه هر يك بر يك طرف دانوب ساخته شده مركب است - اولى يعنى « بودا » در ساحل راست مشرف بر دانوب بنا شده و محلاتى كهنه و قصر عظيمى از ابنيهء قديمه دارد كه تركان عثمانى چندين بار آن را خراب كرده‌اند .\r\nشهر ديگر يعنى « پست » بر عكس داراى محلاتى تازه‌ساز است و تقريبا تمام فعاليت پايتخت مجارستان در اين قسمت صورت مىگيرد . دو شهر بودا و پست را پل معلقى به يكديگر مرتبط مىسازد و در حقيقت اين پل آنها را به صورت شهر واحد عظيمى در مىآورد .\r\n\r\n\r\n","description":"","footnote":"\r\n( 1 ) .  Lobau \r\n( 2 ) .  Hainbourg \r\n( 3 ) .  Persbourg \r\n( 4 ) .  Gran \r\n( 5 ) .  Waitzen \r\n","page_name":" 24 ","page_number":24},
  {"content":"\r\n\r\nمىآورد .\r\nهمين كه به قصر مجمع علمى وارد شديم شخصى در لباس رسمى از جمعيت جدا شد و به حضور شاه رسيد و به زبان فارسى خير مقدم گفت . اين شخص مستشرق شهير فامبرى « 1 » دوست ارنست رنان « 2 » بود .\r\nفامبرى از شدت عشقى كه به مشرق زمين داشته براى آن كه آنجا را به خوبى ببيند و تحت مطالعه در آورد چندين سال به يكى از پرمشقت‌ترين زندگانىها تن در داده و تركستان و ايران را به لباس درويشى پاى پياده و كشگول به دست طى كرده و مدتى نيز به گدايى و تصدق گرفتن معيشت خود را گذرانده است و در تشبه به دراوبش و اجراى آداب درويشى و تكلم به مقال ايشان چنان ماهر شده كه هيچ‌كس ندانسته است كه او يك تن اروپايى است كه به اين لباس درآمده .\r\nپس از آن كه به عجله موزه و مجمع علمى را ديدن كرديم از همانجا به جزيرهء سنت مارگريت « 3 » ملكى آرشيدوك ژوزف رفتيم و از ديدن چشمه‌هاى آب گرم آن محظوظ شديم و قدمى نيز در پست زديم و روز خود را به اين ترتيب به آخر رسانديم .\r\nچون من شخصا دعوت شده بودم كه چشمه‌هاى آب گرم معروف هونيادى يانوس « 4 » را ببينم با آقاى زاكس لنر « 5 » مالك آن روز 28 اوت به آنجا رفتم . به سرزمينى ريگزار رسيديم كه اگر چند تاكستان در آنجا نبود مىگفتم كه استعداد هيچ‌گونه زراعتى را ندارد .\r\nبلى از همين زمين لم يزرع كه از كثرت چاه به صورت غربالى در آمده است روزى هزارها هزار بطرى آب معدنى ملين به چهار جهت دنيا حمل مىشود . از سيصد چهار صد متر مربع زمين همين نقطه ثروت سرشارى به دست مالك مىآيد كه مثل چشمه‌هاى آب آن زاينده و جاويدان است . با اين معدن زر اين زمين شرابى عالى دارد كه آقاى زاكس لنر به من از آن چشاند و پس از چشيدن دانستم كه ما بين طعم آن و طعم آب‌هاى معدنى اين نقطه تفاوت از زمين تا آسمان است .\r\nساعت نه شب 28 اوت سوار قطارى شديم كه بايد ما را از ميان ولايت گاليسى و كوه‌هاى كارپات به سرحد روسيه برساند گاليسى ولايتى فقير است و اين نكته را از\r\n\r\n\r\n","description":"","footnote":"\r\n( 1 ) .  Vambery \r\n( 2 ) .  Ernest Renen \r\n( 3 ) .  Sainte Marguerite \r\n( 4 ) .  Hunyadi Janos \r\n( 5 ) .  Saxtlehner \r\n","page_name":" 25 ","page_number":25},
  {"content":"\r\n\r\nخانه‌هاى كم و سقف‌هاى كوتاه و گلى آنها مىتوان به خوبى درك كرد .\r\n\r\n29 اوت - 30 ذى الحجه\r\nفردا شب تقريبا در همان ساعت ما در ولوچيسكا « 1 » به قطارهاى روسى سوار شديم و از همراهان اطريشى خود خداحافظى كرديم . در ميان ايشان يك نفر صاحبمنصب جوان از اعضاى اركان حزب بود به نام سلطان گيزل دوگيسلين‌گن « 2 » كه من مخصوصا ممنون محبت‌هاى او مىباشم . اين صاحبمنصب ابتدا در خدمت ارشيدوك آدلف بود و بعد از مرگ وليعهد به خدمت مخصوص امپراطور نامزد گرديد و در همين سمت مأموريت يافت كه در مدت اقامت ما در وينه در همهء جهات راهنماى من باشد . چون من از او در اين سمت كمال لطف را ديده‌ام خاطرهء بسيار خوشى از او دارم و بايد از او اظهار امتنان كامل بنمايم .\r\nمأمورين مخصوص تزار كه بايد از شاه پذيرايى كنند و در خاك روسيه تا سر حد با وى همراه باشند عبارتند از پوپوف « 3 » امير البحر و سرهنگ پاشخف « 4 » و سرهنگ كاولين « 5 » . اين شخص اخير بر قطار امپراطورى كه حاضر به حركت بود رياست داشت .\r\nدر موقع سوار شدن دانستيم كه پاسبانى قطار ما به شكلى مخصوص تحت انتظام در آمده ، سرهنگ كاولين كه صورت دقيق اسامى ما را داشت قبلا جاى هر كس را معين كرده بود و به هر يك آن را نشان مىداد و غرض از اين كار آن بود كه اگر اشخاص خارجى يا طفيلى كه موقع هر سوار شدنى زيادتر مىشدند در قطار داخل شده و توجه او را جلب نكرده بودند در خارج بمانند يا از قطار خارج شوند .\r\n\r\n30 اوت - 1 محرم 1307\r\nقطار امپراطورى ساعت چهار روز سىام اوت بدون اين كه سوت بكشد به آرامى به حركت درآمد . يكى از همراهان علت اين مسئله را به من چنين گفت كه سوت نزدن قطار براى آن بوده است كه : « شاه از خواب برنخيزد » و چنين مىپنداشت كه در بيان اين\r\n\r\n\r\n","description":"","footnote":"\r\n( 1 ) .  VlootchisKa \r\n( 2 ) .  Giesel de Giesligen \r\n( 3 ) .  Popof \r\n( 4 ) .  PachKhof \r\n( 5 ) .  Kavlin \r\n","page_name":" 26 ","page_number":26},
  {"content":"\r\n\r\nعبارت جناس خوبى به كار برده است « 1 » .\r\nقطار ما داخل دشت‌هاى بىپايان روسيهء وسيع شد . اين دشت‌هاى بىكران غبارآلود در اين ايام هيچ‌گونه گياهى ندارد و تا چشم كار مىكند مثل دريا كنارهء آن پيدا نيست .\r\nچندين شب و روز گذشت و ما متصل راه مىرفتيم فقط در مواقع صرف غذا در ايستگاه‌هايى توقف مىكرديم كه در آنجا ميز غذا با مزه‌هاى مختلف حاضر بود .\r\nمزه يعنى غذاهاى مختصرى كه قبل از شام يا نهار مىخورند جداگانه به مسافرين داده مىشد و معمولا آنها را ايستاده و در حال صحبت و از اين مزه به آن مزه پرداختن صرف مىكنند . اين قبيل مزه‌ها غالبا مفصل است و خاويار و ماهى دودى و عرق‌هاى قوى و ودكا جزء لا ينفك آن است و طورى است كه هميشه پيش از رفتن به سر ميز غذا انسان سير بلكه مست مىشود و ديگر ميل به غدايى نمىكند .\r\nدر مواقع توقف سر بزرگ و گرد پوپوف امير البحر كاملا در گردش بود و اين مرد چنان سر خود را از ته زده بود كه من اگر بخواهم طرز سر زدن امير البحرهاى روسى را از سر او مقياس بگيرم به زحمت خواهم افتاد .\r\nاين مرد فعال كه دائم در حركت است و غذا خوردن او به سرعت برق انجام مىگيرد پيوسته به اين طرف و آن طرف نظر دارد و در تسريع خدمت پيشخدمتان دستود مىدهد و همهء كارها را به سرعت نظامى به انجام مىرساند .\r\nامير البحر پوپوف مخترع كشتى مخصوصى است بيضوى شكسل كه به نام او به پوپوسكا « 2 » معروف شده و در آب‌هاى سباستوپول كار مىكند .\r\nوقتى كه روز 31 اوت به شهر اليزابت گراد رسيديم از آبادىهاى ايمرينكا « 3 » و بيرسولا « 4 » و بالتا « 5 » و نوو اوكرينا « 6 » گذشته بوديم . اين آبادىها همه مجموعهء وسيعى است از خانه‌هاى تيره رنگ كم ارتفاع در ميان اراضى لم بزرعى كه هيچ گونه درخت در آنها ديده نمىشود .\r\nاليزات‌گراد شهر بالنسبه مهمى است كه در وسط آن مشرف بر ساير بناهاى اطراف\r\n\r\n\r\n","description":"","footnote":"\r\n( 1 ) . در زبان فرانسه به گربه شا  chau  مىگويند و غرض مؤلف از اين عبارت جناس بين دو كلمهء شاى فرانسه و شاه فارسى است .\r\n( 2 ) .  PopovsKa \r\n( 3 ) .  ImrinKa \r\n( 4 ) .  BirsouIa \r\n( 5 ) .  Balta \r\n( 6 ) .  Novo - UKrainKa \r\n","page_name":" 27 ","page_number":27},
  {"content":"\r\n\r\nخانهء بزرگ دو طبقه‌اى است كه در آن مدرسه‌اى جهت تربيت صاحب منصبان جزء تأسيس شده .\r\nهنوز ناهار ما تمام نشده بود كه دو فوج نيزه‌دار را ديديم كه براى سان دادن به جلوى اعليحضرت آمده بودند . من پيش خود اين سواران چالاك و موهاى سياه آنها را بىاختيار تحسين كردم .\r\nاز اينجا تا اسنامنكا « 1 » ابتدا چند تپه ديديم سپس رشتهء آبادىها قطع نشد ليكن تا دلينسكايا « 2 » كه شب فرارسيد آبادىهاى مزبور همه شباهت به يكديگر داشت .\r\n\r\n1 سپتامبر - 5 محرم\r\nصبح كه از خواب برخاستيم چشمان ما باز به همان دشت‌هاى حزن‌انگيز بىجمعيت و لم يزرع و همان باد و غبار باز شد .\r\nاز ساعت يازده تا ظهر در ايستگاه ياسنوواتايا « 3 » در زير طوفان و باران شديدى نهار خورديم و خوشوقت بوديم كه اين باران لااقل ابر غبارى را كه ما در ميان آن سفر مىكرديم از هم بشكافد .\r\nنزديك ساعت چهار پس از آن كه چند ورستى را در اراضى پست و بلند سير كرديم به سرزمين قزاق‌هاى دن وارد شديم و نزديك ساعت نهار به بندر تاگان‌رگ « 4 » كه بازار عمدهء معاملهء گندم در كنار بحر آزف است قدم گذاشتيم .\r\nموقعى كه صبح روز دوم سپتامبر از خواب برخاستيم هنگامى كه قطار از نهر قوبان مىخواست عبور كند و سواحل بعيد آن را به چشم مىديديم ملتقت شديم كه از شهر رستوف خيلى دور شده‌ايم . ظهر را در نيكولايوسكايا « 5 » غذا خورديم در حالى كه باد شديد از جهت جنوب غربى مىوزيد . بعد از ظهر از طرف مشرق خطى افقى و مرتفع به چشم ما خورد كه چون خيلى از ما دور بود قله‌اى در آن نمىديديم و از ديدن آن يقين كرديم كه سلسله كوهى است و ما به افقى نزديك مىشويم كه با منظرهء جلگه‌هاى بىپايانى كه ديده بوديم فرق دارد و افق ما رو به تغيير است . راه در ميان علف‌هاى بلندى\r\n\r\n\r\n","description":"","footnote":"\r\n( 1 ) .  SnamenKa \r\n( 2 ) .  DolinsKaia \r\n( 3 ) .  Iassenovtaia \r\n( 4 ) .  Taganrog \r\n( 5 ) .  NiKolaievsKaia \r\n","page_name":" 28 ","page_number":28},
  {"content":"\r\n\r\nپيچ مىخورد و از اين علف‌ها پرندگان زيادى برمىخاست مخصوصا زنبورهاى قشنگى كه بال‌هاى آبىرنگ زيبايى داشتند نظر را به خصوصه جلب مىكرد .\r\nبه من گفتند كه در اين علفزارها حيوانات شكارى بسيار هست ، قرقاول در آنجا فراوان است و غاز نيز در فصول گرم در آنجا ديده مىشود .\r\nآبادىها تقريبا به يكديگر متصل است و آنها را از آسياهاى بادى آنها كه جالب نظر است به خوبى مىتوان شناخت . خانه‌ها تيره رنگ و كم ارتفاع و هم سطح است و غالبا خرمن‌هاى گندمى كه به تازگى درو شده آنها را پشت خود مخفى كرده است .\r\nدر اين منطقه ايستگاه‌ها حكم انبارهاى بزرگ غله را دارد و در نگوتسكايا « 1 » كه قطار ما تا ساعت چهار صبح ايستاد قطارهاى بسيار گندم خالى كردند .\r\n\r\n3 سپتامبر - 7 محرم\r\nكم‌كم كوه‌هاى درخت‌دار نمودار گرديد ، هر قدر جلوتر مىرفتيم درخت زيادتر مىشد و مراتع وسيعى در طرف راست ما به نظر مىرسيد ، از اين مراتع انهار چندى كه به طرف شط ترك جاريند مىگذشت . تپه‌هاى دست چپ را با گاوآهن شخم مىزدند و در جلوى ما سلسلهء قفقاز با قللى مستور از برف نمودار بود از قبيل قزبك ( 5043 متر ) و ديختائو ( 5159 متر ) و البرز ( 5647 متر ) و عده‌اى ديگر كه ارفع قلل اين سلسله‌اند .\r\nسوم سپتامبر ساعت ده صبح به ولاديقفقاز كه آخرين منزل ما در خاك اروپا است رسيديم .\r\nولاديقفقاز شهر وسيعى است كه بر روى دامنه‌هاى جبال قفقاز ساخته شده ، خيابان‌ها مستقيم و عريض است ليكن سنگ‌فرش آنها خوب نيست ، خانه‌ها آجرى يا چوبى است و سقف آنها را از سفال يا از رويى كه به رنگ سبز رنگ شده پوشانده‌اند و رودخانهء ترك كه در اين نقطهء نهر كثيفى بيش نيست از آن مىگذرد اما ساكنين آن مخصوصا قابل توجه هستند زيرا كه اختلاط آنها فوق العاده است . همه كس مىداند كه در كوه‌هاى قفقاز اختلاف نژادها تا چه اندازه است . ولاديقفقاز جايى است كه از هر يك از اين نژادها نمونه‌اى ديده مىشود به همين علت قيافه‌هاى گوناگون در اين شهر بسيار\r\n\r\n\r\n","description":"","footnote":"\r\n( 1 ) .  NegoutesKaia \r\n","page_name":" 29 ","page_number":29},
  {"content":"\r\n\r\nبه نظر مىرسد .\r\nدر اينجا توطئه‌اى بر ضد من درست شد كه تا فردا صبح طول كشيد و تفصيل آن اين كه نمايندگان روس به اين بهانه كه براى حمل و نقل تمام باروبنهء همراهان شاه واگن كافى ندارند پيشنهاد كردند كه يك قسمت از ملتزمين ركاب و قسمت اعظم باروبنه از راه تفليس و باكو و انزلى روانهء طهران شوند و شاه با يك عدهء محدود از ما همراهان و بارو بنه‌اى كه اسباب زحمت نباشد از راه خشكى از طريق تفليس و ايروان و تبريز عازم شوند .\r\nامين السلطان كه نوكر سياست انگليس است و از مقامى كه من پيش شاه پيدا كرده‌ام چندان خشنود نيست محرمانه ترتيبى كرد كه من جزء دستهء اول روانه شوم و تا مدتى از شر من راحت باشد .\r\nاما قضا و قدر كه به گفتهء مورژه : « مأمور اجراى اوامر الهى است » و غالبا در زندگانى انسان قدرتش از قدرت مقتدرترين وزرا بيشتر است جريان امور را به شكلى ديگر خواست به اين معنى كه تصادفا ساعت پنج بعد از ظهر يكى از انگشتان شاه در لاى در قطار گير كرد و همين اتفاق كوچك در تغيير سرنوشت من مؤثر افتاد . چون من فرانسوى بودم و مدتى در دربار نيكلا امير مملكت قره‌طاغ كه به علاقه‌مندى به روسيه شهرت داشت خدمت كرده بودم به زودى در ميان همراهان روسى دوستان عديده پيدا كردم چنان كه يكى از ايشان روز پيش به محض اين كه از اين توطئه اطلاع پيدا كرده بود به من خبر داد كه نام من جزء نام كسانى كه بايد با شاه همراه باشند و امين السلطان صورت آن را براى تهيهء جا در موقع عبور از معبر قزبك به مأمورين روسى داده است نيست .\r\nموقعى كه صدر اعظم براى بردن من به حضور شاه به جستجويم فرستاد من از موضوع كاملا مسبوق شده بودم به همين جهت به محض اين كه پيش او رفتم بدون آن كه فرصت را از دست بدهم به او گفتم كه چون وجود من بستگى به وجود اعليحضرت دارد جاى من هم بايد قريب به جاى شاه باشد و هيچ‌كس قادر نخواهد بود كه به ميل خود مرا از وظيفه‌اى كه مأمور ايفاى آن هستم باز دارد .\r\nامين السلطان به تناسب حال ولى نه از روى صفاى باطن به من گفت كه من به اين علت خواستم شما را از راه درياى خزر به ايران بفرستم كه نمىخواستم گرفتار مشقات\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nسفر دور و دراز از راه خشكى شويد . من هم با اظهار تشكر از اين حسن نيت به او گفتم كه چون مزاجا ضعيف نيستم از رنج سفر خشكى باكى ندارم .\r\nامين السلطان ديگر جوابى نگفت و تبسم‌كنان مرا به مقر اعليحضرت برد و به من اطمينان داد كه حادثه‌اى كه براى من پيش آمده چندان مهم نبوده است .\r\nشاه شست خود را به من نشان داد و اظهار تألم بسيار كرد ، ديدم ، فقط سر آن مختصر ضربتى ديده ، آن را در ظرفى پر از يخ گذاشتم و طولى نكشيد كه درد ساكت شد . شاه كه تا اين وقت ساكت بود تعجب و رضامندى خود را از اين حال بيان كرد و براى حواشى خود تفصيل پيش‌آمد را حكايت نمود سپس به من اجازهء مرخصى داد و گفت كه فردا ساعت يازده موقع معمول غذا خوردن او به حضور بيايم .\r\nلزوم حضور يافتن من در اين ساعت نزد شاه مانع حركت من با مسافرينى بود كه بايد در همين ساعت پيش از ديگران رهسپار شوند و همين كيفيت توطئه‌اى را كه بر ضد من ترتيب داده شده بود بر هم زد و نقشهء مخالفين نقش برآب شد . امين السلطان مطلب را دريافت و اگر چه باز هم مورد لطف او قرار نگرفتم اقلا دانستم كه او قادر به آزار من نخواهد بود .\r\nمن از خيلى پيش به تجربهء شخصى دريافته بودم كه در محيطى كه من در آنجا زندگانى مىكنم عنايت شاه همهء قيافه‌هاى عبوس را نسبت به من بشاش خواهد ساخت به همين نظر دريافتم كه در اين مرحله نيز پيشرفت اولى مرا حاصل شده است . اندكى نگذشت كه همانطور كه من پيش بينى كرده بودم شد به اين معنى كه شب آن روزى كه به مدد اتفاق از بلايى رهايى يافتم ميرزا نظام سرتيپ به من اطلاع داد كه من در تمام مدت مسافرت بايد در ركاب شاه باشم و كمى بعد اعتماد السلطنه وزير انطباعات به من گفت كه من و او به امر شاه بايد در يك كالسكه سفر كنيم .\r\nميرزا نظام و اعتماد السلطنه هر دو زبان فرانسه را به خوبى تكلم مىكنند به همين علت اولى مترجم امين السلطان است و دومى مترجم شاه و اين انتخاب كاملا بجا بوده است .\r\nميرزا نظام تحصيلات خود را در فرانسه به انجام رسانده و با كمال توفيق از مدارس دار الفنون و معدن فارغ التحصيل شده و اعتماد السلطنه هم سابقا سمت منشىگرى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nسفارت ايران را در پاريس داشته مرد فاضلى است و در تاريخ و ادبيات مملكت خود تبحر دارد و تحت اسم خود يعنى محمد حسنخان تاكنون چند كتاب ذى قيمت منتشر كرده و من از اين كه چنين همسفرى دارم و از صحبت‌هاى شيرين او استفاده مىكنم خوشحالم .\r\n\r\n5 سپتامبر - 9 محرم\r\nساعت نه صبح از ولاد يقفقاز بيرون آمديم و كالسكه‌هاى سه يا چهار نفرى كه هر يك به چهار اسب بسته بود از شهر خارج شدند . كالسكهء اعليحضرت از همه پيش‌تر مىرفت و شاه تنها در آن نشسته بود ، بلافاصله كالسكهء عزيز السلطان سوگلى شاه بود پس از آن كالسكهء پيشخدمتان و اعضاى خلوت سپس كالسكه‌هاى امين السلطان و آجودان و منشيان او ، بعد كالسكهء مخصوص ما و بعد از آن ده دوازده كالسكهء ديگر .\r\nاسب‌ها كه چهار نعل مىرفتند در فاصله‌اى نزديك به نيم ساعت جلگه‌اى را كه بين شهر و كوهستان فاصله بود طى كردند و از نزديك قله‌اى كه حافظ مدخل كوهستان است گذشتند بعد به گردنه‌اى كه از اطراف آن چندين نهر آب بسيار صاف از ميان سبزه‌زار خرمى مىگذرد داخل شديم .\r\nراه در امتداد ساحل چپ نهر ترك سر بالا بود و اسب‌ها بدون آن كه از سرعت سير خود بكاهند اين راه را طى مىكردند تا اين كه به اولين ايستگاه رسيديم . اين محل در ميان سرزمين مرتفعى قرار داشت كه دورادور آن را تپه‌هاى پردرخت احاطه كرده بودند .\r\nعرض رودخانهء ترك در اين محل بسيار زياد است ولى هر قدر جلوتر مىرويم عرض آن و عرض دره‌اى كه در آن جارى است كم مىشود تا آن كه به صورت سيلاب خروشندهء مهيبى درمىآيد و در اين قسمت چندين پل محكم آهنى بر روى آن بسته‌اند كه ما از آنها گذشتيم . شكافى كه حكم بستر اين رودخانه را دارد عميق است و كناره‌هاى آن به قدرى بلند است كه در حكم حصارهاى مرتفعى است و چشم از ديدن آن خيره مىشود و در بعضى مواقع به قدرى دو كنارهء دره به يكديگر نزديك است كه براى عبور غالبا مجبور شده‌اند كه در ميان صخره‌هاى مشرف به رودخانه راهى بكنند ، با تمام اين احوال مسير و نهر و راه هر دو در اين قسمت‌ها بسيار تنگ است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nدر ارتفاع هزار مترى قلعه‌اى است داراى برج‌هايى دندانه‌دار و باشكوه ولى بايد گفت كه اين شكوه به نسبت كمى اهميت قلعه زيادتر از حد لزوم است .\r\nاين قلعه كه براى حفاظت اين معبر ساخته شده و وجود آن در ميان سكوت افق پايدار است در نزديكى قصر ملكه تامارا قرار دارد . خرابه‌هاى اين قصر امروز بر روى يكى از قلل كوه پيداست و عامه مىگويند كه ملكه تامارا عشاق خود را از بالاى همين بلندى به رودخانه ترك فرو مىافكند .\r\nبعد از طى سربالايى مهمى به قريهء قزبك رسيديم . قزبك در درهء عريض‌ترى بنا شده ليكن باز در اينجا هم عمق دره زياد است و قلهء مخروطى شكل قزبك كه كلاه زيبايى از برف بر سر دارد بر آن مشرف است .\r\nنيم ساعت بعد از ظهر بود و در تالارى كه به خصوصه براى پذيرايى ما تزيين شده بود بساط نهار را چيده بودند . چون غذا صرف شد موقعى كه انتظار بستن اسب‌ها را به كالسكه‌ها داشتيم اهالى قطعاتى از در كوهى را كه در غارهاى اطراف زياد پيدا مىشود براى تقديم به ما آوردند . ساعت دو كالسكه‌ها به راه افتاد .\r\nاز قزبك كه گذشتيم درهء رودخانه هر چه پيش‌تر مىرفتيم بازتر مىشد و سكنهء اطراف كه از نژاد است « 1 » هستند در اطراف ديده مىشدند . اگر چه مناظر سر راه به زيبايى مناظر سابق نيست ليكن زنده‌تر به نظر مىرسند .\r\nكم‌كم عدهء آبادىها زيادتر مىشود ، همهء اين آبادىها برج بلندى دارند مربع شكل كه به منزلهء حصار و باروى آنهاست ، خانه‌ها به رنگ خاكسترى مايل به سياهى است و پشت بام‌ها گلى است و از دور به شكل بناهايى نيمه تمام يا مخروب جلوه مىكنند . مزارع كه در آنجا به درو مشغولند نمايش لكه‌هاى زردى را در ميان سبزه‌زارهاى دامنه‌ها دارند به همين وضع از يك دره به درهء ديگر مىرسيديم . اين دره‌ها هيچ يك به ديگرى شباهت ندارد بعضى تنگ و بدون سكنه است و بعضى ديگر عريض و مسكون . راه همچنان در امتداد رودخانهء ترك پيش مىرفت و در يك موقع رودخانه را ديديم كه از ميان انبوهى از برف مثل اين كه از زير پلى بيرون بيايد خارج مىشود .\r\nارتفاعى كه حاليه بر فراز آن هستيم 1800 متر است ، نهرهاى متعدد با آبى شفاف از\r\n\r\n\r\n","description":"","footnote":"\r\n( 1 ) .  Ossetes \r\n","page_name":" 33 ","page_number":33},
  {"content":"\r\n\r\nميان فرش زمردين چمن از بالا به زير مىريزند و صداى لطيف ريزش آنها روح را شاد مىسازد .\r\nدر اين موقع به آبادى « كبى » رسيديم و پس از آن كه از زير دالان‌هاى سقف‌دار كه براى حفظ راه و عابرين از خطر ريزش سنگ و بهمن ساخته‌اند گذشتيم ساعت چهار بعد از ظهر به مرتفع‌ترين نقطهء راه يعنى محل كراستوياگرا « 1 » كه 2200 متر ارتفاع دارد و آخرين نقطهء سرحدى اروپاست بار انداختيم .\r\nبعد از بيرون آمدن از درهء ترك داخل درهء نهر آراگوا « 2 » شديم . اين نهر از شعب شط « كورا » است و كورا همان است كه آن را در قديم كوروش مىگفتند و اين نام اسم فارسى جديد آن است . از اينجا ديگر ما در قطعهء آسيا هستيم .\r\nاگر راه خوب و ارابه‌رو نبود و درخت دامنه‌ها از اين مقدار هم كمتر ديده مىشد من يقين مىكردم كه از يكى از دره‌ها مون‌تنگرو ( قره‌طاغ ) يا هرزه‌گوين ( هرسك ) پايين مىآيم چه من اين دره‌ها را خوب مىشناسم و در جنگ اخير عثمانى با مون‌تنگرو با زحمت بسيار از يك عده از آنها گذشته و راه‌هاى باريكى در آنها ديده‌ام مشرف بر پرتگاه‌هاى عميقى كه در سر هر پيچ‌وخمى از آنها اگر اندكى غفلت شود عبور كننده در ته دره است .\r\nدرست در ساعت شش به قريهء « ملتى » كه 950 متر پايين‌تر است رسيديم و اين بعد از آن بود كه نود ورست را به يورتمه و چهار نعل طى كرده و پنج مرتبه اسب‌ها را عوض نموده بوديم . در ملتى براى ما سفره و خوابگاه ممتازى تهيه ديده بودند و ما در اين نقطهء كوهستانى و پربيشه شب را به استراحت مانديم .\r\n\r\n6 سپتامبر - 10 محرم\r\nامروز هم مثل ديروز ساعت نه بر كالسكه‌ها سوار شديم و به همان ترتيب طى طريق كرديم و راه ما هم از جهت بالا رفتن و پايين آمدن با روز پيش چندان فرقى نداشت .\r\nكمى بعد به درهء زيبايى وارد شديم كه نهر آراگوا در سمت چپ آن قرار داشت . قله‌ها مثل سابق خشك نيست بلكه كوه از بالا تا پايين از جنگل و علف مستور است و دامنه‌ها\r\n\r\n\r\n","description":"","footnote":"\r\n( 1 ) .  Krastovaia - Gora \r\n( 2 ) .  Aragva \r\n","page_name":" 34 ","page_number":34},
  {"content":"\r\n\r\nرا زراعت كرده‌اند ، آبادىها مثل سابق داراى بام‌هاى مسطح است اما شمارهء آنها بيشتر است ، يك ورست ديگر كه رفتيم در دهكدهء « پسناور « 1 » » اول منزل امروز بار انداختيم .\r\nدر عوض طبيعت با عظمت و سراسر شگفتى كه روز پيش ديده بوديم مناظر امروزى اگر چه كم شكوه‌تر است ليكن لطف و موزونيت در آنها غلبه دارد و اراضى آنها را از هر طرف با گاوآهن شيار مىكنند و من گاوآهنى را ديدم كه به هفت گاو بسته بودند . شمارهء آبادىها ساعت به ساعت بيشتر مىشود و بعضى از بام‌هاى كاهگلى از بام‌هاى ديگر نمايان‌ترند و در ميان آنها كليسايى است به شكل قلعه با ديوارهاى دندانه‌دار و برج كه يادگار ايام كشمكش‌هاى مذهبى است .\r\nهنوز چندان از آبادى آنانور « 2 » دور نشده بوديم كه بعد از طى پنج شش ورست راه و چند دقيقه مدت از ارتفاع 800 متر به هزار مترى رسيديم و از پلى عبور كرديم كه اطراف آن منظرهء بسيار باشكوهى داشت سپس از 1000 مترى به نقطه‌اى به ارتفاع 750 متر پايين آمديم و به جلگه‌اى رسيديم كه جمعيت بسيار داشت و در دورادور منازل آن مو كاشته بودند .\r\nدر نزديكى محلى به نام « دوشت « 3 » » كه ساخلويى نظامى داشت و به همين جهت مهم محسوب مىشد اسب‌ها را عوض كرديم و راه خود را كه به سرعت رو به شيب مىرفت پيش گرفتيم و در دره‌اى افتاديم كه تقريبا هيچ جمعيتى نداشت و مستور از علف‌هاى هرزه بود و كمتر مزرعهء شخم زده‌اى در آن ديده مىشد .\r\nنزديك به ساعت پنج از نزديكى خرابه‌هاى قلعهء مستحكمى گذشتيم بعد از ميان خندقى كه در اطراف آن سنگ‌هاى جسيم قبور پراكنده از يكديگر قرار داشت عبور كرديم و معلوم شد كه اينجا قبرستان قديمى پايتخت سابق گرجستان بوده . بعد از گذشتن از خرابه‌هاى اين شهر قديمى به ملتقاى دو نهر آراگوا و كورا يعنى به دهكدهء كوچك « متسخت « 4 » » آمديم . اين دهكده كه در ميان خرابه‌ها واقع است از شكوه و جلال سابق آن اثرى جز يك كليسا باقى نيست . اين كليسا هم مستحكم است و در زير ناقوس مخروطى شكل آن پادشاهانى كه دورهء رونق اين كليسا را ديده بودند در خواب ابدى آرميده‌اند .\r\n\r\n\r\n","description":"","footnote":"\r\n( 1 ) .  Pasanaour \r\n( 2 ) .  Ananour \r\n( 3 ) .  Douchet \r\n( 4 ) .  MtsKhet \r\n","page_name":" 35 ","page_number":35},
  {"content":"\r\n\r\nبه رسيدن به شط كورا بايد از پلى كه در مجاورت خط آهن باطوم به باكو ساخته شده گذشت و از آنجا از ساحل راست آن ما بين شط و خط آهن راه پيمود .\r\nپس از پيمودن اين راه به ششمين منزل كه آخرين بارانداز ماست رسيديم و در اينجا ميان ما و تفليس بيست ورست فاصله است . در ورست پنجم خط آهن با راه شوسه و رودخانه تلاقى مىكند و از ورست هفتم تا دوازدهم جلگهء وسيعى است مستور از علف‌هاى بلندى كه تابش آفتاب تابستانى آنها را سوزانده و منظرهء زرين فام آن بسيار زيباست . از ورست دوازدهم تا تفليس راه از ميان غبار ضخيمى كه نظير آن را در هيچ يك از نقاط دشت روسيه اروپا نديده بوديم مىگذرد ، به همين علت گردآلود و چشم بسته در ساعت شش و نيم به تفليس به منزل حكمران كل وارد شديم و چون از خوشبختى ما حكمران كل يعنى شاهزاده دندوكف كورساكف « 1 » حضور نداشت و به همين جهت پذيرايى رسمى به عمل آمد ما فورا به اطاق‌هاى خود رفتيم و استراحت كرديم .\r\n\r\n7 سپتامبر - 11 محرم\r\nتفليس در دو طرف بستر عميق و كم عرض كورا در پايين درهء قشنگى كه آفتابى سوزان بر آن مىتابد بنا شده .\r\nاطراف قصر حكمران كل بىشباهت به اروپا نيست ، كوچه‌هاى عريض آن داراى مغازه‌هاى بزرگ و مهمانخانه‌هاى آراسته و تئاتر و ميدانى زيبا و محل‌هايى براى تفريح و گردشگاه‌هايى است كه اروپا را كاملا به خاطر مىآورد فقط در محله‌هاى گرجى و ايرانى انسان خود را در آسيا مىبيند .\r\nمحلهء ايرانى در پايين قلعهء قديم شهر در ساحل يمين كورا قرار دارد ، كوچه‌هاى آن تنگ و پيچ‌درپيچ و درهم فشرده و حزن‌انگيز و بازار آن پوشيده است و داراى مسجد و حمام‌هايى است كه با آب گرم گوگرد طبيعى كار مىكند .\r\nما بين محلهء ايرانى و گرجى پلى فاصله است يعنى محلهء گرجى در طرف ديگر رودخانه در اطراف كليسايى كه در ابتداى بناى تفليس ساخته شده واقع گرديده است .\r\nهمانطور كه لازمه زندگانى پيروان حضرت مسيح كليسايى است پيروان حضرت محمد\r\n\r\n\r\n","description":"","footnote":"\r\n( 1 ) .  DondouKof - KorsaKof \r\n","page_name":" 36 ","page_number":36},
  {"content":"\r\n\r\nهم بدون آب و حمام جهت وضو و غسل نمىتوانند زندگى كنند .\r\nمن كه جمعيت ولاديقفقاز را مخلوط مىديدم نمىدانم در باب سكنهء تفليس چه بگويم ؟ روس و يونانى و ترك و گرجى و ايرانى و ارمنى و تاتار و تركمن هر روز دوش‌به دوش هم در كوچه‌ها پراكنده‌اند . حتى يك عده از آلمانىهاى و ورتمبرگى نيز در اينجا مهاجرنشينى جهت خود ترتيب داده‌اند و فرانسويان هم در شهر جديد يعنى قسمت روسى تفليس به ادارهء مهمانخانه‌ها و رستوران‌ها و مغازه‌هاى تجارتى مختلف مشغولند .\r\nقصر حكمران كل اگر چه جديد البناء است و به فرمان گراندوك ميخاييل برادر آلكساندر دوم ساخته شده ليكن اطاق‌هاى آن به سبك ايرانى مزين به آينه‌هاى كوچك و بزرگ متعدد ديوارى است و گچ‌برىهايى دارد كه آن را به بناهاى قديمى بيشتر شبيه مىكند .\r\nروز هشتم سپتامبر ( - دوازدهم محرم ) ساعت پنج بعد از ظهر سوار ترن شديم و پس از سه ساعت به ايستگاه آكستافا « 1 » رسيديم و شب را در قطار خوابيديم . سرتيپ بكلميچف « 2 » آجودان سابق امام شامل ما را مصاحبت مىكرد .\r\n\r\n9 سپتامبر - 13 محرم\r\nصبح نهم چون از خواب برخاستيم در ايستگاه اكستافا رفت‌وآمد و جنب‌وجوش بالنسبه زيادى ديدم و صاحب منصبانى كه لباس تمام رسمى در بر داشتند در ميان جمعيت مشاهده مىشدند ، بعد معلوم شد كه شاهزاده دوندوكف كرساكف حمكمران كل قفقازيه وارد شده و در اتاق پذيرايى منتظر اعليحضرت است .\r\nاين حكمران كه ما در قصر او در تفليس منزل كرده بوديم به مصب شط كورا رفته بود تا صيدگاه‌هاى مهم آنجا را كه هر سال به چهار صد هزار منات اجاره داده مىشود بازديد كند .\r\nحكمران لباس سرتيپى در بر داشت و معلوم بود كه به آن مىنازد و حق هم داشت زيرا كه او در جنگ معروف پلونا « 3 » در موقع حمله سركردگى يك عده از سواران روسيه را عهده‌دار بود .\r\n\r\n\r\n","description":"","footnote":"\r\n( 1 ) .  AKstafa \r\n( 2 ) .  BeKlemichef \r\n( 3 ) .  PleWna \r\n","page_name":" 37 ","page_number":37},
  {"content":"\r\n\r\nدر قهوه‌خانه ايستگاه چاشت را صرف كرديم و شاهزادهء حكمران در آنجا از اعليحضرت اجازهء مرخصى گرفت و ما بر كالسكه‌هاى خود سوار شده جهت جنوب را پيش گرفتيم و آخرين ايستگاه راه آهن قفقاز را بدين ترتيب ترك گفتيم .\r\nاسب‌ها و كالسكه‌ها همان‌ها بود كه با آنها از سلسلهء جبال قفقاز گذشته بوديم . رياست اين قافلهء پشتى را يك تن ايرانى زيرك در عهده داشت .\r\nپس از آن كه جلگهء شط كورا را وداع گفتيم به درهء تنگى وارد شديم كه سراسر آن مسير نهر اكستافاست . آفتاب مثل ايامى كه به تفليس نرسيده بوديم به حدت مىتابيد و رودخانه مقدارى درخت‌هايى را كه از ريشه كنده بود با خود مىبرد .\r\nراه از سرزمينى مىگذرد كه در قسمت اول كم‌وبيش پست و بلند است و جز چنارهاى بلندى كه در اطراف مناظر كاشته‌اند گياهى ندارد اما كمى كه طى طريق كرديم بر ارتفاع قلل افزوده و اراضى پر جنگل نمايان شد .\r\nبعد از آن كه از آبادى اوزون‌تالا گذشتيم ديديم كه عدد آبادىها افزايش مىيابد ، مناظر اطراف مشرف بر دره عميقى است كه كوه‌هاى جنگل‌دار بر آن محاطند و از آنها سيلاب‌هاى خروشانى با آبى صاف به آكستافا مىريزد .\r\nراه در حاشيهء كوه قرار دارد و درهء مجاور بسيار زيباست ليكن به علت سرعت حركت و رسيدن به دليجان براى ما مجال آن كه از زيبايى آن تمتعى ببريم فراهم نشد .\r\nاز ساعت ده صبح تا پنج بعد از ظهر 75 ورست راه رفته و سه بار اسب عوض كرده بوديم و در اين مدت فقط از ظهر تا ساعت يك براى صرف نهار در زير چادرهاى مخصوص كه در كنار رودخانه زده بودند توقف كرده بوديم .\r\n\r\n10 سپتامبر - 14 محرم\r\nدليجان يا دلىچاى ( رودخانه ديوانه ) آبادى كوچكى است بر كنار نهر آكستافا كه منظره‌اى دلنشين دارد و در آنجا ساخلويى است . اعليحضرت همايونى در اقامتگاه حكمران كه منزلى بالنسبه آراسته است منزل كردند .\r\nراهى كه امروز در پيش داريم دراز است به طول 102 ورست ، به همين علت از ساعت هشت صبح بر كالسكه سوار شديم . در 11 ورست اول همه جا جنگل بود و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمنظره‌اى به آن زيبايى نمىشد يافت . در ورست دوازدهم جنگل تمام شد و همانطور كه جاده بالا مىرفت به منطقه‌اى مستور از مراتع خرم رسيديم . ايلاتى در اينجا در زير سياه چادرهايى دودى رنگ ساكن و گوسفندهاى دم‌دراز ايشان بدون چوپان در هر طرف به چرا مشغول بودند .\r\nمعمولا در گله‌ها بره‌هاى سفيد را نگاهدارى مىكنند اما در اينجا برعكس بره‌هاى سفيد را مىكشند و بره‌هاى سنگين پشم مخصوصا سياه را نگاه مىدارند و پوست آنها را براى درست نمودن كلاه‌هاى مردانه و پشم آنها را جهت تهيهء چادر و پارچه‌هاى پشمى معمول در اين نواحى كه به رنگ كردن احتياجى ندارد به كار مىبرند .\r\nدر 2000 مترى از گردنه‌اى گذشتيم كه هر طرف آن كوه‌هايى بود مستور از چشمه‌هايى باصفا و در ميان آنها مزارع دستى از دور لكه‌لكه ديده مىشد .\r\nپس از طى سراشيب مختصرى به آبادى سيمنوكا « 1 » وارد شديم و ديديم كه ساكنين مشغول درو كردن محصول‌اند .\r\nچون از اين منزل كه اسب‌ها را در آنجا عوض كرديم گذشتيم دورنماى درياچهء بزرگ گوگچه نمايان شد . دورادور اين درياچه را كوه‌هاى مرتفعى گرفته‌اند كه سر به فلك مىكشند . جسته گريخته‌هايى از اين كوه‌ها تا ته دره پيش مىآيند و در آنجا آباديى است به نام چيپقلى كه ما از آنجا به همان سرعت گذشتيم و بلافاصله به كنار درياچه رسيديم .\r\nآب اين درياچه نيلگون زيبا كه مىگفتند ماهىهاى قزل‌آلاى بسيار دارد داراى امواج لطيفى است كه با غرش آرامى به سواحل درياچه مىخورند و محو مىشوند .\r\nجزيره و كليساى سوانگا « 2 » كه از كالسكه‌هاى ما به خوبى ديده مىشد دير مادونا « 3 » را كه در نزديكى پراستو « 4 » در دهانه‌هاى خليج كاتارو « 5 » ( ساحل آدرياتيك ) ديده بودم به ياد مىآورد .\r\nتا آبادى يلىنوكا « 6 » يعنى در طى 16 ورست راه از طرف چپ گاهى نزديك‌تر گاهى دور تر از كنار درياچه مىگذرد ولى همين كه به طرف ديگر اين آبادى رسيديم درياچه از نظر محو مىگردد .\r\n\r\n\r\n","description":"","footnote":"\r\n( 1 ) .  SimenovKa \r\n( 2 ) .  Sevanga \r\n( 3 ) .  Madona \r\n( 4 ) .  Perasto \r\n( 5 ) .  Cattaro \r\n( 6 ) .  YelinovKa \r\n","page_name":" 39 ","page_number":39},
  {"content":"\r\n\r\nبعد از آن كه نزديك به ظهر به عجله در يلىنوكا اسب‌ها را عوض كرديم در عرض يك ساعت به سرعت 18 ورست فاصلهء بين آبادىها و آكتا « 1 » را طى نموديم و در اينجا ناهار جهت ما مهيا شده بود .\r\nعبور ما از دشتى بود كه در آنجا دروگران زيادى به برداشت محصول اشتغال داشتند ولى آبادىهاى مساكن اين جماعت كه در پشت كوه‌ها واقع بود به هيچ‌وجه ديده نمىشد .\r\nدر آكتا به ساحل ارس رسيديم ، اين قسمت هيچ چيز قابل توجه ندارد . همهء مردم مشغولند ، مردها غلات را مانند يونجه درو مىكنند و دسته‌دسته مىبندند و به منازل خود مىفرستند تا زن‌ها آنها را در آنجا بكوبند .\r\nزنان ايشان را از دور مىديديم كه لباس‌هاى سادهء كم خرجى در بر داشتند و رنگ قرمز در ميان آنها غالب بود . ايشان بر روى تخته چوب‌هايى سورتمه مانند ايستاده بودند و گاوهاى ضعيف اندامى آنها را آرام‌آرام مىچرخاندند و براى جدا كردن دانه‌ها از خوشه اين گردش و چرخ بايد چندين بار تكرار شود .\r\nكمى پس از گذشتن از آبادى فنتان كوه آرارات از طرف جنوب ظاهر شد كه تاج برف دائمى بر سر آن قرار داشت . بايد به اين قله با عظمت كه تنها يادگار طوفان نوح است درود فرستاد . اين قله به علت ارتفاع و عظمت از سلسله جبالى كه جزء آن محسوب مىشود به خوبى پيدا و تا آسمان نيلگون سركشيده است و شكلى مخروطى دارد كه در قسمت راست قله قدرى ضربت خورده و بر تمام مرتفعات اطراف مشرف است .\r\nدر طرف مغرب كوه‌هاى دنبالهء آرارات تا چشم كار مىكند ممتدند ولى در جهت ديگر يعنى به طرف جنوب شرقى بعد از درهء بالنسبه عريضى قلهء آرارات صغير است كه بر خلاف آرارات كبير با شيبى ملايم به جلگه‌اى منتهى مىگردد و چنين مىنمايد كه آن منتهى اليه اين سلسله جبال است .\r\nدر حالى كه ما سفركنان هر يك با رفقاى هم كالسكهء خود از آرارات و نوح و كشتى او صحبت مىكنيم از جلوى چشم ما واحات زيبايى مىگذرد كه وجود آنها در ميان اين سرزمين مرتفع خشك جالب توجه است . خانه‌هايى نيز ديده مىشود كه يك قسمت از\r\n\r\n\r\n","description":"","footnote":"\r\n( 1 ) .  AKta \r\n","page_name":" 40 ","page_number":40},
  {"content":"\r\n\r\nآنها را درختان بزرگ بارور يا بىثمر پوشانده‌اند و از ميان آنها هزاران هزار جوىهاى شفاف با تلألؤ مخصوص مىگذرد . شايد در باب همين جاست كه پير دوپن « 1 » شاعر گفته است : « نهال‌ها در اين نقطه مستقيما از نژاد همان غنچهء لطيفى است كه جد اعلاى ما نوح كاشته است » .\r\nآيا در همين جا نبوده است كه حضرت نوح همين « غنچهء لطيف » را كه عصارهء آن پيرى او را به جوانى مبدل ساخت به بار آورده ؟\r\nما از آن جهت كه حضرت نوح به قدر يك انگشت از اين عصاره بيشتر خورده بود و به همين جهت اين گياه قيمتى را از هلاك نجات داد و به ما منتقل كرد بايد نسبت به او از پسرش سام حق‌گزارتر باشيم .\r\nبا همين قبيل افكار بدون آن كه ملتفت باشيم به شهر ايروان وارد شديم و معذور هم بوديم زيرا كه شهر در زير دست در ميان باغات انبوه پوشيده است و تا به آنجا نرسند ديده نمىشود .\r\nساعت نزديك به هفت و قلهء آرارات با عظمت تمام مرئى بود و چون آخرين اشعهء آفتاب بر فراز آن ديده مىشد و قسمت پايين آن در سايه غرقه بود جلوه خاص داشت .\r\nاز بعد از گذشتن از درياچهء گوگچه همواره پايين مىآمديم و با اين كه به ارتفاع هزار مترى رسيده بوديم باز آرارات با 4200 متر بلندى بر ما مشرف بود .\r\n\r\n11 سپتامبر - 15 محرم\r\nشاه مىخواست كه از خليفهء بزرگ اچميازين كه در حكم پاپ ارامنه است ديدن كند .\r\nاچميازين از ايروان هجده ورست فاصله دارد .\r\nما بايد درست در ساعت ده حركت كنيم زيرا كه ورود شاه را به كليسا ظهر اعلان كرده‌اند . جمعى از سربازان چريك محلى معين شده بودند كه به عنوان قراولان نظامى با اعليحضرت همراه باشند . سرتيپ بكلميشف شاهزاده جنجرى نوادهء آخرين پادشاه گرجستان را كه بايد رياست اين عده را داشته باشد به من معرفى كرد .\r\nاين عده نظامى علاوه بر اين كه حكم قراولان افتخارى را داشتند براى دفاع ما از\r\n\r\n\r\n","description":"","footnote":"\r\n( 1 ) .  Pierre Dupont \r\n","page_name":" 41 ","page_number":41},
  {"content":"\r\n\r\nخطر نيز بودند زيرا كه راه‌ها امن نبود و از دليجان تا سرحد ايران در غالب نواحى راهزنان متهورى از نژاد تاتار و غيره ديده مىشوند كه بسيار خطرناكند .\r\nيكى از راهزنان كه كرم نام دارد و اصلا ايرانى است و نام او در اين حدود مشهور است تاكنون اسباب زحمت كلى جهت نظاميان روسى شده است .\r\nكرم در يكى از برخوردهاى اخير خود با نظاميان روسى مجروح شده و به ايران پيش تيمور آقا حكمران ماكو گريخته و تيمور آقا هر قدر روس‌ها در گرفتن او اصرار مىورزيدند جرأت به رها كردن وى نمىكند . كريم مخصوصا با حكمران ايروان دشمنى دارد ، گاه‌گاهى به او نامه مىنويسد و خود را به خاطر او مىآورد و از احوال خود اطلاعاتى به او مىدهد و مىگويد كه همين كه حالش بهبود يافت خدمتش مىرسد تا در عوض گلوله‌اى به مغزش بزند و انتقام خود را بگيرد .\r\nصاحب منصب روسى كه اين جمله را براى من حكايت مىكرد مىگفت كرم لاف مىزند زيرا كه ايرانى است و ايرانى اين جرأت را ندارد ، هميشه مكر و شوخى او بر شجاعتش غالب است .\r\nساعت ده بود كه ما به كالسكه‌ها سوار شديم و از طريق پل زنگه از شهر بيرون رفتيم .\r\nمشرف بر اين پل قصر سرداران ايروانى است و محلهء مجاور آن از ديوارهاى بلند و خاكسترى رنگ پوشيده شده .\r\nپس از خروج از شهر متوجه مغرب شديم و آرارات در سمت چپ ما بود . از جلگه‌اى گذشتيم كه آفتاب سوزانى بر آن مىتافت و گاه‌گاه مثل دو روز قبل سواران مسلحى مىديديم كه در دو طرف جاده براى تأمين جان ما گذاشته بودند و ما با سرعتى كه مىرفتيم به آنان چندان توجهى نداشتيم .\r\nهمين كه به مدخل كليساى اچميازين رسيديم خليفهء اعظم را ديديم كه با كشيشان زير دست خود با قباهاى گشاد سياه و ريش‌هاى فراوان و سراندازهاى سياه ايستاده بود .\r\nخليفهء اعظم قبايى بنفش رنگ در بر داشت و صليب درخشنده‌اى بر روى سرانداز خود نصب كرده بود .\r\nپس از عبور از آستانه شاه در دالان كليسا داخل شد ، خليفه و كشيشان جلوتر مىرفتند و با سرودى كه مىخواندند دالان را به لرزه درآورده بودند . به هر حال دسته\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nجمعى داخل دير شديم و از حياط اولى كه حصارى بلند داشت گذشتيم و بعد از عبور از زير سقفى به حياط ديگرى كه در اطراف آن منزل‌هايى بود رسيديم و به كليسا كه در ميان آن بنا شده داخل گرديديم .\r\nدر داخل كليسا پارچه‌هاى سنگين قيمتى همه‌جا در سر راه اعليحضرت گسترده بود ، حتى ما هم از روى اين پارچه‌هاى زرفت و زردوزى گذشتيم .\r\nاين كليساى قديمى كه از ابنيهء قرن چهارم ميلادى است با حصارها و برج‌هاى آن از خارج بىشباهت به قلعه‌اى نيست و آن را مخصوصا به اين وضع ساخته‌اند تا بتوانند در جلوى حملات متعرضين مقاومت كند چنان كه تاكنون چند بار از تعرض دزدان مسلمانى كه به طمع خزاين آن به آنجا حمله كرده‌اند جلوگيرى نموده است .\r\nكليساى اچيازين كه به سبك بناهاى روم شرقى ساخته شده شكل صليبى را دارد كه بر روى هر يك از دو شاخه‌هاى متساوى آن ناقوسى مجزاست و در وسط آن جاى ناقوسى است كه صاف پايين آمده و اين وضع در تمام كليساهاى ارامنه كه تاكنون ديده‌ايم مشاهده مىشود .\r\nدر دورادور ناقوس در هر يك از اضلاع كليسا پنجره‌هايى است كه بالاى هر يك از آنها عكس يكى از قديسين در زمينه‌اى دايره مانند نصب است و هر يك از آنها را به مهارت تمام حجارى كرده‌اند .\r\nبر خلاف داخل تزيينات خارج آن نمايندهء حال بىسليقگى بانيان آن است به اين معنى كه گچ‌برىها و نقاشىهاى روى گچ و گل و بوته‌سازىهاى آن خشن و رنگ‌هاى آنها بسيار زننده است و در ذهن اثر بسيار زشتى از آنها مىماند .\r\nبا اين همه در ميان اين پرده نقاشىهاى ناشيانه كه خوب هم محفوظ نمانده‌اند چهار صورت از همه بهتر است ، عبادت مغ‌ها و آخرين مجلس غذاى حضرت مسيح در طرف چپ و شستشوى حضرت مسيح از پاهاى يكى از پيروان و صورت آوردن مژده جبرييل به حضرت مريم .\r\nسقف محراب كليسا به رسم عيسويان ارتدكس از نقره پوشانده شده و عقيدهء كشيشان اچميازين اين است كه در همين محل بوده است كه حضرت مسيح بر گريگوريوس قديس ملقب به نورافكن رسول ارامنه شاهر شده است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدر خزانهء كليسا را به روى شاه باز كردند اشياء نفيسى كه در آنجا ديديم عبارت بود از مسكوكات قديمه انفيه‌دان و شيرينىخورى و دو عدد ساعت كه يكى ميناكارى شده و متعلق به قرن هيجدهم ميلادى ، چند عدد فرش گوبلن قاب كرده كه بر روى آنها صورت حضرت مريم و بچگى حضرت عيسى و حضرت يحيى را بافته بودند ، و انواع لباس و متعلقات زندگانى كشيشى مزين به جواهرات قيمتى و اشياء مقدسه كه ساخت و قيمت آنها حيرت افزا محسوب مىشد .\r\nدرميان اين اشياء كه كليساى اچميازين به تملك آنها فخر مىفروشد و از اين حيث با روم و ساير بلاد همچشمى مىكند پيكانى است كه با آن دندهء حضرت مسيح را شكافته‌اند ديگر قسمتى است از كشتى نوح و يك دست گريگوريوس قديس .\r\nقسمت‌هاى ديگر كليسا چيز جالب توجهى نداشت جز كتابخانهء آن كه پر از نسخ نادرهء قديمى است .\r\nاعليحضرت شاه با خليفه از قسمت خزانه بيرون آمد و به اطاق پذيرايى كه ميز غذا در آنجا مهيا شده بود رفتيم .\r\nبطرىهاى رنگارنگ شراب را كه هر كدام متعلق به محلى مخصوص بود روى ميزها چيده بودند . شايد اسباب اين كار از طرف كشيشان عمدا براى وسوسه انداختن در خاطر مهمانان مسلمان چيده شده بود ، به هر حال من يقين دارم كه اگر اين سفرهء هميشگى كشيشان باشد ايشان همه وقت از دغدغهء خاطر و هم‌وغم آسوده‌اند .\r\nغذا را به عجله خورديم زيرا كه ساعت دو نزديك بود و ما بايد در سر اين ساعت به ايروان برگرديم .\r\nاز همان راهى كه رفته بوديم در حدود ساعت چهار به ايروان مراجعت نموديم و پيش از آن كه تاريكى همه جا را فرا بگيرد وقت داشتيم كه چيزهاى ديدنى شهر را به خوبى ببينيم .\r\nابتدا مقابل قصر سرداران كه مقر حكمرانان ايرانى اين شهر در سابق بود ايستاديم .\r\nيادگار دورهء تسلط ايرانيان بر قفقازيه در همه‌جا نمايان است و اين قصر با اين كه امروز ويران افتاده يكى از زيباترين نمونه‌هاى آن به شمار مىرود .\r\nتالار آن كه با كاشىهاى مينايى و به رنگ آبى روشنى مزين شده و درهاى بزرگ و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nپنجره‌هاى گردان آن با شيشه‌هاى چند رنگ و نقاشىها و گل و بوته و طلاكارىهاى اطراف آيينه‌هاى كوچك ملصق به ديوارها و ستون‌ها و سقف‌ها كه همه نمايندهء كمال ذوق ايرانى است امروز مىتواند شاهد دورهء آبادى قصر سرداران در ايروان باشد .\r\nمنظرهء كنونى آن نيز خالى از لطف نيست ، رودخانه زنگنه با پل كهنهء آن كه عرضهء آن بيضوى شكل ساخته شده در زير پاى ما جارى است ، كمى دور تر باغات شهر و پس از آن دشت پهناورى ديده مىشود ، قلهء آرارات هم از افق به خوبى نمايان است .\r\nدر داخل ارگ قديمى شهر مسجدى است كه مثل آن قصر و اين ارگ به حال ويرانى است ، با اين حال گنبد آن نسبه سالم مانده و در داخل و خارج آن كاشىهايى است به رنگ‌هاى درخشان ، اگر چه بعضى از آنها ريخته و شكسته‌هاى آن در اين طرف و آن طرف ديده مىشود .\r\nدر شهر مسجد ديگرى ديديم كه بهتر محفوظ مانده و مسلمانان در آنجا نماز مىگزارند ، سبك آن شبيه به سبك مسجد سابق است و به همان ترتيب كاشىهاى رنگارنگ در آن به كار برده شده ليكن رنگ آبى تند به رنگ‌هاى ديگر غالب است و بر آنها نقوشى به رنگ زرد يا كتيبه‌هايى از آيات قرآنى است كه جنبهء تزيينى آنها غلبهء كلى دارد .\r\nبازار ايروان شبيه به بازار تفليس است و يقينا بازارهاى ديگرى هم كه در شهرهاى ايران خواهيم ديد از همين نوع خواهد بود و از جهت وضع ساختمان و بساط فروش با آنچه ديده‌ايم زياد تفاوتى نخواهد داشت .\r\nچون شب فرا مىرسيد ناچار بوديم كه از گردش و كنجكاوى بيشتر صرف‌نظر كنيم ناچار از راه ميدان كه در اين ساعت جمعيت چندانى نداشت به محلهء اقامت خود كه محل جديد شهر يعنى محلهء روسى آن برگرديم و به اين ترتيب به گردش روزى كه در آن بسيار چيزها ديده بوديم خاتمه داديم .\r\n\r\n17 سپتامبر - 16 محرم\r\nساعت هشت صبح ايروان را ترك گفتيم ، هنوز از شهر خارج نشده در دشت پهناورى افتاديم كه تا پاى قلهء آرارات امتداد داشت و تا به آبادى آقا مزاوو رسيديم و دو ساعت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nطول كشيد پيش چشم ما بود .\r\nبعد از آن كه در اين محل اسب‌ها را عوض كرديم در همين دشت ديديم كه عدد آبادىها رو به افزايش رفته و همه‌جا آبيارى شده و مزروع است مخصوصا تاكستان و شلتوك‌زارهايى كه در اطراف آنها كرچك كاشته‌اند زياد ديده مىشوند .\r\nآبادىها همه به يكديگر شبيه است ، بام‌ها گلى و ديوارها بلند فقط شاخ و برگ درختان بارور زياد كه از ديوارها سر كشيده بعضى را با رنگ سبز مخلوط ساخته است .\r\nظهر نزديك بود و آفتاب كه به ما آزار مىرساند با گردوغبار آميخته شد اما از خوشبختى تا منزل ديگر يعنى قمرلو پنج ورست بيشتر فاصله نداشتيم و خوشوقت شديم كه در آنجا پناهگاهى جهت نجات از آفتاب موقع صرف ناهار با اين كه زياد طولى نكشيد يافتيم .\r\nبعد از قمرلو دره متدرجا تنگ و كوه‌ها به ما نزديك‌تر شد . همين كه به ارس رسيديم دريافتيم كه پس از قدم گذاشتن به ساحل راست آن در خاك ايران خواهيم بود .\r\nدشتى كه از آن مىگذشتيم خشك و ريگزار بود ، آفتاب در پشت آرارات كه در اين موقع در عقب سر ما بود غروب كرد و شب فرا رسيد و ما به منزل بشنوراشن وارد شديم .\r\n\r\n12 سپتامبر - 17 محرم\r\nچون اعليحضرت مىخواست صبح زود به خاك ايران قدم گذارد ناچار ساعت پنج بامداد سوار شديم . برخاستن در اين ساعت براى ما چندان دشوار نبود زيرا كه از مدتى قبل پشه‌ها ما را بيدار كرده بودند و ما از پشه‌بندهاى خود كه عقل كرده قبلا بستر خواب خود را با آن حفظ نموده بيرون آمده بوديم .\r\nساعت پنج به راه افتاديم و از آرپاچاى گذشتيم . آرپاچاى در اين ايام از سه يا چهار نهر كوچك كه همه در بسترى عريض جاريند مركب است و اگر چه عبور از آن آسان بود ليكن در مواقع پرآبى البته گذشتن از آن به اين سهولت دست نمىدهد .\r\nتازه صبح شده بود و فرق سفيد آرارات را مىديديم كه در اشعهء زرين آفتاب مىدرخشيد ، تا نخجوان همان دشت‌هاى مزروع و مزارع پنبه و كرچك و برنج و غلات\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nديگر از جلوى چشم ما گذشت .\r\nنخجوان سابقا شهر مهمى بوده ، خرابه‌هاى متعددى كه در اراضى اطراف آن مشاهده مىشود مىرساند كه آبادى و جمعيت شهر در گذشته به مراتب از امروز بيشتر بوده است .\r\nاز آثار قابل ملاحظهء تاريخى نخجوان يكى مدخل بيضوى شكل بنايى است كه چند منارهء بىسر در اطراف آن باقى است و از آنجا به گبندى هشت‌ترك مىروند كه بالنسبه خوب مانده و بيرون آن به كاشىهاى مينايى مزبن است ، ديگر مسجد بزرگى است كه امروز ويران است و سقف آن چنان شكافى برداشته كه از آن مىتوان دو قلهء آرارات را ديد .\r\nاز شهر كه گذشتيم باز صحرا شروع شد و چيزى نگذشت كه قلهء آرارات از پيش چشم ما ناپديد گرديد و در گردنه‌اى افتاديم كه دو طرف آن را تخته سنگ‌ها محصور مىكردند و منظره مخصوصى داشتند به اين معنى كه قسمت‌هايى كه از آنها در امتداد دامنه فرود آمده با سنگ‌هايى به رنگ‌هاى مختلف زرد و قرمز و سبز و بنفش طرفين گردنه را پوشانده بودند .\r\nقصبهء جلفا كه ما بين تپه‌اى بنا شده طرف دست چپ ما واقع بود . اين تپه شكلى غريب دارد يعنى نصف پايين آن در خاك‌هايى كه از نصف بالاى آن فرو ريخته و به كلى عريان شده است محصور گرديده است .\r\nساعت يك بعد از ظهر به حياط گمركخانهء روس وارد شديم كه بيرق روس در بالاى آن در اهتزاز بود . از اينجا تا قايقى كه بايد ما را از ساحل روسى ارس به ساحل ايرانى آن ببرد همه‌جا قالى بر زمين افكنده بودند .\r\nاز همسفران روسى خود كه ما را از سرحد اطريش تا سرحد ايران همه‌جا همراهى كرده و به سرعت و بدون مخمصه مسافرت در يك قسمت بزرگ از روسيه را براى ما آسان نموده بودند خداحافظى و تشكر كرديم و پس از جدا شدن از ايشان و گذشتن از ارس به سرزمين ايران قدم گذاشتيم .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nفصل دوم در ايران ، آذربايجان و عراق عجم\r\nتوپ‌ها به شليك درآمد و به ميمنت قدوم اعليحضرت كه به ايران برمىگشت يك صد تير توپ شليك شد .\r\nاسبى كه آن را با زبن و يراق قيمتى آراسته بودند در آن طرف ارس منتظر مقدم شاه بود و چنين مىنمود كه در انتظار بىتاب است .\r\nكسى كه دهانهء اسب را در دست داشت قاليچهء چند رنگ اعلاى رشتى را كه از گردن تا دم بر روى اسب براى آن كه خاك بر آن ننشيند انداخته بود برداشت و زين و يراقى كه از كثرت زروسيم مىدرخشيد نمايان شد . دهانه و سينه‌بند و كفال‌پوش اسب نيز همه غرق در طلا بود .\r\nاعليحضرت بر اين اسب سوار شد و سپاهيانى را كه از پياده‌گاه قايق تا پوش مخصوص صف بسته بودند سان ديد .\r\nمن نظير اين سان‌ها را در عثمانى نيز ديده بودم . در آنجا سربازان لباس‌هايى در بر دارند كه كمتر نو است و در صفوفى شش‌به‌شش يا چهاربه‌چهار يا دوبه‌دو اسلحه به دوش مىايستند و چندان انضباطى ندارند .\r\nمظفر الدين ميرزا وليعهد كه حكومت آذربايجان را در عهده دارد فرمانده اين سياه است . وى از تبريز مخصوصا به سرحد قلمرو حكومتى خود آمده تا در آنجا از پدر خود پذيرايى كند و احتراماتى را كه بايد نسبت به شاهنشاه منظور گردد تقديم دارد .\r\nدر مقابل گمركخانهء ايران در كنار ارس قدرى دور تر از اين محل قريب چهار هزار چادر برپا شده . اين اردوى سيار شاهنشاهى است كه قريب ده هزار نفر اجزاء آنند و در\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nحكم شهر متحركى است كه براى نقل و انتقال آن به همين عده اسب و استر و شتر به كار برده مىشود .\r\nپوش مخصوص سلطنتى از ساير چادرها به رنگ قرمز خود كه علامت اقتدار به شمار مىرود و بزرگى آن ممتاز است به علاوه در دورادور آن چادرهاى مثلثى شكل بلند كه به يكديگر مرتبطاند زده و به اين وسيله پوش سلطنتى را از ساير چادرها مجزا ساخته‌اند .\r\nبر روى هر يك از چادرهاى قرمز رنگ مثلث شكل يك قطعه پارچهء سفيد از بالا به پايين دوخته شده كه مدخل چادر را مىنماياند و در داخل هر كدام از آنها گلدان گلى گذاشته‌اند .\r\nساير چادرها كه رنگ آنها سفيد است و بعضى بزرگ‌تر و برخى كوچكترند بدون ترتيب هر كدام را به ميل صاحب آن در وسط دشت و سبزه زارها زده‌اند فقط چادر امين السلطان صدر اعظم از ساير چادرها به پوش سلطنتى نزديكتر بود و اگر چه از جهت اهميت دوم چادر محسوب مىشود ليكن رنگ آن سفيد است .\r\nچادرهاى متعلق به وليعهد و همراهان او در محلى مخصوص برپا شده ولى از پوش سلطنتى زياد فاصله ندارند .\r\nآخورها را قدرى دور تر زده‌اند فقط هركس مركوب مخصوص خود را نزديك خود نگاهداشته ، اسب‌هاى نوكران و خدمه نيز كه بايد هرآن لازم باشد سوار شوند نيز نزديك چادرها بسته شده .\r\nپس از آن كه مرا به چادر مخصوص خودم بردند ديدم اثاثهء سفرم كه از پاريس تا اينجا از آنها خبرى نداشتم و فقط در تفليس يك لحظه آنها را ديده بودم همه در اينجاست و از اين بابت تعجبى مسرت‌انگيز به من دست داد .\r\nاين چادر چهارگوش و نسبتا بزرگ و قسمت خارجى آن سفيد رنگ بود ، قسمت داخلى را از پنبهء لطيف بافته و بر روى آن اشكال مختلف گل و بوته نقش كرده و نمد ضخيمى بر روى زمين افكنده‌اند .\r\nاثاثهء چادر چندان تفصيلى ندارد يعنى غير از يك دست رختخواب چيز ديگرى در آنجا نيست . خوشبختانه من در جزو لوازم سفر ميزى با دو صندلى داشتم كه در سفرهاى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nالجزاير و تونس و عثمانى و هرزه‌گوبن ( در ايام جنگ عثمانى با قره‌طاغ ) مكرر به درد من خورده بودند و در اينجا هم از آنها استفاده كردم .\r\nدر حالى كه من از اين منزل ايلياتى خود لذت مىبردم و لوازم و اشياء هر يك را به جاى خود مىگذاشتم يك نفر ايرانى كه در حدود سى سال داشت با لباسى تميز و كلاهى از پوست هشترخان داخل چادر شد و خود را براى خدمتگذارى به من معرفى نمود . اين جوان كه اكبر نام داشت از طرف همسفر من به اين خدمت معين شده بود و من چون از او توصيه داشت او را با حسن قبول پذيرفتم .\r\nهنوز روز به انتها نرسيده بود كه از دور صداى فشفشه‌ها به گوشم رسيد و معلوم شد كه اين عمل مقدمهء آتش‌بازى است .\r\nهمه از چادرها بيرون آمديم و جمعيت و جنب‌وجوش به قدرى زياد شد كه كار بدبختانه به بىنظمى عجيبى كشيد ، اسب‌ها كه از اين همهمه در وحشت افتادند ميخ‌هاى خود را كندند و به ميان جمعيت افتادند و بسيارى از چادرها را به زمين انداختند ، عاقبت به زحمت تمام با طناب‌هايى كه در راه آنها گستردند توانستند آنها را بگيرند . آتش‌بازى كه تمام شد نظم و آرامش نيز برقرار گرديد ولى من شب چند بار از هياهوى مهترانى كه به كار گرفتن بقيهء اسب‌هاى فرارى مشغول بودند از خواب جستم .\r\n\r\n14 سپتامبر - 19 محرم\r\nبراى آن كه اثاثهء سفر خود را حمل كنم چهار شتر به اختيار من گذاشته شده و سر پرستى آنها به مرد قوى الجثه‌اى سپرده بود كه قبايى بلند شال بسته در بر و كلاهى نمد بر سر داشت ، كلاه او سفيد و قبايش از پشم تيره‌رنگ و شلوار گشادش آبىرنگ بود كفشش فقط يك قطعه چرم بود كه آن را با بندى مىبست .\r\nمن بر حسب وضع راه گاهى با كالسكه گاهى با اسب سفر مىكردم و همسفر من اعتماد السلطنه وزير انطباعات بود كه به لطف مخصوص شاه اين مأموريت را داشت .\r\nقريب به ساعت پنج صبح ساربان با چهار شتر حاضر شد و به يك چشم برهم زدن دو تن فراش سلطنتى كه براى اين كار مأمور بودند چادر مرا پايين آوردند و به دستيارى اكبر و ساربان چون براى اين نوع كارها ورزيده شده‌اند به دون زحمت اثاثه و منزل مرا\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبار كردند .\r\nعقرب بزرگى در ميان دو جامه‌دان من كه آنها را روى يكديگر گذاشته بودم منزل گرفته بود ، من از دورهء جنگ‌هاى هرزه گووين به قيافهء اين حيوان آشنايى كامل داشتم ولى در اينجا علاوه بر عقرب رتيلاهاى عظيم الجثه ديده مىشود كه زخم آنها از زخم عقرب كم خطرتر نيست .\r\nيكى از آنها را كه در نزديكى يكى از چادرهاى مجاور كشته بودند به من نشان دادند به اندازهء پنج تا شش سانتىمتر بود . رتيلاهاى قره‌طاغ كه سرهنگ كلبارس « 1 » آنها را به مدد ميلهء آهنى كه گلوله‌اى از موم بر سر آن چسبانده بود از سوراخشان بيرون مىكشيد پيش اين رتيلاها در حكم عنكبوت‌هاى معمولى محسوب مىشوند .\r\nچادر و صندوق‌ها و بارها و جامه‌دان‌ها را هر كدام با طناب‌هاى درازى از پشم بز بر روى زين‌ها محكم بستند و شترها به وسيلهء افسارهايى كه سر هر يك از آنها به يكى از زين‌ها بسته بود مرتبط بودند . كاروان به راه افتاد و در هر منزل عين همين بارگيرى تكرار مىشد .\r\nساعت نه حركت كرديم . شاه در كالسكه‌اى بود كه چهار اسب قوى آن را مىكشيدند .\r\nبر سر هر اسبى پرى قرمز نصب كرده بودند و دم اسب‌ها قرمز بود .\r\nپهلوى هر يك از اسب‌ها و نزديك دو در كالسكه شش جوان نيزه به‌دست با كلاه‌هاى عجيبى حركت مىكردند ، اين جماعت را شاطر مىگويند .\r\nاين شاطرها جوراب‌هاى بلند سفيد و شلوار تيره رنگ كوتاه در پا دارند ، قبايشان گشاد و از ماهوت سبز است و نوارهاى سفيد بر آن دوخته شده و كمر چرمى قلابدارى دارند كه در نقره گرفته شده . كلاهشان شب كلاه بلندى است شبيه به كلاه پاسبانان كه روى آن نوارها و قلابدوزىهايى از نقره كشيده‌اند و منگوله‌هاى سفيد و قرمز و سبز در بالاى آن آويزان است و چون در دو جانب پهن است براى كسانى كه بايد بدوند مناسب‌تر به نظر مىآيد و مىگويند كه استعمال آن بسيار قديمى است .\r\nاگر چه يك عده از همراهان بر كالسكه‌ها سوارند ليكن بيشتر جمعيت اسب در زير پا دارند . جمعيت به اين ترتيب با اثاثه و بنهء اردو كه خيلى عقب‌تر در راهند حركت مىكنند ،\r\n\r\n\r\n","description":"","footnote":"\r\n( 1 ) .  Colonel KauIbars \r\n","page_name":" 51 ","page_number":51},
  {"content":"\r\n\r\nبا ما عده‌اى سوار به عنوان كشيك همراهند كه آنان را از لباس‌هاى سفيد و گل‌هاى نقره‌اى كه بر روى حمايل و زين و برگ اسبان ايشان است و عصاهايى كه گلولهء نقره‌اى بر سر آنهاست مىتوان شناخت .\r\nما بين ساعت يازده و ظهر پس از گذشتن از سرزمين مرتفعى كه حدت آفتاب در سراسر آن و كوه‌هاى مجاور سرخ‌رنگ آن هيچ نوع علفى باقى نگذاشته بود براى صرف نهار توقف كرديم .\r\nكم‌كم خود را به كلبه‌اى در آن حوالى نزديك كرديم و بسيار خوشوقت شديم وقتى كه به چشمه آب سردى در آنجا برخورديم . خاكى كه بر روى آن راه مىرفتيم مىفهماند كه اين سرزمين وقتى مزروع بوده و اگر اين وضع را نمىديديم ملاحظهء شن و تخته سنگ‌هايى كه در اطراف مشهود بود ما را در اين باب به شك مىانداخت .\r\nغير از اين كلبه آبادى ديگرى در اين حدود ديده نمىشود . اين كلبه مدور شكل بىشباهت به كوره نيست .\r\nفقط سوراخى بيضى شكل به عنوان در دارد كه از خوشوقتى ساكنين آن هيچ وقت بسته نمىشود ، ديوارهاى آن را از خشت‌هاى گلى ساخته‌اند و سقف آن يك تخته خشت بزرگ است كه در آفتاب پخته شده و طول و عرض آن از هر جهت از دو متر تجاوز نمىكند .\r\nمستخدمين همراه از اين لانه سه نفر را بيرون آوردند ، يكى مردى قوى الجثه بود كه لباسى ژنده در برداشت ، دومى زنى بود كه سر و بازوى خود را با يك قطعه توشك پاره پاره و خانه‌خانه‌اى به زحمت پوشانده بود سومى بچه‌اى بود تقريبا سراپا عريان .\r\nبعد از آن كه در و ديوار كلبه را تا حدى كه امكان داشت پاك كردند و ساكنين ديگر آن را كه هنوز با اين موجود انسانى خارج نشده بودند بيرون ريختند نمدى بر روى زمين گستردند و نهارى به رسم ايرانى در آنجا خورديم .\r\nچلو و پلو با روغن و زعفران با خورش‌هاى مختلف و گوسفند و جوجهء پخته و سيخ‌هاى كباب كه در آن يك قطعه گوشت را با يك قطعه دنبه دنبال يكديگر به سيخ كشيده و جوجهء كباب شده كه گاهى دانه‌هاى انار يا غوره در شكم آنها انباشته بودند با بادمجان‌هاى پخته و خيار خام با نمك و ميوجات مخصوصا هندوانه و خربزه و نان لواش\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو آب يخ غذا و مشروب ما بود و هر روز همان‌ها را چه ظهر چه شب بايد صرف كنيم .\r\nيك نفر اروپايى اگر ميوه دوست بدارد در ايران مىتواند به حد كمال كيف ببرد زيرا كه انواع بسيار عالى از آنها در اينجا مىيابد . كباب‌هاى اينجا به قدرى لذيذ و اعلى است كه در صورت اسراف انسان را به تدريج از گوسفند و مرغ زده مىكند ، به برنج نيز تدريجا عادت پيدا مىشود ليكن عادت كردن به نان براى اروپايى قدرى مشكل است .\r\nاگر اروپايى مانند ما در ايران در آخر تابستان مسافرت كند از نوشيدن آب يخ لذت خواهد برد ولى چيزى كه او را به زحمت خواهد انداخت نبودن قاشق و چنگال و ساير لوازم ميز است كه اگر احتياطا آنها را با خود برنداشته باشد از اين حيث به او بد خواهد گذشت به علاوه نشستن بر زمين بر روى پاشنهء پا دائما به رسم عثمانىها يا بر روى زانو به رسم ايرانيان بسيار پرمشقت است .\r\nمن امروز پس از صرف نهار با اين كه مدت غذا طولى نداشت براى اين كه از اين وضع ناگوار خلاص شوم به عجله از كلبه‌اى كه ما را از آفتاب حفظ مىكرد خارج شدم تا پيش از آن كه به كالسكه سوار شوم اندكى قدم بزنم و پاها را از كوفتگى بيرون آورم .\r\nاندكى بعد از گردنهء تنگى گذشتيم ، در اينجا غالبا راه عبور منحصر بود به بستر رودخانهء خشكى ، بعد داخل دشتى شديم كه در اطراف آن چند آبادى ديده مىشد ، مهم‌ترين آنها كليم‌گويا نام داشت . از صبح كه ساحل ارس را ترك گفتيم تا اين منزل قريب 700 متر زمين زير پاى ما ارتفاع پيدا كرده است .\r\nبه محض اين كه از كار برپا داشتن چادرها خلاص شديم طوفان شديدى برخاست و گردباد و ستون‌هاى گردوخاك تا داخل چادر نيز نفوذ مىكرد و شدت باد به سختى باعث زحمت شده بود اما از آنجا كه مىگويند : « بارانى مختصر بادى عظيم را بر طرف مىكند » چند قطره بارانى كه ريخت اردوگاه ما را از خطرى بزرگ نجات بخشيد .\r\n\r\n15 سپتامبر - 20 محرم\r\nپس از آن كه به آبادى كليم‌گويا نزديك شديم ديديم كه قسمت اعظم آن مزروع است ، حاصل‌ها از زمين برداشته شده و گله‌هاى احشام و اغنام در هر طرف به چرا مشغولند اما معلوم نيست كه اين حيوانات بيچاره در اين سرزمينى كه آفتاب آن را\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nسوزانده حتى يك درخت يا علفى در آن ديده نمىشود و اگر هم علفى بوده سوخته و از ميان رفته چه غذايى براى سد جوع به دست مىآورند ؟\r\nدر طرف دست چپ ما كوه‌هايى از همان نوع كوه‌هاى سابق كه رؤس آنها غالبا مستدير و رنگ احجار آنها زرد يا نارنجى يا قرمز يا آبى يا بنفش است ديده مىشود جنس احجار آنها بيشتر نمك مخلوط به رس است .\r\nشاه از كالسكه پياده و بر اسبى سوار و از ما جدا شد و با چند فراش و همراهانى مختصر به شكار هوبره كه در اين نواحى خشك زياد است رفت .\r\nوضع طبيعى راه تا مرند چندان فرقى نكرد . نزديك ساعت چهار پس از طى راهى سراشيب به اين قصبه رسيديم . شاه كمى بعد از ما به آنجا رسيد و معلوم شد كه فقط دو هوبره ديده بود كه از تيررس دور بودند و به همين جهت نتوانسته بود چيزى بزند . من از اين وضع تعجبى نكردم زيرا كه تقريبا بيست سال قبل در الجزاير به شكار هوبره مىرفتم و مىدانم كه اين پرنده به اين آسانىها دم به تله نمىدهد .\r\n\r\n16 سپتامبر - 21 محرم\r\nتمام روز شانزدهم سپتامبر را در مرند در چادرهايى كه در باغات زده بوديم مانديم .\r\nاين قصبه كه مستحكم و قديمى است خالى از اهميت نيست . خانه‌هاى آن از خشت و گل ساخته شده و همهء آنها در ميان جنگلى از درختان بارور قرار يافته . زلورود كه از آنجا مىگذرد به يك عده نهر كوچك و بزرگ منشعب مىشود و از خيابان بزرگ آبادى كه نسبتا عريض و در دو طرف داراى درخت است عبور مىكند .\r\nچادر من به راحتى در يكى از باغ‌هاى عالى كه هوايى مطبوع و خنك دارد و آب آن فراوان است زده شده . كثرت آب و حرارت آفتاب فيض‌بخش به شكل عجيبى درختان انگور و ميوه را رشدونمو داده است .\r\nاعليحضرت از راه لطف دو سينى پر از ميوه‌هاى گوناگون مرند از قبيل خربزه و هندوانه و خيار و اقسام انگور و سيب و گلابى و هلوهاى اعلى پيش من فرستاده بود و من از آن ميان بيشتر از هلوهاى خوشرنگ و لذيذ و انگورهاى گرد پرآب و بىهسته و سيب‌هايى كه در دهان از شدت لطافت آب مىشد و بىشباهت به گلابىهاى رسيدهء\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nشاداب بود لذت مىبردم .\r\n\r\n17 سپتامبر - 22 محرم\r\nپس از آن كه از اين سرزمين بهشت‌آسا بيرون آمديم بار ديگر در همان جلگهء بىآب و علفى كه جز خارشترى چيزى نداشت افتاديم . شن‌هاى آن زردرنگ بود . هرجا كه شن ديده نمىشد بيابان را خارهاى تيره‌رنگ پوشانده بود . كمى بعد داخل درهء تنگى شديم كه مثل همهء دره‌هاى اين حدود دو طرف آن را كوه‌هاى رنگارنگ احاطه مىكرد .\r\nاز سلسلهء قراداغ « 1 » گذشتيم ، راه گاهى از دامنه‌هاى كوهى مىگذشت كه به تازگى آن را براى عبور تسطيح كرده بودند گاهى از مسير سيلى كه از سيصد تا چهار صد متر عرض داشت و آبى كه در اين وقت در آن بود نهرى را تشكيل مىداد كه به سهولت مىشد از آن گذشت .\r\nعبور از گردنهء قراداغ اگر پيچ‌وخم‌هاى آن را درست نكرده بودند چندان آسان و بىاشكال ممكن نمىشد . اين پيچ‌وخم‌ها را چنان كه گفتيم به تازگى براى عبور اعليحضرت اصلاح كرده بودند تا هم به راحت از آنها بگذرد و هم به او چنين وانمود كنند كه تمام راه‌هاى مملكت تحت مواظبت و رعايت است .\r\nتوپخانه كه قبل از ما به راه افتاده بود هنوز در گردنه گرفتار است و به زحمت تمام توپ‌ها را مىكشند . نزديك ظهر ما هم مجبور شديم كه توقف كنيم تا توپخانه پيش برود و راه براى عبور آن آزاد باشد .\r\nچادرى كه اعليحضرت بايد در زير آن صرف نهار كند در كنار نهر در ميان تخته‌سنگ‌هايى كه سيل در موقع ذوب برف فرود آورده برپا شده است . من هم به عادتى كه از به دو ورود به ايران به من تحميل شده بود به آنجا رفتم زيرا كه حضور داشتن بر سر سفرهء ناهار اعليحضرت جزء خدمات يوميهء من شده بود .\r\nهمين كه وارد چادر شدم شخصى را كه به يكى از صاحب منصبان قزاق بىشباهت نبود بر اسبى عربى چالاك ديدم كه هشت سوار مسلح در ركاب دارد و پيش مىآيد . با\r\n\r\n\r\n","description":"","footnote":"\r\n( 1 ) - قراداغ يعنى كوه سياه ، قسمت ديگر اين سلسله قراباغ نام دارد به معنى باغ سياه . اما قراباغ دامنهء شمالى اين سلسله است كه حاصلخيز است در صورتى كه قراداغ دامنهء جنوبى است و حاصلى نيز ندارد .\r\n","page_name":" 55 ","page_number":55},
  {"content":"\r\n\r\nفاصلهء كمى از چادرها پياده شدند . رييس ايشان اسب خود را به ديگرى داد و تنها جلو آمد . وى مردى بلند قامت و خوش‌اندام بود و قريب به سى سال داشت و صورتش به علت آن كه در بيابان زندگى مىكرد قدرى چين خورده و تيره بود ، لباسى نقره‌كوب از چركسىهاى قفقازى كه در روى آن چند جاى فشنگ دوخته بودند در بر و كلاهى از پوست بخارا بر سر داشت .\r\nبعد از آن كه فهميدم كه اين سوار كه من او را صاحب منصبى روسى يا يكى از شاهزادگان گرجستان مىپنداشتم همان كرم دزد مشهور است تعجب كردم و البته خواننده نيز ميزان تعجب مرا درمىيابد ليكن چون مشرق زمين از اين مناظر غير مترقبه زياد دارد چندان تعجب هم نبايد به خود راه داد .\r\nبارى اين كرم كسى است كه خواب راحت را از حاكمان ايروان سلب كرده و تمام مردم آن حوالى را در وحشت دائمى نگاه داشته است .\r\nهمين كه به حضور اعليحضرت رسيد قول داد كه ديگر دست از ماجراجويى بردارد و مطيع باشد . شاه هم قول او را قبول كرد و امر داد كه او را آزاد سازند .\r\nپايين آمدن از گردنهء قراداغ بىهيچ‌گونه حادثه‌اى به انجام رسيد و توپخانه در اين مدت به جلگه رسيده بود به همين جهت ديگر هيچ چيز مانع آن كه اسب‌هاى ما به سرعت بتازند در سر راه وجود نداشت .\r\nدر امتداد همان دره يا بستر همان رودخانه كه در اين قسمت پرآب‌تر بود صبح زود به صوفيان رسيديم و در جلگهء وسيعى وارد شديم . چادرهاى ما را در كنار حصار شهر مجاور رودخانه برپا داشتند .\r\n\r\n18 سپتامبر - 23 محرم\r\nپايين آوردن چادرها و حركت از منزل هر روز تقريبا در ساعت معين يعنى در ساعت پنج يا نه صورت مىگرفت . فقط چادر شاه تا موقع حركت او برپا مىماند و چون دو چادر مخصوص او بود به جاى آن يكى كه برپا بود چادر ديگر را قبلا حركت مىدادند و هميشه پيش از آن كه شاه وارد منزل نو شود آن را برپا داشته بودند .\r\nجلگه هر چه پيش‌تر مىرفتيم وسيع‌تر مىشد تا آنجا كه كوه‌هاى اطراف مخصوصا\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nسلسلهء غربى كم‌كم از نظر محو مىگرديد ، پيش چشم ما در جهت جنوب قلهء سهند در آن طرف تبريز نمودار گرديد و از دور به خوبى مىشد آن را تميز داد .\r\nهيئت‌هايى از سواران مركب از رؤسا و اتباعشان دسته‌دسته به استقبال اعليحضرت مىآمدند و گاه‌گاه كه به ما برمىخوردند نزديك شدن پايتخت آذربايجان را به ما مژده مىدادند .\r\nدر ميان اين مستقبلين همسفر من پسر ارشد وليعهد را به من نشان داد كه جوانى پريده رنگ بود و لباس سر تيپى در بر داشت .\r\nبعد از اندكى به پلى كج‌ومعوج رسيديم كه شانزده چشمه داشت ولى آن را خوب حفظ كرده بودند بلكه به مناسبت ورود شاه تعميرات تازه‌اى نيز در آن شده بود . اين پل بر روى آجىچاى كه از كنار شهر مىگذرد بسته شده ليكن آب نهر در اين موقع به قدرى كم بود كه اسب‌ها و استرها حتى بىآن كه تر شوند از آن گذشتند .\r\nورود ما به تبريز مصادف شد با يك اردو گدا كه جلو ايشان را نمىشد گرفت مگر به زور چماق شاطرها . در واقع از معجزات بود كه با اين كوچه‌هاى تنگ پرپيچ‌وخم كسى زير كالسكه‌ها نرفت زيرا كه تنگى كوچه و خم‌هاى شديد آنها در هر قدم كالسكه‌ها را به توقف مجبور مىساخت .\r\nاگر در بيرون شهرهاى بزرگ ما باز شدن منجلاب‌ها و فاضل‌آب‌هاى شهر به علت عفونت هواى اطراف را كريه و غير قابل استشمام مىنمايد در اينجا بساط فقر و مسكنت كه بزرگ‌ترين و پليدترين زخم‌هاى پيكر جامعهء انسانى است به وسعت تمام گسترده است . خوشبختانه در رسيدن به دار الحكومه از ديدن اين منظرهء حزن‌آور نجات يافتيم .\r\n\r\n19 سپتامبر - 24 محرم\r\nتبريز شهر وسيعى است كه 150000 نفر جمعيت دارد ولى به روايات مردم سابقا خيلى بيشتر از اين سكنه داشته . به من گفتند كه براى پيمودن وسعت تبريز از يك طرف به طرف ديگر پياده سه ساعت وقت لازم است و اگر فاصلهء اقل بين دو طرف آن را بگيرند كمتر از دو ساعت طى آن ممكن نيست .\r\nاگر پيچ‌وخم كوچه‌ها و وسعت باغ‌هاى شهر را در نظر بياوريم اين نكته چندان بعيد\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nنيست . من اين مطلب را به حقيقت مقرون‌تر از عدهء جمعيت تبريز مىدانم زيرا كه تحقيق اين امر به خوبى ممكن است در صورتى كه چون تاكنون هيچ‌گونه سرشمارى صحيحى از شهر به عمل نيامده عمدهء جمعيتى را كه براى تبريز معين مىكنند نمىتوان يقينى دانست .\r\nتبريز مركز مهمترين ايالات ايران است و به همين علت ادارهء آن را به وليعهد مملكت مىسپارند و وليعهد تا وقتى كه به كرسى سلطنت بنشيند حكمران آنجاست . غير از اين تبريز اهميت ديگرى دارد و آن وقوع آن است در محل تقاطع راه‌هايى كه متوجه روسيه و عثمانىاند . قوافلى كه از ايران از طريق قفقازيه تا بندر طرابوزان و بحر سياه به اروپا مىروند و ايران را با اين قطعه مرتبط مىسازند از آن مىگذرند .\r\nبدبختانه زلزله‌هاى متوالى تقريبا تمام ابنيهء قديمى را منهدم ساخته و در شهر و در خارج آن در هر گوشه و كنار خرابه‌هاى زياد ديده مىشود بعضى در روى زمين و بعضى ديگر مدفون و مخفى در زير خاك .\r\nقابل ملاحظه‌ترين اين ابنيه مسجد كبود است كه امروز در حقيقت ديگر چيزى از آن برجا نمانده و گنبد و سقف‌هاى آن هم بر زمين فرو ريخته ، فقط چند ديوار از آن برپاست كه تا حدى از دورهء آبادى و عظمت آن حكايت مىكند .\r\nقسمتى از آن كه بهتر از همه محفوظ مانده سر در ورودى آن است . اين قسمت كه مرتفع و بالاى آن به شكل قوسى بيضوى است داراى حاشيه‌اى است مارپيچى از كاشىهاى كبود بسيار خوش‌رنگ ، اما جزء اعظم نقوش و كثيبه‌ها از ميان رفته است .\r\nعلت اين كه اين مسجد را كبود مىگويند آجرهاى مينايى است كه زمينهء آنها كبود است و روى آنها نقوشى به رنگ‌هاى مختلف ديده مىشود و شكسته‌هاى آنها در اطراف بنا فراوان است .\r\nديگر از بناهاى قديمى تبريز ارگ آن است كه بنايى عظيم و مستحكم است ، اين بنا چنان محكم بوده كه تاكنون به خوبى پايدار مانده و با وجود سوسمارهايى كه از ديوارهاى آن بالا مىروند باز صورت بالنسبه آبادى دارد .\r\nبا اين كه شهر تبريز به مناسبت مقدم اعليحضرت آن جوش و خروشى را كه شايسته است ندارد باز در تجليل ورود و اقامهء مراسم تشريفاتى به حكم اجبار شركت نموده\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاست . بازارها پر از جمعيت است ليكن هيچ وضع فوق العاده‌اى در آن مشهود نيست . اين بازار از جهت منظره و امتعهء فروشى با ساير بازارها كه تاكنون ديده‌ايم چندان فرقى ندارد غير از اين كه از آنها بزرگ‌تر و وسيع‌تر است و اقوام مختلف زياد در آنجا نيست ، غلبه با فارس‌ها و ترك‌هاست و كرد در ميان ايشان نمايان است مثل بربرهاى شمال افريقا در ميان عرب و آلبانى در ميان يونانىها و اسلاوها .\r\nچون شب‌وروز در راه و بر سر سفره تا سرحد دائما با همراهان متعدد شاه محشور بودم كم‌كم من هم جزء ايشان شده بودم و با اسامى ايرانى انس گرفته بودم . كمتر كسى از اين جماعت بود كه براى استشارهء طبى يا رفع كسالت پا درد مختصرى پيش نيامده باشد .\r\nكسانى كه فرانسه مىدانند و چند نفر از ايشان هم آن را به خوبى تكلم مىكنند زودتر با من آشنا شده‌اند و آنها هم كه اين زبان را نمىدانند با يك نفر زبان‌دان به عنوان مترجم بعد از ايشان به من مراجعه كرده‌اند ، اولين مريضى كه به من مراجعه كرد مديخان بود كه همان شب حركت از پاريس به من رجوع نمود ، مهديخان بود كه همان شب حركت از پاريس به من رجوع نمود ، مديخان از اميرزادگان جوان افغانى است كه به دربار ايران پناهنده شده .\r\nدر ( باد ) موقعى كه همه در قصر جمع بوديم چند نفر مرا پيش خود خواندند يكى امين الدوله وزير پست كه اگر چه بسيار كم حرف مىزند ليكن مرد بامحبتى است ، ديگر جهانگير خان وزير صنايع كه گرم‌تر است ، سومى صديق السلطنه پيشخدمت باشى .\r\nحوادث ديگرى در طى راه مرا با بعضى ديگر از همراهان اعليحضرت مرتبط ساخت مثل مجد الدوله داماد و ناظرشاه كه چهره‌اى تيره رنگ و چشمانى سياه و گيرا دارد و امين خلوت منشى مخصوص كه تنها ايرانى كبود چشمى است كه من ديده‌ام و چند تن از پيشخدمت‌ها مثل ميرزا عبد اللّه خان كه دو خواهر او از زنان شاهند و با محمد ميرزا كاشف برادر زن خود كه سال‌ها در سفارت ايران در پاريس منشى بود همراه است و كاشف چنين مىنمايد كه از مفارقت پاريس چندان راضى نيست برعكس ميرزا عبد اللّه خان كه از برگرداندن او به وطن مسرور است ، و اديب الملك برادر زادهء اعتماد السلطنه و معاون الملك ( ؟ ) كه در راه آهن روسيه غالبا همسفر من بود و نايب ناظر برادر كوچك مجد الدوله كه مردى است باب طيع و قابل معاشرت .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاز موقعى كه به ايران رسيده‌ايم اين جماعت را هر روز بر سر سفرهء نهار شاه جمع مىبينيم ، بعضىها به كار خدمات محولهء به خود مشغولند و بعضى ديگر براى اظهار خدمت و تملق .\r\nاز همكار خود آقاى فخر الاطبا طبيب مخصوص شاه نيز بايد اسم ببرم . اين مرد قيافهء خاصى داشت كه در پاريس تا حدى انگشت‌نما محسوب مىشد به اين معنى كه جثه‌اش قوى و قامتش بلند و صورتش سرخ‌فام و چشمانش زيادتر از اندازه گشاده بود . وقتى كه با عزيز السلطان كه كوتاه بود و لكه‌هاى سرخ بر صورت داشت راه مىرفتند درست نقطهء مقابل هم بودند .\r\nفخر الاطبا زياد پابند به آيات قرآنى و احكام حضرت رسول نيست زيرا كه در سر سفره به محض اين كه چشم امين السلطان را دور مىبيند با چالاكى تمام گيلاس‌هاى شراب و عرق را پىدرپى به گلو فرو مىريزد و از نهى شرع باكى ندارد . در اروپا مثل ساير همقطاران خود كلاهى از پوست بر سر داشت و ردنگت و شلوار سياه مىپوشيد اما از وقتى كه به ايران برگشته عمامهء سفيد بزرگى كه قيطانى دور آن دوخته شده بر سر گذاشته و قباى سفيد بلندى دربر كرده است به شكلى كه چهرهء گلگون او به خوبى از آن ميان نمايان است .\r\nدر باب عزيز السلطان سوگلى شاه حرف‌هاى بسيار زده‌اند ، امرى كه مسلم است اين كه او فقط برادر زادهء امينه اقدس يكى از زنان بسيار محبوب شاه است .\r\nاين زن باكفايت كه از كلفتى به اين مقام بلند رسيده چون فرزند ندارد توانسته است با تردستى تمام برادر زادهء خود منيجك را كه بعدها عزيز السلطان لقب يافت و پسر ميرزا محمد خان از مردمان گمنام بىقدر است مقرب شاه كند . اين مرد يعنى ميرزا محمد خان تمام جهدش اين است كه از سعادتى كه به وضعى غير مترقب نصيب پسرش شده است استفادهء كامل كند و نگذارد كه از اين نعمت بىنصيب شود .\r\nامينه اقدس به شاه چنين فهمانده است كه عزيز السلطان دعاى بىوقتى شاه است و مصاحبت او اعليحضرت را از هر خطر و چشم زخمى حفظ مىكند . به همين جهت است كه شاه همانطور كه از سايهء خود جدا نيست از او نيز جدايى نمىكند .\r\nچه شاه به اين طلسم جاندار معتقد باشد چه نباشد چيزى كه در آن شكى نيست اين\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه اعليحضرت چنان در برابر اين بچهء بىريخت تسليم است كه هر چه او بخواهد از او مضايقه ندارد و هر چه او بكند معفو است .\r\nشخص ديگرى كه در اروپا نظر كنجكاوى عده‌اى را جلب كرده بود عزيز خان است .\r\nعزيز خان شخصى است بالا بلند و كشيده قامت و خوش‌صورت ، با چهره‌اى سفيد مايل به رنگ پريدگى و چون مو بر صورت او نيست با اين كه قريب به سى سال دارد همه او را به جاى دخترى جوان مىگيرند .\r\nدر روسيه مكرر كسانى را ديدم كه به همان چشمى كه به جنسى لطيف نظر مىكنند به او چشم داشتند و عزيز خان از اين بابت سخت در زحمت و خجلت مىافتاد و اين به آن علت بود كه عده‌اى چنين تصور مىكردند كه عزيز خان زنى است كه لباس مرد پوشيده در صورتى كه او در حقيقت يكى از خواجه‌سرايان اندرون است كه مالك اوليش امين السلطان او را به شاه پيشكش كرده است .\r\nتنها زن واقعى كه در جزء ملتزمين بود و او را غالبا با عزيز خان كه همقد بودند اشتباه مىكردند كنيزكى گرجى است كه او را در استامبول خريده و در موقع اقامت شاه در آنجا به او تقديم كرده بودند . چون بيش از دوازده سال ندارد شاه با او مثل بچه‌اى معامله مىكند .\r\nدر پاريس وقتى كه در تآتر اوپرا نمايشى به افتخار اعليحضرت دادند اين كنيزك هم با لباسى مردانه تحت نظر خواجه‌سرايش در جاى مخصوصى طرف چپ جايگاه اختصاصى شاه جا گرفته بود .\r\nاين بود مختصرى از احوال جماعت عجيب و غريبى كه شاه ايران آنها را در اروپا همراه خود به اين طرف آن طرف مىكشاند .\r\nبعد از عبور از سرحد چند بار اتفاقا با وليعهد مواجه شدم ولى چون زبان فرانسه نمىداند نتوانستم خود را به او معرفى كنم .\r\nاين شاهزاده سى و شش ساله است ولى ظاهرا پيرتر مىنمايد . اگرچه بعضى شباهت‌ها با پدر خود دارد ليكن از جهات ديگر به هيچ وجه با شاه قابل قياس نيست .\r\nقدش كوتاه‌تر است مخصوصا به خوش‌قامتى او نيست زيرا كه ناصر الدين شاه راست مىايستد ، شانه‌هايش راست و گردنش بلند است سر خود را راست نگاه مىدارد . در\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nصورتى كه مظفر الدين ميرزا داراى گردنى كوتاه است و سر خود را معمولا به زير مىاندازد و به همين جهت خميده مىنمايد .\r\nگذشته از اين چشمان بيمار پسر به هيچ‌وجه با نظر تيز و سركش پدر كه غالبا ملاطفت‌انگيز است هيچ‌گونه شباهتى ندارد .\r\nدر صورتى كه در باب درجهء هوش و استعداد وليعهد نظرها مختلف است در باب هوش تيز و استعداد فوق العادهء شاه كسى شك و شبهه ندارد .\r\nروز بيستم سپتامبر مطابق 25 محرم وقتى كه شاه از خواب برخاست خسته بود .\r\nهمين كه من به حضور رفتم دست خود را پيش آورد ، ديدم كه نبض او آرام و ضعيف مىزند يعنى در هر ثانيه‌اى منتهى شصت و اشتها نيز ندارد .\r\nفخر الاطبا را به بالين شاه خواستند ، او با طمانيهء مخصوص با قدم‌هاى شمرده سر به پايين به حضور آمد و به زمين زانو زد و با دست چپ آرنج شاه را گرفت و با دست راست به امتحان نبض پرداخت . دو نفر ديگر كه من تا اين تاريخ آنها را نديده يا زياد ملتفت آنها نشده بودم پيش آمدند و همين امتحان را كردند سپس عقب عقب در حالى كه دست به سينه و در حال تعظيم بودند بيرون رفتند . به من گفتند اين دو نفر اطباء جديدى هستند كه از سرحد تا اينجا ملتزم ركاب شده‌اند ، آن وقت فهميديم كه آنها را از همان موقع كه مىخواستند مرا در ولاديقفقاز از التزام ركاب شاه دور كنند براى خدمت احضار كرده بودند .\r\nاز اين دو نفر يكى شيخ الاطباست كه اسمى بامسمى دارد و با اين كه ريش و موى خود را تازه رنگ بسته ليكن صورت پرچين او از پيريش حكايت مىكند و به هيئت كشيشى است ، ديگرى ميرزا زين العابدين است كه به آن پيرى نيست و محجوب‌تر مىنمايد . هر دو كلاهى بلند و نوك تيز بر سر و قباى سياه گشاد بلندى در بر دارند كه تا بند پاى ايشان كشيده شده اما بر قباى شيخ الاطبا كه آستين‌هاى گشادى با نوارهاى زردوز دارد مانند صور آسمانى گل‌هاى ستاره مانندى است و عجب اين است كه اين هيئت در نظرها چندان غرابت ندارد .\r\nاين سه نفر طبيب جدى مدتى با يكديگر آهسته صحبت كردند و نتيجهء مشاورهء خود را بدون اين كه من بفهمم چه گفتند و چه تصميمى گرفتند به عرض شاه رساندند و همه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاز حضور مرخص شديم .\r\nفردا صبح من مثل هر روز به سر خدمت خود رفتم و چون ديروز بعد از ظهر احضار نشده بودم پيش خود مىگفتم كه چون كسالت شاه مختصر بوده و بهبود يافته ديگر احتياجى به حضور من نداشته‌اند ولى بعد معلوم شد كه قضيه برعكس است و شاه شب را بسيار بد گذرانده .\r\nحالت بد او ظاهر است و تب دارد . باز عين همان مجلس مشاوره يا همان كمدى ديروز تكرار شد و باز هم من ندانستم چه تصميمى گرفته شده است .\r\nمن با اعتماد السلطنه بيرون آمدم ، وى به من گفت كه اطباى ايرانى معمولا مرضى را با ادويهء مفرده معالجه مىكنند و به دواهاى فرنگى معتقد نيستند به همين نظر رفته‌اند كه دواهاى لازم را ترتيب دهند . اعتماد السلطنه به من گفت كه شاه مبتلى به اسهال است و تا اين وقت كسى حقيقت اين مطلب را به اطلاع من نرسانده بود .\r\nبا خود گفتم كه شايد اين بازى براى آن است كه بىفايدگى وجود مرا پيش شاه ثابت كنند و حقانيت نظر خود را در باب خيالى كه براى فرستادن من در ولاديقفقاز از راه باكو و بحر خزر به طهران و دور كردن من از پيش شاه داشتند ظاهر نمايند . اگر ترس احتياجى كه شاه ممكن بود به دواها و معالجات من پيدا كند در ميان نبود يقينا همين كار را هم مىكردند .\r\nمن و اعتماد السلطنه با هم به قونسلگرى فرانسه در تبريز رفتيم و پطروف « 1 » قنسول روس هم با ما آنجا به نهار دعوت داشت .\r\nموسيو برنه « 2 » قنسول ما با كمال گرمى از من پذيرايى كرد . در روز ورود به ديدن من آمد و از من خواهش نمود كه پيش او منزل كنم . من اگر قنسولخانه از مقر اقامت شاه يعنى محل خدمت من دور نبود از جان و دل اين دعوت را مىپذيرفتم تا چند صباحى هم زير بيرق فرانسه و در ميان فرانسويان به سر برم .\r\nبعد از ظهر چون مكرر شنيده بودم كه فردا حركت خواهيم كرد با اين كه كسى مرا نخواسته بود موقع شام شاه آنجا رفتم اما چون ديدم كه شاه از اطاق خواب خود بيرون نيامد و هيچ پيشخدمتى را هم نديدم كه به وسيلهء او به حضور بروم بىآن كه شاه را ببينم\r\n\r\n\r\n","description":"","footnote":"\r\n( 1 ) .  Petrof \r\n( 2 ) .  M . Bernay \r\n","page_name":" 63 ","page_number":63},
  {"content":"\r\n\r\nبرگشتم .\r\n\r\n22 سپتامبر - 27 محرم\r\nساعت هشت صبح از تبريز حركت كرديم و به باسمنج رسيديم . اگر چه راه دراز بود ليكن به علت كسالت شاه در همانجا بار انداختيم . با وجود اين ارتفاعى كه از آن بالا آمده بوديم زياد بود به اين معنى كه از 1400 متر به 1700 متر رسيده بوديم به همين علت ارتفاع زياد و آب‌هاى خوب فراوان باسمنج يكى از ييلاقات مردم تبريز است و اكثر ايشان تابستان‌ها براى هواخورى به آنجا مىآمدند و غالبا هم در آنجا عمارات ييلاقى دارند و يكى از آنها هم متعلق به پطرف قونسول روس است .\r\nبه همين علت سلامت هواى باسمنج شب پيش امين السلطان تصميم گرفته بود كه شاه را صبح با همراهان به اينجا منتقل كند .\r\nچادر ما را در محل مناسبى زده بودند و از چادر وليعهد كه پدر خود را مشايعت مىكرد زياد فاصله نداشت . با وجود اين انتقال حالت شاه بهتر نشد بلكه تب و اسهال شدت مىيافت . سه نفر طبيب ايرانى شب‌وروز مواظب بودند و دواهايى را كه خود تهيه مىكردند خود به شاه مىخوراندند .\r\n\r\n23 سپتامبر - 28 محرم\r\nشب گذشته شاه گاهى بيخوابى كشيده و گاه در خواب پريشان سركرده بود صبح هم نبض تا هشتاد مىزد ، حالت عمومى رو به بدى مىرفت و ضعف به منتهى درجه رسيده بود .\r\nمن تا اين تاريخ نمىدانستم به شاه چه دوايى داده و چه غذايى به او خورانده‌اند . بعد از مدت‌ها شاه به من اقرار كرد كه اسهال دارد و پرسيد كه آيا وسيله‌اى جهت قطع آن نيست ؟ گفتم مرض اعليحضرت به هيچ‌وجه نگرانى نداشته و در ابتدا ممكن بود كه با يك مسهل يا دوايى قىآور جلوى آن را گرفت ولى حالا كه به اين درجه رسيده نظر من اين است كه يك قاشق محلول « سونيترات دو بيسموت » ميل بفرماييد . شاه بيانات مرا با حالتى تفكرآميز به فارسى تكرار كرد و ديگر چيزى نگفت و من بيرون آمدم .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nهمكاران من همين كه اسم مسهل را شنيدند هشتاد گرم روغن كرچك جهت شاه تجويز كردند ! خوشبختانه ما مدت‌هاست كه از زمان حاجى بابا دور شده‌ايم . اگر شاه دستور داده بود كه امتحانا به هر يك از وزراى خود همين مقدار روغن كرچك بخورانند از ايشان همان حالت مضحكى سر مىزد كه از گذشتگان ايشان بعد از خوردن حب كلمل سر زده بود . شب وحشت افزايش يافت و اسهال صورت خونى پيدا كرد و تب بالا رفت و نبض به 96 رسيد . اطرافيان به وحشت افتادند و اعتماد السلطنه كه جان شاه را در خطر مىديد داوطلب شد كه دستور العمل‌هاى مرا به شاه برساند .\r\nمن به او گفتم كه شاه را وادار كند كه شالى از فلانل يا پشم بر كمر ببندند و به جاى مشروبات سردى كه به او مىدهند و من از آن اطلاع پيدا كرده بودم مقدارى چاى گرم مخلوط با كمى عرق يا كنياك به او بدهند و اگر به دستور من عمل شد فورا يك گرم سولفات دوكينين نيز به او خواهم داد .\r\nبعد از اين صحبت من به چادر امين السلطان رفتم ، تازه آنجا رسيده بودم كه سه طبيب همكارم وارد شدند و چون از اعتماد السلطنه دستورهاى مرا شنيده بودند و اسم كمر فلانل و چاى مخلوط با عرق و سولفات دوكينين به گوش ايشان خورده بود مثل اين كه مىخواهند از وقوع مخاطره‌اى جلوگيرى كنند آمده بودند كه صدر اعظم را به جلوگيرى از اجراى آنها وادارند و مىگفتند خوردن سولفات دوكينين به اصطلاح ايشان آتش معده را بالا مىبرد و بالنتيجه درجهء عطش مريض را زيادتر مىكند . در باب عرق و الكل هم از همين قبيل حرف‌ها زدند چنان كه فخر الاطبا با اطمينان تمامى مىگفت كه اين دو مشروب باعث بروز حصبه مىشود و قيافهء او مىفهماند كه تا چه درجه به اين بيان ايمان دارد .\r\nامين السلطان به توسط مترجم خود ميرزا نظام اين بيانات را به اطلاع من رساند و عقيدهء مرا در آن باب پرسيد .\r\nگفتم به هيچ‌وجه چنين نيست و سكوت من در اين مورد به علت تحيرى است كه از اين بيانات به من دست داده ، اگر آقاى فخر الاطبا واقعا معتقدند كه الكل توليد حصبه مىكند پس چرا بعد از اين همه گيلاس‌هاى كنياك كه من به ايشان خورانده‌ام تاكنون حصبه نگرفته‌اند .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nامين السلطان در مقابل اين شكايات همكاران و بيانات من ديگر نتوانست حال جدى خود را نگاه دارد و براى آن كه خندهء او را كسى نبيند روى خود را برگرداند و لب خود را گاز گرفت .\r\nمن كسى نيستم كه بتوانم با اين قبيل مردم بسازم ، اگر سر جنگ و ستيز دارند كاملا براى مقابله حاضرم .\r\n\r\n24 سپتامبر - 29 محرم\r\nشاه كه از اعتماد السلطنه كمربند فلانلى گرفته و بسته بود به اصرار اطباى ايرانى آن را باز كرد و چاى مخلوط با عرق ياكنياك را هم نخورد ولى اطرافيان دواى قاطعى ديگرى جهت او تصويب كرده بودند كه ميل كرد و آن مقدارى تربت بود . با اين حال اثرى از آن هم ظاهر نشد و امروز صبح بر خلاف انتظار عموم ضعف حال شاه به قدرى بود كه نمىتوانست از جاى خود برخيزد و همين كيفيت مىفهماند كه تربت هم اثرى نبخشيده ! همكاران حقه‌باز من بىاثر ماندن تربت را به آن علت جلوه دادند كه يك نفر فرنگى نجس نزديك شاه بوده و حضور او اثر را از تربت برده است .\r\nساعت ده همه با هم از چادر شاه به چادر صدر اعظم كه ما را خواسته بود رفتيم مجلس مشاوره‌اى در آنجا برپا شد و اين دفعه بر خلاف سابق مرا هم در مشاوره دخالت دادند . اين بار همكاران من چنان از خود تسليم و رضايى نشان دادند كه باعث سوء ظن من شد تا آنجا كه ديگر هر چه را من به اين مؤمنين پيشنهاد مىكردم مىپذيرفتند و مخالفت نمىكردند فقط خواهش كردند تا موقعى كه اثر تربت ظاهر شود اجازه دهند كه مطبوخى از هستهء آلوبالو و به با كاسنى و كمى ترياك درست كنند و به شاه بدهند .\r\nتمام مقصود ايشان اين بود كه تا مىتوانند از معالجات من جلوگيرى كنند به اميد آن كه از تربت و دواهاى ايشان اثرى ظاهر شود و افتخار معالجهء شاه و استفاده‌هايى كه از آن منظور است نصيب ايشان شود نه نصيب من .\r\nچون من از طرفى اطمينان داشتم كه به معالجات من عمل نخواهد شد و از طرفى ديگر مىدانستم كه اين معالجه آخر الدواء ايشان است و در حقيقت آخرين تير تركش خود را مىاندازند چيزى نگفتم و اجازه دادم كه مطبوخ خود را تهيه كنند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهمين كه نهارم را خوردم به عجله به چادر شاه رفتم و چون شاه از آمدن من خبر يافت مرا فورا به حضور خواست .\r\nضربان نبض كه ديروز 96 بود در ساعت سه به صد رسيده بود و در حدود ساعت پنج 128 بود و تب شدت تام داشت ، صورت بيحال و ضعف فوق العاده تمام اطرافيان شاه را در اضطراب انداخته بود . اطباى ايرانى با وجود ضربان شديد نبض و حالت خراب شاه باز پى به علت اساسى مرض نمىبردند و عدد حقيقى ضربان نبض را كه 128 بود از شاه پنهان مىكردند و آن را به او 85 مىگفتند و واضح بود كه تا چه حد پريشان و از خود بى خود بودند .\r\nهمه دچار وحشت غريبى بودند و از يكديگر مىپرسيدند چه خواهد شد . جمع كثيرى بر اين عقيده بودند كه شاه به حال احتضار افتاده به همين جهت دويدند تا صدر اعظم را خبر كنند و او نيز به عجله خود را به بالين شاه رساند . همين كه او وارد شد درست نمىدانم كه ما همگى خود بيرون رفتيم يا با اشارهء وى او و شاه را تنها گذاشتيم .\r\nبعد از چند دقيقه كه به چشم اطرافيان پريشان خاطر سالى آمد امين السلطان از پوش سلطنتى بيرون دويد و در حضور پيشخدمتان و اطباى ايرانى و اعيان و صاحب منصبان رو به من كرد و به فارسى و به صداى بلند گفت كه : « ارادهء سيئهء ملوكانه بر آن قرار گرفته است كه افتخار معالجهء شاه به مسئوليت شما وا گذاشته شود » و مترجم اين جمله را براى من ترجمه كرد .\r\nمن گفتم كه من از روزى كه شغل طبابت شاه را بر عهده گرفتم اين مسئوليت را قبول كرده‌ام و چون طبيبى فرانسوى هستم وظيفهء خود را غير از اين نيز تشخيص نداده‌ام .\r\nامين السلطان مرا تنها پيش شاه برد و شاه كه در حال كمال ضعف بود با صداى ضعيف و گرفته‌اى با صراحت تمام به من التماس كرد كه جلوى اسهال او را بگيرم و گفت كه اين مرض خيلى زياد مرا ناتوان كرده است . من براى اطمينان او گفتم كه اگر به من اعتماد و به دستورهاى من عمل كنيد به سرعت شما را معالجه مىنمايم . شاه پس از سه روز ترديد و معالجاتى كه به هيچ‌وجه مؤثر نيفتاده بود بالأخره تسليم شد .\r\nمن براى آن كه معالجات بعدى خود را به شاه بقبولانم ابتدا حالت او را دقيقا براى او تشريح كردم و ابتدا به او گفتم كه تبى شديد دارد و نبضش تا 130 مىزند ، شاه كه تا اين\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nوقت از اين حقيقت بىاطلاع مانده بود و آن را نمىدانم به چه علت از او مخفى داشته بودند دچار وحشت عظيمى شد و من خوشم آمد زيرا كه اين حالت او را در قبول دستورهاى من رام‌تر مىساخت .\r\nبه او گفتم كه اگر دو روز قبل سولفات دوكينين را كه من تجويز كرده بودم ، به او داده بودند هيچ وقت تب دست نمىداد . اين حرف فورا اثر كرد و شاه در دم از من سولفات دوكينين خواست . به او فهماندم كه امشب با حالت تب شديد خوردن آن صلاح نيست ، فردا صبح كه از خواب برمىخيزد اين دوا به او داده خواهد شد و او از من تشكر كرد .\r\nچون ديدم ديگر شاه مطيع است من هم سعى كردم كه با نمودن حقايق بيشتر اعتماد او را جلب كنم به همين نظر در حضور او شربتى از بيسموت كه مقدار زيادى لودانوم با آن مخلوط كرده بودم تهيه نموده و به او گفتم كه اين شربت براى قطع اسهال و خواب راحت شب است و هر نيم ساعت به نيم ساعت بايد يك قاشق از آن را خورد .\r\nساعت ده شربت تمام شده و شاه به خواب رفته بود ، من عين همان شربت را دوباره درست كردم و سپردم كه تا صبح بيشتر از دو يا سه قاشق از آن را به او ندهيد آن هم در صورتى كه مريض بيدار شود سپس به چادر خود برگشتم .\r\n\r\n25 سپتامبر - 29 محرم\r\nصبح خيلى زود به چادر شاه رفتم ، ديدم از هيچ كس سروصدايى نيست و همه خوابيده‌اند شاه ساعت هشت بيدار شد و شب را به راحت خوابيده بود فقط دو دفعه بيدار شده بود و به او از آن شربت دوم به همان اندازه كه گفته بودم داده بودند .\r\nبايد يك گرم سولفات دوكينين به او خوراند اما امين السلطان آن را زياد مىدانست و عقيده داشت كه يا آن را نصف كنم يا در دو سه نوبت به او بدهم ولى من اصرار كردم و به اندازه‌اى كه لازم بود سولفات دوكينين به شاه دادم و بيرون آمديم و شاه تا ساعت يازده خوابيد .\r\nموقع ناهار برحسب معمول رسيد ، شاه به دستور من دو تخم‌مرغ تازه و قدرى جوجه خورد و اين غذاى سبك را با كمال اشتها تناول نمود و به خوبى هضم كرد .\r\nشاه روز را بدون اسهال و تب گذراند ، چهره‌اش به حال عادى برگشت و قواى تحليل\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nرفتهء او كم‌كم بر سر جاى خود آمد به همين جهت شب همهء اطرافيان را مسرور و بشاش ديدم ، يكى به من به زبان چرب و نرم تهنيت مىگفت و ديگرى وعده‌هاى فريننده مىداد .\r\nشاه با گرمى تمام از من اظهار امتنان نمود و در تعريف مبالغه كرد ، امين السلطان وعده داد كه بهترين اسب‌هاى سر طويلهء خود را به من ببخشد ؛ مجد الدوله هم وعدهء يك قاليچهء عالى داد و هر كس به قدر خود دادن هديه‌اى را به عهده گرفتند حتى يكى از وزرا گفت كه ما همه بايد دست شما را ببوسيم .\r\nاين مدح و ثناهاى خارج از اندازه و تعارفات شاعرانه و احساساتى كه كم و بيش آثار صداقت از آنها ظاهر بود براى من تازگى نداشت زيرا كه مكرر از اين حرف‌ها شنيده و از اين وعده‌هايى كه هيچ وقت صورت عمل به خود نگرفته است ديده بودم .\r\nخوب است از شرح اين جمله كه خوب يا بد همان است كه هست بگذريم و يادى از آن نكنيم فقط چيزى از آن كه قابل ملاحظه است دلالت آن است بر احوال جمعيتى كه من خواه ناخواه بايد در ميان ايشان زندگى كنم و به خاطر داشته باشم كه در اين مملكت دائما اوضاع و احوال به سهولت و به سرعت تغيير و تبديل مىيابد و بين تخت مقام با تختهء تابوت فاصلهء زيادى وجود ندارد .\r\n\r\n26 سپتامبر - 30 محرم\r\nحالت بهبود شاه همچنان برقرار است و من از ترس اين كه تب دوباره برنگردد بار ديگر يك گرم سولفات دوكينين تجويز كردم .\r\nشاه چون حالتش بهتر شده بود امر داد كه اردو حركت كند . ساعت ده صبح به عزم منزلى كه تا آنجا فقط دو فرسنگ راه بود حركت كرديم .\r\nدر بين راه اعتماد السلطنه به من گفت كه حالت شاه چنان سخت شده بود كه وليعهد محرمانه دست به كار بعضى احتياطاتى زده بود تا اگر تخت سلطنت خالى ماند آنها را مجرى دارد اما جاى بسى خوشوقتى است كه اتفاق سويى رخ نداد و الا در ايران شورشى بروز مىكرد و ما چاره‌اى جز آن كه به روسيه برگرديم نداشتيم .\r\nاعتماد السلطنه براى اثبات مدعاى خود مىگفت كه وليعهد پسر ارشد شاه نيست\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبلكه پسر ارشد او ظل السلطان است كه حاليه بر اصفهان حكومت مىكند و از تصرف تاج و تخت صرف‌نظر نكرده چون به علت شاهزاده خانم نبودن مادرش قانونا نمىتواند به سلطنت برسد لابد اگر مقتضى ايجاب كند به زور سپاه و اسلحه مدعى وليعهد خواهد شد و آن وقت به عقيدهء اعتماد السلطنه ما همگى در خطر خواهيم افتاد .\r\nكيفيتى كه من در گفتار اعتماد السلطنه مىديدم يقين دارم كه مخصوص به او نبود بلكه از تظاهرات محبت‌آميزى كه پس از بهبود شاه از جانب غالب همراهان او نسبت به خود مشاهده كردم بر من مسلم شد كه ترس از شورش در صورت مرگ اعليحضرت غالب ايشان را مشوش كرده بود چنان كه تبريكاتى كه از طرف همين جمع بعد از بهبود شاه به من كه باعث آن به شمار مىآمدم متوجه شد و اين كه ترس و اضطراب همين طايفه در خصوص از دست دادن مقام و جاه خود بار ديگر به اميد و دلگرمى مبدل شده بود همين نكته را ثابت مىكرد .\r\nمنزل بعدى ما سعادت‌آباد بود كه 1800 متر ارتفاع دارد و سرزمين بلندى است خرم و محصور بين كوه‌ها . دامنه‌هاى اولى از جهت پيچ‌وخم و سنگ‌هاى رنگ‌به‌رنگ شبيه به مناظرى بود كه سابقا ديده بوديم ، قدرى دور تر قله‌اى مستور از برف ديده مىشد .\r\nاز طرف مغرب طوفانى برخاست ليكن از آن چند قطره بيشتر نصيب ما نشد . حال اين قبيل طوفان‌ها هميشه همين است ، باران آنها بر كوهستان‌ها فرو مىريزد و كمتر جلگه‌ها از آن بهره مىبرند .\r\nساعت شش بعداز ظهر كه شاه را ديدم ديگر نه تب داشت نه اسهال . خود او مىگفت كه معالجه شده است . من از او خواستم كه باز پنج دسى گرم سولفات دوكينين بخورد تا كاملا از بابت آينده مطمئن شويم ، شاه قبول كرد به شرط آن كه آن را به صورت حب به او بدهم چه تاكنون آن را به ميل خود به حال محلول مىخورد . چون من در سفر هميشه از اين قبيل حب‌ها همراه دارم فورا از آنها به او دادم .\r\nشاه چون عادت داشت كه هر دوايى را كه مىخورد از دواخانه مخصوص او باشد يا آن كه آن را در حضور او تهيه كنند از من پرسيد كه اين حب‌ها كار كجاست و به نظر مىرسيد كه از حاضر بودن آنها در جيب من در تعجب افتاده است .\r\nبه او گفتم كه چون من زود زود دچار تب مىشوم هميشه در ممالك تب‌خيز از راه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاحتياط حب‌هاى سولفات دوكينين را همراه برمىدارم و ناچارم كه در سفر مخصوصا از آنها مقدارى در دسترس داشته باشم ، اين حب‌ها را كمى قبل از حركت به دستور من در پاريس ساخته‌اند .\r\nاعليحضرت كه از توضيحات من قانع شد اظهار ميل كرد كه مقدارى از همان حب‌ها داشته باشد به همين نظر به من گفت كه فورا به وسيلهء تلگراف ساختن هزار عدد از آنها را سفارش دهم . من البته هيچ نگفتم و از بيان اين كه هزار حب زياد است و پيش از آن كه احتياج به استعمال آنها پيش آيد خشك مىشوند و اثر آنها از ميان مىرود خوددارى نمودم زيرا كه اين كار از اعتمادى كه شاه به معالجات من پيدا كرده بود و من از آن خوشوقت بودم مىكاست به همين جهت گفتم كه فورا به پاريس تلگراف مىكنم و شاه از وعدهء من بسيار مسرور شد و از شيرينىهايى كه ميرزا ابو القاسم نايب در خانه براى او آورده بود مقدارى به من داد .\r\n\r\n27 سپتامبر - 1 صفر\r\nامشب باران رقيقى بر روى چادرها باريد ، صداى ملايم و يكنواخت آن خواب را خوش‌تر مىكرد و قله‌هاى اطراف را برف گرفت . همين نم‌نم باران باعث شد كه راه آبپاشى و گردوغبار آن كم شود .\r\nيك دستهء چند نفرى سرباز كه طرف راست ما ايستاده بودند نظر مرا جلب كرد زيرا كه ايشان را گرداگرد سربازى كه به زمين افتاده بود جمع ديدم . از كالسكه پياده شدم و ديدم كه آن سرباز بينوا در حال احتضار است . معلوم شد كه چهار روز است كه ناخوش شده و به همين حال بىدوا و طبيب به دنبال اردو آمده و به اينجا كه رسيده است به حال مرگ افتاده و هيچ‌كس هم به فكر او نبوده تا جان سپرده است . اين امر در چنين مملكتى كه همهء پيش‌آمدها را نتيجهء قضا و قدر مىدانند عجيب نيست .\r\nدر موقعى كه من ناظر مرگ اين بيچاره بودم ديدم كه يكى از كالسكه‌هاى سلطنتى با سه خانم از نزديك ما گذشت . اين سه خانم يكى همان كنيزك گرجى بود كه در ايران لباس مردانهء فرنگستان خود را به لباس زنانه مبدل كرده بود ، دو خانم ديگر دو دختر جوان بودند كه خانواده‌هاى آنها براى تقرب و جلب منفعت ايشان را در تبريز به شاه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبخشيده بودند .\r\nبعد از آن كه از گردنه‌اى به ارتفاع 2150 متر گذشتيم به سرزمينى به ارتفاع 1800 متر رسيديم و در آن نزديكىها خرابهء قصرى را ديديم كه عباس ميرزا جد ناصر الدين شاه سرتيپ گاردان مأمور مخصوص ناپلئون را در آنجا پذيرفته بود .\r\nنزديك ظهر پس از طى چهار فرسخ به اوجان رسيديم . در اينجا چند چشمه آب گرم است كه نمونه‌اى از آنها را پيش من آوردند و چنين تصور مىكردند كه من به يك ديدن مىتوانم تمام خواص آنها را مشخص نمايم .\r\n\r\n28 سپتامبر - 2 صفر\r\nعوارض طبيعى راه هر چند جلوتر مىرفتيم بيشتر مىشد ، در چند مترى تپهء بلندى بود شبيه به خرابه . اگر چه غير از چند تخته‌سنگ پراكنده چيز ديگرى پيدا نبود و از ديوار و غيره چيزى ديده نمىشد رفيق همسفر من تصور مىكرد كه در اين محل سابقا ابنيهء يا لااقل حصارى بوده و مىگفت كه در كتاب‌ها چنين خوانده است كه اين نقطه از نقاط سرحدى محسوب مىشده .\r\nدر طرف چپ جاده كاروانسرايى است كه تصادفا آباد و از دستبرد حوادث مصون مانده است . همين حال آبادى مرا بر آن داشت كه براى آلبوم خود طرحى مدادى از آن بسازم تا نمونه‌اى از اين بناهاى عظيم كه همه شبيه‌اند داشته باشم . از كتيبهء سر در آن چنين برمىآيد كه از بناهاى عهد صفوى و بانى آن حاجى محمد حسين گيلانى است .\r\nساعت يازده به تيكمه‌داش كه در 2000 مترى است رسيديم و قرار شد كه در آنجا براى صرف نهار توقف كنيم زيرا كه شاه از وقتى كه ناخوش شده بود ديگر در حين راه رفتن غذا نمىخورد .\r\nغذاى شاه و آداب صرف آن خالى از غرابتى نيست . غذاهاى مختلف را همچنان كه پيش ما معمول است يكى بعد از ديگرى نمىآوردند بلكه همه را يك‌جا به توسط آنقدر فراشى كه براى آوردن آنها لازم باشد يك جا حاضر مىكنند . به اين شكل كه فراش‌ها كه بر سر هركدام مجموعهء گرد بزرگى است و قلمكارى خوشرنگ با منگوله‌هاى رنگارنگ بر آن انداخته‌اند دنبال هم غذاها را پيش مىآورند و مجد الدوله ناظرباشى شاه هميشه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nپيشاپيش ايشان است .\r\nهمين كه فراش‌ها به حضور شاه رسيدند همهء مجموعه‌ها را بر زمين مىگذارند و قلمكارها و سرپوش‌ها را از روى ظروف برمىدارند و با مجموعه‌هاى خالى و قلمكارها بيرون مىروند ، آقادايى كه گاهى ميرزا ابو القاسم نيز با او همراه است ظروف غذايى را كه شاه مىخواهد نزديك او مىبرد و شاه كه مثل همهء ايرانيان چهار زانو مقابل سفره‌اى چرمى كه سفرهء پارچهء ملونى روى آن مىاندازند مىنشيند با دست يعنى بىقاشق و چنگال از آن ظروف غذاى خود را برمىدارد و ميل مىكند اما كباب از اين قاعده مستثنى است به اين معنى كه آن را به محض اين كه حاضر شد صرف مىكند .\r\nبا اين كه بريلا ساوران « 1 » مىگويد كه آشپزى را مىآموزند ولى كباب‌پزى براى هركس طبيعى است باز تهيهء اين نوع كباب‌هاى مخصوص مهارت لازم دارد و كبابى شاه را نبايد از جنس آشپزهاى معمولى دانست .\r\nبعد از آن كه شاه غذاى خود را خورد همان فراش‌ها مجموعه‌ها را مىآورند و سفره را برمىچينند تا ديگران به ترتيب سلسلهء مراتب از باقيمانده غذاى خود را بخورند اما معلوم است كه با اين ترتيب به نوكرهاى زير دست جز مقدارى برنج خشك و استخوان بىگوشت چيزى نمىرسد .\r\nهر قدر عدد غذاخورها بيشتر شود باز نوع غذا معمولا همان است فقط مقدار آن مخصوصا پلو را بيشتر مىكنند و باز ترتيبى كه وضع در خانهء شاهنشاه دارد مىتوان دريافت كه تا چه اندازه مىتوان بر مقدار غذاها افزود و فوج فراشان را زيادتر كرد .\r\nاين نكته را نيز بگوييم كه شاه هميشه تنها غذا مىخورد و عادت مملكتى بر اين جارى است .\r\nاردو را كنار رودخانهء كم‌عمقى كه ته آن آب باريكى است بر روى زمين بلندى ، كه يك گوشهء آن مزررع است زده‌اند و افق نيلگونى از بالاى كوه‌ها چشم انداز ما را محدود مىنمايد .\r\n\r\n\r\n","description":"","footnote":"\r\n( 1 ) .  BriIlat - Savarin \r\n","page_name":" 73 ","page_number":73},
  {"content":"\r\n\r\n\r\n29 سپتامبر - 3 صفر\r\nدو سلسله كوهى كه يكى در سمت راست ديگرى در طرف چپ است همه‌جا با ما همراهند با اين تفاوت كه هر قدر بيشتر مىرويم از يكديگر دور تر مىشوند و دره وسعت پيدا مىكند ليكن منظرهء راه هميشه يكى است و عين همان تپه‌ها و دره‌ها تكرار مىشود .\r\nدر قراچمن پايين يكى از همين دره‌ها به ارتفاع 1650 متر در بستر رودخانهء عريضى كه در اين موقع فقط دو نهر كوچك در آن جارى بود چادر زديم .\r\nهمراهان ما مثل اين است كه براى تب كردن از هيچ كارى باك ندارند چنان كه ديروز نوبت امير نظام بود .\r\nامير نظام پيرمردى است بسيار زيرك و با تجربه و عاقل و كارديده به همين علت نزد وليعهد مقامى ممتاز دارد و سابقا در پاريس وزير مختار ايران بود . وقتى كه من حالت تب او را به او گفتم و نامناسب بودن محل اردو را به او نمودم و از امور شگفتى كه از پاريس تا اينجا ديده‌ام با او صحبت كردم به من گفت از اين جملهء مختصر نبايد زياد تعجب كنيد انشاءالله وقتى كه زيادتر در اين مملكت مانديد عجايب بيشترى خواهيد ديد .\r\nامروز نوبت تب كردن به محمود خان وزير مختار ايران در پترسبورگ كه تازه به ما ملحق شده رسيده است . اين شخص كه خود را در خزى و شال‌گردنى پيچيده بود به حال لرز پيش من آمد . البته با بىاحتياطى معمولى كه در انتخاب محل چادر زدن به كار مىرود و باز هم از اين مريضى براى من خواهد رسيد زيرا به اين عنوان كه چادرها بايد نزديك به آب باشد هميشه آنها را در جاهاى پست حتى مثل اردوى امروزى در ته رودخانه مىزنند و ملتفت رعايت هيچ احتياطى ديگر نيستند . اردوى مسلمانى اگر كنار آب نباشد اردوى مسلمانى حساب نمىشود مثلا موقعى كه وضع زمين يا بزرگى چادر شاه اجازه ندهد كه آن را در كنار آبى بزنند فراش‌ها مجراى آب را برمىگردانند تا از زير چادر شاهانه بگذرد و ديگران هم همين كار را تقليد مىكنند حتى به يك آب باريكى نيز قانع مىشوند .\r\nاگر پيغمبر اسلام به پيروان خود در بهشت آب روان و درخت و سايه وعده داده بيشتر به كسانى بوده است كه در دنيا از اين نعم محروم بوده‌اند . در اين سرزمين خشك و آب و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nهواى سوزان دسترسى به آب براى مسلمين جهت طهارت و وضو از واجبات است .\r\nاما اين تهطير و وضو در حقيقت بايد گفت كه براى اكثر مردم مطابق قوانين حفظ صحت كه نيست سهل است جنبهء پاكيزگى نيز ندارد زيرا كه من غالب مردم را ديده‌ام كه دست خود را تر مىكنند و به صورت و ساعد و پا مىكشند و اگر چه شايد بر طبق حكم شريعت عمل مىنمايند ليكن با اين عمل هيچ كثافت و چركى را از ميان نمىبرند .\r\nبعضى ديگر كه شايد مقدس‌ترند لباس‌هاى خود را كاملا بيرون مىآورند و در آب كمى مىروند و مقدارى از آن بر سر مىريزند و بدن خود را تر مىكنند و بىآن كه چرك‌هاى بدن را ازاله و خود را پاك يا خشك نمايند دوباره همان لباس‌هاى چركينى را كه اگر آبى ديده است همان آب باران بوده مىپوشند .\r\nبعضى ديگر هم از همان آبى كه كنار آن قضاى حاجت مىكنند مىنوشند .\r\nوقتى من با بعضى از اين بابت‌ها صحبت مىكنم مىگويند كسانى كه به اين شكل‌ها عمل مىنمايند اشخاصى هستند كه به باطن احكام شريعت پىنبرده تنها به ظاهر آن مىچسبند اما افسوس كه عدهء اين مسلمين ظاهربين خيلى زياد است و طرز تطهير و وضوى ايشان به شكلى كه گفتيم پاره‌اى از اوقات مخصوصا در ايام شيوع امراض مسرى عواقب وخيم در بر دارد .\r\nمسلمينى كه قبل از اداى هر نماز خود را شرعا به ساختن وضو مكلف مىدانند هر آب جارى را نيز براى آشاميدن صالح مىدانند به همين نظر آب نهرها را با وجود اين كه آلوده شده است مىآشاميدند . آيا در مملكتى كه آب تا اين درجه قيمتى و كمياب است بهتر نيست كه مردم را به نيالودن آن چه چه جارى باشد چه غير جارى مجبور كنند ؟\r\nاما بدبختانه در اين مملكت هر وقت كه بين حفظ صحت و امرى مذهبى معارضه پيش آيد هميشه غلبه با دين است .\r\nپيش از اين كه به محل اردو برسيم شش ارابهء بزرگ ديديم كه آنها را از تنه‌هاى چوب گردو پر كرده بودند . اين چوب‌ها را روس‌ها از كردستان مىخرند و از آنها در روسيه براى پوشش سقف تخته‌هاى نازك درست مىكنند .\r\nسر شب طوفان شديدى برخاست و با اين كه بارانى نيامد ليكن باد شديد بود و جاى خوشوقتى بود كه چادرهاى ما را نبرد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n30 سپتامبر - 4 صفر\r\nكوهى كه طرف دست راست هست هر قدر جلوتر مىرويم دور تر مىشود تا آنجا كه كمى بعد از نظر محو شد . زمين قدم‌به‌قدم دره‌هاى عميقى دارد و معمولا در ته عموم آنها نهر آبى جارى است .\r\nچون آب فراوان است صحرا را همه جا زراعت كرده‌اند مخصوصا در اطراف تركمانچاى اين حال مشهودتر است . اردوى ما را در همين نقطه در كنار نهرى كه اين قريه به نام آن خوانده شده زده‌اند .\r\nتركمانچاى قريهء كوچكى است كه مثل همهء قراى اين حدود خانه‌هاى كم‌ارتفاع و پشت‌بام‌ها و حياطهايى دارد كه درختان باغ‌ها روى غالب آنها را گرفته . اگر معاهدهء سال 1828 ( مطابق 1244 هجرى ) در آنجا بين ايران و روسيه به امضاى عباس ميرزا وليعهد و ژنرال پاسكيويچ بسته نشده بود تركمانچاى اين شهرت را حاصل نمىكرد . به موجب اين معاهده علاوه بر ده كرور تومان خسارت ايران در ولايت ايروان و نخجوان كه مىتوان آن دو را آلزاس و لورن ايران ناميد از دست داد و رودخانهء ارس همچنان كه حاليه نيز هست سرحد بين دولتين شد ، تنها روسيه عباس ميرزا را وارث تاج و تخت ايران شناخت و او نيز چنان كه مىدانيم به اين آرزو نرسيد .\r\nمن در صدد برآمدم كه منزلى را كه اين عهدنامه در آنجا بسته شده بود ببينم . خانه‌اى را به من نشان دادند كه به كلى خراب است فقط در ورودى و چند ديوار از آن باقى است و يك درخت تبريزى در ميان خرابه‌ها سر به فلك كشيده . اين خانه امروز تعلق به مشهدى محمد نامى دارد ، چون يقين دارم كه چندى بعد از اين منزل تاريخى ديگر اثرى برجا نخواهد ماند صورت آن را با مداد طراحى كردم تا يادگارى از آن برجا بماند .\r\n\r\n1 كتبر - 5 صفر\r\nامروز به علت گردوخاك غليظ و بالا و پايين رفتن دائمى و كثرت دره يكى از روزهاى بد و خسته كنندهء مسافرت ما بود .\r\nزن‌هايى كه ديروز خرمن‌هاى خود را در تركمانچاى به باد مىدادند بايد از اين وضع خوشحال باشند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nطرز خرمن باددادن ايشان بسيار ساده و ابتدايى است به اين معنى كه گندمى را كه به طرز ساده‌تر از آنچه در آكتاى قفقاز ديده بوديم درو كرده‌اند در سبدهايى مىريزند و آن را تا حدى كه بتوانند بالا مىبرند و آرام‌آرام به زمين مىريزند به شكلى كه دانه‌هاى سالم چون پرتر و سنگين‌ترند مستقيما به زمين ريخته مىشوند ولى دانه‌هاى پوسيده و كاه را باد به نسبت شدت به طرفى مىبرد . ديروز چون هوا آرام و بىباد بود گندم خوب و بدكاه همه با هم به زمين مىافتاد ، زن‌ها غرغر مىكردند و باد را به يارى مىطلبيدند . امروز باد درخواست ايشان را اجابت كرده ليكن بدبختانه چنان به شدت مىوزد كه هم ما را به عذاب انداخته و هم شدت آن گندم خوب و بد و كاه همه را مىبرد .\r\nكوه‌هاى طرف دست راست به تدريج به ما نزديك مىشوند و در قريهء آوينك كه ما در آنجا اردو زده‌ايم تقريبا به كوه‌هاى سمت چپ اتصال پيدا كرده‌اند .\r\nاميرنظام بابت حق العلاج امروز شال بسيار اعلايى براى من فرستاده بود با نامهء ملاطفت‌آميزى و از اين كه به قول خود به صحبت من شفا يافته بود تشكر كرده .\r\n\r\n2 اكتير - 6 صفر\r\nبا اين كه ديروز از نزديك شدن كوه‌ها در آوينك حدس مىزديم كه كوهستان تمام و جلگه شروع شده است امروز دانستيم كه چنين نيست . پس از گذشتن از دو دره و جلگهء وسيع هموارى به ميانه رسيديم كه غريب‌گز آن شهرتى بخصوص دارد . به علت وجود همين حيوان غربا از توقف يا سكونت در اين قصبه احتراز دارند ، ما هم به همين سبب از آنجا رد شديم و نيم فرسخ دور تر چادر زديم .\r\nاز قصبهء ميانه كه بيرون آمديم با اسب و كالسكه از رودخانه گذشتيم ، در طرف چپ مشغول تهيهء ساختن پل درازى بودند كه البته چندان خوب نمىشد و استحكامى هم پيدا نمىكرد . براى اين كار چندين كوره جهت ساختن آجر و آهك زده بودند . به من گفتند كه چون ميانه از آبادى سابق افتاده و مردم آن فقير شده و تاب تحمل مخارج اين كار را ندارند شاه اين مخارج را از كيسهء خود مىپردازد ، البته عبور شاه از اين نواحى براى مردم متضمن منافعى است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\n3 اكتبر - 7 صفر\r\nكوه‌هايى كه امروز از دامنه‌هاى آن بالا مىرويم حاشيهء سلسله جبالى است كه آذربايجان را از عراق عجم جدا مىسازد .\r\nبعد از آن كه پيچى خورديم يك عده چادر ديديم كه در محل اردوى شب گذشتهء ما برپاست ، معلوم شد كه آنها تعلق به وليعهد دارد و چون به آخر حوزهء حكومتى خود رسيده مصمم است كه از آنجا به تبريز برگردد .\r\nپس از گذشتن از چند سربالايى تند از روى راهى كه در دامنهء تپه‌هاى پر از سنگ به زحمت درست كرده بودند در حدود ساعت نه به ارفع قلل قافلانكوه به ارتفاع 1400 متر رسيديم و در بين راه پنج ارابهء ديگر ديديم كه تنه‌هاى چوب گردو بار داشتند و از سرازيرى تندى پايين مىآمدند واقعا معجز بود كه اين تنه‌هاى سنگين بر روى اسب‌ها نمىافتادند . لابد سنگينى وزن مانع افتادن آنها بود .\r\nاز روى اين گردنه افق پشت‌سر وسعت تمامى دارد ، در ميان قللى كه به نظر مىرسيد قلهء سولان را كه در طرف راست ميانه است به من نشان دادند كه گويى بر صفحهء آسمان كبود نقش شده .\r\nدر جلوى ما صخره‌هاى خشك و عريان نمايان است ، از اين محل سنگ‌هاى قرمز رنگى براى آسيا مىكنند ، نمونه‌هايى از آنها را كه بعضى خوب‌تر و بعضى بدتر تهيه شده بود به ما نشان دادند .\r\nدامنه‌هاى اين طرف قافانلانكو جزء عراق عجم است ، در اين ناحيه طرف دست چپ خرابه‌اى بود كه ظاهرا سابقا در آنجا قلعه‌اى قرار داشته . وقوع آن بر بالاى قله قلعهء كاتارو « 1 » را كه از مرتفات كرساتس « 2 » ديده مىشود به خاطر من آورد .\r\nاين قلعه جايى ساخته شده بود كه بر يك قسمت از درهء قزل‌اوزون و بر پلى كه ما بايد هم اكنون از روى آن بگذريم تسلط داشته باشد .\r\nاين قلعه را قلعه‌دختر مىخوانند و در باب آن حكايتى بين مردم متداول است كه شايد بعضى راست و بعضى ديگر افسانه باشد مثلا بعضى مىگويند كه وجه تسميهء اين\r\n\r\n\r\n","description":"","footnote":"\r\n( 1 ) .  Cattaro  از قلاع دالماسى قديم در كنار درياى آدرياتيك .\r\n( 2 ) .  Kertsatz \r\n","page_name":" 78 ","page_number":78},
  {"content":"\r\n\r\nقلعه به دختر آن است كه شاهزاده خانمى در آنجا منزوى و معتكف شده عبادت مىكرده است .\r\nبرخى ديگر مىگويند كه پادشاهى دختر خود را كه سر به عصيان و نافرمانى برداشته بود در آنجا در زندان داشته بود .\r\nقزل‌اوزون دورخانهء بزرگى است كه پس از اتصال به شاهرود به نام سفيدرود در مىآيد و به همين اسم به درياى مازندران مىريزد .\r\nاگر چه اسم آن را گاهى سفيد و گاهى قرمز گذاشته‌اند ولى در اين محل آب آن به رنگ زرد اخرايى است شبيه به زمين‌هاى كنار دريا .\r\nپلى كه از روى آن گذشتيم عجب اين است كه بسيار خوب مانده . اين پل خرپشته مانند از آجرهاى محكم ساخته شده و سه دهانهء مختلف العرض دارد و دهانهء و سطى بلندتر است و كتيبهء آن اين است : « در عهد شاه صفى به سال 1042 هجرى در دو سال تمام شد » .\r\nهمين كه به آن طرف پل آمديم تپه‌هايى در جلوى ما ظاهر گرديد كه از تپه‌هاى سابق شيب آنها كمتر است و در دامنهء مقابل آن جمال‌آباد قرار دارد .\r\nبه منزل كه رسيديم شاه كه ديده بود من مشغول طراحى پل هستم آلبوم مرا از من خواست و نقاشىهاى آن را به دقت نگاه كرد و مرا از اين كه نقاشى مىدانم تحسين نمود و گفت كه او نيز از اين هنر بهره دارد سپس مداد را از من گرفت و در زير نقشى كه من از پل كشيده بودم به فرانسه همانطور كه خود تلفظ مىكرد نوشت : « پل قزل‌اوزون » .\r\nجمال‌آباد قريه‌اى است در پاى كاروانسرايى مخروبه كه سابقا قلعه بود و كتيبهء سر در آن اين مطلب را مىرساند زيرا كه اين عبارت را متضمن است : « امير ديوان شاه عباس ثانى جانب قلعهء جمال‌آباد به سال 1065 هجرى . . . . . » . « 1 »\r\n\r\n\r\n","description":"","footnote":"\r\n( 1 ) - عين كتيبهء كاروانسراى جمال‌آباد اين است :\r\n به عهد دولت شاهنشه جهان عباس * كه هست ثانى عباس در عدالت و داد\r\nبنا نهاد اغورلو امير ديوانش * رباط جانب دشت دز جمال‌آباد\r\nبناى دولت او باد تا ابد محكم * كه كرد بهر شه اين خانهء دعا آباد\r\nچو يافت صورت اتمام اين رباط ز خيز * به سعى قدرت و بازوى بهترين استاد \r\n( ادامه پاورقى در صفحهء بعد )\r\n","page_name":" 79 ","page_number":79},
  {"content":"\r\n\r\n\r\n4 اكتبر - 7 صفر\r\nپس از آن كه از تپه‌هاى كم‌ارتفاع پايين آمديم به دشت وسيع بىپايانى رسيديم كه هيچ نوع سبزه و درختى نداشت ، بعد از بيش از يك ساعت طى طريق دره‌اى ظاهر شد بعد سرزمين مرتفعى كه بلندىهاى ساده‌اى در آن ديده مىشد . چنين به نظر مىآمد كه در اين سرزمين صاف تپه‌ها مصنوعا ساخته شده يا زمين را به نسبتى معين و يك‌نواخت بالا آورده‌اند . اگر چه راه بهتر از دو سه روز قبل بود ليكن كالسكه‌هاى ما و بادى كه آنها را مىراند گرد و غبار زيادى بر ما مىريخت و زحمت زياد داشت .\r\nاردو را در سرچم كنار زنجان‌رود زدند ، اين رودخانه كه از شعب قزل‌اوزون است در اين تاريخ آبى ندارد و عرض بستر آن هم از يك كيلومتر متجاوز نيست .\r\nدر اين نواحى چون ضخامت طبقهء خاك زياد است هر نهر كوچكى مىتواند بىزحمت بسترى جهت خود بكند ، رودخانه‌هايى در اينجا ديده مىشود كه خاك ساحلى آنها از 7 تا 8 متر ضخامت دارند و براى زراعت بسيار نافعند . با اين حال علت اين كه اين اراضى لم يزرع افتاده كمى زارع و كارگر است تا اين زمين‌هاى مستعد را مورد استفاده قرار دهند .\r\nدر اينجا نيز آثار كاروانسرا خرابه‌اى ديده مىشود ، اين كاروانسراها كه در ايران همه جا در كنار جاده‌ها وجود داشته و عموم عابرين را پناه مىداده يكى از افتخارات گذشتهء اين مملكت است .\r\nاز كتيبهء اين كاروانسرا معلوم مىشود كه آن را در عهد سلطان ابو سعيد مغول وزير او غياث الدين محمد در سال 733 هجرى ساخته است .\r\nاگر از هر يك از عوام ايران اسم بانى هر كاروانسرايى را بپرسيد جواب مىدهد شاه عباس زيرا كه پيش ايشان هر كار مفيد و عظيمى از شاه عباس است و افسانه‌اى ميان ايشان شايع است كه شاه عباس 999 كاروانسرا ساخته .\r\nراست است كه شاه عباس با نظر بلندى كه داشته همه جا راه‌ها ساخته و رباطها و\r\n\r\n\r\n","description":"","footnote":"\r\n( ادامه پاورقى از صفحه قبل )\r\n همان گشت فارضا تاريخ * « رباط جانب دشت دز جمال‌آباد » \r\n( مترجم )\r\n","page_name":" 80 ","page_number":80},
  {"content":"\r\n\r\nپل‌ها بنا كرده ليكن قبل از او نيز در ايران نظاير اين ابنيه بسيار بوده است ، از اين كه شكل پل‌ها و رباطها به يكديگر شبيه است نبايد چنين تصور كرد كه تمام آنها از شاه عباس است چنان كه پل قزل‌اوزون از نوادهء او شاه صفى و كاروانسراى جمال‌آباد كار امير ديوان شاه عباس ثانى و كاروانسراى سرچم از بناهاى وزير سلطان ابو سعيد و از سه قرن قبل از اوست . اين شباهت خواهىنخواهى نتيجهء اتحاد احتياج و محيط و آب و هواى مملكتى است كه از قرن‌ها پيش چندان تفاوتى نيافته .\r\nاين كاروانسراها به علت استحكام و وضع قلعه و برج‌هاى زاويه‌دار آنها كاملا از تعرض مصون بوده‌اند و يك مدخل بيشتر نداشته كه در عقب سر در بلندى كه از ديوارها خيلى بلندتر است ساخته شده و دورادور آن حجره‌هايى است كه آنها را بالاخانه مىگويند و همين كلمه است كه ما از آن لغت بالكن « 1 » را ساخته‌ايم .\r\nدر اطراف حياط طويل انبار و اطاق‌هاى كوچكى است كه اين زمان به علت خرابه شدن بام‌هاى سنگين از خاك و سنگ پر شده . وقتى كه انسان عدهء كثير مردم و حيوانات و مال التجاره‌هايى كه در حجرات و اصطيل و انبارها مىتوانند جا بگيرند در نظر مىآورد دچار تعجب مىشود .\r\nدر جلوى سردر زاويه‌هاى بزرگى است به شكل طاق‌هايى بيضوى شكل كه آنها را در داخل ديوار ساخته‌اند . گاهى هم‌سطح با زمين گاهى قدرى بالاتر . اين اطاق‌ها كه آنها را با نقش‌ونگار آراسته‌اند براى عابرين و كسانى كه وقت توقف ندارند پناهگاه‌هاى دلپذير و بىخرجى است و با اين كه ارتفاع آنها چندان نيست باز زياد مورد احتياج عابرين قرار مىگيرد و اين نكته را از ساييدگى كف آنها به خوبى مىتوان دريافت .\r\n\r\n5 اكتبر - 9 صفر\r\nراه ما در امتداد مجراى زنجان‌رود است كه هر دو طرف آن تقريبا بلاانقطاع در زير درخت و زراعت پوشيده است .\r\nدر دست راست و چپ ما مخصوصا طرف دست چپ تپه‌هاى خاكى كم‌ارتفاعى كه ديروز از دور مجموعه آنها را مىديديم نمايان است و هيئت آنها شبيه به امواج دريايى\r\n\r\n\r\n","description":"","footnote":"\r\n( 1 ) -  Balcon  : ظاهرا بالكن كلمه‌اى ايتاليايى يا آلمانى است و ابدا ارتباطى با بالاخانه يا پالكانه ( پنجرهء ) فارسى ندارد . ( مترجم )\r\n","page_name":" 81 ","page_number":81},
  {"content":"\r\n\r\nاست كه شروع به تموج نموده باشد .\r\nگردوخاك كه باد شمال غربى به شكل گردباد آن را برمىانگيزد و چند روزى است كه همچنان برقرار است شدت دارد ، اين باد كه مقارن ساعت شش بعد از ظهر به منتهاى قدرت مىرسد و در اين فصل عادى است از جانب بحر خزر برمىخيزد .\r\n\r\n6 اكتبر - 10 صفر\r\nراه ما همچنان در امتداد درهء زنجان‌رود و در كنار راست آن است و در مواقعى كه از بستر آن دور شويم باز راه همان امتداد را مىگيرد .\r\nزراعت پنبه در اين قسمت‌ها مخصوصا نقاطى كه آبيارى آن آسان است خالى از اهميت نيست . با اين كه فاصلهء بوته‌ها از يكديگر زياد است و به علت وسعت زمين دور نشاندن آنها اشكالى ندارد باز رشد آنها چندان زياد نيست .\r\nامروز هم مثل ديروز در همان بستر تنگ زنجان‌رود در ميان آب و درختان بيد و تمشك و سنجد نزديك به آبادى نيك‌پى چادر زديم ، كاروانسرا و منازل اين آبادى از بالاى ساحلى كه در پايين آن منزل كرده‌ايم به خوبى نمايان است .\r\nاعتماد السلطنه كه به علت طول آشنايى چه در راه كه در يك كالسكه سفر مىكرديم چه در منازل كه با يكديگر هم‌غذا بوديم متدرجا با من محرم شده بود و با من از امور ايران و زمامداران آن آزادتر از ديگران صحبت مىكرد .\r\nامروز بعد از شام در باب امتيازاتى كه به خارجيان داده شده مخصوصا امتياز بانك و مشروبات الكلى با من مفصل گفتگو كرد .\r\nاعطاى امتياز بانك و استخراج معادن به انگليس‌ها به بانك رويتر « 1 » براى زمامداران عالىمقام مملكتى و نزديكان ايشان موجب جلب منافعى عظيم شده مثلا دو نفر از آنها رشوه‌اى در حدود يك ميليون و بعضى ديگر رشوه‌هاى چند صدهزار فرانكى گرفته‌اند .\r\nامتياز مشروبات الكلى را به شخصى به نام فيلىپار « 2 » كه از شركاى بانك‌هاى كوچهء لافيت « 3 » در پاريس است داده‌اند ، اما فيلىپار به علت آن كه بانك‌هاى شريك او آن رونق اولى را ندارند نتوانسته است مثل رويتر رشوه‌هاى گزافى بدهد .\r\n\r\n\r\n","description":"","footnote":"\r\n( 1 ) .  Reuter \r\n( 2 ) .  Philipart \r\n( 3 ) .  rue Laffitte \r\n","page_name":" 82 ","page_number":82},
  {"content":"\r\n\r\nامرى كه اعتماد السلطنه را عصبانى كرده سهم كمى است كه از اين خوان يغما به او رسيده زيرا كه به او فقط 5000 فرانك داده‌اند در صورتى كه ديگران بعضى 40000 بعضى 100000 و يكى دو نفر هم 250000 فرانك پول نقد بىغل‌وغش گرفته‌اند .\r\nبا نهايت خشم به من مىگفت كه واقعا مرا ريشخند كرده‌اند در صورتى كه من اول كسى هستم كه با سرمايه‌داران داخل گفتگو شدم و به ايشان فهماندم كه اگر به تحصيل امتيازاتى در ايران اقدام كنند مليون‌ها نفع مىبرند و بر اثر همين مداخلهء من بود كه به اين كار تشويق شدند .\r\nاگر چه فيلىپار سندى به دست خود به اعتماد السلطنه سپرده است كه در موقع انتشار سهام شركت معادل 95000 فرانك سهم به او واگذارد ولى او عقيده دارد كه اين كار سرگرفتنى نيست چه او به تجربه دريافته است كه اين قبيل امتيازات كه هر سال چند عدد از آن نوع داده مىشود هيچ يك صورت عمل نمىيابد تنها نفع آن به رشوه‌گيران مىرسد و نصيب صاحبان سهام جز ضرر و تخطئه چيز ديگر نيست .\r\nبه عقيدهء اعتماد السلطنه سر فيلىپار هم شيرهء خوبى ماليده شده و امتياز دهندگان با كمال مهارت او را تا قيام قيامت خواهند دواند .\r\nبا تمام اين احوال اعتماد السلطنه هنوز مأيوس نبود نوشتهء فيلىپار را به من نشان داد و مىخواست كه آن را ولو به ضرر باشد به ديگرى بفروشد و چون مرد اديبى است لابد مىخواهد به فحواى اين مثل كه : « سيلى نقد به از حلواى نسيه است » يا به گفتهء حضرت مسيح كه مىگويد : « يك بگير بهتر از دو خواهى گرفت است » عمل كند .\r\nتمام اضطراب اعتماد السلطنه از همين بابت است كه مبادا به پول موعود نرسد و الا چيزى كه غم آن در ميان نيست ايران و مصلحت آن است .\r\nاز اين امتيازات گذشته يك نفر انگليسى هم تقاضاى امتياز انحصار دخانيات را در لندن كرده است ولى هنوز گفتگوها به نتيجهء قطعى نرسيده .\r\n\r\n7 اكتبر - 12 صفر\r\nبه همان وضع يعنى همراه با همان بادى كه ابرهايى از خاك و غبار جلو چشم ما مىآورد درهء زنجان را كه طرف راست ما قرار داشت و گاهى پديدار و زمانى ناپديد بود\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبالا آمديم تا به شهر زنجان رسيديم . شب اول ورود خاطر ما را با آتش‌بازى مفصلى خوش كردند .\r\nروز هشتم اكتبر را در زنجان گذرانديم . اين شهر كه به علت محاصرهء آن در اوايل عهد ناصر الدين شاه و رفتارهاى زشتى كه در آنجا به بابيان شده شهرتى به بدى پيدا كرده به همان حال خراب باقى است و ديوارهاى شكافته و خانه‌هاى ويران آن كه يادآور آن زمان شوم است تاكنون تعمير نيافته است .\r\nبابيه منسوبند به باب كه لقب ميرزا على محمد پيشواى ايشان است و غرض او از اين كه خود را باب لقب داده اين است كه به وسيلهء اين در مىتوان به خدا راه يافت . اين مذهب كه بىشباهت به آيين مسيح نيست در اواخر ايام محمد شاه ظاهر شد و پيشرفت كرد . در آن ايام دولت زياد كار به كار آن نداشت و شايد هم براى كاستن نفوذ روحانيون در جلوگيرى نكردن از پيشرفت آن تعمد داشت به همين علت در اوان جلوس ناصر الدين شاه عدد گروندگان به آن زياد شده و زنجان از مراكز عمدهء ايشان بود .\r\nچون روحانيون در پى آزار ايشان برخاستند بابيه هم كه خود را قوى احساس مىكردند بر ضد دولت قيام نمودند و در زنجان به مقاومت پرداختند و مردم آنجا هم اگر با آنها دست يكى نداشتند لااقل مخالف نبودند .\r\nبابيه زنجان منظما چندين ماه در مقابل قواى دولتى ايستادگى كردند ولى عاقبت مغلوب شدند و چنان از ايشان قتل‌عامى به عمل آمد كه در آن ايام به نظر مىرسيد كه مذهب بابى به كلى ريشه‌كن شده بخصوص بعد از آن كه پس از يك سلسله حوادث پيشواى ايشان ميرزا على محمد را هم در تبريز به ضرب گلوله كشتند .\r\nبا اين احوال چيزى از اين وقايع نگذشته بود كه شاه روزى در رفتن سواره به قصر صاحبقرانيه مورد حملهء سه نفر بابى قرار گرفت و يكى از ايشان موفق شد كه طپانچهء ساچمه‌اى خود را به طرف شاه خالى كند ولى جز چند ساچمه كه به شاه رسيد صدمهء ديگرى وارد نيامد .\r\nدر نتيجهء اين پيش آمد يك عده بابى در طهران به بدترين وضع و به كيفياتى از بىرحمى كه عقل جن نيز به آنها نمىرسيد و درباريان به خيال تقرب بيشتر به شاه آنها را اختراع كرده بودند كشته شدند ولى اين درباريان وقتى كه شنيدند كه شاه از اين\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nقساوت‌ها به خشم آمده و ايشان را سخت مورد ملامت قرار داده دريافتند كه به نتيجه‌اى كه مىخواستند برسند نرسيده و سنگ روى يخ شده‌اند .\r\nقرة العين نيز در همين ايام به قتل رسيد . اين زن بسيار زيرك كه بر اثر گرويدن به مذهب بابى خيلى زود به مزايايى كه جنس لطيف از آنها بهره‌مندند پى برده بود با شورى مؤثر در اندرون‌ها و هر كجا كه راه داشت آيين جديد را تبليغ مىكرد حتى در مقابل كسانى كه او را محاكمه مىكردند با فخر مخصوص اقرار به دين خود كرد و با كمال شهامت به پاى دار رفت .\r\nكسى كه اين حكايت را براى من نقل مىكرد مىگفت كه خونى كه از اين بابيان ريخته شد از تبليغاتى كه ايشان كردند براى پيشرفت مذهب بابى بسى مؤثرتر افتاد . با اين كه بابيه خود را علنا معرفى نمىنمايند باز در تمام ايران عدهء آنها زياد است حتى در دربار و در جزء خدمه و خواص شاه نيز از ايشان جماعتى هستند .\r\n\r\n19 اكتبر - 14 صفر\r\nروز نهم زنجان و خاطران شوم زمان محاصرهء آن را ترك گفتيم و پس از آن كه كمتر از يك فرسخ در امتداد ساحل راست زنجان‌رود جلو آمديم براى صرف نهار به ساحل چپ آن رفتيم .\r\nنزديك ما چندين چشمه بود به عرض دو تا سه متر و به نظر مىرسيد كه آب آنها بيشتر نتيجهء نشط آب‌هاى اطراف باشد كه اثر آن را در چمن‌هاى وسيع دامنهء كوه‌هاى سمت چپ مىديديم .\r\nهنوز از توقف ما يك ساعت نگذشته بود كه به راه افتاديم و سرزمين‌هاى ناهموار را طى كرديم كوه‌ها از يكديگر دور مىشدند و طولى نكشيد كه به دشت مرتفع وسيعى رسيديم و از دور در انتهاى آن گنبد درخشندهء سلطانيه را ديديم .\r\nمنظرهء اين خرابهء عظيم تا مدتى جلوى چشم ما بود . اردوى ما را ميان آبادى سلطانيه و قصرى غير مسكون كه منظره‌اى عجيب داشت زده بودند . در همين قصر كه از بناهاى فتحعلى شاه است اين پادشاه در سال 1224 ( مطابق 1816 ميلادى ) شاهزاده منچيكف يعنى پدر همان پيرمردى كه او را در مملكت ( باد ) ديدم پذيرفته بود . منچيكف را نيكلاى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاول كمى بعد از نشستن به تخت به عنوان وزير مختار به دربار ايران فرستاده بود .\r\nناصر الدين شاه هم خيلى پيش‌تر يعنى آن ايامى كه سربازان در جلگهء زيباى سلطانيه به فرا گرفتن تعليمات نظامى مىپرداختند موقتا در اينجا سكونت اختيار مىكرد و به تماشاى سان نظاميان مشغول مىشد .\r\nهمين سلطانيه كه حال يك آبادى بسيار كم‌اهميتى است در اوايل قرن هشتم شهرى بزرگ و معتبر بود و بعضى از ايلخانان مغول آن را به پايتخت‌ى اختيار كرده بودند ولى هنوز يك قرن از بناى آن نگذشته يعنى در سال 787 ( 1385 ميلادى ) امير تيمور چنان آن شهر را زيروزبر نمود كه ديگر سر بلند نكرد .\r\nاز ايام آبادى سلطانيه امروز چيزى كه برپاست چند قبر و گنبدى است كه آن را سلطان محمد خدابنده ايلخان شيعى مذهب ايران در سال 704 ( 1310 ميلادى ) بنا كرده است .\r\nگنبد سلطانيه كه خرابهء آن نيز شكوه و عظمتى خاص دارد از بعد از تيمور تاكنون حوادث بسيار به خود ديده ، گذشته از خرابى دائمى كه كار سير زمان است دست مخرب مردم و زلزلهء روزبه‌روز بر ويرانى آن افزوده است حتى فتحعلى شاه هم موقعى كه قصر نو خود را در آنجا مىساخته هر قدر توانسته است از آن بنا تهيهء مصالح كرده .\r\nگنبد سلطانيه بنايى است هشت ضلعى و سراسر آن از آجر ساخته شده و تزيينات آن از كاشى است اما از اين كاشىها در داخل به جز در آويزها و قسمت‌هاى صعب الوصول ديگر چيزى به جا نمانده ليكن گنبد كه يك پارچه كاشى فيروزه فامى است تقريبا تاكنون دست نخورده .\r\nكتيبه‌هاى كوفى آن كه به خط زر در متن آبى نقش شده هنوز در پاره‌اى قسمت‌ها بر جاست ، مدخل گنبد و سقف محراب مقابل در از ميان رفته و خود گنبد هم شكاف‌هايى برداشته است كه از خلال آنها مىتوان آسمان را ديد .\r\nشاه بعد از آن كه نقاشى مجموعهء مرا از خرابه‌هاى سلطانيه ديد گفت كه امر به تعمير آن خواهد داد سپس چنين اظهار نظر كرد كه انشاء اللّه دو سال ديگر خودم به اينجا مىآيم و صورت تميز شدهء آن را نقاشى مىكنم . باز خوب بود كه شاه احتياطا انشاء اللّه گفت زيرا كه گنبد هيچ وقت تعمير نشد ، تنها چيزى كه بايد آن را آرزو كرد اين است كه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاين بنا به همين حال بماند و از ويرانى كلى كه انتظار آن مىرود محفوظ بماند .\r\nدر ميان قبورى كه در حومهء شهر دور از يكديگر به نظر مىرسد عدهء زيادى بالنسبه بهتر محفوظ مانده‌اند از آن جمله است قبر سلطان ابو سعيد كه گنبد آن دست نخورده و بيشتر آجرهاى ديوارهاى هشت ضلعى آن برجاست و بعضى قسمت‌ها را هم با كمال مهارت كاوش كرده‌اند .\r\nخلاصه از شهر بزرگى كه وقتى پايتخت يكى از معتبرترين دولت‌ها بوده امروز چيزى كه باقى است دهكده‌اى حقير و مسجدى به حال ويرانى و چند قبر خراب در ميان قبرستانى وسيع است .\r\n\r\n10 اكتبر - 15 صفر\r\nديشب آب يخ بسته بود و از اين بابت نبايد تعجب كرد زيرا نقطه‌اى كه ما در روى آن آرميده بوديم 1800 متر ارتفاع داشت . در حدود ساعت شش صبح ميزان الحراره در بيرون صفر و در زير چادر سه درجه بالاى صفر را نشان مىداد ولى قبل از ظهر در سايه درجه به بيست رسيده بود و اين از اختصاصات آفتاب گرم ايران و در اين مملكت امرى طبيعى است .\r\nچادرها را برداشتند و از اين راهى كه خوب و در غالب نقاط مزروع بود گذشتيم و سلطانيه را به اين ترتيب ترك گفتيم و در درهء نهرى افتاديم كه در خلاف جهت زنجان‌رود يعنى به سمت جنوب جريان دارد .\r\nناگهان سواران همراه ما عنان گسيخته در صحرا به تاخت مشغول شدند بعد معلوم شد كه گرگى ديده بودند ، چند تير خالى كردند اما پس از مدتى دست از پا درازتر برگشتند و به گرد گرگ نرسيده بودند . منزل جديد ما صابين قلعه بود ، در اينجا به علت فراوانى آب درخت زياد است به حدى كه خانه‌ها در ميان باغات مخفى است .\r\n\r\n11 اكتبر - 16 صفر\r\nدر ميان پردهء ضخيمى از گردوخاك كه ما را امكان معتاد شدن به آن نبود پيش مىرفتيم ، راه ما از سرزمين مرتفعى كه بين دو رشته‌كوه قرار داشت مىگذشت ، قلل اين\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nكوه‌ها هموار و شيب دامنه‌هاى آنها كم و اراضى اطراف آنها مزروع است .\r\nخوشبختانه سفر امروز سه ساعت بيشتر طول نداشت به همين جهت به زودى به خرم‌دره رسيديم . اين آبادى هم مثل صابين قلعه در ميان باغات و درختان بيد عظيم الجثه‌اى كه ريشه‌هاى آنها به آزادى تمام در آب صاف رودخانه فرورفته ساخته شده است .\r\nچون اطباى ايرانى گفته بودند كه مرض حصبه در خرم‌دره شيوع كلى دارد اردوى ما را دور تر از شهر زدند . اين اطبا به قدرى كلمهء حصبه را در زير زبان دارند كه غالبا امراضى را كه قطعا غير از حصبه‌اند به همين اسم مىخوانند . امرى كه به نظر من جدىتر مىرسد اين است كه بر طبق اخبار واصله و با از طريق بغداد در حدود غربى ايران ظاهر شده و گويا به كرمانشاه هم رسيده است اما من نتوانستم كه اطلاعى در خصوص جزييات آن به دست بياورم به اين علت كه كسى از آن چيزى نمىدانست يا اين كه آن را از ما مخفى مىكردند .\r\n\r\n12 اكتبر - 17 صفر\r\nهنوز يك فرسخ نرفته بوديم كه به شهر قديمى ابهر رسيديم . اين شهر كه امروز دهكده و خرابه‌اى چند بيش نيست در عهد اسكندر كبير از حصارهاى معتبر بوده و استحكامات آن را از عهد داريوش شروع كرده بودند . مسلمين چند بار آن را خراب نموده‌اند . دفعهء اخير به دست مغول چنان ويران گرديده كه ديگر روى آبادى نديده است .\r\nبه قريهء قرابلاغ كه رسيديم سربالايى زيادتر شد . از ساعت 9 تا ظهر عبور ما از سلسله كوهى بود كه ارفع نقاط آن قريب به 1900 متر است . اين راه اگر چه در بعضى نقاط بد است ليكن عبور از آن كه در دامنه‌ها صورت مىگيرد عموما سهل مىباشد .\r\nباد سرد شمالى به شدت مىوزد و براى نجات از آن چادرهاى ما را ظهر در پشت ديوارهاى قرشكين برپا داشتند .\r\nموقعى كه براى صرف چاى به چادر امين السلطان رفته بوديم براى او چند قطعه پارچه‌هاى الوان به عنوان هديه آوردند ، به اشارهء او من يكى را كه از پشم‌هاى لطيف\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nخراسان بافته شده و رنگى روشن داشت براى خود برداشتم و از آن پالتوى بلندى درست كردم كه در حفظ خود از گردوخاك بسيار مفيد واقع شد و هر كس هم كه بخواهد كه در راه‌هاى غبارآلود ايران سفر كند بايد چنين لباسى داشته باشد .\r\n\r\n13 اكتبر - 18 صفر\r\nچون اعليحضرت مىخواست كه صبح به قزوين برسد ساعت هفت صبح به راه افتاديم و پس از آن كه قريب به يك ساعت راه رفتيم و از چند تپه گذشتيم به دشتى وسيع و بىپايان رسيديم كه از طرف جنوب شرقى وسعت آن بيشتر مىشد و از همين جهت است كه اين دشت تا طهران امتداد مىيابد و از آنجا به كوير مركزى ايران مىپيوندد .\r\nدر طرف چپ يعنى شمال شرقى دو سه سلسلهء متوازى كه امتداد آنها از شرق به غرب است ديده مىشود ، دورترين اين سلسله‌ها البرز است .\r\nدر روى قله‌هاى مرتفع طالقان و الموت برف نمايان است و الموت همان كوهى است كه ملاحده در آن آشيان داشته‌اند و به همان علت هم مشهور شده است .\r\nقبل از ظهر به قزوين رسيديم ، در رسيدن به شهر ديديم كه باروهاى گلى شهر به حال خرابى است و جمعى مشغول تعمير آنها هستند . اولين كوچه‌هايى كه به آنها برخورديم بسيار كثيف و در اطراف آنها خرابه زياد بود ، فقط اگر مختصر نظافتى ديده مىشد در اطراف عمارت حكومتى بود . ما در اينجا توقف كرديم ولى باروبنه و اسب‌ها را بدون معطلى به منزل بعدى فرستادند .\r\nشاه به عمارت حكومتى رفت و همراهان يا در خانه حاكم منزل گرفتند يا در مهمانخانه و من در جزء دستهء اخير بودم . فردا و پس‌فردا بايد در قزوين بمانيم .\r\n\r\n14 اكتبر - 19 صفر\r\nامروز صبح وقتى كه از مهمانخانه بيرون آمدم عده‌اى را ديدم كه به عجله مىرفتند و در ميان ايشان يكى كه غريب به سى سال داشت و ناله مىكرد بر گردن ديگرى سوار بود .\r\nكيفيت را پرسيدم ، گفتند كه اين مرد متهم به دزدى است به پنجاه كف‌پايى محكوم شده و با اين كه تا به حال سى ضربه خورد هنوز اقرار نكرده است ، كسان وى او را به اين وضع\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبه زندان مىبرند تا با پاى مجروح مجبور به راه رفتن نشود و نالهء او هم از درد چوب خوردن نيست بلكه از اين جهت مىنالد كه چرا تاب خوردن پنجاه ضربه را نياورده تا پس از آن بتواند محصول دزدى خود را به راحت نوش‌جان كند و به پس دادن آن مجبور نشود .\r\n\r\n15 اكتبر - 20 صفر\r\nاز طهران چندين نفر از بزرگان به استقبال شاه آمده‌اند و از ايشان يكى نايب السلطانه پسر سوم اعليحضرت و يكى از زنان حرم يعنى امينه اقدس عمهء عزيز السلطان است كه سابقا به نام او اشاره‌اى شد . اين زن با يك عده كلفت و شش خواجه‌سرا به استقبال آمده .\r\nاز خواجه‌سراها سه نمونه را من در باغ حكومتى ديدم دو تن سفيدپوست و شكم گنده بودند ديگرى سياه‌پوست و قد بلند ، اين سومى چشمانى برجسته داشت و چنان سفيدى آن مىدرخشيد كه از دور آن را در ميان متن سياه صورت به خوبى مىشد تشخيص داد .\r\nقزوين شهرى است كه شمارهء جمعيت آن از 20000 نفر متجاوز نيست ولى از مشاهدهء محلات خالى و خرابه‌هاى متعدد آن مىتوان يقين كرد كه سابقا خيلى بيش از اين سكنه داشته . اين شهر هم به همان سرنوشت شهرهاى ديگر قديمى ايران كه وقتى پايتخت بوده‌اند دچار شده به اين معنى كه تا پادشاه در آنجا مقر داشته آبادى و شكوه آن برجا بوده ولى همين كه از اين امتياز افتاده و جاى ديگر مقام آن را گرفته رو به تنزل و ويرانى نهاده است .\r\nقزوين در دو موقع پايتخت بوده و در دفعهء اخير چند تن از پادشاهان صفوى قبل از شاه عباس بزرگ در آنجا مقر داشته‌اند . پس از آن كه اين پادشاه پايتخت خود را به اصفهان انتقال داد قزوين به سرعت رو به انحطاط رفت .\r\nقزوين در كنار دو شاهراهى قرار دارد كه ايران را به اروپا مرتبط مىسازد يكى راه خشكى يعنى همين راهى كه ما طى كرديم ديگر راه دريا كه از قزوين به رشت و انزلى مىرسد .\r\nگذشته از اين قزوين از طريق همدان و كرمانشاه و بغداد با تركيهء آسيا ارتباط دارد و از\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nراه طهران و قم و اصفهان و شيراز و بندر بوشهر به خليج فارس مرتبط است ، قسمتى از اين راه همان است كه ما تا طهران در پيش داريم ولى بين قزوين و قم راه مستقيم ديگرى كه راه قزوين به ساوه و قم باشد نيز هست .\r\nهمين حسن موقع قزوين اهميت وجود مهمانخانه‌اى را كه ما در آنجا منزل داريم مىرساند . اين مهمانخانه كه دولتى است دو قسمت دارد ، قسمتى براى اقامت مسافرين ، قسمتى ديگر جهت نگاهدارى درشكه و اسبان يدكى چاپارى و مسافرى . درشكه‌خانه و اصطبل اين قسمت براى رفع احتياجات مسافرين و تجار اسب و قاطر و درشكه فراوان در اختيار دارد .\r\nمهمانخانه كه در انتهاى حياط دوم كه از حياط اول كوچكتر است ساخته شده بناى يك طبقه‌اى زيبايى است .\r\nدر دورادور قسمت زيرزمينى آن كه بر روى بلندى ساخته شده رواقى است مركب از طاق‌هايى استوار كه قسمت طبقه اول بنا به آن تكيه دارد ، قسمت‌هاى پايين‌تر اين رواق كاشىكارى است و دور قسمت اول را نرده كشيده‌اند .\r\nوجود اين رواق بر آن باعث آمده كه بيننده از خارج چنين تصور كند كه طبقه اول از قسمت تحتانى كوچكتر است در صورتى كه چنين نيست و هر دو قسمت به يك اندازه در خروجى دارند ، اين تصور از اينجا ناشى است كه رواق بيشتر از آن دو قسمت در دارد و از سى طاق مركب شده طرفين بنا به سمت حياط پيش‌آمدگى دارد در صورتى كه قسمت وسطى آن بلندتر ساخته شده و تا لب بام بالا مىآيد و صورت رواقى را كه بر چهار ستون متكى است پيدا كرده .\r\nنماى وسطى عمارت به سمت باغى است كه حوضى در ميان آن وجود دارد و از آب آن با اين كه جارى نيست ظاهرا در همه كار حتى آشاميدن هم استفاده مىشود . خلاصه اگر اين كيفيات كه شرح داده شد نبود اين بنا با آن ستون‌هاى كلفت و كوتاه زياد لطفى پيدا نمىكرد .\r\nهر يك از جبهه‌هاى نيم‌دايره‌اى نماهاى عمارت را با علامت دولتى ايران يعنى شير و خورشيد كه بر روى كاشى كبودى ساخته شده مزين ساخته‌اند . در كنار پاى شير دو صفحهء مدورى ترتيب داده‌اند كه تناسب آنها با اين نقش درست معلوم نيست شايد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nخواسته‌اند كه با قرص خورشيد كه نمايش صورت يك خانم ايرانى است قرينه‌هايى باشند .\r\nمهمانخانه‌ها اطاق‌هاى متعدد دارد و با اين كه اثاثه آن مختصر است باز به نظر مسافرى كه در هيچ‌يك از منازل راه چنين چيزى نديده بود تجمل‌آميز مىآيد .\r\nاگر چه قزوين رودخانه‌اى كه از آن رفع احتياج كند ندارد ولى به علت كوه‌هايى كه از هرطرف به خصوص از طرف جنوب آن را احاطه كرده‌اند آب محتاج اليه خود را به دست مىآورد و اين كار به وسيلهء قنوات عديده كه آب را تا شهر مىآورند صورت مىگيرد و آب‌انبارهاى بزرگى در آنجاست كه در ايام كم‌آبى مردم از آنها استفاده مىكنند .\r\nقنات عبارت از دالانى زيرزمينى است كه از پاى كوه كه آب‌هاى بارانى در آنجا جمع مىآيند تا شهر يا مراكز اجتماعات انسانى كنده مىشود در هرچند قدمى فاصله تپه‌هاى توخالى كه دهانه‌اى به داخل اين دالان زيرزمينى دارد ترتيب داده شده تا از آن هم خاك و لاى داخل مجرى را به خارج نقل كرده و هم از آنجا براى لاروبى داخل قنات مىشوند و ايرانىها كه قدر آب را به خوبى مىشناسند در اين كار هنرى بخصوص دارند .\r\nآب‌انبارهاى بزرگ قزوين هرقدر زمين پرنشيب‌تر باشد عميق‌ترند و آنها را از سردرهاى هلالىشكل كه با كاشىهاى زيباى مينافام مزين مىكنند به خوبى مىتوان شناخت . پس از آن كه از پلكان درازى پايين برويد به ديوارى مىرسيد كه چند شير به آنها وصل است و در تمام فصول از آنها آب خنكى بيرون مىآيد .\r\nقزوين امامزادهء معتبرى دارد به نام شاهزاده حسين كه پسر امام‌رضاى مدفون در طوس است .\r\nاين بناى مربع‌شكل كه ديوار و گنبد آن از كاشىهاى الوان مستور و ديوارهاى داخلى آن آيينه‌كارى است بنايى باروح است و نسبة خوب هم مانده . بعد از آن كه از زير درگاهى كه بر دو ستون ظريفى آيينه‌كارى شده بگذرند داخل حرم مىشوند و در آنجا زير گنبد ضريحى است طلا گرفته كه قفسه‌اى از نقره آن را محصور مىكند . در صحن حرم چند قالى براى نمازگزاران گسترده و چند فانوس مسى به سقف جهت زينت آن آويخته‌اند .\r\nمؤمنينى كه استطاعت فرستادن جنازهء كسان خود را به كربلا يا مشهد ندارند دفن آنها را در نزديكى مزار شاهزاده حسين موجب ثواب اخروى مىدانند به همين نظر از جميع\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nجهات اجساد را براى دفن به آنجا روانه مىدارند و گاهى عدهء آنها به اندازه‌اى زياد است كه از آنها قافله‌اى تشكيل مىشود .\r\nالبته محتاج به تذكر نيست كه خطر و مضرات اين چنين قافله‌اى كه بار آن نعش مرده و بر دوش هر باركش آن چند جسد باشد تا چه اندازه است .\r\nنزديك مهمانخانه مسجد جامع قزوين قرار دارد كه از بناهاى قديمى است . سردر خراب و دو منارهء بىسر آن از حالت زار داخل آن حكايت مىكند .\r\nپس از گذشتن از دو دالان تاريك و يك راهرو بىسقف به حياط بزرگى مىرسيم كه در اطراف درخت و در وسط حوضى جهت وضو گرفتن دارد .\r\nدر چهارطرف حياط چهار رواق است با درگاه‌هايى هلالىشكل كه از پشت ديوارهاى حياط به تالارهايى راه دارند و تالار بزرگ‌تر جاى اداى نماز است .\r\nسقف‌ها و ديوارهاى فروريخته و رواق‌ها و نماها و مناره‌هاى بىكاشى و حوض خراب و آجرهاى شكسته يا پوشيده در زير علف و خزه همه نماينده‌ى كمال بىمواظبتى و بىاعتنايى نسبت به حال اين بناست .\r\nراه عالىقاپو خيابانى است كه در دو طرف آن چنارهاى زيبايى كاشته شده . اين بنا كه مقر حكمران است سردر مجللى دارد كه قراولان مسن در پيشگاه آن به حفاظت مأمورند . لباس اين قراولان نيز با سنين آنها بىتناسب نيست به اين معنى كه نيم‌تنهء خشنى آبىرنگ و نامرتب و شلوارى به همين رنگ با مغزىهاى قرمز بر تن داشتند كه رنگ آن پريده و آثار كهنگى از آنها ظاهر بود . تنها كلاه سياه كوتاه و استوانه‌اى شكل پوستى ايشان صاف و راست مىنمود و جلوى آنها را به نشانى از شير و خورشيد كه روى صفحه‌اى از مس قرار داشت زينت كرده بودند .\r\nتفنگ‌ها را به حال چاتمه گذاشته‌اند و اين قراولان بيچاره كنار ديوار نشسته چرت مىزنند يا به حالى خسته به عابرين مىنگرند ، بيشتر آنها كه در خواب رفته‌اند سر برهنه‌اند و البته اين وضع بر خلاف ميل عمومى ايرانيان است زيرا كه مؤمنين ايرانى هيچ وقت جلوى مردم كلاه خود را از سر برنمىدارند . كلاه اين سربازان بىآن‌كه خواسته باشند در حال چرت به زمين افتاده و سر ايشان كه به وضع عجيبى تراشيده شده آشكار شده است .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاعراب و تركان سنى مذهب تمام سر خود را مىتراشند فقط كاكلى در فرق سر باقى مىگذارند در صورتى كه ايرانى شيعى دوطرف سر خود را از پيشانى تا پشت گردن مىتراشد و فقط در دو طرف گوش حاشيه‌اى از زلف به عرض دو الى سه سانتىمتر باقى مىگذارد . وضع تراش سر اين سربازان مىفهماند كه ايشان هم از مؤمنين پابرجا هستند .\r\nبا تمام اين احوال اين قراولان بىآزار باز هيچ‌كس را اجازهء ورود به دار الحكومه نمىدهند .\r\nباغ دار الحكومه قسمتى در زير سايهء درختان و قسمتى ديگر از باغچه‌هاى پرگل پوشيده شده .\r\nقوت رشد بوته‌هاى شمعدانى فوق العاده و رنگ‌هاى آنها مختلف و سير است ؛ من هيچ‌جا شمعدانىهايى به اين خوش‌منظرى نديده‌ام به طورى كه از دور كسى كه اطلاع نداشته باشد آنها را بوتهء گل سرخ تصور مىكند .\r\nعمارت حكومتى از چند دستگاه كه ما بين آنها حياطهاى وسيعى است مركب است و در مهم‌ترين آنها اين ايام شاه منزل دارد .\r\nاطاق‌ها به وسعت‌هاى مختلف است ، ديوارهاى آنها را با گچ سفيد كرده‌اند و غير از گچ‌برىهاى استادانه زينت ديگرى در آنها به كار برده نشده . قالىهاى گرانبهايى كه زير آنها نمدهاى ضخيمى پهن كرده‌اند اطاق‌ها را مفروش ساخته . رفت و آمد فوق العاده زياد شده است زيرا كه حواشى شاه به علت جمع زيادى كه از طهران براى اظهار خدمتگزارى آمده‌اند افزايش كلى يافته است .\r\nمرا به پسر سوم شاه نايب السلطنه اميركبير وزير جنگ معرفى كردند . اين شاهزاده كه سى و سه سال دارد جوانى است كوتاه قد و قدرى چاق . صورتى مستدير و گوشت‌آلود و چشمانى بزرگ و گشاده و ابروانى سياه و پرپشت قيافهء او گاهى متبسم و گاهى فكور جلوه مىكند و شخصا اخلاق و صفاتى جالب دارد چنان كه فرانسه را به درستى حرف مىزند و صدايى گيرنده اما قدرى متمايل به زير دارد و مىگويند اهل ظرافت و مردى با كفايت است ، تنها چيزى كه من مىتوانم بگويم اين است كه مرا با كمال لطف و مهربانى پذيرفت .\r\nوقتى كه به تالارى مستطيل كه شاه در آنجا بود وارد شدم ديدم كه به تماشاى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمجسمه‌هاى كوچك مفرغى كه آنها را از كرمانشاه و نقاط ديگر براى او به هديه فرستاده بودند مشغول بود . به شاه گفته بودند كه اين مجسمه‌ها كار چهار هزار سال پيش سال است ، البته كسانى كه اين مطلب را گفته بودند هيچ اطلاع دقيقى در اين باب نداشتند فقط غرضشان اين بود كه ارزش و اهميت اين هدايا را بيشتر كنند .\r\nدر ميان اين مجسمه‌ها يكى بتى است سواره داراى شش‌دست كه بلندى قامت او و اسبش با هم از بيست سانتىمتر تجاوز نمىكند ، ديگرى اسبى است كه در طول قامت نصف آن از ميان رفته ، ديگر دو سر آدمى است به طول 4 الى 5 سانتىمتر كه آنها را به دو ميله چسبانده‌اند . حجارى تمام اين اشياء بسيار ساده و خالى از هنرنمايى است .\r\nاعتماد السلطنه عقيده داشت كه اشياء مزبور از عهد مغول است . شاه بدون اين كه زياد به قدمت آنها متوجه شود از داشتن آنها مسرور بود و مىگفت كه آنها را به موزهء پرثروت خود خواهد فرستاد و به من وعده داد كه در رسيدن به طهران آنجا را به من نشان دهد .\r\nدر موقع بيرون آمدن از دار الحكومه در داخل باغ و بيشتر از آن در مقابل در خروجى و در خيابان عدهء زيادى از مردم را ديدم كه عمامه‌هايى سبز يا كبود تيره بر سر داشتند و من سابقا در تبريز و زنجان و ساير نقاط عرض راه اشخاص ديگرى را ملبس به همين لباس ديده بودم .\r\nاين جماعت كه به ايشان سيد مىگويند يا حقيقة از فرزندان پيغمبر اسلامند يا خود چنين ادعا مىكنند زيرا كه تحقيق سلسلهء نسب ايشان بسيار مشكل است . آنها كه عمامهء كبود بر سر دارند شيعى مذهب‌اند و صاحبان عمامهء سبز يا سنىاند يا حاجى . « 1 » چون عدهء سادات عمامه به سر در اين شهر زياد است چنين به نظر مىرسد كه كاروكاسبى اين طبقه رونقى شايان دارد .\r\nزندگانى اين جماعت از آنچه مردم به ايشان مىبخشند مىگذرد و بعضى از آنان از اين ممر عايدى سرشارى دارند چه بر هر مسلمانى از عهد پيغمبر اسلام به بعد واجب شده كه قسمتى از درآمد خود را به خاندان رسول مجانا واگذارد . در واقع پيغمبر اسلام\r\n\r\n\r\n","description":"","footnote":"\r\n( 1 ) - تصور مىرود كه در اين تشخيص مؤلف را اشتباه دست داده زيرا كه چنين امتيازى بين اهل عمائم در عهد ناصر الدين شاه وجود نداشته به خصوص كه رنگ عمامه هيچ وقت در ايران معرف مذهب كسى نبوده .\r\n( مترجم )\r\n","page_name":" 95 ","page_number":95},
  {"content":"\r\n\r\nنسبت به اولاد خود مرحمت خاصى كرده و در مكلف ساختن مردم از راه دين به نگاهدارى ذريهء خود پيش‌بينى دقيقى به كار بسته است به همين جهت كمتر سيدى را مىبينيد كه بينوا و سرووضع او نامرتب باشد . بعضى از ايشان كه به دنبال شاه مىآمدند بر اسب عربى زيبايى سوار بودند كه زين‌وبرگى پرتجمل داشت .\r\nاين طايفه البته با سائلين به كف بسيار فرق دارند و وضع متكبرانهء ايشان مىرساند كه اگر هم دستى پيش كسى دراز مىكنند به حاجت خواهى نيست بلكه براى گرفتن حقى است كه مردم بايد آن را به ايشان بپردازند و قرض آن را به گردن دارند .\r\nغير از سادات طبقهء قابل اعتناء ديگرى در ايران هستند كه به آنها درويش مىگويند و كار ايشان بيشتر اين است كه پاى پياده از اين شهر به آن شهر بروند و زندگانى را به سؤال بگذرانند . تبرى بر دوش و كشكولى در دست دارند و غالبا داستان رستم يا شرح حال على بن ابى طالب و امام حسن و امام حسين يا سرگذشت خود را به طريق نقالى روايت مىكنند . اين دراويش سراسر ايران و هند و عربستان را مىگردند و به نام كسانى كه استطاعت زيارت كعبه يا مشاهد مقدسه را ندارند به آن نقاط مىروند و خرج سفر خود را از همين مردم به تناسب توانگرى ايشان مىگيرند و از آنجا مهر و تسبيح و تربت كه شفاى هر دردى به شمار مىرود يا اشيايى كه با خود داشتن آنها موجب خوشبختى محسوب مىشود همراه مىآورند و آنها را به طالبان آنها مىفروشند .\r\nاما بايد دانست كه درآمد اين طايفه هيچ‌وقت به پاى عايدات سادات نمىرسد و وضع سر و لباس آنها خود شاهد اين مدعى است چه اغلب شلوارى كوتاه از كرباس سفيد در پا و يك قطعه كرباس يا پوست گوسفند بر دوش دارند ولى با وجود اين لباس بىتناسب با مناعت تمام حركت مىكنند و از اين زندگانى آزادمنشانهء خود كاملا راضى به نظر مىرسند . در ايرانى گدايى اقسام عديده دارد و به همان نسبت كه عدد گدايان بىشمار است طرق گدايى نيز لا تعدو لا تحصى است .\r\nگذشته از سادات و دراويش و بينوايان واقعى كه دم دروازه‌ها و در بازارها ديده مىشوند عده‌اى خوره‌اى در بيرون شهرها هستند كه آنها را از آبادىها دور كرده و ايشان را از نزديكى به مراكز مسكونى ممنوع ساخته‌اند . اين بيچاره‌ها هر وقت مسافرى را در حين عبور مىبينند به جلوى او مىدوند و با يك دست صورت خود را مىپوشانند و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدست ديگر را به تكدى دراز مىكنند . انصافا هيچ منظره‌اى از اين تنفرانگيزتر و جانسوزتر در دنيا وجود ندارد .\r\n\r\n16 اكتبر - 21 صفر\r\nقزوين در 24 فرسنگى يعنى 140 كيلومترى طهران قرار دارد ، اين فاصله را با كالسكه مىتوان در چهارده ساعت طى كرد به شرط آن كه در پنج منزل اسب‌ها را عوض كنند ولى ما منزل‌به‌منزل سفر مىكرديم . همين كه از دروازهء كاشىكارى شدهء طهران كه در روى آن رستم را در حال بر زمين ديو سفيد نقش كرده‌اند خارج شديم در راه مستقيم خوبى كه در ميان دشتى غير مزروع ترتيب داده‌اند افتاديم .\r\nبراى آن كه كسى ملتفت ساختمان سرسرى اين راه شود هيچ لازم نيست كه مهندس باشد زيرا كه يك عدهء عمله فقط خاروخاشاك زمين را برچيده و در دو طرف آن دو گودال نسبة عميق كنده و مقدارى خاك و شن در چاله‌ها ريخته و آن را به اين ترتيب تسطيح نموده‌اند . عرض اين جاده قريب سه برابر از راه‌هاى ما معروف به راه‌هاى ملى بيشتر است ولى بايد گفت كه اين اندازهء عرض چندان لازم هم نبوده .\r\nاين راه چون تازه ساخته شده بسيار خوش‌منظره و هموار است و كالسكه‌ها بدون تكان از آن مىگذرند ليكن شك مىرود كه بتواند حتى با عوارض يك زمستان مقاومت كند و همچنان سالم بماند .\r\nشاه به اين راه مىنازيد و مىگفت كه يك مليون خرج آن شده و نمىدانست كه اگر بخواهند آن را چنان كه بايد بسازند صد مليون هم بيشتر خرج برمىدارد .\r\nاردوى ما را در طرف جاده در بيابان نزديك كمندر زده بودند ، من در نزديك چادر خود قطعاتى از صخره‌هاى كوه كه آب آورده بود و به نظر عجيب مىرسيد ديدم ، خوب كه دقت كردم در ميان آنها سنگ‌هايى سخت به الوان مختلفه ديدم از جمله چند قطعه يشب و دو قطعه عقيق شيرفام كه بعضى اشعهء آبى از آن برمىخاست و آن را به چشم گربه شبيه مىكرد يافتم .\r\nبه من گفتند كه از اين احجار در ايران زياد به دست مىآيد . آن وقت ملتفت شدم كه ما در مملكت فيروزه و در سرزمين عجايبى هستيم كه شايد در روى كرهء زمين بر اثر\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nانقلابات معرفه \" الارضى زودتر از ساير نواحى خشكى به وجود آمده باشد .\r\n\r\n17 اكتبر - 22 صفر\r\nطوفان شديدى كه با باران همراه بود يك قسمت از شب را نگذاشت بخوابم چه رعدى كه در كوه طنين‌انداز بود شدت فوق العاده داشت ، با اين حال بارانى كه بر دشت باريده بود مختصر بود به نحوى كه سطح زمين‌ها همان خشكى ديروز را داشت و موقعى كه حركت كرديم يعنى ساعت نه صبح كالسكه‌ها همان گردوخاك روز پيش را به آسمان بلند مىكردند .\r\nدر طى راه در طرف چپ نزديك به ما يك سلسله كوه قرار داشت كه خشكى آن در زير آفتابى سوزان از خشكى بيابان هيچ كمتر نبود ، با اين حال بوته‌هاى خارى كه در بعضى از دره‌ها برروىهم جمع آورده بودند مىفهماند كه نباتاتى بر دامنهء اين كوه‌ها وجود داشته و آفتاب تابستان آنها را سوزانده است . قله‌هاى بلند دور تر به رنگ بنفش تيره‌اى در نظر جلوه مىكنند .\r\nكمى بعد يعنى قريب به ساعت يازده به قشلاق رسيديم و چادر ما اگر چه از حرارت آفتاب كه حتى در اين ساعت هم شديد بود جلوگيرى نمىكرد باز ما را از گردوخاك پناه مىداد .\r\n\r\n18 اكتبر - 23 صفر\r\nاز قشلاق از همان راه و با همان وضع به ينگىامام رسيديم ، اما ظهر بود و حرارت كمال شدت را داشت . در طى راه فقط در دامنهء كوه خانه‌هاى چند آبادى را با چند درخت از دور مىديديم .\r\nينگى امام چيزى نيست جز يك مزار و يك كاروانسرا و يك آبادى ، مزار آن گنبدى دارد مركب از چند مربع مستطيل كه در روى آن بنايى منظم قرار گرفته و به كاشىهاى آبى قشنگى مزين شده . حياطى پردرخت در جلوى آن است و ديوارى بر گرد آن حياط كشيده‌اند ، اين بنا در طرف راست جاده در جلو كاروانسرا ساخته شده و آبادى كه به شكل قلعه‌اى است و اردوى ما را در پشت آن زده‌اند روبه‌روى ما و در طرف ديگر جاده\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nقرار دارد .\r\nامروز كرم دزد معروف ايروان به ديدن من آمد ، شاه لابد براى اين كه از جانب او خاطر جمع باشد او را با خود به طهران مىبرد . به من گفت كه سى و يك سال دارد و دوازده سال است كه به شغل شريف دزدى مشغول است ولى تصميم گرفته است كه از اين به بعد به حرفه‌اى ديگر بپردازد .\r\n\r\n19 اكتبر - 24 صفر\r\nهر قدر بيشتر مىرويم عدد آبادىها و اراضى مزروع و آبيارى شده بيشتر مىشود .\r\nدر كردان از روى پلى گذشتيم و در كرج از روى پلى ديگر و در تلك كه در كنار چپ نهر كرج قرار دارد يعنى در مقابل قصر سليمانيه چادر زديم .\r\nاز هر طرف آبادىها را مىبينيم ، در ميان آنها كرج كه در دامنهء كوه بنا شده منظرهء شگفتى دارد و بر جاده و شهرى كه نام خود را از آن گرفته مشرف است .\r\n\r\n20 اكتبر - 25 صفر\r\nصبح وقتى كه از خواب برخاستيم بسيار شاد بوديم زيرا كه فراش‌ها را ديديم كه چادرها را تا مىكنند و يقين كرديم كه اين منزل آخرين منزل سفر ماست و چند ساعت ديگر وارد طهران مىشويم . برق شادمانى از چشمان مسافرينى كه به خانه‌ها و كسان خود نزديك مىشدند مىدرخشيد و هركس خود را تا حدى كه ميسر بود مىآراست تا در ورود به طهران بهتر در جزء ملتزمين ركاب در انظار جلوه كند ، من هم لباس نظامى خود را دربر كردم .\r\nهنوز بيش از نيم ساعت راه نرفته بوديم كه قلهء زيباى دماوند در طرف دست چپ ما برفراز سلسله‌ى البرز نمودار گرديد و قامت بلند خود را به همه نمود .\r\nگرما طاقت‌فرساست و چنين به نظر مىرسد كه شدت آن قدم‌به‌قدم بيشتر مىشود .\r\nدر شاه‌آباد كه آخرين بارانداز بين قزوين و طهران است به سرعتى از ميان گردوخاك مىتاختيم كه ملتفت هيچ‌چيز نبوديم . مثل اين بود كه كالسكه‌ها و اسب‌ها هم مىدانستند كه دوران سفر و خستگى آنها اندكى بعد پايان مىپذيرد . همين سرعت سير و كثرت گرد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو خاك نمىگذاشت كه ما تا به حصار و دروازهء طهران نرسيده بوديم آن را از دور ببينيم .\r\nاين دروازه كه بر روى آن مناره‌هايى قرار دارد بنايى است باشكوه و سراپا غرقه در كاشى است و در مقابل اشعهء آفتاب به جمال تمام مىدرخشد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nفصل سوم طهران - ارك و عمارات آن - وضع شهر\r\nاعليحضرت شاه در روز يكشنبه 24 صفر 1308 مطابق با 20 اكتبر 1889 سه ساعت از آفتاب برآمده از دروازهء قزوين باجلال تمام به طهران داخل گرديد .\r\nكوچه‌هاى طويل و ميدان وسيع و خيابان‌هاى عريضى را كه در دو طرف آنها چنارهاى بلند و نارون‌هاى زيبايى بود سراسر زينت كرده و در هر قدم طاق‌نصرت‌هايى بسته بودند .\r\nمن و اعتماد السلطنه نزديك به ساعت چهار به قصر رسيديم و از در پشت كه نمايان نبود و چند تن سرباز در آنجا قراول مىدادند و به ما احترام گذاشتند به آنجا قدم گذاشتيم .\r\nبلافاصله بعد از اين در عمارت منفردى است در ميان باغ به نام تخت‌خانه كه تخت معروف به مرمر در آنجاست و مراسم سلام رسمى شاهانه در آنجا برگزار مىشود .\r\nتالارى كه اين تخت در آن قرار دارد و ما به آنجا داخل شديم تالار بزرگى است كه از جهت ارتفاع با قصر سلطنتى همدوش و جلوى آن به كلى باز است و آن متكى به دو ستون بلند مارپيچىشكل است كه با گل و بوته‌هاى كمرنگ ظريفى آنها را مزين ساخته‌اند . به ديوارها چند صورت از سلاطين نصب شده كه آنها را در قاب‌هاى مطلا گرفته‌اند و ساير قسمت‌هاى آن آيينه‌كارى است و سقف را نقاشى كرده‌اند .\r\nتخت مرمر كه در وسط قسمت مقدم تالار نهاده شده يك قطعه مرمر سفيدرنگى است مايل به زردى و طلاكارىهاى آن از دور مانند عقيق مىدرخشد .\r\nاين تخت كه به شكل بسترى ساخته شده از يك ميزى مركب است كه قسمت بالاى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nآن از قسمت پايين كم‌عرض‌تر است و اطراف آن به ارتفاع يك متر بر مجسمه‌هايى و در قسمت وسط بر دو ستون مارپيچى متكى است كه در زير يكى از آنها دو شير نشسته نهاده است .\r\nروى تخت متكايى است كه آن را به ظرافت تمام مثل يك قطعهء قلاب‌كارى شده ساخته‌اند و در دو طرف آن دو ستون مارپيچ كلفتى است كه گويا آنها را قبلا براى مصرف ديگرى درست كرده بودند .\r\nدر دورادور تخت راهروى كم‌ارتفاعى است كه هر دو روى آن را با كتيبه پر كرده‌اند .\r\nدر پايه‌تخت سمت كناره‌اى كه باز است دو پله گذاشته‌اند كه پلهء زيرين بر دو شير خوابيده و پلهء بالا بر دو مجسمه از صور افسانه‌اى تكيه دارد .\r\nقاليچهء كهنه‌اى كه لطافت بافت آن از حد وصف خارج مىنمايد و رنگ‌هاى آن با وجود دستبرد زمانه هنوز تناسب و جلايى خاص دارد در بالاى تخت پيشاپيش بالش گرد ضخيمى تقريبا به عرض تخت افتاده است . اطراف اين بالش را مرواريد دوخته و در انتهاى آن دو رشته مرواريد درشت‌ترى است كه در درشتى دانه كم‌نظيرند .\r\nمرا در پشت اين تخت قدرى متمايل به پهلو قرار دادند تا تمام جزييات سلام را به خوبى ببينم . نزديك تخت پيش از آمدن شاه دو برادر اعليحضرت و پسر كوچكتر او كه طفلى صبيح بود و مرا به او معرفى كردند ايستاده بودند .\r\nجلوى قصر يعنى در باغ دورادور حوض مستطيلى اعيان دولت و نمايندگان عالىرتبهء هر يك از طبقات قرار داشتند . نظاميان را به سهولت از كلاهشان مىشد شناخت . اين كلاه كه از پوست بخار است مثل كلاه ملى ايرانيان ديگر است با اين تفاوت كه كلاه نظامى كوتاه‌تر و به شكل استوانه است در صورتى كه ساير كلاه‌ها را مخروطى و بلندتر مىسازند .\r\nصاحب منصبانى كه من ديدم نيم‌تنه‌اى از ماهوت آبى تيره به بردارند و درجاتشان يا به سبك نظام روسيه روى دوش يا به رسم اطريش بر يقهء نيم‌تنه‌شان دوخته شده .\r\nروحانيون عمامه‌اى كه قالب سر ايشان است بر سر دارند و قبايشان معمولا روشن و يك‌پارچه است فقط سادات و حجاج عمامه‌هايى سبز يا سفيد به وضع خاص بر سر مىگذارند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nقضاة كلاهى بلند و استوانه شكل بر سر دارند كه دور آن يك قطعه شال كشميرى كم‌زينت پيچيده‌اند و جبه‌هاشان از شال‌هاى كشميرى نخلى ترتيب داده شده .\r\nمردم ديگرى هم در ميان حضار ديده مىشوند كه با وجود همرنگى در كلاه مراتب و مقامات مختلفهء آنان را از جبه‌هاى شال كشميرى گشاد و تكمه‌هاى قيمتى آنها كه شاه به پاداش خدمات يا براى نمودن لطف خود به ايشان بخشيده مىتوان تميز داد .\r\nهنگامى كه من مشغول تماشاى اين منظره بودم ناگهان جمعيت را ديدم كه به حال تعظيم ورود شاه را به باغ استقبال كردند . شاه كه با طمأنينه پيش مىآمد به تالار داخل شد و به وضع مرسوم ايران بر روى تخت مرمر نشست و به بالش مرواريددوزى تكيه كرد .\r\nقطعات الماس و ياقوت و زمرد لباس او مىدرخشيد و جقه‌اى كه به شكل بادبزن به عنوان شعار شاهى بر كلاه داشت مثل سردوشىهاى پهن او از مقدار كثيرى الماس درست شده و احجار كريمه بزرگ به الوان مختلف بر سينهء او از دوش تا كمر نصب و بر حمايل و خنجر او سوار است و چند قطعه الماس را كه به درشتى گردو است به جاى تكمه بر لباس پادشاه دوخته‌اند .\r\nهمين كه شاه نشست دو نفر كه عمامه‌اى بلند بر سر و جوراب‌هاى بلند قرمزى كه تا بالاى ران ايشان مىآمد برپا داشتند و در دو طرف تخت ايستاده بودند جلو آمدند ، يكى يك فنجان قهوه ديگرى غليونى به شاه تقديم كرد كه بسيار زيبا بود و دانه‌هاى فيروزه بر آن نشانده بودند . اوقاتى كه شاه به كشيدن غليون مشغول بود از احدى نفس برنمىآمد ، چون غليون تمام شد اعليحضرت نطقى كرد كه مختصر آن را مترجم اول شاه به اين شكل براى من خلاصه نمود .\r\n« كسانى كه در غياب ما مأمور ادارهء مملكت بوده‌اند به خوبى از عهدهء وظيفهء خود برآمده و ما از ايشان راضى هستيم . در ممالكى كه سفر كرديم همه‌جا ما را سلاطين و دولت‌ها به خوبى پذيرفتند و از ايشان ممنونيم » .\r\nهمين كه نطق شاه تمام شد سيدى جوان به ايراد خطابه‌اى پرداخت كه از بس آن را تند مىخواند و با صداى خشنى ادا مىكرد همه را به تنفر آورد . بعد از او نوبت پيرمردى رسيد كه برعكس آن سيد چنان خطابهء خود را آرام و آهسته مىخواند كه هيچ‌كس آن را نمىشنيد . در آخر كار عده‌اى دست‌جمع سرودهايى در مدح شاه خواندند و سلام پس\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاز يك ساعت به انجام رسيد و اعليحضرت برخاست و در سمت دست چپ از پشت درختان به عمارت گلستان رفت .\r\nكسانى كه در سلام شركت كرده بودند به وقار تمام از درهاى مختلف بيرون رفتند و من هم كه عشقى به ديدن اين منظره داشتم پس از تماشاى آن بيرون آمدم و دم در ديدم كه درشكه‌اى منتظر من است تا مرا به مهمانخانهء فرانسه « 1 » ببرد و وقتى كه به آنجا رسيدم ساعت شش بود و پس از رسيدن دانستم كه چند اطاق مهمانخانه را به اختيار من گذاشته‌اند .\r\nاين مهمانخانه متعلق است به مسيو پره‌وو « 2 » از فرانسويان اهل پن تاموسون « 3 » . به دفتر او رفتم ، دستور داد باروبنهء مرا كه آورده بودند و در راهرو حياط مهمانخانه بود به اطاق‌هايى كه برايم تعيين شده بود ببرند .\r\nموقعى كه داشتيم از واقعهء جانسوز مرگ پسر بيست و نه ساله‌اش كه به چرك كبد فوت كرده بود صحبت مىكرديم چشمم به عكس‌هايى از نظاميان فرانسوى افتاد و در ميان آنها عكس پسر عم خود را شناختم كه لباس خدمت طبيب نظام را دربرداشت .\r\nپره‌وو به من گفت كه اين عكس‌ها از شاگردان پدرم است كه در استراسبورگ معلم شمشيربازى بود . گفتم عجب شما پسر همان پره‌وو نيك سيرتيد كه به من هم در شهر زيباى استراسبورگ شمشيربازى را در فاصلهء 1861 - 1863 ميلادى به روش اهالى جزيرهء سيسيل تعليم داده ؟ گفت بلى ، سپس در اين باب به تفصيل صحبت كرديم بعد گفت كه خود من هم چندين سال در شهر ادسا به تعليم اسلحه‌بازى مشغول بودم و در آنجا ازدواج كردم ، آنگاه به ايران آمدم و قريب بيست و پنج سال است كه در اينجا ساكنم و براى آن كه خانوادهء خود را نان بدهم تا به حال چندين شغل پيش گرفته‌ام چنان‌كه گاهى شيرينىپز شاه گاهى امتيازدار نفت كارخانهء چراغ برق طهران بوده و حاليه مهمانخانه‌دار شده‌ام و زن و دو پسرم در همين مهمانخانه مغازه‌اى دارند كه در آنجا اقسام امتعهء فرانسه را به فروش مىرسانند .\r\nمهمانخانه فرانسه داراى نماى خارجى زيبايى است ، همين كه از در آن داخل شديد به باغ پر از گلى مىرسيد كه دورادور آن اطاق است و پيش‌تر دالانى متكى بر ستون‌هاى\r\n\r\n\r\n","description":"","footnote":"\r\n( 1 ) .  Hotel de France \r\n( 2 ) .  M . Prevot \r\n( 3 ) .  Pont a - Mousson \r\n","page_name":" 104 ","page_number":104},
  {"content":"\r\n\r\nمتمدد دارد كه جلوى تابش شديد آفتاب را مىگيرد .\r\nمنزلى كه براى من معين شده و در ته باغ است مركب است از يك اطاق خواب و يك اطاق پذيرايى كه هر دو نسبة تميزند .\r\n\r\n21 اكتبر - 26 صفر\r\nامروز نخستين بارى است كه من بايد در قصر سلطنتى به حضور اعليحضرت برسم و من در اين باب به زحمت بزرگى گرفتار شده‌ام زيرا كه نمىدانم با چه لباسى بايد شرفياب شد ، تا به حال اطباى سلف من بدون استثنا به رسم جارى و به ادب ايرانى با كلاه و بىكفش به حضور مىرفتند . كندن كفش براى من سخت دشوار بود اما چون نظامى هستم و لباس نظام در بر داشتم كلاه خود را مىتوانستم بر سر داشته باشم .\r\nتصميم گرفتم كه با لباس نظامى و كلاه بر سر با چكمه شرفياب شوم و اگر در باب كفش ايرادى به من شود بگويم كه برپا داشتن چكمه نيز از لوازم نظامى بودن است و من نمىتوانم آنها را پيش مردم بيرون بياورم زيرا كه در اين صورت بايد شلوار خود را هم كه از پايين به آنها بسته است پيش چشم همه بكنم .\r\nبه‌همين حال روز 25 صفر بر سر سفرهء نهار شاه حاضر شدم و ديدم كه بيشتر نظر حاضرين به لباس من است و كمتر به چكمهء من توجه دارند . شاه هم از ديدن لباسى كه پوشيده بودم تبسمى آشكار نمود و من راحت شدم و مسألهء حفظ كفش در مواقع شرفيابى براى من حل شد .\r\n\r\n23 اكتبر - 27 صفر\r\nروزهاى اولى را كه تازه به طهران رسيده بودم غير از حاضر شدن به سر خدمت به ديدوبازديد نمايندگان سياسى و اعضاى خاندان سلطنتى با اعيان و صاحب منصبانى كه با دربار رفت‌وآمد دارند و من ايشان را در آنجا مىبينم گذراندم .\r\nاكثر وزراى مختار خارجى مقيم طهران را قبلا مىشناختم مثلا سفير عثمانى خليل بيك كه مردى خوش معاشرت است سابقا در دربار نيكلا امير قراطاغ مقيم بود و من او را در آن وقت كه فقط عنوان فرستادهء سلطان را داشت در آنجا شناخته بودم و تمام\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمدت زمستان سال 1879 - 1880 ميلادى ( 1296 قمرى ) در تنها مهمانخانه‌اى كه در چتىنيه وجود داشت همسايه بوديم .\r\nوقتى كه او را در قصر گلستان ديدم اگر چه زندگانى نسبة سخت چرناگوار را از ياد برده بود باز روى نيمكت راحتى كه نشسته بوديم و با هم چاى اعلاى روسى صرف مىكرديم بسيارى از خاطرات دور آن ايام را به ياد يكديگر آورديم .\r\nوزير مختار فرانسه مسيو دبالوا « 1 » كه در ايام اقامت شاه به پاريس آمده و من او را در آنجا ديدم هنوز در مرخصى است و به طهران باز نگشته .\r\nشاهزاده ملك‌آرا و شاهزاده عبد الصمد ميرزا كه در طهران ساكنند هر دو برادر شاهند ، سومين ايشان ركن الدوله است كه اين ايام به سمت ايالت در مشهد اقامت دارد .\r\nملك‌آرا پيرمرد خوش‌سيمايى است كه ريش و موى سر او سفيد شده و با قامتى بلند لباسى چسب مثل نظاميان در بر مىكند .\r\nدر پذيرايى بسيار با لطف و مؤدب است و با اين كه در نظر اول خوش برخورد به نظر نمىرسد ولى پس از گرم شدن صحبت خون‌گرمى و ملاحت او آشكار مىگردد چون در دنيا بسيار چيز ديده و سرد و گرم فراوان چشيده محاورهء او خالى از تنوع و لطف نيست .\r\nوى اگر چه اين ايام به راحت زندگى مىكند و دچار مزاحمتى نيست ليكن هميشه اين طور نبوده بلكه سال‌ها در عذاب تبعيد و غربت سر كرده و مقارن جلوس ناصر الدين شاه از ترس جان ايران را ترك گفته و ساليان دراز در خارج از وطن خود مىزيسته است . پس از مراجعت به ايران به همين زندگانى سلامت قناعت ورزيده و در پى مقام و امتيازى ديگر نرفته است .\r\nبرادر كوچكترش عبد الصمد ميرزا ملقب به عز الدوله جوانى كوتاه قامت و نحيف المزاج است و تمام سعى او اين است كه نقاهتى نداشته باشد . موقعى كه من براى معالجهء او رفتم با وجود كسالت از صحبتش بدم نيامد و او را در محاوره خوش‌مشرب ديدم .\r\nيحيى خان مشير الدوله كه معمولا او را مشير مىگويند ترقى خود را مديون پيش‌آمدى است كه كاملا از نوع داستان‌هاى شرقى است به اين معنى كه اين مرد بسيار زيرك در\r\n\r\n\r\n","description":"","footnote":"\r\n( 1 ) .  M . de balloy \r\n","page_name":" 106 ","page_number":106},
  {"content":"\r\n\r\nجوانى به فرانسه فرستاده شد تا تحصيلات خود را در آنجا تكميل كند . پس از آن كه زبان ما را به خوبى آموخت چنان‌كه امروز آن را به نهايت صحت بلكه اديبانه تكلم مىكند به طهران برگشت و شاه او را آجودان مخصوص خود كرد و به همين وسيله به مقام سلطنت تقرب حاصل نمود .\r\nدر سال 1275 موقعى كه اردوى شاه در منزل حوض سلطان بود و يحيى خان در جلوى چادر پادشاه قراول مىداد و دستور داشت كه احدى را نگذارد به چادر داخل شود حاجى مبارك خواجه‌سرا خواست به زور به داخل چادر سلطنتى قدم گذارد و يحيى خان مانع شد . حاجى مبارك قمهء خود را كشيد و چنان ضربتى به صورت يحيى خان زد كه بينى او را شكافت . شاه از اين سروصدا از چادر بيرون جست و چون بر جريان قصبه اطلاع يافت امر داد تا فى المجلس گردن مبارك را زدند و تمام دارايى او را به يحيى خان بخشيد .\r\nبعد از چندى ناصر الدين شاه خواهر تنى خود را به يحيى خان به زوجيت داد و به او مشاغل عمده از قبيل حكومت‌هاى مهم واگذاشت و او را به الطاف جزيل سرافراز ساخت .\r\nامروز مشير الدوله در طهران در قصرى با شكوه منزل دارد و اين قصر را شاه به او بخشيده و او در آنجا با كمال مهربانى و مهمان‌نوازى از واردين پذيرايى مىكند .\r\nروزى وى مرا به آنجا دعوت كرد و گفت مىخواهم دوبه‌دو از فرانسه و از پاريس كه همه‌وقت به ياد آنها هستم صحبت كنيم و از اين صحبت لذت ببريم .\r\nچندين بار بانهايت صميميت به من گفت كه تمام اسب‌ها و كالسكه‌هاى من در اختيار شماست و با صفاى خاصى در اين باب اصرار داشت . انصاف اين است كه من مردى به اين بىريايى و به اين محبت كمتر ديده‌ام .\r\nوزير امور خارجه يعنى قوام الدوله مردى است سمين و تنومند . وقتى كه به ديدن او رفتم درست مثل مجسمهء بودا چهار زانو بر روى فرشى نشسته و به چند بالش تكيه داده بود .\r\nبه من گفتند كه در زير جلدى به اين كلفتى فطانتى مخصوص نهفته است . اين فطانت خاص ايرانى كه به تزوير آميخته است پيش كسى كه بر ساير سياستمداران رياست و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nسمت وزارت خارجه را دارد البته بايد به حد اعلى برسد اما هر قدر مشير الدوله به اسراف و بذل و بخشش شهرت دارد قوام الدوله نقطهء مقابل او به شمار مىرود .\r\n\r\n24 اكتبر - 28 صفر\r\nخدمت روزانهء من در حضر و سفر منحصر به همان حضور يافتن بر سر سفرهء غذاى شاه است .\r\nشاه عادة سحرخيز است و من به همين جهت يكى از اولين كسانى هستم كه زودتر خود را به قصر سلطنتى گلستان مىرسانم و به انتظار مقدم شاه قدم مىزنم و غالبا فرصت آن را دارم كه قسمت‌هاى مختلف اين قصر و باغ يعنى جاهايى را كه تاكنون نديده‌ام به دقت ببينم و شاه هم در اين باب‌ها از هيچ لطفى نسبت به من دريغ نمىدارد .\r\nامروز به من تكليف كرد كه با هم به تكيهء دولت به تماشاى تعزيه برويم و تعزيه مثل نمايش‌هاى ما در قرون وسطى نماياندن احوال و داستان ائمه و شهداى مذهب شيعه است . « 1 »\r\nتكيهء دولت در ارگ واقع است و جزء قصور سلطنتى قاجاريه است كه آنها را دورادور ارگ ساخته‌اند .\r\nاين بناى نيمه‌تمام سنگين را از همه طرف مىتوان ديد ، سقف آن را كه چندان استحكامى ندارد برداشته و به جاى آن ميله‌هاى قوسى شكل آهنى قرار داده‌اند تا چادر را بر روى آن بگذارند .\r\nتكيهء دولت چندين در دارد و ما از در قصر گلستان به آنجا رفتيم و ما را مستقيما يعنى بدون آن كه داخل تكيه شويم به طاقنماى مخصوص بردند .\r\nاعلحضرت زيبايى داخل تكيه را به رخ من مىكشيد . اين بنا شبيه به سيرك است و سه طبقه دارد و ديوارهاى آن با كاشى مقرنس‌كارى شده . در طبقهء تحتانى در وسط تكيه سكويى است مدور يك متر از سطح زمين بالاتر كه روى آن سه تخت خواب آهنى و يك ميز و چند صندلى و نيمكت و مقدارى كاه ( نمايندهء شن‌هاى صحراى كربلا ) دورادور\r\n\r\n\r\n","description":"","footnote":"\r\n( 1 ) - امسال چون شاه ايام محرم را در مسافرت بود مراسم تعزيهء ساليانه را به انتظار مراجعت اعليحضرت به عقب انداخته و به جاى دههء اول محرم در دههء آخر صفر اجرا كردند .\r\n","page_name":" 108 ","page_number":108},
  {"content":"\r\n\r\nسكو موازى سطح زمين راهى اسب‌رو است و در حاشيه تكيه قسمت بلندى است كه جمعى كثير زن و بچه در آنجا براى تماشا گرد آمده‌اند و پنج رديف پله را چراغ و شمعدان و آويز چيده‌اند و رديف پنجم تا نزديك طاق‌نماها بالا مىآيد .\r\nطرف دست چپ ما نزديك ديوار منبرى از مرمر سفيد گذاشته‌اند كه به علت بلندى بر تمام صحنه مشرف است .\r\nدرگاه‌هاى طاق‌نماها همه هلالى است و با اين كه آنها را كوچك و بزرگ ساخته‌اند باز در بناى آنها رعايت قرينه شده است . طاق‌نماهاى طبقهء زير يك در دارد در صورتى كه در دو طبقهء ديگر طاق‌نماها سه‌درى است .\r\nطاق‌نماهاى پايين كه در آنها مردها مىنشينند و آنها را با چراغ و شمعدان و آويزهاى بلور و آيينه و فرش و پارچه‌هاى الوان و اثاثهء مختلف ديگر آراسته‌اند به طرف صحنه بازند و براى آنها مثل طبقهء دوم كه مخصوص شاه است در نگذاشته‌اند ولى طاق‌نماهاى مرتبه‌اى كه اهل حرم در آنجا مىنشينند پنجره‌هاى چوبى دارند كه آنها را تا كمر بالا زده بودند . منازل مرتبهء بالا همه به همين شكل است و به من گفتند كه نسوان اعيان را در آنجا جا مىدهند .\r\nبه من دستور داده شد كه سمت چپ اعليحضرت نزديك درى كه از آنجا بتوانم صحنه را تماشا كنم بنشينم . ابو الحسنخان پهلوى من نشسته بود و از شاه دستور داشت كه در باب هر چه مىبينم يا مىشنوم به من توضيحاتى بدهد و او نيز با كمال لطف چنين مىكرد .\r\nتعزيه شروع شد . ابتدا تعزيه‌خوان‌هاى سالخورده و خردسال به لباس اهل بيت به منبر رفتند و با يادآورى زندگانى ائمه و شهدا مردم را به ندبه و زارى خواندند ، سپس يك عده فراش كه فراش‌باشى در پيشاپيش ايشان قرار داشت با يك عده سينه زن اشعارى خواندند و دور سكو دور زدند . بعد عده‌اى سى نفرى كه دو سنج چوبى در دست داشتند و به نظم مخصوصى آنها را به هم مىزدند جلو آمدند ، آنگاه نوبت به يك عده بيست نفرى رسيد كه لباس اعراب بدوى بر تن داشتند و حسين حسين‌گويان به سينه مىزدند . بعد از ايشان يك عده كه فقط شلوارى به‌پا داشتند و نيم‌خيزنيم‌خيز به هوا مىجستند و به شدت به سروسينه خود مىكوفتند و در جلوى ايشان كسى كه\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nعمامه‌اى سبز بر سر داشت و ايشان را به نوحه‌گرى وادار مىكرد نمايش دادند .\r\nدستهء پنجم شش هيئت موزيكچى بودند كه به تناسب موقع آهنگ‌هاى محزون يا مفرح مىنواختند و يك عده هم اطفال گاه‌گاه دسته جمعى اشعارى مىخواندند .\r\nبعد از اين كه اين مقدمات برگزار گرديد تعزيه‌خوانان اصلى سوار اسب با لباس‌هاى رنگارنگ وارد صحنه مىشوند و با قيافه‌هاى جدى از اسب به زير مىآيند و بر سكو بالا مىروند و به خواندن اشعار مىپردازند و چون بايد صداى ايشان به گوش تمام حضار اين بناى بزرگ برسد به آواز بلند يعنى تا آنجا كه در سينهء ايشان نفس هست مىخوانند و در اداى اشعار به حد اعلى بانگ و فرياد برمىدارند .\r\nتعزيه امروز شرح شهادت حضرت حسين بن على است و هر وقت كه اسم او برده مىشود تمام فضا را ناله و زارى فرا مىگيرد . در اواسط تعزيه كه نمايش را اندك مدتى تعطيل مىكنند يك عدد سيد ملا بر تخت مرمر بالا مىروند و با لحنى مؤثر شرح شهادت امام را بيان مىكنند و بار ديگر مردم را به گريه و زارى درمىآورند و در همين موقع از بالاى ديوارها چند فراش كرناهاى خود را كه رفيقم آنها را صور اسرافيل مىناميد باد مىكنند و با صداى دلخراش آنها بر حزن اين محفل دلگير مىافزايند .\r\nهمين‌كه تعزيه پايان يافت سواره نظام و پياده و زنبوركخانه و موزيكچيان كه يكى از ايشان سرود معروف به « آتش نشانان نانتر » « 1 » را مىنواختند از جلوى شاه مىگذرند .\r\nسپس شاه برمىخيزد و اين جلسهء طولانى چهار ساعته كه با غروب كردن آفتاب انجام مىيابد تمام مىشود . اين نمايش فقط از لحاظ آن كه براى من تازگى داشت اندكى خاطر مرا به خود مشغول كرد و الا متضمن لطف ديگرى نبود . اما شاه عينا مثل اين كه تابه‌حال چنين محفلى نديده بود به آن اظهار علاقه مىكرد مخصوصا وضع آرايش تكيه را بسيار مىستود ولى معلوم بود كه خود تعزيه چندان در او مؤثر نيفتاده و اگر تظاهرى در اين باب مىكند براى آن است كه اطرافيان زياد ملتفت بىعلاقگى او به اصل تعزيه نشوند .\r\n\r\n25 اكتبر - 29 صفر\r\nدر دههء اول محرم در غالب نقاط طهران مراسم تعزيه برپا مىشود و مناظرى پيش\r\n\r\n\r\n","description":"","footnote":"\r\n( 1 ) .  Pompteis de Nanterre \r\n","page_name":" 110 ","page_number":110},
  {"content":"\r\n\r\nمىآيد كه چيزى غير از وحشىگرى نيست .\r\nيك عده بىسر و بىپا پس از آن كه تعزيه در روز دهم محرم پايان يافت به كوچه‌ها مىريزند و سر خود را با قمه و قداره مىشكافند و حسين حسين‌كنان خيابان‌ها و بازارها را تا وقتى كه نفسشان بگيرد طى مىكنند .\r\nاين قبيل نمايش‌ها در تمام بلاد ايران به خصوص در روز عاشورا زياد ديده مىشود و اگرچه در ميان نمايش دهندگان يك عده معتقد متعصب وجود دارد ليكن غالب آنها كسانى هستند كه از روحانيون پول مىگيرند و با اقدام به اين تظاهراتى كه از روى ايمان يا به عشق پول صورت مىپذيرد به گرمى بازار آن طبقه كمك مىكنند .\r\n\r\n31 اكتبر - 6 ربيع الاول\r\nقصر زمستانى اعليحضرت هم مانند تكيه در ارگ واقع است و ارگ جايى است كه آقا محمد خان قاجار از ابتداى تأسيس سلسلهء قاجاريه آن را محل اقامت خود قرار داده و علت اين اختيار هم ظاهرا اين بوده كه طهران به كوه نزديك و بر سر راه استرآباد وطن قاجاريه اتفاق افتاده و آقا محمد خان كه اين شهر را پايتخت خود كرده براى آن بوده كه در صورت بروز خطرى به سهولت بتواند به استرآباد فرار نمايد و خود را در پناهى امن قرار دهد . شهر جديد طهران در خارج از حصار قديم بنا شده .\r\nارگ به صورت مثلثى منظم است كه در وسط طهران واقع شده و قسمت اعظم آن از شمال به جنوب متوجه و محدود است از شمال به خيابان مريضخانه و ميدان توپخانه ، از جنوب به خيابان جبه‌خانه ، از مشرق به خيابان ناصريه و از مغرب به خيابان جليل آباد . دو خيابان الماسيه و نايب السلطنه از شمال به جنوب و خيابان دراندرون از مشرق به مغرب آن مىگذرند .\r\nهر يك از اين خيابان‌ها سردرى دارند كه چندتن قراول از آنها حفاظت مىكنند و وقتى كه آنها را ببندند ارگ از ساير قسمت‌هاى شهر مجزا مىشود .\r\nدر بالاى يكى از اين سردرها يعنى آن‌كه به ميدان ارگ راه دارد نقاره‌خانه قرار گرفته و در آن‌جا صبح و عصر يك عده مطرب و رقاص طلوع و غروب را به شادى تمام اعلام مىكنند و شايد اين يكى از آداب پرستندگان آفتاب باشد كه از آيين زرتشتى باقى مانده .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nهمچنين محتمل است كه آهنگ‌ها و اشعارى كه اين جماعت مىخوانند و آلات طرب ايشان مثل دنبك و شيپور و كرناهاى مسى مثل آنها كه در تعزيه ديده بوديم خيلى قديمى و از نسلى به نسلى منتقل شده باشد .\r\nدر وسط ميدان ارگ كه آن را ميدان شاه نيز مىنامند توپ مرواريد قرار دارد و اين توپ هم مثل مساجد و اصطبل شاهى در حكم بسته است !\r\nحصارهاى كهنه و بلند ارگ در قسمت‌هايى كه بناى تازه‌اى نشده همچنان برپاست و قصر سلطنتى كه نصف ارگ را گرفته در وسط اين حصار ساخته شده .\r\nاين قصر مثل ساير بناهاى ايرانى دو قسمت دارد يكى بيرونى ديگرى اندرونى .\r\nبيرونى مخصوص مردان است و هركس به آن راه دارد در صورتى كه اندرونى يا به اصطلاح تركان عثمانى حرم مختص به زنان است و نامحرم نمىتواند به آن‌جا داخل شود .\r\nبيرونى سلطنتى يعنى گلستان مركب از چند عمارت است و شاه بر حسب عادت روز را در يكى از اين عمارات سر مىكند و براى خواب به اندرون مىرود .\r\nدر معمولى قصر كه من هم در روز اول ورود از آن‌جا داخل شدم در خيابان نايب السلطنه است ، پس از گذشتن از باغ تخت مرمر و حياط كوچكى كه ساختمان‌هايى پست دارد و عبور از دالانى به باغ گلستان مىرسند .\r\nگلستان باغ وسيعى است تقريبا مربع شكل كه درخت‌هاى مختلف به‌خصوص چنارهاى كهن دارد و در جميع فصول گل‌كارى شده است .\r\nچند حوض بزرگ در آن‌جاست كه هواى باغ را خنك نگاه مىدارند و اين كيفيت در چنين فضايى خشك بسيار مغتنم است . چند نهر آب صاف به آنها داخل مىشود و آبى كه از آنها بر سطح بلورين حوض مىريزد گويى بر خنكى هوا مىافزايد .\r\nباغ گلستان را هميشه بسيار پاك نگاه مىدارند و هر صبح يك عده پيشخدمت مأمورند كه آن را جاروب كنند و در طول روز نيز باغبانان برگ‌هاى خشك را جمع مىكنند و گل‌هاى پژمرده را مىبرند و اگر اتفاقا برفى در شب بر آنها ببارد آن را پاك مىنمايند تا آن‌جا كه هيچ وقت بر روى زمين يا در خيابان‌هاى آن يك لكه كثافت ديده نمىشود .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nكسى كه در اين سرزمين خشك و اين هواى سوزان از گرما و خشكى رنج فراوان برده باشد لذت چنين منازلى را كه از سايهء درختان و فراوانى آب متنعم‌اند به خوبى درك مىكند و گلستان اين مزايا را به حد كمال دارد و واقعا از اين جهات بهشتى است و من كه هر روز صبح زود به اينجا مىآيم و ساعات تمام دور از قال‌وقيل خيابان در كنار حوض‌هاى آرام و در زير سايهء درختان گردش مىكنم و از نسيم فرح‌بخش گل‌ها مشام جان را قوت مىدهم از شدت كيف نمىتوانم در پوست خود بگنجم .\r\nدر اين موقع من در باغ تنها هستم و فقط معاشرين من قوهايى هستند كه در آب شناورند و يك غاز چينى نيز در آن‌جا هست كه در مجمع قوها راه ندارد به اين معنى كه قوها او را از خود مىرانند فقط انيس و مونس او يك تن خواجه‌سراى سفيدپوست است و حيوان چنان به او مأنوس شده كه به محض آمدن به طرف او پرواز مىكند و به پاى او مىگردد و به شكلى كه مىتواند بشاشت خود را از برگشتن او ظاهر مىنمايد ، اگر او بايستد غاز نيز مىايستد و اگر راه بيفتد غاز به عقب او روان مىشود و به حوض نمىرود مگر وقتى كه خواجه‌سرا داخل اندرون شود .\r\nعماراتى كه در دور گلستان ساخته‌اند عبارتند از عمارت موزه در جهت شمالى و شمس العماره در مشرق و عمارت بادگير در جنوب و عمارتى كه به تازگى به سبك معمارى عهد لويى شانزدهم در سمت مغرب بنا شده .\r\nاين عمارات به توسط بناهاى كم‌اهميت‌ترى همه به يكديگر مرتبطند و بر ديوار آنها يعنى در زير طاق‌نماهاى بسته‌اى روى كاشى به تقليد قراولان خاصهء داريوش نقوشى از سربازان نموده‌اند كه اگر چه هيئت ايشان زيبا و صورتشان گلى و سيبل‌هاى درازشان سياه است و اسلحه همراه و لباس نيمه‌نظامى در بردارند ولى هيبت نظامى ايشان به هيچ وجه انسان را نمىگيرد و قيافه‌شان چندان در نظاره كننده تأثيرى ندارد .\r\nجلوى در بزرگ عمارت شمالى جلوخانى است داراى دو رديف ستون كه روى آن بالاخانه‌اى ساخته‌اند . طرف چپ آن موزه است و طرف راست اطاق‌هايى قرار دارد كه بزرگ‌ترين آنها را اطاق الماس مىگويند و آن را به سبك ايرانى زينت كرده و سراپاى آن آيينه‌كارى است .\r\nاز اطاق بريليان ( الماس ) كه پايين بياييد به نارنجستان مىرسيد . در اينجا سمت دست\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nچپ درى است و اين در تنها درى است كه به اندرون راه دارد . اين نوع درها را « در خلوت » مىگويند .\r\nنارنجستان عبارت از باغى دراز و زمستانى است كه در آن درخت‌هاى نارنج بسيار پرورده‌اند و نهر آب صافى در مجرايى از مرمر آرام‌آرام از ميان آن مىگذرد . برابر ديوار مقابل طاقچه‌هايى است كه هر وقت شاه در اين نزديكىها غذا بخورد كبابچىباشى شاه در آن‌جا كباب‌هايى لذيذ جهت او تهيه مىنمايد .\r\nشمس العماره بلندترين اين عمارات به‌شمار مىآيد و در آن قسمت بالا دو برج مربع دارد و سه طبقه است و در روى هر يك از اين برج‌ها غرفه‌اى است و در ميان آنها چيزى شبيه به ناقوس مجزا ساخته‌اند كه ساعتى بر آن نصب است .\r\nاطاق‌هاى شمس العماره مخصوص اهل حرم است و ايشان از اندرون از دالان‌هايى كه هيچ‌كس نبايد در آنها باشد در ميان ديوارهاى بلند به اينجا مىآيند و در پشت پنجره‌هاى محفوظ مىنشينند و از بالاى آن باغ گلستان را از طرفى و خيابان پرجمعيت ناصريه را از طرفى ديگر ديده‌بانى مىكنند . يك در بازار نيز در مقابل آن باز مىشود و از بالاى آن حتى مىتوان اطراف طهران را هم تماشا كرد .\r\nعمارت بادگير را به اين جهت به اين اسم خوانده‌اند كه چهار بادگير در چهار طرف آن به شكل برج درست كرده‌اند . سمت چپ آن قوش‌خانه است كه حاليه متروك افتاده و سمت راست آن زين‌خانه است كه پر از زين و يراق‌هاى مغرق است و آنها را تا سقف بر روىهم چيده‌اند .\r\nنماى جلوى آن كه عريض است و پنجره‌هاى شيشه‌اى دارد متوجه باغ گلستان است ولى پله‌كان مرمر آن كه از آن‌جا بايد به اطاق‌ها راه يافت در داخل حياطى است كه در آن در طرف راست عمارت قرار گرفته .\r\nدر انتهاى همين حياط كارخانه‌هاى الماس تراشى سلطنتى قرار دارد و من در آن‌جا قطعات ناهموار الماس زردى را كه از كاپ مىآورند و در همين سفر اخير در اروپا خريده شده بود در دست الماس تراشان ديدم .\r\nتقسيمات اين عمارات تقريبا در همه به يك‌شكل است . همه تالارى دارند و اطاق هايى كوچكتر . به‌همين وضع زينت داخلى آنها هم به يكديگر شبيه است و در ميان آنها\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nغلبه با چهل‌چراغ و آويزهاى بلورى و آيينه‌هاى قدى است و آيينه‌هاى كوچك كه در ديوار نصب كرده‌اند با گچ‌برىهاى بسيار زيبا و قاب‌هاى عكس .\r\nدر عمارت بادگير يك عده مجالس نقاشى عالى وجود دارد كه كار هنرمندان ايرانى است و انسان از ديدن آنها به ميزان صبر و حوصله و مهارت ايشان پى مىبرد و دچار اعجاب مىشود .\r\nدر شمس العماره دو قطعه قالى از كارهاى گوبلن هست كه آنها را لويى فيليپ به محمد شاه هديه داده . بر يكى مجلس  Triomphe de venus  و بر ديگرى مجلس  Couronnement de Faune  نقش شده . دو تصوير ايستاده هم در آن‌جا هست يكى از فرانسوا ژوزف امپراطور اطريش ديگرى از ناصر الدين شاه ، اين صورت دومى كار يكى از نقاشان دربارى است و از مشاهدهء آن مىتوان دريافت كه اين نقاش در تذهيب بيشتر مهارت داشته است تا در شبيه‌سازى آن هم صورت تمام‌تنه .\r\nبا وجود كثرت اطاق‌هاى بزرگ و كوچك بايد گفت كه هيچ‌كدام از آنها اثاثهء لازمى را كه براى استخدام آنها به عنوان اطاق پذيرايى يا اطاق غذاخورى يا خوابگاه ضرورت پيدا مىكند ندارند و اگر چند ميز و صندلى كه در بعضى از آنها گذاشته‌اند و شاه معمولا مهمانان غير مسلمان خود را در آنجاها مىپذيرد نبود مىشد گفت كه هيچ يك از آنها اصلا اثاثه‌اى ندارند .\r\nهمين وضع مىفهماند كه براى شاه عمارت مخصوصى در هيچ‌يك از اين قصور عديده نيست بلكه هر وقت او بخواهد مىتواند هر يك از آنها را براى هر مصرفى كه لازم باشد مرتب نمايد . به همين نظر در روز هرجا كه هوسش اقتضا كند توقف مىكند حتى تا موقع صرف غذاى روزانه هيچ‌كس نمىداند كه شاه كجا غذا مىخورد و در حقيقت هم چون شاه زياد در بند ميز و دستگاه نيست هرجا بخواهد به سرعت سفره را پهن مىكنند .\r\nايامى كه شاه در طهران اقامت دارد اوقات روزانهء او شبيه به هم مىگذرد مثلا در اين فصل حوالى ساعت 9 صبح از اندرون بيرون مىآيد و تا موقع ناهار معمولا به كار رتق و فتق امور مملكتى كه غالبا از امور شخصى شاه جدايى ندارند مىپردازد و در حل اين معضلات اغلب اوقات با صدر اعظم دوبه‌دو يا با حضور چند تنى كه وجودشان براى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nپاره‌اى مذاكرات لازم باشد در باغ گلستان قدم مىزنند .\r\nچون موقع صرف غذا مىرسد يعنى بين يازده و نيم و ظهر شاه به خواندن روزنامهء فرانسه كه اعتماد السلطنه مترجم مخصوص او آنها را ترجمه مىكند گوش مىدهد و اعتماد السلطنه كه مردى فوق العاده زيرك است و نبض شاه را نيز كاملا در دست دارد در اين ترجمه به خوبى اقتضاى مزاج اعليحضرت را رعايت مىنمايد و مطلب را طورى به قالب ترجمه مىريزد كه مورد پسند شاه واقع شود ، آن وقت شاه قاه‌قاه مىخندد اما وقتى كه با مطالب خطرناكى دست به گريبان مىشود و در بيان آنها به اشكال برمىخورد من بيچاره را به زحمت مىاندازد و شاه در آن باب از من توضيحاتى مىخواهد .\r\nبعد از آن كه غذا تمام شد و غليون صرف شد درباريان سلام مىكنند و بيرون مىروند و شاه با عملهء خلوت كه شغل عمده‌شان تهيهء وسايل تفريح خاطر ملوكانه است به صحبت مشغول مىشود و بقيهء روز به غير از اوقات كار و استراحت به همين شكل مىگذرد .\r\n\r\n12 نوامبر - 18 ربيع الاول\r\nاندرون در قسمت شمالى قصر است و من تاكنون چندبار داخل آن شده‌ام ، گاهى از در نارنجستان كه مخصوص رفت‌وآمد شاه است گاهى نيز از در معمولى كه از راه خيابان در اندرون به در الماسيه منتهى مىشود . اين در اخير كه نيز به اندرون راه دارد هيچ‌وقت باز نيست و اين كه آن را به اين اسم موسوم ساخته‌اند به علت آيينه‌هاى كوچكى است كه روى آن كار گذاشته‌اند و از دور مثل الماس مىدرخشد .\r\nهر وقت كه از در نارنجستان داخل شوم به دستور شاه و در اين صورت خواجه‌سرايى به امر او مرا تا اندرون هدايت مىكند ولى اگر از اندرون مرا براى عيادت مريضى بخواهند از در خارج مىروم تا به حياطى كه خواجه‌سرايان در آنجا منزل دارند مىرسم و پيش آغاباشى كه سياهى بلندبالا و لاغراندامى حبشى است مىروم . جناب اعتماد الحرم اگر هم هميشه همراه من همه‌جا نيايد اقلا مرا تا درى كه در آخر دالانى است هدايت مىكند و آنجا به خواجه‌سرايان مخصوص خانمى كه بايد به عيادت او بروم تحويلم مىدهد و من از درى كه فورا از عقب به روى ما بسته مىشود داخل حياط\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبزرگى مىشوم و مىبينم كه يك عدهء زياد زنانى كه خود را در چادر سفيدى مثل كفن پيچيده‌اند به فرياد خواجه‌سراها هر كدام به گوشه‌اى متوارى مىشوند و به اطاق‌هاى خود كه همه طرف حياط را گرفته جز طرف جنوبى كه متكى به موزه و نارنجستان است يا به حياطهاى كوچكتر ديگرى مىروند .\r\nدر وسط اين حياط بزرگ كه باغچه‌هايى مربع‌شكل دارد و درخت چنارهاى بلند و پربرگ در آنها كاشته شده عمارت دو طبقه‌اى است به نام خوابگاه كه شاه معمولا تنها در آنجا استراحت مىكند .\r\nعمارت خوابگاه كه مربع‌شكل است بر روى زيرزمين كم‌ارتفاعى ساخته شده و دورادور آن غلام گردشى است با ستون‌هاى عديده و به توسط پلكانى به مرتبهء اول راه دارد و در جلوى آن سردرى است كه به شكل طاق بر روى آن قرار گرفته و در وسط اين سردر يك پلكان مرمرى است با پانزده پله .\r\nعمارت خوابگاه از بالا منتهى مىشود به بام مسطحى كه در دور آن نردهء كم‌ضخامتى كشيده و در روى آن گلدان‌هايى پر از گل گذاشته‌اند و همين كيفيت نمايش و حلوهء عمارت را بيشتر كرده .\r\nچهار طرف عمارت با حجارى و سرستون‌هاى گچى و نقوش گچ‌برى تزيين شده و بر سردر پنجره‌هاى بيضوى شكل آن از گل و بوته گچ‌برىهاى بسيار زيبا ساخته‌اند و اين ترتيب در تمام طبقات عمارت رعايت شده .\r\nالبته كسى كه در چنين قصر آرام مجللى كه هزار زن به پاسدارى آن مشغولند مىخوابد بهترين خواب‌ها را مىبيند و به خوش‌ترين وضعى سر بر بالين استراحت مىگذارد .\r\nبلى هزار زن بلكه امگر بتوان به گفتهء كسى كه بىاطلاع نبود اطمينان حاصل كرد از اين مقدار هم بيشتر !\r\nاين عده زن كه در اندرون زندگى مىكنند مثل گله‌اى كه به چوپانانى سپرده باشند تحت نظر چهل تن خواجه‌سراى سفيد و سياهند .\r\nشاهنشاه ايران با چنين جاه‌وجلال شايد حق داشته باشد كه پادشاهان ديگرى را كه ساده و بدون اين قبود و دستگاه‌ها زندگى مىكنند به ديدهء تحقير بنگرد چنان كه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nناصر الدين شاه در سفر اول خود به فرنگستان وقتى كه ملتفت شد كه ويلهلم اول امپراطور آلمان يك زن بيشتر ندارد و ملكه اگوستا را به او معرفى كردند گفت عجب امپراطور آلمان يك زن بيشتر ندارد آن‌هم به اين پيرى .\r\nدر ميان سوگلىهاى اندرون ناصر الدين شاه دو نفر نظر به مشاغلى كه در عهدهء ايشان گذاشته اهميت خاصى دارند يكى انيس الدوله كه مأمور پذيرفتن خانم‌هاى فرنگى محترم است ديگرى امينه اقدس كه كليددار خزانهء پادشاهى است .\r\nخانم‌هاى اندرون به چند طبقه منقسمند : طبقهء اول زنانى كه شاهزاده خانمند و پسرانشان مىتوانند به سلطنت برسند ، طبقهء ديگر زنان سوگلى كه بعضى از ايشان به ملاحظاتى بر شاهزاده خانم‌ها برترى يافته‌اند .\r\nزنان طبقهء اول هر يك عمارتى مخصوص به خود دارند در صورتى كه زنان طبقهء ديگر اكثر با هم در يك جا منزل مىكنند يا اين كه هر يك به عنوانى به خدمت يكى از زنان سوگلى منتسب‌اند .\r\nتمام اين زنان به نسبت مقامى كه در هر يك از دو طبقه دارند از شاه مواجب مىگيرند مگر بعضى از زنان طبقهء دوم كه خرجشان با حرم‌هاى سوگلى است و شاه فقط به آنها گاه‌گاهى انعامى مىدهد .\r\nلباس زنان اندرون نسبة ساده است و تفصيل زيادى ندارد ، يلى بر تن دارند كه جلوى آن را از سينه به پايين با دكمه مىبندند و تا پايين كمر مىآيد و از زير آن پيراهن كوتاهى پيداست و زير جامه‌اى مىپوشند كه از زانو پايين‌تر نمىآيد و روى آن شليتهء پربادى است .\r\nنيم‌تنه و پيراهن به قدرى كوتاه است كه با هر تكان مختصرى قسمتى از بالاتنه نمايان مىشود .\r\nبراى آن‌كه چيزى از قلم نيفتاده باشد مىگوييم كه اين زن‌ها غالبا چهارقدى بر سر مىاندازند و آن را در زير چانه گره مىزنند براى آن كه گيسوان زياد و بافتهء ايشان را كه روى دوش و پشت سرشان آويزان است مستور دارد . به علاوه بعضى از ايشان جوراب سفيد نازكى نيز به‌پا مىكنند ، خلاصه لباس همه از پير گرفته تا جوان به همين وضع است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nزنى كه مىخواهد در اندرون حركت كند چادرنمازى بر سر مىاندازد و دم در كفش خود را مىپوشد و حركت مىكند اما اگر بخواهد بيرون بيايد حركت صورتى ديگر دارد به اين معنى كه به لباس مخصوص تمام زن‌هاى مسلمان كه اجبارا بايد آن دربر كنند در مىآيد تا به آزارى بتواند در كوچه‌ها قدم بزند .\r\nدر كوچه لباس همهء زن‌ها يكى است تا آنجا كه شناختن ايشان حتى بر شوهرانشان نيز ممكن نيست .\r\nزن بعد از آن كه شلوار بلندى را كه آبىتيره و گاهى هم بنفش و اگر سيده باشد سبز است و تا بند پا را مىگيرد پوشيد چادرى سياه يا نيلىرنگ كه آستين ندارد و تا مچ پايين مىآيد و همهء اندام را مىپوشاند بر سر مىاندازد و صورت را در زير روبندى مخفى مىكند و از سوراخ‌هاى آن‌كه بىشباهت به غربال كوچكى نيست مىبيند و نفس مىكشد .\r\nاگرچه اين لباس رو براى همهء زنان ايرانى از جهت شكل و رنگ و جنس پارچه يكى است ليكن نبايد تصور كرد كه حال لباس زير هم همين است .\r\nاندرون شاهى مركز تفنن‌بازى و آرايشگرى زن‌هاست و از هر جا بيشتر در آنجا بازار آن رواج دارد و جايى است كه نمايشگاه مخصصوص جواهرات گرانقيمت و پارچه‌هاى نفيس و البسهء زربفت محسوب مىشود و هر زنى دربند اين است كه با چه آرايش و نمايشى رقباى خود را سرافكنده و دوستان خود را شاد نمايد . مثلا اگر زنى مىخواهد كه لباسش از جهت جلوه و جمال منحصر باشد مىفرستد هر چه از آن پارچه در بازار به دست مىآيد بخرند تا ديگرى نتواند از همان لباس داشته باشد و من زنى را مىشناسم كه در عرض يك ماه براى همين قبيل خريدها 30000 فرانك پول داده است .\r\nاما جواهرات كه در آرايش جاى خود دارد به‌خصوص در مملكتى مثل ايران كه معدن مرواريد و فيروزه است و هركس يك قسمت مهم از ثروت خود را صرف خريد جواهرات مىكند .\r\nقيمت جواهراتى را كه شاه در روزهاى سلام با خود دارد تا صد مليون تخمين زده‌اند اگر چه قيمت جواهراتى كه بعضى از اهل حرم با خود دارند هرگز به اين پايه نمىرسد ولى باز آن هم نمايندهء مبلغ خطيرى است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nپيش از آن‌كه از اندرون خارج شويم بايد از محمد خان كوتوله نيز كه قاصد مخصوص اعليحضرت و پيغام‌بر او پيش اهل حرم است ذكرى بكنيم .\r\nنبايد تصور كرد كه اهميت اين مرد هم به تناسب قد اوست ، اگر چه او مؤدب و متواضع است و وقتى كه در خيابان‌هاى گلستان قدم مىزند دست‌هاى خود را در آستين كرده بر روى سينه صليب‌وار مىگذارد ليكن پيش شاه و نسوان حرم به علت محرميتى كه دارد بسيار متنفذ و مقتدر محسوب مىشود .\r\nجاى اين سؤال باقى است كه آيا با وجود ديوارهاى بلند اندرون و زندگانى صومعه‌نشينى زنان حرم و چادر و روبند و خواجه‌سرايانى كه دائما مواظب ايشانند اين زنان دست از پا خطا نمىكنند و مرتكب امرى كه اين همه از آن وحشت دارند نمىشوند ؟ من كه در اين باب شك دارم .\r\nحكايت يكى از دختران شاه كه فقط نسبت نزديك او به اعليحضرت او را از غضب ملوكانه نجات داد و همدستش جابه‌جا به قتل رسيد و داستان زن ديگرى كه به اين اندازه با شاه قرابت نداشت و نتوانست موجب حامله بودن خود را بيان كند و نزديك بود كه به قتل برسد همه شاهد صدق اين مدعى است .\r\n\r\n14 نوامبر - 20 ربيع الاول\r\nشاهزاده ظل السلطان پسر ارشد شاه كه دو دوز است به طهران وارد شده كالسكهء خود را پى من فرستاد .\r\nعمارت او كه در قسمت شمال شرقى شهر واقع شده در ورودى مجللى دارد كه بالاخانه‌اى روى آن است و مثل در خانهء هر يك از محترمين قراولانى دم در آن پاسدارى مىكنند .\r\nپس از آن كه از اين درگذشتيم از حياط بزرگى كه حوض‌هاى پر آب و باغچه‌هاى پر گلى دارد مىگذريم بعد به عمارت اصلى مىرسيم كه درهايى بزرگ و سردرى بلند دارد .\r\nغلامى مرا به تالار بزرگى برد كه بزرگى آن از بزرگى عمارت و عظمت مقام صاحب آن حكايت مىكرد .\r\nبعد از چند لحظه انتظار جهت اعلام ورود من به حضرت و الا مرا به اطاقى كه نور\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nضعيفى آن را روشن كرده بود هدايت نمودند ، شاهزاده را ديدم كه با تأنى و وقار مخصوصى به بازى شطرنج مشغول بود عينا مثل اين كه به حل يكى از معضلات مملكتى مشغول است .\r\nبه من گفت كه از اين بازى اطلاعى دارى ؟ كه من تاكنون هيچ‌وقت در بازى شطرنج نباخته‌ام . اين بيانات را شاهزاده با سلاست مخصوص مىگفت و وقتى كه من به او نزديك شدم مرا به نشستن به پهلوى خود دعوت كرد و لابد قصد او اين بود كه من مهارت او را در بازى تحسين كنم .\r\nظل السلطان مردى است تنومند و كوتاه‌قامت و چهل سال دارد . موى سر و سبيل و ابروان او سياه سير است و پوست بدنش بسيار تيره‌رنگ ، چشم چپش لوچ و از چهره‌اش سخت‌كشى و رعونت مىبارد ، كلامش كوتاه و قاطع است و مىفهماند كه او به فرمان دادن و مردم را به اطاعت واداشتن عادت كرده است . از اين مراتب گذشته او در مملكت مظهر قدرتى است كه موجب نگرانى شده و شاه به اشارهء صدر اعظم على الاجبار به محدود كردن او قيام نموده است .\r\nپسر ارشد شاه بر تمام جنوب ايران حكومت مىكند و پايتخت او اصفهان است كه در ميان پايتخت‌هاى سابق اين مملكت هنوز مقام اول را دارد ، ظل السلطان در آنجا در حقيقت سلطنت مىكرده و اختيار جان و مال زيردستان خود را داشته .\r\nاين شاهزاده در اصفهان به تهيهء قشونى دست زده بود كه مىتوانست هرآن او را در اجراى منوياتش كمك كند و اگر روزى مىخواست چنان‌كه خود عينا گفته بود كه بر برادر خود يعنى وليعهد قانونى مملكت بشورد و مدعى سلطنت او شود از او پشتىبانى نمايد .\r\nصدر اعظم چون از اين خيالات ظل السلطان اطلاع يافت و دانست كه او مقاصدى از اين قبيل در سر دارد و وجودش تهديدى براى آيندهء مملكت است به علاوه در بيرحمى و افزايش ثروتى كه بىپايان است از هيچ اقدامى صرف‌نظر نمىكند و مردم همه از او در وحشتند شوكت او را هم درهم شكست و از حكومتش انداخت .\r\nشايد جمع مال مرض ارثى قاجاريه باشد چه پدر او ناصر الدين شاه هم گذشته از جواهرات مليون‌ها پول نقره و طلا دارد كه در كيسه‌هاى مهر شده در اندرون محفوظ\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاست و شاه گاه‌گاه آنها را كه به نظم تمام روى هم چيده‌اند با سر عصا مىشمارد .\r\n\r\n19 نوامبر - 25 ربيع الاول\r\nاعليحضرت امروز به قولى كه در راه در باب نمودن موزه به من داده بود وفا كرد و ناظر خود مجد الدوله را مأمور نمود كه با من همراه باشد .\r\nنردهء آهنى جلوى سردر و در خود عمارت باز بود ، با هم از پله‌ها بالا رفتيم و ابتدا در طرف چپ به تالار بزرگى وارد شديم كه از كثرت آينه‌كارى و چهل‌چراغ مىدرخشيد ، اين تالار را تالارشورى مىگويند .\r\nدرست در وسط يك‌تخته قالى اعلى كه بر روى زمين افتاده و نقش آن مربع‌هايى است كه دورادور آنها گلدان‌هايى ساخته‌اند سه نفر ميرزا نشسته و بىسروصدا مشغول تحريرند .\r\nقلمدانى در زير بازوى چپ و كاغذى در دست چپ بين شست و چهار انگشت باز خود دارند و در دست راست ايشان قلمى نيى است و مثل عثمانىها و عرب‌ها از راست به چپ مىنويسند ولى براى آن‌كه به سنىها تشبه نكرده باشند از بالاى كاغذ به نوشتن شروع مىكنند در صورتى كه سنىها از پايين ابتدا مىنمايند . « 1 »\r\nدر ته تالار ما بين دو پنجره هلالىشكل تخت مشهور طاووس به جلوهء تمام مىدرخشيد ، اين تخت گرانبهاترين غنايمى است كه نادر شاه بعد از مغلوب كردن پادشاه هند از دهلى به ايران آورده است . « 2 »\r\nتخت طاووس به تخت مرمر شبيه است و مثل آن حكم بستر را دارد و جنبهء تختى آن كمتر است .\r\nدر اطراف قسمت افقى تخت به استثناى پايه‌ها كه به دو پله مرتبط و بر ميزى متكى است راهروى قرار دارد و در كنارهء خارجى آن طارمىهايى است كوچك و بزرگ كه آن را دور مىزنند .\r\n\r\n\r\n","description":"","footnote":"\r\n( 1 ) - هيچ معلوم نشد كه مقصود مؤلف از اين گفته چيست زيرا كه در ابتداى به تحرير ميان شيعه و سنى هيچ فرقى نبوده و نيست . ( مترجم )\r\n( 2 ) - مؤلف در اينجا هم دچار اشتباه شده چه اين تخت همان تخت طاووس معروف نادرى نيست ( رجوع كنيد به شمارهء چهارم سال سوم مجلهء يادگار ) .\r\n","page_name":" 122 ","page_number":122},
  {"content":"\r\n\r\nبالاى آن متكايى است كه روى آن قرص آفتابى به‌صورت آيينهء مستديرى قرار گرفته و از يك قطعه الماسى كه در ميان آن نهاده‌اند اشعه‌اى به اطراف مىتابد . در دو طرف اين آفتاب صورت دو مرغى است روبه‌روى هم كه درست نمىتوان گفت از چه جنسند ، مردم مىگويند طاووسند و علت اين كه تخت را هم طاووس ناميده‌اند همين است .\r\nتخت قريب به يك متر از كف اطاق ارتفاع دارد و تكيهء آن بر شش پايه است به شكل خرطوم فيل و دو ستون كوچك در جهت طول يكى در بالاى ديگر در وسط .\r\nتخت طاووس تماما از ورقه‌هاى طلا ميناكارى شده و به مقدار كثيرى جواهر به رنگ‌ها و حجم‌هاى مختلف مزين است و قيمت آن را تا 150 ميليون فرانك برآورد كرده‌اند .\r\nپس از تماشاى اين تخت از درى كه با در اطاق شورى در يك طبقه واقع شده داخل موزه شديم .\r\nموزه تالار بسيار طويل و مرتفعى است كه طاق آن را هلالى زده‌اند و در دو طرف ما بين هر دهانهء طاق پنج اطاق فرعى است ، در يك طرف چند پنجره دارد و در طرف ديگر عين نقش آنها را روى ديوار كشيده‌اند . بر ديوارها مقدار كثيرى تصاوير است كه در طرف مقابل قرينهء آن مكرر مىشود و بر طاق چهل‌چراغ‌ها و آويزهايى آويخته شده و بر كف زمين و روى ستون‌ها نيز شمعدان‌هايى است .\r\nدر اين تالار چهل صندلى نهاده‌اند كه روى چوب آنها را ورقه‌هايى از طلاى ضخيم پوشانده و در ميان اين صندلىها تختى است مثل تخت طاووس با اين تفاوت كه اين تخت به شكل كرسى است و متكاى بلندى بر روى آن گذاشته‌اند و مىگويند كه فتحعلى شاه چند بار بر اين تخت جلوس كرده .\r\nدر وسط عمارت ظروف بزرگى از چينى و بدل چينى كار فرانسه و آلمان و روسيه را رديف كرده‌اند و در ميان آنها نيز يك مقدار ظروف كوچكتر است كه آنها را بر روى سه نيمكت طلاكوب گذاشته‌اند ، گنجه‌ها و قفسه‌ها هم پر از هزار قسم اسباب و اشياء است .\r\nدر ميان اين اسباب و اشياء اگر چه يك عده از هر جهت قيمتىاند ليكن اسباب و اشيايى نيز ديده مىشود كه نمىتوان هيچ‌گونه ارزشى براى آنها قائل شد فقط چون شاه در طى سفرهاى خود در فرنگستان از آنها خوشش آمده آنها را خريده و به موزه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nفرستاده است مثل چوب‌هاى خراطى شدهء سويسى و آلمانى و بادبزن‌هاى معمولى و عكس‌ها يا نقاشىهاى بسيار پست حتى دو صورتى هم كه از ناپلئون سوم و ملكه ويكتوريا در آن‌جاست چندان عالى نيست .\r\nاز اشياء صنعتى ايرانى چيزى كه در آن‌جا ديده مىشود بعضى اقسام اسلحه و قلمدان و مجمر ميناكارى شده و غليون‌هاى مرصع و آفتابه‌هاى زيباست و نزديك يكى از پنجره‌ها مقدارى بشقاب و قاب‌هاى كار ( سور ) است كه پادشاهان فرانسه آنها را هديه فرستاده‌اند و در يك جعبه آيينه هم يك عده ساعت و انفيه‌دان و شيرينى خورى و سكه‌هاى طلا و شمش‌هايى از اين فلز اين‌طرف و آن‌طرف ريخته است .\r\nاز اشياء قديمى در اين موزه فقط بعضى مسكوكات و مقدارى ظرف‌هاى مختلف كه بعضى از طلا و اكثر گلين است و آنها را از زير خاك بيرون آورده‌اند مىبينيد ، گاهى هم با كمال اعجاب به شيشه‌هايى برمىخوريد كه از الماس يا از جواهر ديگر مملو است .\r\nاعليحضرت نفيس‌ترين اشياء خود را به اين موزه آورده است مثل تاج فتحعلى شاه كه در طرف چپ تالار گذاشته شده و سراپا غرقه در جواهر و مرواريد است ديگر حوض شيشه‌اى بزرگى است شبيه به حوض‌هايى كه ما ماهىهاى سرخ را در آن مىاندازيم و آن تقريبا تا بالا پر از مرواريدهاى ظريفى است به حجم‌ها و رنگ‌هاى مختلف و در ته تالار صندوقچه‌اى است كه بزرگ‌ترين قطعات الماس متعلق به شاه در آن است و مجد الدوله به من اطمينان داد كه اين قطعه يكى از بزرگ‌ترين الماس‌هاى دنياست و در پايين تخت هم بالش مرواريددوزى است كه من موقع ورود به طهران در روز سلام آن را روى تخت مرمر ديده بودم .\r\nكرهء جغرافيايى مخصوص ناصر الدين شاه هم چيزى ديدنى است . اين كره را در يك جعبه آيينه روى ميزى در طرف دست راست يعنى همان طرفى كه پنجره ندارد گذاشته‌اند .\r\nاصل آن يك پارچه طلاست كه روى آن الماس نشانده‌اند و قطعات عالم را به وسيلهء جواهرات مختلف مشخص نموده و بعضى نقاط مثل طهران و پاريس و لندن و غيره را با ياقوت يا زمرد يا الماس يا فيروزه يا جواهر گران‌قيمت ديگرى نشان داده‌اند .\r\nاين كره اگر چه چيز بديعى است ولى بايد گفت كه با وجود پولى كه صرف تهيهء آن\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nشده و به قول مجد الدوله يك ميليون تومان خرج برداشته باز چندان مفيد فايده به شمار نمىرود .\r\nاجمالا موزهء طهران با اين كه خزانهء ثروت و گنجينهء اشياء نفيسه است از جهت آثار هنرى چيز قابل ملاحظه‌اى ندارد به اين معنى كه هر يك از اشياء آن اگرچه تكت‌تك هركدام قيمتى دارند ليكن ارزش صنعتى آنها بسيار كم است .\r\nزيرزمين موزه انبار ظروف چينى و گلين است و نبايد تصور كرد كه قسمت‌هاى مختلف اين محل براى نمايش اشياء اختيار شده بلكه هرچه را زيادى و بىقدر دانسته در آن‌جا ريخته‌اند تا هر وقت احتياجى به آنها پيدا كردند در پى آنها بروند . آن قدر ظرف و بشقاب كوچك و بزرگ روى ميزها و ديوارها حتى روى زمين بر روى هم انباشته‌اند كه گذشتن از ميان آنها خالى از صعوبت نيست ، خلاصه هر ظرفى كه در چين و ژاپون و در هر مملكتى كه به اين هنر شهرت دارد يا ظروفى كه سابقا در ايران مىساخته‌اند در اين مخزن بزرگ روى هم انبار شده است .\r\n\r\n20 نوامبر - 26 ربيع الاول\r\nامروز شاه رسما اولين خط ترامواى را در طهران افتتاح نمود . اين خط كه از ميدان توپخانه به سمت مشرق مىرود از خيابان چراغ‌گاز و مقابل بازار پامنار نزديك سفارت روس مىگذرد . واگون‌ها را طورى ساخته‌اند كه يك قسمت وسط آنها محفوظ و پوشيده است تا زن‌ها در آن‌جا بنشينند و با مردها مخلوط نشوند .\r\nبيم آن مىرود كه اين كار كه امتياز آن به يك شركت بلژيكى واگذار شده دوامى نكند مگر آن‌كه روحانيون آن را به منفعت خود تشخيص دهند و دست از مخالفت بردارند .\r\nترامواى براى طهران بسيار مفيد است و به پياده خدمت بزرگى مىكند زيرا كه عبور از خيابان‌ها مخصوصا از خيابان چراغ‌گاز به علت كثرت سواره و شتر براى شخص پياده اشكال فراوان دارد .\r\n\r\n22 نوامبر - 28 ربيع الاول\r\nاعليحضرت كه هميشه نسبت به من عنايت مخصوص دارد و شكارچى بودن مرا هم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىداند به من اجازه داده است كه هروقت كه مىخواهم در شكارگاه‌هاى سلطنطى به شكار بروم حتى يكى از كالسكه‌هاى سلطنتى را هم به اختيار من گذاشته است تا بتوانم به راحت و بىزحمت به آنجا بروم .\r\nتاكنون چندبار از اين اجازهء شاهانه استفاده كرده و به سلطنت‌آباد براى شكار مرغان ماهىخوارى كه زمستان‌ها به آنجا مىآيند رفته‌ام . امروز به دوشان‌تپه رفتم و پس از گذشتن از آن بلندى و باغ به طرف دست راست پيچيدم و در پاى تپه‌هاى جلوتر از كالسكه پايين آمدم .\r\nهنوز دست به كار نشده يك گله آهو ديدم ، اما همين كه يك گلوله به سمت آنها خالى كردم ملتفت شدم كه آهوها از تيررس تفنگ من بيرون‌تر جسته‌اند .\r\nدر اين دشت‌هاى بىپايان كه جز خارشترىهاى يك قد چيزى ديگر ديده نمىشود تشخيص فاصله بسيار مشكل است .\r\nده دقيقه گذشت تا من به محل اولى آهوها يعنى به كنار جويى كه از حوض‌هاى باغ دوشان‌تپه بيرون مىآيد و به مزارع اطراف مىرود رسيدم ، اگر چه آهويى نزدم ولى به شكار ده دوازده مرغ شكارى موفق آمدم و وقتم تلف نشد .\r\nخرگوش در ميان علف‌هاى اينجا زياد است ولى زدن آن آسان دست نمىدهد . روى تپه‌هاى اينجا كه آنها را به‌همين مناسبت زيادى خرگوش دوشان‌تپه خوانده‌اند سه خرگوش ديدم كه زير سنگى به اندازهء پنجاه سانتى متر مكعب قرار گرفته بودند .\r\nدر اينجا دسته‌دسته كبك‌هاى سرخ‌فام مىبينيد كه چون كمتر كسى در اين قوروق‌گاه جسارت شكار آنها را دارد از انسان فرار نمىكنند و زير پاى شكارچى از اين طرف به آن طرف مىجهند .\r\nاز خوشبختى به شكار يك تيهو نايل آمدم و من تاكنون اين مرغ را نديده بودم . تيهو كه ظاهرا از روى آوازش اين اسم را به او داده‌اند پرنده‌اى است قدرى از كبك خاكسترى كوچكتر و پرهاى دمش كه مثل پرهاى دم شترمرغ مجعد است به طرف بالاست .\r\nاز قرارى كه مىگفتند پلنگ به طلب طعمه تا اين حدود مىآيد و بلد من لاشهء بزى را به من نشان داد كه به تازگى به چنگال يكى از پلنگان تيزدندانى كه در كوه‌هاى مجاور قرار دارند دريده شده بود . روز شكار من تمام شد و من با مقدار زيادى پرنده كه زده بودم به\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمنزل برگشتم .\r\n\r\n23 نوامبر - 29 ربيع الاول\r\nامروز برف بر قلل البرز نمودار گرديده و شب گذشته مقدار زيادى از آن بر كوه باريده است ولى هنوز برفى در دامنه‌ها فرود نيامده .\r\nچند روزى است كه مرتب براى من از هر طرف پيشكشى مىرسد و اين به شكرانهء شفا يافتن اعليحضرت است بر اثر معالجات من و براى وفا به قولى است كه اطرافيان شاه در تبريز در بخشيدن اسب و قالى و اسلحه و اشياء ديگر به من داده بودند ضمنا مىخواستند بفهمانند كه به صحت مزاج اعليحضرت كمال علاقه را دارند .\r\nيكى از همكاران ايرانيم كه در پاريس تحصيل كرده به من گفت كه اگر تو چند سالى در ايران مانده بودى و مردم و اوضاع و احوال را بهتر از اين مىشناختى مىتوانستى در ناخوشى شاه دست‌كم 100000 فرانك پيشكشى بگيرى اما چون هنوز از اين كيفيات بىخبرى ديگران از بىاطلاعى تو در اين باب‌ها سوء استفاده مىكنند .\r\nالبته به من يك چنين مبلغى نرسيد ولى غير از بخشيدن 2000 فرانكى كه در پاريس به عنوان مساعده و خرج سفر به من داده شده بود آنچه گيرم آمد عبارت بود از دو اسب عربى زيبا يكى از طرف امين السلطان ديگرى پيشكشى امين الدوله و چند قطعه قالى قديمى گران‌قيمت و چند قطعه جواهر و يك جبهء شال كشمير آستر پوست و چند طاقه شال و غيره . اين اشياء از كسانى به من رسيد كه انصافا من هيچ حقى به گردن ايشان نداشتم .\r\n\r\n29 نوامبر - 4 ربيع الثانى\r\nميرزا عليخان طبيب وزير جنگ براى من نامه‌اى خواند كه يك نفر فرانسوى از كردستان به او نوشته و داستان حوادث ناگوارى را كه در آنجا به سر او آمده بود شرح داده بود .\r\nاين فرانسوى در كردستان مثل يك مسلمان تمام عيار چندين زن اختيار كرده بود ولى سعيش اين بود كه اين زن‌ها هنر قالىبافى را بدانند تا از هنر و حاصل دسترنج آنها بتواند\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nزندگى كند .\r\nآن فرانسوى در اين كاغذ شرحى از حال وبايى كه در مغرب ايران كشتار مىكند نوشته بود و اين بلا شبيه همان وبايى است كه در خرم‌دره روز 16 صفر خبر بروز آن را در كرمانشاه به ما داده بودند .\r\nاين و با بعد از وارد ساختن تلفات بسيار در عراق عرب از راه كارون به شوشتر و از طريق دياله به كرمانشاه رسيده بود و حاليه به سنندج و همدان و ملاير در سر راه شرقى طهران رسيده و چنين به نظر مىرسد كه در ايران شدت آن رو به كاهش گذاشته و در شرف تمام شدن است .\r\n\r\n19 دسامبر - 26 ربيع الثانى\r\nامروز به ديدن نير الملك رييس مدرسهء دار الفنون كه پيرمردى محبوب است و قريب به شصت سال دارد رفتم و فرصتى يافتم كه با او اين مدرسهء زيبا را تماشا كنم .\r\nنير الملك برادر مخبر الدوله وزير علوم است و چون در اين ايام مخبر الدوله در طهران نيست از برادر خود كفالت مىكند .\r\nمدرسهء دار الفنون و ضمايم آن قريب نصف قسمت شمال شرقى ارك را بين ميدان توپخانه و خيابان در اندرون از طرفى و بين خيابان‌هاى الماسيه و ناصريه گرفته و دو در آن در اين دو خيابان باز مىشود ، همين وسعت فضا مىرساند كه ساختمان‌هاى آن بسيار وسيع است و حياط آن به قدرى وسعت دارد كه مىتوان در آن عمليات ورزشى و پياده نظام و توپخانه را نيز اجرا نمود .\r\nناصر الدين شاه دار الفنون را در سال 1268 يعنى دو سال بعد از جلوس خود تأسيس كرده و در ابتدا نظر او اين بوده است كه در آن‌جا صاحب منصب و مهندس نظامى و غير نظامى و طبيب و مترجم تربيت كند اما بعد كلاس‌هايى هم در آن‌جا براى تعليم معدن‌شناسى و موزيك جهت تربيت معلم موزيك نظامى باز كرد .\r\nدر ميان معلمين اولى دارالفنون يك عده هم صاحب منصبان فرانسوى بودند كه آنها را شاه در سال 1855 ( 1273 هجرى ) به ايران خواسته بود . بر اثر تعليمات اين عده صاحب منصبان مهندسى و توپخانه دو رشتهء رياضيات و رسم هندسى در ايران ترقى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nكلى حاصل كرد .\r\nدروسى كه امروز در اين مدرسه داده مىشود عبارت است از رياضيات و جغرافيا و هيئت و فيزيك و شيمى و معدن‌شناسى و معرفة الارض و رسم و نقاشى و فنون نظامى ( توپخانه و پياده نظام ) و طب و زبان‌هاى فارسى و عربى و فرانسه و انگليسى و روسى .\r\nلابراتوارهاى خوبى در دسترس شاگردان هست تا بتوانند از علم به عمل بپردازند اما طب چون هنوز عقايد مذهبى اجازه نداده است به همان صورت علمى است و جنبهء علمى ندارد . دار الفنون كتابخانه‌اى نيز دارد كه يك عده از كتب اروپايى در آن جمع است و براى مطالعهء معمولى مىتوان از آن رفع احتياج نمود .\r\nشاگردان اين مدرسه كه عده‌شان به دويست مىرسد شبانه‌روزى نيستند ، صبح‌ها ساعت هشت مىآيند و ساعت سه عصر مرخص مىشوند و نهار را در مدرسه مىخورند و هر سال به ايشان يك‌دست لباس تابستانى و يك‌دست هم لباس زمستانى مىدهند .\r\nدر ميان معلمين دار الفنون دو نفر فرانسوى هستند كه چندين سال است به ايران آمده‌اند و مورد احترام كلى مردمند يكى مسيو ريشار معلم زبان فرانسه كه همشهرى من و از مردم اوتره « 1 » در ولايت كنته « 2 » نزديك گرى « 3 » است ديگرى مسيو وويليه « 4 » مهندس معدن و فارغ التحصيل مدرسهء سنت‌اتين « 5 » كه طرز كشف و استخراج معادن را تعليم مىدهد .\r\nوجود اين دو تن چون هر دو داراى ملكاتى فاضله و در راه ايفاى به وظيفه جاهدند و تاكنون مصدر خدمات مهمى شده‌اند حقيقة موجب سربلندى فرانسه و فرانسويان در ايران شده است .\r\nادارهء لابراتوارهاى فيزيك و شيمى با ميرزا كاظم از علماى ماهر ايرانى است كه مدتى مديد در پاريس به تحصيل اشتغال داشته است .\r\n\r\n\r\n","description":"","footnote":"\r\n( 1 ) .  Autrey \r\n( 2 ) .  Frenche - Conte \r\n( 3 ) .  Grey \r\n( 4 ) .  M . Vauvilier \r\n( 5 ) .  Sainte - Etienne \r\n","page_name":" 129 ","page_number":129},
  {"content":"\r\n\r\n\r\n28 دسامبر - چهارم جمادى الاولى\r\nامروز شاه يكى از دخترانش را به عقد عزيز السلطان عزيزدردانهء خود در مىآورد .\r\nعزيز السلطان دوازده سال و اختر الدوله دختر شاه هشت سال دارد . من در تماشاى صف پيشخدمتاتى كه با مجموعه‌هاى بزرگ هداياى اين عروسى را مىبردند شركت كردم .\r\nعدد ايشان بيش از صد نفر بود ، بر روى اين مجموعه‌ها اقسام مختلف از اجناس بازار را مىبردند و در ميان آنها بيش از سيصد كله‌قند قرار داشت ، اما زياد هم نبايد گول ظاهر خورد زيرا كه به احتمال قريب به يقين تمام اين اشياء را براى تظاهر و اظهار تشخص از بازار كرايه كرده‌اند ولى چون كرايه كننده شخص عاليجاهى است آخر كار كرايه دهندگان خواه‌ناخواه آنها را پيشكش خواهند نمود .\r\n\r\n4 ژانويه 1890 - 12 جمادى الاولى\r\nهيچ‌وقت ديده نشد است كه كسى عرضحالى تقديم شاه كند مگر آن‌كه با آن يك كيسهء كوچك ابريشمى يا ترمه‌اى پر يا نيم‌پر از پول همراه باشد .\r\nهمين اواخر امين السلطان شش كيسهء پر تقديم كرد و چهار روز قبل سرتيپ عباس قليخان شاگرد سابق مدرسهء مهندسى نظام پاريس كه حاليه آجودان وزير جنگ است از همين قبيل كيسه‌ها با عريضه‌اى سر به مهر پيش شاه گذاشت و امروز صبح هم مشير الدوله كيسهء بزرگى كه تا به حال من به آن بزرگى نديده بودم به حضور ملوكانه آورد .\r\nتمام اين كيسه‌ها پر از پول طلاست و تقديم آنها به منظور گرفتن مقامى است ، در سلسلهء مراتب اجتماعى ايران هيچ‌كارى بدون پيشكش صورت نمىگيرد و چون اين تقديمى به منزلهء قيمت خريد مقامى است كه تقديم كننده طالب تحصيل آن است اهميت آن به خوبى واضح مىشود .\r\nچيزى كه مورد اعجاب من قرار گرفته مهارتى است كه شاه بدون آن‌كه دست به كيسه‌ها بزند در تعيين مقدار محتويات آنها دارد ، به يك نگاه سبك سنگينى آنها را در مىيابد و آثار اين فراست بر وجنات او لايح مىگردد ، همين نگاه قدر آنها را بر او مشخص مىسازد و ديگر احتياجى به شمردن پول داخل كيسه‌ها پيدا نمىكند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\n8 ژانويه - 16 جمادى الاولى\r\nامروز ميرزا عليخان طبيب نايب السلطنه وزير جنگ مرا براى يك مشاورهء طبى به اندرون او برد .\r\nشاهزاده فقط يك زن دارد كه دختر يكى از اعمام شاه است و به او بسيار محبت مىورزد .\r\nهمين كه پيش او رسيدم به من هزار سفارش كرد و گفت كه تا نتيجه مطالعهء خود را در باب اين مريض به او نگويم از اطاق نظام كه تالار بزرگ مخصوص وزير جنگ است و او در آن‌جا انتظار مرا خواهد كشيد بيرون نروم .\r\nاين اولين بارى نبود كه نايب السلطنه پى من مىفرستاد چه من مكرر براى معالجهء او يا زيردستانش به توسط او خواسته شده بودم . همين اواخر از جانب او پيش معتمد نظام رفتم و در نتيجه به يكى از طرق معاملهء طبيب و مريض كه در ايران معمول است آشنا شدم ، توضيح آن‌كه پس از شناساندن مرضش كه نزله بود و دادن دستور لازم و بيرون آمدن ديدم كه مرا كه به حياط رسيده بودم صدا مىكند . پس از مراجعت به من گفت كه اگر نوشته‌اى به او بدهم كه او را خوب خواهم كرد هزار تومان به من خواهد داد . چون من زير اين بار نرفتم اظهار تعجب شديد كرد ، لابد نه از اين بابت كه خطر مرگى براى خود در پيش مىديد بلكه از آن جهت كه من از گرفتن اين مبلغ گزاف كه گذشتن از آن از اختيار امثال او خارج بود ابا كرده بودم .\r\nعمارت مسكونى نايب السلطنه در ارگ در مجاورت اندرون قرار دارد و تقريبا ضميمهء عمارات سلطنتى به شمار مىرود و با وزارت جنگ مرتبط و فقط باغ تخت مرمر ميان آنها فاصله است به شكلى كه براى رفتن از خانهء شاهزاده به گلستان هيچ لازم نيست كه از خيابان و كوچه بگذرند .\r\nاين قسمت از ارگ كه در مشرق خيابان‌هاى شمالى جنوبى داخلى واقع شده مهم‌ترين قسمت‌هاى آن است چه در جنوب آن قصور سلطنتى و عمارت نايب السلطنه و وزارت جنگ واقع شده و در شمال آن جز اصطبل‌هاى سلطنتى و قراول‌خانه در طرف جنوب و جبه‌خانه در سمت شمال و يك مسجد متروك چيزى ديگر نيست .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\n14 ژانويه - 22 جمادى الاولى\r\nهشت روز است كه من مشغول مداواى صدر اعظم كه به مشمشه مبتلى شده ، پس از آن‌كه به او اطمينان دادم كه قطعا معالجه شده است لوله كاغذى كه روى آن به خط فارسى چيزى نوشته و چندين مهر بر آن بود به من داد و معلوم شد كه آن قبالهء زمينى است نزديك ميدان توپخانه روبه‌روى باغ لاله‌زار كه آن را صدر اعظم به من بخشيده تا در آن‌جا براى خود خانه‌اى بسازم .\r\nپس از آن‌كه امين السلطان اين قباله را به من داد و از معالجات من اظهار تشكر كرد گفت اين زمين را به اين اميد به شما وامىگذارم كه در آن به ميل خود خانه‌اى بسازيد و به اين ترتيب به ماندن در ايران مجبور شويد .\r\nدر مدتى كه امين السلطان مريض بود غالبا با اعضاى خاندان او حشر داشتم . دولت اين خاندان از پدر امين السلطان كه سقاباشى ناصر الدين شاه بود و به مقام صدارت رسيد شروع شده است .\r\nاين سقاباشى نه خواندن مىدانست نه نوشتن ولى در عوض هوشى تيز و حافظه‌اى سرشار داشت و در دورهء صدارت خود با كفايت تمام حكومت مىكرد .\r\nموقعى كه او مرد يعنى در تابستان 1301 ناصر الدين شاه پسر ارشدش ميرزا على اصغر خان را به مقام پدر ارتقا داد و همان لقب امين السلطانى را به او عطا كرد و او كمى بعد به مقام صدارت رسيد .\r\nامين السلطان قامتى بلند دارد بلندتر از حد متوسط ، چهره‌اش گشاده و باصفا و چشمانش سياه است و عيبى در ظاهر صورت او ديده نمىشود ، ريشى كوتاه دارد كه انبوه و مشكى است و مثل شبق مىدرخشد ، ابروانش پرپشت و پيوسته است و ايرانىها اين نوع ابرو را از اسباب زيبايى شخص مىشمارند . شخصى است محتاط و اخلاقا جدى ، با دوستان بشاش و خوش‌صحبت است و در محاوره آثار كمال هوشيارى از بيانات او ظاهر مىشود . خلاصه مىتوان گفت كه صدر اعظم اعليحضرت مردى است بسيار لايق كه مىتواند در كاربرى و اخذ تصميم حزم را با اراده توأم كند و مشاغل عاليهء خود را به اين ترتيب به خوبى پيش ببرد .\r\nامين السلطان كه 28 سال بيشتر ندارد از سه برادر ديگر خود مسن‌تر است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nامين الملك كه در جوانى تحصيلات دينى مىكرد و مىخواست مجتهد شود امروز وزير ماليه و صاحب جمع يعنى رييس اصطبل و بارخانهء شاه است ، حسين خان 17 ساله است و با اين كه هنوز مو بر عذارش ندميده و به زن بيشتر شباهت دارد تا به مرد پدر دو فرزند است .\r\nامين السلطان يك خواهر هم دارد كه در عقد امين السلطنه از اعضاى وزارت ماليه است . صدر اعظم ايران يك زن بيشتر نگرفته و از او پنج شش فرزند آورده كه چهار تن از ايشان پسرند .\r\nاعليحضرت گاه در مواقع مهمانىهاى خانوادگى به منزل صدر اعظم مىرود و من در يكى از مهمانىها كه براى شاه متضمن منافع بىشمارى است حاضر بودم . شاه قريب به يك ساعت پيش امين السلطان ماند و در همين مدت قليل عايدات شاه عبارت بود از چند كيسه پر از اشرفى ، يك عده اسب و باز شكارى و مقدارى شال و قالى و ميز و صندلى اعلى و اسباب ديگر .\r\nاسب‌ها را كه يكى يكى براى پيشكش مىآوردند ميرآخور يكى را اسبى بسيار ممتاز ديگرى را اسبى خوش‌روش سومى را نجيب و اصيل معرفى مىكرد و البته از شكل و هيئت ظاهرى آنها كه لاف از آن را در مقابل شاه فضولى مىشمرد و شايد هم زياد متوجه آنها نبود حرفى بر زبان نمىآورد .\r\n\r\n5 فوريه - 14 جمادى الثانيه\r\nامروز پسر آخرى شاه كه چهار ماهه و از دختر باغبان‌باشى يكى از باغ‌هاى ييلاقى سلطنتى بود مرد . اين زن كه نام او را به اختصار « باشى » مىگويند يكى از زيباترين زنان حرم ناصر الدين شاه است و پيش امينه اقدس زندگانى مىكند و اين خانم مأمور تربيت آن ستارهء نوزاد است .\r\nامينه اقدس از اين مأموريتى كه به او داده شده كاملا راضى است زيرا كه تربيت يك دختر زيبا آن هم دخترى كه منظور نظر اعليحضرت است وسيلهء خوبى است براى آن كه شاه را به عمارت خود بكشد و هر زنى كه مىبيند شاه كمتر به او توجهى دارد از اين قبيل وسايل برمىانگيزد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nآرزوى تمام زن‌هاى اندرون اين است كه از شاه بچه‌اى بياورند و اين آرزو چنان در ايشان شديد است كه هر وقت به طبيب مىرسند عمدهء صحبتشان با او در همين باب است و بسيار اتفاق مىافتد كه يك عده حقه‌باز هم ايشان را در دام خود مىاندازند و از ايشان استفاده‌هاى هنگفت مىكنند .\r\nفرزند گرو زندهء محبت شاه است نزد مادر و باعث خوشبختى اوست . زنى كه عقيم است و اين وسيله را براى جلب محبت شاه در دست ندارد و مىبيند كه سال‌به‌سال شاه از حال او نمىپرسد طبيعى است كه به برانگيختن وسائلى دست بزند و شاه را به سمت خود بكشاند و يكى از بهترين اين وسائل جمع كردن چند دختر زيباست در خدمت خود تا شايد شاه به آن طرف متمايل شود و دستى به سر و گوش يكى از آنها بكشد .\r\nامينه اقدس اگر چه پير شده و فرزند هم ندارد ليكن از اين جنس زن‌ها نيست و اگر به تربيت خانم‌باشى قيام كرده فقط از لحاظ علاقه و جان‌نثارى خاصى است كه نسبت به شاه دارد . شغل مهم خزانه‌دارى شاه و اعتماد تام و تمامى كه اعليحضرت نسبت به او دارد او را از تشبث به اين قبيل زمينه‌سازىها بىنياز مىكند چه علنا مىبيند كه طرف مهر و محبت شاه است ولى چنان كه پيش هم اشاره كرديم بدبختى غظيمى در كمين اوست و چيزى نمانده است كه به كلى از حليهء بصر عارى شود .\r\nشش هفت سال قبل چشم راست او كور شد و حاليه روزبه‌روز بينايى چشم چپ او نيز كم مىشود و اطباى ايرانى او با معالجات سرسرى و دواهايى كه تنها اثر آنها كمك به سرعت سير مرض است اوقات را به تفنن مىگذرانند در صورتى كه اگر اين چشم را هر چه زودتر عمل كنند از كورى جلوگيرى به عمل خواهد آمد .\r\nمداواى اين قبيل خانم‌ها كار آسانى نيست زيرا كه طبيب بايد ديپلومات باشد تا بتواند بفهمد كه كجاى خانم درد مىكند و چه دردى دارد چنان‌كه من به زحمت توانستم بفهمم كه امينه اقدس به چه مرضى مبتلى است به اين علت كه اولا يك عده مردم نفعشان در اين بود كه ناخوشى اين زن طول بكشد و چون از دخالت من بيم داشتند هر قدر مىتوانستند در طلب من كوتاهى مىكردند ثانيا اگر من در معالجه دخالت مىكردم بالاخره در مىيافتم كه او چه مرضى دارد و خانم با اين كه سه بار من به معالجهء او رفته بودم از هر دردى مىناليد مگر از چشم ، هيچ‌وقت چشمان خود را به من نشان نمىداد تا\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاين كه يك روز صبح كه من از اندرون از در نارنجستان بيرون مىآمدم و شاه دم در منتظر من بود احوال امينه اقدس را از من پرسيد . گفتم او از دردهايى مىناليد كه به نظر من چندان مهم و قابل نگرانى نيست . شاه با اضطراب گفت حال چشمان او چطور است ؟\r\nگفتم اعليحضرتا تا به حال كسى از اين بابت به من چيزى نگفته است .\r\nشاه كه اين را شنيد آغا بهرام خواجه‌باشى امينه اقدس را صدا كرد و به تندى بلكه با خشم و غضب به او عتاب و به من اشاره نمود كه همراه آغابهرام بروم . من به بالين امينه اقدس رفتم و خانم اين دفعه ديگر چشمان خود را به من نشان داد و بدون ترديد سؤالات مرا جواب گفت .\r\nزنان مسلمان عادة همه در مقابل اطباى فرنگى همين حال را دارند . يكى از ايشان وقتى كه به اصرار شوهر خود كه اروپا را ديده بود و فرانسه هم حرف مىزد مجبور شد كه براى معالجه با من ملاقات كند در پشت پرده‌اى قرار گرفت تا من و او هيچ‌كدام همديگر را نبينيم . اشكال عمده كار در نشان دادن صورت است . زنى كه چشمانى دلفريب دارد در نشان دادن آنها اشكالى نمىبيند اما ديدن دهان و ساير اجزاء صورت او آسان نيست . غالبا تصورشان اين است كه طبيب از گرفتن نبض مىتواند به هر دردى كه دارند پى ببرد و اين وهم را اطباى قديمى در مغز ايشان فرو كرده‌اند .\r\n\r\n8 فوريه - 17 جمادى الثانيه\r\nدر حرم‌هاى خصوصى شاه دو تن زن خارجى مقيم‌اند اولى كه روزى مرا براى ناخوشى مختصرى كه داشت نزد خود خواند اصلا اهل قسمت فرانسوى سويس است .\r\nاين زن كه در وينه پرستار بچه‌هاى منشى سفارت ايران شده با او به طهران آمده و امروز تحمل اين زندگانى محدود و محصور بر او سخت ناگوار مىآيد ، ديگرى دختر خانمى فرانسوى است كه برعكس از زندگانى خود به حدى راضى است كه با وجود اصرار اقوامى كه به بردن او آمده بودند حاضر به ترك ايران نشده . اين دو زن كاملا مثل زنان ايرانى در حرم مقيد زندگى مىكنند و هروقت هم بيرون بيايند با چادر و روبند است .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\n17 فوريه - 26 جمادى الثانيه\r\nهرروز به عيادت امينه اقدس مىروم ، حال او بهتر و درد قطع شده ليكن مرض هر روز دو قدم جلوتر مىرود زيرا هيچ‌كس به عمل كه تنها به آن وسيله مىتوان جلوى آن را گرفت تن در نمىدهد . همين كه كمترين بهبودى در حال او ظاهر مىشود مرا غريق تشكر مىكند و به من چاى و شيرينى مىدهد و بيچاره چنين مىپندارد كه علاج او در دست من است و اگر بيشتر به من لطف كند من زودتر او را معالجه خواهم كرد و چون به اين امر ايمان پيدا كرده و در هيچ عملى كه موجب جلب رضاى خاطر من شود مضايقه نمىنمايد ، همين امروز به من گفت كه به شاه عرض كرده است كه من هرچه براى ساختن خانه‌اى در زمينى كه امين السلطان به من داده است لازم دارم به من بدهد و شاه هم گفته است كه ساختن خانه به عهدهء من است و خانم به قدرى از تحصيل اين جواب شاه مسرور است كه آن را پيوسته به رخ من مىكشد .\r\nهمين چند روز پيش در حضور من دو صندوق بزرگ را كه چند خانه برروى هم داشت باز كرد و در آن دو از چهارصد تا پانصد قطعه اشياء از جواهر بود مثل تكمه و انگشترى و تسبيح و غيره . من بيش از همه فريفتهء درشتى زمردها و مرواريدها شدم مثلا در ميان آنها تسبيحى از زمرد بود كه درشتى دانه‌هاى آن از اندازهء تخم كبوتر بود تا تخم مرغ معمولى . مرواريدهاى گرد از دانهء فندق درشت‌تر بودند و بعضى از آنها كه درازترند درشتى آنها از اين مقدار نيز بيشتر است . يك قطعه زبرجد گرد در ميان آنها ديدم كه از يك نصف گردوى درشت بزرگ‌تر بود . ياقوت‌ها كه بيشتر آنها نتراشيده بودند هركدام را تراش نداده باشند درشت‌ترند ، الماس‌هاى آبدار بيشتر پهن و مستطيل‌اند و در ميان آنها بعضى نيز زردرنگ‌اند و يك قطعه هم نيلگون بود .\r\nبزرگ‌ترين فيروزه‌اى كه مشاهده شد شكل بيضى داشت به طول چهار تا پنج سانتىمتر به رنگ آبىتيره و از خالص‌ترين اقسام آن بود .\r\nبعد از اين نمايش امينه اقدس ساعتى را كه شاه به عنوان ارمغان براى او از فرنگستان آورده بود به من نشان داد و به داشتن آن مىباليد . جبهء ساعت تماما الماس‌نشان بود و زنجيرى آن را مىبست كه از دوازده زبرجد تركيب شده بود و قطعات كوچك الماس آنها را به هم متصل مىكرد . امينه اقدس پيش از آن كه اين صندوق‌ها را ببندد از يكى از\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآنها يك انگشترى الماس كه آن را به شكل هشت‌گوش تراشيده بودند و زيبايى مخصوصى داشت بيرون آورد و با كمال لطف به من بخشيد .\r\nروزى ديگر امينه اقدس مرا به تماشاى حمام خود فرستاد . اين حمام دو قسمت دارد و تمام ديوارهاى آن از مرمر است ، قسمت اول محل رخت‌كن و آرايش و قسمت دوم براى استحمام است . حوضى در ميان سربينه است كه فواره‌اى از آن مىجهد و با آب خود كه به صورت گرد به اطراف پراكنده مىشود فضا را خنك مىكند و طاقچه‌هايى در آنجاست كه در آنها هر قسم اسباب آرايش گذاشته و در دو طاقنماى قرينه عده‌اى قالى نهاده و از آنها بستر راحتى درست كرده‌اند .\r\nدر اين قسمت خانم لباس‌هاى خود را پيش از آن كه به گرمخانه داخل شود مىكند ، گرمخانه دو خزينه دارد پر از آب كه درجهء حرارت آنها با يكديگر متفاوت است و ترتيب استحمام به اين شكل است كه استحمام كننده ابتدا ده دقيقه در خزينهء آب سرد و ده دقيقه در خزينهء آب گرم و ده دقيقه هم بيرون از هر دو داخل حمام كه به بخار گرم شده مىماند سپس براى او حوله‌هاى پشمى مىآورند و او به سربينه مىآيد و تا مدتى در آن‌جا دراز مىكشد و گاهى قريب به يك ساعت در آن‌جا مىماند تا خوب به حال بيايد .\r\nبعد از استراحت نوبت آرايش مىرسد و اين كار بسيار دقيق و طولانى است ، با حنا ناخن‌هاى دست و پا را رنگ و با سرمه مژگان را سياه و بزرگ‌تر مىكنند و آنها را مصنوعا تا بالاى بينى مىكشند و واجبى نيز در مورد خود به كار مىرود ، گيسوان را مثل حصير رشته‌رشته مىبافند . خلاصه در آرايش زنى كه شاه دستمال خود را قبلا به سمت او انداخته و شب بايد آمادهء هم‌بسترى باشد از رعايت هيچ نكته فروگذارى نمىشود . . . مدت دوام اين آرايش نصف روز تمام است .\r\nطهران حمام‌هاى متعدد به همين وضع دارد ليكن مردم غير مسلمان نمىتوانند به آنها قدم بگذارند .\r\n\r\n27 فوريه - 7 رجب\r\nطهران كه مىگويند از كلمهء « طاهر » مشتق است در زمستان به هيچ‌وجه شايستهء اين عنوان نيست زيرا كه باران كه از بهار تا آخر پاييز اثرى از آن در ميان نبود اين ايام تمام\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخاك معابر را به گل مبدل ساخته است و برفى كه در ماه قبل در شب‌هاى سرد زمستان باريده و آن را از بام‌ها به كوچه ريخته‌اند در معابر تنگ محلات قديمى هرگونه عبور و مرور را مشكل ساخته است ، تنها ارگ از اين حالت مستثنى است زيرا كه اگر هم برف‌هاى آن را بيرون نبرده باشند لااقل آنها را در بعضى قسمت‌ها روىهم جمع كرده و راه رفت‌وآمد را باز نموده‌اند .\r\nطهران كه تقريبا داراى 130000 نفر جمعيت است در دورادور خود بارويى دارد كه آن را منحصرا از گل ساخته‌اند . اين بارو به شكل هشت ضلعى نامنظم يا بهتر بگوييم مربعى است كه چهار ديوار كوچك اضلاع آن را قطع كرده‌اند . امتداد اضلاع اين بارو درست شمالى جنوبى يا شرقى غربى است و در هر طرف از چهار جهت آن سه دروازه است كه مجموعا دوازده دروازه مىشود ولى در ضلع شمالى امروز دو دروازه بيشتر نيست زيراكه دروازهء شميران را در موقع ساختن ديوار شمال شرقى بارو از ميان برده‌اند .\r\nهريك از اين دروازه‌ها طاق‌هايى برج‌دار و بلند دارند و آنها را با كاشىهاى الوان مزين ساخته‌اند و شباهت آنها به يكديگر زياد است .\r\nما بين شهر طهران و اين بارو فاصله زياد است چه در هر طرف آن باغ‌هاى محصور وسيع و اراضى باير پهناور و مزارع و موستان و قبرستان خانه‌هاى شهر را از بارو جدا كرده‌اند .\r\nميدان توپخانه كه يك عده توپ در آن‌جا هست و در شمال ارگ قرار دارد در حقيقت ميدان مركزى شهر است . از شش دروازهء آن كه از آنها دو دروازهء سمت ارگ مهمتر محسوب مىشود به چهار جهت شش خيابان بزرگ ممتد است كه در دو طرف غالب آنها درخت كاشته‌اند و در بيشتر اوقات سال به خصوص در بهار و پاييز از كنار آنها نهر آبى نيز مىگذرد .\r\nاين خيابان‌ها عبارتند از خيابان امين السلطان « 1 » و لاله‌زار در شمال كه از محلات نوساز طهران مىگذرند ، دو خيابان الماسيه و ناصريه در جنوب كه به ارگ و بازار و محلات قديمى پايتخت متوجهند ، خيابان چراغ‌گاز كه از آن هم مىتوان به دروازهء شميران رفت و هم به ايستگاه راه‌آهن شاهزاده عبد العظيم . خيابان ديگر خيابان مريضخانه است كه راه\r\n\r\n\r\n","description":"","footnote":"\r\n( 1 ) - خيابان علاء الدوله سابق و فردوسى حاليه .\r\n","page_name":" 138 ","page_number":138},
  {"content":"\r\n\r\nقزوين و اروپا از آنجاست .\r\nاگر خيابان مريضخانه را از طرف مغرب و خيابان چراغ‌گاز را از طرف مشرق امتداد دهيم مىتوان گفت كه طهران كهنه در جنوب اين خط و طهران نو در شمال آن قرار دارد .\r\nقسمت شمالى طهران به داشتن كوچه‌هاى زيبا و مستقيم و حياطها و باغ‌ها وسيع و عمارات زياد ممتاز است به‌خصوص كه تمام سفارتخانه‌هاى خارجى غير از سفارت روس كه در آخر خيابان چراغ‌گاز در جانب قسمت قديمى شهر است بقيه در اين قسمت شمالى واقع شده .\r\nاگر از ميدان توپخانه به سمت شمال دو خيابان شمالى جنوبى را بگيريم عمارت صدر اعظم و باغ لاله‌زار و سفارتخانه‌هاى ممالك اروپايى و ممالك متحدهء امريكا و عثمانى و عمارت و ابنيهء جهانگير خان وزير صنايع و باغ بزرگ امين السلطان را در سر راه مىبينيم .\r\nدر برگشتن اگر خيابان سيف الدوله « 1 » را اختيار كنيم به عمارت بهارستان مىرسيم كه امروز اقامتگاه يحيى خان مشير الدوله است و باغ وسيعى دارد كه مدرسهء بزرگ سپهسالار با وجود عظمت به هيچ‌وجه فضاى آن را تنگ نكرده .\r\nكمى فاصله از ميدان بهارستان در ضلع جنوب غربى كوچه‌اى كه از آنجا به لاله‌زار برمىگردند منزل شاهزاده ظل السلطان واقع است و ظل السلطان غير از اين خانه مالك پاركى است نزديك باروى شهر قريب به پارك امين الدوله .\r\nاز ميدان بهارستان اگر امتداد خيابان نظاميه را بگيريم طرف دست چپ ما مسجد سپهسالار است بعد از آن به خانهء محقر دوست من اعتماد السلطنه مىرسيم كه بىسرو صدا در آنجا در ميان كتب خود زندگى مىكند ، طرف دست راست قبرستانى قديمى است و بعد از آن در چند قدمى سفارت روس به خيابان چراغ‌گاز وارد مىشويم .\r\nميدان ديگر شهر ميدان مشق است كه ميدانى وسيع و محصور است و در قسمت تازه ساز شهر و براى مشق نظاميان ساخته شده و گاهى هم شاه سپاهيان را در آنجا سان مىبيند . در ميدان مشق نزديك در غربى ميدان توپخانه است يعنى همين‌كه چند قدم از اين در خارج و در خيابان مريضخانه داخل شديد به در ميدان مشق مىرسيد .\r\n\r\n\r\n","description":"","footnote":"\r\n( 1 ) - خيابان شاه‌آباد\r\n","page_name":" 139 ","page_number":139},
  {"content":"\r\n\r\nخيابان الماسيه كه داخل ارگ مىشود و خيابان ناصريه يا خيابان شمس العماره يعنى دو خيابان جنوبى ميدان توپخانه راه وصول به محلات قديمى شهرند و در اين محلات جز ايرانى كسى ديگر ساكن نيست .\r\nكوچه‌ها و محلات تنگ و پر پيچ‌وخم است و جمعيتى كه چندان پاك و پاكيزه هم نيستند در هر قدم در رفت و آمدند . كثافت آنها بىنهايت است مخصوصا پايين بازار و در كوچه‌هايى كه راه ميدان قاپوق و مدان مال‌فروش‌ها و محلهء يهودىهاست ممكن نيست كه انسان از آنها بگذرد و دائم با بوى عفونت لاشهء مردار همراه نباشد .\r\nمحلهء بازار در جنوب و جنوب شرقى ارگ است و اختصاص آن به كوچه‌هاى طاقدارى است كه جابه‌جا سقف آنها را براى جريان هوا و رسيدن نور سوراخ كرده‌اند .\r\nوجود اين طاق‌ها عابرين و كسبه را در تابستان از شدت آفتاب و در زمستان از برف و باران محفوظ مىدارد .\r\nتمام ايام سال و در هر ساعت از روز صبح تا غروب اين بازارها پر از جمعيت است . با اين حال شترها و قاطرهايى كه بار دارند از آن‌جا مىگذرند .\r\nدر بازار بزرگ در خيابان جبه‌خانه واقع است و جلوى آن ميدان كوچكى است كه به آن سبزه ميدان مىگويند . اگر فرنگى ناشناسى بخواهد وارد بازار شود و بلدى همراه نداشته باشد در پيچ‌وخم‌هاى بازار گم مىشود نه به اين جهت كه نتواند در اين دالان‌هاى عريض و طويل كه غالبا امتداد مستقيم دارند راه بازگشت خود را نشان بگذارد بلكه چون جمعيت و چهار بازار و كوچه‌هاى بن‌بست در آن زياد است شخص غريب در آن‌جا سرگردان مىماند . مثلا نزديك مسجد شاه بازار بزرگى است كه پس از مقدارى امتداد به سمت جنوب متوجه مشرق مىشود و بعد از آن‌كه دو ثلث آن طى شد بازار ديگرى از آن منشعب مىگردد كه متوجه شمال است و تا خيابان چراغ‌گاز امتداد مىيابد به شكلى كه خانهء امين الدوله طرف دست راست و سفارت روس طرف دست چپ آن واقع مىشود و در هر قدم از آن كوچه‌هاى تنگى قرار دارد كه از آنها نيز كوچه‌هاى ديگرى متفرع مىگردد و انتهاى آنها يك ميدان يا كاروانسرايى است كه در آنها چند درخت كاشته و بارهاى تجارتى را روىهم انبار كرده‌اند . همين كيفيت است كه شخص غريب را در بازارهاى طهران سرگردان مىكند و حس جهات‌يابى را از او مىگيرد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبازارها عالم خاصى است به اين معنى كه نمايندهء هر نوع شغل و تجارت و صنعت را در آن مىتوان يافت ولى از خوشبختى مشتريان نمايندگان هر صنف در محل‌هاى مخصوصى جمعند و اصناف مختلفه باهم مخلوط نمىشوند .\r\nدر دو طرف ديوارهاى ضخيم بازار كه سقف‌ها بر آنها متكىاند قدم‌به‌قدم طاق‌نماهايى به اسم دكان و مغازه ساخته‌اند كه سراسر آنها پر از كالاست .\r\nدر كنار هر يك از اين دكان‌ها كارگر يا كارگرانى نشسته‌اند كه با همان تأنى مخصوص مشرق زمينى كه تا حدى حاكى از نقص آلت و افزار كار آنهاست مشغول حرفهء خود هستند و من تاكنون در بازار كسى را نديده‌ام كه ايستاده كار كند .\r\nيك نفر فرنگى تازه وارد بىاختيار در مقابل قالىها و پارچه‌ها و انواع اسلحه‌اى كه در بازار گسترده است به تماشا مىايستد و اگر طالب خريد اشياء عتيقه باشد بهتر از بازار طهران جايى را نخواهد يافت و تمام روز از تماشاى كتاب‌هاى تذهيب شدهء نادر و ظروف طلاكارى قديمى و كاشىهاى طلايى كه امروز ديگر مردم ايران از ساختن مثل آنها عاجزند سير نخواهد شد و هرقدر بخواهد مىتواند از استوانه‌هاى فلزى عهد كلدانيان و آشوريان و عيلاميان و مهرهاى دورهء اشكانى و ساسانى و مسكوكات سلسله‌هاى مختلف حتى هخامنشيان كه چند قرن پيش از اسكندر كبير در ايران سلطنت مىكرده‌اند براى خود بخرد .\r\nآب مشروب طهران مثل غالب شهرهاى ديگر ايران از قنات است و تمام آن از دامنهء البرز مىآيد . دهانه‌هاى چاه‌هاى اين قنوات كه از همان راه‌ها قنوات را كنده و دورادور آنها خاك را تپه كرده‌اند در تمام جلگهء بيرون شهر مخصوصا در بيرون دروازه‌هاى شميران و دوشان‌تپه نمايان است .\r\nآب طهران چون از البرز مىآيد از شمال داخل شهر مىشود و خانه‌به‌خانه از منازل اغنيا گرفته تا خانه‌هاى فقرا همه را مشروب مىكند ولى البته فقرا غالب اوقات فداى اغنيا مىشوند و عموما در تابستان كه از همهء فصول احتياج به آب بيشتر است طهران گرفتار بىآبى است .\r\nدر نتيجهء وضع ناپسند توزيع آب به توسط مجارى رو باز غالب اوقات بعضى از امراض به سرعت تمام سراسر شهر را مىگيرد و ابتلاى عمومى دست مىدهد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nدر محلات قديمى و بازار آب در وسط كوچه‌ها در جوى تنگ كم‌عمق سرپوشيده‌اى جارى است و هرچند قدمى سوراخ گشادى در آن ترتيب داده‌اند كه هر خانه از آنجا آب مىبرد و اكثر اوقات اشياء آلودهء خود را هم در آن‌جا مىشويند . به علاوه كثافت كوچه و راه هم از همانجا داخل آب مىشود . با اين وضع حال آبى كه مردم بدبخت محلات دور از مركز طهران مىنوشند معلوم است كه چيست .\r\nيخ نيز مثل آب در ممالك گرم مخصوصا ايران اهميتى خاص دارد و بيشتر آن را از كوه‌هاى البرز به‌خصوص دماوند مىآورند و تقريبا تمام مدت سال قاطرها آن را از دماوند به طهران مىرسانند و مردم عادت دارند كه حتى زمستان هم شربت و آب را با يخ استعمال كنند .\r\nغير از اين منبع در اطراف باروى طهران نيز يخچال‌هاى زياد هست كه عمقى چندان ندارند و آنها را روزها در زمستان آب مىاندازند و شب‌ها يخ مىگيرند بعد يا آن يخ را براى فروش به بازار مىفرستند يا در گودال‌هاى زيرزمينى يخچال كه سقفى ضخيم دارد براى تابستان انبار مىكنند .\r\nيك عده از اعيان طهرانى در طرف مغرب شهر يعنى در محلهء سنگلج و اراضى بين دروازه قزوين و دروازه باغ‌شاه پارك‌ها و باغ‌هاى بزرگى ساخته‌اند كه يكى از آنها اميريه است متعلق به نايب السلطنه .\r\nچون تمام زيبايى اين باغ‌ها از بركت مقدار آبى است كه به آنها مىرسد آنها را مخصوصا در محلاتى ساخته‌اند كه آب شهر ابتدا به آن‌جا وارد مىشود تا بتوانند بيشتر و بهتر از آن استفاده كنند .\r\nدر طهران از هر درختى بهتر چنار رشد دارد و اين كه يكى از سياحان قديمى طهران را « شهر چنار » ناميده بىسبب نبوده است .\r\n\r\n2 مارس - 10 رجب\r\nبناهاى طهران همه خشت و گلى است ، ديوارها و بام‌ها را با كاه‌گل ضخيم مىاندايند و اگر هم آجر به كار ببرند بر اثر حدت آفتاب تابستانى از هم متلاشى مىشود و حاليه كه باران‌هاى زمستانى شروع به ريزش كرده سقف‌ها و ديوارهاى پوسيده غالبا فرومىريزد\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو بچه‌ها و حيوانات را زير آوار مىگيرد ، اصطبل‌ها خراب مىشود و پاره‌اى قسمت‌ها از سقف بازارها بر سر دكاندارها پايين مىآيد و تلفات بسيار وارد مىسازد .\r\nدر طهران معمولا از خرداد تا آبان باران نمىآيد و امسال بارانى كه عادة در پاييز بايستى بيايد در اوايل زمستان شروع شده . اگرچه باران طهران كم است ولى وقتى در اينجا مىبارد شدت آن بسيار زياد است . برف هم در اواسط زمستان غالبا عصرها يا شب‌ها مىآيد و دانه‌هاى آن درشت است .\r\n\r\n5 مارس - 13 رجب\r\nامروز روز عيد ميلاد امير المؤمنين على است و شيعه علىرغم اهل تسنن به على بن ابى طالب تقريبا همان منزلتى را مىدهند كه براى حضرت رسول قائلند . بعد از ظهر در ميدان مشق سان سپاه بود و امشب چنان‌كه در هر يكى از اعياد ايرانى مرسوم است آتش‌بازى خواهد شد .\r\nسان سپاه عبارت بود از دفيله رفتن يك عده سرباز از جلوى شاه با يك عده سرتيپ كه اكثر سپاهى ندارند و نداشته‌اند و نخواهند داشت و از نظامى بودن به همان درجه و لباس اكتفا كرده‌اند .\r\nاگر از يك فوج سوار كه لباس قزاقى به بردارند و سرهنگ و چند نفر از صاحب منصبان عمده و جزء ايشان روسىاند بگذريم بقيهء نظاميان تعليمات صحيحى نديده‌اند و امر عجيب اين كه به محض برهم خوردن سان و سلام هر يك از صاحب منصبان و سربازان پى كار خود مىروند به اين معنى كه به استثناى قراولان سلطنتى كه در ارگ قراول‌خانه‌اى دارند و سواران قزاق كه به قزاق‌خانه واقع در شمال ميدان مشق مىروند براى بقيه جا و مكان معين دسته‌جمعى نيست بلكه هر چند نفر مأمور قراولى دم عمارات دولتى و خانه‌هاى اعيان و مردم ديگرند و هر دسته پس از ختم سلام راه كار خود را پيش مىگيرند و بعضى هم تفنگ و فشنگ را تحويل ذخيره مىدهند و به كار و كاسبى معمولى مشغول مىشوند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\n20 مارس - 28 رجب\r\nامروز روز عيد نوروز است و من به عادت هرروز از خيلى زود به انتظار بيرون آمدن شاه از در نارنجستان در باغ گلستان قدم مىزنم . اعليحضرت بيرون آمد و مرا به اشاره‌اى به خدمت خود خواست و من پيش رفتم . دامن خود را كه پر از فيروزه بود گشود و از آن ميان با دقت تمام سه قطعهء درشت‌تر را جدا كرد سپس جميع آن‌ها را تحت آزمايش آورد و از آنها آن را كه منظم‌تر و خوش‌شكل‌تر بود برداشت و به من داد و گفت اين عيدى شماست .\r\nنوروز در حقيقت اول سال رسمى ايرانى است چه سال‌هاى اسلامى قمرى است و اعياد و ايام سوگوارى ايشان در عرض سال همچنان كه پيش ما ثابت است ثابت نمىماند فقط نوروز لا يتغير است و هميشه درست با روز اول اعتدال ربيعى يعنى موقعى كه آفتاب به برج حمل مىرسد و بهار شروع مىشود تطبيق مىكند و نتيجهء اين كيفيت چنين شده است كه امروز زمان تحويل با ساعت شش و نيم بعد از ظهر مصادف گرديده و آن را اخترشناس باشى شاه استخراج نموده است .\r\nتالار بزرگ موزه كه مراسم سلام در آن‌جا به عمل خواهد آمد خيلى زودتر از ساعت شش از جمعيت پر شده بود ، تمام اعيان مملكتى در آن‌جا جمع بودند و وزرا و صاحب مناصب عالى بر جاهاى خود قرار داشتند حتى من در ميان ايشان چند تن از صاحب منصبان نظامى خارجى را هم ديدم .\r\nاين صاحب منصبان خارجى كه كم‌وبيش لباس صاحب منصبى ايران را به دادن تعارف خريده‌اند در حقيقت خوش‌نشينانى هستند كه خواسته‌اند با استخدام اين لباس يا تركيب كردن آن با اجزاء ديگرى از لباس‌هاى نظامى گوناگون لباسى داشته باشند كه براى مجلس تقليد مناسب‌تر مىنمايد تا براى مجالس جدى .\r\nاعليحضرت ساعت شش به تالار وارد شد و بر در قالى زربفت كهنه‌اى كه در پاى تخت فتحعلى شاه انداخته بودند به رسم معمولى ايرانىها نشست و بر بالش مرواريددوز تكيه داد . شاه مثل روزهاى سلام يا مهمانىهاى بزرگ در جواهر غرقه بود و نور فراوان چهل‌چراغ‌هاى بزرگ و شمعدان‌ها و چراغ‌هاى ديوارى تلألؤ عجيبى به آنها مىداد . به علاوه منظرهء اين تالار كه سراپا آيينه‌كارى است بسيار خيره كننده است .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nدر هر يك از دو طرف تخت عده‌اى از روحانيون ايستاده‌اند و روبه‌روى شاه در چهار قدمى صدر اعظم برپا ايستاده و چند قدم عقب‌تر در طرف چپ ظهير الدوله رييس تشريفات و داماد شاه قرار گرفته ، من در دو قدمى عقب سر امين السلطان ايستاده‌ام اما قدرى متمايل به طرف راست تا در جلوى جمعيت‌هاى مختلف اعيان دولت را بهتر ببينم .\r\nدر سر دقيقه معين اخترشناس باشى با وقار تمام و قدم‌هاى آهسته به جلوى شاه مىآيد و پس از تعظيم ساعت به دست شروع سال نو را اعلام مىكند سپس عقب‌عقب خارج مىشود و دو تن از سادات به شاه تبريك و سلامت باد مىگويند . در حينى كه اين دو تن سيد مشغول عرض تبريكند شمايل حضرت على بن ابى طالب را دست‌به‌دست مىگردانند و همه آن را مىبوسند بعد هركس چند دانه گندم به اين اميد كه سال آينده سال ارزانى و فراوانى باشد مىخورد .\r\nامام جماعت يا يكى ديگر از مجتهدين در داخل ظرفى آياتى از قرآن مجيد را مىنويسد پس از حل كردن آن در مايعى قسمتى از آن را به شاه مىآشاماند و بقيه را نزديكان او مىنوشند .\r\nبعد از تمام شدن اين مراسم مجد الدوله سبد بزرگى را كه پر از سكه‌هاى تازه ضرب شده بود و به آنها كه مثل بيست سانتيمىهاى قديمى ماست شاهى سفيد مىگويند پيش شاه گذاشت و شاه از آن ابتدا به ملاها بعد به شاهزادگان درجهء اول مقدارى داد سپس دو جيب لباس روى مرا پر كرد و ديگران هم يكىيكى از جلوى شاه گذشتند و عيدى خود را گرفتند و با اين رسم كه تبمنى براى زياد شدن ثروت عيدى گيرنده در سال نو است مراسم نوروزى پايان يافت .\r\nسابقا با اين شاهى سفيدها اشرفى نيز مخلوط مىكردند ليكن ناصر الدين شاه اين رسم را از بين برده است .\r\n\r\n30 مارس - 7 شعبان\r\nامروز صبح وقتى كه براى عرض سلام به شاه نزديك شدم يك قطعهء بزرگ ياقوت در دست من گذاشت و گفت اين چيست ، ديدم ياقوتى است نتراشيده و بسيار خوشرنگ و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبه اندازهء يك تخم‌مرغ و در عرض سوراخى دارد كه بلورى در آن داخل كرده‌اند .\r\nاعليحضرت به من گفت كه از اين سوراخ كه حالا بسته است سابقا ريسمانى مىگذرانده و آن را به گردن گوسالهء زرين سامرى مىآويخته‌اند ، بعد گفت كه اين قطعه ياقوت را در ايام قديم از حبشه به هند برده بودند و نادرشاه آن را از آن‌جا به ايران آورده است .\r\n\r\n31 مارس - 8 شعبان\r\nامينه اقدس تقريبا به كلى نابينا شده است . من از دو ماه پيش مىخواستم چشم او را عمل كنم و نگذارم كه كار به اينجا بكشد ولى به من اجازهء اين عمل داده نشد و شاه كه نمىخواست بر خلاف رضاى محبوبهء خود رفتار كند او را كاملا آزاد گذاشت و توطئه‌سازان دربارى چنان اين زن بدبخت را دچار ترديد كردند كه به موقع دست به كارى نزد تا مرضش روزبه‌روز شدت يافت ابتدا او را به نهايت درجه ترساندند و بعد از آن كه او را به تعقيب دستور من در باب عمل كردن مصمم ديدند گفتند كه بايد در خارجه عمل كند تا افتخار معالجهء او نصيب من نشود و لطمه‌اى به مقام و نفوذ ايشان وارد نيايد و در اين توطئه جمعى از خواجه‌سرايان هم دخيل بودند . مخصوصا آغا بهرام كه اشتياق شديدى به ديدن اروپا در خدمت خانم خود داشت آتش او را براى مسافرت تيزتر مىكرد .\r\nعاقبت نقشهء ايشان به نتيجه رسيد و امينه اقدس به همراهى سعد الدوله و آغا بهرام خواجه‌باشى به طرف وينه حركت كردند ولى قبلا لازم شد كه من به شاه عملى كه بايد در چشم خانم اجرا شود توضيح و به او اطمينان دهم كه عمل خطرى ندارد فوريت آن بلكه تأخير زيادى را كه در اين راه روا داشته‌اند به او بفهمانم و بگويم كه هر قدر بيشتر در اين كار تسريع شود زيادتر از قوهء بينايى او خواهد ماند اما پيش خود مىگفتم كه اگر چيزى از آن به جا مانده باشد چه تصور من اين بود كه اين زن حال كه به كلى كور شده تصميم به مسافرت گرفته است و اميد او اين است كه چشمان او را بينا كنند .\r\nاقلا اين بار دهم بود كه شاه اندكى قبل از حركت امينه اقدس به من گفت كه : « شما مطمئنا مىتوانيد اين عمل را بكنيد ؟ » و غرضش از اداى اين جمله نمودن حال ترديدى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبود كه در دادن اجازهء اين سفر داشت در صورتى كه احتراز اين سفر قبلا به خوبى ممكن بود .\r\nالبته اين دوره با ايامى كه شاهنشاهى نمىتوانست خود از مملكت خويش خارج شود يا بالاتر از آن به بيرون رفتن يكى از زنان خود رضا دهد فرق فاحش كرده زيرا كه ناصر الدين شاه اول پادشاهى است كه بر خلاف سيرهء قديمى از مملكت خود به ميل شخصى قدم بيرون گذاشته و حاليه هم بر اثر القاآت جدى مشاورين فرنگى خود كه طبيب فرانسوى او را هم بايد از جملهء ايشان شمرد رفتارى كاملا مخالف آداب ديرينه اختيار كرده و اين تغيير وضع تا حدى هم نتيجهء هوش و فكر باز و سعهءصدر خود شاه است كه مزيت آداب فرنگى را درمىيابد و ميل به اقتباس آنها دارد و مىخواهد كه خرافات معمول بين مردم را براندازد .\r\nناصر الدين شاه در يكى يعنى از سفرهاى اولى خود به فرنگستان دو تن از زنان محبوبهء اندرون يعنى انيس الدوله و عايشه خانم را همراه برد اما در مسكو مجبور شد كه ايشان را به طهران برگرداند و بر اثر همين تجربه بود كه در دادن اجازهء حركت به امينه اقدس ترديد داشت به خصوص كه از توطئه‌بازىهاى درباريان و اهل حرم هم بىاطلاع نبود ولى در آخر كار چون دلش به حال اين زن بيچاره مىسوخت استرحاما به او چنين اجازه‌اى داد .\r\n\r\n14 آوريل - 23 شعبان\r\nمسيو دبالوا كه دورهء مرخصيش سر آمده بود به طهران برگشت و كارهاى سفارت فرانسه را شخصا در دست گرفت و تصادفا بارون درپ « 1 » وزير مختار بلژيك هم در همين موقع به نمايندگى اين دولت به طهران وارد شد .\r\nدر اين ايام امتياز بانكى به صورت بانك استقراضى به دو نفر روس يكى به نام پولياكف « 2 » ديگرى به اسم رافالوويچ « 3 » داده شده و خيال اين دو تن اين بوده است كه امتياز كشيدن راه‌آهنى را نيز در ايران بگيرند ولى به تحصيل اين امتياز ثانوى توفيق نيافته‌اند .\r\nچنين به‌نظر مىرسد كه با اعطاى اين امتيازات پىدرپى ايران بالاخره به تمامى به دست\r\n\r\n\r\n","description":"","footnote":"\r\n( 1 ) .  le baron d'Erp \r\n( 2 ) .  PoliaKoff \r\n( 3 ) .  Raffaliovitch \r\n","page_name":" 147 ","page_number":147},
  {"content":"\r\n\r\nخارجيان بيفتد .\r\n\r\n30 آرويل - 9 رمضان\r\nدر اين ماه اكثر اوقات باران مىبارد فقط گاه‌گاه آفتابى كه رو به گرمى است مىتابد .\r\nبرف هنوز بر قلل البرز نمايان است و به همين علت درجهء حرارت هوا حالت اعتدال دارد . با وجود اين من در مقابل اشعهء آفتاب اين فصل احتياط را از دست نمىدهم و كلاه چوب پنبه‌اى خود را بر سر مىگذارم .\r\nنهم رمضان است و ايرانىها در اين ماه يعنى در مدت سى روز از سپيدهء صبح تا غروب آفتاب از خوردن و استعمال دخانيات خوددارى مىنمايند . البته رعايت اين ترتيب سخت است ولى در عوض شب‌ها هم غذا مىخورند و هم دخانيات استعمال مىكنند .\r\nدر اين ماه چون اكثر مردم روز را مىخوابند روزها كوچه‌ها و بازارها از جمعيت خالى است ، بر خلاف شب‌ها تمام مدت حتى تا صبح رفت‌وآمد و قال‌وقيل همه‌جا برقرار است .\r\nبه اين ترتيب مىبيند كه طرز روزهء مسلمين با روزهء عيسويان به كلى متفاوت است و اگر مسلمين به همين دلخوشند كه از اين جهت بر عيسويان امتيازى دارند مىتوانند مطمئن باشند كه كاملا در تحصيل اين امتياز توفيق يافته‌اند .\r\n\r\n24 مه - 3 شوال\r\nامروز سفارت انگليس جشن تولد ملكه ويكتوريا را مىگيرد و من هنگام صبح كه براى عمل آب چشم بدر السلطنه يكى از شاهزاده خانم‌هاى اندرون از جلوى سفارت مىگذشتم غلام‌هاى آن‌جا را ديدم كه تمام بيرق‌هاى سفارت‌خانه را مىافراشتند .\r\nبراى آن‌كه عمل چشم بدر السلطنه با رعايت حفظ الصحه انجام شود او به دستور من از شاه اجازه گرفته است كه در عمارت زيباى نگارستان اين كار صورت بگيرد و مجاز باشد كه در آن‌جا تنها تا شفاى كامل بيابد بماند .\r\nعمارت نگارستان در شمال ميدانى است به همين نام و در محلات تازه‌ساز شهر\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nواقع شده . مدخل باغ كه بناى نگارستان در داخل آن است در بزرگى است كه بالاخانهء وسيعى بر بالاى آن ساخته‌اند . پس از آن‌كه از خيابان عريض و طويل مستقيمى كه در دو طرف آن چنارهاى كهنى است بگذريد به يك رديف بنا مىرسيد كه در حقيقت راهرو بناهاى بعدى است . اين بناهاى دومى در مركز باغ ساخته شده و در آخر آنها حياط مربعى است داراى عمارتى با اطاق‌هايى مانند هم . اين حياط اندرون نگارستان است .\r\nفتحعلى شاه باغ نگارستان را بسيار دوست مىداشت و غالبا در آن‌جا اقامت مىكرد و داستان‌هايى كه عوام از اين پادشاه نقل مىكنند يك قسمت راجع به باغ نگارستان است مثلا مىگويند كه شاه زنان حرم خود را به همان حالى كه حوا از بهشت بيرون آمده بود از بالاى سرسره‌اى امر به سر خوردن مىكرد تا اين كه به حوض پرآبى مىرسيدند و او از تماشاى اين منظره لذت مىبرد ، همچنين مشهور است كه اين پادشاه از شش‌صد زن خود شش‌صد فرزند داشت و پنجاه تن از آنان در يك سال به دنيا آمده بودند .\r\nامر مسلم اين كه فتحعلى شاه ريشى بسيار قشنگ داشت كه پهنا و درازى آن از حد معمولى متجاوز بود و شايد هم نقاش‌ها چون دانسته بودند كه شاه اين قسم ريش را دوست مىدارد در نماياندن آن بر روى پرده‌ها قدرى راه افراط رفته باشند . از اين قبيل است پرده‌اى كه در عمارت سلطنتى ديده مىشود و در آن شاه با ريش دراز بر تخت نشسته و دوازده نفر از پسران او در دو طرف شاه ايستاده‌اند . البته براى كسى كه اين همه پسر داشته دوازده تن چيز قابلى نيست ، شايد اختيار اين دوازده نفر به مناسبت شباهتى است كه ايشان از حيث ريش با پدر خود داشته‌اند و اگر چه اين شباهت كامل نيست اما شاه لابد به داشتن چنين فرزندانى با اين محاسن بارز بر خود مىباليده است .\r\nبرگرديم بر سر قصهء بدر السلطنه . اطاقى مخصوصا در يكى از گوشه‌هاى عمارت براى اين كار مهيا ساخته و پرده‌هاى ضخيم تيره‌رنگى براى دفع نور آفتاب جلوى پنجره‌ها آويخته بودند . تخت دراز محكمى كه به دستور من درست شده بود در ميان اطاق قرار داشت و روى آن توشك و چند نازبالش گذاشته بودند . اسباب عمل و لوازم بستن زخم‌هاى روى ميزى در دسترس من بود و براى شروع به عمل هيچ لنگى نداشتيم .\r\nبدر السلطنه كه پسر زيباى شش هفت ساله و برادرش با سه خواجه‌سرا و چند تن از دوستان دور او را گرفته بودند بار ديگر استخاره‌اى كرد تا ببيند كه عاقب عمل خوب\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nخواهد بود يا نه . چون استخارهء بدر السلطنه خوب شد همه او را به اين كار تشويق كردند و خير و سلامت گفتند . چون ديدم موقع براى شروع به عمل مناسب شده او را طلبيدم و زنان ديگر با پسر و برادر او بيرون رفتند ، تنها خواجه‌سراها ماندند .\r\nبدر السلطنه به چهارپايهء كوچكى كه به تخت تكيه داشت نزديك شد و قرآنى را كه بر آن بود و برادرش به او داده بود برداشت و بوسيد و بر جاى اولى گذاشت بعد به بالاى تخت رفت و راحت دراز كشيد . در تمام مدت عمل صدا از كسى برنمىخاست تا اين كه من گفتم كه عمل به خيروخوشى خاتمه يافته و جاى هيچ نگرانى نيست .\r\nامينه اقدس را در وينه پروفسور فوكس « 1 » در 24 آوريل يعنى يك ماه قبل عمل كرده و هنوز آن‌جاست . مىگفتند كه بدر السلطنه هم مىخواست كه با او به اروپا برود ولى امينه اقدس به اين امر رضا نداد تا همه چنين تصور كنند كه شاه اين لطف را فقط در حق او نموده است .\r\n\r\n9 ژوئن - 20 شوال\r\nمريضهء من شفا يافته و بيش از حد وصف خوشحال است و چند روزى است كه با عينك شيشه بزرگ دودى به باغ مىآيد و از ته دل اظهار مسرت مىكند .\r\nاعتماد الحرم از طرف شاه كه چند روز از طهران غايب بود و تازه آمده در اين باب به من تبريك گفت و اظهار داشت كه شاه مىخواست كه بدر السلطنه را هم با امينه اقدس به فرنگ بفرستد اما چه خوب شد كه نفرستاد زيرا كه امينه اقدس با اين كه خرج بسيار كرده كور به ايران برمىگردد . پروفسور فوكس از او 1500 تومان كه تقريبا 11000 فرانك مىشود حق عمل گرفته و اين غير از انعام‌هايى است كه داده شده .\r\n\r\n23 ژوئن - 24 ذى القعده\r\nامينه اقدس كه از وينه برگشته به اندرون وارد شد . شاه مدتى بود كه مىخواست براى رفتن به ييلاق از طهران بيرون رود ولى انتظار برگشتن امينه اقدس را مىكشيد ، ما هم از اين كه ديگر مىتوانيم از شهر خارج شويم بسيار خوشحال شديم و دعاهاى خود را\r\n\r\n\r\n","description":"","footnote":"\r\n( 1 ) .  Fuchs \r\n","page_name":" 150 ","page_number":150},
  {"content":"\r\n\r\nمستجاب يافتيم زيرا كه گرما طاقت‌فرسا شده است و خواب راحت ممكن نيست .\r\nمردم معمولا روزها را در زيرزمين و شب‌ها را بر پشت‌بام مىگذرانند . با اين كه برف‌هاى البرز دائما در پيش چشم است آفتاب سوزان آرام و راحت را از همه مىگيرد .\r\nميرزايى كه براى من راپورت طبيب اطريشى امينه اقدس را به فارسى ترجمه كرده بود به من گفت كه در آنجا چنين نوشته است كه چشم خانم بعد از عمل مىتواند پنج انگشت دست را اگر در امتداد سوراخ مصنوعى سفيدى چشم قرار دهند ببيند ، بعد به شوخى گفت كه عجب در اين است كه حكيم‌باشى اطريشى در اين نوشتهء خود همه‌جا عنوان اين كلفت قديمى اندرون شاهى را « علياحضرت ملكه » ياد كرده است .\r\nبا اين حال ميرزاى مزبور كه نامش ميرزا محمد خان و برادر امينه اقدس است به من اطمينان داد كه خواهرش به كلى نابيناست حتى پيش از حركت از طهران هم كور بود و مطلب را كسى به شاه نمىگفت . عقيدهء احمد خان هم كه در سفر اطريش سمت مترجمى امينه اقدس را داشت نيز همين بود و او مىگفت كه اطباى اطريشى هم عمل را بىفايده مىدانستند ولى وزير مختار ايران در وينه در اين باب اصرار داشت و ايشان به اصرار او به اين كار رضا دادند و بالنتيجه فايده‌اى به دست نيامد .\r\n\r\n24 ژوئن - 7 ذى القصده\r\nامينه اقدس من و دكتر خود حسين خان را كه دكتر جوانى است فارغ التحصيل از مدرسهء طبى پاريس نزد خود خواند . حسين خان در راه به من گفت كه خانم در رسيدن به وينه ديگر هيچ‌چيز را نمىديد و جز اثر نور قوى مثل نور الكتريك هيچ‌چيز را تميز نمىداد و همين كيفيت بىثمر بودن عمل را واضح مىكرد .\r\nهمين‌كه پيش امينه اقدس رفتيم ديدم كه غمگين و گرفته و از دنيا بيزار است و ديگر شكى در كورى خود و اميدى به آينده ندارد . ديروز در موقع رسيدن به اندرون به كسان خود گفته بود كه دلم مىخواست كه چشم داشتم و رخت‌شويى مىكردم . ديدن اين وضع جگر مرا كباب كرد ، سعى كردم كه از او دلجويى كنم به او گفتم كه اگر اين ايام حالت خود را چنين مىبيند نتيجهء خستگى و رنج سفر است ولى ديدم كه اين حرف‌ها ديگر در مزاج او مؤثر نمىافتد و اين بدبختى چنان اميد او را به يأس مبدل ساخته كه به\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nهيچ بهانه‌اى نمىتوان حالت غم‌واندوه او را از ميان برد .\r\n\r\n29 ژوئن - 8 ذى القعده\r\nچون فردا بايد از طهران حركت كنيم براى خداحافظى پيش بدر السلطنه رفتم . او را ديدم كه با خوشحالى تمام با پسر خود ركن السلطنه مشغول بازى است . پس از صرف چاى دو مجموعه يكى پر از شيرينى ديگر مملو از ميوه پيش من گذاشتند بعد صحبت به داستانى كه در اين ايام تازگى داشت يعنى مراجعت امينه اقدس كشيد . بدر السلطنه كه حال خود را مثل امينه اقدس مىدانست با كمال سادگى گفت چقدر خوشوقتم كه با وجود تحصيل اجازه به وينه نرفتم سپس از كثرت خوشحالى كه بر او مستولى شده بود انگشترى جواهرنشان خود را از انگشت بيرون آورد و به من بخشيد و با لطف مخصوص گفت كه اين انگشترى در روز عمل هم دست من بود اميدوارم كه براى شما نيز اسباب خير و سعادت باشد .\r\nبا اين كه انگشترى مزبور بسيار گرانبهاست بدر السلطنه از من عذر خواست كه نمىتواند قيمتىتر از آن چيزى به من ببخشد و گفت اميدوارم كه شاه نسبت به شما مرحمتى بهتر بنمايد ، از او تشكر كردم و بعد از خداحافظى بيرون آمدم .\r\nبعد از آن‌كه به منزل برگشتم ديدم كه پيشخدمتى يك قطعه نشان شير و خورشيد از درجهء دوم با كاغذى براى من آورده و در كاغذ نوشته شده بود كه فرمان آن را امين السلطان پس از ثبت دفتر نزد من خواهد فرستاد .\r\nاين بود عاقبت توطئه جماعتى كه امينه اقدس را در آن موقع كه من مىگفتم و هنوز فرصت باقى بود از عمل باز داشتند و او را به تحمل سفرى كه جز پشيمانى نتيجه‌اى نداد و آن بيچاره را به كلى كور كرد مجبور ساختند .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nفصل چهارم قصور ييلاقى و شكارگاه‌هاى شاهانه - البرز و مازندران\r\nشاه هر سال از اواسط بهار تا اواسط پاييز به قصد گردش از طهران بيرون مىرود و ايام گرما را در قصرهاى ييلاقى يا در گردش مىگذراند و به هر كجا كه ميلش مىكشد گاهى به اين‌طرف گاهى به آن‌طرف اردو را با خود مىكشاند ولى غالبا در اواخر خرداد كه گرما شروع به شدت مىكند از طهران به طرف دامنه‌هاى البرز حركت مىكند .\r\nبايد گفت كه ناصر الدين شاه طبيعت ايلياتى را از دست نداده و صحراگرد حقيقى است چه غير از سفر ييلاقى تابستان در پاييز حتى زمستان هم گاهى هشت روز هشت روز ايام را به شكار در دوشان‌تپه و سواحل جاجرود مىگذراند و اگر اين هم نباشد غالب اوقات را با چند پيشخدمت به شاهزاده عبد العظيم يا به قصرهاى نزديك پايتخت مىرود چنان‌كه از هفتم ربيع الثانى 1307 تا دوازدهم در دوشان‌تپه و از سيزدهم تا بيست و پنجم در جاجرود كه اولى در دو فرسخى و دومى در پنج فرسخى مشرق پايتخت واقعند به شكار مشغول بوديم .\r\nبا وجود اين‌كه مدتى زياد از طهران دور نشده بوديم ناصر الدين شاه قريب به پانصد زن را همراه خود داشت و منظرهء سان ايشان كه در سى كالسكه و هفده تخت روان حركت مىكردند خالى از غرابت نبود .\r\nدر اين كالسكه‌هاى عهد عتيق غالبا چهار زن مىنشينند ولى تخت روان گنجايش دو نفر را به حال چهار زانو دارد و اگر پست و بلندىهاى راه و لغزيدن پاى قاطرها نباشد يك نفر به راحت مىتواند در آنها بخوابد .\r\nتخت روان بستر سرپوشيده‌اى است از چوب كه يك در بيشتر ندارد و چهار طرف آن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nرا پرده آويخته‌اند و آن را به وسط دو تخت كه به دو قاطر بسته‌اند محكم مىبندند ، دو قاطرى كه بايد اين تخت روان را ببرند يكى در جلو بسته مىشود ديگرى در عقب . كسى كه از سوارى اسب بترسد براى مسافرت در ايران وسيله‌اى بهتر از اين ندارد مخصوصا اين مركب سنگين وسيلهء منحصر به‌فرد مسافرت نسوان است و از كجاوه به مراتب راحت‌تر است .\r\nعمارت دوشان‌تپه در كنار بيابان بر روى تپهء مجزايى ساخته شده و از جاده به آنجا دو راه هست يكى از گوشهء غربى كه سر آن باز است ديگرى از ضلع جنوبى كه از همان ابتدا دو قسمت مىشود و دو طرف آن را ديوار كشيده و بر روى آنها طاق‌هايى تصوير كرده‌اند .\r\nاگر از همين راه اخير كه راه معمولى عمارت است به آن سمت حركت كنيم پس از طى سربالايى سختى ابتدا به اطاق خواجه‌سرايان مىرسيم كه طرف دست راست واقع است و از آنجا كه گذشتيم ديوارهاى اندرون پيدا مىشود . پس از پيچيدن به سمت چپ و گذشتن از اين ديوارها غربىترين نقطهء قلهء دوشان‌تپه كه از تمام قسمت‌هاى ديگر آن بلندتر است ظاهر مىشود و بر روى همين قسمت است كه عمارت مخصوص شاه را ساخته‌اند . اين عمارت مهتابى و سرپوشيده‌اى دارد كه از آنجا مىتوان منظرهء طهران و تمام بيابان اطراف را به خوبى تماشا كرد .\r\nباغ دوشان‌تپه در پايين تپه و در كنار جادهء جنوب عمارت واقع شده و باغ‌وحشى دارد كه در آن يك ميمون و چهار شير نر و ماده متعلق به كوه‌هاى اطراف شيراز « 1 » ، سه ببر از مازندران و يك يوز و سه پلنگ از سواحل جاجرود و پنج خرس دماوندى هست و اين خرس‌ها كه پاى آنها را به كنده‌هاى درخت بسته‌اند هر وقت كه كسى به آنها نزديك مىشود غوغاى عجيبى برپا مىكنند .\r\nاصطبل شاهى در طرف مشرق در كنار ديوار باغ واقع است ، قدرى دور تر در زير درختان خانه‌هاى كوچكى است كه همراهان شاه در آنجا منزل دارند ، منزل من چسبيده به مسكن اعتماد السلطنه است .\r\n\r\n\r\n","description":"","footnote":"\r\n( 1 ) - مؤلف تصور كرده است كه شيراز به همين مناسبت از كلمهء شير مشتق شده در صورتى كه اين تصور بيجاست . ( مترجم )\r\n","page_name":" 154 ","page_number":154},
  {"content":"\r\n\r\nدر اينجا تصادفا به خدمت انيس الدوله سوگلى شاه كه تاكنون او را نديده بودم و مرا به حضور خواست رسيدم .\r\nانيس الدوله خانمى است به سنى قريب به پنجاه ، قدرى سمين با صورتى گوشت‌آلود و پهن اما متناسب و با اين قيافه پيش ايرانيان نمونهء كامل زيبايى محسوب مىشود .\r\nمىگويند زنى خيرخواه و زيرك است ، به هر حال در لطف و خوش‌صحبتى او حرفى نمىرود و همه‌وقت متبسم و خوش‌احوال است . تنها موقعى كه به ياد او مىآيد كه به اين سن رسيده و هنوز فرزندى نياورده است بسيار مغموم مىشود و درد بچه داشتن درد عمومى اندرون شاهى است .\r\nشكارگاه در دوشان‌تپه چندان با خير و بركت نبود زيرا كه نه بز كوهى ديده شد نه آهو ولى من كه به همان شكارهاى معمولى قناعت كرده بودم باز با خود چيزى به خانه آوردم و دست خالى برنگشتم .\r\nروز شانزدهم با همان وضع يعنى همان كالسكه‌ها و تخت روان‌ها به سمت مشرق حركت كرديم و از دشت كه گذشتيم از اولين دامنه‌هاى البرز عبور نموديم و ساعت سه بعد از ظهر پس از عبور از كاروانسرايى به جاجرود رسيديم ، راه ما درست راست جادهء مشهد سر و طرف چپ عمارت سرخ‌حصار بود .\r\nجاجرود جز شكارگاه چيزى ديگرى نيست و محل اقامت شاه در اين جا اگر چه وسيع است ليكن ساختمان معمارى مهمى ندارد و بر بلندى در ساحل راست رودخانه ساخته شده و نزديك آن چند خانهء دهاتى و منازلى جهت اعيان عمده و وزرايى كه معمولا در اين قبيل سفرها با شاه همراهند برپاست و عده‌اى هم با وجود سرماى هوا در زير چادر منزل دارند .\r\nبه محض اين‌كه به جاجرود رسيديم شاه به من اجازه داد كه در هرجا مىخواهم به شكار بپردازم مخصوصا اصرار كرد كه به چند بيدستانى كه در كنار رودخانه بود به شكار بروم ، من علت اين اصرار را ندانستم اما از تبسم شاه فهميدم كه حقه‌اى در كار هست .\r\nآخر كار دانستم كه اين بيدستان‌ها كه از همه‌جا قوروق آنها سخت‌تر است شكارى دارد كه تنها شاه مىتواند آنها را بزند و آن يك عده دراج است كه از عربستان آورده و هنوز با وجود مواظبت كاملى كه از آنها مىشود به آب و هواى اين قسمت آموخته\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nنشده‌اند .\r\nمن در اين بيدستان‌ها تفحص بسيار كردم و به يكى از آنها تيرى انداختم به اين قصد كه به شكار اين حيوان كه تاكنون نديده بودم آشنا شوم بعد به سرعت از آن‌جا دور شدم تا به انداختن تيرى ديگر ميل نكنم چه به همان تير اول جمعى از آنها را ديدم كه در ميان بيدهاى تازه رسته به سرعت راه فرار پيش گرفته‌اند .\r\nبا اين حركت شاه به من فهماند كه مردى بسيار خوش‌قلب است و خيلى ميل دارد كه نسبت به كسى كه شايستگى خدمت او را پيدا كرده مهربانى كند . خوشبختانه من تا به حال سروكارم با كسى بوده است كه به علت احساسات قلبى عالى مرا اسير محبت خود كرده .\r\nبعد از چند روز جستجوى بىثمر روز نوزدهم مأمورين سواره خبر آوردند كه در ساحل چپ رودخانه و در طرف شمال شرقى يك‌دسته بز كوهى را ديده‌اند .\r\nشاه دستور داد كه فردا ساعت نه حركت كنيم و به من گفت كه سر ساعت براى حركت حاضر باشيم . البته من تخلف نمىكردم به خصوص كه شاه براى اين كه من در ركاب باشم به تازگى يكى از اسبان خاصهء خود را كه اصلا خراسانى و پرطاقت است و پنج سال بيش ندارد به من بخشيد و من با اين اسب و دو اسب ديگرى كه دارم به خوبى مىتوانم شكار كنم ولى براى اين قبيل شكارها كه در طى آن چندين اسب حاضر يراق خسته مىشود سه اسب چندان چيز زيادى نيست .\r\nروز بيستم ساعت نه صبح به قصد بزهاى كوهى حركت كرديم و چون شب برف مختصرى باريده بود مأمورين بهتر مىتوانستند جاپاى آنها را دنبال كنند .\r\nپيش از همه يك عده گراز ديديم كه نزديك شدن به آنها براى ما آسان نبود اگر چه رسيدن به آنها با زحمت مختصرى امكان داشت ولى ايرانىها مثل ساير مسلمين گوشت گراز را نمىخورند و اگر هم آن را بكشند نعش آن را بر زمين مىاندازند و مىروند .\r\nساعت يازده بزهاى كوهى را نشان دادند ، اسب‌ها را رها كرديم و پشت تخته سنگى كه سواران مأمور بايد شكارها را به آن سمت برانند پنهان شديم .\r\nپنج بز كوهى ديديم كه روى برف مىغلطيدند ، چون صداى پاى اسب مأمورين را شنيدند ابتدا گوش‌هاى خود را تيز كردند سپس برخاستند و با كمال احتياط بىآن‌كه از\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nخود شتابزدگى نشان دهند به طرف ما در حركت آمدند .\r\nشاه كه طبعا اول از همه به تيراندازى مىپردازد يكى از آن بزان زيبا را كه نر بود زد سپس از هر طرف شليك تفنگ شروع شد و مثل اين بود كه به يك دسته سرباز امر شليك داده شده باشد ولى تمام اين تيراندازىها به جز آن كه آن چهار بز ديگر را در فرار عجول‌تر كند نتيجه‌اى نداد چنان كه به يك چشم برهم زدن از نظر ما ناپديد گرديدند .\r\nاز آن تخته‌سنگ‌ها كه پايين آمديم و به دشت قدم گذاشتيم ديديم كه به عجله چادرهايى زده و نهارى جهت ما در آن‌جا چيده‌اند . محتاج به ذكر نيست كه اشتهاى انسان مخصوصا اگر مثل امروز صبح سرماى خشكى نيز او را به حال آورده باشد براى صرف اين قبيل غذاهاى شكارى تا چه اندازه تيز است .\r\nنهار كه تمام شد همه انتظار رسيدن دستور شاه را داشتند ، اعليحضرت مرا به خدمت خواست و گفت ديگر امروز ميل به شكار ندارد و مىخواهد استراحت كند و فردا هم به طهران برمىگردد ولى به من اجازه داد كه در شكارى كه با باز مىشود شركت كنم و من با اين كه برف شروع شده بود به قدرى به ديدن اين منظره عشق داشتم كه آن را با كمال ميل پذيرفتم .\r\nشاه دو باز دارد و چند نفر از پيشخدمتان را كه نايب ناظر نيز در ميان آنها بود در اختيار من گذاشت . اين شكار دو ساعت طول كشيد و من چندان از آن لذت نبردم زيرا كه از ديدن حال وحشت شكار در چنگال باز بسيار متأثر مىشدم ، تنها از آن ميان چند عدد كبك و تيهو به چنگ ما افتاد و ساعت چهار خسته و كوفته برگشتيم ، اسبى كه شاه به من مرحمت كرده است در اين راه بسيار به كار من خورد .\r\nدر روز بيست و يكم برف همچنان مىباريد فقط نزديك غروب قطع شد به‌همين جهت ديگر حركت امكان نداشت . اما روز بعد با اين‌كه برف ضخيمى بر زمين بود شاه به شكار مهمى پرداخت كه از ساعت ده صبح تا چهار بعد از ظهر طول كشيد .\r\nزمين پستى و بلندى بسيار داشت و اگر هم راه تنگى در آنجا بود به علت وجود برف آن را نمىشد تميز داد و جز بعضى درخت‌هاى ضعيف و تنك كه از زير برف نمودار بودند در تمام آن فضا چيزى ديگر به نظر نمىرسيد . قريب دو ساعت از اين كوه به آن كوه و از اين دره به آن دره رفتيم و غرض ما رسيدن به يك پلنگ و يك يوز بود كه نشانى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nآنها را در مكانى خيلى دور تر از محلى كه پريروز در آن‌جا بوديم داده بودند .\r\nاردو به سرعت حركت مىكرد و من كه در راه براى زدن يك روباه و عوض كردن اسب خود شايد بيش از ده دقيقه توقف نكرده بودم نيم ساعت تاختم تا به شاه رسيدم و اگر جاى پاى اسب‌ها بر روى برف نبود شايد اصلا نمىتوانستم اردو را پيدا كنم .\r\nساعت يك به محلى كه درندگان را در آن‌جا ديده بودند رسيديم ، جاى پاى گراز و قوچ و بز كوهى فراوان ديده مىشد ، عاقبت مأمورين اكتشاف جاى پاى دو درنده را نشان دادند كه تازه از اين مكان گذشته و به طرف شمال رفته بودند و اين دو قاعدة بايستى همان پلنگ و يوزى باشند كه ما به عقب آنها مىرفتيم . از اسب‌ها پايين آمديم و توقف كرديم ، سوارها از چپ و راست به تفحص روانه شدند و شاه كه ما با او همراه بوديم به بالاى تخته‌سنگى رفت و به مدد دوربينى قوى دو درنده را كه گاهى ظاهر و زمانى پنهان مىشدند يافت و گفت كه آنها به خط مستقيم در سرزمين بلندى در پانصد مترى ما هستند . اسب‌ها را سوار شديم و قريب يك ربع ساعت بيشتر از دره بالا رفتيم بعد اسب‌ها را رها كرديم و بىسروصدا بر تپه‌اى قرار گرفتيم و از آن‌جا كه چشم‌انداز وسيعى داشت دو درنده را ديديم كه به قد پلنگى در صد و پنجاه مترى نزديك بوته خارى خوابيده بودند .\r\nسوارهايى را كه به جستجوى درندگان رفته بودند ديديم كه به سمت ما برمىگردند ، ما هم به سرعت و به شكلى كه كسى ما را نبيند خود را به تخته‌سنگى نزديكتر به آن حيوانات رسانديم . شاه كه نمىخواست درندگان از جا برخيزند و ديد كه آنها در تيررسند تفنگ خود را خواست و اول تير را رها كرد ، بعد همهء ما به تيراندازى پرداختيم .\r\nديديم كه درندگان از جا نجنبيدند ، آنوقت مجد الدوله با تيراندازان ديگر به سمت حيوانات حمله برد و به يك ضرب قمه بدون هيچ خوف و هراس شكم يكى از آنها را دريد . اين مرد عجيب مظهر عزم و شجاعت بود .\r\nبعد معلوم شد كه درندهء ديگر سر تير رفته بوده است . دو درندهء شكار شده دو پلنگ همقد بودند ضعيف‌اندام و همين ضعف اندام آنها مىفهماند كه در اين بيابان‌هاى خشك همه وقت طعمهء صحيحى گير ايشان نمىآمده .\r\nاز اين شكار بسيار لذت بردم و از اعليحضرت ممنونم كه وسيلهء تماشاى آن را براى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمن فراهم ساخت .\r\nبراى شاه و همراهان او شكار درنده‌ترين حيوانات امرى عادى است چه ايشان پلنگ را مثلا همانطور كه ما خرگوش را شكار مىكنيم شكار مىكنند . براى من نقل كردند كه وقتى پلنگى كه تحت تعقيب بود به غارى پناه برد و چون بيرون آمدن او طول كشيد يكى از قراولان داخل غار شد و پلنگ از وحشت خود را از غار بيرون انداخت و شاه او را كشت ، اگر چه قراول بيچاره با جان خود بازى كرده بود .\r\nبالاخره پس از اين شكار مظفرانه در حالى كه نعش دو پلنگ را با خود مىكشيديم و اسب‌هاى گرسنه و خسته را خرامان‌خرامان مىآورديم غروب آفتاب به منزل برگشتيم و اسب‌ها از اين كه از اين سفر پرخوف و خطر راحت شده بودند راضى به نظر مىرسيدند .\r\nبعد از اين روز آفتابى دو روز باران سيل مانندى درگرفت و برف‌ها را آب و جاده‌ها را گل كرد به همين جهت حركت امكان نداشت و نمىشد پا از خانه بيرون گذاشت اما از بدبختى منازل ما خوب نبود و بام آنها كه هفت هشت ماه بر اثر آفتاب سوزان شكاف برداشته بود در زير اين باران مىچكيد و ما را خيس مىكرد . روز بيستم كه ديگر قابل ماندن نبود جاجرود را ترك گفتيم و به طهران برگشتيم .\r\n\r\n27 ژوئن 1890 - 9 ذى القعده 1307\r\nچنان‌كه پيش هم اشاره كرديم معطلى شاه براى بيرون رفتن از طهران انتظار رسيدن امينه اقدس بود به همين جهت امسال حركت از طهران به تعويق افتاد و امروز كه چند روز از تابستان گذشته تازه ما صبح از طهران كه در گرما و گرد و خاك غرقه است حركت كرديم و به صاحبقرانيه رسيديم . شاه و قسمتى از اهل اندرون در عمارت منزل دارند و بقيهء همراهان در زير چادرند .\r\nراه صاحبقرانيه از دروازهء شميران است و عشرت‌آباد و قصر قاجار و ضرابخانه و باروتخانه و باغ بزرگ سلطنت‌آباد همه در طرف راست جاده‌اند . نزديك به سه ساعت طول كشيد تا ما به اين باغ رسيديم و طى اين فاصله در اين مدت كم آن هم در گرماى تابستان كم‌كارى نبود .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاين جاده معمولا پر از گرد و خاك است ولى براى عبور شاه قبلا آن را آب‌پاشى كرده بودند ، درختانى نيز در دو طرف جاده است كه بر آن سايه مىافكنند و در ميان آنها در هر طرف بوته‌هايى از گل سرخ ديده مىشود كه مثل آبى كه در جوى روان باشد به پيكر درخت‌ها پيچيده و در طلب هوا و آفتاب تا نوك آنها بالا رفته و منظره بسيار مفرحى ترتيب داده‌اند .\r\nچادر و دستگاه به لطف شاه تهيه شده به اين معنى كه اعلى حضرت به جاى آن‌كه حسب المعمول يكى از چادرهاى سلطنتى را در اختيار من بگذارد سه ماه قبل از جيب خود صد تومان به من داد تا هر قسم اسبابى را كه مىخواهم براى اين سفر به ميل خود قبلا تهيه كنم ، من هم چهار چادر خريدم يكى چادر بزرگ يكى چادر نوكرى ؛ يكى براى آشپزخانه و يكى هم به شكل چهارچوب براى اسباب و لوازم سفر .\r\nچادر بزرگ كه مربع شكل و دو چادرى است كه ررروى هم مىزنند حكم منزل مرا دارد و چادر اولى داخل و خارج آن سفيد و به وسعت 6 متر مربع است و چادر دومى كه وسعتش 4 متر مربع بيش نيست از خارج آبى تيره‌رنگ است و از داخل آن را با قلمكارهايى پوشانده‌اند كه روى آنها مجالس شكار تصوير شده مثل شيرها و گوزن‌هايى كه از دست شكارچى تا مىتوانند مىگريزند و طاووسى كه دم زيباى خود را گسترده و مرغان گوناگونى كه بر شاخسارها و گل‌ها مشغول پروازند .\r\nاگر اين چادر را درست باز كنم فضاى قابلى را مىگيرد و خالى از اهميت نمىشود به خصوص كه به اصطلاح فراش‌ها چادرى بيست طنابه يا بيست ميخه است .\r\nاما با تمام اين وسعت و دو طبقه بودن و چهارپوش ضخيم پارچه‌اى و راهرو يك مترى كه بين دو چادر قرار داشت باز اين منزل غير از چادر چيزى ديگر نبود و اگر من مىخواستم با وجود نقش‌هاى زيباى قلمكارهاى آن چادر بودن آن را فراموش كنم آفتابى كه تيغ‌وار بر سقف آن مىتابيد بىاختيار اين نكته را به ياد من مىآورد .\r\nبا اين كه ساعت چهار بعد از ظهر است ميزان الحراره در خارج از چادر در سايه 31 درجه را نشان مىدهد و در چادر با اين كه يك طرف آن باز است ميزان حرارت 35 درجه است به حدى كه من در موقع نوشتن هنوز يك كلمه را تمام نكرده مركب قلم خشك مىشود و اين شايد مقدارى هم از خشكى خود كلمات باشد . نمىدانم وسط\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nتابستان چه خواهد شد .\r\nرنگ چادر آشپزخانه نيلى يعنى از همان كرباسى است كه زن‌هاى ايرانى در شهر بر سر مىاندازند و آن را هم چادر مىگويند ، رنگ دو چادر ديگر سفيد است .\r\nچهارده قاطر براى بردن چهارده چادر و ساير بار و بنهء من بيابان‌گرد در اختيار من گذاشته شده بود ، از اين گذشته سه اسب داشتم كه مواظبت آنها با مهترم عزة الله بود .\r\nعزة الله مردى است آرام‌طبع و ملايم تا آنجا كه هيچ‌وقت نمىشود او را عصبانى كرد و من تابه‌حال يعنى در عرض شش ماهى كه در خدمت من است صداى او را بلند نشنيده‌ام . با اين بار و بنه كه ادارهء عاليهء آن با پيشخدمتم سلطان على است و به اصطلاح معمول او را ناظر مىخواند به راه افتادم .\r\nدر ايران غير از عناوينى كه به منزلهء اسم شخصى است و آنها را دولت به ايشان داده است يا درست‌تر بگوييم آنها را به ايشان فروخته است هر كسى هم عنوانى را كه به نظرشان خوب مىآيد به ميل شخصى اختيار مىكند چنان‌كه يكى خان است و ديگرى سلطان و . . . بنابر همين اساس است كه سلطانى پيشخدمت من شده است . بر خلاف آن آشپزى دارم كه تنها لقب شايسته براى او غذا خراب‌كن است و جز اين لياقت عنوانى ديگر ندارد ، سلطان على از او حمايت دارد و سعى او اين است كه او را روزى آشپزباشى كند .\r\n\r\n30 ژوئن - 12 ذى القعده\r\nچادرهاى مرا تنها در باغ بيرونى حسن‌آباد كه باغى زيباست و به دوستم اعتماد السلطنه تعلق دارد زده‌اند . حقيقة اگر پشه‌هايى كه از حوض بزرگ باغ برمىخيزند و غالبا خدمتشان مىرسم نبود براى زدن چادرها محلى از اين دلنشين‌تر پيدا نمىشد .\r\nآب و سايه فراوان است و از اينجا تا طهران را به خوبى از باغ مىتوان داد . در قسمت پايين‌تر باغ‌هاى سايه‌رو و فرحبخش وسيعى است كه منازل ييلاقى سياسيون خارجه در زير آنها مستور مىماند . در يك طرف تجريش قرار دارد كه سفارت فرانسه در آنجاست ، پايين‌تر زرگنده است كه سفارت روس در آنجا واقع شده ، سفارت خانهء عثمانى در سرآسياب و سفارتخانهء انگليس در قلهك طرف دست چپ است . مجموعهء اين ييلاقات\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nرا شميران مىنامند . بعضى مىگويند كه اين كلمه از نام ( سميراميس ) كه عمارتى در اين ناحيه داشته گرفته شده و بعضى ديگر عقيده دارند كه اصل كلمه شمس ايران بوده است .\r\nطرف مشرق نياوران است كه قصر سلطنتى صاحبقرانيه مقر اقامت اعليحضرت در آنجا ساخته شده و كامرانيهء نايب السلطنه هم كه تا رستم‌آباد ممتد است در همان آبادى قرار دارد .\r\nنه اين كه فقط شاه و همراهان او و سفارتخانه‌ها تابستان عازم ييلاقات مىشوند بلكه در اين فصل گرماى شديد كه حتى در طهران آب مشروب هم به قدر كافى يافت نمىشود قريب به ثلث مردم شهر به اين ييلاقات مهاجرت مىكنند و بيشتر به شميرانات مىروند .\r\nهمين كه فصل گرما نزديك مىشود مردم طهران به دهات شميران هجوم مىآورند و در هر گوشه‌وكنار دامنه‌هاى كوه چادر مىزنند و كسانى كه از مسافرت ترسى ندارند بار وبنهء خود را به درهء لار مىبرند و بعضى ديگر به كنار چشمه‌هاى آب معدنى كه از دماوند بيرون مىآيد به آبادىهاى ايرا و اسك و آب‌گرم مىروند و در فصل تابستان كنار اين چشمه‌ها پر از چادر است .\r\n\r\n2 ژوئيه - 14 ذى القعده\r\nقصر صاحبقرانيه در بالاى نياوران در دامنهء تپه‌هايى كه از شمال بر اين آبادى مشرفند ساخته شده . قسمت جنوبى صاحبقرانيه در تابستان چندان براى سكونت خوب نيست زيراكه باغ‌هاى آن‌كه متوجه دشت است درست نمىتواند جلوى تابش آفتاب را بگيرد به اين جهت تمام روز اشعهء خورشيد بلامانع بر آن مىتابد .\r\nدر ورودى صاحبقرانيه در طرف مغرب در انتهاى خيابان وسيعى است ، پس از عبور از حياطى محاط به بناى كم‌ارتفاع كه منزل قراولان و نوكران در آنجاست و گذشتن از زير طاقى به باغى مىرسيم كه نماى شمالى قصر به طرف آن است . موقعى كه من از حسن‌آباد به اين باغ رسيدم و سايهء درختان تنومند و حوض‌هاى محصور در گل را ديدم نفسى تازه كشيدم و از خنكى هواى آن احساس فرحى بىاندازه كردم .\r\nدر اين طرف قصر صاحبقرانيه دو عمارت بسيار سادهء متوازى است كه عمارتى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nقدرى كم‌ارتفاع‌تر آنها را به يكديگر متصل مىكند . اين عمارت وسطى در طبقهء اول تالار عظيمى دارد در صورتى كه دو عمارت ديگر فقط مركب از يك عدهء زياد اطاق است .\r\nدر جهت جنوبى منظرهء قصر به شكلى ديگر است به اين معنى كه چون زمين نشيب دارد ساختمان‌ها طبيعة روى بلندى ساخته شده .\r\nاندرون در قسمت شرقى واقع و به قصر چسبيده است . قدرى دور تر در سراشيبى رو به‌رو يعنى نزديك به در ورودى قسمت آشپزخانه و آبدارخانه است .\r\nروزها اعليحضرت غالبا اوقات خود را در زيرزمين خنك عمارت كه در زير تالار بزرگ قرار دارد مىگذراند و اين تالار را براى پذيرايىهاى رسمى و سلام‌هاى ايام عيد ساخته‌اند . شاه پس از صرف نهار اگر هوا مساعد باشد به تالار مىآيد و در آنجا مىنشيند .\r\nاندرون صاحبقرانيه يكى از بهترين اندرون‌هاى سلطنتى است و ظاهرا حرم شاه در اينجا از ساير اندرون‌ها راحت‌تر و خوش‌ترند .\r\nدر بالاتر از محلى كه ناصر الدين‌شاه عمارت حاليه را ساخته سابقا قصر فتحعلى شاه بوده و اين شاه آن را خراب كرده و قصر خود را به عوض آن در ميان اين پارك وسيع بنا نموده . قريب چهل منزل جداجدا كه هر يك اقلا سه اطاق دارند براى زنان حرم ساخته است و جلوى آن كه از همه بزرگ‌تر است ايوان بزرگى ترتيب داده .\r\nاز اين منازل گذشته در طرف دست راست عمارت مجزايى است مخصوص به امينه اقدس و در طرف چپ عمارتى ديگر مخصوص به انيس الدوله كه ديوارى آنها را از منازل ساير اهل حرم جدا مىكند . عمارت انيس الدوله كه چند دستگاه است سابقا براى مهد عليا مادر شاه ساخته بودند .\r\n\r\n14 ژوئيه - 16 ذى القعده\r\nگرماى زياد ما را به حركت مجبور مىكرد به همين جهت مقارن طلوع آفتاب راه لار را پيش گرفتيم و از اولين دامنه‌هاى البرز بالا رفتيم .\r\nسرزمينى كه ما از آن مىگذريم خشك است و قله‌هايى مستدير دارد كه از دور هيأت آنها بىشباهت به دريايى متموج نيست ، در بعضى نقاط نيز خاك رس‌هاس رنگارنگ در\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nزير پا مشاهده مىشود . عبور از گردنهء قوچك براى مسافر سوار خالى از خطر نيست به همين نظر اسب‌ها را آزاد كرديم تا به هر زحمتى باشد پيشاپيش بروند و خود ما هم از چپ به راست و از راست به چپ جلو مىرفتيم و براى اين كه از بلندى پرت نشويم هر قدر مىتوانستيم از پايين‌تر اين راه را طى مىكرديم تا اين كه به آبادى لتيان در كنار راست جاجرود رسيديم و در آن‌جا اردو زديم . جاجرود در اين نقطه پرآب و سريع السير و خروشان است و اين حال البته تا وقتى كه گرما شدت نيافته و لااقل قسمتى از بستر آن را خشك نكرده دوام خواهد داشت .\r\nماده سگ من كه بل « 1 » نام دارد از صداى غرش آب وحشت زده بود و جرأت نمىكرد كه از آن بگذرد اما وقتى كه ديد كه من به آن طرف رودخانه رسيده‌ام خود را به آب زد ، بيچاره با همهء دست و پايى كه براى رسيدن به خشكى كرد نمىتوانست پيش من بيايد و آب او را تا پنجاه متر پايين‌تر برد تا توانست به خشكى بيايد .\r\nچادر شاه كه چادرهاى اندرون را دنبال آن زده بودند و عدهء آنها از وقتى كه از صاحبقرانيه حركت كرده كرده‌ايم اندكى كمتر شده است در زير درختستانى برپاست و شاه كه در راه به شكار سرگرم شده بعد از ظهر به اردو رسيد و از زير چتر خود مرا كه به كار زدن چادرهاى خود مشغول بودم صدا كرد و چون پيش رفتم خرگوشى را كه شكار كرده بود به من داد .\r\nبا اين كه ارتفاع زيادى را بالا نرفته بوديم شب ديديم كه بين درجهء حرارت اينجا با صاحبقرانيه فرق فاحشى است . آسمان به قدرى فيروزه‌فام و پاك و صاف است كه افق آبىرنگ اروپا به هيچ‌وجه با آن قابل قياس نيست . آسمانى كه من شبيه به اين آسمان ديده‌ام آسمان الجزاير و تونس است . زنجره‌هايى كه از بالاى درخت‌ها گوش را كر مىكنند تا نزديك صبح دست از سازوآواز خود برنمىدارند .\r\nمن كه در پناه نور ستارگان در جلوى چادر خود نشسته بودم در عظمت و هيأت باشكوه طبيعت كه شب‌ها چنين دلفريب و روزها چنان اندوه‌افزاست به تحير مىنگريستم و مىديدم كه در اين ساعت طبيعت در حكم دورنمايى است كه جزئيات آن در زير بخارى آبىرنگ محو شده و فقط خطوط دور كوه‌ها و خط الرأس آنها كه با افق\r\n\r\n\r\n","description":"","footnote":"\r\n( 1 ) .  Belle \r\n","page_name":" 164 ","page_number":164},
  {"content":"\r\n\r\nتلاقى مىكند نمودار است و روشنايى شب نظر را تا دورترين حد امكان جلو مىبرد .\r\nرسيدن سكوت و آرامش شب به درندگانى كه در دره‌هاى عميق اطراف منزل دارند مجال مىدهند كه در طلب طعمه از زواياى خود بيرون بيايند . پيش خود خيال كردم كه غرش يكى از آنها را از دور مىشنوم ، هرقدر گوش دادم خبرى نبود و كوچكترين صدايى به گوش نرسيد حتى ديگر صداى زنجره‌ها نيز قطع شده و سكوت طبيعت مطلق است ، به قول شاعر : « در اين سرزمين عطرآگين همه چيز سر بر بستر راحت گذاشته است » .\r\nمن هم به درون چادر قدم گذاشتم تا به انتظار رسيدن فردا خوابى راحت كنم و صبح را كه چندان هم دور نيست زودتر برخيزم .\r\n\r\n5 ژوئيه - 17 ذى القعده\r\nپس از آن‌كه سه فرسخ راه در ظرف سه ساعت يعنى از ساعت شش تا نه صبح طى كرديم به لواسان بزرگ رسيديم . راه امروزى ما از راه ديروزى آبادتر و سرسبزتر است چه در هر گوشه در ته دره‌اى درختزارى ديده مىشود و از هر كنار صداى نهرى به گوش مىرسد . اردوى ما در ته يكى از اين دره‌ها و دامنهء كوه‌هاى مرتفعى فرود آمده ، قلل اين كوه‌ها در بعضى نقاط پربرف و در بعضى نقاط ديگر خالى از آن است و اين وضع حاكى است كه قسمت‌هاى گود را برف پر كرده و قسمت‌هاى برجسته از آن خالى مانده‌اند .\r\nمقابل ما كوهى است كه فردا بايد از آن بالا برويم ، راه‌هاى باريك متعددى را كه روى آن نمايان است از دور مىبينيم .\r\n\r\n6 ژوئيه - 18 ذى القعده\r\nپس از آن كه از اردو خارج شديم و از ميان حيوانات و عملجات كه به بار كردن چادرها مشغول بودند گذشتيم شروع به بالا رفتن كرديم و تا يك ساعت از همان راه‌هايى كه از لواسان مىديديم بالا رفتيم . اين راه‌ها خيلى سربالاست و من از ديدن آنها به ياد راه قديم كاتارو به كرزاتس در قره‌طاغ افتادم .\r\nبعد از آن‌كه به قله رسيديم معلوم شد در ارتفاع 2500 متر هستيم . در هر طرف ما\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nچه در ته دره‌ها چه در دامنهء مقابل در جهت شمال قطعات بزرگى از برف ديده مىشود .\r\nاندكى كه پايين آمديم به جلگهء وسيع لار كه رودخانه با عرض زياد از مغرب آن به مشرق جارى است رسيديم . آب اين رودخانه صاف و پر از ماهى است و در كنار آن قبلا چادر قرمز سلطنتى را افراشته بودند . سال‌هايى كه شاه به سفرهاى دور نرود هر سال در اين موقع به لار مىآيد .\r\nلار كه در زمستان زير طبقهء ضخيمى از برف مستور مىماند در تابستان خنك و روحبخش است و به‌محض اين‌كه برف آن آب مىشود بعضى از ايلات براى چراندن احشام و اغنام خود به آن‌جا مىآيند و بعضى به من گفتند كه اين مردم حيوانات خود را حتى تا ارتفاع 4000 متر هم مىبرند تا علف‌هايى را كه تازه از زير برف سر بيرون آورده و اندكى بعد آفتاب سوزان آنها را نابود مىكند بچرند .\r\nاين ايلات سياه‌چادرهاى خود را دسته‌دسته نزديك به رودخانه يا يكى از شعب آن مىزنند و ما از پيش يك عده از آنها گذشتيم و زن‌ها را ديديم كه به درست كردن ماست مشغول بودند و طرز تهيهء آن چنين است كه شير تازه را در كوزه‌هاى بزرگى مىريزند و در آفتاب به بندى مىآويزند تا حرارت آفتاب آن را ببندد بعد آن را با برنج پخته مىخورند و غذاى مهم ايشان همين است .\r\nدر طرف مغرب چند كوه است كه شكل مستدير منظم آنها بسيار دلرباست به خصوص كه هركدام به رنگى مخصوص در نظر جلوه مىكنند . نظر به اختلاف فاحشى كه بين رنگ‌هاى زرد و قرمز و آبى تخته‌سنگ‌ها با رنگ سياه دره‌ها وجود دارد منظرهء جلوى چشم ما بىشباهت به يك قطعه عقيق عظيمى نيست .\r\nدر طرف مشرق قلهء باشكوه دماوند به جلال تمام بر سرپا ايستاده ولى بايد دانست كه از اينجا با اين كه زمين مرتفع است ديدن آن ممكن نيست . اين كه مىگوييم كه زمين زير پاى ما مرتفع است باز ارتفاع آن از 2300 متر بيشتر نيست و هنوز تا قلهء دماوند 3800 متر ديگر راه است .\r\nقلهء سفيد پربرف آن در مقابل آفتاب مىدرخشيد و در دامنه‌هاى آن برف‌هاى شفاف با بقاياى مواد مذابى از دهانهء اين آتش‌فشان بيرون آمده مخلوطند .\r\nرودخانهء لار پر از ماهى قزل‌آلاست و انواع خالدار لذيذى از آن ديده مىشود كه من\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدر ايام اقامت در قره‌طاغ از آنها در رودخانهء ريكا نيز صيد كرده بودم . اين نوع ماهى مخصوصا در نزديكى سرچشمهء آن كه غار بزرگى است تقريبا به ارتفاع يكى از دروازه‌هاى طهران زيادتر يافت مىشود . شاه ده دوازده عدد از اين ماهىها را كه از 20 تا 25 سانتيمتر طول داشتند و آنها را با دام نزديك چادر سلطنتى گرفته بودند براى من فرستاد .\r\n\r\n8 ژوئيه - 20 ذى القعده\r\nامروز از دو به نه كيلومتر دور تر يعنى به كنار سياه‌پلاس‌رود از شعب دست راست لار انتقال يافته ، كسانى كه دو دستگاه چادر دارند دستگاه دوم را قبلا در كنار سياه‌پلاس‌رود زده‌اند ولى من كه يك دستگاه بيشتر ندارم هنوز منتظرم رطوبتى كه آن ديشب بر اثر ريزش باران پيدا كرده خشك شود تا بتوان آن را از اردوگاه سابق به اينجا آورد . بل سگم همه‌جا با من است و سلطان على باوفا هم كه تفنگ مرا به دوش دارد با من همراه است .\r\nبه عزم اين‌كه به خدمت شاه كه در گوشه‌اى از بيابان پرعلف مشغول شكار است برسم از اسب پياده شدم و تفنگ را برداشتم و با بل به راه افتادم و در آنجا به شكار چند بلدرچين موفق شدم .\r\nدر مدت غيبت من چادرهايم را به محل جديد آورده و در نقطه‌اى زده بودند ، همهء آنها خشك شده جز جدار خارجى چادر بزرگ كه هنوز رطوبت دارد و به همين جهت درست نمىتوان آن را باز كرد و كشيد .\r\nسه روز در سياه‌پلاس مانديم . اعليحضرت هيچ‌وقت اجازه نمىداد كه ميخ چادرها زياد در يك نقطه ثابت بماند مثل اين كه به تصور او اين ميخ‌ها در اين صورت خواهند پوسيد پس ناچار بايد هوا بخورند و هر چند روز از جايى به جايى ديگر منتقل شوند . از اين گذشته نقل و انتقال دائمى از لوازم زندگانى ايرانى و از لحاظ حفظ صحت از واجبات است زيرا كه در اين قبيل اردوها چون كسى به فكر نظافت اجبارى نيست دو سه روز كه بگذرد خون و امعاء گوسفندهايى كه هر روز و در هر طرف مىكشند چنان فضا را كثيف و متعفن مىكند كه ديگر اقامت در آنجا ممكن نمىشود .\r\nدر اينجا هرشب باران مىبارد به همين علت روزها ميزان الحراره تا دوازده درجه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nپايين مىآيد و بعضى از همراهان پالتوى خز خود را مىپوشند ولى من پس از برگشتن از شكار به يك پالتوى نازك قناعت مىكنم چه در اين ارتفاع اگر بيشتر از اين خود را گرم نگاه دارم باعث زحمتم خواهد بود .\r\nغالب اوقات كه به كوه‌هاى اطراف به فاصلهء صدمترى براى شكار مىروم چون به نتيجه‌اى نمىرسم نفس‌زنان برمىگردم . ايرانىها حق دارند كه سواره به شكار مىروند زيرا كه به اين شكل غالبا موفق مىشوند اما براى تقليد از ايشان انسان بايد مثل آن جماعت از طفوليت به تيراندازى بر روى اسب و به حالات مختلف آن آموخته شود .\r\nتيراندازان سوارهء ايرانى به قدرى در اين كار ماهرند كه در حال سوارى اطمينانشان به زدن شكار بيشتر است تا به حال پياده و من يك عده از تيراندازان را ديدم كه تيرشان خطا نمىكرد از آن جمله سعد الدوله است كه شاهى سفيد را در روى هوا با تير زد .\r\nدر راه بين سياه‌پلاس و اردوگاه سابق ما خرابه‌هايى است مركب از چند ديوار خراب و يك سقف و چند پله . به من گفتند كه در اينجا برجى بوده است از آثار قرن هفتم هجرى كه آن را به يادگار اسلام آوردن صدهزار مغول در اينجا ساخته بودند . اين داستان افسانه‌اى بيش نيست آنچه مسلم و تاريخى است اين‌كه ارغون خان مغول در اينجا به جهت خود قصرى ساخته بوده و در همين قصر به تاريخ 694 هجرى پسر و جانشين غازان اسلام آورده است .\r\nاعتماد السلطنه با اين كه سرسرى به كاوش اين خرابه‌ها پرداخت در آنجا مقدارى كاشى زرنگار و دو شمعدان مسى يافت و من هم با اين‌كه زياد نگشتم چند قطعه كاشى شكسته از همان جنس به دست آوردم .\r\n\r\n11 ژوئيه - 23 ذى القعده\r\nامروز از جلگهء لار خارج شديم و پس از دور زدن قلهء دماوند از مغرب به جنوب آن به پلور كه كنار پلوررود واقع است رفتيم .\r\nپلور رودخانه‌اى سيلابى است كه از جنوب غربى متوجه جهت شمال شرقى است و در درهء تنگى جريان دارد و پس از آن كه به رودخانهء ديگرى كه مستقيما از جنوب مىآيد مىپيوندند به رودخانهء لار مىريزد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nآبادى پلور ما بين اين دو رودخانه و قدرى پايين‌تر از ملتقاى آن دو نهر واقع شده . راه ما منحصر بود به كوره راهى كه مهندسين آن پاى گوسفندان بوده‌اند نه دست انسان به همين جهت سه فرسخ راه را در چهار ساعت طى كرديم و در سر راه به چند سياه‌چادر ايلاتى برخورديم . كوه‌ها در همه جا تقريبا به خط مستقيم تا مجراى رودخانه پايين مىآيند و چون فضاى هموار كافى در اين حدود نيست چادرهايى را كه قدرى بزرگ‌تر بودند نتوانستند بزنند و همه كم‌وبيش مجبور شدند كه با تدابير مخصوص و به زحمت زياد جايى براى خود در يكى از پيچ‌وخم‌هايى كه رود پلور درست كرده يا در روى تخته‌سنگ‌هايى كه كمى صاف شده ترتيب دهند و همين كيفيت بر آن باعث آمده بود كه چادرها را هر يك در نقطه‌اى در پشت تخته‌سنگ‌ها بزنند و تمام اردو را نشود يك‌جا ديد .\r\nچادر شاه را نزديك دهانهء رودخانه در ساحل راست آن زده‌اند و جلوى آن پلى است يك چشمه كه راه آمل از روى آن مىگذرد و ميرزا نظام آجودان شاه كه قسمتى از ساخت اين پل كار اوست از اين هنرى كه نموده بر خود مىبالد و تا حدى هم حق دارد زيرا كه ساختن پل در ميان اين كوه‌هاى بىنظم مرتفع و اين دره‌هاى عميق كه به يك طغيان ناگهانى ممكن است دهانهء آن را پر و آن را خطرناك كنند كارى آسان نيست .\r\nاز چادر من كه جزء آخرين چادرهاى بالاى رودخانه است قلهء زيباى دماوند چنان نزديك ديده مىشود كه گويى بلافاصله پشت همين كوه‌هاى زير پاى ما قرار گرفته .\r\nنمىدانم چه قدرت عظيمى اين تودهء جسيم را با كوه‌هاى مرتفع ديگرى كه حكم پايهء آن را دارند چنين استوار داشته و چه حوادث معرفة الارضى به تشكيل آن كمك كرده است ؟\r\nدر دامنه‌هاى جنوبى دماوند برف كمتر وجود دارد و تخته‌سنگ‌هاى سياه آن تا نزديك قله تقريبا همه‌جا عريان است به همين نظر كسانى كه مىخواهند به قلهء آن صعود كنند از همين طريق يعنى از جهت شرقى و از راه رينه عازم آنجا مىشوند و مازندرانىها كه تابستان براى آوردن گوگرد به سمت دهانهء آن مىروند همين راه را اختيار مىكنند و تا جايى كه بخارات گوگردى مانع تنفس مىشود پيش مىروند و از آنجا گوگرد براى مصارف شخصى يا ساختن باروت مىآورند . بخارات قلهء دماوند گاهى به قدرى زياد\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاست كه به شكل ابر دورادور آن را مىگيرد و اين قلهء عظيم را در زير خود مستور و مخفى مىنمايد .\r\nدو روز در اين درهء مخوف تنگ و پرپيچ‌وخم مانديم و از حدت حرارت كه در سايه 30 درجه بود و نداشتن هواى آزاد بسيار در عذاب بوديم و از اينها بدتر به هر طرف كه قدم مىزديم مار جلوى چشم ما نمودار مىگرديد و همين امروز كه 24 ذى القعده است نوكر من يكى از آنها را كه داخل چادر شده بود گرفت .\r\nاين مارها از اين افعىهاى شاخدارى نيست كه من در الجزاير و قره‌طاغ ديده بودم ولى شباهت بين آنها زياد است چه اين مارها هم به همان كوچكى و كوتاهى و تيره‌رنگى هستند و سرشان نيز مانند سر آن افعىها مثلثى شكل است . دست يك نفر قاطرچى و چند رأس از حيوانات را هم همين شب گذشته مار گزيده است .\r\n\r\n13 ژوئيه - 25 ذى القعده\r\nامروز از راه ديگرى كه شمالىتر و قدرى از راه پريروزى بهتر بود به جلگهء لار برگشتيم و در چهل‌چشمه نزديك مصب سياه‌پلاس‌رود تقريبا دو كيلومترى اردوگاه سابق اردو زديم .\r\n\r\n14 ژوئيه - 25 ذى القعده\r\nامروز روز عيد ملى ماست ، ديشب هوا فوق العاده سرد بود و ساعت سه صبح ميزان الحراره نه درجه را نشان مىداد ، همهء ما در زير پوستين كه لبادهء بلندى است از پوست گوسفند و آسترى پشمى دارد خوابيده بوديم . پوستين براى اين قبيل ارتفاعات از لوازم است .\r\nهر كه را مىديديم از سردرد مىناليد و علت آن تنها باد و بىخوابى نبود بلكه نباتات اين حدود كه عطرى تند و زننده دارند اين سردرد را توليد كرده . اثر بوته‌هاى مرزه و هميشه‌بهار از زير فرش چادرها كه به عجله ديشب براى حفظ خود از باد برپا داشتيم نمودار و باعث زحمت است . دورادور ما نباتات مناطق پرآب با برگ‌هاى پهن به قدرى زياد و عطر آنها به اندازه‌اى زننده است كه ما را به عذاب آورده . با وجود اين مصائب باز\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمن فكر خود را متوجه پاريس ساخته و چنين فرض مىكنم كه اين روز عيد را در آنجا سر مىكنيم .\r\n\r\n15 ژوئيه - 26 ذى القعده\r\nسرماى ديشبى تمام روز باقى بود و ما بىآن‌كه پشيمان باشيم اردو را به آبادى مرغزار كه در دو فرسخى و بر سر راه نياوران است انتقال داديم . از چادر كه بيرون آمدم اسبى را در آنجا مرده و افتاده ديدم معلوم شد كه افعىهاى پلور او را زده‌اند ، قاطرچى خودم را كه مار دستش را زده بود ديگر نديدم ، بيچاره چون نمىتوانسته است كه با ما راه بيايد پيش ايلات آن حدود مانده .\r\n\r\n16 ژوئيه - 27 ذى القعده\r\nامروز ساعت پنج صبح حركت كرديم نزديك به ساعت نه به افجه رسيديم . راه ابتدا تا 2550 متر سربالايى بود از دامنهء تندى تا 2000 مترى پايين آمديم ، اين راه با اين‌كه شاه قبلا صد تومان براى تعمير آن داده بود صورت خوبى نداشت .\r\nافجه از جهت خرمى و سبزى نقطهء بسيار قشنگى است و در مدخل دره‌اى كه چند رودخانه از آن مىگذرد و پر از درخت است واقع شده . كوچه‌ها بر اثر آمدن ما پر از جمعيت است و بازارها كه بر سقف آنها تيرهايى انداخته و آنها را با شاخ و برگ پوشانده‌اند حاوى همه قسم جنس و كالاست .\r\nعدهء زيادى از همراهان در خانه‌هاى اهالى منزل گرفتند ، چادرها را هم پراكنده و دور از يكديگر در باغ‌ها يا در مزارع مجاور زدند .\r\n\r\n17 ژوئيه - 28 ذى القعده\r\nپس از چهار ساعت طى طريق به نياوران رسيديم ، در يك ساعتى افجه پلى است كه در اطراف آن مناظر عجيبى ديده مىشود به اين معنى كه آب رودخانه در تخته‌سنگ‌هاى عظيم راهى به عمق دو تا سه متر باز كرده و در طرف دست راست ما در جلوى دهانهء پل آبشارى است به ارتفاع هفت تا هشت متر كه فواره مانند از دهانه‌اى قريب به پنجاه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nسانتىمتر بيرون مىآيد و به وجود آمدن اين دهانه نيز در كوه كار همان آب است .\r\nتقريبا در وسط راه به همان جاده‌اى كه از آنجا به لار رفته بوديم رسيديم . گردنهء قوچك را كه بالا رفتن از آن به مراتب سهل‌تر از پايين آمدن از آن بود پايين آمديم .\r\nبار ديگر در صاحبقرانيه منزل گرفتيم ، ارتفاع اينجا به حد معقول يعنى 1500 متر است و اميدواريم كه گرما زياد اسباب زحمت ما نشود ، به هرحال هرچه باشد از شب‌هاى سرد چهل‌چشمه بدتر نخواهد بود .\r\n\r\n20 ژوئيه - 2 ذى الحجه\r\nاعتماد السلطنه مثل سفر پيش ما به صاحبقرانيه در آبادى ييلاقى خود حسن‌آباد با مادر و تنها زن خود كه شاهزاده‌خانم است « 1 » منزل كرده ، هنوز يك شب بيشتر از برگشتن ما نگذشته بود كه دزدان شب به خانهء او زدند و از راه سوراخى كه از خارج به دودكش بخارى يعنى به قسمتى از ديوار كه ضخامتش از همه‌جا كمتر بود باز كرده بودند مثل كسانى كه وضع خانه را به خوبى بدانند به آنجا وارد شده و سه صندوق پر از اسباب را خالى كرده و محتويات آنها را با لباس‌هايى كه شب بيرون آورده بودند و ساعت و كيف و پول صاحب خانه كه در جيب جليقه‌اش بود همه را برده بودند . اعتماد السلطنه بينوا صبح كه از خواب برخاست حتى يك شلوار نداشت كه به پا كند به همين جهت نتوانست سر ساعت معهود به خدمت شاه برسد .\r\nشاه قراولى را پى او فرستاد و قراول خبر واقعه را آورد و گفت كه اعتماد السلطنه براى شرفيابى منتظر است كه لباس‌هايى را كه از طهران خواسته براى او بياورند .\r\nشاه چون از حالت مضحك مترجم خود مسبوق شد قاه‌قاه خنديد و وقتى كه اعتماد السلطنه به حضور رسيد خود قصه را به تفصيل نقل كرد و خدا را شكر مىكرد كه دزدان فقط مال او را برده و صدمه ديگرى به او نزده‌اند .\r\n\r\n\r\n","description":"","footnote":"\r\n( 1 ) - عادت در اينجا بر اين جارى است كه مرد غير شاهزاده‌اى كه شاهزاده خانمى را به زوجيت بگيرد تا او هست نمىتواند زن ديگر بگيرد .\r\n","page_name":" 172 ","page_number":172},
  {"content":"\r\n\r\n\r\n26 ژوئيه - 8 ذى القعده\r\nحقيقت امر اين است كه صدمه‌اى كه دزدان به خانم اشرف السلطنه زن هوى و هوسى اعتماد السلطنه زده بودند بسيار غم‌انگيز بود زيرا كه دزدان بىانصاف تمام لباس‌هاى فاخر خانم را كه در كار تهيهء پذيرايى انيس الدوله بود برده بودند و خانم از اين جهت بسيار تأثر داشت .\r\nسه چهار روز بود كه در قسمت بين بيرونى و اندرونى حسن‌آباد چادرهاى متعدد زده بودند و صداى هاون‌ها كه ادويه مىكوبيدند به فلك مىرسيد و تمام طاقچه‌هاى عمارات از شيرينىهايى كه تازه پخته بودند و براى سرد شدن روى آنها گذاشته بودند پر بود .\r\nامروز صبح اسباب پذيرايى مهيا بود ، در روى سفره‌هاى درازى كه بر زمين گسترده بود بشقاب‌هايى قرار داشت پر از حلويات گوناگون و ميوه‌هاى مختلف و هندوانه‌هاى كوچك و بزرگ به اشكال متنوع و به مقدار زياد و براى شرب حوضچه‌هايى را پر از آب‌هاى معطر كرده بودند و چندين من يخ در آنجا فراهم بود .\r\nانيس الدوله خيلى زودتر از موقع صرف نهار رسيد و با اين عمل مىخواست بفهماند كه به اين دعوت كمال علاقه را دارد . وى با زنان همراه خود در سه كالسكه نشسته بودند و پنجاه سوار دور كالسكه‌هاى ايشان را داشتند و خواجه‌سرايان سوار اسب در مقابل درهاى كالسكه‌ها مىتاختند و از آنجا منفك نمىشدند . اشرف السلطنه وسايل پذيرايى كامل اين عده حتى سواران را هم تا غروب آفتاب تهيه ديده است .\r\n\r\n27 ژوئيه - 9 ذى الحجه\r\nوزير مختار روسيه دبوتزوف « 1 » كه تازه وارد شده امروز در صاحبقرانيه رسما به حضور شاه بار يافت . از وقتى كه من به ايران آمده‌ام سفارت روس را منشيان آن اداره مىكرده‌اند ، ابتدا دوپوگژيو « 2 » بود كه سال پيش در ماه جمادى الاولى مرد بعد دواشپير « 3 » كه قريب شش ماهى است جاى او را گرفته . اكنون با رسيدن اين وزير مختار هيأت اعضاى سفارت روس تكميل شده يعنى هم وزير مختار دارد هم منشى هم مترجم . دواشپير را در اوايلى كه به شغل سياسى وارد شده بود من در قره‌طاغ شناخته بودم ، در اينجا هم او را\r\n\r\n\r\n","description":"","footnote":"\r\n( 1 ) .  de Butzof \r\n( 2 ) .  de Poggio \r\n( 3 ) .  de Speyer \r\n","page_name":" 173 ","page_number":173},
  {"content":"\r\n\r\nمثل اوايل مردى فعال و در راه خدمت به مملكت خود ساعى ديدم .\r\n\r\n28 ژوئيه - 10 ذى الحجه\r\nتمام اين روزها بعد از ظهر باد و طوفان برمىخيزد و گرما طاقت‌فرساست و شب‌ها در دنبال طوفان شديد باران فراوان مىريزد . همهء ما متأسفيم كه شرفيابى وزير مختار روسيه ما را مجبور كرد كه به اين زودى از جلگهء لار پايين بياييم زيرا كه حالا مىبينيم كه تحمل شب‌هاى سرد آنجا براى ما از گرماى سوزان اينجا آسان‌تر بود .\r\nبا وجود اين گرما بايد امروز براى حضور در مراسم عيد قربان به طهران برويم . عيد قربان را مسلمين به يادگار حضرت ابراهيم مىگيرند و در اين روز هر مسلمان مؤمنى بايد لااقل جوجه‌اى را سر ببرد . سلطان عثمانى به دست خود گوسفندى را در اسلامبول قربانى مىكند ولى در طهران شاهنشاه امر به كشتن شترى مىدهد تا از سلطان عقب نمانده باشد و چون از مباشرت به نحر شتر اكراه دارد هر سال از اين حق شاهانه صرف نظر مىكند و آن را به يك نفر شبيه به خود كه روز عيد لباسى فاخر در بر مىكند و بر اسبى آراسته مىنشيند وامىگذارد . اين مرد به قدرى به شاه شبيه است كه تا مدتى مردم او را به جاى شاه مىگرفتند .\r\nمراسم نحر شتر قربانى در ميدان نگارستان صورت مىگيرد و شاه با لباس تمام رسمى با همراهان در بالاخانه مىنشيند . جمعيت زياد در كنار منازل اطراف يا روى پشت‌بام‌ها براى تماشا مىايستند .\r\nشتر را كه سراپا غرقه در زينت و آرايش است از خيابان ظل السلطان با يك دسته نظامى و شاه يك روزه كه نيزه‌اى در دست دارد وارد ميدان نگارستان مىكند در حالى كه بيچاره شتر قربانى پيش مىآيد و بىخبرانه سر خود را به طرف چپ و راست بر مىگرداند . همين‌كه حيوان به وسط ميدان رسيد جل و جهاز لطيفى را كه بر او انداخته بودند برمىدارند و با يك نيزه حلقوم او را مىشكافند . هنوز حيوان بينوا جان نداده جمعيت با فرياد و تنه‌زدن به يكديگر بر سر او مىريزند و قطعه‌قطعه گوشت او را از دست يكديگر مىربايند .\r\nاين قبيل مراسم چه به عنوان سوگوارى براى ائمه باشد چه به عنوان قربانى منتهى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدرجه تعصب مردم را ظاهر مىكند چه در روز عاشورا عامه آنقدر بر سينه مىزنند كه خون از آنها جارى مىشود و در عيد قربان به اين عنوان كه ثواب دارد گوشت شتر را خام خام مىخورند و بر سر به‌دست‌آوردن قطعه‌اى از آن به سر و مغز يكديگر مىكوبند .\r\n\r\n31 ژوئيه - 13 ذى الحجه\r\nامروز امينه اقدس عازم مشهد است به اين اميد كه بينايى ازدست‌رفتهء خود را از حضرت رضا باز بگيرد . همراه او به قدرى سواره و پياده و قاطر زين كرده هست كه گويى اردويى با او حركت مىكند و مىتوان گفت كه هيچ‌يك از ملكه‌هاى فرانسه هم در عهد سلطنت سلسلهء مرونژى « 1 » با اين جاه و دستگاه حركت نمىكرده .\r\nاين زن خردجثهء جاه‌طلب و عظمت‌جو هر وقت كه فرصتى به دست آرد به اتكاى نفوذى كه در شاه دارد با گستردن بساط تظاهر مقام خصوصى خود را به رخ مردم مىكشد و در اين باب هيچ‌گونه ملاحظه‌اى به كار نمىبندد .\r\nميرزا عبد اللّه خان مستشار وزارت خارجه به استقبال وزير مختار روس به رشت رفته بود بر اثر ابتلا به تبى در آنجا فوت كرد . تب‌هاى گيلان در تابستان خطرناك و بعضى اوقات مثل همين مورد كشنده است .\r\n\r\n6 اوت - 19 ذى الحجه\r\nبار ديگر از نياوران حركت كرديم ولى اين دفعه به قصد شهرستانك بود كه در شش ساعتى ما قرار دارد . در سه ساعت اول با زحمت بسيار از كوه‌ها بالا رفتيم تا به ارتفاع 3400 متر رسيديم . راه عبارت از جاده‌هاى باريكى است در حاشيه كوه‌ها و دنبال ما رشتهء دراز قافلهء زنان اندرون است كه به گردن قاطرها چسبيده و بلندىهاى راه آنها را گاهى از نظر ما مخفى و زمانى پيش چشم ما نمايان مىسازد .\r\nچادرهاى خاكسترىرنگ را روى سنگى تيره‌رنگ زدند و در جلوى هركدام از آنها چترى بود به يك رنگ مخصوص تقريبا به همان اندازه كه زن همراه بود . هر خانمى كه مىخواست قرارگاهش مشخص باشد چترى به يك رنگ خاص اختيار كرده بود به\r\n\r\n\r\n","description":"","footnote":"\r\n( 1 ) .  Merovingiens \r\n","page_name":" 175 ","page_number":175},
  {"content":"\r\n\r\nهمين جهت چادرها و چترها به خوبى از دور ديده مىشد .\r\nاز گردنه كه گذشتيم منظرهء با شكوهى در جلوى ما نمايان شد به اين معنى كه مثل امواج دريايى متلاطم يك عده قله در پيش نظر ما آمد كه در طرف مشرق آنها دماوند با اندام عظيم خود بر همه برترى و سرورى داشت . بعد از اندك مدتى چند كوه را كه مستور از كاكوتى و اسطخودوس بود دور زديم . طرف دست راست ما دره‌هاى عميقى ديده مىشد كه در ته آنها چند آبادى دور افتاده به نظر مىرسيد . بعد از طى سرازيرى تندى به شهرستانك رسيديم .\r\nنزديك به رسيدن به مقصد از دور منظره و محل ييلاقى شاه را ديديم . بيرونى آن عمارتى است مستطيل كه قسمت تحتانى آن در روى بلندى و به سمت جلو ساخته شده و بر روى آن بنايى است يك طبقه و اطراف آن از هر جهت باز است و در قسمت جلو حياطى وسيع و پردرخت دارد كه در وسط آن حوضى مدور قرار گرفته .\r\nاندرونى به سمت حياط محصور و مربعى باز مىشود و نسبت به ما در طرف چپ واقع شده ولى اگر از جلو آن را ببينند در طرف راست بيرونى قرار يافته است .\r\nاز سرچشمهء رودخانه كه چند صد متر بالاتر از عمارت سلطنتى است تمام دره ديده مىشود ، چادرها را در امتداد اين رودخانهء سيلابى برپا داشته‌اند .\r\n\r\n13 اوت - 22 ذى الحجه\r\nشاه مرا با خود به شكار بزكوهى برد . بعد از طى پيچ‌وخم‌ها و تفتيش دامنه‌هاى كوه‌ها به مدد دوربينى قوى بالاخره چهار عدد از آنها را پيدا كرديم كه از ما خيلى دور و در محل مرتفعى به راحت در پناه آفتاب خوابيده بودند .\r\nبه سمت محل شكارها به راه افتاديم و از كوره راه‌هايى گذشتيم كه هرآن بيم افتادن و شكستن گردن ما مىرفت ، حقيقة راه‌هاى بزروى بود كه حتى جاى پا نيز بر آنها نمىماند .\r\nعاقبت به ارتفاع 3200 مترى رسيديم و ديديم كه به علت نزديكى به شكارها ديگر سواره جلو رفتن صلاح نيست و اگر اين دويست متر فاصله را با اسب برويم صداى پاى اسب‌ها ممكن است شكارها را فرار دهد . ناچار نفس‌زنان راه سربالايى را پياده پيش گرفتيم و چون نمىخواستيم زياد هم جلو برويم همين‌كه بالاى تخته‌سنگى كه مشرف بر\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nحيوانات بود و از آنجا مىشد آنها را هدف قرار داد ايستاديم ، شاه ده دوازده تير انداخت و ما هم به تيرباران پرداختيم اما شكارها از تيررس جستند و هنوز هم مىدويدند و ما هم خسته و كوفته شب به منزل برگشتيم و چون برگشتن را اجبارا پياده آمده بوديم خستگى ما از رفتن كه سواره انجام مىشد زيادتر بود .\r\n\r\n14 اوت - 23 ذى الحجه\r\nامروز روز آش‌پزان است ، اين آش مفصل و عجيب و غريب كه از چهل سال قبل تا كنون هر سال شاه پختن آن را دستور مىدهد به يادگار آشى است كه در موقع بروز و با چهل سال پيش شاه آن را در شهر ستانك پخته و با تناول آن به عقيدهء خود از ابتلاى به مرض محفوظ مانده و به همين جهت از آن خاطرهء خوبى در خاطر نگاه داشته است و عقيده دارد كه آن آش را به گردن او حق بزرگ و ثابتى است .\r\nعمليات آش‌پزى از ساعت يازده صبح شروع مىشود ، در زير چادر بزرگى كه در مواقع ديگر آن را براى نمايش تئاتر برپا مىدارند چهارده گوسفند كشته را به دو ميلهء آهنى كه به چنگك‌هاى آهنى ديگر استوار شده آويخته‌اند تا در موقع آنها را قطعه‌قطعه كنند . در روى فرشى سينىهاى پر از ادويه و سبزىهاى خوشبو و دسته‌دسته اسفناج و چغندر و ميوجات مخصوصا بادمجان و كدوى زياد رديف چيده شده .\r\nهمهء اعيان حاضر كه يكى از برادران شاه و صدراعظم رياست آنها را دارند دو زانو مىنشينند و به پوست‌كندن و پاك‌كردن و قطعه‌قطعه‌كردن ميوه‌ها و سبزىها مشغول مىشوند و شاگرد آشپزها با دست‌هاى كثيف و لباس‌هاى غرقه در چربى گوسفندها را با زور تمام پاره‌پاره مىكنند .\r\nاعليحضرت مرا هم دعوت كرد كه در اين آش‌پزان شركت كنم ، من هم اطاعت كردم و در جلوى مقدارى بادنجان نشستم و مشغول شدم كه اين شغل جديد خود را تا آنجا كه مىتوانم به خوبى انجام دهم . در همين موقع مليجك به شاه گفت كه بادنجاهايى كه به دست يك نفر فرنگى پوست كنده شود نجس است و نمىتوان آنها را در آشى كه مسلمان‌ها بايد بخورند ريخت .\r\nشاه امر را به شوخى گذراند و براى آن كه روى عزيز دردانهء خود را به زمين نيندازد\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمرا صدا كرد و به محض اين كه من از جاى خود برخاستم محمد خان پدر مليجك با كارد مخصوص تمام بادنجاهايى را كه من پوست كنده بودم جمع كرد و عمدا آنها را با نوك كارد برمىچيند تا دستش به بادنجاهايى كه دست من به آنها خورده بود نخورد . بعد بادنجاها و سينى و كارد را با خود بيرون برد .\r\nبعد از ختم عمليات مقدماتى گوشت و ميوه و سبزى و علف‌هاى خوشبو و ادويه را داخل هم با دست در ده دوازده ديگ مسى كه در حال غليانند مىريزند و آشى را كه با آن مىتوان يك فوج را سير كرد درست مىكنند .\r\nقريب بيست نفر آشپز مأمور پختن اين آش عجيب‌وغريب هستند و تا غروب زير ديگ‌ها را با كنده‌هاى عظيم روشن نگاه مىدارند .\r\nتا موقعى كه آش پخت وقت ما به تماشاى نمايشى گذشت كه مسخره‌ها با لباس‌هاى مضحك تركى را مورد استهزا قرار داده بودند .\r\nبازيگرى كه خود را ترك كرده بود براى اين كه چاق جلوه كند چند ناز بالش در زير لباس خود گذاشته و آن قدر اين كار را با بىاحتياطى انجام داده بود كه سر يكى از آنها از زير لباس او ديده مىشد . در اين فاصله دو پسر بچه كه لباس دختر در بر كرده بودند به آهنگ شيپور و دايره و دنبك مىرقصيدند . شاه از اين مسخره‌بازى بىلطف بسيار كيف مىكرد و بازيگران هم براى اين كه دوام كيف او را بيشتر كنند هر قدر ممكن مىشد آن را طول مىدادند .\r\nآتش زير ديگ‌ها خاموش و آش پخته شد ، آشپزها از آن در هر نوع ظرفى كه دم دستشان بود مىريختند و پيش‌خدمتان آنها را پيش كسانى كه سعادت تناول اين غذا را كه شاه آش مخصوص خود مىخواند يافته بودند مىبردند .\r\nبا تمام اين احوال هيچ‌وقت هيچ‌كس رغبت تناول آن را نكرده است . براى من هم يك بشقاب آشخورى پر از آن آوردند . اين مسلمان‌هاى ساده‌دل كه اگر من به يك پر سبزى اين آش دست زده بودم آن را نمىخوردند طبيعى مىدانستند كه آشى را كه ايشان پخته‌اند من به اشتهاى تمام ببلعم در صورتى كه اين آش معجون سياه‌رنگى است كه ديدن آن انسان را مشمئز مىكند و به قدرى بوى آن تند و ادويه و فلفل آن زياد است كه اگر كسى در خود جرأت لب زدن به آن را بيابد دهانش آتش مىگيرد .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nخلاصه از اين آش كه منحصرا تفنن شخصى شاه است به احدى خيرى نمىرسد و مال آن اين است كه آن را در رودخانهء شهرستانك بريزند و آب آن را با خود ببرد .\r\n\r\n17 اوت - 1 محرم 1308\r\nامروز روز اول محرم است كه ماه تعزيه‌دارى ايرانيان و اقامهء مراسم سوگوارى براى شهداى كربلاست به همين جهت عدهء كثيرى ملا و سيد با قباهاى بلند و عمامه‌هاى سفيد و سبز و آبى به اردو وارد شده‌اند .\r\nيكى از ايرانيان وطن‌دوست و ظريف به من گفت كه سه روز پيش بازيگرانى را تماشا كرديم كه وظيفهء خود را به خوبى به انجام رساندند حالا نوبت به بازيگران ديگرى رسيده است كه جاى دستهء پيشين را گرفته‌اند . اين دسته را بدون اين كه بخواهم ايهامى به كار برده باشم بايد گربه‌هاى ايران خواند « 1 » زيرا كه ايشان هم مثل گربه در هر خانه‌اى به عزت و خوشى جا دارند ولى در هر جا هم از كثافت‌كارى خوددارى نمىكند .\r\n\r\n24 اوت - 7 محرم\r\nشهرستانك براى ما تمام آن لطفى را كه طالبيم ندارد . درهء شرقى غربى آن با اين كه در ميان دو كوه محصور است و در بعضى نقاط وسعتى پيدا مىكند اما در محلى كه ما اردو زده‌ايم از سه طرف بسته و تنگ و گرفته است به همين جهت اندك بادى كه در امتداد اين دره بوزد همين‌كه به اردوى ما مىرسد عينا مثل اين كه از دهليزى بيايد شدت عجيبى پيدا مىكند و در مقابل وقتى كه هوا حركتى ندارد از بىهوايى انسان نمىتواند نفس بكشد . گرماى اينجا شديد نيست چه ميزان الحراره هيچ وقت در روز از 25 درجه بالاتر نمىرود و شب‌ها هم به 10 درجه مىرسد بلكه به علت انقلابات هوا و باران‌هاى متوالى درجهء حرارت غالبا پايين‌تر نيز مىآيد .\r\nآب رودخانهء شهرستانك كه مشروب ماست از زمين كه مىجوشد مخلوط به گچ و خنكى آن هشت درجه است و تنها امتياز آن همين است . فضل ديگرى كه دارد اين‌كه\r\n\r\n\r\n","description":"","footnote":"\r\n( 1 ) - غرض از اين ايهام جناسى است كه در زبان فرانسه بين دو كلمهء شا -  Chat  به معنى گربه و لفظ « شاه » وجود دارد ( مترجم ) .\r\n","page_name":" 179 ","page_number":179},
  {"content":"\r\n\r\nكثافات اطراف را زايل مىكند و اگر آن نبود همهء ما مسموم مىشديم .\r\nكوه‌هايى كه از همه طرف بر ما مشرف و اطراف ما را محصور كرده و از خلال آنها جز باريكه‌اى از آسمان چيز ديگرى نمودار نيست همه آهكىاند و در چند جا بر اثر حركات معرفة الارضى يك طبقه از احجار به شكلى برجسته نمايان شده چنان كه گويى سقفى بر اثر فشار ديوارها شكاف برداشته است .\r\nارتفاع اين كوه‌ها به قدرى است كه هر وقت من به قصد شكار بر آنها بالا مىروم به مرتفعات مهمى مىرسم باز سبزه‌هايى را كه اتفاقا بر قلل جبال وجود دارد و از پايين مىديدم باز به همان وضع سابق مشاهده مىكنم و مثل اين است كه چيزى از كوه را بالا نيامده‌ام .\r\nدر اردوى ما كه ارتفاع آن از 2500 متر هم كمتر است بلندى زمين و كمى هواى آزاد همهء ما را دچار زحمت كرده است . شاه غالبا گرفتار سردرد است و ديگران نيز كم‌وبيش همين‌حال را دارند ، همه بىحال و از اقدام به كارى كه قدرى استقامت لازم داشته باشد عاجزند بوميان هم هيچ‌كارى را با حرارت و پشت‌كار انجام نمىدهند تا آنجا كه سه روز طول كشيد تا ده تن از ايشان زمينى را جهت زدن يك چادر بزرگ آن هم به زحمت هموار كردند .\r\nامروز امين السلطان عقب من فرستاد و بعد از آن كه به خدمت او رفتم حكم نشان شير و خورشيد را كه در طهران داده شده بود به من داد اما بايد بگويم كه اين لطف صدر اعظم اعليحضرت هرچه بود به آن اندازه كه ديروز اعطاى نشان « لژيون دونور » به توسط وزير مختار فرانسه در من توليد مسرت كرد مرا مسرور ننمود .\r\n\r\n26 اوت - 9 محرم\r\nطوفان و باران پىدرپى فرا مىرسيد اما طوفان امروزى از همه مهيب‌تر و بالا دست همه محسوب بود .\r\nنزديك به يك ساعت بعد از ظهر رعد شروع به غرش كرد و باريكه‌اى از آسمان كه بالاى سر ما قرار داشت ميدان جولان قطعات عظيمى از ابرهاى سياه شد ، كمى بعد سيل باران كه دو ساعت طول كشيد سرازير گرديد و همهء ما را خيس كرد . از اين باران از\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدره‌هاى كثيرى كه در دورادور ما واقع است سيلاب‌هاى خروشانى كه گاهى پيدا و گاهى در پشت تخته‌سنگ‌ها و زير طبقات زمين ناپديد مىشدند و دوباره در نزديكى ما قوىتر و مهيب‌تر نمايان مىگرديدند به وجود آمد .\r\nدر موقعى كه همه خيال مىكردند كه طوفان پايان يافته غرش‌هاى مهيب ديگرى از آسمان به گوش‌ها رسيد ، باران دوباره گرفت و تگرگ مثل آن كه طبلى را به صدا درآورند سقف چادرهاى ما را به نوا در آورد ، صداى خفيفى از دور شنيده شد ولى طولى نكشيد كه شدت و نزديك شدن آن به ما مورد توجه قرار گرفت . باران و تگرگ ايستاد و وقتى كه من از چادر خود بيرون آمدم حيرت‌زده ديدم كه بهمنى از سنگ به طرف من پيش مىآيد . بهمن در چهل مترى چادر من سرازير شد و چندين چادر از چادرهاى مستخدمين را زير گرفت ، مهترها فقط فرصت اين را پيدا كردند كه پابند اسب‌ها را ببرند ، با وجود اين يكى از اسب‌ها در زير آوار ماند و به زحمت فراوان آن را از آنجا بيرون كشيدند ، اين بلاى تازه همين‌كه به رودخانه در بيست مترى چادر من رسيد متوقف شد .\r\nجاى بسى مسرت است كه اين تخته‌سنگ‌هاى عظيم در فرود آمدن به يكديگر مىخورند و سيلاب‌هايى كه آنها را مىآورند تا حدى جلوى آنها را مىگيرند و الا اگر به همان سرعتى كه سرازير مىشوند پايين بيايند بلاى بزرگى براى اردو خواهند بود .\r\nخرمنى كه از همين‌نوع بهمن‌ها در ساحل چپ رودخانه درست شده دو متر ارتفاع و ده متر عرض دارد .\r\nساعت شش وقتى كه اين انقلابات تمام و بار ديگر كوه‌ها تا قله نمايان شد ديديم كه دامنهء آنها از تگرگ سفيد است و چنين به‌نظر مىرسيد كه وسط زمستان باشد به خصوص كه درجه هوا هم به نه رسيده بود .\r\n\r\n28 اوت - 11 محرم\r\nبر اثر بدى هوا و سرما مجبور شديم شهرستانك را ترك كنيم و همه از اين پيش آمد راضى بوديم . از همان راهى كه آمده بوديم برگشتيم و بعد از دو روز هنوز بعضى از دره‌ها پر از تگرگ بود . پس از گذشتن از نياوران جنب صاحبقرانيه به سلطنت‌آباد آمديم و در آنجا رحل اقامت انداختيم .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nشاه و اهل حرم در عماراتى كه مخصوص به هر يك بود مستقر شدند . در داخل حصار منزل كوچكى است با باغى كه باغبان‌باشى در آنجا ساكن است . اعتماد السلطنه در منزل باغبان مقيم شد و من چادرهاى خود را در وسط باغ زدم . صدر اعظم عمارت مهيايى دارد نزديك در ورودى قصر ، چادرهاى همراهان درجهء دوم و سوم را در اطراف برپا داشته‌اند .\r\nظاهرا شاه هم از آمدن از شهرستانك شاكى نباشد زيراكه در آنجا نتوانسته بود زياد به شكار برود نه سوارى و هواخورى كند چرا كه بر اثر بدى هوا او كه عمر خود را به طى كوه و دره گذرانده مجبور شده بود كه روزها را به صرف غذا و گذراندن چند ساعت در چادر نهارخورى كه در سرچشمهء رود شهرستانك زده بودند به شام برساند . غير از آن دفعه كه من با او به شكار رفتم شاه فقط يك مرتبهء ديگر به شكار رفته بود ولى اين بار از دفعهء پيش كامياب‌تر برگشته و دو بزكوهى زده بود .\r\n\r\n6 سپتامبر - 21 محرم\r\nاز وقتى كه به اينجا رسيديم روزى نيست كه طوفانى نباشد ، اين حال و حدت آفتاب طاقت ما را طاق كرده ، هر وقت اينجا باران مىبارد قلل كوه‌ها را تگرگ سفيد مىكند . اگر چه درجهء حرارت از 25 بيشتر نيست ليكن طوفان هوا را كه قابل تحمل است پيوسته خراب مىكند و سرماى شب در زير چادر موذى است .\r\n\r\n8 سپتامبر - 23 محرم\r\nطوفان تمام شده و آفتاب بر حدت خود افزوده است به طورى كه ميزان الحراره در سايه 30 درجه را نشان مىدهد اما شب‌ها باز خنك بلكه سرد است .\r\nشاه كه به شكار آهو به پايين دوشان‌تپه رفته بود دست خالى برگشت چه در اين فصل به علت خشكى جلگه‌ها حيوانات شكارى مثل مردم طهران به كوه‌ها پناه برده‌اند ، من هم كه دو دفعه با سگ خود در پى شكار رفتم به همين حال برگشتم .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\n15 سپتامبر - 30 محرم\r\nقصر سلطنت‌آباد و ضمايم آن بزرگ‌ترين عمارات ييلاقى شاه در خارج طهران و از چند عمارت كه در باغ وسيع پرآبى ساخته شده مركب است .\r\nبعد از گذشتن از در ورودى و عبور از خيابان پردرختى به بناى وسيعى مىرسيم كه قسمت مركزى قصر محسوب مىشود و قسمت كم‌ارتفاع‌ترى از پهلو آن را به يك برج يا عمارت مربع شكلى متصل مىنمايد . صدر اعظم هر وقت مىخواهد راحت كند و از شر مردم مزاحم فارغ شود به اين عمارت پناه مىجويد .\r\nعمارت مزبور مشتمل است بر آبدارخانه و آشپزخانه و در طرف ديگر آن حوضى بزرگ و بعد از آن عمارت بيرونى است و در سمت دست راست برج ساعت سلطنت‌آباد قرار دارد كه از ميان درختان سر به افق كشيده .\r\nعمارت اندرونى در ته باغ قدرى در طرف چپ بيرونى است و در نزديكى آن ساختمانى است كه شاه آن را « موزهء تاريخ طبيعى » مىخواند . اين موزه فقط از عكس حيوانات درست شده و تمام ديوارهاى آن را از همين عكس‌ها پر كرده‌اند .\r\nعمارت بيرونى دو طبقه است و طبقهء دوم آن سرسرايى دارد و در وسط آن تالار بزرگى است كه در نوع خود بىمانند به شمار مىآيد .\r\nديوارهاى اين تالار را با سنگ‌هاى مرمرى كه روى آن نقش گل و بوته كنده‌اند مزين كرده‌اند و در وسط آن حوضى است كه فوارهء باريكى باران‌ريزى از آب بر آن مىافشاند و هوا را خنك‌تر مىكند و پنجره‌ها كه شيشه‌هاى الوان دارند حدت تابش نور را كمتر مىنمايند .\r\nدورادور اين تالار دو طبقه اتاق است ، شاه معمولا در طبقهء پايين در تالارى روبه شمال مىنشيند ولى كمتر موقعى غير از موقع صرف نهار در اطاق مىماند زيرا كه اگر به شكار نرود بيشتر اوقات او به قدم زدن در خيابان‌هاى سايه‌دار باغ مىگذرد و در هر ساعتى از اين عمل لذت مىبرد ، من هم تا بتوانم از گردش در اين باغ كه منزلم چسبيده به آن است و درى به آن دارد كه كليدش پيش خودم هست تمتع مىبرم .\r\nبرج ساعت به تقليد يكى از آتشكده‌ها ساخته شده و بىشباهت به برج مرموز مانى « 1 »\r\n\r\n\r\n","description":"","footnote":"\r\n( 1 ) .  Magne \r\n","page_name":" 183 ","page_number":183},
  {"content":"\r\n\r\nدر شهر نيم « 1 » نيست .\r\nاين برج مركب از چند طبقه است كه همه دور يك محور مركزى دور مىزنند با اين تفاوت كه هر طبقه از طبقهء پايين‌تر كوچكتر مىشود و در دور آنها پلكانى است كه به وسيلهء آن به يك مهتابى كه ساعت در آن جاست مىتوان راه يافت . ديروز موقعى كه من مشغول طراحى اين برج بودم شاه مرا ديد و پيش من آمد و بعد از آن‌كه تصوير را با اصل برج تطبيق كرد و با انگشت درختان سمت چپ باغ را به من نشان داد گفت كه اين برج كه اين اندازه سياه نيست ، بعد براى اين كه هنر خود را در نقاشى به رخ من بكشد مداد را از من گرفت و با چند خطى كه به عجله در روى تصوير كشيد سايهء درختان را سياه‌تر كرد تا قسمتى از برج را كه بر آن روشنايى تافته بود در روى كاغذ روشن‌تر جلوه دهد . من هم اين دستكارى اعليحضرت را محترم شمرده و به همان حال باقى گذاشتم .\r\nبناى اندرون نيز خالى از اهميت نيست و خوابگاهى جهت شاه دارد كه در جلوى آن واقع شده و در مرتبهء اول آن تالار بسيار باشكوهى است . عمارت اهل حرم در طرف ديگر در دورادور حياط قرار دارند و از اين حيث بين آنها و بين اطاق‌هاى ساير ساختمان‌ها تفاوتى ديده نمىشود .\r\n\r\n2 سپتامبر - 5 صفر\r\nامروز اهل حرم مهمانى بزرگى دارند و همهء دوستان خود را كه دسته‌دسته از راه مىرسند دعوت كرده‌اند . فردا روز تولد ناصر الدين شاه است . اهل اندرون شب را جشن مىگيرند تا فردا براى استفاده از مراسم جشن آزاد باشند . امشب در جلوى قصر توپ انداختند و آتش‌بازى كردند ، هنوز شب نشده بود كه اين كار شروع و فشفشه‌ها به سمت آسمان پرتاب گرديد .\r\nامشب ساعت هشت نايب السلطنه در كامرانيه يك صد و ده نفر را به شام مفصلى دعوت كرده قصر و باغ‌ها را چنان روشن نموده‌اند كه گويى روز است و به اين ترتيب نمايش عجيبى به آن داده‌اند . نايب السلطنه عزيز السلطان سوگلى شاه را دعوت كرد . وى در سر ميز شام در سمت دست چپ امين السلطان بين صدر اعظم و وزير مختار امريكا\r\n\r\n\r\n","description":"","footnote":"\r\n( 1 ) .  Nimes \r\n","page_name":" 184 ","page_number":184},
  {"content":"\r\n\r\nنشست . بعد از صرف شام آتش‌بازى كه در اين قبيل مهمانىها از ضروريات شده است برپا شد ، مراسم آن و دير آوردن شام اين لطف را داشت كه شب ما را به وضعى كه كسل نشويم و در اين مملكت راه ديگرى براى گذراندن آن نيست برگذار كرد .\r\n\r\n25 سپتامبر - 10 صفر\r\nاز سلطنت آباد به گلندوك رفتيم ، گلندوك بر كنار جاجرود واقع است و در اين محل پل دايرى است كه از آنجا به لار مىروند و ما سال گذشته از همين نقطه برگشتيم .\r\nدرهء رودخانه در اينجا عريض و هواى آن آزاد است و براى محل اردو جاى خوبى است به شرط آن‌كه از قسمت‌هاى خشك دره كه تعفنات آن موجب زحمت است دور تر باشيم اما شاه به اين مسأله اهميتى نداده و خود در كنار رودخانه در ميان درخت‌ها چادر زده است .\r\nمن چادر خود را در دويست مترى ساحل رودخانه قبل از رسيدن به پل در سرزمينى به ارتفاع 180 متر و در پاى كوه زدم . چون منزل من از ساير چادرها دور تر و نزديك به جاده است بل سگم از آنجا دور نمىشود و به فطانت مخصوص به قراولى مىپردازد .\r\nوقتى كه من عازم خدمت مىشوم دم چادر سرپا مىايستد و با چشم رفتن مرا مواظبت مىكند ، همين‌كه از نظر او غائب شدم به محل خود برمىگردد و بيدار مىخوابد ، در مراجعت به محض اين‌كه مرا مىبيند به جلوى من مىدود و مثل اين‌كه گم‌كردهء خود را باز يافته باشد به نوازش و اظهار مهربانى فراوان مىپردازد ، از همه چيز گذشته بل مهربان است و ارباب خود را دوست مىدارد . من از چادر خود مدخل درهء افجه را كه در ميان كوه‌هاى پردره و تيزه‌دار قرار گرفته مىبينم و راه لتيان را كه در طرف راست يعنى شرق آن واقع شده مشاهده مىنمايد .\r\n\r\n2 اكتبر - 17 صفر\r\nبعد از آن‌كه يك شب در قصر عشرت‌آباد كه نزديكترين قصور شاه به طهران و در بيرون دروازهء شميران واقع است توقف كرديم به شهر برگشتيم .\r\nتشريفاتى كه براى برگشتن اعليحضرت به پايتخت معمول داشتند بيشتر از تشريفاتى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبود كه در موقع حركت مجرى شد چه در زمان حركت اين كار به عجله و در بىنظمى انجام گرفت و هر دسته جدا حتى بعضى اشخاص تنها با اسب يا كالسكه به جاى آن كه به دربار بيايند مستقيما عازم ييلاق شدند و عزيمت دسته‌جمعى صورت نگرفت در صورتى كه در برگشتن برعكس بود .\r\nشاه با كالسكه‌اى كه به شش اسب عالى دم‌قرمز و كاكل‌به‌سر بسته‌اند به سمت پايتخت عازم شد و سه مهتر يدك‌كش كه لباس چسب پوشيده‌اند به محض حركت اسبان كالسكه به پاى آنها مىتازند ، شاطرها با عصاهاى مخصوص دو طرف كالسكه را دارند و پيشاپيش ايشان سواران كشيك در حركتند و ما هم سوار اسب در عقب آنها مىتازيم .\r\nبه اين وضع از جلوى پارك وسيع امين الدوله كه گردوخاك درختان آن را سياه كرده گذشتيم و به خيابان شميران وارد شديم سپس از مقابل نگارستان و عمارت ظل السلطان و از ميدان توپخانه عبور كرده از طرف خيابان ناصريه به ارك رسيديم و سفرهاى تابستانى امسال و دورهء چادر نشينى ما به انتها رسيد .\r\nمنول ما در پايين ارك خانه‌اى است كه سابقا ضميمهء اندرون فتحعليشاه بوسه و در آن در خيابان جبه خانه باز مىشود و از راه حياط تكيهء دولت به گلستان راه دارد هم‌منزل من شاهزاده محمد ميرزا كاشف است و با هم جمع خوشى داريم .\r\n\r\n12 مه 1891 - 3 شوال\r\nامسال مرحلهء اول توقف ما عشرت‌آباد است . قصر آن چندان مهم نيست و باغ‌هاى آن هم كم‌وسعت‌تر از باغ‌هاى ييلاقى ديگر است به علاوه به علت نزديكى به طهران هواى آن نيز چندان با هواى طهران تفاوت ندارد تا انسان خود را در اينجا راحت‌تر بيايد مخصوصا باران‌هاى دائمى توليد زحمت ديگرى كرده .\r\nدر هر طرف در ورودى چند اطاق ساخته شده ، در طرف دست راست آبدارخانه و اطاق دفتر و در طرف چپ در انتهاى باغ مربع‌شكلى بيرونى است از نوع بيرونىهاى خيلى معمولى . اندرون كه در قسمت آخر قصر واقع است وضعى خاص دارد و عمارت خوابگاه آن به صورت يك برج واقعى است داراى سه مرتبه روى يك طبقه زيرزمين و هر قدر عمارات اهل حرم كوتاه و كوچك است خوابگاه بلند و بزرگ مىنمايد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nعمارات اهل حرم خانه‌هاى كوچك مجزايى است كه آنها را در رديف هم و به يك شكل دور حوض ساخته‌اند و منظرهء هر يك از آنها از دور بىشباهت به قبر نيست . ديوار بلندى بر آنها مشرف است و يك رديف درخت تبريزى آنها را از نظر اشخاص نامحرم مستور مىدارد .\r\nقصر قاجار عمارتى است مربع‌شكل كه در هر گوشهء آن برجى ساخته شده و مدخل آن به طرف باغ و حياط داخلى است و از بالاخانهء چند طبقهء آن منظرهء زيبايى از طهران نمودار است . عمارت آن‌كه به سبك ايرانى زينت شده اختصاص عمده‌اى ندارد و شاه هم ديگر براى اقامت به آنجا نمىرود .\r\n\r\n16 مه - 7 شوال\r\nباران پيوسته فرو مىريزد ، ما هم به طهران برگشتيم تا در موقع مساعدتر يعنى وقتى كه هوا بهتر شود باز به بيابان‌گردى برگرديم .\r\nاين ايام تمام ايران به علت امتياز دخانيات كه به يك شركت انگليسى داده شده و محل آن در باغ ايلخانى « 1 » در مقابل سفارت عثمانى و آلمان قرار دارد جوش‌وخروش غريبى برپاست و در همه‌جا مردم به اعتراض بر آن برخاسته‌اند ، در شيراز كار به غوغا كشيده و چند نفر مجروح شده‌اند و در همين طهران هم نارضامندى علنى است و هر روز كاغذهاى تهديدآميز حتى به اندرون نيز مىرسد و گفتگوهايى از توطئه بر ضدجان شاه در ميان هست و مادهء كهن مذهب بابى مستعد انفجار شده و زبان بدخواهان نيز به كار افتاده است . مثلا چند روزى است كه امين السلطان به چشم درد خفيفى مبتلى گرديده و من به معالجهء او مشغولم ، مردم در خارج چنين شهرت داده‌اند كه شاه او را كور كرده .\r\nاحوال بر اين منوال است و هيچ‌كس نمىداند كه چه خواهد شد . همين‌قدر مسلم است كه صورت خوشى نخواهد داشت ، شاه نگران و امين السلطان مضطرب است و اشخاصى را كه من معمولا ملاقات مىكنم به آينده اميدى ندارند .\r\nوزير جنگ نايب السلطنه مأمور شده است كه تمام درهايى را كه به قصر سلطنتى راه\r\n\r\n\r\n","description":"","footnote":"\r\n( 1 ) - عمارت خزانه‌دارى حاليه در خيابان فردوسى كه ابتدا منزل محمود خان كلانتر طهران بود و در همان جا هم قرة العين معروف را كشتند . ( مترجم )\r\n","page_name":" 187 ","page_number":187},
  {"content":"\r\n\r\nدارد به جز چهار در كه حفظ آنها سهل است بگيرد حتى از توقيف بعضى اشخاص كه بالاخره شاه به آن رضا داده صحبت در ميان است . اعتماد السلطنه كه طيبعة رشادت زيادى ندارد و وجدانا نيز به خود اطمينان قلب ندارد همين‌كه شنيده است كه ميرزا فروغى منشى ادارهء او را توقيف كرده‌اند از ترس در اندرون در اطاق خواجه‌سرايان بست نشسته و 48 ساعت در آنجا بوده تا اين‌كه شاه او را به حضور خواسته و او را امر كرده است كه از بست خارج شود . از تمام اين كيفيات بوى بدى براى آينده استشمام مىشود .\r\n\r\n19 مه - 10 شوال\r\nامروز روز جلسهء ساليانه انجمن « آليانس فرانسه » بود و من بار ديگر به رياست آن انتخاب شدم .\r\nخطر بزرگى از بيخ گوش اين انجمن بيچاره گذشت به اين معنى كه در ميان اين همه سروصداى توطئه رييس نظميه هم از حال نگرانى شاه استفاده كرده در گزارشى مخصوص انجمن ما را در رديف انجمن‌هاى سرى و فراموشخانه به قلم آورده و مثل مجالس بابيه آن را خطرناك معرفى نموده بود .\r\nاما ما به آسانى به شاه فهمانديم كه آليانس فرانسه جمعيتى است كه نه در مسائل سياسى مداخله مىكند نه در امور مذهبى بلكه اساسى است كه همه ممالك عالم آن را پذيرفته و برهم‌زدن آن براى او كه دوست مملكت فرانسه است خوشايند نخواهد بود .\r\nبعد از اين توضيحات كه شاه با كمال حسن‌نيت آنها را پذيرفت نه اين كه آن را بر هم نزد بلكه آن را تحت رياست عاليهء خود گرفت و فرمانى داد كه در هر يك از مدارس دولتى تالارى را به اختيار انجمن آليانس فرانسه بگذارند .\r\nبه اين ترتيب در اين موقع مشكل كه تحريك شاه به آزار و اذيت اشكالى چندان نداشت عشق حقيقى اعليحضرت به مملكت فرانسه بر سوء نيت بدخواهان غلبه كرد و نگذاشت كه او از رأى ايشان تبعيت كند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\n12 ژوئن - 4 ذى القعده\r\nامروز از طهران حركت كرديم ليكن اوضاع و احوال بسيار بد است ، خدا كند كه در غيبت ما بار ديگر آرامش برقرار گردد .\r\nباز به صاحبقرانيه آمديم ولى جمعيت امسال ما قدرى بيشتر از پارسال است و علت آن وقايع جارى طهران است ، بعضى اشخاص از ترس به ما پيوسته و بعضى ديگر براى آن كه جان‌نثارى خود را در مواقع سخت به شاه بنمايانند با ما حركت كرده‌اند .\r\nامسال من چادرهاى خود را زير چادرهاى صدر اعظم يعنى نزديك ديوارهاى قصر در قسمت شرقى باغ در سرزمين خشك و سنگلاخ زده‌ام و از آنجا افق بىپايان را مىبينم به طورى كه رستم باد و سلطنت‌آباد و باروت‌سازى و ضرابخانه و قصر قاجار و عشرت‌آباد و طهران و در آنجا مسجد سپهسالار و طاق تكيهء دولت و صحراى اطراف را تا پاى كوه تحت نظر دارم ، در طرف چپ من دوشان‌تپه و دخمهءگرها پيداست ، اين دخمه در روى تپه‌اى كه در مشرق مزار حضرت عبد العظيم به انتها مىرسد قرار دارد و در مجاورت شهر رى همان راگس توراة كه وطن طبيب شهير ابو بكر محمد بن زكرياست واقع شده .\r\nمزار حضرت عبد العظيم كه در دو فرسخى جنوب شهر طهران قرار يافته قصبهء كوچكى است و راه‌آهنى كه تنها راه‌آهن ايران محسوب مىشود آن را به طهران متصل مىكند و هر روز جمعه جمع كثيرى زن و مرد و بچه را از پايتخت به آنجا مىبرد تا روز خود را در اطراف گنبد طلاى مرقد حضرت عبد العظيم بن امام موسى كاظم بگذرانند .\r\nاعليحضرت هم غالبا در همين روز براى زيارت به آن مكان مقدس كه همه وقت مزار عدهء فراوانى از مردم بوده و جهت مقصرين عمده حكم بست را دارد مىرود .\r\nبه فاصلهء كمى از اين مزار يعنى در محل چشمه‌على نقش برجسته‌اى است بر سنگ شبيه به نقاشى عمارت نگارستان كه در آن فتحعلى شاه بر تخت نشسته و پسران او كه در بلندى ريش با پدر همچشمى مىكنند در دو طرف تخت او ايستاده‌اند .\r\nاز رى كه بين مزار شاهزاده عبد العظيم و كوه‌هاى شرقى آن واقع شده امروز جز مقدار زيادى خرابه چيزى باقى نمانده فقط دو برج از آن برجاست كه يكى را به تازگى ناصر الدين شاه تعمير كرده و از ديگرى كه كوچكتر است قريب به نصف آن خرابه شده\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدر صورتى كه رى مدت‌ها پايتخت ايران بوده و زمانى پرجمعيت‌ترين و آبادترين بلاد آسيا به شمار مىآمد و در قرن ششم هجرى نزديك به يك مليون سكنه داشته تا آن كه به دست چنگيز خان زيروزبر گرديده است .\r\nبرجى كه تعمير شده از آجر پخته است ، از طرف خارج ديواره‌هاى آن چند تركى است و از پايين تا بالا به شكل شكاف‌هايى مستقيم و زاويه‌دار در آن تعبيه نموده‌اند كه به چهار لبهء مطبق ختم مىشود و آن چهار لبه كه نمايش زيبايى دارد بر فرق بنا حكم تاجى را پيدا كرده .\r\nهر مختصر كاوشى كه در اين خرابه‌ها به عمل آيد منجر به كشف يكى از آثار قديمى قابل استفاده مىشود .\r\nمن چندين ظرف گلين صيقلى شده و يك عده كاشىهاى لعابى هشت‌گوش سالم دارم كه از همين كاوش‌ها به دست آمده است اما چون هر كس مىتواند آزادانه در آن خرابه‌ها كاوش كند اين كار به ميل و دلخواه و بدون رعايت روش علمى صورت مىگيرد .\r\nقدرى به سمت مشرق در دامنهء شمالى كوهى كه خرابه‌هاى رى در دامنهء جنوبى آن قرار گرفته دخمه‌اى است كه ديوارهاى سفيد آن از دور از ميان سياهى افق به خوبى نمايان است .\r\nدر بالاى اين دخمه كه سر آن باز و مواجه با هواى آزاد است گبرها مرده‌هاى خود را مىگذراند تا در برابر آفتاب موميايى شود يا آن كه مرغان طعمه‌خوار كه هميشه در اطراف آن در پروازند آنها را بخورند و بنا به دستور زردشت از لاشه‌هاى آنها آب كه عنصر مقدسى است آلوده نگردد .\r\nاز جماعت گبران آتش‌پرست امروز در ايران عدهء زيادى باقى نمانده چه اين عده از هشت هزار نفر متجاوز نيست .\r\nرييس آخرى ايشان مانكجى كه مقارن همين زمان در محل اقامت خود در طهران فوت كرده در محل التقاى دو خيابان ايلخانى و ظهير الدوله كه از محلات نوشهر است مسكن داشت .\r\nزردشتىها عموما مردمى آرام طبع‌اند و مهارتشان در باغبانى پيش همه محرز است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\n20 ژوئن - 13 ذى القعده\r\nتقريبا هر روز طوفان به پا مىشود و باران مىبارد چون معمولا بر كوه‌هاى اطراف برف مىبارد يا تگرك فرو مىريزد . هر وقت در اينجا باران ببارد درجهء حرارت به نحو محسوسى پايين مىآيد و شب‌ها مخصوصا سرد مىشود .\r\nاخبارى كه از طهران مىرسد بهتر از آنها كه در آنجا مىشنيديم نيست . مشكل دخانيات با بدى حاصل امسال دست‌به‌يكى كرده و بر هيجان مردم افزوده است .\r\nمىگويند كه در يزد مردم شورش نموده و چند تن بابى را كشته‌اند ، راست يا دروغ اين اخبار حالت اطرافيان شاه را كه دستخوش نگرانى است اگر بدتر نكند بهتر نمىكند به طورى كه همه مهر خاموشى بر لب زده و از ترس اين كه مبادا به همدستى با ناراضيان متهم شوند صحبتى نمىكنند . دور امين السلطان را از هر طرف دارند و اشخاصى مثل مشير الدوله و اعتماد السلطنه و كسانى كه من يا ايشان را هيچ نمىبينم يا كمتر مىبينم دائما با او در ملاقاتند .\r\n\r\n23 ژوئن - 16 ذى القعده\r\nشاه كه از گردش سلطنت‌آباد برمىگشت در حين عبور به چادر من آمد و گفت « عجب تنها نشسته‌ايد ؟ » و اعليحضرت در اين بيان محق بود زيرا كه در اطراف من چيزى جز قلوه سنگ ديده نمىشد . نوكرهاى من دو روز زحمت كشيده بودند تا سنگ‌هاى داخل چادر را از آنجا خارج كرده بودند اما تنها همين يك گرفتارى نبود چه به محض فرا رسيدن شب رتيلاهاى درشتى كه هر يك از جهت جثه به موشى مىمانند از هر طرف به جولان مشغول مىشوند و به راهنمايى نور چراغ از همه جهت به سمت من مىدوند و من پاهاى خود را براى آن كه از شر آنها محفوظ بماند از زمين بلند مىكنم و به بند صندلى تكيه مىدهم . با اين كه هر شب عدهء زيادى از آنها را مىكشم باز شب ديگر مىبينم كه در عدهء آنها نقصانى راه نيافته .\r\nشاه به من گفت كه « صندلى زيادى در اينجا جمع كرده‌ايد » . من در اين خصوص جوابى نداشتم زيرا كه سه صندلى تاشو سفرى اين گونه قابل توجه ملاطفت‌انگيز يا كنايه‌آميز نبود . اين سه صندلى كه جاى زيادى را نمىگيرد براى من كافى است ، البته\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبراى يك تن ايرانى كه نه با صندلى سروكار دارند نه با ميز سه صندلى زياد بلكه زائد است . صندلى را ايرانىها فقط از راه تهنن براى پذيرايى اروپاييان يا براى آن كه آشنا بودن خود را به آداب فرنگى برسانند به كار مىبرند .\r\n\r\n24 ژوئن - 17 ذى القعده\r\nامروز اعتماد السلطنه شام مفصلى به افتخار امين السلطنه داد زيرا كه با او آشتى كرده ولى تصور نمىكنم كه اين آشتى پر از روى صدق و صفا صورت گرفته باشد . من هم در جزء دعوت شدگان بودم .\r\nدر اين قبيل شام‌ها كه مدعوين فقط در چشم‌هاى يكديگر نگاه مىكنند و در صحبت كمال احتياط را به خرج مىدهند مثل حالى كه امشب بين دو دشمن ديروزى ديديم چندان لطفى ندارد و ليكن چيزى كه باعث اعجاب من شده بود مهارت مشير الدوله در صحبت و تملق‌گويى او به امين السلطان و وضع طبيعى مخصوصى بود كه او در اين ملاقات به خود مىداد . من تا اين ايام چنين حالى نديده بودم و در اين بحث به خوبى دريافتم كه ايرانى تا چه حد آب زيركاه و محيل و متملق است و تا چه اندازه در زندگى با بىحيايى قدم برمىدارد .\r\nبعد از شام بساط انواع بازى گسترده شد و مدعوين بعد از آن كه غذاى مختصر ديگرى صرف كردند در حدود ساعت پنج صبح به منازل خود برگشتند .\r\nدر اوايل بهار شاه تصميم گرفته بود كه پاييز سفرى به شيراز برود حتى به امين الملك وزير ماليه دستور تهيهء مخارج اين سفر نيز داده شده بود ولى اين اوقات شنيده مىشود كه شاه از اين سفر صرف‌نظر كرده و به خيال شكار تصميم به رفتن به بعضى از نواحى مازندران دارد .\r\nبعضى مىگويند كه علت اين تغيير تصميم ترسى است كه شاه از مردم ناراضى شيراز دارد و بعضى ديگر بر اين عقيده‌اند كه لئامت شاه در خرج و فكر مخارج گزافى كه چنين سفرى خواه‌ناخواه پيش خواهد آورد او را از تعقيب خيال سابق خود باز داشته . شايد هم علت اصلى اين باشد كه چون حاصل امسال خوب نشده و مردم در قحطاند شاه نخواسته است كه با حركت خود اين حال سخت را سخت‌تر كند . اگر اين باشد بايد شاه\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nرا به اين حسن نظر تبريك گفت اما جلوى تهمت و بدزبانى را كه باب شده نمىتوان گرفت حتى درباريان كه معمولا مردمى خود دارند و در نهفتن حقايق مهارتشان كمتر از استادى ايشان در تلقين زهر تملق نيست همين حال را دارند و حال اين جماعت وخامت اوضاع را مىرساند .\r\n\r\n25 ژوئن - 18 ذى القعده\r\nامروز بعد از ظهر عزيز السلطان يكى از پسران جوان شاه را به شكار دعوت كرده است . مليجك يا بهتر بگوييم پدرش از هيچ چيز ملاحظه ندارند . وجود اين بچه كثيف خودرأى در دربار گذشته از اين كه چيزى بر شأن شاه نمىافزايد باعث سرشكستگى او نيز شده و همه اين كار را تقبيح مىكنند . به نظر من محبتى كه اعليحضرت به اين بچه حيوان چشم دريده دارد به كلى غير طبيعى است در صورتى كه انسان از ديدن اطفال نازنين خود شاه حظ مىبرد و تعجب مىكند كه او چرا آن همه محبت را از اطفال خود برمىگيرد و به اين عزيزدردانهء بىجهت متوجه مىسازد .\r\n\r\n27 ژوئن - 20 ذى القعده\r\nامروز خدا به اعليحضرت پسر جديدى مرحمت كرده . مادر اين طفل نوزاد برادرزادهء خانمى است كه سال قبل من او را عمل كردم ، زنى است جوان و دختركى هفت ساله از شاه دارد .\r\nاگر چه از اين قبيل نوزادها گاه‌به‌گاه در اندرون قدم به عرصهء وجود مىگذارند ولى ناصر الدين شاه اگر هم از اينها بيشتر زن داشت باز نمىتوانست به جد خود فتحعلى شاه كه از جهت كثرت اولاد شهرتى عالمگير دارد برسد .\r\n\r\n30 ژوئن - 23 ذى القعده\r\nاين ايام مشكل تازه‌اى بر مشكلات سابق افزوده شده است به اين معنى كه كاتى گرين‌فيلد « 1 » دختر جوان 17 ساله را به تازگى يكى از رؤساى كرد به اسيرى گرفته و به ميان\r\n\r\n\r\n","description":"","footnote":"\r\n( 1 ) .  Katty Greenfield \r\n","page_name":" 193 ","page_number":193},
  {"content":"\r\n\r\nايل خود برده است .\r\nاين زن دختر يكى از قنسول‌هاى سابق انگليس است كه پدر او در ايران مرده و املاكى از خود گذاشته كه به زن او رسيده است و يكى از علل تعرض آن خان كرد هم به او همين ثروت و املاك بوده .\r\nكاتى از ترس آن كه به او زياد آزار نرسانند قبول اسلام كرده اما سفارت انگليس بنابر شكايت مادر او در اين باب به شاه مراجعه نموده و بر خلاف ميل اعليحضرت برگرداندن دختر را خواستار شده و شاه هم دستور داده است كه خان‌كرد دختر را پس بدهد و اگر اطاعت نكند به زور او را از وى بگيرند و در اين باب تحقيقات كنند تا قضبه مطابق قانون و عدالت فيصله يابد .\r\n\r\n4 ژوئيه - 27 ذى القعده\r\nشاه اسب ديگرى به من مرحمت كرده تا در سفرها در ركاب باشم و در راه‌ها از او جدا نشوم .\r\nپر واضح است كه اين ايام خاطر شاه از بابت اخبارى كه از بلاد مختلفه مىرسد و حكايت از اغتشاش مىكند سخت نگران است .\r\n\r\n7 ژوئيه - 30 ذى القعده\r\nامروز به نيم فرسخى يعنى به لشكرك كه در دره‌اى تنگ و كنار رودخانه واقع است رفتيم . يكصد و پنجاه زن اندرون كه امينه اقدس نابينا هم در ميان ايشان است و سعى بسيار دارد كه در هيچ نقطه جاى خود را خالى نگذارد با ما همراهند . اين زن كه همه وقت مىكوشيد كه از ديگران ممتاز باشد در اين سفر هم تنها با سروصداى مخصوص مسافرت مىكند و با اين كه تمام زن‌هاى اندرون حتى انيس الدوله بر اسب سوارند او با كلفت‌هاى خود با پنج كالسكه و پنجاه سوار جلودار و يك شاطر كه در مقابل در كالسكهء او مىدويد راه مىپيمايد اما تمام اين كوكبه و جاه و جلال فقط براى طى دو كيلومتر بيشتر نيست .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\n8 ژوئيه - 1 ذى الحجه\r\nامروز سه فرسخ راه رفتيم و قسمت اول راه ما همان راهى بود كه سال قبل پيموده بوديم اما نه براى رفتن به لواسان بلكه از وسط راه به طرف راست يعنى مشرق پيچيديم و در چهار باغ كه نقطهء زيبايى است و مزارع آن در كنار نهرى پشت سر هم قرار گرفته اردو زديم .\r\n\r\n9 ژوئيه - 2 ذى الحجه\r\nسال گذشته مستقيما از لواسان به لار رفتيم ، امسال بعد از آن كه سه ساعت تمام راه‌هاى خطرناكى را طى كرديم در فيل زمين كه انتهاى دره‌اى است و تپه‌هاى سيصد چهار صد مترى بر آن مشرفند فرود آمديم .\r\nهيچ نقطه زمين هموارى كه بتوان بر روى آن چادرى را هر قدر هم كوچك باشد زد به دست نمىآيد ناچار چادر شاه و اهل حرم را در بالاى تپه‌اى زده و ساير چادرها را هم در بستر رودخانه‌اى كه تقريبا خشك است برپا داشته .\r\n\r\n10 ژوئيه - 3 ذى الحجه\r\nپس از يك ساعت سربالايى به جلگهء لار سرازير شديم و بعد از يك ساعت ديگر طى طريق در حالى كه قلهء دماوند هميشه جلوى چشم ما بود به سياه‌پلاس كه اردوگاه دوم سال قبل ما بود رسيديم .\r\nجلگه و تپه‌هاى اطراف به علت باران‌هاى متوالى كه تا همين ايام دوام داشت از سال گذشته سبزتر و خرم‌تر است .\r\n\r\n12 ژوئيه - 5 ذى الحجه\r\nبعد از طوفان تگرگى آمد كه همه جا را در جامهء سفيد گرفت . در اين سرما دو تن از افراد ايل را عروسى مىكردند و حجلهء ايشان را كه نبايد در اين هوا چندان گرم باشد ترتيب داده بودند . اين حجله از چند گليم كه تركان به آن دورويه مىگويند و آنها را بر چهار تير نهاده و از آنها چادرى درست كرده‌اند ترتيب داده شده .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاين چهارچوب را به توسط طناب‌هايى كه يك سر آنها به انتهاى چوب‌ها بسته و سر ديگر آنها را زير تخته‌سنگ‌هاى بزرگى گذاشته‌اند قايم كرده‌اند .\r\nيك تخته قالى معمولى در كف چادر گسترده است و عروس را اقوام او در همين حجلهء سردستى نشانده و انتظار مقدم داماد را دارند . آداب عروسى و عمل زناشويى نيز در همين مكان صورت خواهد گرفت .\r\n\r\n13 ژوئيه - 6 ذى الحجه\r\nباران و طوفان كه دنبالهء آن تقريبا هيچ وقت قطع نمىشود چادرهاى ما را غير قابل سكونت و زندگى ما را مشكل كرده است . زمين همه جا گل و مرطوب است ، حال چادرهاى شاهى كه آنها را بر لب رودخانه زده‌اند از حال چادرهاى ما بهتر نيست و من حيقيقة نمىدانم اين يك صد و اندى زن را كه در بيست چادر مقيمند و تا روز حركت از آنها بيرون نمىآيند چگونه نگاهدارى مىكنند و به ايشان چه مىگذرد ، واقعا براى اين كه با اين وضع بسازند بايستى مدت‌ها مشق اين كار فوق العاده را كرده باشند .\r\nشاه شخصا هميشه در حركت است و هر يك از ما لااقل اين مسرت را داريم كه به تبعيت از او چه در شكار چه در گردش كم و بيش مجبوريم و همين حركت تا حدى ما را از ناملايمات ماندن در زير چادر خلاص مىكند .\r\nهر قدر باران زياد است شكار كمتر به دست مىآيد ، با اين حال و با اين كه هوا به هيچ وجه براى شكار مساعد نيست در عقب آن مىرويم . شاه در تفحص بز و قوچ كوهى است ولى من به همان بلدرچين‌هايى كه در زير علف‌هاى بلند ته دره پنهانند قناعت مىورزم .\r\nشاه و صدراعظم امروز صبح دچار لرز مختصرى شده بودند ، من فرصت را غنيمت شمرده پيشنهاد كردم كه جاى اردو را عوض كنند . پيشنهاد من پذيرفته شد و چادرها را به نقطه‌اى بلندتر كه صد متر تا اين محل فاصله داشت و زمين آن خشك‌تر و شيب آن براى جريان آب باران بيشتر بود انتقال دادند .\r\n\r\n17 ژوئيه - 10 ذى الحجه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nامروز روز عيد قربان است ، به علت كثافات گوسفندهاى قربانى شده و رطوبت هوا ناچار سياه‌پلاس را ترك گفتيم و به نيم فرسخى يعنى يرخان لرخان كه در منتهاى سياه‌پلاس رود و لار رود واقع است تغيير محل داديم .\r\nدر اينجا باد شديد و سردى از جانب مشرق مىوزد . در اين فصل مثل سال گذشته شب‌ها سرد و حرارت روز در ساعت 8 صبح 14 درجه است و حتى در گرم‌ترين ساعات نيز از 22 درجه تجاوز نمىكند .\r\n\r\n20 ژوئيه - 13 ذى الحجه\r\nامروز در حضور ما دو سان مخصوص صورت گرفت . به امر اعليحضرت قريب هزار الى هزار و دويست ماديانى را كه تمام مدت تابستان آزادانه در مراتع اطراف دماوند چرا مىكنند به حضور او آوردند . اين عده ماديان را مستحفظين آنها در ساحل چپ رود لار كه بر ساحل آن بوديم به وضع نامنظمى از جلوى ما گذراندند . در ميان آنها ماديان‌هايى زيبا ديده مىشد هم از نژاد عرب و هم از نسل‌هاى خالص خراسان .\r\nامين السلطان از طرفى ديگر شتران و استران بارخانهء شاهى را از سان خود گذراند و اين كار به توسط صاحب جمع برادر كوچك او صورت گرفت ، شترها به نظر چندان قوى به نظر نمىآمدند و چنين مىنمود كه به علت جوانى قدرت كارى را كه از آنها مىخواهند ندارند و به همين جهت غالبا در طى راه به رها كردن بعضى از آنها مجبور مىشديم .\r\n\r\n20 ژوئيه - 14 ذى الحجه\r\nامروز به منتهى اليه جلگهء لار آمديم و در پاى تپهء مرتفعى كه مشرف به جادهء افجه است اردو زديم .\r\nخبر رسيد كه سوارانى كه به ساوجبلاغ فرستاده شده بودند بالاخره خانم كاتى گرينفيلد را از دست خان گرفته و به محل مطمئنى انتقال داده‌اند كه از راه عدليه به كار او رسيدگى شود . انگليسىها از اين بابت خوشحالند و شاه هم البته از اين كه يك نگرانى از نگرانىهاى او كاسته شده خوشوقت است .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\n22 ژوئيه - 15 ذى الحجه\r\nمثل سال گذشته از افجه گذشتيم و شب را در گلندوك اما در خود آبادى قريب به يك فرسخ بالاتر از پل گذرانديم . هنوز حاصل‌ها را برنداشته بودند و درست نمىدانستيم كه چادرها را كجا بزنيم تا از شر گرمايى كه در اين تنگه‌ها حكمفرماست آسوده باشيم .\r\n\r\n23 ژوئيه - 16 ذى الحجه\r\nدر امتداد ساحل راست جاجرود در درهء تنگى كه در ميان كوه‌هاى بلند باز شده و رگه‌هاى معدن آهن در آنها نمايان است حركت كرديم . غرش آب در اين قسمت به علت نشيب تند رودخانه و تخته‌سنگ‌هايى كه در راه سير آن افتاده فوق العاده زياد است . به غير از يك سربالايى تند بقيهء راه براى سوار چندان بد نيست .\r\nدامنه‌هاى كوه‌ها همه‌جا تقريبا خشك است فقط دو آبادى خرم كه در طى طريق ديده شده خاطر ما را طراوتى تازه بخشيد . اين دو آبادى كه يكى در طرف راست ديگرى در سمت چپ راه واقع است در زير درختان چنار و تبريزى و بيد و سنجد و اشجار بلند ديگر پوشيده شده . اوشان كه ما به آنجا فرود آمديم نيز همين حال را دارد و باغ‌هاى خرم آن در دو سمت رودخانه چشم را روشنايى ديگرى مىدهد .\r\n\r\n24 ژوئيه - 17 ذى الحجه\r\nساعت ده شب مراسم آتش‌بازى به عمل آمد . اين ساعت براى ايرانىها كه سر شب مىخوابند و گاهى براى اين كار منتظر غروب آفتاب نمىشوند ساعتى بسيار ناباب بود و علت اين‌كه در چنين ساعت ديرى آتش‌بازى شد آن بود كه قاطر حامل لوازم اين عمل همين ساعت رسيده بود .\r\nافروخته شدن آتش در اين ساعت و سروصداى آن اسب‌ها را به زحمت انداخت و عينا همان‌طور كه در جلفا اتفاق افتاده بود طناب‌ها را پاره كردند و ميخ طويله‌ها را كندند و بدون آن‌كه به چادرهاى ما توجه داشته باشند به اين طرف و آن طرف گريختند . اين كيفيت طبعا پيش چشم شيعيان مرتضى على كه فردا روز برگزيده شدن او به خلافت يعنى عيد غدير است به هيچ‌وجه مهم به شمار نمىرود .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n25 ژوئيه - 18 ذى الحجه\r\nبراى رفتن به شهرستانك درهء جاجرود را تا قريب به سرچشمهء آن بالا رفتيم ، اين قسمت از راه خالى از لطف نبود چه درختان كهن گردو همه‌جا ما را در زير سايه‌هاى خود داشتند .\r\nدر اين طرف‌ها آب دايمى است به همين جهت فاصلهء آبادىها از يكديگر كم است چنان‌كه از اينجا تا رسيدن به درهء رودخانه پنج عدد از آنها را در سر راه ديديم . اين كه فاصلهء آبادىها را كم گفتم به اصطلاح خود ايرانىهاست چه معمولا در اين مملكت فرسخ‌ها بايد رفت تا به يك آبادى رسيد .\r\nبعد از چهار ساعت راهپيمايى و گذشتن از يك سربالايى طولانى و پايين آمدن از دامنهء تندى به آبادى شهرستانك رسيديم و يكى دو هزار مترى قصر سلطنتى اقامت اختيار نموديم .\r\nشاه كه زياد ميل به ماندن در اينجا ندارد و مىخواهد به نقاط شمالىتر برود دستور داده است كه چادر او را نزديك آبادى زده‌اند . هنوز نرسيده چادر قرمز او و چادرهاى سفيد اندرون را در همان نقطه برپا ديديم .\r\nهنوز در هيچ‌جا به برداشت محصول شروع نكرده‌اند و مردم كه انتظار آمدن ما را به قاعدهء معمول در اواخر تابستان داشتند و مىتوانستند در اين فاصله محصولاتى را كه به بار آمده باشد درو كنند از اين رسيدن نابه‌هنگام ما در تعجب افتادند به همين علت به عجله به درو پرداختند ولى تا اين كار به انجام برسد قسمتى از محصول آن بيچاره‌ها زير دست و پا رفت .\r\nزن‌ها با چوب و چماق تا حدى كه بتوانند فراشان و دواب دولتى را از دور مزارع خود مىرانند و عينا مثل كسانى كه جن ديده باشند فرياد مىكشند ، اين عمل تا موقعى مفيد بود كه چهارپايان و قاطرهاى بارخانه نرسيده بودند ، همين كه اين ستوران رسيدند ديگر به هيچ‌وجه جلوگيرى از آنها ميسر نشد و آنچه از مزارع درو نكرده مانده بود نابود گرديد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\n26 ژوئيه - 19 ذى الحجه\r\nامشب در حدود ساعت سه امينه اقدس دچار حمله شد . شيخ الاطبا و فخر الاطبا طبيبان مخصوص او بر بالين او چمباتمه زده به انداختن دانه‌هاى تسبيح خود مشغول بودند .\r\nواقعا اين زن نابينا ديوانه است كه با اين حال خواسته است اسب‌سوار با ما در اين سفر كوهستانى مشكل كه در هر قدم پاى اسب به سنگى مىخورد و مشرف به سقوط مىشود همراهى كند اما چه ميتوان كرد ؟ اين زن حتى هنوز به نابينايى خود اقرار ندارد و چون اين راه‌ها را از قديم خوب مىشناخته همهء مناظر آن را براى اطرافيان خود وصف مىكند عينا مثل اين كه همه‌جا را مىبيند .\r\nارادهء قوى و عجيب او بر همهء موانع غالب مىآيد ، با اين كه كور است و بيم آن مىرود كه فالج نيز شود باز بعيد نيست كه بقيهء راه را با تخت روان با ما بيايد .\r\n\r\n27 ژوئيه - 28 ذى الحجه\r\nامروز اهالى شهرستانك با عملهء شاه كه مىخواهند جلو مردم را براى دواب خود بگيرند به نزاع برخاستند . اين مردم دهاتى واقعا بدبختند چه علاوه بر آن‌كه محصول ساليانهء آنها تقريبا به كلى در زير چادرها نابود شده يا دواب اردو آنها را خورده‌اند باز آنچه را هم كه در خانه ذخيره كرده‌اند از آنها مىخواهند و در اين صورت معلوم نيست كه اين بينوايان چگونه خواهند توانست زنده بمانند . فى الواقع بايد كارد به استخوانشان رسيده باشد كه با وجود صبر و تحمل ذاتى و ترس از قدرت حكومت قيام كرده و با نوكران دولت دست به گريبان شده‌اند .\r\n\r\n30 ژوئيه - 23 ذى الحجه\r\nبا اين‌كه مىترسيدم كه به واسطهء كسالت امينه اقدس نتوانيم به سفر خود ادامه دهيم امروز امر رسيد كه حركت كنيم و امينه اقدس تحت معالجه و سرپرستى شيخ الاطبا در عمارت سلطنتى شهرستانك بماند تا شاه از شكار كلاردشت برگردد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\n31 ژوئيه - 24 ذى الحجه\r\nامروز به طرف مازندران حركت كرديم و شاه به من وعده داد كه مرا به شكار قرقاول ببرد .\r\nدرهء عميق و سنگستانى و تماشايى رودخانهء شهرستانك را تا دو فرسخ يعنى تا محل لورا كه در آنجا اين دو رودخانه به هم مىرسند و رود كرج را درست مىكنند طى كرديم و از اينجا به بعد امتداد ساحل چپ لورا كه رودخانه‌اى زيبا و سريع السير و گاهى نيز سيلابى است پيش گرفتيم . آب اين رودخانه صاف و مايل به سبز تيره است و مىگويند كه در آن ماهى قزل‌آلا زياد ديده مىشود .\r\nاين دره تقريبا در همه‌جا تنگ و در دو طرف آن كوه‌هاى عظيم است . از اين كوه‌ها تخته‌سنگ‌هاى بزرگى به طرف رودخانه فرود آمده و عظمت بعضى از آنها به قدرى است كه در پاره‌اى نقاط راه را هم تا حدى بسته و بستر رودخانه را پر كرده‌اند . با تمام احوال اين جاده جادهء بالنسبه خوبى است .\r\nپس از سه ساعت و نيم طى طريق به گچه‌سر رسيديم . علت اين كه اين محل را به اين نام خوانده‌اند ورقه‌هاى گچى است كه از دور به خوبى بر بالاى كوه‌هاى اطراف ديده مىشود .\r\nچادر شاه را در دو كيلومتر جلوتر از چادرهاى ديگر زده بودند . من در آن طرف رودخانه محل زيبايى را ديدم و دستور دادم كه چادرهاى مرا در آنجا بزنند . از پل يك چشمه كه در جهت طول شكافى داشت گذشتم و به آن طرف رودخانه رفتم . باد شمالى به شدت مىوزيد .\r\n\r\n1 اوت - 25 ذى الحجه\r\nپس از آن‌كه از سربالايى تندى بالا آمديم به نقطه‌اى رسيديم كه رودخانه‌هاى شمالى و جنوبى از آنجا سرچشمه مىگيرند ، آنها كه پشت سر ما به جهت جنوب مىروند متوجه اراضى مرتفع جنوبند و آنها كه در جلوى ما به شمال متوجهند به سمت بحر خزر جريان دارند .\r\nدر اينجا ما درست و حسابى در ميان ابرها هستيم و ارتفاع زير پاى ما 2800 متر\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاست ، مه غليظى ما را فرا گرفته و شبنم سفيدى لباس‌هاى ما را مستور كرده .\r\nدر زير پاى ما مازندران و جنگل‌هاى عظيم آن كه گاهى گوشه‌اى از آنها از خلال ابر و مه ديده مىشود قرار دارد . بعد از آن‌كه با زحمت زياد در ظرف يك ساعت از دامنه پايين آمديم به كندوان رسيديم . اين نقطه در درهء تنگى واقع است و در آنجا هيچ محل مناسبى براى زدن چادرها نمىتوان به دست آورد به‌خصوص كه مه دايمى اجازه چشم باز كردن به كسى نمىدهد و گاهى هم اين مه به بارانى ريز و سرد مبدل مىگردد .\r\n\r\n2 اوت - 26 ذى الحجه\r\nاگر اين مه و ابر كه از بحر خزر برمىخيزد دست از سر ما برندارد نمىدانم چگونه شكار كردن براى ما ميسر خواهد شد . با وجود اين اصول جلو مىرفتيم و گاهى مىشد كه در جلوى خود اسب را از شتر تميز نمىداديم .\r\nاگر چه راه خوشبختانه خوب و سر به راست بود ولى چون خاك زمين رس است و بر اثر باريدن چسبنده و لغزنده شده شترها با پاى گوشت‌آلود و قدم‌هاى نااستوار خود دقيقه‌به‌دقيقه بر زمين مىخورند و راه عبور ما را سد مىكنند و گاهى هم به ته دره مىغلتند و در اين صورت راه ما باز مىشود فقط چيزى كه به گوش مىرسد صداى مهيب جسمى است كه به ته دره مىرود و هر چه را بر سر راه خود مىيابد با خود مىبرد .\r\nبيش از دو ساعت اين راه سخت را با همين كيفيات طى كرديم و چون ساعت يازده نزديك شد مه شروع به زايل شدن نمود و راه دره‌هاى جلو را پيش گرفت ، چون مه رفت و به او به سلامت گفتيم توانستيم بعضى از مناظر اطراف را ببينيم و بفهميم كه كوه‌هاى اطراف كه در موقع حركت خشك و بىعلف بود حاليه پوشيده از درختانى كهن و مخصوصا غان است .\r\nمحل اردوى ما در سياه‌بيشه كه به ارتفاعى است قريب به 2000 متر منظره‌اى بديع دارد چه چادرهاى ما را بر تپه‌اى كه پايهء آن در دره‌هاى عميق است و در طرف ديگر آن كوه‌هاى مرتفع مستور از جنگل با قله‌هاى آهكى بسيار زيبا ديده مىشود زده‌اند و از اينجا چشم‌انداز ما لطفى به خصوص دارد اما افسوس كه باران كه از بعد از ظهر سركرده كيف ما را به هم زده است و من دلم به حال كسانى مىسوزد كه هنوز به زدن چادرهاى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nخود موفق نشده‌اند اما نه به جاى زنان حرم كه در يك دستهء صد نفرى از عقب ما مىرسند و بايد در حدود ساعت 3 وارد شوند . وقتى كه رسيدند چون لباس‌هاى پنبه‌اى پرباد و آهار كرده در بر داشتند چنان آب در چين‌هاى آنها جمع شده بود كه مثل ناودان از آنها باران مىريخت .\r\n\r\n3 اوت - 27 ذى الحجه\r\nشب گذشته تا صبح باران از آسمان فرو مىريخت . امروز هم از صبح تا شب مه غليظى بود كه مثل باران همه‌جا را تر مىكرد . هواى بيرون بد است ولى داخل چادرها هم با وجود چهارده درجه حرارت از آن بهتر نيست و شكايت همه از سرما بلند است .\r\nظاهرا اين قبيل هواى مه‌آلود در اين فصل در اين نقاط هميشگى است و اگر هم نباشد گرم است و اين حال تا رسيدن سن باقى است .\r\nدر اينجا نه براى خوراك ما چيزى به دست مىآمد نه براى اسبان . اين حيوانات بيچاره تا آنجا كه طناب‌هاى گردن آنها اجازه مىداد هر چه را در اطراف خود يافته‌اند جويده‌اند حتى ريشهء درختانى را هم كه بيشتر به اميد رسيدن جو روزانه زير پا لگدكوب كرده بودند از ميان برده‌اند .\r\nدر اين ميان چند فشفشه در هوا تركيد ، معلوم شد كه مليجك تفنن مىكند و مىخواهد ببيند كه فشفشه در ميان مه چه اثرى دارد ضمنا هم به ديگران رسيدن خود را به سياه بيشه بفهماند .\r\n\r\n4 اوت - 28 ذى الحجه\r\nامروز هم آسمان به همان طرز سابق باقى بود يا مه غليظ بود يا باران ، شاه با اين كه معمولا از سماجت خود دست برنمىدارد از رفتن به كلاردشت منصرف گرديد و فرمان برگشت داد و حسرت شكار قرقاول‌هاى وحشى كلاردشت به دل من ماند .\r\nاما اين مراجعت بدون تفتيش و تفحص صورت نگرفت زيرا كه شاه قبلا از همه طرف اطلاعاتى در اين باب به دست آورد و راهدارانى را نيز به سمت جادهء كلاردشت فرستاد و بعد از آن‌كه همه به اتفاق گفتند كه راه قابل عبور نيست و شاه دانست كه شترها در راه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمانده و عده‌اى از آنها تلف شده‌اند و از قاطرها نيز دسته‌اى مجروح شده و براى برگرداندن باروبنه به شهرستانك بايد دوبار آنها را برد و آورد تصميم به مراجعت گرفت ، واقعا معلوم نيست كه اگر به جلوتر رفته بوديم چه بر سر ما مىآمد ؟\r\nاين وضع ناگوار بر آن باعث آمد كه قاطرها را كم و زياد و جابه‌جا كنند و در نتيجه از چهارده قاطر كه من در اختيار داشتم هفت رأس آن را از من گرفتند ، ناچار آنچه را كه ضرورىتر بود بار كردم و با اسب‌هاى سوارى و سلطان على در ساعت شش صبح به راه افتادم و بقيهء اثاثه را تحت نظر عزة اللّه مهترم در شهرستانك باقى گذاشتم .\r\nدر بين راه باروبنه است كه به اين طرف و آن طرف ريخته . اين جمله يا بار قاطرهايى است كه افتاده و زخمى شده‌اند يا بار شترهايى كه در بين راه جان سپرده‌اند و نعش آنها در حين عبور ديده مىشود . من بيست نعش از اين حيوانات ديدم و اين البته غير از شترانى است كه به ته دره‌ها غلطيده و ديدن جسد آنها ممكن نيست .\r\nراه در برگشتن بدتر از مواقع رفتن شده است به همين جهت احتمال خطر برگشتن كمتر از رفتن نيست . اگر حوادث منحصر به همان تلف شدن حيوانات بود باز وحشت زيادى نداشت ولى چون در اردوگاه پيش سه نفر از تب موذى مرده‌اند اضطراب همگى را فرا گرفته .\r\nهمين كه به بالاى اولين بلندى راه رسيديم ديديم كه مه اگر چه به كلى رفع نشده و آسمان هنوز ابر است ولى از ما دور مىشود . در اين افق گرفته اشيا به رنگ تيرهء تندى مىنمايند مخصوصا سبزى درختان و رنگ بنفش تخته‌سنگ‌هاى لوح كه از زمين سر بيرون آورده‌اند نظر را به وضعى خاص جلب مىكنند . جنگل‌هاى بىپايان و كوه‌هاى جسيم كه همه از حد تناسب عادى بيرونند به اين قسمت جلال و حشمت بديعى بخشيده و دره‌ها به عمقى است كه از ديدن آنها انسان دچار دوار مىگردد و سيلاب‌هايى كه چشم نمىتواند آنها را ببيند از مرتفعات با غرش مهيبى به درون دره‌ها فرومىآيند ولى همين كه پنجاه متر پايين‌تر برويد و كوه را دور بزنيد ديگر هيچ صدايى به گوش شما نمىرسد و آن سيلاب‌ها را به صورت آب زيبايى مشاهده مىكنيد كه با كمال آرامى در بسترى از سنگ گچ كه از كثرت استعمال مثل مرمر صاف شده جريان دارند . چند قدم پايين‌تر به صورت آبشارهايى كف‌آلود به اراضى دوردست‌تر مىريزند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nعين اين منظره را ما در نزديكى پلى كه بين دو كوه به وضع غريبى درست كرده‌اند و از محل اردوى ذى الحجهء ما چندان فاصله ندارد ديديم . اين محل يكى از سرچشمه‌هاى رودخانهء لوراست .\r\nوقتى كه به گچه‌سر رسيدم ديدم كه فراش‌ها به افراشتن چادر سلطنتى مشغولند ، معلوم شد كه شاه شب را در اينجا به سر خواهد برد ، چون من مىترسيدم كه چادرهايم امروز نرسد و به امشبم در اينجا دست ندهد پس از اندك توقفى كه براى استراحت و خوراك اسب‌ها كافى بود به سمت شهرستانك حركت كرديم تا اقلا مجبور نشوم كه بين راه در زير آسمان بىبالاپوش و حفاظ بخوابم .\r\nدر مراجعت به خيلى چيزها كه در رفتن از ديدن آنها محروم مانده بوديم برخوردم از جمله كوه‌هايى ديدم كه بر اثر نفوذ آب از آنها نيزه‌هايى سرخ‌فام و بلند شبيه به برج‌هاى ناقوس كليسا درست شده بود و منظرهء آنها بىشباهت به خرابه‌هاى عماراتى كه به سبك ( گوتيك ) ساخته مىشود نبود .\r\nكمى قبل از ملتقاى دو رود شهرستانك و لورا سيلابى جارى است كه به لورا مىريزد و بسترى از سنگ دارد كه عمق آن بر 200 متر بالغ مىشود .\r\nرود كرج از جهت عرض و امتداد در حقيقت دنبالهء همان رود لوراست و همان رودخانه است كه اسمش عوض مىشود در صورتى كه حال رود شهرستانك چنين نيست ، مجرايش تنگ‌تر و امتداد آن شرقى غربى است و عمودا وارد كرج مىشود .\r\nملتقاى اين دو نهر 1850 متر ارتفاع دارد .\r\nبالاخره آرام‌آرام به پاى اسبان در حدود ساعت شش شب به شهرستانك رسيدم چهار ساعت از سياه چشمه تا گچه‌سر و چهار ساعت از گچه‌سر تا شهرستانك طول كشيده بود . امينه اقدس در اندرون قصر سلطنتى منزل كرده و اعضاى او در زير چادرهايى كه كنار رودخانه زده‌اند يكى از ايشان يعنى ناظم خلوت به محض اين كه مرا ديد از چادر خود بيرون آمد و از من احوال اعليحضرت را كه خيال مىكرد در كلاردشت است پرسيد و وقتى كه من گفتم كه اردو فردا به اينجا برخواهد گشت بسيار تعجب كرد .\r\nناظم خلوت كه مردى خوش‌طينت است و به من لطفى دارد مرا به چادر خود دعوت كرد و من به ميل تمام ميهمان‌نوازى او را پذيرفتم .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\n5 اوت - 29 ذى الحجه\r\nشاه كه پس از صرف نهار از گچه‌سر حركت كرده بود شب به اينجا رسيد چقدر خوب كردم كه در گچه‌سر نماندم زيرا كه بعد معلوم شد كه چادرهاى من نرسيده بوده .\r\nقسمت اول جاده كه بر اثر مه و باران خيس و زير پاى اين همه اسب و قاطر كه دوبار از آنجا گذشته بودند لگدكوب شده بود به قدرى خراب بود كه قاطران بارخانه يك فرسخ نرفته مهتران را مجبور به توقف مىكردند . امروز هفت قاطر من با اين‌كه نيم ساعت از ساير قاطرها زودتر رسيدند شب به شهرستانك وارد شدند . بايد فردا صبح آنها را به سياه‌چشمه برگرداند تا اثاثه‌اى كه پيش عزة الله است بياورند .\r\n\r\n6 اوت - 30 ذى الحجه\r\nچادر تكيه را نزديك در خروجى قصر سلطنتى زدند زيرا كه محرم فرا مىرسد و بايد ده روز تمام مراسم تعزيه‌دارى آل عبا را برپا داشت . آخوند و سيد يعنى همان « گربه‌هاى » سال گذشته از هر طرف مىرسند و جا مىگيرند . محال است كه اين جماعت چنين فرصت پرغنيمتى را از دست بدهند ، اين است كه بىباروبنه و زاد و راحله فقط با يك اسب وارد مىشوند . اين جماعت پيش خود چنين تصور مىكنند كه حمل اين همه بار سنگينى چه لازم مگر نه اين است كه هر كس از تهيهء بساط زندگى اين طايفه سر بپيچد مسلمان نيست ؟ شاه كه به اقامهء مراسم تعزيه‌دارى علاقهء خاصى دارد براى آن‌كه بتواند چادر تكيه را در موقع معين در شهرستانك برپا كند از سياه‌چشمه تصميم به مراجعت گرفت تا تعزيه‌دارى بىحضور او صورت نگرفته باشد .\r\n\r\n8 اوت - 2 محرم 1309\r\nامروز ساعت نه شب بقيهء اثاثه من با قسمت ديگرى از باروبنه‌ها رسيد ، قاطرها و چهارپاداران از شدت خستگى به حالتى هستند كه دل انسان به حالشان مىسوزد . شترها را از راه برگرداندند ، اين حيوانات بيچاره از همه بيشتر صدمه ديده و قريب سى عدد از آنها هم در سياه‌چشمه جان سپرده‌اند .\r\nدر گچه‌سر چادر و اثاثهء شاه را بر آنها بار كرند و با چادرها آنها را مستقيما به\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nسلطنت‌آباد فرستادند و چون در اينجا هم توقفى نكردند معلوم مىشود كه شاه از فكر شكار قرقاول منصرف شده و من از اين باب متأسف شدم زيرا كه دلم مىخواست كه اين قسم شكار را هم ببينم .\r\n\r\n10 اوت - 4 محرم\r\nكاتى گرينفيلد به برگشتن نزد مادر خود راضى نشد ، همين كه او را آزاد كردند گفت كه قبول اسلام و ازدواج با خان كرد به رضاى شخصى او بوده است به همين جهت فورا پيش شوهر كرد خود برگشت . آخرين اخبارى كه از ساوجبلاغ رسيده بود اين بود ، به اين ترتيب اين داستان پايان پذيرفت .\r\n\r\n16 اوت - 10 محرم\r\nامروز روز دهم تعزيه‌دارى است ، تعزيه و تعزيه‌خوانان همان‌هاست كه هميشه ديده مىشوند . همه كم‌وبيش از اين مناظر و از بابت گريه و زارى كه براى امام حسين كرده‌اند راضيند . با اين كه چادر من تا تكيه 500 متر فاصله دارد صداى سينه زدن اين دسته مردم به گوش من مىرسد . پس از اين‌كه خوب به سر و سينهء خود كوفتند با سينهء مكشوف در اردو راه مىافتند و فرياد مىكشند .\r\n\r\n18 اوت - 12 محرم\r\nتكيه بسته شد ولى مجد الدوله در چادر خود بساط روضه‌خوانى را پهن كرده و آخوندها و سيدها پيش از آن‌كه اردو را ترك بگويند با هنرى كه در حرافى دارند به ذكر مصائب ائمه و وقايع اسلام پرداختند .\r\nبا اين‌كه همه سرگرم اين مراسم بودند باز خاطرها از جانب آذربايجان آسوده نبود چه از آنجا خبرهاى بد مىرسيد و شهرت داشت كه مردم تبريز بر ضد امتياز دخانيات شوريده‌اند .\r\n\r\n23 اوت - 17 محرم\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nامروز جهانگير خان وزير صنايع در طهران فوت كرد . اين مرد ارمنى تربيت شده و آزادمنش يكى از با محبت‌ترين مردم بود به همين جهت فوت او مايهء كمال تأسف است ، خواهر جهانگير خان زن دكتر كلوكه « 1 » اولين طبيب فرانسوى ناصر الدين شاه بود كه در طهران فوت كرد و دكتر طولوزان « 2 » سلف من به جاى او آمد .\r\n\r\n25 اوت - 19 محرم\r\nامروز از شهرستانك به سلطنت‌آباد آمديم و من دوباره چادرهاى خود را در باغ باغبان‌باشى برپا داشتيم .\r\n\r\n10 سپتامبر - 5 صفر\r\nامسال شكوه جشن ساليانهء تولد شاه از سال‌هاى قبل كمتر بود و در شامى هم كه پسر شاه نايب السلطنه داد مثل سابق شور و سرور وجود نداشت . همه رسيدن طوفان حوادث شومى را پيش‌بينى مىكنند به همين جهت در قول و فعل به احتياط تمام قدم برمىدارند .\r\nشاه كه در سال 1247 تولد شده حاليه به حساب تقويم شمسى ما شصت سال و به حساب تقويم شصت و دو سال دارد زيرا كه ماه‌هاى قمرى از ماه‌هاى شمسى كوتاه‌ترند .\r\n\r\n17 سپتامبر - 12 صفر\r\nنگرانىهايى كه شاه از جانب تبريز دارد حالى براى او جهت رفتن به شكار نگذاشته به همين علت بدون اين كه احساس خستگى كند تمام اوقات خود را تا امروز به قدم زدن در باغ گذرانده است .\r\nاز وقتى كه به اينجا آمده‌ايم امروز فقط به قصد شكار به قصر فيروزه كه موضعى باطراوت و پردرخت است و در آن طرف دوشان‌تپه واقع شده رفتيم .\r\nصحراى اطراف قصر فيروزه پر از خرگوش و كبك و تيهو است . آهو نيز گاهى در اين ناحيه پيدا مىشود ولى شكار آن دشوار است . بزكوهى بعضى اوقات از كوه‌ها پايين و تا نزديك تپه‌هاى مجاور مىآيد اما نه در اين فصل .\r\n\r\n\r\n","description":"","footnote":"\r\n( 1 ) .  Dr . Cloquer \r\n( 2 ) .  Dr . Tholozan \r\n","page_name":" 208 ","page_number":208},
  {"content":"\r\n\r\nبه علت باران‌هاى زيادى كه امسال آمده شكارها هنوز از صحرا به كوهستان‌ها مهاجرت نكرده‌اند به همين نظر بايد شكار فراوان به چنگ ما بيفتند و همه نصيبى از اين راه حاصل كنند ، شاه هم البته با اين سرگرمى تا حدى از نگرانىهاى روزانه منصرف مىشود و فراغتى از اين بابت به دست مىآورد .\r\n\r\n15 اكتبر - غرهء ربيع الاول\r\nشاه كه مثل روزهاى گذشته غمگين است در باغ به قدم زدن مشغول است و حال روحى را دارد كه به عذابى گرفتار آمده باشد . وقتى كه از سلطنت‌آباد كسل مىشود به صاحبقرانيه كه در اين ايام بىسكنه و غم‌انگيز است مىرود . اين پانزده روز اخير كار دائمى شاه همين بوده است .\r\n\r\n18 اكتبر - 4 ربيع الاول\r\nشاه بالاخره تصميم گرفت كه از سلطنت‌آباد حركت كند و به سرخه‌حصار برود .\r\nاين عمارت را به اين علت كه خرابه‌اى از سنگ‌هاى سرخ در انتهاى باغ آن ديده مىشود سرخه‌حصار خوانده‌اند .\r\nبعد از گذشتن از دوشان‌تپه در راه دماوند و جاجرود افتاديم و اردوى خود را نزديك كاروانسرايى زديم .\r\nعمارت سرخه‌حصار در دامنهء شمالى تپه‌اى ساخته شده تا از زحمت بادهاى جنوبى محفوظ باشد . اطاق مستخدمين جلوتر و بيرونى عقب‌تر در بين دو باغ و اندرونى در عقب يعنى در قسمت چپ باغ دوم واقع شده ، تمام اين بناها كه به ديوارهاى اندرون ختم مىشود از وسط راه به خوبى نمايان است ، از ايوان عمارت كه قدرى متمايل به سمت شمال شرقى است قسمت وسيعى از سلسلهء البرز كه قلل آن سر به افق كشيده‌اند ديده مىشود ، دامنه‌هاى نزديك‌تر آن مركب از يك عده تپه‌هاى رنگارنگى است كه نظاير آنها را همه‌جا ديده‌ايم .\r\nوضع اين تپه‌هاى پايين كوه تقريبا در همه‌جا يكسان به نظر مىرسد به اين ترتيب كه قسمت بالاى آنها مستدير و نشيب آنها ملايم است و هيچ‌گونه شكاف يا زاويه‌اى در آنها\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nديده نمىشود و تخته‌سنگى كه در دامنه‌هاى صاف آنها توليد بىنظمى كند وجود ندارد .\r\nخاك رسى كه روى آنها را گرفته بر اثر ذوب برف و آب باران مسطح يا به نظمى تمام كنده شده است . بعد از زمستان يا پس از يك رگبار رنگ‌هاى مختلف اين تپه‌ها چنان زيبا و جالب مىشود كه گويى نقشهء برجسته‌اى را در پيش چشم گسترده‌اند .\r\n\r\n11 اكتبر - 7 ربيع الاول\r\nدر اينجا هر روز باران مىآيد و با باد و طوفان همراه است . هر وقت اينجا باران ببارد بر كوه برف فرو مىآيد ، قلل البرز همه سفيد است به همين جهت شب‌ها سرد مىشود و روزها هيچكس از آفتاب متأذى نيست و ميزان حرارت در سايه 25 و 20 درجه است .\r\nبادى كه از مغرب در اين درهء باز شرقى غربى و در اين ارتفاع 1400 مترى مىوزد زحمت ما را زيادتر كرده است .\r\nكاروانسرايى كه من چادرهاى خود را پشت آن زده‌ام بر سر جاده واقع است كه از طهران مىآيد و در اينجا دو شعبه مىشود ، قسمتى به سمت مشرق به جاجرود مىرود و قسمتى متوجه شمال و دماوند است .\r\n\r\n12 اكتبر - 8 ربيع الاول\r\nامشب شب سال كشته شدن عمر است ، ايرانىها از اين بابت خوشحالند و عثمانىها عزادار . اين واقعه هر قدر موجب اندوه عثمانىهاست ايرانىها را مسرور مىكند زيرا كه ايرانىها عمر را غاصب حق آل على مىدانند و هر شيعى مذهب مقدسى از پيش آمد قتل عمر اظهار كمال مسرت مىكند .\r\n\r\n14 اكتبر - 10 ربيع الاول\r\nامروز باز مقدمات تهيهء آش در كار است و شاه به هيچ قيمتى از آن صرف‌نظر نمىكند چنان‌كه تا آن را به حلق ما فرو نريزد به طهران برنمىگردد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\n15 اكتبر - 11 ربيع الاول\r\nامروز شكاركنان به تماشاى محلى رفتم كه به تصور اعتماد السلطنه بايد محل عمارت آپامه « 1 » باشد كه گوبينو « 2 » در تاريخ ايران خود محل آن را در سرخه‌حصار معين مىكند .\r\nبه عقيدهء من سرخه‌حصار كه درهء تنگى است هيچ تناسبى براى يك عده ساختمان‌هايى كه خالى از اهميت نيز نباشد ندارد ، ممكن است كه در آنجا قلعه و ديده‌بانگاه‌هايى وجود داشته بوده و شايد برج قرمزى كه خرابهء آن در اينجا باقى است اثرى از همان نوع قلعه‌ها باشد .\r\nغير از اين خرابه در اين طرف‌ها هيچ اثرى از ساختمان‌هاى قديمى يا پى و خرابه‌اى كه وجود عمارتى را در سابق در اين محل برساند ديده نمىشود . محلى را كه من ديدم مسلما يا جاى قلعه‌اى قديمى است يا جاى سنگر و خندقى نظامى .\r\nدر آن طرف جلگهء دوشان‌تپه در سمت چپ در مقابل عمارت اندرون و راه‌هاى مازندران و خراسان زمين بالنسبه وسيعى است كه كوه دايره‌وار همه طرف دور آن را گرفته مگر طرف شمال غربى آن كه باز است .\r\nمدخل اين زمين را بستر رودخانهء خشكى كه از شمال شرقى به جنوب غربى سرازير مىشده بسته است .\r\nدر ساحل راست اين بستر چيز قابل اعتنايى ديده نمىشود جز آثار ساختمان‌هايى مربع‌شكل كه ظاهرا جزء ديوارى بوده است كه دره‌هاى بين تپه‌ها را مىبسته و خط دفاعى آبادى از جانب دشت محسوب مىشده ولى به قدرى اين آثار باقيه ناچيز است كه از ملاحظهء آنها چيز زيادى دستگير انسان نمىشود .\r\nاما در ساحل چپ بر خلاف سرزمينى است كه متدرجا ارتفاع آن به شكل غير منظمى كه طبيعى به نظر نمىرسد افزايش مىيابد و در جنوب آن در طرف راست آثار تختگاهى است به ارتفاع چند متر كه حدود آن را هنوز به خوبى مىتوان تشخيص داد . پس از آن‌كه از بستر خشك رودخانه بگذريم و بر اين تختگاه بالا رويم مىبينيم كه زمين آن را چندين بار زير و رو كرده‌اند . اين عمل يا كار بعضى از كسانى است كه در پى بيرون آوردن آثار عتيقه بوده‌اند يا كار دهاتىها كه مىخواسته‌اند از مصالح اين بنا استفاده كنند .\r\n\r\n\r\n","description":"","footnote":"\r\n( 1 ) .  Apamee \r\n( 2 ) .  Gobineau \r\n","page_name":" 211 ","page_number":211},
  {"content":"\r\n\r\nاز اين تختگاه تا دامنهء تپه‌ها مخصوصا در جهت شمال شرقى در همه‌جا جز خرابه و سنگ‌پاره و آجر شكسته كه همان كاوش كنندگان از زمين بيرون آورده‌اند چيزى ديگر به چشم نمىآيد . قدرى بالاتر يعنى خارج از منطقهء منازل آثارى است كه ظاهرا به قبرستان آبادى كه خود نيز اكنون به زير خاك رفته تعلق داشته است .\r\nاز آثارى كه در بعضى نقاط اين محل مشرف بر آثار ديگر ديده مىشود مىتوان حدس زد كه آن متعلق به قصر رييس يا بزرگ آبادى بوده . در چند نقطه از اين محل حفارى كرده‌اند و من در آن نقاط به بعضى قطعات استخوان برخوردم ولى آن استخوان‌ها به قدرى كوچك بود كه نتوانستم از مشاهدهء آنها به استنباط مطلبى برسم .\r\nهمراه اين استخوان‌ها خرده شيشه‌هايى شفاف و كوزه شكسته و قطعاتى از ظروف بىلعاب يا لعابدار كبود و سبز و زرد و سفيد به دست مىآيد ولى لعاب اين ظروف آن تلألويى را كه در ظروف سفالين عهد قديم مىبينيم ندارد .\r\nقطعات شيشه و كوزه و ظروف باقيماندهء ظروفى است كه به گنجايش‌هاى مختلف بوده‌اند و مردمى كه آنها را از زير خاك بيرون آورده‌اند به تصور آن كه در درون آنها دفينه با گنجينه‌اى باشد آنها را شكسته‌اند . چون شكست ظروف مزبور تازه است ناچار بايستى اين عمل زشت كار همين ايام نزديك به ما باشد .\r\nمن از دامنهء پر از سنگ تپه‌ها بالا رفتم تا از قلهء آنها بهتر بتوانم آثار ديوار حصارها را تحت نظر بياورم . وقتى كه به انتهاى شمالى اين محل رسيدم به پى محكم برجى مربع شكل برخوردم كه از 2 تا 3 متر ارتفاع داشت . بالاى اين برج فرو ريخته و در آن مسدود و دورادور آن از سنگ و خاك پر شده و به همين علت داخل شدن در آن ممكن نيست .\r\nبا اين ملاحظات به نظر من ترديدى نيست كه محل عمارت آپامه كه گوبينو به آن اشاره كرده در اينجا بوده نه در سرخه‌حصار .\r\n\r\n18 اكتبر - 14 ربيع الاول\r\nشب گذشته گرفتار طوفان سهمگينى بوديم ، در تمام مدت شب فراش‌ها به كار محكم كردن ميخ چادرها مشغول بودند و صداى تق‌تق ايشان شنيده مىشود . با تمام اين\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاحتياطات صبح معلوم شد كه بعضى از چادرها را باد به زمين سرنگون ساخته و بعضى ديگر را برده است ما هم بىسروصدا و بدون سازوسرنا به طهران برگشتيم .\r\nمن به منزلى كه سال گذشته اعليحضرت در ارگ به من بخشيده‌اند رفتم و ديدم كه هم منزلم چون تازه صيغه‌اى گرفته و به قصد تمتع به نقطهء دوردستى رفته آنجا را خالى نموده است . مردم ايران با اجراى جميع آداب ازدواج زنى را به مدتى معين به تكاح در مىآوردند و چون اين مدت به سر آمد هر دو طرف آزادانه سر خود را پيش مىگيرند و دورهء ازدواج خاتمه مىپذيرد .\r\nدر باغ منزلم گل و گياه نمو عجيبى پيدا كرده ، گل‌ها به قامت بوته رسيده و تبريزىهايى كه در موقع حركت من بيش از دو متر طول نداشتند حاليه تا پنج متر قد كشيده‌اند ، چهار درخت بيدى را كه من كاشته بودم و كلفتى آنها به يك مچ دست نمىرسيد امروز به صورت درخت‌هايى حسابى درآمده‌اند . يك بوتهء گوجه‌فرنگى از سه تا چهار متر مربع زمين را گرفته و قريب صد ميوه داده است .\r\nخدا كند كه نارضامندى مردم از امتياز دخانيات هم در مدت غيبت ما به همين نسبت بالا نزده باشد . پايتخت به ظاهر آرام است ليكن اخبارى كه از ولايت مىرسد چندان اطمينان‌بخش نيست .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nفصل پنجم امتياز دخانيات ، اغتشاشات و هيجان مردم\r\nامتيازى براى انحصار دخانيات كه بر اثر آن ممكن است ايران را به انقلاب بكشاند به شركتى انگليسى واگذار گرديده است .\r\nاين امتياز تحت پانزده ماده تنظيم شده و تمام مواد آن به نفع امتياز گيرندگان است و دولت ايران در مقابل مبلغى جزيى يعنى 15000 ليره در سال حق استفاده از دخانيات مملكت را به آن شركت داده و مادهء اول امتيازنامه كه ظاهرى فريبنده دارد چنين مىگويد كه اين مبلغ را شركت چه نفع ببرد چه ضرر در آخر هر ششماههء اول از سال خواهد پرداخت .\r\nاگر چه شركت به موجب مادهء سوم متعهد است كه ربع عايدى خالص خود را به صندوق دولت ايران واگذارد و به موجب مادهء هفتم مقيد شده كه آنچه عوارض به دخانيات تعلق مىگيرد تسليم دولت كند ولى مادهء دوم مصرح است كه « صاحبان امتياز براى تشخيص مقدار توتون و تنباكوى محصول ايران و گرفتن اطلاعاتى در اين باب حق دارند كه با صاحبان توتون و تنباكو داخل گفتگو شوند و دولت شاهنشاهى ايران بايد به مأموران خود در محل دستور دهد كه وسايل تسهيل اين كار را از طريق زراعت كنندگان مواد دخانى فراهم كنند . فقط صاحبان امتياز مىتوانند كه براى فروش توتون و تنباكو و سيگارت و سيگار و توتون انفيه جواز كتبى صادر كنند ، غير از ايشان احدى اين حق را ندارند و نخواهد داشت . كسانى كه حاليه به خرده فروشى توتون و تنباكو مشغولند مىتوانند به شغل خود ادامه دهند به شرط آن‌كه كمپانى به ايشان اجازه بدهد . »\r\nبراى آن‌كه معلوم شود كه انگليسىها با ما در خارج چگونه معامله مىكنند من مادهء\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nچهاردهم اين امتياز را ذيلا نقل مىكنم :\r\n« در صورتى كه بين دولت ايران و صاحبان امتياز اختلافى بروز كند حل آن در عهدهء حكمى كه طرفين معين كنند گذاشته خواهد شد .\r\nاگر دو طرف در باب انتخاب حكم نتوانند اتفاق رأى حاصل كنند حل اختلاف را بايد به يكى از سفراى امريكا يا آلمان يا اطريش مقيم طهران مراجعه كرد و رأى آن سفير قاطع خواهد بود » .\r\nاين عمل يعنى كنار كردن وزير مختار فرانسه به توسط انگليس‌ها امرى استثنايى نيست بلكه سيرهء جاريهء ايشان در معاملهء با ما در همه‌جا به همين شكل است .\r\nمادهء پانزدهم يعنى مادهء آخر اين قرار داد چنين است :\r\n« امتياز حاضره كه در دو نسخه تنظيم شده به امضاى اعليحضرت پادشاه ايران موشح و به توسط وزير امور خارجه تصديق و بين دولت ايران و ميجر تالبوت مبادله شده و نسخهء فارسى آن معتبر است .\r\nاين قرارنامه دورودراز مورخ است به تاريخ رجب 1307 ( مطابق 21 مارس 1870 ) و آن را سفارت بريتانياى كبير مهر و سر ولف امضا كرده است . »\r\nشركت انگليسى اين امتياز را با دادن رشوه‌هايى گزاف كه به دو ميليون ليره بالغ مىشود گرفته و حق اين است كه تحصيل آن به اين خرج مىارزيده است .\r\nيك اردو از رعاياى انگليسى و كارگران شركت چه شرقى چه انگليسى از هر طرف به ايران ريختند زيرا كه لقمهء چرب و نرمى پيدا شده بود و رسيدن به آن به رنج و خرج سفر مىارزيد .\r\nطولى نكشيد كه ورود اين همه انگليسى به ايران توليد سروصدا كرد و آثار آن نمايان گرديد به اين معنى كه در شهرهاى بزرگ فرياد و اعتراض مردم بلند شد حتى گفته مىشود كه در بعضى نقاط مثل يزدكار به شورش نيز كشيده . در طهران نيز حال طغيان ظاهر است و دولت دست به كار توقيف عده‌اى زده و همين عمل اضطراب و وحشت عامه را دو چندان كرده است .\r\nموقعى كه شاه به ييلاق حركت نمود حال بدين منوال بود و آثارى هم وجود نداشت كه موجب اطمينان خاطر او باشد . آتش خاموش نشده بود و در زير خاكستر در انتظار\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nشعله كشيدن نهفته مىزيست .\r\nاين مسئله مبتلى به هر ايرانى بود كه كمتر كسى است در اين مملكت از زن گرفته تا مرد كه دخانيات استعمال نكند . در هر خانه كه قدم بگذاريد غليون نيز مثل چاى و قهوه به شما تعارف مىشود . هيچ ايرانى متعينى نيست كه در سفر غليون‌دار خود را با اسبى كه غليون و تنباكودان و دو منقل پر از آتش بر آن بسته‌اند همراه خود نبرد .\r\nمىگويند كه سلسله جنبان اين نهضت مخالف روحانيونند و كسى كه به ايشان دستور اين كار را داده رييس روحانيون كربلاست . اين امر تعجبى ندارد زيرا كه كمتر فرصتى بهتر از اين براى علمدارى از نهضتى عمومى به دست روحانيون خواهد افتاد .\r\nآيا انگشت دولت روسيه در اين كار مداخله ندارد ؟ به تصور من دولت روسيه هرگز نمىتواند در امرى كه موجب استيلاى بدون مقدمهء انگليس بر ايران باشد بىكار بنشيند .\r\nممكن است كه اين دولت در مقابل استيلاى انگليس بر بعضى از نواحى جنوبى سكوت اختيار كند اما به بسط دامنهء سلطهء انگليس به نواحى شمالى كه از تبريز تا مشهد ممتد است يعنى آذربايجان و گيلان و مازندران و خراسان كه مجاور سرحدات روسيه‌اند هرگز رضا نخواهد داد .\r\n\r\n12 اوت 1891 - 14 محرم 1309\r\nدر تبريز مردم اعلانات شركت را از ديوارها كنده و به جاى آنها اعلاميه‌هاى انقلابى چسبانده‌اند . امير نظام كه با وليعهد در باب سركوبى شورشيان اختلاف نظر حاصل كرده چنان‌كه گفته مىشود از پيشكارى آذربايجان استعفا داده و شاه امين حضور را با دستورهايى مخصوص مأمور تبريز كرده است .\r\n\r\n30 اوت - 21 محرم\r\nمردم تبريز مستدعيات خود را به شاه تلگراف كرده و به او خاطرنشان ساخته‌اند كه از واگذاشتن منافع مسلمين به عيسويان كه مخالف قرآن است خوددارى نمايد و اگر اين تقاضا مورد قبول نيايد خود با اسلحه از حقوق حقهء خويش دفاع خواهند كرد .\r\nامير نظام ظاهرا از ترس صدمه‌اى كه ممكن بوده است به خاندان او وارد آيد آنها را به\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nباسمنج كه قنسول روس معمولا ايام تابستان را به آنجا مىرود و حاليه نيز آنجاست فرستاد .\r\n\r\n2 سپتامبر - 27 محرم\r\nاز ديروز تا به حال لا ينقطع وزرا با تبريز مخابرات تلگرافى حضورى دارند تا آنجا كه حتى به مأمورين سياسى خارجه نيز براى ارتباط با تبريز فرصتى داده نشده .\r\nوزير مختار ما مترجم خود را براى تحصيل خبر به اينجا فرستاده بود ولى چون همه كارها در هيئت وزرا مىگذرد و كسى هم بر اسرار آن اطلاعى نمىيابد هيچ‌كس نتوانست كه به او خبرى بدهد .\r\nامين السلطان و سفير انگليس ساعت‌هاى متوالى با هم نجوى مىكنند ، شاه مشير الدوله را پيش وزير مختار فرستاده است اما از اين گفتگوها و اين مأموريت محرمانه كسى خبرى به دست نياورده است .\r\n\r\n4 سپتامبر - 29 محرم\r\nامروز معلوم شد كه در تبريز از چند روز قبل جمعيتى جلوى عمارت وليعهد اجتماع كرده و با تهديد و به سختى رعايت احكام قرآنى را مطالبه مىكنند . چون دولت مىترسد كه اين مردم از قول به فعل بپردازند از سفير روس خواسته است كه دولت روسيه در كار تبريز مداخله كند .\r\nشاه چون مىبيند كه روس‌ها اصرارى در لغو امتياز دخانيات و انگليس‌ها سماجت در حفظ آن دارند سخت پريشان خاطر شده است . در ابتدا مىخواست كه قشون به تبريز بفرستد و مردم شورشى را سركوبى كند ليكن به اين علت كه دولت روسيه وعدهء ميانجيگرى داده از اين تصميم برگشته و به كار بردن وسايل مسالمت‌آميز را على العجاله ترجيح داده است .\r\n\r\n5 سپتامبر - 30 محرم\r\nروس‌ها كه تا اين درجه پيشرفت و بر انگليس‌ها تفوق حاصل كرده‌اند نمىخواهند\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدنبالهء كار را نتيجه نگرفته رها كنند به همين جهت اصرارى در الغاء امتياز دارند . شاه هم با اين كه انگليس‌ها در صورت لغو امتياز ادعاى چندين مليون خسارت براى شركت كرده‌اند ناچار به مقاومت در مقابل ايشان شده حتى به وزير مختار روس اجازه داده است كه به قنسول روسيه در تبريز تلگراف كند كه امتياز به محض اين كه ترتيب كار خسارات شركت داده شد لغو خواهد شد ، به وليعهد هم تلگرافى به همين مضمون كرده و همان باعث تسكين و تفريق مردم تبريز شده است .\r\n\r\n18 سپتامبر - 13 صفر\r\nايام دولت ايران اين اوقات در مذاكره با انگليس‌ها و روس‌ها مىگذرد و هر دو طرف پيشنهادهايى مىدهند كه چون هيچ‌كدام خالى از نظر و غرض نيست و دولت ايران به همين علت نمىتواند آنها را بپذيرد بلا اثر مىماند .\r\nشاه شايد هم به خطا اميدوار است كه با گذراندن وقت به اين كار سر و صورتى بدهد و از همين نظر است كه به شوق تمام پيشنهادات شركت را در باب تبديل كاركنان انگليسى خود در آذربايجان به كاركنان ايرانى چون اين كار چهار ماهى طول مىكشد پذيرفته ليكن بايد گفت كه شاه بدون آن كه توجهى به روحيهء مردم كرده باشد اين نقشه را تعقيب مىكند چه مردم با اين كه درست از احوال اينجا اطلاعى ندارند اما به مقاصد شاه پى برده و فورا به مخالفت با آن قيام نموده‌اند و چنان كه مردم تبريز زير بار قبول مهلت نرفته و بر حسب تلگرافى كه از ظل السلطان رسيده اهالى اصفهان و شيراز هم از مزيتى كه شركت فقط براى آذربايجان قائل شده اظهار نارضامندى كرده‌اند .\r\nشاه در برابر توقعات روس‌ها و مقاومت انگليس‌ها و طغيان عمومى كه روز به روز وسعت دامنه حاصل مىكند سخت گرفتار تزلزل خاطر شده است و اين بيشتر به اين علت است كه از قبول راه قطعى مسأله استنكاف دارد . هم نمىخواهد كه رعاياى خود را به قوهء قهريه سر جاى خود بنشاند و هم زدن زير قول و امضايى كه در زير اين امتيازنامهء تأسف‌آور نهاده بر او ناگوار است .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\n19 سپتامبر - 14 صفر\r\nشاه با اين كه طبعا مستبد است باز با كسانى كه مطمئن باشد كه به او نصايح درست مىدهد مشورت مىكند . امروز حاجى محمد حسن امين دارلضرب را به حضور خواست تا رأى او را كه سمت رياست تجار را نيز دارد در باب تأثيرى كه انحصار دخانيات در تجارت ايران خواهد داشت بپرسد .\r\nحاجى محمد حسن كه شخصى درست است لابد مضار اين كار را به شاه گفته ولى البته رعايت احتياطى را كه هر ايرانى در گفتن حقيقت دارد از دست نداده است .\r\n\r\n22 سپتامبر - 17 صفر\r\nرييس روحانيون عتبات كه همه تابع اويند نامهء مفصلى به شاه نوشته و به استناد آيات قرآنى بر او مدلل ساخته است كه اعطاى هرگونه امتيازى به اجانب بر خلاف قرآن است .\r\nبه نظر من شاه باطنا زياد اعتنايى به استنادات عالم مزبور ندارد فقط از نفوذ كلمهء او در ميان مردم مىترسد و ناچار است كه از احكام او سرپيچى نكند . با تمام اين احوال به قنسول ايران در بغداد امر شده است كه به كربلا برود و نظر ميرزاى شيرازى را برگرداند ليكن به نظر من نمىآيد كه در اين مرد متقى تغيير عقيده‌اى حاصل شود .\r\n\r\n30 سپتامبر - 25 صفر\r\nامين حضور كه از تبريز برگشته است امروز به حضور شاه رسيد . باز هم پول انگليس‌ها كار خود را كرده و روس‌ها عقب رانده شده‌اند اما چون هنوز به شكست خود اقرار ندارند منتظرند كه در آخرين لحظات عمل انجام نپذيرد .\r\nعلى العجاله امير نظام از شغل خود بر كنار شده و كار عمليات انحصار دخانيات در آذربايجان متوقف مانده است .\r\nبالاخره بعد از اين همه گفتگوى دور و دراز و اقسام مشورت‌ها و مدت‌ها ترديد تصميم عملى كه گرفته شد فقط اختصاص به يك ايالت دارد ، آن هم نتيجه‌اى نمىدهد جز آن كه مردم ساير ايالات را ناراضى كند و به ايشان بفهماند كه اگر آنها هم دست به همين قبيل تظاهرات در كوچه‌ها بزنند به همين نتيجه خواهند رسيد . عقب انداختن اجراى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nامتياز مسلما حل قطعى مسأله نيست .\r\n\r\n19 اكتبر - 15 ربيع الاول\r\nامير نظام كه چند روزى است از تبريز آمده به حضور شاه رسيد . ديدن اين پيرمرد كه من بيانات حكيمانه و پيشگويىهاى مجربانهء او را در تبريز فراموش نكرده‌ام آن هم به اين وضع اسفناك مرا متأثر كرد .\r\nبعد از آن كه او را معزول كرده و مانند مقصرى به پاى حساب اعمال خود كشانده‌اند حالا به او اصرار مىكنند كه به مقام اول خود برگردد . امير نظام بلا تأمل اين تكليف را پذيرفت و به من مىگفت كه من اين پيشنهاد را براى ابراز فداكارى نسبت به اعليحضرت و محبت به وليعهد قبول مىكنم ولى چون پير شده‌ام و سلامت مزاجم انحراف حاصل كرده خود را به استراحت محتاج مىبينم .\r\n\r\n30 اكتبر - 26 ربيع الاول\r\nدر كلاردشت يعنى در همانجا كه شاه در دو ماه قبل مىخواست به شكار برود سيدى كه خود را عالمگير ناميده مردم را به عصيان بر خلاف دولت مىخواند و مىگويد كه اين دولت دين را بر باد داده و از اطاعت و قواعد شرع سرپيچى مىكند . تاكنون هزار نفرى دور او جمع آمده و استحكاماتى جهت خود تهيه ديده‌اند . معلوم نيست كه با اين حال قضاياى بابيه تجديد نشود .\r\n\r\n31 اكتبر - 27 ربيع الاول\r\nنايب السلطنه از بس پيش شاه اصرار كرده بود كه تمام درهاى ارك را كه مستقيما به عمارت سلطنتى راه ندارد بگيرد شاه را به قبول وا داشته و بدون معطلى به اين كار دست زده است . در حينى كه من در اطاق كار خود نشسته بودم و از هيچ جا خبر نداشتم بنا به امر مرد عالى رتبه‌اى كه شاهزاده و وزير جنگ و حاكم طهران و بزرگترين القاب مملكتى يعنى امير كبيرى ملقب است بدون خبر قبلى به كندن در خانهء من كه طرف كوچه است مشغول و به تهيهء گل براى گرفتن آن دست به كار شده‌اند . نوكرهاى من كه چنين واقعه‌اى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nرا ديدند آمدند و به من خبر دادند .\r\nخيال مىكنم وحشت و دستپاچگى مأموران را وادار كرده است كه به اين شتاب‌زدگى به اين كار اقدام كنند و پيش از آن‌كه در فكر باز كردن راه ديگرى براى خانهء من باشند مرا دارند صاف و ساده در خانه‌ام محبوس مىكنند . من فقط فرصت اين را يافتم كه دو كلمه به حاكم بنويسم . حاكم خود به منزل من آمد و دستور داد كه بناها تا باز كردن در ديگرى جهت خانهء من از گرفتن اين در كه منحصر بود خوددارى نمايند . چون شاهزاده نايب السلطنه چندان آشنا به وضع اداره كردن امور حكومتى نيست نمىتواند در صدور اوامر نظم را رعايت كند ، تا اين اواخر معاونت حكومت و وزير نظام دائمى او بود كه در حقيقت همه كارها را اداره مىكرد ولى مرگ او كه چند هفته قبل رخ داده او را از داشتن چنين معاون كارآمدى محروم ساخته ولى در عوض وزير نظام ميراث هفتگى براى نايب السلطنه گذاشته است كه در مقابل آن مصيبت تسلاى خوبى است به خصوص كه حضرت و الا از پول بدشان نمىآيد .\r\nامروز بعد از ظهر من هم در سانى كه ساخلوى طهران در دوشان‌تپه در حضور شاه مىداد حاضر بودم و اين سان با هيچ شوروشوقى همراه نبود ، همه گرفته و محتاط به نظر مىرسيدند و شاه هم كه در ميان سربازان بود همچنان در غم‌واندوه عمومى شريك به نظر مىآمد .\r\n\r\n2 نوامبر - 29 ربيع الاول\r\nشاه تصميم گرفته است كه براى سركوبى عالمگير و پيروان او كه از شدت تأسف مرتكب فجايعى باور نكردنى شده‌اند قشون روانه دارد زيرا كه اگر از اين طغيان به زودى جلوگيرى نشود با حال غليانى كه مردم دارند ممكن است از آن زحمت كلى به وجود آيد به خصوص كه اخبار واصله از جنوب زياد خوش نيست مخصوصا در اصفهان كه انقلاباتى تازه رخ داده و يكى از تجار معتبر اصفهان در مقابل امر ظل السلطان كه بايد توتون و تنباكو را به عمال شركت تحويل داد هر چه را كه از اين جنس خريده بود آتش زده است .\r\nامروز به ساعد الدوله امر شد كه با پانصد سوار به كلاردشت برود . علاء الدوله هم به\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمعاونت و آجودانى او به آن سمت روانه گرديد .\r\n\r\n7 نوامبر - 4 ربيع الثانى\r\nامين السلطان به عادت هر ساله براى زيارت و فاتحه‌خوانى بر سر قبر مادرش عازم قم شد و قبل از عزيمت در مزار حضرت عبد العظيم مدت طويلى با شاه خلوت داشت .\r\nگذشته از حوادثى كه در جريان است صدر اعظم خاطر شاه را از مشكلاتى كه جديدا بين ايران و عثمانى حادث شده مسبوق نمود .\r\nدر سرحد كرمانشاه قسمتى از اراضى سرحدى است كه اين دو دولت هر دو بر آن ادعا دارند و هر كدام كه آنجا را تصرف كنند ديگرى آن را غصب جلوه مىدهد و به اعتراض مىآيد . به تازگى عثمانىها اين قسمت را به تصرف آورده‌اند و مردم ايران به قدرى از اين بابت عصبانيند كه تقاضاى محو تصرف كنندگان را دارند .\r\nما بين ايرانىها و عثمانىها همين حال وجود داشته . بروز كوچكترين حادثه چنان دو طرف را برآشفته مىكرده و آن را بزرگ و مهم جلوه مىداده‌اند كه براى شروع به جنگ علت ديگرى لازم نبوده است اما خوشبختانه طمأنينه و كندى كه در كار رجال سياسى مشرق زمين موجود است و همه وقت از اين پيش آمد جلوگيرى مىكرده و مرور زمان خاطرها را تسكين مىداده و اختلاف را بر طرف مىنموده است .\r\n\r\n12 نوامبر - 9 ربيع الثانى\r\nشاه براى دفع ملالت خاطر به على شاه عوض كه چهار ساعتى طهران و در طرف چپ جادهء قزوين است به قصد شكار عازم شد .\r\nما به قول مردم ايران يا به تغيير كتاب الف ليله سه شب در آنجا مانديم . ظاهرا ايرانىها چون عمر را همان ساعات خوشى مىدانند و شب‌ها را به آن مخصوص مىشمارند بيان گذشت زمان را به اين شكل تعبير مىكنند و تا حدى حق هم با ايشان است چه روز وقف كار و زحمت و درك حقايقى غم‌انگيز است در صورتى كه شب به راحتى و عيش‌ونوش و خواب و خيال مىگذرد .\r\nبه هر حال من باز هم به عادت سابق ايام را به روز مىشمارم و مىگويم كه در\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nعلى شاه عوض سه روز ما با كمال خوشى به شكار گذشت .\r\nشاه هم به نظر من اين ايام را بد نگذرانده و با اين كه چيز مهمى شكار نكرده باز بر سر كيف و شوق است و به همين حال بسيار در دنبال آهوبره به اين طرف و آن طرف گرديد ولى چون اين نوع مرغ در اين ايام به نواحى جنوبى مهاجرت كرده‌اند چيزى به دست نياورد اما من بىسروصدا تنها با سگم از شاه دور شدم و به طرف گودال‌ها و كنار نهرها رفتم . به صداى تير تفنگ من اعليحضرت پيش آمد و من مرغابىهايى را كه زده بودم تقديم كردم شاه اظهار امتنان كرد و بعد از آن كه خوب آنها را ورانداز نمود به يكى از پيشخدمتان داد و گفت ببر بده آقادايى و بگو آنها را براى نهار من بپزد .\r\nعلى شاه عوض از بركت آب فراوان كه به كار آبيارى مىرود دهكده‌اى آباد و داراى مزارع پرحاصل است و يكى از مهم‌ترين محصول اين نواحى انگور است كه به پايتخت مىبرند . اين انگورها را از رزهايى به دست مىآوردند كه سرشاخه‌هاى آنها را هر بهار براى آن كه حاصل بدهد مىچينند .\r\nروز 12 ربيع الثانى به طهران برگشتيم ، راه‌ها به علت باران و طوفان شديد شب گذشته خراب و گل بود .\r\n\r\n16 نوامبر - 13 ربيع الثانى\r\nامروز شاه از مشاهدهء قراضه‌هاى طلا كه روى فرش ريخته بود ملتفت شد كه چند قطعه از جواهرات تخت طاووس را كنده‌اند من هيچ‌وقت وى را به اين خشم نديده بودم .\r\nحال خوددارى از او رفته بود به سرعت چند قدم برمىداشت و بلندبلند ناسزا مىگفت بعد ناگهان مىايستاد و چشمان خود را كه كاملا گشوده بود با حال غضب و تهديد به نقطه‌اى مىدوخت . با اين وضع مسلم است كه اگر مقصر به دست افتد مورد بخشايش ملوكانه قرار نخواهد گرفت .\r\nساعت يك اعليحضرت بايد سفير جديد انگليس سرلاسل « 1 » را كه پريروز به جاى سر درومند ولف « 2 » آمده است به حضور بپذيرد .\r\nدولت انگليس بلا شبهه فهميده است كه به نفوذ او كه به دست صدر اعظم ايران\r\n\r\n\r\n","description":"","footnote":"\r\n( 1 ) .  Sir Lascelles \r\n( 2 ) .  Sir Drumond Wolf \r\n","page_name":" 223 ","page_number":223},
  {"content":"\r\n\r\nتوسعهء كامل يافته بود لطمه‌اى وارد شده به همين جهت نخواسته است در مبارزه‌اى كه حريف بر او تفوق حاصل كرده سفير سابق خود را تا آخرين نفس به مغلوبيت سوق دهد به‌خصوص كه دولت روسيه هم به جاى شاهزاده دالگوروكى « 1 » كه سرتيپ و نظامى بوده اشخاصى را فرستاده است كه در سياست واردند . از همين لحاظ دولت انگليس مرد تازه‌نفسى را به مأموريت روانه داشته كه نسبت به امور مربوط به دخانيات و بانك و معادن و طرق بيگانه است و اگر هم در باب اين مسائل شكستى بخورد زياد براى او گران تمام نمىشود و شايد هم بتواند بر مشكلات فايق آيد .\r\n\r\n19 نوامبر - 16 ربيع الثانى\r\nصاحب منصب جوانى كه از طرف ساعد الدوله آمده بود خبر آورد كه عالمگير پيغمبر مدعى بعد از آن كه قريب به دويست نفر از پيروان او كشته شدند دستگير شده . شاه اين صاحب منصب را به مژدهء اين خبر خوش به درجهء سرهنگى مفتخر ساخت .\r\n\r\n20 نوامبر - 17 ربيع الثانى\r\nدزد جواهرات تخت طاووس كه يكى از جاروكشان عمارات سلطنتى و تازه داخل خدمت شده بود به دست آمد و پس از عذاب و شكنجه اقرار كرد آنها را در گلستان در پاى درختى پنهان كرده . جواهرات را همانجا يافتند و دزد با اين كه جوانى پانزده ساله بود محكوم به قتل شد و پس از آن‌كه او را كشتند جسدش را نزديك پاقاپوق به دروازهء خانىآباد آويختند . ميرغضبان چنان‌كه مرسوم است دور شهر افتاده و از هر دكانى يك عباسى مىگيرند . شاه هم به هركدام ده تومان داده است .\r\n\r\n25 نوامبر - 22 ربيع الثانى\r\nسيد عالمگير را كه در كلاردشت دستگير شده امروز با موزيك نظامى به طهران وارد كردند مثل اين است كه نسبت به اين شخص كه تنزل فرموده و خود را صاف و ساده عالمگير خوانده تشريفات و احتراماتى اجرا مىكنند .\r\n\r\n\r\n","description":"","footnote":"\r\n( 1 ) .  Prince DolgorouKi \r\n","page_name":" 224 ","page_number":224},
  {"content":"\r\n\r\nبا اين كه ادعا داشت كه صاحب نفس و مؤثر در روحيه مردم است بيش از دويست سيصد نفر را نتوانسته بود مسخر خود سازد . خروج او از كلاردشت وقتى صورت گرفت كه او را دست بسته به زندان مىبردند و يقين است كه اگر معجزى رخ ندهد دورهء پيغمبرى او در همين زندان به سر خواهد رسيد و شايد عمر او نيز در همين جا به نهايت بيايد .\r\nسيد را به حضور شاه بردند و او كه لاغر و بلند قامت است سرافكنده پيش شاه آمد و ابدا اثرى كه حاكى از پيغمبرى و نزول وحى به او باشد در قيافه‌اش ديده نمىشد .\r\nجواب‌هايى كه مىداد در ابتدا مختصر بود و آنها را با لحنى گرفته ادا مىكرد ولى اندكى بعد كه ترسش ريخت لحن خود را عوض نمود و به دفاع از خود پرداخت و بيچاره در صدد نجات جان خود برآمد اما بدبختانه بياناتى كه در اين باب مىكرد چندان مردانه نبود به اين معنى كه همهء تفصيرات را به گردن پيروان خود مىانداخت و خود را بىگناه جلوه مىداد .\r\nساعد الدوله در نتيجهء اين خدمت رتبهء امير تومانى يافت و به امر شاه بنا شد پولى ميان فقراى شهر توزيع كنند اما اين مسئله فقط امر بود و با اين كه تمام روز را يك عده زن در ميدان توپخانه به انتظار رسيدن اين مائده سلطانى ايستادند به كسى چيزى عايد نشد .\r\n\r\n3 دسامبر - غرهء جمادى الاولى\r\nشاه يا براى اين كه ترك عادت نكند يا به قصد انصراف خيال از جانب امر دخانيات عازم دوشان‌تپه شد اما چه فايده كه به قول شاعر : « نگرانى به ترك اسب او نشسته و با او چهار نعل مىتاخت » .\r\nمعمول اين بود كه هر وقت شاه از پايتخت خارج مىشد صدر اعظم نيز ملتزم ركاب بود اما اين بار بر خلاف عادت صدر اعظم در طهران ماند و شاه تنها به دوشان‌تپه آمد .\r\nفتوايى از عتبات رسيده و به مردم امر شده است كه براى برچيدن بساط كمپانى از استعمال دخانيات خوددارى كنند . اين فتوى با انضباط تمام رعايت شده ، تمام توتون‌فروشان دكان‌هاى خود را بسته و تمام غليون‌ها را برچيده‌اند و احدى نه در شهر نه در ميان نوكران شاه ته در اندرون او لب به استعمال دخانيات نمىزند .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمردم ايران هر وقت فتوايى از طرف ملايى متنفذ يا مجتهدى معتبر برسد با انضباط تمام اطاعت آن را گردن مىنهند .\r\nامروز اختيار به كلى در قبضهء آخوندهاست . با اين‌كه حاجى محمد حسن را به اسم تحريك مردم توقيف و به قزوين تبعيد كرده‌اند فايده‌اى نبخشيده و همه مىدانند كه كار از كجا آب مىخورد و تا علت اساسى را از ميان نبرند نتيجه‌اى به دست نخواهد آمد .\r\nاين پيش‌آمدها اساس امتياز دخانيات را متزلزل ساخته تا آنجا كه حتى مدافعين آن هم ديگر حرارتى در اين راه به خرج نمىدهند . مدير شركت را ديدم كه نااميد بود و سفير انگليس هم مىگفت كه با اين دو روشى كه ايرانىها اختيار كرده‌اند و امتناع ايشان از قبول شرايط امتياز كه لابد از جايى ديگر سرچشمه گرفته اصرار در باب كار كمپانى ديگر مفيد فايده نخواهد بود .\r\n\r\n20 دسامبر - 8 جمادى الاولى\r\nبا تمام اين اوضاع و احوال با وجود اين‌كه در طهران طوفان حوادث در حال سركشيدن بود و با اين‌كه وزير مختار روس به شاه كاغذى نوشته و مراجعت او را براى حفظ جان اروپاييان لازم و عاقبت را وخيم شمرده بود باز شاه از دوشان‌تپه به جاجرود حركت كرد و به وزير مختار پيغام داد كه مسئله چندان مهم نيست و صدر اعظم مىتوانند از بروز هر حادثه‌اى جلوگيرى كنند .\r\n\r\n15 دسامبر - 13 جمادى الاولى\r\nبا اين‌كه به مردم تبريز قول داده شده بود كه عمليات شركت انحصار دخانيات در آذربايجان شروع نخواهد شد باز ايشان قانع نشدند و بار ديگر سر به شورش برداشتند و چنين مىنمود كه دستورى به عامهء مردم براى اين كار رسيده و طغيان جنبهء عمومى پيدا كرده است .\r\n\r\n17 دسامبر - 15 جمادى الاولى\r\nدر حالى كه در چند صد مترى اردو به شكار مشغول بودم در جلوى درهء تنگ و پيچ\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدر پيچى به چند طبقه سنگ‌گچ برخوردم كه از زمين بيرون آمده و وسعت و بزرگى آنها قابل دقت بود .\r\nهمين كه از اين نقطه رد شدم سگم را ديدم كه از دره بالا رفت و به دور بلندى كه من در پشت آن واقع شده‌ام چرخيد سپس دم خود را ميان دو پاى خود برد و به سرعت برگشت من يقين كردم كه حيوان به چيز نابابى برخورده و براى اين برگشته است كه مرا از آن مطلع سازد به عجله از كوهى كه در طرف چپ بود بالا رفتم و اطراف نقطه‌اى را كه سگ از آنجا برگشته بود و در طرف ديگر قرار داشت به دقت تحت توجه آوردم . در اين موقع سه شكارچى را ديدم كه به شتاب از بلندىها پايين مىآيند و با نشان دادن طرف راست فرياد مىزنند پلنگ ، پلنگ . اين سه نفر يكى دندانساز شاه ديگرى نايب آبدارخانه و سومى يكى از پيشخدمتان بود كه با هم به شكار رفته بودند و مثل من انتظار چنين منظرهء مخوفى را آن هم در نزديكى اردو نداشتند .\r\nبا ترس و لرز مىگفتند كه پلنگ از نزديكى ايشان گذشت و پس از آن‌كه به قلهء كوه رسيد مدتى نيز به آنها نگاه كرد سپس به دامنهء ديگر كوه رفت . يقين كرديم كه اين حيوان درنده ابتدا در نيستان واقع در سىمترى معادن گچ خوابيده بود و به صداى شكستن قطعات گچى كه من به زحمت آنها را مىكندم به وحشت و فرار افتاده و سگ من كه او را در حال خواب يا در حين فرار ديده بود دچار وحشت شده پيش من آمده بود .\r\nبه هر حال من خدا را شكر كردم كه به معدن گچ سرگرم شده بودم چه معلوم است كه اگر من اين اشتغال را پيدا نكرده و شكار را قطع ننموده بودم به چه عاقبت و سرنوشتى گرفتار مىآمدم .\r\n\r\n8 دسامبر - 15 جمادى الاولى\r\nكار تجرى ملاها كم‌كم به تظاهرات سياسى كشيده . در يكى از جلساتى كه صدر اعظم در طهران براى گفتگو در باب غرامت كمپانى تشكيل داده بود يكى از ملاها بدون پروا به امين السلطان گفت كه اين غرامت را بايد اشخاصى كه از آن شركت رشوه گرفته‌اند از عهده برآيند و اسم چند نفر را هم برد .\r\nدر قزوين يكى از ملاها شخصى را ديده بود كه غليون مىكشد ، چون وى امر ملا را\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدر نكشيدن غليون اطاعت نكرده بود ملا غليون او را شكست و او به حاكم شكايت برد ، حاكم ملا را خواست ولى ملا مردم را شوراند و حاكم از ترس به طهران گريخت و اگر او حاجى محمد حسن را با خود در كالسكه ننشانده بود بيم آن مىرفت كه مردم بكشندش .\r\n\r\n21 دسامبر - 19 جمادى الاولى\r\nاعليحضرت بالاخره مصمم شد كه به طهران برگردد . مرا سفارت روس خواستند و به من گفتند كه امتياز دخانيات از ميان رفت فقط انتظار آن را دارند كه صاحبان سهام در لندن جلسه‌اى بكنند و ميزان غرامتى را كه به ايشان وارد آمده مشخص سازند . از طرفى ديگر از حاج ميرزا حسن شيرازى استدعا شده است كه حكم تحريم دخانيات را لغو نمايد . اگر مىخواهند كه از مصائب بزرگ‌ترى جلوگيرى به عمل آيد بايد هر چه زودتر در ختم اين غائله بكوشند .\r\nمحسن خان معين الملك سفير سابق ايران در عثمانى در ايام غيبت ما از طهران از استانبول وارد شده و مىگويند كه براى ترتيب عروسى دخترش با پسر امين الدوله آمده ولى گويا آمدن او غير از اين علتى ديگر هم داشته باشد .\r\n\r\n26 دسامبر - 24 جمادى الاولى\r\nشب گذشته به ديوارها اعلاميه‌هايى چسبانده و تهديد كرده بودند كه اگر تا 48 ساعت ديگر امتياز دخانيات لغو نشود جان خارجيان در خطر خواهد افتاد .\r\nاين‌كه چرا تا به حال اين امتياز ملغى نشده درست معلوم نيست . آيا شاه به علت پيرى نمىتواند مثل يك نفر مرد پخته تصميم بگيرد ؟\r\nمىگويند مانع اين كار صدر اعظم است كه به پشت‌گرمى انگليس‌ها مىنازد اما او با وجود اعتمادى كه به انگليس‌ها دارد آيا تا اين درجه ديدهء بصيرتش كور شده كه خطر را نبيند و نفهمد كه در اين اصرار مقام خود و پادشاه متبوعش هر دو را به باد مىدهد ؟\r\nمعلوم نيست كه اگر زمام قدرت همچنان به دست ملاها بماند به كجا سوق داده خواهيم شد ؟ اگر ايشان از قول به عمل بپردازند بيم هرگونه خطر مىرود .\r\nوزير مختار فرانسه پيش من آمد و در باب تمام اين حوادث گفتگو كرديم ، به او گفتم\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nچرا نمايندگان خارجى كه مداخلهء ايشان در حفظ جان اتباع خود مسلما مؤثر واقع خواهد شد تا اين حد بىكار نشسته و در چنين موقع خطرناكى اقدامى مشترك نمىكنند ؟\r\nحال اضطرابى كه در من بود او را بر آن داشت كه در اين خصوص اقدامى كند . به من گفت كه امشب من با چند نفر از نمايندگان خارجى كه مهمان منند همين مطلب را در ميان خواهم گذاشت . چنين شيوع داشت كه صاحبان سهام در لندن اجتماع كرده و 12500000 فرانك مطالبه غرامت مىكنند . عده‌اى هم از راه اغراق اين مبلغ را 12500000 تومان مىگفتند .\r\nبيچاره دولت ايران ! معلوم نيست كه اگر شاه در خزانهء خود را باز نكند از كجا اين مبلغ را تأديه خواهد كرد ؟\r\nاز طرفى ديگر در اين اواخر در ظرف چند روز قيمت زغال يك مرتبه دو برابر شده و عقيدهء مردم اين است كه بانك انگليس براى گران فروختن زغال‌ها را انبار نموده .\r\nاگر اين شايعه از ناحيهء دشمنان بانك منتشر نشده و بانك شاهنشاهى واقعا به اين كار دست زده باشد بايد يقين كرد كه آن مؤسسه هم دچار سرنوشت كمپانى دخانيات خواهد شد و به ادامهء استفاده‌هايى از اين نوع توفيق نخواهد يافت و يقين است كه انگليس‌ها هم نمىخواهند كه به مشكلات تازهء ديگرى گرفتار گردند .\r\n\r\n28 دسامبر - 26 جمادى الاولى\r\nبنا به تقاضاى نمايندگان سياسى يك عده قراول در چند نقطه از محلهء اروپايىنشين طهران گذاشته شد و شاه دستخطى صادر كرد كه نظر به عنايتى كه به احوال رعاياى خود دارد امتياز دخانيات را به كلى ملغى ساخته است .\r\nاين عمل احتياط كارانه لااقل مفيد اين فايده شد كه مردم دست از اجراى تهديداتى كه در اعلاميه‌هاى خود نوشته بودند بردارند اما نبايد چنين پنداشت كه ملاها حالا كه در قدم اول فاتح شده و پى به قدرت خود برده‌اند بر سر جاى خود بنشينند و به همين نتيجهء كوچك قانع شوند .\r\nعقيدهء هر يك از ايشان اين است كه شورش وقتى بر طرف خواهد شد كه فرمانى رسمى و درست در اين باب صادر شود كه هرگونه شك و ابهام را زايل نمايد و الا به\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nوعده‌هاى خشك و خالى نمىتوان چندان اعتماد داشت .\r\nاز اين مراتب گذشته هنوز از عتبات فتوايى در شكستن تحريم دخانيات نرسيده و تا اين فتوى نرسد اوضاع به همان حال سابق باقى خواهد بود .\r\n\r\n31 دسامبر - 29 جمادى الاولى\r\nامروز روز آخر سال 1891 ميلادى است ، ديشب برف باريده و امروز صبح ساعت هفت ميزان الحراره در اطاق هشت درجه بالاى صفر را نشان مىدهد در صورتى كه بيرون شش درجه زير صفر است .\r\nخدا كند كه سرما حرارت را از كلهء كسانى كه تا اين حد به غليان آمده‌اند زايل كند تا به صراط عقل برگردند و در سال 1892 اختيار دخانيات باز در دست خود مردم قرار گيرد و غليون‌ها دوباره به راه بيفتد و دولت و روحانيون با هم آشتى كنند و من هم با دل خوش به طرف فرانسهء عزيز برگردم .\r\n\r\n1 ژانويه 1892 - 3 جمادى الاولى\r\nهمهء اميدها به عتبات است و همه خلاص از اين مخمصه را از آن جانب منتظرند .\r\nبعد از مدتى انتظار بالاخره تلگرافى از آنجا رسيد به اين مضمون كه شاه را در لغو اين امتياز تبريك گفته و از او خواستار شده است كه ساير امتيازاتى را هم كه در دست خارجيان است ملغى سازد ولى در آن از رفع تحريم دخانيات كه تا اين اندازه باعث به هم خوردن عادات مردم شده بود ابدا صحبتى نيست .\r\nاين تلگراف شاه را بيش‌ازپيش ناراضى و مشاورين او را خشمناك ساخت زيرا كه روحانيون اين دفعه تمام امتيازاتى را كه خارجيان در دست داشتند حرام شمرده و قدم را از حد امتياز دخانيات جلوتر گذاشته بودند اما بعيد مىنمود كه در اين اقدام به نتيجه‌اى برسند زيرا كه تسليم شدن ناصر الدين شاه در يك مورد به خصوص علامت آن نيست كه او در تمام موارد سر تسليم پيش آورد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\n3 ژانويه - 2 جمادى الثانى\r\nمردم هنوز دست به كشيدن غليون نبرده‌اند ، اخبارى هم كه از لندن مىرسد چندان اطمينان‌بخش نيست ، سهام بانك شاهنشاهى به نصف قيمت رسيده و چون تسطيح جاده‌هاى جنوب و استخراج معادن و معاملات ترياك همه ضميمهء امتياز بانك بوده كليهء اين امور دچار وقفه شده است و بيم ضرر براى همه به‌خصوص براى بانك مىرود .\r\nاگر اين حال دوام كند خسارات جبران‌ناپذيرى متوجه همه چيز خواهد شد . البته روحانيون از اين جهات وحشتى ندارند و امور فوق به ايشان مربوط نيست به همين جهت به استظهار نفوذى كه ايشان را در ميان طبقهء عوام متعصب مسلم است روزبه‌روز بر تجرى خود مىافزايند و به حد و سدى براى تحريك قائل نيستند در صورتى كه حال دولت چنين نيست و اگر اين مبارزه به همين صورتى كه شروع شده دوام يابد بيم هر خطرى براى آن مىرود .\r\n\r\n4 ژانويه - 3 جمادى الثانى\r\nامروز صبح موقعى كه مىخواستم به سر خدمت بروم قراولى دم در اندرون كاغذى از طرف اعتماد الحرم خواجه‌باشى به دستم داد ، ديدم كه او از من خواسته است كه ساعت يك به منزل او بروم .\r\nمعمولا ظهر بعد از آن كه نهار شاه تمام شد من آزاد مىشوم ولى گاهى هم ممكن است كه پيش‌آمدى موجب گرفتارى من شود . احتياطا پيش از آن كه بيرون بروم نهار خود را خوردم و ديرتر از مواقع عادى عازم عمارت سلطنتى شدم تا اگر اتفاقى پيش آمد بتوانم آزاد باشم .\r\nدر حدود ساعت ده به محض اين‌كه به خيابان جبه‌خانه رسيدم مردم را در حال طغيانى غير عادى ديدم و مشاهده كردم كه جمعيتى دم بازار جمع آمده‌اند ، قدرى دور تر در ارگ را كه معمولا در اين ساعت باز است نيم‌باز يافتم ، سربازها پشت آن قراول مىدادند و دو نفر از ايشان هم از بالاى در مواظب حركت مردمند .\r\nاين قراولان كه هر روز مرا مىديدند و مىشناختند چون مىدانستند كه من به سر خدمت مىروم با اين‌كه به كسى اجازهء عبور نمىدادند مزاحم من نشدند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nوقتى كه وارد گلستان شدم همهء وزرا را حاضر ديدم ، شاه بدون آن‌كه سخنى بگويم غمناك قدم مىزد ، گاهى پا بر زمين مىكوفت و گاهى عصا به درختان مىنواخت و معلوم بود كه حالتى آشفته دارد . خواستم ببينم چه خبر است ، به من گفتند كه شاه كاسهء صبرش لبريز شده ميرزا عيسى نايب الحكومهء تازهء طهران را پيش ميرزا حسن آشتيانى فرستاده و به او تكليف كرده است كه يا به استعمال دخانيات فتوى دهد و غليون بكشد يا اين كه از ايران خارج شود . ميرزا حسن در جواب گفته است كه جلاى وطن را بر استعمال دخانيات ترجيح مىنهد و حاضر به حركت شده .\r\nاين خبر به سرعت در شهر انتشار يافته و مردم به همين جهت اجتماع كرده و علت آشفتگى شاه نيز همين است . ظهر نزديك و شاه عازم رفتن به سفر است ، گلستان به تدريج خلوت شد و كسانى كه خدمتى نداشتند رفتند و از وزرا هم فقط امين السلطان ماند . بعد از آن‌كه صرف غذا به اتمام رسيد چون من لازم بود به اندرون بروم و نمىدانستم كه چه مدت آنجا خواهم ماند عازم منزل شدم تا بالاپوش خود را بردارم زيرا كه هوا گرفته بود و بيم باران مىرفت .\r\nديدم در ارگ بسته و قراولان اسلحه به دست از جمعيت كه با تهديد و غوغا در حال هجومند ممانعت مىكنند . برگشتم تا از در خيابان نايب السلطنه به اندرون بروم . جلوى تخت خانه ابو الحسن خان را ديدم كه پريشان خاطر بود . به من گفت از گلستان بيرون نرويد كه براى شما خطر دارد . من به گلستان برگشتم و در اين وقت زنگ ساعت شمس العماره ساعت يك را زد . سروصداى مردم كم‌كم بيشتر شد و به اوج شدت رسيد . پيشواى اين جماعت سيد متعصب بىسروپايى بود كه اين عده را از دم بازار سبزه ميدان و نزديك خانهء من برداشته و به ميدان شاه ( ميدان توپخانه ) آورده و چون به علت ممانعت نظاميان نتوانسته بود از راه خيابان نايب السلطنه به ارگ راه يابد از طريق خيابان‌هاى جبه‌خانه و ناصريه و كوچهء در اندرون خود را با جماعت به طرف ديگر خيابان نايب السلطنه رسانده .\r\nتا اين ساعت صدايى كه به گوش مىرسيد فقط غوغاى مردم شورشى بود اما در اينجا جلوى قراولانى كه راه ايشان را سد كرده بودند مردم دست به سنگ بردند و در و پنجره‌هاى عمارت نايب السلطنه را شكستند و قصدشان اين بود كه به زور از اين راه خود\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nرا به عمارت شاه برسانند چه اين كار از راه ديگر به علت جلوگيرى قراولان ممكن نمىشد .\r\nدر اين موقع فرماندهء اين نظاميان يعنى معين نظام از ترس اين‌كه مبادا شورشيان به اندرون نايب السلطنه كه سخت مورد تهديد بود راه يابند صلاح را در اين ديد كه در مقابل مردم از خود جنبشى نشان دهد به همين جهت بعد از اتمام حجت به ايشان و در جواب ناسزا شنيدن و سنگ‌خوردن به قراولان امر به شليك داد . عده‌اى از مردم كشته شدند از آن جمله سيدى كه جماعت را تحريك مىكرد به خاك افتاد ، مردم با اين كه باز مقاومت مىكردند چون بار ديگر بر ايشان شليك شد در حدود ساعت سه و نيم بعد از ظهر گريختند و جمعيت پراكنده شد .\r\nدر اين هنگامه شاه بعد از صرف نهار به باغ گلستان آمده و بعد از لحظه‌اى صحبت با امين السلطان با پيشخدمتان مخصوص از راه نارنجستان به اطاق برليان كه نزديك‌ترين اطاق‌ها به در اندرون است رفته بود . امين السلطان وقتى كه از شاه جدا شد به حال تفكر بود ، با چند تن از نزديكان به طاقنمايى كه مقابل گلستان است رفت و كنار ديوار پشت به آبدارخانه نشست . اما من چون بيرون نمىتوانستم بروم و جاى ديگر هم نداشتم به انتظار حوادث تنها به قدم زدن در باغ مشغول شدم .\r\nتا موقعى كه مردم در دور ارگ فرياد مىكشيدند اتفاق خاصى نيفتاد ولى همين كه به عمارت نايب السلطنه رسيدند و خواستند در اندرون او را بشكنند و از آنجا به اندرون سلطنتى راه يابند و صداى شكستن شيشه‌ها برخاست شش هفت نفر از پيشخدمتان را به رياست ميرزا محمد خان پدر مليجك ديدم كه غرقه در اسلحه به حفظ اطاق الماس مىروند .\r\nاسلحهء ايشان اسلحهء شكارى است ، تفنگى بر دوش دارند و قطارهايى از فشنگ بر كمر . البته نيت اين جماعت ممدوح است ولى اگر موقع مناسب و دل و دماغى باقى بود انسان از ديدن آنها از خنده مىميرد . معلوم نبود كه اگر شورشيان به عمارت حمله مىكردند از اين شش هفت نفر چه كارى ساخته مىشد ! هنوز دست به تفنگ نبرده كثرت جمعيت يا آنها را زير دست و پا مىبرد يا اين‌كه مجبور به فرار مىشدند .\r\nاز جانب صدر اعظم هيچ‌گونه صدايى شنيده نمىشد ، او و نزديكانش از جاى خود\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتكان نمىخوردند و هيچ نمىگفتند و همه گوش را متوجه سروصداى كوچه كرده بودند .\r\nامين السلطان مقدارى كاغذ در دست داشت ، گاه‌گاهى آنها را بلا اراده ورق مىزد و گاهى هم درهم مىفشرد .\r\nموقعى كه قدم‌زنان به حوض بزرگ رسيدم ديدم نايب السلطنه از جلوى موزه مىگذرد و به حضور شاه مىرود من به عجله پيش آمدم و وقتى كه به در نارنجستان عبورم افتاد ديدم شاه با فرزند خود از آنجا بيرون مىآيد .\r\nنايب السلطنه خاطر شاه را مطمئن ساخته و به او اطلاع داده است كه آرامش برقرار گرديده و خيابان‌هاى اطراف ارگ دست نظاميان است . در اين غوغا هفت نفر كشته شده و زخميان براى آن‌كه شناخته نشوند به عجله تمام گريخته و مخفى گشته‌اند .\r\nساعت قريب به پنج بود كه من از بيراهه خود را به منزل رساندم ، راه معمولى را يك عده توپچى با يك توپ بسته بودند . امروز روزى غم‌انگيز بود زيرا كه اگر چه توپ پيش سلاطين آخرين وسيلهء اثبات حق به شمار مىرود ولى بايد گفت كه اين وسيله بسيار وسيله بدى است و كسى كه غير از آن وسيلهء ديگرى نداشته باشد با آتش‌بازى مىكند .\r\nراست است كه شليك تفنگ شورش را خوابانده و ليكن آن دو قوه‌اى كه با يكديگر نزاع مىكرده‌اند همچنان به حال خصومت باقى هستند ، شاه اگر چه غالب آمده و ليكن از حيثيتش كاسته شده و روحانيون با وجود مغلوبيت قوىتر گرديده‌اند .\r\n\r\n5 ژانويه - 4 جمادى الثانى\r\nساعت يك بعد از ظهر اعليحضرت يك عده از صاحب منصبان و نوكرانى را كه در خواباندن شورش مداخله كرده بودند به حضور بار داد پس از اظهار رضامندى از خدمات ايشان به آنها انعاماتى بخشيد .\r\nحاج ميرزا حسن آشتيانى تابه‌حال نه غليون كشيده نه از طهران خارج شده است .\r\nظاهرا در جوابى كه ديروز به شاه داده تبعيد را ترجيح داده به شرط آن‌كه اصل امتياز نامهء دخانيات را پيش او بفرستند تا او آن را پيش مردم كه در خانهء او مجتمعند و به غير از اين شرط نمىگذارند كه او حركت نمايد پاره كند .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nشاه انگشترى الماسى براى او فرستاده و از او خواسته است كه از حركت صرف نظر نمايد . ميرزا حسن خان تا موقعى كه شركت دخانيات منحل و رييس آن رسما انحلال آن را اعلان نكرده و امتياز دهندگان را به استرداد آن دعوت ننموده بود از قبول مرحمتى شاه استنكاف كرد .\r\nعلت اين تصميم فورى و اجراى عاجلانهء آن اين بود كه رييس شركت و وزير مختار انگليس از شورش ديروز به وحشت افتاده بودند حتى وزير مختار مزبور ظاهرا گفته بود كه اين پيش‌آمد قهرى بود و در مقابل آن نمىشد چاره‌اى ديگر انديشيد .\r\nتا اندازه‌اى حق هم با وزير مختار انگليس بود زيرا كه ديروز تمام خارجيان طهران در حال وحشت مىزيستند و خانه‌هاى خود را سنگر كرده و براى دفاع حاضر شده بودند .\r\nچند تن از نمايندگان سياسى كه اتفاقا ملاقاتشان مرا دست داد اظهار تأسف مىكردند كه چرا تفنگ در اختيار نداشتند تا نوكران خود را مسلح كنند و مىگفتند كه بايد براى آينده در هر سفارتخانه‌اى مقدارى اسلحه ذخيره باشد ، البته شنيدن اين مطلب براى كسى كه به قدرت فوق العادهء شاه اعتماد كرده خالى از غرابت نيست .\r\n\r\n7 ژانويه - 6 جمادى الثانى\r\nدر روز سوم جمادى الثانى هفت تن مقتول و قريب بيست تن مجروح شده‌اند . با ملاحظهء آثار گلوله‌هايى كه بر ديوار خيابان نايب السلطنه مخصوصا در قسمت شمالى آن روى ديوار كوچهء در اندرون باقى مانده اين عده مقتول و مجروح چيزى فوق العاده نيست .\r\nشاه كه ذاتة خوش‌قلب و خوش قلبى يكى از صفات بارز اوست به خانواده‌هاى آسيب ديدگان انعام‌هايى داده و به اين وسيله ايشان را راضى كرده است . خدا كند كه ديگر چنين روزى پيش نيايد .\r\nشورش مزبور انحصار به طهران داشت ، اگر چه شهرت كرده بود كه مردم در تبريز نصر الدوله جانشين امير نظام را كشته و در زندان قزوين محبوسين را به قتل رسانده‌اند ولى بعد معلوم شد كه اين شايعات هيچ‌كدام اصلى نداشته است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n10 ژانويه - 9 جمادى الثانى\r\nچون هنوز سرها از شور نيفتاده وزارت جنگ دست به احتياطات تازه‌اى زده از آن جمله به بهانهء امكان حمله به عمارات سلطنتى يك عده از درهاى خصوصى ارگ را گرفته و از جمله اين بار در خانهء مرا هم مسدود كرده‌اند و من مجبور شده‌ام كه براى بيرون رفتن از حياط اصطبل آبدارخانهء شاهى راهى دراز بپيمايم تا به خيابان جبه‌خانه برسم .\r\nكسانى كه بيش از همه از اين پيش‌آمد ناراضيند قراولانى هستند كه از به دو ورود من به اين منزل دم در من قراول مىدادند ، چون ديگر درى نيست كه به حفظ آن مشغول باشند ناچار ايشان را به سربازخانه پس فرستاده و آنها هم با اين‌كه راضى نبوده‌اند مثل هر مسلمان متدينى حكم قضاوقدر را گردن نهاده و با تسليم و رضا راه سربازخانه را پيش گرفته‌اند . من هر وقت ايشان را مىديدم كه نزديك اصطبل در طرف چپ در ورودى به غذا پختن مشغول بودند لذت مىبردم و يقين داشتم كه تا رسيدن موقع مرخصى از خدمت زندگانى از اين راحت‌تر براى خود تصور نمىكردند .\r\n\r\n15 ژانويه - 14 جمادى الثانى\r\nامروز به دوشان‌تپه به حضور شاه كه صبح به آن‌جا رفته بود شرفياب شديم . اين تصميم را شاه پس از برخاستن از خواب گرفته و كمى بعد با يك عده پيشخدمت به آنجا عازم شده بود . عملهء آشپزخانه و آبدارخانه زودتر به آنجا رفته بودند .\r\nنوكرهاى من دست به كار تهيهء اسباب سفر بودند كه اعتماد السلطنه رسيد و مرا در كالسكهء خود نشاند و با هم راه افتاديم . در بين راه يعنى در ميدان نگارستان به مشير الدوله برخورديم كه تازه از كار فرستادن جنازهء برادر خود به كربلا فارغ شده بود . « 1 » مشير الدوله مىگفت كه به ديوارهاى اعلاناتى چسبانده و عزل امين السلطان را خواستار شده و برادر او امين الملك را متهم كرده‌اند به اين كه حقوق نوكران دولت را مىخورد و از آن راه تمولى سرشار به دست آورده . در مشهد علما نه تنها حكم حرمت استعمال\r\n\r\n\r\n","description":"","footnote":"\r\n( 1 ) - مقصود حاجى ميرزا عبد اللّه خان علاء الملك برادر ديگر يحيى خان مشير الدوله و حاجى ميرزا حسين خان سپهسالار است كه در تاريخ 1309 قمرى در طهران فوت كرده و يحيى خان جنازهء او را به كربلا فرستاد . ( مترجم )\r\n","page_name":" 236 ","page_number":236},
  {"content":"\r\n\r\nدخانيات را داده بلكه كشت توتون و تنباكو را هم حرام شمرده‌اند . يحيى خان حالتى خوش نداشت ، مىگفت بسيار خسته‌ام و احتياج تمامى به استراحت دارم .\r\n\r\n23 ژانويه - 22 جمادى الثانى\r\nمرض انفلونزا كه چند روزى است در تمام محلات طهران بروز كرده عدهء زيادى را كشته . مشير الدوله يكى از اولين كسانى است كه سه روز قبل به اين مرض جان سپرده امروز هم دو نفر از زنان اندرون مرده‌اند .\r\nبا اين كيفيات مراجعت شاه به شهر صلاح نيست صحبت مراجعت اين روزها در ميان بود ولى رسيدن خبر شيوع مرض اين تصميم را به وقت غير معينى موكول كرد .\r\nمثلى است مشهور كه « بدبختى به تقريبى مفيد فايده مىافتد » به همين نظر شايد شيوع مرض تا حدى ذهن‌ها را از گرفتارىهاى اخير برگرداند و حوادث چند روز قبل را فراموش كند و آرامشى را كه هر عاقلى آرزومند آن است پيش آورد .\r\n\r\n24 ژانويه - 23 جمادى الثانى\r\nامروز جنازهء يحيى خان را به مشهد فرستادند در حالى كه نعش برادرش در جهت مقابل متوجه كربلاست هيچ ملاحظه‌اى نمىتواند ايرانيان را از فرستادن جنازه‌هاى خود به مشاهد متبركه باز دارد اگر چه مرده به مرضى سارى جان سپرده باشد .\r\nمردن مشير الدوله كه عهده‌دار دو وزارت عدليه و تجارت بود ديگ جاه‌طلبى جمعى را به غليان آورده به اين معنى كه چندين نفر در صدد گرفتن مقام او برآمده‌اند حتى دوست من اعتماد السلطنه هم كه هيچ وقت از هر مقامى كه داشته باشد راضى نيست زن توطئه‌ساز خود اشرف السلطنه را پيش خانم انيس الدوله سوگلى ناصر الدين شاه فرستاده تا او شاه را به واگذارى وزارت عدليه به اعتماد السلطنه وا دارد .\r\nشاه تا امروز به تكليف هيچ يك از اين مدعيان اعتنايى نكرده و به همه گفته كه هنوز نعش يحيى خان سرد نشده است تا جانشين جهت او تعيين شود . از اين جواب همهء مدعان بيم آن را دارند كه شاه انتخاب خود را كرده باشد و به تغيير آن نيز راضى نشود .\r\nاما اين يحيى خان نيكوسيرت در واقع حكم سبدى سوراخ را داشت كه هيچ چيز در\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآن بند نمىشد ، با اين كه در نتيجهء ازدواج با خواهر اعليحضرت شاه به او مال‌ومنال بسيارى بخشيده بود و از دو وزارتخانهء زيردست خود نيز مداخل فراوان مىبرد و در اعطاى بعضى امتيازات نيز مبلغ متنابهى به او داده بودند باز پس از فوت قروض هنگفتى از او به جا ماند .\r\nوى مردى بود بسيار با لطف و مهمان‌نواز ، يقينا بسيارى از مردم از مرگ اين جوانمرد متأسف خواهند شد شاه اين شوهر خواهر خود را بسيار دوست مىداشت ليكن زياد هم اعمال و اقوال او را جدى نمىگرفت .\r\n\r\n25 ژانويه - 24 جمادى الثانى\r\nشاه قبل از عزيمت يك نوع شوراى دولتى تشكيل داد و چنين به نظر مىرسد كه اين شورى دوام پيدا كند .\r\nدشمنان صدر اعظم از اين پيش‌آمد خوشحالند چه به تصور ايشان اين كار از قدرت سابق او مىكاهد و هر چه باشد وى ديگر نمىتواند مثل سابق فعال ما يشاء باشد چنان‌كه همين شورى صورت اسامى كسانى را كه بايد عهده‌دار وزارتخانه‌هاى تجارت و عدليه شوند تهيه كرده و به حضور شاه فرستاده است .\r\nاين شورى از پنج عضو مركب است :\r\nامين السلطان صدر اعظم و وزير داخله ، نايب السلطنه وزير جنگ ، امين الدوله وزير پست ، مخبر الدوله وزير علوم ، معين الملك سفير سابق ايران در استانبول .\r\nمعين الملك ايلخانى قاجار كه به تازگى پسر خود را با دختر ثروتمند صاحب ديوان تزويج كرده بيش از همه براى جانشينى مشير الدوله منظور نظر هستند .\r\n\r\n26 ژانويه - 15 جمادى الثانى\r\nامروز جارچى فتواى منع تحريم استعمال دخانيات را در كوچه‌ها جار زد و همهء مردم شهر از اين مژده قرين مسرت شدند . با اين جار مسلم شد كه كار شركت انحصار دخانيات تمام شده بلكه بايد اين را علامت مرگ قطعى آن شمرد فقط عواقبى را كه از آن ناشى گشته بايد حل كرد . اين كار البته مستلزم وقت زيادى است اما اگر طرفين حسن نيت\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبه خرج دهند متضمن خطراتى از نوع خطراتى كه وجود آن ايجاد كرده و با طول مدت ممكن بود سخت‌تر شود نيست .\r\nشهرت دارد كه ظل السلطان منشى خود مشير الملك را به طمع مال فراوان او به قتل رسانده است .\r\n\r\n28 ژانويه - 27 جمادى الثانى\r\nرفت‌وآمدهاى دائمى بين طهران و دوشان‌تپه بالاخره مرض انفلونزا را به اينجا نيز آورد ، امروز صبح شاه كه شب را در تب و بيخوابى گذرانده بود زكام زده از خواب برخاست .\r\nسفير عثمانى كه از طرف دولت خود احضار شده بود امروز حركت كرد و او با قريب چهل نفرى نيز از اعضاى شركت انحصار دخانيات عازم شد .\r\nاين عده لابد تا مدتى حوادثى را كه در ايران ديده‌اند از ياد نخواهند برد مخصوصا آنها كه در روز شورش در اينجا بودند چون غرامتى را كه گرفته‌اند فوق العاده است خاطرشان قرين خرمى است . لابد براى تحصيل منفعت متوجه نقطهء ديگرى خواهند شد و در رفتن راضيند و ليكن مسرت ايرانيان البته بيشتر است .\r\n\r\n30 ژانويه - 29 جمادى الثانى\r\nامروز خوشحال‌ترين مردم معين الملك است كه به قول مشهور در استانبول آن كنيزك گرجى را كه در سفر فرنگ همراه ما بود به شاه پيشكش كرده بود .\r\nوزارت تجارت و عدليه را شاه به او داد و به لقب مشير الدوله سرافرازش كرد .\r\nپسر پانزده ساله امين الدوله كه دختر اين وزير جديد نامزد اوست لقب قديم پدر زن آيندهء خود يعنى معين الملك را گرفت .\r\nاين القاب كه به جاى اسم معمول مىشود كم‌كم كار را به آنجا مىكشاند كه انسان بعد از مدتى ديگر نمىتواند در ايران مردم را از يكديگر تشخيص دهد . يك نفر در طى دورهء خدمتگزارى چندين بار تغيير لقب مىدهد و لقب سابق او دير يا زود به كسى ديگر چه از منسوبان او باشد چه خارجى عطا مىشود ، نتيجهء اين كيفيت اين است كه اگر شما اين\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nتغيير القاب را يادداشت نكرده باشيد وقتى كه يكى از اين القاب را كه با هم نيز غالبا تشابه دارند بشنويد نمىفهميد كه صحبت از كيست .\r\n\r\n2 فوريه - 3 رجب\r\nدو روز است كه به طهران برگشته‌ايم . ناخوشى شاه كه تقريبا به كلى رفع شده سبب آن شد كه از شكار معمولى جاجرود صرف نظر كنيم و مستقيما به پايتخت برگرديم ، شهر آرام‌تر از موقع رفتن ماست و به حال عادى برگشته . جماعت غليون افروز مثل معمول در كوچه‌ها در حركتند و به كسانى كه مايل باشند غليون‌هاى حاضر كردهء خود را كرايه مىدهند . امتيازات ديگرى كه در دست خارجيان است نيز دچار شكست شده حتى مىگويند كه مقام بعضى از اروپاييان سخت متزلزل گرديده است از جمله رييس كل گمرك كه يك نفر ارمنى استانبولى و رييس پليس كه اصلا اطريشى است نسبت به مقام خود نگران شده‌اند .\r\n\r\n5 فوريه - 6 رجب\r\nچون شاه از طرز رفتار پليس هنگام شورش اهالى پايتخت به هيچ وجه راضى نبود و مىگفت كه پليس نه توانسته بود اين حادثه را پيش‌بينى كند نه جلوى آن را بگيرد رييس آن را عوض كرد و معاون آن اداره يعنى ابو تراب خان را كه مردى زيرك و مهربان است به آجودانى خود برگزيده و مقام معاونت پليس را ملغى ساخته است .\r\nابو تراب خان به من گفت كه رييس تازهء پليس سيد عبد اللّه برادر ميرزا عيسى وزير نايب الحكومه طهران اين مقام را كه تيول نايب السلطنه است از او به ماهى 1000 تومان اجاره كرده و انصاف اين است كه اين مبلغ براى چنين مقامى بسيار كم است .\r\n\r\n6 فوريه - 7 رجب\r\nشاه به غير از آن كه مالك سرزمينى است كه بر آن سلطنت مىكند و به ميل خود مىتواند در آن تصرف نمايد وارث حقيقى هر ايرانى نيز كه بميرد محسوب مىشود و مىتواند به ارادهء شخصى تمام اموال او را در ضبط آرد يا آن را كلا يا جزء به كسان متوفى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nواگذارد چنان كه به غير از مقدارى از املاك مشير الدوله كه ماه گذشته درگذشت بقيهء دارايى او را با 8000 تومان مستمرى او به پسرش حسين خان واگذاشته .\r\n\r\n7 فوريه - 8 رجب\r\nامروز قطعهء الماس معروف درياى نور را ملاحظه كردم . شاه كه تازه از آنفلوانزا راحت شده ولى هنوز ضعف دارد آن را از جيب خود بيرون آورد و گفت كه چون همراه داشتن آن باعث تقويت مزاج است آن را در جيب خود گذاشته‌ام .\r\nاين قطعه الماس پهن و مسطح است و شباهتى به بعضى از سر تنگ‌ها دارد ؛ آن را به شكل هرمى مثلث القاعده تراشيده‌اند ؛ قاعدهء آن چهار سانتىمتر طول و سه سانتىمتر عرض دارد و طرف ديگر آن قريب به يك نصف از اين مقدار كمتر است و ارتفاع آن قدرى از دو سانتىمتر بيشتر .\r\nتمام سطوح آن صاف و يك‌نواخت است جز يك طرف كه فتحعلى شاه نام خود را بر آن حك كرده است . اگر از جانب سطوح در آن نگاه كنند بىرنگ است و اگر از جانب اضلاع به نسبت وضع نور به رنگ گلى يا بنفش خفيفى نموده مىشود . اعليحضرت به من مىگفت كه درياى نور يكى از جواهرات تاج كورش كبير بوده است .\r\n\r\n8 فوريه - 9 رجب\r\nشكوه السلطنه مادر وليعهد كه هنوز از بستر بيمارى آنفلوانزا برنخاسته مرا به استشاره به بالين خود خواست . عدهء اطبايى كه به بالين او حاضر شديم شش تن ايرانى و فرنگى بوديم و چون مريض ديد كه در طرز مداوا بين ما اتفاق حاصل نمىشود متوسل به استخاره شد و چون استخاره براى معالجه ايرانى راه داد من بيرون آمدم .\r\nانتشار مرض انفلوانزا اتفاقا مصادف با زمستانى ملايم شده است . از اوايل آذر كه فقط چند روز سرد شده و يك برف افتاده بود ديگر همه وقت آسمان صاف و درجهء حرارت قابل تحمل بوده است جز اين كه ديشب طوفانى برخاست و صفحهء آسمان فيروزه فام را مكدر ساخت اما چه طوفانى ! تگرك و باران به قدرى زياد بود كه غالب بام‌ها را آسيب رسانده و يكى از آنها را فرود آورده و دو جوان بيست ساله را در زير آوار\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nگرفته است .\r\nاين قبيل حوادث هر سال اتفاق مىافتد و اگر در شب رخ دهد خطر آن بيشتر مىشود .\r\n\r\n10 فوريه - 11 رجب\r\nجمع كثيرى عقيده دارند كه در حوادث اخير انگشت روسيه سخت دخيل و اين حادثه هم يك فصل از داستان رقابت ديرينهء روس و انگليس بوده است . اين دفعه غلبهء كلى با روسيه شده است تا آنجا كه امين اسلطان پس از شكستى كه در تعقيب سياست سابق خود خورد براى آن‌كه از صدارت نيفتد با زيركى مخصوص خود را به روس‌ها نزديك كرده است و همين امروز پس از آن‌كه انحصار دخانيات از ميان رفته و اميد به برگشت آرامش در مملكت زيادتر شده است امين السلطان تغيير سياست خود را علنى كرد به اين معنى كه به سفارت روس رفت و تا مدتى قريب به سه ساعت با « دوبوتزوف » وزير مختار مشغول صحبت بود و به او اطمينان داد كه از روش سابق برگشته سپس او را مخاطب ساخته گفت « ممكن است شما به قول من اعتماد نكنيد ولى عمليات من در آينده صدق اين مقال را ظاهر خواهد ساخت » .\r\nروس‌ها طبعا بايد از اين پيش‌آمد خوشحال باشند زيرا كه در دست داشتن امين السلطان براى ايشان از اصرار در عزل او كه طرف علاقهء كلى شاه است به مراتب بهتر است به همين جهت وزير مختار از صميم قلب به امين السلطان اطمينان داد كه اگر چنان كه مىگويد عمل كند مورد حمايت دولت روسيه و شخص او خواهد بود .\r\nيكى از عقل پيشقدمى امين السلطان در اين راه اخبارى بود كه نمايندگان ايران از پطرزبورگ و استانبول به شاه داده و لطف امپراطور روسيه را به او رسانده بودند به اين مضمون كه امپراطور وعده داده است كه در باب حل اختلافات سرحدى بين ايران و عثمانى و موضوع صدور تنباكوى ايران با سلطان عثمانى داخل مذاكره شود .\r\n\r\n11 فوريه - 12 رجب\r\nامروز اعليحضرت وزير مختار روسيه را به حضور پذيرفت و بياناتى را كه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nامين السلطان به او كرده بود تأييد نمود و رضامندى خود را از الفتى كه بين دولتين ايران و روسيه پيش آمده به او خاطر نشان ساخت .\r\nشاه وقتى كه از اين مجلس بيرون آمد بشاش بود و يقين است كه از تمام شدن نگرانىهاى اخير خود كه خالى از اهميت نيز نبود خرم است و نشانهء فورى اين خرمى آن كه دستور تهيهء اسباب سفر داده و قرار است كه ابتدا براى شكار كه ناخوشى مانع اجراى آن شده بود برويم سپس به يك سفر طويل‌ترى به نواحى غربى عازم شويم .\r\nدستور آتش‌بازى براى امشب كه شب تولد حضرت على است داده شده . مدت‌ها بود كه ايام را به اين خوشى نديده بوديم .\r\n\r\n24 فوريه - 25 رجب\r\nده روز تمام را در جاجرود به وضعى شايان به شكار مشغول بوديم . در طى اين مدت مذاكرات راجع به مقدار غرامات شركت دخانيات تمام شده بود . چون صاحبان سهام فقط خساراتى را كه ديده‌اند مطالبه مىكنند حصول توافق بين طرفين آسان است ؛ با تمام اين احوال هنوز مبلغى كه طرفين به قبول آن تن در دهند معين نشده است .\r\n\r\n20 مارس - 20 شعبان\r\nمراسم برگزارى عيد نوروز امروز ساعت شش صبح به عمل آمد . با اين‌كه ساعت اقامهء جشن خيلى زود تعيين شده بود جمع زيادى با نشان‌ها و حمايل به حضور آمده بودند و هر كدام هم يك كيسهء قرمز محتوى 150 شاهى سفيد ( تقريبا 15 فرانك ) عيدى گرفتند .\r\n\r\n21 مارس - 21 شعبان\r\nسلام بزرگى كه در اين ايام شاه در آن سفراى خارجه را مىپذيرد امسال شكوه مخصوصى داشت و بعد از اتمام سلام نمايشى از كشتىگيران داده شد كه من تاكنون نديده بودم ، شاه بهترين جواهرات سلطنتى را به خود زده بود ، جقهء لطيف كلاه او به هر حركت مختصر سر مىدرخشيد و الماس‌هاى درشت روى لباس او به تلألؤ تمام برق\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمىزد .\r\nهمين كه سلام تمام شد شاه از اطاق تخت طاووس بيرون رفت و پس از آن‌كه لباس خود را عوض كرد و لباس ساده‌اى پوشيد به دفترخانه كه ما در آنجا به انتظار او بوديم و در حكم دفتر حكومتى است آمد .\r\nمدخل دفترخانه در ميدان شاه گوشهء دست راست خيابان نايب السلطنه در آن طرف از ميدان كه مقابل نقاره‌خانه است و يكى از راه‌هاى ارگ محسوب مىشود قرار دارد .\r\nبناى داخلى اين بنا متوجه منتهى اليه جنوبى حياط طويلى است كه دورادور آن درختان كهن مخصوصا چنار كاشته‌اند و تخت‌خانه در منتهى اليه شمالى آن واقع شده .\r\nعده‌اى از صاحبان مشاغل كه در مراسم سلام شركت كرده بودند در اين حياط قدم مىزدند ، نظاميان دور حوض مركزى به حال صف ايستاده بودند و عدهء كثيرى تماشاچى در اطراف جمعيت داشتند . قريب بيست ورزشكار و پهلوان در آنجا انتظار مقدم شاه را مىكشيدند تا شروع به شيرين‌كارى كنند . پهلوانان تا كمر لخت بودند و تنكه‌اى كه به زانوى ايشان ختم مىشد در پا داشتند .\r\nما براى اين‌كه همه‌جا را خوب ببينيم در بالاخانهء عمارت جا گرفتيم . ورزش با تخته شنا و بند و كشتى با دست عينا همان‌هاست كه در همه جاى دنيا معمول است ولى ميل‌گردانى اين پهلوانان جنبهء اختصاصى دارد و مهارت تامى مىخواهد كه كار هر كس نيست .\r\nيك عده از اين پهلوانان كه عضلاتى قوى دارند و خارج از تناسب نيز نيستند از اين ميل‌هاى سنگين دو عدد را در دست مىگيرند و به انواع مختلف آنها را با سهولتى حيرت‌آور و بىآن‌كه بدن ايشان حركتى كند دور سر خود مىگردانند و در آخر كار تا مدتى بالنسبه طويل ميل‌ها را عمودا در هوا نگاه مىدارند و خود بر يك لنگه پا مىايستد .\r\nناصر الدين شاه از اين قبيل نمايش‌ها لذت مىبرد و مىتوان گفت كه لذت او در ديدن اين منظره كمتر از لذتى كه از نمايش‌هاى تكيه دولت مىبرد نيست ، در تمام مدت سرپا ايستاده بود و وقتى كه عمليات ورزشكاران تمام شد دو سه چنگ اشرفى در ميان ايشان پاشيد و رفت .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\n5 آرويل - 5 رمضان\r\nبالاخره در موضوع مبلغ غرامات بين دولت ايران و شركت سابق انحصار دخانيات توافق حاصل شد به اين معنى كه بعد از مذاكرات زياد و طولانى دولت ايران و سفارت انگليس امروز قرارى را امضا كردند كه به موجب آن دولت ايران متعهد شد كه در ظرف چهار ماه مبلغ 500000 ليرهء انگليسى به شركت مذكور بپردازد به شرط آن‌كه شركت هم از حق امتياز صرف‌نظر كند و تمام بناها و توتونى را كه در داخله مصرف دارد به ايران واگذار نمايد چه شركت انحصار دخانيات با دست وسايطى قرارى با دولت عثمانى براى صدور مقدارى از تنباكو ايران بسته و متعهد شده بود كه به اين قرار عمل كند يا راه حل ديگرى براى آن بيابد .\r\nسفارت ما به توسط اعتماد السلطنه به شاه پيشنهاد كرد كه اين مبلغ را از يكى از بانك‌هاى فرانسوى به قرض بگيرد و فورا طلب شركت را رد كند و در عوض دولت ايران به عنوان ضمانت گمركات و يك عده از معادن فيروزه را كه تا به حال در جزء امتيازات بانك شاهنشاهى به انگليس‌ها داده نشده به آن بانك فرانسوى واگذارد .\r\nچه اين پيشنهاد از طرف دولت ايران پذيرفته شود چه نشود امر مسلم اين‌كه على العجاله مسئلهء مشكلى كه تمام مملكت را به جنب‌وجوش انداخته و ممكن بود آن را به انقلاب بكشاند حل شده بود و ايرانيانى كه چند روز است داخل ماه رمضان شده‌اند پس از نجات از آن كابوس مىتوانند به راحت ماه خود را به سر برسانند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nفصل ششم مسافرت به فراهان - وباى عام\r\nيكى از خوشىهاى شاه اين است كه گاه‌به‌گاه به سفرى دراز در ايران يا در خارج مملكت برود . گردش در داخله امرى خارق العاده نيست زيرا كه اجداد او نيز به چنين سفرهايى اقدام مىكرده‌اند ولى سفر به خارج ايران چنان كه مىدانيم در حين مسافرت اول اعلى حضرت شاهنشاه فرنگستان موجب تعجب عدهء زيادى از مردم گرديد .\r\nبديهى است كه ناصر الدين شاه عزمى فوق العاده به خرج داد تا توانست كه از تختى كه اجداد او تا دم مرگ به آن چسبيده بودند موقتا كناره بجويد و به رغم عادات جاريه از سرحد مملكت خود قدم فراتر بگذارد و ثابت كند كه مردى است صاحب اراده و فطانتى عالى و افكارى بلند و عاشق كسب معلومات جديد و مايل به رساندن فوايد آنها به رعاياى خود .\r\nناصر الدين شاه گذشته از كارهاى تازهء ديگرى كه تا عهد او بدعت به شمار مىرفته بر هر نوع مانع از جمله مخالفت روحانيون كه به شمه‌اى از قدرت ايشان سابقا اشاره كرديم غالب آمده و مدارسى تأسيس كرده است كه در آنجا معلمين خارجى به شاگردان تعليماتى مىدهند كه در حداقل با معلومات پر از خرافات و كوتاه‌نظرانهء ملاها فرق دارد .\r\nاين قبيل مؤسسات كه افتخار آن به شاه برمىگردد البته منتج نتايج خوب خواهد شد و از همين اكنون آثار خير آن مشهود است و لازم نيست كه انسان خيلى موشكاف باشد تا فكر جديد و روح آزادمنشانه‌اى را كه در ميان شاگردان جوان اين مدارس يا تحصيل‌كردگان آنجا وجود دارد دريابد .\r\nبراى آن كه بتوان ميزان لياقت شخصى را دريافت بايد اعمال او را در محيطى كه\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشناختن مقدماتى آن از واجبات است در نظر آورد ، چنانچه ما اروپاييان با طرز حكميت مخصوص به خود بخواهيم نظرى در باب شاه ايران بدهيم اگر در حق او بىانصافى نكرده باشيم لابد به اشتباه رفته‌ايم .\r\nچه اشتباهاتى كه عده‌اى به همين طريق در باب ناصر الدين شاه كرده‌اند و من از آن جمله ذيلا دو فقره را كه در اروپا اتفاق افتاده و به خاطرم مانده است به عنوان نمونه ذكر مىكنم .\r\nدر طى سفر سال 1889 مكرر از عده‌اى شنيدم كه از وضع بستر شاه صبح كه از خواب برمىخاست شكايت داشتند در صورتى كه شاه هيچ وقت در بسترى كه براى او مىگستردند نمىخوابيد و جز در بستر خاص خود در بسترى ديگر استراحت نمىكرد .\r\nاين بستر عبارت بود از يك توشك و چند بالش و لحاف كه آن را در مفرشى مىپيچيدند و همه‌جا با او همراه مىبردند . چه در عمارات سلطنتى چه در زير چادر شاه هيچ وقت تخت و متكا استعمال مىكرد .\r\nرختخواب او را هر شب بدون تغيير در روى قالى كه گاهى يكى از نمدهاى كار طهران را هم در روى آن مىانداختند پهن مىكردند به همين جهت بايستى كه يكى از مستخدمين كثيف كه مىدانسته است كه شاه فقط در رختخواب خود مىخوابد با لباس در بسترى كه خصوصا جهت شاه گسترده بوده‌اند خوابيده و كثافاتى را كه ديگران صبح از شاه مىدانستند از او باشد .\r\nنمونهء ديگر آن‌كه در طى مسافرت شاه كمتر شهر بزرگى بود كه پس از مدتى اقامت آه‌ونالهء تجارى را كه چيزى به شاه فروخته يا نفروخته بوده و بىآن‌كه شاه خواسته باشد متاعى پيش او فرستاده بودند نشنيده باشيم .\r\nاين بازارهاى خوش‌باور كه شايد اگر شاه قدم به مغازهء ايشان مىگذاشت تمام دكان خود را به افتخار قدوم او تقديم مىكردند مدعى بودند كه قيمت جنس‌هاى فروخته شده را شاه نپرداخته يا اين كه تمام قيمت آنها تأديه نشده است .\r\nتا آنجا كه من مىدانم اعليحضرت هميشه تمام و كمال پول صورت حساب‌ها را مىپرداخت ، احتمال كلى دارد كه اين وجوه پس از آن‌كه از دست شاه خارج مىشد پيش از آن‌كه به دست صاحبان مال برسد اگر تمام آن لوطىخور نشده باشد قسمتى از آن به\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nجيب واسطه‌ها فرو رفته باشد . بيچاره شاه چه مىتوانست بكند ؟ آيا اخلاق زيردستان او فقط به اين علت كه از سرحد ايران خارج شده‌اند عوض مىشد ؟\r\nاين بود دو نمونه از حكميت‌هاى غلطى كه مردم چون شاه را درست نمىشناسند و بيش از همه حال اطرافيان او را نمىدانند دربارهء او كرده و ندانسته او را به نسبت‌هايى از اين قبيل متهم ساخته‌اند .\r\n\r\n6 مه - 9 شوال\r\nشاه چون خود را از شر امتياز دخانيات راحت مىبيند از اين‌كه مىتواند امسال مسافرت تابستانى خود را به وضع عادى برگذار كند بسيار خوشحال است ، به همين جهت ديشب در باغ گلستان جشنى شبانه برپا كرد . فانوس‌هاى اطريشى كه به درختان آويخته بودند از دور به ميوه‌هاى درخشنده بىشباهت نبود و آنها كه به شكل طناب‌هاى رنگارنگ از چنارهاى بلند آويزان بودند نمايش آويزهايى از گل را داشتند . اين فانوس‌ها را طورى ترتيب داده بودند كه در خيابان‌ها در حكم سقفى نورانى بود و در بعضى نقاط كه آنها را به نخ‌هاى نازكى در بالاى حوض‌ها بسته‌اند نور آنها در آب مىافتد و آسمانى را نمايش مىدهد كه ستارگان در آن چشمك بزنند .\r\nجمعيت زيادى از اعيان و صاحبان مشاغل مهم كه در تماشاى اين منظره خيره مانده‌اند از اين‌طرف به آن‌طرف گلستان قدم مىزنند و زنان اندرون پشت پنجره‌ها تا آخرين طبقهء شمس العماره مشغول تماشاى جشنند و منتظرند تا نامحرمان از گلستان بيرون بروند و خود را به داخل باغ بيندازند .\r\nبيچاره قوها كه خوابشان بر هم خورده لابد نه از اين جمعيت زياد نه از اين كثرت بيجاى روشنايى چيزى مىفهمند . با اين حال ابدا وقار خود را از دست نمىدهند و با كمال مناعت مثل موجوداتى كه هيچ تغييرى احوال ايشان را بر هم نمىزند در آب فرو مىروند و بيرون مىآيند .\r\n\r\n10 مه - 13 شوال\r\nامروز مادر وليعهد مظفر الدين ميرزا در اندرون فوت كرد . وقتى كه من رسيدم\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nشكوه السلطنه در حال احتضار بود . هيچ مداخله و معالجه‌اى فايده نداشت .\r\nاز مشهد چنين خبر مىرسيد كه و با كه از مدتى قبل در افغانستان ظاهر شده بود از هرات رو به مشهد مىآيد حتى به خاك ايران هم رسيده و در تربت شيخ جام ظاهر شده است .\r\n\r\n11 مه - 14 شوال\r\nشاه به عنوان مقدمهء سفر به عشرت‌آباد رفته و 48 ساعت در آنجا مانده است و اين عادت اوست كه قبل از شروع به مسافرتى طويل چنين سفرهاى كوتاهى مىكند تا ببيند كه اثاثهء اردو كامل و اسباب حركت مجهز و آماده است يا نه و اگر نيست نواقص را به مأمورين گوشزد كند .\r\nمن مشغول معالجهء يكى از نسوان حرمم كه با وجود چشم درد بسيار شديد مىخواهد به هر قيمتى باشد با شاه به مسافرت بيايد . اين زن سابقا طرف محبت كلى شاه بوده و از سوگلىهاى مخصوص او به شمار مىرفته است ، اما جوانى كجايى كه يادت بخير ! اگر چه هنوز چيز زيادى از سن او نگذشته ولى مدت‌هاست كه برگشتن ورق روزگار را فهميده و رسيدن دورهء ادبار خود را احساس كرده است و اين از آن روزى بوده است كه ستارهء بخت خواهر جوان او درخشيدن گرفته و آفتاب طلعت خواهر بزرگ‌تر را تحت الشعاع قرار داده است .\r\nعايشه خانم و ليلى خانم خواهران ميرزا عبد اللّه خان‌اند كه مردى شريف است .\r\nاين دو خواهر مدت‌هاست كه در حرمسراى شاهى سر مىكنند و حاليه كه آتش هوى و هوس‌هاى سابق فروكش كرده به مهربانى با هم به سر مىبرند حتى منزلشان نيز يكى است و هر دو پروانه‌وار گرد دختر ليلى خانم كه دختركى زيبا و موبور است و چشمانى درشت و سياه و ابروانى پيوسته مثل مادر خود دارد و نمونهء كامل زيبايى پيش ايرانيان به شمار مىرود دور مىزنند .\r\n\r\n14 مه - 17 شوال\r\nاين دفعه ديگر حركت از طهران جدى شده و شاه كالسكه‌اى شش اسبه كه سه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nسورچى مأمور راندن آنها هستند براى دورهء مسافرت تحت اختيار من گذاشته است .\r\nبر خلاف سال‌هاى گذشته امسال از دروازهء جنوب شرقى پايتخت بيرون رفتيم و پس از عبور از جادهء شاهزاده عبد العظيم و گذشتن از طرف راست برج رى بعد از دو ساعت به كهريزك رسيديم و در زير چادرهايى كه قبلا در زير سايهء درخت‌ها در محلى خنك زده بودند منزل كرديم .\r\n\r\n15 مه - 18 شوال\r\nبعد از آن كه عقب‌ماندگان رسيدند عدهء ما به ده هزار نفر رسيد با چهارده هزار اسب غير از حيوانات باركش قريب به دويست و پنجاه زن از نسوان حرم نيز با ما همراه بودند .\r\nعايشه خانم با اين كه يك تخته پنبه روى چشمان خود گرفته چون خواسته است كه از زنان ديگر عقب نماند با زحمت زياد مسافرت مىكند و تمام وحشت او اين است كه مبادا زنى ديگر جاى او را بگيرد . عجب اين است كه هيچ اتفاقى نمىتواند جلوى اين قبيل خيالات جنس زن را بگيرد . داستان امينه اقدس نابينا و فالج و سفر پر از زحمت او در ركاب شاه كه سابقا به آن اشاره كرديم يكى ديگر از همين قبيل نمونه‌هاست . اين خانم هم فرصت را از دست نداده و جزء ملتزمين ركاب است ولى اين دفعه در كالسكه است و از سفر با اسب صرف نظر كرده تمام سعى اين زنان اين است كه اگر هم مورد علاقه شاه نيستند باز به او نزديك باشند تا در عداد فراموش‌شدگان به شمار نروند و به اين ترتيب از او جلب عنايتى كنند .\r\nپس از آن كه از كاروانسراى حسن‌آباد گذشتيم به چادرهاى اردو كه آنها را در طرفين جاده در روى زمين مرطوب زده بودند فرود آمديم . من چادرهاى خود را به نقطهء بلندى بردم تا از رطوبت محفوظ باشم ولى اين عمل فايده‌اى نداشت ، ناچار از راه احتياط چند دسى گرم سولفات دوكينين خوردم و قدرى از آن را هم به نوكران خودم دادم .\r\nدر زبان فرانسه مثلى است كه : « اگر مىخواهى كه راهى دورودراز به روى اول مركوب خود را مجهز ساز » ، به همين نظر چون حال در مرحلهء اول سفر هستيم بايد احتياطات لازمه را رعايت كرد چه اگر تب شما را گرفت محكم مىچسبد و به آسانى از شر آن رهايى نخواهيد يافت .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدر خوراندن سولفات دوكينين به نوكران حتى به قاطرچيان خود به خصوص وقتى كه ديدم كه همگى آنان زير باران مانده و سراپا خيس شده بودند هيچ ترديدى به خود راه ندادم بلكه احتياط را لازم شمردم .\r\nبعد از يك ساعت تمام به منزل تازه يعنى به قلعهء محمد على خان كه قلعه‌اى است سنگستانى واقع در طرف چپ جاده رسيديم .\r\nجاده در اين قسمت ناتمام و بريده‌بريده است زيرا كه چندى قبل از شورش اخير به ساختن آن شروع كرده بودند ولى بر اثر پيش‌آمد مزبور متروك ماند . قسمت‌هاى ناتمام جاهايى است كه زمين كوهستانى است يا محتاج به تسطيح بوده . پلى بر روى رودخانه بسته‌اند كه پنجاه متر طول دارد در صورتى كه عرض رودخانه از پنج متر متجاوز نيست .\r\nهمين كيفيت مىفهماند كه رودخانه در موقع طغيان تمام دهانه‌هاى پل را مىگيرد .\r\nوزير مختار ايران در وينه به اين اميد كه جاى برادر مرحوم خود جهانگير خان را بگيرد و با اردو همراه بود در اينجا دچار حادثه‌اى شد به اين معنى كه چون شاه او را به حضور طلبيد و او خواست كه با جثه درشت خود از گودالى بپرد و ملتفت عرض آن نشد تعادل را از دست داد و در گودال افتاد و پايش پيچ برداشت .\r\n\r\n17 مه - 20 شوال\r\nعلىآباد از آبادىهاى متعلق به امين السلطان است و در دامنه تپه‌اى قرار دارد و دورادور آن حصارى از گل كشيده و حافظ آن چند برج بلند است . پيش از آن‌كه به آنجا برسيم از بالاى تپه كم‌ارتفاع خشكى درياچه ساوه را كه طول آن از عرضش به مراتب بيشتر است ديديم . كسى به من گفت كه تشكيل اين درياچه نتيجه شكسته شدن سدى است كه آن را يكى از اعيان به قصد آباد كردن املاك خود به ضرر خير عموم باعث شده است .\r\nاين درياچه خواه از شكستن سدى تشكيل يافته باشد خواه به طريقى ديگر محل آن در نقطه‌اى قرار دارد كه چند رودخانه از جهات مختلفه به آنجا متوجه مىشوند و در اين گودال شور فرو مىريزند . اين گودال مركزى ظاهرا ته درياچه شور عظيمى است كه سابقا اين اراضى را در زير داشته و وسعت آن به مراتب از وسعت حاليهء درياچه اروميه\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبيشتر بوده بنابراين طبيعى است كه غير از نمك مخلوط به شن اثر ديگرى هم از آن بر جاى مانده باشد .\r\nروز بيست و يكم شوال را در علىآباد مانديم اما به وضع بسيار بدى زيرا كه هوا از شدت گرما طاقت‌فرسا بود و اسبان ما غذاى كافى نداشتند . منزل ما در بيابان ريگزار و خارج آبادى قرار داشت و در آن هيچ‌چيز جز چند سياه چادر ايلياتى ديده نمىشد به علاوه در آبادى هم هر چه به دست مىآمد به غارت مسافرين رفته بود . من دو نفر سوار به اين سياه‌چادرها فرستادم و ايشان به زحمت زياد توانسته بودند قدرى كاه و جو براى اسب‌هاى ما بخرند . اين بيچاره‌ها به قدرى فقيرند كه زندگانيشان روزبه‌روز مىگذرد و استطاعت اين كه خوراك بيش از يك روز چند حيوان باركش را كه حياتشان بسته به حفظ آنهاست تهيه ببينند ندارند .\r\n\r\n19 مه - 22 شوال\r\nامروز پس از عبور از كاروانسراى كوشك نصرت ابتدا قدرى به سمت مغرب رانديم بعد متوجه جنوب شديم و درياچه ساوه در اين حال طرف دست چپ ما قرار داشت .\r\nاز اينجا به بعد داخل جلگهء قم مىشويم . در اين جلگه كه از طرف مشرق تا چشم كار مىكند كشيده مىشود گاهى ريگستان‌هايى به نظر مىرسد كه آب و باد آنها را درست كرده گاهى هم تخته‌هايى از نمك به چشم مىآيد كه در نور آفتاب موج مىزنند و بىشباهت به چشمه‌هاى آب نيستند .\r\nاما آب ! افسوس كه در اين نواحى قطره‌اى از آن وجود ندارد و اگر هم تصادفا چيزى از آن به دست آيد شور و تلخ است و چون همه بر اين كيفيت مطلعند هر كس از راه احتياط به قدر حاجت آب آشاميدنى با خود برمىدارد و اين احتياطى است بسيار بجا .\r\nوقتى كه بعد از چهار ساعت حركت با كالسكه به منظريه رسيديم ديديم كه از پنج فرسخى گنبد طلاى مزار حضرت معصومه در آفتاب مىدرخشد . فراش‌ها در برافراشتن چادرها به زحمت زياد افتادند زيرا كه زمين سست است و ميخ‌هاى چادرها درست‌گير نمىكنند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\n20 مه - 23 شوال\r\nراه از منظريه تا قم مستقيم است فقط در وسط راه قدرى منحرف مىشود تا از روى پل دلاك بگذرد . اين پل به قول مشهور كار يك نفر دلاك است .\r\nدر منتهى اليه راه گنبد طلا و مناره‌هاى مزار حضرت فاطمه معصومه ساخته شده .\r\nوجود اين مزار در اين نقطه بر آن باعث آمده است كه شيعيان از جميع نقاط اموات خود را براى دفن به اينجا بياورند چنان كه شاه صفى و شاه عباس و شاه سليمان از سلسله صفويه و فتحعلى شاه و محمد شاه از سلسله قاجاريه در اين محل مدفونند ، ناصر الدين شاه هم در همين نقطه در كار تهيه قبرى جهت خود هست و امين السلطان هر سال براى فاتحه‌خوانى بر سر قبر مادر خود به اينجا مىآيد .\r\nشهر قم پر از سيد و ملاست و خدا مىداند كه چقدر سيد و ملا از بركت مزار حضرت معصومه در اين شهر نان مىخورند .\r\nچون شهر قم را خانمى تحت حمايت دارد حكومت آن را هم شاه به خانمى كه دختر ارشد او يعنى فخر الملوك باشد واگذاشته است .\r\nقم در وسط باغستان‌هايى سبز و خرم واقع شده و سبزى تيره‌فام درختان به خوبى از رنگ سرخ و زرد تپه‌هاى اطراف مشخص است .\r\nآبادى شهر در ساحل راست قم‌رود ساخته شده . عرص اين رودخانه فوق العاده زياد است و مىرساند كه در مواقع طغيان آب آن زياد مىشود . اردوى ما را در ساحل چپ قم‌رود در فاصله كمى از آخرين خانه‌هاى شهر زده بودند ، شاه و اندرون در باغ پردرخت و آبى جا داشتند و سايرين در اين‌طرف و آن‌طرف حتى در بستر رودخانه پراكنده از يكديگر زندگى مىكردند .\r\nسه روز اقامت در چنين محلى كه غير از مزار حضرت معصومه هيچ جاى ديدنى ندارد واقعا بسيار زياد بود به خصوص كه در اين دهانه دشت كوير گرما بيداد مىكرد .\r\nمن اكر تمام وقتم به تفقد حال مريضانم نمىگذشت باز قسمت اعظم آن در اين كار صرف مىشد چه غير از مريضان سابق عريضهء ديگرى هم پيدا كرده بودم و آن دختر زيباى باغبان‌باشى بود كه شاه با وجود حمل پنج ماههء او راضى نمىشد كه از آن خانم زيبا دقيقه‌اى دور بماند و در اين سفر تكان كالسكه حال او را منقلب ساخته بود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاما عايشه خانم با وجود سه روز استراحت باز شفا نيافته بود چه اين زن بوالهوس كه عجله‌اى براى شفا يافتن خود داشت به دستور خاله‌زنك‌ها احمقى را براى معالجه آورده و آن احمق هم نمىدانم چه گردى در چشم او ريخته و درد او را چند برابر زيادتر كرده بود . در اين ساعت عايشه خانم از شدت ناله امان همه را بريده و سراسر اندرون را به رقت آورده است . دقيقه‌به‌دقيقه فراش است كه به در چادر من مىآيند و به محض اين كه مرا مىبينند نفس‌زنان مىگويند زود ! زود ! شاه تو را احضار كرده است .\r\nمن دويدم و عايشه‌خانم را كه چند ساعت قبل رو به شفا ديده بودم با چشمانى مشاهده كردم كه از شدت التهاب مىسوختند و حال آنها بر اثر گردى كه در آنها ريخته شده بود از هر وقت ديگر بدتر بود .\r\nالبته بر خانم سخت ناگوار بود كه به خبط خود اقرار كند اما در مقابل وضع خطرناكى كه پيدا كرده بود چاره نداشت . بيچاره اقرار كرد و به تمام امام‌ها قسم مىخورد كه اين كار به دستور نصيحت‌گويان نفهم صورت گرفته و او هميشه كمال اعتماد را به معالجات من داشته و از اين بابت ممنون بوده است . به گفتهء شاعر « قسم مىخورد اما اندكى ديرتر از موقع آن هم براى آن‌كه ديگر به قسم او اعتماد نكنند » .\r\nبارى اين تجربه براى او بسيار گران تمام شد ، باز خدا كند كه مفيد افتد .\r\nهمين كه به چادر خود برگشتم ديدم عايشه‌خانم به گمان اين كه اوقات من تلخ شده است يك طاقه شال براى من فرستاده و خواهش كرده است كه دنبالهء معالجه را رها نكنم .\r\nمريض سوم من كه مهارتش در رستن از دام‌هاى سياسى به مراتب بيشتر از هنر او در نيفتادن در بند و بست‌هاى دربارى است چون با ادامهء سفر اميد بهبود پاى پيچ خوردهء او نمىرفت به دستور من برگشت و من به او اميد دادم كه اين پيش‌آمد به پيشرفت منظورهاى سياسى او كمك مىكند .\r\nوزير مختار ايران در وينه مصلحت‌انديشى مرا فورا پذيرفت و برگشت و من يقين كردم كه اميدوارى من در باب اجابت مقاصد او در پيشگاه شاه صحيح بوده چه در ملاقات آخرى كه بين ما اتفاق افتاد مشار اليه به من گفت كه از صدقه‌سر همان حادثه شاه امتياز مشروبات و الكليات را كه سابقا به فيليپار داده بود بدون هيچ خرجى ملغى نمود و\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nدر عوض امتياز راهى را در آذربايجان به او واگذاشت كه آن هم هيچ وقت دنباله پيدا نخواهد كرد .\r\n\r\n23 مه - 26 شوال\r\nمنزل آيندهء ما طايقون است كه تقريبا در چهار فرسخى قم قرار دارد . جهت حركت ما جانب مغرب بود و بعد از آن‌كه به انتهاى دشت و يك ساعتى منزل رسيديم به زمين بلندى وارد شديم كه طايقون در آن طرف آن واقع است . اين زمين وسيع شبيه به محوطه مستديرى است كه دورادور آن را كوه به كلى گرفته و در اين كوه‌ها قللى تيز و گرد شبيه به دهانه‌هاى آتش‌فشانى مكرر ديده مىشود .\r\nهيچ لازم نيست كه كسى آب اينجا را بياشامد تا شورى و تلخى آن را بفهمد . هر جا كه مسيل خشكى ديده مىشود يك طبقه نمك روى آن خوابيده است .\r\n\r\n24 مه - 27 شوال\r\nراه تا مدتى در همين سرزمين مرتفع بود ، بعد از آن‌كه از قلعه چم كه در طرف دست چپ ما قرار داشت گذشتيم به نيزار كنار قم‌رود رسيديم ، آب صاف و خنكى يافتيم كه زياد شور نبود و چون آب ديگرى نبود همه از آن رفع عطش كردند .\r\nدر ميان راه حاكمى سوار بر اسب با يك عده سوار مجلل رسيد . چون نزديك آمد قيافه خوشنماى حكيم الممالك را شناختم . از اين حسن تصادف و از اين كه يكى از همكاران با محبت و دوست‌داشتنى خود را در اينجا يافته‌ام كمال مسرت به من دست داد .\r\nحكيم الممالك هم در همان ايامى كه يحيى خان در فرانسه تحصيل مىكرده در آنجا به تكميل معلومات مشغول بوده ، هر دو زبان فرانسه را در كمال خوبى ياد گرفته و هر دو از منبع مهر و محبت و مناعت و از خودگذشتگى مخصوص فرانسه بهره‌اى وافى برده‌اند .\r\nحكيم الممالك بعد از بيرون آمدن از مدرسه متوسطه به كار تحصيل طب پرداخته و طبيب بيرون آمده است ولى اين هنر چندان به سعادت و اقبال او كمك نكرده چه اگر\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nشاه غير از طبابت شغل ديگرى به او در دربار يا در ولايات رجوع نكرده بود گذران زندگانى او دچار اختلال مىشد ، با اين حال باز هم همه وقت كار او از اين بابت خوب نبود ، حكيم الممالك حاكم ولايتى است كه ما بايد از آن بگذريم و آمدن او به استقبال شاه از هيمن بابت است .\r\n\r\n25 مه - 28 شوال\r\nارتفاع زمينى كه ما از آن مىگذريم قدم‌به‌قدم بيشتر مىشود و هر روز به سرزمين بلندى مىرسيم كه تقريبا عين همان زمين ديروزى است يعنى همان بيابان و همان محوطهء مستدير تكرار مىشود .\r\nدر دودهك شاه پسر خود ظل السلطان را كه در اصفهان مقيم است به حضور خواست و پسر ظل السلطان يعنى جلال الدوله كه به تازگى حكومت يزد را به او داده‌اند از طهران با ما در ركاب شاه است .\r\nاحضار ظل السلطان كه هيچ كس نسبت به او محبت ندارد باعث بعضى صحبت‌ها شده و هركس از قساوت‌ها و اعمال مستبدانه او سخنى مىگويد .\r\nدر اينجا معلوم شد كه شايعه قتل مشير الملك به دست او صحت نداشته بلكه شاهزاده او را حبس كرده و بعد از آن‌كه تمام اموال او را به مصادره گرفته دستش را به كلى از كارها كوتاه نموده بوده است . مشير الملك بيچاره هم چون ديگر آه در بساط نداشته ديوانه شده و به همان وضع جان سپرده است .\r\nمىگفتند كه شاه ظل السلطان را براى همين احضار كرده است كه در باب اين عمل به او توضيحاتى بدهد ، بعضى هم مىگويند كه اصلا مسافرت شاه براى آن است كه خود شخصا به اين كار رسيدگى كند چنان كه در قم از كسان مشير الملك و ديگران جزييات قضيه را به تفصيل تمام و بيش از همه در باب دارايى كه ظل السلطان بر آن دست انداخته تحقيقات كافى به عمل آورد .\r\n\r\n26 مه - 29 شوال\r\nدليجان داراى چشمه‌هايى است كه آب آنها اگر چه كاملا گوارا نيست باز تلخى و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nشورى آنها از آب‌هايى كه تا اينجا ديده بوديم به مراتب كمتر است .\r\nقلل بعضى از كوه‌هاى اطراف بىشباهت به قلعه‌هاى خراب نيست ، طبقات متوالى صخره‌هاى عظيم به شكلى منظم و مطبق است كه گويى دست انسانى آنها را به اين شكل روى يكديگر چيده و آنها را به اين وضع بر روى همديگر سوار كرده است .\r\n\r\n27 مه - 30 شوال\r\nبعد از گذشتن از ريگستان‌هاى بلندى كه طى آنها سه ساعت طول كشيد چشم ما به واحات سبزى كه از دور نمايان گرديد روشن گشت . قدرى دور تر از تيمور كه از طول آن گذشتيم قطعات ستون و خرابه‌هاى ديگرى است كه بايد متعلق به زمانى خيلى پيش‌تر از زمان ما باشد . اگر سد اينجا را كه شكسته تعمير كنند و آب را به اراضى دور دست‌تر برسانند اين ناحيه آباد و سرسبز خواهد شد .\r\nمحلات قصبه بزرگى است مركب از ده پايين و ده بالا . اردوى ما را بالاى ده پايين در سرچشمه رودخانه‌اى زدند . در اين محل چشمه‌هاى چندى است كه از آنها به مقدار غير متساوى آب مىجوشد و پس از به هم پيوستن رودخانه‌اى را درست مىكنند . از وقتى كه از طهران بيرون آمده‌ايم اين اول دفعه‌اى است كه آبى كه شور و تلخ نيست مىآشاميم . ظاهرا اين آب آشاميدنى است ولى چون اهالى مىگويند كه سوء هاضمه مىآورد بايد در شرب آن احتياط كرد . پنج روز در محلات در كنار همين سرچشمه كه آب آن بعد تقسيم و باعث خنكى و طراوت باغ‌هاى آن مىشود اقامت كرديم . چادرهاى ما را در اطراف همين باغ‌هاى خرم پراكنده از يكديگر زده بودند ولى چون روى زراعت مردم كه هنوز محصول خود را برنداشته بودند منزل كرده بوديم به اين بيچاره‌ها صدمه بسيار وارد آمد .\r\nشاهزاده منوچهر ميرزا كه به عكاسى عشق و در اين فن كمال مهارت را دارد از اقامت ما در اينجا استفاده كرده و با ميرزا فروغى منشى اعتماد السلطنه به تماشاى خرابه‌ها رفت .\r\nاين دو تن چندان چيزى كه قابل اعتنا باشد نيافته بودند ولى در نزديك ستون مربع شكلى كه قاعده آن سخت آسيب ديده بود پس از قدرى كاوش به مقدارى استخوان\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nانسانى در ميان گودالى كه به عقيده ايشان حوضى بوده ولى آجرهاى دور آن معلوم نبود برخورده بودند . شايد اين گودال محصور كه پر از استخوان بوده يكى از همان گورستان‌هاى خشتى باشد كه يونانىها بعد از جنگ‌ها مرده‌هاى خود را در آنها دفن مىكردند . ميرزا فروغى از آنجا يك جمجمه بالنسبه تمام با چند پيكان مفرغى و مسى همراه آورده بود .\r\nاين جمجمه به كلهء يك نفر عرب بيش از هر جنس ديگر شبيه است به همين جهت شايد حق با اعتماد السلطنه باشد كه اين گورستان را متعلق به زمانى مىداند كه اعراب ايرانيان را به زور سلاح به دين اسلام آورده و بعد از حركت از عربستان در همين نواحى با ايرانيان چند جنگ كرده‌اند .\r\nاما پيكان‌هاى فلزى كه طول آنها از 5 تا 7 سانتىمتر است نوك‌هاى تيزى دارند شبيه به سر نيزه كه طول زمان آنها را كند كرده و يكى از آنها اين اختصاص را دارد كه نوك آن را به ضرب چكش كج نموده‌اند و آثار ضرب چكش بر آن نمودار است .\r\nدر قبرستان‌هاى قديمى از اين قبيل اسلحه‌هاى كج شده زياد ديده مىشود و ظاهرا اين كار را براى آن مىكرده‌اند كه بعد از مرگ كسى سلاح او را ديگرى به كار نبرد .\r\nظل السلطان كه به اينجا وارد شده بود چهار اسب اصيل و مقدارى فرش و پارچه‌هاى سنگين قيمت و بعضى نفايس ديگر تقديم پيشگاه پدر خود كرد با چند كيسه اشرفى . گويا ظل السلطان با تقديم اين هدايا مىخواست اسباب ترضيه خاطر ملوكانه را فراهم كند تا ديگر پاپى دارايى مشير الملك نشود .\r\nحكيم الممالك كه اگر روزگارى چيزى از مال دنيا به چنگ او بيفتد از راهى غير از راه‌هاى معمول به ظل السلطان است فقط يك تخته قالى سلطان‌آبادى به شاه پيشكش كرد ولى همين يك تخته قالى به آن اندازه وسعت داشت كه آن را باريك شتر كردند و از جهت بافت نيز خالى از اهميت نبود زيرا كه نقش آن از سادگى صنعت قالى در زمانى كه آن را بافته بودند حكايت مىكرد .\r\n\r\n1 ژوئن - 5 ذى القعده\r\nبعد از طى چهار فرسخ راه از محلات به آبادى اره رسيديم . در بين راه طرف دست\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nراست از دو تا سه كيلومتر رشته‌كوهى بود طبقه‌به‌طبقه مثل اين كه از پايين تا قله پلكانى منظم ساخته باشند . سپس از چند تپه گذشتيم و در ميان گردوغبار زياد به جلگه‌اى كه اره در آنجاست وارد شديم .\r\nاز قم تا اينجا منزلى نبود كه باد و غبار دست از سرما بردارد اما هيچ جا از اين حيث مثل اينجا نبود . در ورود به اردو تا به دو قدمى چادرها نرسيديم نمىتوانستيم آنها را ببينيم و كسانى كه قبلا چادرهاى خود را نزده بودند مجبور شدند كه براى اين كار منتظر آرام شدن باد بنشينند .\r\nچشمهء زيباى محلات كه تا آن اندازه ما را فريفتهء ظاهر دلرباى خود كرده بود تمام آن خوشى را كه به ما داده بود از دماغ ما بيرون آورد به اين معنى كه همراهان تا توانسته بودند از آن آب صاف نوشيده و با آن استحمام كامل كرده بودند و هيچ‌كس گمان نمىكرد كه در باطن اين آب مضرتى پنهان باشد . در ايران همه جا صحبت اين است كه آب پيدا مىشود يا نه و اگر پيدا مىشود سالم است يا موذى .\r\nخلاصه همراهان بعضى از اختلال معده مىنالند بعضى ديگر از حدت تب ، من هم احساس كردم كه بايد مقدار سولفات دوكينين را كه معمولا مىخوردم قدرى بيشتر كنم .\r\n\r\n7 ژوئن - 6 ذى القعده\r\nاز جلگهء خاك‌آلود اره به كوهستانى رفتيم كه حاصلخيز و پرجمعيت به نظر مىرسيد زيرا كه چند آبادى مثل خورآوند و خوكان و رودبار در اطراف آن ديده مىشود . بعد از سه ساعت راه رفتن با كالسكه در ميان جاده‌هاى سخت و مزارع به آبادى چوگان رسيديم در اينجا ظل السلطان از شاه اجازهء مرخصى گرفت و به اصفهان مقر حكومت خود برگشت .\r\nهنگامى كه من در حرم به ريختن دوا در چشمان عايشه خانم مشغول بودم شاه به ميان چادرهاى نسوان اندرون آمد و در چادر ليلى خانم كه تب شديدى داشت ميرزا زين العابدين جراح را كه متخصص اين قبيل كارهاست ديد و خطاب به او گفت : « درست مثل آدم نه مثل الاغ » . وقتى كه اين خطاب شاه را نسبت به ميرزا زين العابدين كه مردى زيرك است و در حرفهء خود نيز بىهنر نيست شنيدم پيش خود گفتم كه اگر شاه بعضى از\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nهمكاران ديگر ميرزا زين العابدين را به اين خطاب مخاطب ساخته بود به مراتب بجاتر بود .\r\nتا امروز عايشه خانم هيچ وقت از خواهر خود كه فرزندش غالبا در همين جا به بازى مشغول است صحبتى به ميان نياورده بود . امروز كه حال چشمانش بهتر و نشاط سابقش قدرى پايدارتر شده مدتى مرا به درددل كردن پيش خود نگاه داشت و گفت بيمارى چشم من از روزى كه ديدم شاه به خواهرم ليلى عشق مىورزد و جز گريه چاره‌اى نداشتم شروع شده است زيرا كه در مذهب ما گرفتن دو خواهر وقتى كه هنوز يكى را طلاق نداده‌اند حرام است . شاه كه اين سنت و بسيارى از سنن ديگر را زير پا گذاشته بود هر دو خواهر را در اندرون نگاه مىداشت و عايشه خانم بيچاره به همين سبب تصور مىكرد كه شاه هنوز نسبت به او محبتى دارد .\r\n\r\n3 ژوئن - 7 ذى القعده\r\nاز اينجا تا انجدان سه فرسخ راه است اما چه راهى ؟ راهى كه فقط قاطر از آن مىتواند بگذرد و عبور كالسكه از آن بسيار مشكل است چنان كه ما در راه چون كالسكه در رسيدن به تخته‌سنگ يا گودال از زمين به هوا مىپريد چند بار مجبور شديم پياده شويم .\r\nدر راه شكار زياد است چنان كه هنوز به كوه نرسيده چند آهو از جلوى ما گريختند .\r\nدر آن طرف جاده كه مدخل دشت وسيع سلطان‌آباد است يك عده از همراهان كه اسب را بر كالسكه ترجيح داده بودند مقدارى مرغ از جمله باقرقرا شكار كرده بودند . اين مرغ از قرقاول كوچكتر و به مرغ كارتاژ ( قرطاجه ) شبيه است از جهت پر و بال و انتهاى سياه بال‌ها به قرقاول شباهت تام دارد .\r\nورود ما به اين جلگه از جهت جنوبى آن صورت گرفت و راه شمال را پيش گرفتيم .\r\nساعت يازده بود و نمايش با شكوهى از سراب پيش چشم ما نمودار گرديد ، در پاى بىپايان آرامى به نظر مىرسيد كه مثل آيينه مىدرخشيد و جنگلى ديده مىشد كه دم به دم شكل درختان آن در افق تغيير مىكرد اما اندكى بعد تمام اين مناظر محو گرديد و جز بيابان سوزانى كه در زير آفتاب بىپناه قرار داشت چيزى ديگر به‌جا نماند . همه كس مىداند كه سراب از خصايص ممالك گرم است و من از وقتى كه در ايران هستم چند بار\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنمونه‌هايى از آن ديده‌ام و سابقا هم در الجزاير و تونس نظاير آنها را ديده بودم .\r\nانجدان و اردوگاه ما نقطه‌اى است كه نسبة آبى فراوان دارد و در كنار دشت است و در وسط آن كوهى مجزا قرار گرفته كه بىشباهت به كلاه پاسبانان ما كه چندين برابر بزرگ شده باشد نيست .\r\nگرما و باد و غبار به هيچ‌وجه دست از سر ما برنمىداشت ، با اين حال سه روز دراز در اين محل مانديم .\r\n\r\n6 ژوئن - 10 ذى القعده\r\nديشب يكى از زنان اندرون مرد ، هنوز جسدش سرد نشده بود كه او را در قبرستان آبادى به خاك سپردند و بلافاصله يعنى ساعت پنج صبح اردو را راه انداختند .\r\nراه ما متوجه جهت شمال شرقى بود از دامنهء كوه‌هايى كه طرف دست چپ قرار داشت و دست راست ما جلگهء وسيع سلطان‌آباد است .\r\nما از ساعت ده وارد سلطان‌آباد شديم در حالى كه از گرما پخته و از گردوغبار كور شده بوديم . شاه و اندرون و صدر اعظم در عمارت حكومتى منزل گرفتند و من به فاصلهء كمى از ايشان در منزل شخصى اقامت اختيار نمودم ، ديگران هم به همين وضع در منازل خصوصى مردم رحل اقامت انداختند فقط اسب‌ها و اثاثهء سفر را در خارج شهر در اردو نگاه داشتند .\r\nسلطان‌آباد اهميت خاصى به جز اين كه مركز تجارت عمدهء قالى است ندارد اين شهر هم مانند ساير بلاد ايران داراى كوچه‌هايى است تنگ و غالبا كثيف و ديوارهايى از خشت و گل و تيره‌رنگ كه خانه‌ها در پشت آنها واقع شده و بازارى دارد كه از اين سر به آن سر شهر را به دو نيمه تقسيم مىكند .\r\nدر هر خانهء سلطان‌آباد كارگاهى براى بافت قالى برپاست و زن‌ها در عين اين كه به كارهاى خانه‌دارى مىرسند به قالى بافى نيز مشغولند و به طور متوسطه هر هفته سه فرانك از اين راه عايدشان مىشود و چون در اينجا ارزانى است اين مبلغ به نظر كافى مىآيد .\r\nتجارتخانهء زبگلر كه مركز آن در منچستر است و شعبه‌اى نيز در طهران دارد بيشتر\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nقالىهاى خود را از سلطان‌آباد مىخرد بلكه بايد گفت كه تجارتخانهء مزبور مشترى تمام قالىهايى است كه در سلطان‌آباد بافته مىشود و همهء كارگران به خرج آن كار مىكنند .\r\nنمايندهء آن تجارتخانه اين ايام مشغول ساختن بناى عظيمى است به اين قصد كه در آنجا مدرسه‌اى جهت نساجى مطابق اصول جديد درست مىكند .\r\nسلطان‌آباد از بركت همين تجارت قالى كه معروف‌ترين آنها را در فراهان مىبافند به سرعت ترقى يافته چنان كه در عرض پنجاه سال اخير جمعيت آن از چند صد نفر به 000 ، 40 نفر رسيده و همين كيفيت به خوبى اهميت تجارت قالى اين شهر را مىرساند .\r\nالبته اگر بخواهند كه اين تجارت زمين نخورد بايد از استعمال پشم‌هايى كه به رنگ‌هاى جوهرى ملون شده و به كار بردن آنها دارد معمول مىشود جدا جلوگيرى به عمل آورد . مىگويند گناه اين كار به گردن انگليس‌هاست كه رنگ‌هاى جوهرى را به ايران آورده‌اند . به هر حال اگر در اين باب دقت نشود و رنگ‌هاى جوهرى شيوع پيدا كند بلاشك از قدر و قيمت قالىهاى ايران كاسته خواهد شد . كسانى كه در اين كار ذى نفعند از اين جهت نگران شده‌اند و اميدوارى هست كه بار ديگر همان رنگ‌هاى ثابت نباتى جاى رنگ‌هاى جوهرى را بگيرد .\r\nدر اين چهار روزى كه ما در سلطان‌آباد هستيم من هر چه گشتم كه چند تخته قالى براى خريد پيدا كنم موفق نشدم و كم‌كم عقيده‌ام اين شده است كه تحصيل يك قطعه قالى كهنهء فراهانى در مغازه‌هاى پاريس آسان‌تر از اينجاست .\r\nبالاخره حكيم الممالك حكمران عراق به توسط يكى از ملاكين با لطف كه اشتياق مرا به تحصيل قالى ديده بود سه قطعه از آنها را به دست آورد و از اين سه قطعه يكى در نهايت زيبايى است .\r\nچند روز اقامت در سلطان‌آباد براى من كاملا مفيد واقع شده و از اين فراغت در معالجهء نهايى چشمان عايشه خانم استفاده كردم . شاه كه به گفتهء خود به رسم مرحمت يك انگشترى به من داد كه نگين آن ياقوتى بزرگ بود در قطعاتى از الماس نشانده .\r\nشهرت معالجهء من در اندرون پيچيد و همين پيش‌آمد باعث آن شد كه پنج شش نفر ديگر از زنان حرم كه كم‌وبيش مريض بودند به من مراجعه كردند يكى از ايشان زهرا سلطان خانم است كه زنى اديبه است و گاه‌گاهى شعر نيز مىگويد و با طبع لطيف\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسر و كار دارد .\r\nاز ميان اين مرضى فقط حالت خانم دختر باغبان‌باشى باعث نگرانى است زيرا كه تكان‌هاى كالسكه باعث آزار دائمى اوست و اوقات شاه از اين بابت تلخ است .\r\nاين خانم در اينجا هم مثل شهر با امينه اقدس با هم زندگانى مىكنند و چادر كوچك او نزديك چادر بزرگ امينه اقدس كه به فاصلهء معينى از ساير چادرها زده شده قرار دارد .\r\nهمين كه از چادر خانم دختر باغبان‌باشى بيرون آمدم امينه‌اقدس مرا به توسط آغا بهرام خواجه‌باشى خود به حضور خواست . به محض ورود اين پيرزن نابينا را سخت محزون و شكسته خاطر ديدم ، گرم و نرم همچنان كه عادت ايرانى است از حال من پرسيد و به تعريف من پرداخت و در ضمن اين جملات بليغ و بيانات شيوا مىخواست بفهمد كه آيا وسيله‌اى هست كه بتوان چشمان او را هم مثل چشمان عايشه خانم معالجه كرد .\r\n\r\n11 ژوئن - 19 ذى القعده\r\nامروز از سلطان‌آباد حركت كرديم و پس از گذشتن از قصبهء بزرگ پردرخت سرده داخل سرزمين مرتفع كم‌وسعتى شديم ، چون از اين قسمت گذشتيم از كوهى بالا رفتيم و به مجراى خشك سيلابى افتاديم .\r\nدر بالاى گردنه به علت بند آمدن راه يك ساعت به توقف مجبور شديم و باعث آن انيس الدوله و نوكرهاى او بودند . كالسكهء خانم عيبى كرده بود و نوكرها به رفع آن اشتغال داشتند و به جاى آن كه آن را به كنار جاده بكشند و راه تمام كالسكه‌ها و سوارها را كه عقب سر ايشان بودند بند نياورند در وسط جاده به اين كار مشغول بودند .\r\nبالاخره بعد از اين يك ساعت توقف اجبارى به راه افتاديم و كمى بعد چشممان به چادرهاى اردو افتاد كه آنها را در ده نمك‌كور بر سرزمين مرتفعى زده بودند .\r\nراه ما همواره مرتفع‌تر مىشد چنان كه از قم تا اينجا قريب 1000 متر بالا آمده بوديم .\r\nكوه‌هاى اطراف مرتفع است و قطعات برف حتى در دامنه‌هاى پايين آنها به نظر مىرسد .\r\nبا همهء اين احوال اشعه آفتاب به نهايت است .\r\nبه من خبر رسيد كه اطباى ايرانى تصميم گرفته‌اند كه بچهء دختر باغبان‌باشى را بيندازند ، شاه اتفاقا اين مطلب را به من گفت و من خطر اين كار را به او خاطر نشان كردم و\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nگفتم كه چون من اين عمل را لازم نمىدانم در آن نيز شركت نمىكنم . شاه ظاهرا بيانات مرا تصديق كرد و موقتا از اين عمل صرف‌نظر شد اما چون مصالحى در كار بود كه هيچ كدام هم مصلحت طبى به شمار نمىرفت كاملا از اين منظور دست برنداشتند بلكه آن را براى موقع ديگرى گذاشتند .\r\n\r\n13 ژوئن - 16 ذى القعده\r\nدر انتهاى دشتى كه در آن منزل كرده‌ايم آبادى ديگرى است به نام عمارت . بعد از چهار ساعت راه به آنجا رفتيم .\r\nدر موقع حركت مه خفيفى از پاى كوه‌ها برخاست و ما از ميان اين مه كه نيمه شفاف بود كوه‌ها را به شكل مناظرى محو مىديديم و قلل تيره‌رنگ آنها در ميان افق زيباى نيلگون كاملا نمودار بود .\r\nدر طرف دست راست ما چندين آبادى بود كه چشم از ديدن مزارع خرم گندم و جوى آنها لذت مىبرد مخصوصا رنگ سبز سير آنها ديدهء ناظر را بينايى مىبخشيد .\r\nدر بالاى كوه‌ها لكه‌هايى از برف ديده مىشود و از يك شكاف كه عمق آن از شكاف‌هاى ساير جبال بيشتر و در طرف مغرب واقع است برف‌هاى اشتران‌كوه را به خوبى مىديدم .\r\nدو روز در عمارت در سرزمينى كه كمى مرطوب بود مانديم . اين ده ملك حاجى آقا محسن است كه شاه در سلطان‌آباد به خانهء او رفته بود و البته در اين رفتن اعليحضرت چندان هم بىقصد و غرض نبود .\r\n\r\n14 ژوئن - 18 ذى القعده\r\nاز همان راهى كه دو روز قبل طى كرده بوديم بعد از گذشتن از همان آبادىها به محل هكئين در طرف مغرب دشت فرود آمديم و در سرچشمهء رودخانه‌اى كه از چهار تا پنج متر عرض دارد و از كوهى بيرون مىآيد چادر زديم .\r\nدو روز ماندن در اراضى باتلاقى عمارت به هيچ‌وجه مصلحت نبود چنان‌كه خود شاه كه به اين كار دستور داده بود تب شديدى كرد و مجبور شد كه در هكئين بماند اما\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nهمين كه تب روبه تخفيف گذاشت روز بعد عازم آستانه شد تا مزار امامزاده سهل على را كه فرزند على ابن ابى طالب است از زوجه‌اى ديگر غير از حضرت فاطمه مادر اما حسن و امام حسين زيارت كند .\r\nاز قصبهء بزرگى كه ساكنين آن از ارامنه‌اند و كشيشان ايشان علم به جلو به استقبال آمدند گذشتيم .\r\nزنان اين قصبه كلاه استوانه‌اى بلندى بر سر دارند كه دور آن را پارچه‌اى سرخ پيچيده‌اند و با لچكى سفيد گل‌دار كه دور دهان بسته‌اند صورت رنگ پريدهء خود را پنهان كرده‌اند . هيچ‌كس اين زنان عيسوى را به اختيار اين حجاب مجبور نمىكند فقط خود ايشان خواسته‌اند كه اين رسم اسلامى را رعايت كرده باشد .\r\nبعد از يك ساعت راه رفتن با كالسكه به آستانه پايتخت قديم امراى كرج رسيديم .\r\nامامزاده سهل على هيچ چيز قابل ملاحظه‌اى ندارد ، بناى آن حتى گنبد آن هم از آجر پخته است و اگر هم زينتى داشته امروز از آن چيزى باقى نيست ، چند قبر چنان‌كه معمول است در دورادور آن وجود دارد و در داخل آن چند قالى كهنه افتاده .\r\nزراعت انگور در اين آبادى رواج كلى دارد اما مردم به بافت قالى كه عايداتى بهتر و مطمئن‌تر دارد بيشتر اقبال دارند . از اين قالىها چند قطعه پيشكش شاه شد و اعليحضرت هم از راه لطف يكى از آنها را به انتخاب خودم به من واگذاشتند .\r\nبنابر افسانه‌هاى محلى در اطراف آستانه غارهايى است مملو از طلا ، همه با ايمانى از اين مطلب صحبت مىكنند و شاه مثل اين كه امر مسلم باشد بيش از همه در اين باب حرارت به خرج مىدهد .\r\nعده‌اى هم اسم كسانى را مىبردند كه از اين طلاها بهره‌اى برداشته و از ايران مهاجرت كرده‌اند . من پيش خودم مىگفتم كه شايد شاه به آستانه براى تجسس همين گنجينه‌ها آمده و زيارت بهانه‌اى بيش نبوده است . گفتگو در باب اين گنجينه‌ها نقل همهء مجالس شده بود حتى زنان اندرون هم براى استفاده از منابع اين نقطه كه بايد آن را « كاليفرنياى ايران » ناميد صابون به دل خود ماليده بودند اما چون چيزى به دست نيامد و همه دست خالى به هكئين برگشتيم حالت نوميدى طمع‌كارانى كه شب و روز به اين خيال كيسه‌ها مىدوختند خالى از تماشا نبود .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\n17 ژوئن - 21 ذى القعده\r\nامروز از راهى بد بعد از عبور از يك آبادى و گذشتن از درهء تنگى به آبادى گل زرد رسيديم .\r\n\r\n18 ژوئن - 22 ذى القعده\r\nاز اينجا تا خمارخان راه بسيار ديدنى است اما براى عبور كالسكه سخت است چنان كه كالسكه‌هاى ما با اين كه همه محكمند خواه‌ناخواه در مقابل عوارض راه دچار تكان‌هاى سخت مىشدند ، عاقل كسانى بودند كه از سوارى كالسكه صرف‌نظر كرده و اين راه را با اسب طى مىنمودند .\r\nآيا بهتر اين نيست كه انسان با كلاه مخصوصى بر روى اسب تحمل اشعهء آفتاب را كند تا آن‌كه در كالسكه‌اى باشد كه دائما دستخوش تكان است و در آخر هر مزرعه‌اى بيم سرنگون شدن آن مىرود ؟\r\nبعد از آن‌كه از زليان كه در بالاى كوه مشرف به فضايى مزروع است گذشتيم به نقاطى رسيديم كه پشت سر هم آبادى بود و هر قدر بيشتر مىرفتيم عدهء آبادىها و مزارع خرم زيبا زيادتر مىشد . اين آبادىها را غالبا در كنار نهرهايى كه اين زمان آب آنها خشكيده و ما بيشتر از كنارهء آنها مىگذريم ساخته‌اند .\r\nدرهء اينجا تنگ و پرپيچ‌وخم است و در كوه‌هاى اطراف آن تا دو فرسخ قطعات مرمر شفاف و در كوهى فراوان ديده مىشود و خاك از كثرت طلق و خرده ريزه‌هاى آن مىدرخشيد و سنگ لوح هم در دور قطعات مرمر زياد است .\r\nبه تصور من همين ذراتى كه در اين كوهستان از دور برق مىزند افسانهء وجود غارهاى پر از طلا را در محل آستانه درست كرده و اگر هم من در اين باب ترديدى داشتم رفقاى راه شك مرا به يقين مبدل ساختند به اين معنى كه هنگام توقف مختصرى كه در راه به عمل آمد جمعى چند مشت از همين خاك‌ها را پيش من آوردند و به اصرار از من مىپرسيدند كه آيا اين خاك‌ها متضمن طلا نيست و بعد از آن‌كه من حقيقت مطلب را به ايشان فهماندم گفتار مرا باور كردند و بيچاره‌ها نمىدانستند كه هر چه بدرخشد طلا نيست .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nدر طى راه قريهء سركمرى طرف چپ ما قرار داشت . خانه‌هاى اين آبادى كه به شكل مكعب مشرف بر يكديگر ساخته شده بىشباهت به كعبتين نرد نيست ، اين خانه‌ها را در امتداد دامنهء كوهى يكى بالاتر از ديگرى ساخته‌اند و رودخانه‌اى به فاصله‌اى قريب به بيست متر از پايين آن مىگذرد كه كم‌وبيش درخت اطراف آن را گرفته ، چند قدم بعد كوه عظيمى منظرهء اين آبادى را از نظر ما محو كرد .\r\nبعد از تمام كردن اين منزل بين راه كه با وجود مناظر تازه و دلفريب يكى از خسته كننده‌ترين منازل بود بالاخره به آبادى خمارخان رسيديم ، شاه كه هنوز از نقاهت تب چند روز پيش كاملا انتعاش حاصل نكرده شخصا خسته بود به همين جهت دستور داد كه سه روز در اينجا كه وسايل پذيرايى كافى نيز دارد اردو بزنند و استراحت كنيم .\r\nهر كس به ميل خود منزلى كه در سايه يا آفتاب بود اختيار كرد ، اكثر در درهء پردرختى منزل كردند ولى من چادرهاى خود را در وسط مزارع در بالاى زمينى كه اندكى نشيب داشت زدم تا از آنجا بتوانم فضاى اطراف و خمارخان را كه در آن طرف دره قرار داشت با قلعهء مجزاى آن به خوبى ببينم .\r\nدر نزديكى ما چهار آبادى است به همين جهت كار تهيهء سورسات اشكالى ندارد ولى بدبختى در اينجاست كه چون محصول برداشته نشده چنان كه همه وقت اتفاق مىافتد بين زارعين و نوكران شاه نزاع در گرفت زيرا كه اين جماعت چون عادت ندارند كه عليق چهارپايان خود را از زارعين بخرند به غارت محصول دست ايشان مشغول مىشوند .\r\n\r\n21 ژوئن - 25 ذى القعده\r\nبعد از آن‌كه اطلاعاتى راجع به راه به دست آوردم صبح زود با اسب حركت كردم .\r\nحركت با اسب بسيار خوب بود چه بسيارى از كسانى كه به كالسكه سوار شده بودند پشيمان شدند و يكى از همكاران ايرانى من كه كالسكه‌اش برگشت به زمين افتاده و پايش زير آن مانده بود .\r\nراه در ميان كوه پيچ و خم زياد دارد و پرتگاه‌هاى آن زياد و در بعضى مواضع عينا در حكم كوچهء باريكى است . پس از دو ساعت سربالايى ناگهان افق باز و جلگهء مستطيل و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nباريكى كه جلگهء بروجرد است در پايين نمودار مىشود و بروجرد و باغ‌هاى آن مانند لكهء سبز بزرگى در ميان زمين خاكسترى رنگ با پشت‌بام‌هايى كه از همين خاك درست شده و تميز آنها به همين جهت از اراضى اطراف آسان نيست پيش چشم مىآيد .\r\nبروجرد شهر بزرگى است كه 000 ، 20 نفر جمعيت دارد ولى كثافت آن از حد گذشته . به محض آن‌كه از حصار آن داخل شديد غير از خرابه و كثافت چيزى ديگر نمىبينيد ، تمام كوچه‌هاى كج‌ومعوج و بازارهاى تنگ و تاريك آن به همين حال است و از همه جا هر نوع رابحهء كريهه به مشام مىرسد .\r\nچالهء مستراح غالب خانه‌ها به طرف كوچه‌ها باز است و در وسط شهر بالوعه بزرگى است كه تمام كثافات به آنجا مىرود و خدا داناست كه آيا تاكنون چيزى از آن برداشته شده يا نه . آفتاب هم نمىتواند همه چيز را از زمين ببرد و همه جا را خشك و سالم كند .\r\nبروجرد تنها وسيلهء ضدعفونى كه در دسترس دارد همين آفتاب است كه در ممالك حاره كم‌وبيش اين كار را مىكند . اعليحضرت به عمارت امير خان سردار حاكم بروجرد نزول اجلال كرد و عده‌اى از همراهان به منازل اشخاص فرود آمدند ولى من در اردو در زير چادر نزديك به دروازهء شمالى شهر ماندم .\r\nمسكن ما در دو قدمى لرستان مركز ايلات لر و بختيارى كه گزنفون آنجا را باكتريان مىخواند قرار دارد . در آنجا نمونه‌هاى زيبايى از سواران سركش و مردم كوهستانى وحشى و آزادمنش ساكنند كه گرفتن ماليات از ايشان همه وقت كار آسانى نيست . اين جماعت بر خلاف هيزم‌شكنان مازندرانى كه از بقاياى اشكانيانند و قدى كوتاه و ريشى كم و مجمد دارند قدشان بلند و كله‌هاشان بزرگ و ريششان دراز و صاف است .\r\nاما غالبا زير بار حكم دولت نمىروند و حاكم دولت را در ميان خود نمىپذيرند ، حاليه هم حكمران رسمى لرستان در بروجرد مقر دارد .\r\nهيچ پيش‌آمدى از عصيان اين طوايف جلوگيرى نمىكند حتى قتل حسين قليخان ايلخانى بختيارى كه به دستور ظل السلطان به دامى كشيده و خفه شد و كشتارى كه اين شاهزاده پس از تاختن به خاك بختيارى از ايشان كرد و فجايع عظيم و بيرحمىهاى وحشيانه‌اى كه از او نسبت به اين طايفه سر زد هيچ كدام تاكنون نتوانسته است ايشان را رام سازد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nموقعى كه من به طهران وارد شدم برادر حسينقليخان را كه قريب شصت سال داشت و پس از كشته شدن كسان خود به پناه امين السلطان و به دادخواهى آمده بود در منزل او ديدم . لرها و بختيارىها كه ساكن كوهستان‌ها هستند با سكنهء دشت‌ها مخلوط نمىشوند چنان‌كه اهالى بروجرد با وجود بستگى شهرستان با لرستان به هيچ‌وجه طرف نسبت با لرها نيستند .\r\nيكى از شعرا در حق مردم بروجرد گفته است كه « لئامت و بخل مردان بروجردى را بايد به كرم زنان ايشان بخشيد » . البته براى من اتفاق نيفتاد كه صحت اين گفتهء شاعر را تحقيق كنم ، شايد هم شاعر اين شعر را از باب صنعت تضادى كه در مضمون آن به كار رفته باشد به هر حال من كه چيزى در باب مردم بروجرد نمىتوانم گفت .\r\nاز تمام عللى كه راست يا دروغ براى سفر شاه به لرستان نقل كرده‌اند شايد معقول‌ترين و راست‌ترين آنها اگر فقط يك علت داشته باشد اين است كه شاه با اين حركت خواسته است كه از لرها دلجويى كند و آثار زشت حركات ناپسند پسر خود را نسبت به ايشان از بين ببرد و از همين نظر است كه در مدت اين هفته‌اى كه در اينجا مقيميم هر روز شاه يك عده از رؤسا و خوانين لر را به حضور مىپذيرد و ايشان نسبت به مقام سلطنت رسم خدمتگزارى و عبوديت به‌جا مىآورند . شاه به هر يك خلعتى يا انعامى داده و ايشان كه به اين عنايات ملوكانه افتخار مىورزند با كمال شوق در نقل و انتقالات شاه ملازم ركابند .\r\nكار درو به انجام رسيده و برداشت محصول تقريبا تمام شده است ، فقط خشخاش‌ها كه ترياك آن مهمترين محصول لرستان است هنوز برجاست . مو نيز در غالب باغ‌هاى اطراف شهر كاشته مىشود .\r\nهيچ وقت تاكنون وضع اردوى ما به اين بدى نبود . هوا دائما طوفانى است ، حرارت در روز 39 و در شب 25 درجه است و برف كوه‌هاى اطراف چندان اثرى در ملايم كردن هوا ندارد ، غبار و تعفن به شدتى است كه نمىتوان در چادر را باز گذاشت .\r\n\r\n27 ژوئن - 2 ذى الحجه\r\nامروز امر شد چادرها را بكنند و اين امر باعث مسرت عمومى گرديد . ناحيه‌اى كه از\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nآن مىگذشتيم هرجا را كه زمين مساعد بوده به خوبى زراعت كرده‌اند اما چون جمعيت در اين نواحى كم است اراضى وسيعى لم يزرع مانده . بعد از آن كه مدت دو ساعت با اسب سربالايى رفتيم و به بالاى دشتى كه كمى پستى و بلندى داشت رسيديم سرزمين مرتفع مسطحى پيش آمد كه شكل مستدير داشت و چند آبادى در اطراف آن بود .\r\nكوه‌هاى اطراف كه خاكسترى رنگند در ميان افق نيلگون به شكل خط افقى كشيده شده‌اند و تقريبا بريدگى مهمى ندارند ، از پاى دامنه يعنى آبادى و جايى كه اردوى ما را آنجا زده‌اند تا بالاى قلل پربرف تپه‌هايى كوچك ديده مىشود كه پشت سر هم قرار گرفته‌اند و از قسمت‌هاى بالاى كوه‌ها آب خنكى جارى است .\r\nدر دورهء اقامت در ونايى به ما خوش گذشت زيرا كه هم هوا در روز قابل تحمل و در شب خنك است و هم آب فراوان و گواراست اما به علت نزديكى به لرستان زحماتى نيز براى ما فراهم شد به اين معنى كه دزدى در اردو مكرر اتفاق افتاد حتى چادر شاه را هم دزد زد . به همين نظر امر شد كه عابرين و گداها را از دور اردو برانند و شب سربازان قراول بدهند .\r\nدر يكى از اين گردش‌هاى شبانه سواران علاء الدوله يكى از نوكران سارى اصلان را كه چادردار شاه است دستگير كردند و اين پيش‌آمد باعث بروز نزاع سختى بين سارى اصلان و علاء الدوله شد و سارى اصلان با خشم تمام شخص گرفتار را از زندان بيرون آورد . شاه از اين حركت سارى اصلان در خشم رفت و او را از شغل خود معزول نمود و منصب چادردارى را به شجاع السلطنه فرمانده فوج پياده‌اى كه ملتزم اردو بودند واگذاشت .\r\nشايد حرارت اين روزهاى اخير كله‌ها را به جوش آورده باشد زيرا كه تنها سارى اصلان نبود كه از حال طبيعى خارج شد بلكه چند تن از كلفتان اندرون هم به شور و غوغا برخاسته و از جا دررفته بودند . رفتار بيرحمانهء خواجه‌سراها هم در اين كار بىدخالت نبود . به حكم شاه يكى از آن كلفتان را كه بيشتر از همه شور و شر كرده بود به طهران برگرداندند .\r\nروز هفتم ذى الحجه را هم در ونايى مانديم و اعليحضرت دويست سيصد پياده و هفتصد هشتصد سوارهء بختيارى و لر را در جلگه سان ديد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nپياده نظام تعليمات صحيح ندارد و لباس افراد آن بسيار مندرس است اما سواران چون محلى و غير نظاميند نمىتوان حكم درستى در باب ايشان كرد ، اگر چه در سوارى و اسب‌تازى ماهرند ولى هيچ قسم تعليم نظامى ندارند .\r\n\r\n5 ژوئيه - 10 ذى الحجه\r\nاز ديروز تا به حال در آبادى برده‌سره هستيم . امروز روز عيد قربان است ولى شتر مخصوص قربانى در اينجا حاضر نيست و به جاى آن بيش از هزار گوسفند قربانى كردند . بديهى است كه حال اردو بعد از چنين كشتارى چه خواهد بود ، گوسفندها را جلوى چادرها پوست مىكنند و پوست آنها را جلوى آفتاب مىآويزند و چون هيچ يك از كثافات را به زير خاك نمىكنند چاره‌اى ديگر به غير از كندن اردو از اينجا باقى نمىماند .\r\n\r\n6 ژوئيه - 16 ذى الحجه\r\nسراب يكى از سرچشمه‌هاى عميق و عريض گاماساب است ، ديروز را براى همين در برده‌سره مانديم كه عمل قربانى در آنجا صورت بگيرد و سرچشمهء زيباى گاماساب به كثافات آلوده نشود ، البته از اين بابت بايد ممنون اعليحضرت بود .\r\nجلگهء اينجا در ميان دو كوه در جهت شمال غربى تا چشم كار مىكند وسعت دارد .\r\nدامنهء كوه طرف دست راست كه كم‌ارتفاع‌تر است خاكى است و از پايين تا بالا برآمدگىهايى دارد در صورتى كه كوه طرف چپ يعنى سفيدكوه كه از بروجرد تا اينجا از پهلوى آن گذشته‌ايم و سرحد لرستان به شمار مىآيد مرتفع‌تر است و دامنهء آن سنگستان و قلل آن از برف مستور مىباشد .\r\nاسكندر كبير كه از اصطخر به اكباتان ( همدان ) مىآمد از همين ناحيه كه مسير ماست گذشته . اين مرد كه در آن عصر تمدن عالى يك نفر وحشى حسابى بوده از هر كجا عبور كرده جز خرابى چيزى به جا ننهاده و بعد از او روزگار نيز دنبال عمل او را گرفته است به شكلى كه امروز ديگر از آثار آن زمان چيزى در اين سرزمين باقى نمانده است .\r\nخوشى هفته‌اى را كه در سراب گذرانديم گرماى فوق الطاقهء اين سه روز اخير به كلى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمنغص ساخت . باد سوزانى از جانب جنوب برخاست و طولى نكشيد كه ميزان الحراره از 30 به 38 درجه بالا رفت . تا اين تاريخ ايام به راحت تمام مىگذشت ولى از آن به بعد بىخوابى شب و سنگينى روز هر حركتى را مشكل مىكرد . فقط كيفى كه باقى بود مجاورت رودخانه بود كه مىشد با آب آن استحمام كرد و اين خود نعمتى بزرگ به شمار مىرفت .\r\nاز مضمون مراسلاتى كه مىرسيد ديگر شبهه‌اى نمىماند كه و با در ايران داخل شده بلكه دامنهء آن توسعه نيز پيدا كرده است . ابتدا از راه هرات به مشهد رسيده و قريب يك ماهى است كه در آنجا تلفات بسيار وارد مىكند . سپس از راه شاهرود طريق طهران را پيش گرفته . از طرفى ديگر در رشت نيز و با ظاهر شده و در اينجا از باكو آمده است .\r\nرشت ابتداى جادهء بحر خزر به طهران است و رفت و آمدى كه در اين راه مىشود از همهء راه‌ها بيشتر است . مىگويند كه براى جلوگيرى از توسعهء مرض اقدامات احتياطى لازم شده است ، اما چه نوع اقداماتى ؟ من كه از اين اقدامات اطلاعى ندارم اما خيال مىكنم كه هيچ اقدامى به عمل نيامده ، به هر حال اكنون كه مرض سراسر خراسان را گرفته و از دروازه‌هاى گيلان وارد شده بايد در دفع آن جهد وافى به عمل آورد .\r\n\r\n12 ژوئيه - 11 ذى الحجه\r\nامروز به بابا رستم مىرويم . در اينجا هم آب فراوان است . در اين مملكت خشك هر جا كه آب ديده مىشود چشم از ديدار آن لذت مىبرد و در زير اين آفتاب گداخته مواقعى كه آب در دسترس اردو باشد نعمت عظيمى است .\r\nبا وجود اخبار شومى كه از توسعهء و با مىرسيد امر شد كه امشب را به مناسبت شب عيد غدير آتش‌بازى كنند و همه مىدانند كه غديرخم نام محلى است كه پيغمبر اسلام در آنجا داماد خود على بن ابى طالب را به خلافت برگزيده .\r\nتا نهاوند قريب نيم فرسخ فاصله داريم و از اينجا جز حصارهاى بلند شهر كه در ميان باغات پنهان است چيزى ديگر ديده نمىشود .\r\nدر نزديكى نهاوند تپه‌اى است كه به امر شاه به كاويدن آن مشغول شدند و سابقا هم عز الدوله برادر كوچكتر شاه همين كار را كرده بود .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبعد از آن‌كه حفارى تمام شد من و اعتماد السلطنه روز هجدهم ذى الحجه به آنجا رفتيم .\r\nقطر قاعدهء اين تپهء عظيم 40 و ارتفاع آن 10 متر است . راهى را كه براى رفتن به داخل آن باز كرده‌اند از نزديك رأس تپه است به مركز آن به خط مستقيم . بعد از آن كه خاك‌ها را برداشتند ابتدا به يك طبقهء ضخيم يك مترى خشت رسيديم كه آنها را با ساروج كم استحكامى به هم متصل ساخته‌اند سپس به سقف محكمى برخورديم و بعد از شكافتن آن به قبرستانى داخل شديم كه تابوتى در آنجا بود .\r\nدر جانب غربى اين اطاق دالانى ديده شد كه به راهرو اصلى بنا منتهى مىشود و بعد از آن كه موانع آن را برداشتند و راه باز و در سقف آن سوراخى براى نفوذ روشنايى ترتيب داده شد همه توانستند كه براى ديدن قبر به داخل تپه قدم بگذارند . چون از جانب غربى كه مدخل طبيعى اين قبرستان است وارد آن شديم ابتدا خندقى دوازده مترى ديديم سپس به انتهاى راهروى كه دو متر و نيم طول داشت رسيديم كه از قلوه‌سنگ و آجر پخته ساخته شده ، بعد درى بود از يك قطعه سنگ به ارتفاع 90 و به عرض 60 سانتىمتر كه در ميان چهار قطعه سنگ ديگر كه به جاى چهار چوب آن است باز و بسته مىشود .\r\nراهرو متصل به دالان درازى است كه 5 متر طول و 80 سانتى متر عرض و يك متر و 15 سانتى متر ارتفاع آن است و قبر در انتهاى آن قرار دارد .\r\nمحل قبر قريب به يك متر پايين‌تر از زمين دالان است و جايى است مستدير و مسقف . ديوارهاى آن از قلوه سنگ ساخته شده ولى سقف آن از آجر قرمز است و دو متر و نيم قطر و دو متر و بيست سانتىمتر ارتفاع دارد .\r\nتابوتى را كه در ميان اين گور گذاشته‌اند در جهت مشرق به مغرب خوابانده شده و از سنگ مرمر سفيدى است كه بيرون و اندرون آن را به وضعى سرسرى صاف كرده‌اند .\r\nدر اين تابوت را كه به شكل گردهء ماهى است سابقا برداشته و بعد كجكى روى آن گذاشته و به همين جهت درست آن را نبسته‌اند . اين تابوت 2 متر و 15 طول و در بالا 66 سانتىمتر و در پايين 55 سانتىمتر عرض و نيم متر ارتفاع دارد و ضخامت ديواره‌هاى آن 15 سانتى متر است . طول در آن به 2 متر و 37 و عرض متوسط آن به 67 سانتى متر\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمىرسد .\r\nعملجات حفارى بنا به دستورى كه به ايشان داده شده بود انتظار ما را داشتند تا محتويات تابوت را تحت مطالعه بياوريم اما معلوم شد كه در حفارى اول هر چه در اين تابوت بوده است برده‌اند و اميدى به اين كه به كشف چيز مهمى برسيم باقى نبود .\r\nاين بىانصاف‌ها كه در پى يافتن گنجى به چنين حفارى اقدام كرده بودند حتى به استخوان‌هاى مردم نيز احترام نگذاشته و آنها را نيز پراكنده نموده بودند .\r\nبه ما گفتند كه در حفارى اول مقدارى اسلحهء بىمصرف در اينجا به دست آمد كه چون به هيچ كار نمىخورد آنها را دور ريختند . معلوم است كه براى اين مردم هيچ فلزى به جز طلا قدر و قيمت ندارد . با تمام اين احوال ما باز تفحص خود را دنبال كرديم .\r\nبعد از آن كه در تابوت را راست داشتيم به شكلى كه داخل آن ديده شود ديديم كه در آن جز مقدارى خاك كه چند قطعه استخوان از آن بيرون آمده چيزى ديگر نيست ، اين خاك را كه در ته تابوت قرار دارد بلا شبهه سيل در ظرف هفت هشت سالى كه در آن را باز گذاشته‌اند آورده است و بعد از تبخير آب در ته تابوت به جا مانده . من بعد از احتياطات لازمه استخوان‌ها را از آنجا بيرون كشيدم و خاك آن را مشت‌مشت به حال غبار در آوردم تا اگر چيزى در آن هست نديده نگذرد . با وجود كمال دقت چيزى كه از اين كاوش به دست من افتاد عبارت بود از يك قطعه استخوان ران چپ كامل ولى درشت ، يك قطعه استخوان پيشانى با يك قسمت از استخوان قفا ، قسمتى از قلم پا با ده انگشت متلاشى و چند پاره استخوان دراز كه تعيين اصل آنها ممكن نشد .\r\nبا اين‌كه بسيار جستم نه در محل قبر نه در اراضى اطراف آن هيچ چيز از نوع اسلحهء تمام يا شكسته يا سكه يا چيز ديگرى از اين قبيل به دستم نيفتاد .\r\nبا وجود تفصيلاتى كه در باب ميزان اعتماد به افراد لر شنيده بودم واقعا تصور نمىكردم كه لرى كه اسب خود را در حين كاوش به او سپرده بودم بعد از برگشتن من آبخورى اسب مرا دزديده باشد . به هيچ نوع نشد كه او را مقر بياورند و آبخورى را كه غير از او كسى ديگر نمىتوانست دزديده باشد از او پس بگيرند .\r\nدزد را پاى پياده چهار پنج كيلومتر تا اردو آورديم ولى چيزى از او به دست نيامد هر چه او را به حبس تهديد كرديم نتيجه نداد . عاقبت به صداى بلند گفتيم بروند و پليس را\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخبر كنند . « 1 » همين كه ديد پليس‌ها مىآيند تنها حرفى كه زد اين بود كه اگر من وعدهء انعامى به او بدهم به من خواهد گفت كه آبخورى كجاست .\r\nمن ديدم كه اگر بخواهم آبخورى اسبم را كه پيدا كردن مثل آن در اينجا مسير نبود به دست بياورم بهترين راه همان است كه تكليف او را بپذيرم . چند شاهى پول كه به او دادم از هر تهديدى بهتر كار كرد . آبخورى پيدا شد و اين كار براى من فقط پنج شاهى خرج برداشت .\r\n\r\n16 ژوئيه - 21 ذى الحجه\r\nراه ما متوجه شمال بود و آن‌به‌آن از سفيد كوه كه دنبالهء آن تا كرمانشاه در جهت شمالى شرقى كشيده مىشود دور تر مىشويم . بعد از آن‌كه از چند تپهء شرقى غربى گذشتيم به نهاوند رسيديم .\r\nاين شهر كه بر روى تپه‌اى در ميان باغات ساخته شده از بروجرد كوچكتر ولى تميزتر است .\r\nاز گذشتهء قديم نهاوند امروز هيچ‌گونه اثرى باقى نيست . بعضىها عقيده دارند كه بناى نهاوند از عهد نوح پيغمبر است . از آن دوره و از نى معطر « ذريره » كه ابن الفقيه در كتاب خود از آن صحبت مىدارد هيچ چيز به جا نمانده به جز خرابه‌هايى ناهموار كه در اطراف آن ديده مىشود و مىرساند كه شهر به هر حال خيلى قديمى است .\r\nدر منازل مختلفى كه طى مىكرديم در غالب نقاط به آبادىهاى بزرگ و كوچكى مىرسيديم كه در دور آنها حصارهاى ضخيمى ديده مىشد . اين حصارها براى آن است كه مردم در صورت حملهء يغماگران و بختيارى كه در همين حوالى منزل دارند به درون آنها پناه ببرند .\r\nارگ نهاوند بزرگ است و حاكم در آنجا مىنشيند . اساس اين قلعه خيلى قديمى است و در جنگ سال 20 هجرى بين ايرانيان و عرب وجود داشته ، فتحعلى شاه آن را بار ديگر\r\n\r\n\r\n","description":"","footnote":"\r\n( 1 ) - در اردو پليس دور چائرها منزل مىكند و جاى آن به وسيلهء بيرقى كه بر سر چوب بلندى كرده‌اند نمايان است . در اين محل جماعت نسقچى با لباس قرمز مأمور اوامر شاهند و براى اين كار انواع و اقسام آلات شكنجه در اختيار دارند . ( مؤلف )\r\n","page_name":" 275 ","page_number":275},
  {"content":"\r\n\r\nدر روى همان تپهء قديمى ميان شهر و باغات ساخته است .\r\nاين قلعه بنايى است مربع شكل و از جهت بزرگى و چهار برجى كه در چهار گوشه دارد باشكوه است . قسمت بالاى اين برج‌ها را از آجرهاى دو رنگ به شكل لچك‌هايى منظم درست نموده‌اند . اين قسمت در ميان رنگ تيرهء يك‌نواخت ديوارها نمايش مخصوصى پيدا كرده .\r\nچون مدخل قلعه را قدرى بالا ساخته‌اند بايد به وسيلهء پله‌اى به آن راه يافت و در داخل آن آب‌انبار بزرگى است تا محصورين اگر گرفتار محاصرهء طويلى شوند از بىآبى در عذاب نباشند .\r\nبعد از آن‌كه كاملا به اوضاع و احوال نهاوند آشنا شديم از ميان درهء يكى از رودخانه‌هايى كه به گاماساب مىريزد و بر خلاف معمول دو طرف آن درخت فراوان دارد جهت شمال را پيش گرفتيم .\r\nدر اطراف اردوى ما كه در آبادى « وسج » زده شده در يونجه‌زارها و مزارع ذرت خرگوش فراوان است . رسيدن نابهنگام ما اين حيوانات را به وحشت انداخت و ديوانه‌وار به اين‌طرف و آن طرف در حالى كه به همه چيز مىخوردند پا به فرار گذاشتند .\r\nهيچ وقت در هيچ شكارى به اين اندازه حيوان دم تيررس سر داده نشده بود به همين جهت همه بدون اسلحه در عقب خرگوش‌ها افتادند و در ضمن عدهء زيادى كه به عقب آنها مىدويدند به زمين خوردند .\r\n\r\n17 ژوئيه - 22 ذى الحجه\r\nاز همان درهء مفرح كه مرحله‌به‌مرحله بازتر مىشد و قلل اطراف آن بلند و سنگى بود به جلو رانديم . در طرف دست چپ جاده چند تپه ديده مىشد . عاقبت در ساحل چپ رودخانه نزديك آبادى « فرسفج » فرود آمديم . اين آبادى كه از دور نمايان بود كاروانسرايى دارد كه مثل غالب كاروانسراهاى ديگر خرابه است و آثار قلعه خرابهء آن بر روى يك بلندى كه به شكل مخروط ناقص است از دور ديده مىشود .\r\nدر همين طرف روبه‌روى ما در افق شمالى ديوار جسيم كوه الوند پيداست و بدان مىماند كه آن كوه راه ما را از اين جهت مسدود كرده باشد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nفرسفج اين بدبختى را دارد كه كاروان‌هاى حامل جنازه به طرف كربلا از آنجا مىگذرند اما مردم آن چون از اين راه مداخلى دارند از اين بابت خشنود نيز هستند .\r\n\r\n18 ژوئيه - 23 ذى الحجه\r\nچون اين بار جهت مشرق را اختيار كرديم بعد از چندى به قريهء « توى » كه در دامنهء الوند واقع است رسيديم ولى براى آن‌كه بتوانيم اردوى خود را بزنيم قريب به نيم فرسخ دور تر رفتيم و در سرزمينى كه 2000 متر ارتفاع داشت و نقطه‌اى بود باصفا و پر از درختان سبز و خرم و چشمه‌سارهايى دلگشا كه با آهنگ دلربايى از كوه‌ها سرازير مىشدند چادر زديم .\r\nگذشته از اين هوا در روز ملايم و در شب خنك بود و چنين به نظر مىرسيد كه اين محل گوشه‌اى از بهشت موعود مسلمانان است ولى چه فايده‌اى كه از نعمت حورى محروم بوديم .\r\nاگر هم اينجا از بهشت جزيى محسوب نشود نبايد هم زياد از آن دور باشد . مگر نه اين است كه چشمه‌سارهاى الوند به جاى آن‌كه از پاى كوه جارى شوند از قلهء آن يعنى از بهشت آسمانى سرازير مىشوند ؟ همين كيفيت همين كه به دست طبع شاعرانه و قدرت تخيل مشرق زمينى بيفتد مطلب را تمام مىكند .\r\nتوى مقر اقامت يك عده از شاهزادگان قاجاريه يعنى نوادگان فتحعلى شاه است كه كثرت اولاد او حاجت به ذكر ندارد . اجداد اين شاهزادگان را محمد شاه براى اين كه مزاحم و معارض او نباشند در به دو جلوس به اين ناحيه تبعيد كرده و ايشان هم توى را اقامتگاه دائمى خود قرار داده‌اند . عدد ايشان حاليه از هزار نفر متجاوز است .\r\nدر چند كيلومترى اردو محل شهر روذراور قرار دارد كه سابقا مركز مهم تجارت زعفران بوده كه در اين نواحى كاشته مىشده ولى امروز اثرى از آن باقى نيست . هر چه از اين و آن علت ترك اين زراعت و پراكنده شدن جمعيت كثير اين شهر را پرسيدم هيچ كس جوابى معقول نداد . به جاى آن شهر آباد حاليه در اين محل جز يك مشت خرابهء بىنام و نشان چيزى ديگر نمانده مگر بنايى كثير الاضلاع آجرى كه قبر حبقوق يكى از دوازه پيغمبر درجهء دوم بنى اسراييل در آنجاست . بدنهء اين بنا تا بام به شكلى عجيب است و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبىاختيار انسان را به ياد كلوچه‌هاى ولايت « ساووآ » مىاندازد .\r\nيكى از تپه‌هاى نزديك قبر حبقوق را كه بزرگ‌تر از تپهء نهاوند است به امر شاه شكافتند ولى چيزى از آن به دست نيامد و از حفره‌اى كه تا مركز آن باز كردند جز مشتى خاك چيزى ديگر بيرون نياوردند و كمترين اثرى از قبر در آن ديده نشد ولى شكل منظم آن مىفهماند كه اين تپه طبيعى نيست بلكه ساخت دست انسان است .\r\nامروز كه 26 ژوئيه از سال 1892 است مصادف است با اول محرم از سال 1310 هجرى . مشكل مىنمود كه شاه در اين فصل به انتظار رسيدن اين روز در اين اردوگاه دلكش بماند ولى از قرارى كه مىگويند در اين توقف تعمد داشته و همه از اين بابت از او سپاسگزارند . ايرانىها به عادت معهود تا ده روز در ماتمند و مندرس‌ترين لباس‌هاى سياه خود را پوشيده‌اند زيرا كه بعد از ختم ايام عزادارى بايد آنها را به فقرا ببخشيد .\r\n\r\n28 ژوئيه - 3 محرم 1310\r\nبعد از گذشتن از يكى از دامنه‌هاى مرتفع الوند يعنى دو ساعت سربالايى و يك ساعت سرپايينى به جلگهء مازندران ملاير وارد شديم و از اين به بعد راه ما متوجه طهران است .\r\nبه هر طرف كه نگاه مىكنيم سنگ‌هاى مرمر سفيد و زرد و سرخ ديده مىشود ، به طور كلى سنگ اين نواحى از همين نوع است چنان‌كه بالاروهاى دروازهء قشلاق هم كه قبل از رسيدن به جلگه از آن گذشتيم چند قطعه مرمر بود .\r\nقشلاق آبادى پستى است كه در ميان اين جلگه مسكن زمستانى ايلاتى محسوب مىشود كه تابستان‌ها گله‌هاى خود را به كوهستان‌ها در پى علف مىبرند و تا موقع رسيدن سرما در آن نواحى مىمانند .\r\nچون درهاى منازل اين آبادى از زمين بالاتر و همهء آنها هم از مرمر سفيد است در نظر اول انسان خيال مىكند كه به قبرستانى رسيده است نه به قريه‌اى ، به خصوص كه روى قبرهاى اينجا نيز يا يك تخته سنگ مرمر گذاشته يا چند قطعه از آن را روى هم چيده‌اند .\r\nجلگه‌اى كه به آن قدم گذاشته‌ايم هيچ شباهت به جلگه‌هاى آباد خرم سابق كه از آنها گذشتيم ندارد بلكه بار ديگر به سنگستان و بوته‌هاى تيغ و اشترخار رسيده‌ايم .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدر اطراف آبادى بزرگى مثل حسين‌آباد فقط چند مزرعه تك‌تك به نظر مىرسد .\r\nساقهء كوتاه و خوشه‌هاى كوچك مىرساند كه زمين اينجا كم‌قوه و بىاستعداد است .\r\nدر روى تپه‌اى معمولى كه در سمت راست جاده و اندكى بعد از آبادى حسين‌آباد قرار دارد خرابهء قلعه‌اى برپاست .\r\nاين قلعه بسيار عظيم بوده و اطراف آن حصار و قسمت پايين آن چند برج داشته كه همه امروز به حال خراب است .\r\nدر اين قبيل قلعه‌ها كه در دشت ساخته شده تمام بنا كار دست انسان است حتى پايهء آن‌كه گاهى حكم يك تپهء حسابى را دارد به همين وضع تهيه شده . از همين جا مىتوان حدس زد كه چقدر عمله يا اگر عمله زياد نبود چقدر وقت لازم بوده است تا چنين قلعه‌اى كه جهت ديده‌بانى و حفظ بيابان‌هاى اطراف به پابان برسد ؟\r\nبعد از شش ساعت اسب‌سوارى قريب پنج فرسخ راه طى كرديم تا به قريهء ننج رسيديم و وقتى كه چادرهاى خود را در آنجا افراشته ديديم با اين‌كه آب و آذوقه بالنسبه كم بود خوشحال شديم .\r\nدر اينجا يك رشته قنات است كه آب مشروب را از كوه‌ها براى شرب اهالى كه آب كم دارند مىآورد . اين قنوات را براى ننج كه حاليه از آنها استفاده مىكند نكنده‌اند بلكه سابقا از اين راه آب را به آبادى كسب حاكم‌نشين اين محل كه صد سالى است خراب شده مىبرده‌اند .\r\nكسب امروز خرابه است و از آن جز مسجد ويرانى كه كتيبه‌اى به تاريخ 1012 هجرى دارد چيزى ديگر باقى نمانده .\r\n\r\n30 و 31 ژوئيه - 5 و 6 محرم\r\nدر سر راه دو منزلى كه يكى را در طى سه ساعت راه با كالسكه ، ديگرى را در دو ساعت به انجام رسانديم جز تپه‌هاى پرفراز و نشيب و دشت‌هاى خشك و آبادىهاى كوچك چيزى ديگر نبود . بعد از قطع اين راه به قريهء قرانكين و بعد از آن به علىآباد رسيديم و علىآباد دومين آبادى است در اين راه كه به اين اسم خوانده شده .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nاول اوت - 7 محرم\r\nوجود يك پل آباد و يك كاروانسراى قديمى به ما فهماند كه از اين محل راه بزرگى مىگذرد . اين راه جادهء مستقيم اصفهان به همدان يعنى به اكباتان پايتخت قديم دولت ماد است .\r\nدر اين نزديكىها امامزاده‌اى است كه در ميان قبرستانى بنا شده و در اطراف آن ساكنى ديده نمىشود . اين محل قبرستان شهر كهنه‌اى است كه باد آثار آن را در زير خاك و شن مستور كرده . اين شهر كهنه همان ديزآباد است كه افاغنه آن را ويران ساختند .\r\nبعد از بيست دقيقه سربالايى در ابتداى سرزمين مرتفعى كه طرف شمال آن باز است به قريهء ديزآبادنو كه اطراف آن موستان فراوان داشت رسيديم . قريه‌اى است بالنسبه تميز مخصوصا چون كثافت در تمام آبادىهاى ايران امرى عادى است پاكيزگى اين آبادى نظر ما را بسيار جلب كرد .\r\nچون راه خود را ادامه داديم و از يك عده تپه‌هاى افقى و دشت‌هاى هموار و ناهموار و از ميان كوه‌هاى خشك كه احجار آنها از انواع سنگ لوح بود بدون زحمت زياد گذشتيم به قريهء زيباى جيرياد وارد شديم . جيرياد محلى مصفى و در درختان سبز غرقه است و در ميان زمين گداخته از آفتاب اطراف نمايشى مخصوص دارد . لطافت هواى اين محل نتيجهء وجود كوه‌هايى است كه از آنها بادهايى از جانب جنوب و مغرب برمىخيزد و در زمستان آب فراوان و در تابستان رطوبت كافى به آن مىدهد .\r\n\r\n2 اوت - 8 محرم\r\nپس از آن كه در ظرف چند دقيقه از گردنه‌اى عبور كرديم به دشت وسيع ساروق قدم گذاشتيم .\r\nساروق سابقا حاك‌نشين محال فراهان بوده و قبل از آن كه سلطان‌آباد را قريب نود سال پيش بسازند مركز تجارت و بافت قالى محسوب مىشده . اگرچه امروز هم باز در ساروق قالى بافته مىشود ولى ديگر اين آبادى نمىتواند با سلطان‌آباد از اين جهت هم‌چشمى كند .\r\nاردوى ما را دو فرسخى ما بين آبادىهاى نظام‌آباد و آهنگران زده بودند . عده‌اى\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمرغابى از جلوى ما پريدند و افسوس خورديم كه براى شكار آنها فرصتى نداشتيم زيرا كه بايد روزى يك منزل برويم و در راه توقف نكنيم . معلوم نيست كه اعليحضرت چرا تا اين اندازه در مراجعت عجله دارند .\r\nاعتماد السلطنه در يكى از امامزاده‌هاى آهنگران كاشىهاى زيبايى به دست آورد كه اگرچه جلاى كاشىهاى طلايى را نداشتند ولى باز بىاهميت نبودند ، سه عدد از آنها را برداشت و به من هديه داد . دوتاى آنها زمينه‌اى كبود داشتند و در روى يكى نقش مرغى شكارى بود كه لك‌لكى را در منقار داشت و در روى ديگرى گل و بوته و مقرنس‌كارى بود و بسيار هم آنها را خوب ساخته بودند . زمينه كاشى سومى به رنگ چوب است و در روى آن به خط نسخ فقط كلمه الله ديده مىشود .\r\n\r\n3 اوت - 9 محرم\r\nبا اين‌كه از توى تا اينجا همه وقت در جهت مشرق راه مىپيموديم در اينجا در همان دشت ساروق راه را قدرى به طرف شمال منحرف كرديم و بعد از چهار ساعت مسافرت با كالسكه به آشتيان رسيديم .\r\nآشتيان در دامنه جنوب شرقى كوهى كه منتهى اليه دشت مذكور محسوب مىشود طبقه‌طبقه ساخته شده . اين آبادى مولد مجتهد بزرگ طهران است كه او را به همين جهت ميرزاى آشتيانى مىگويند .\r\nباغات آشتيان در پايين اين كوه در كنار جويبارى است كه حتى براى مشروب كردن مزارع خربزه هم كه چادرهاى ما را در ميان آنها زده بودند آب كافى ندارند .\r\nبادى كه از جانب مشرق مىوزد و چند روزى است كه در وسط راه همه جا باعث آزار ما شده در اينجا بيش از همه جا شدت دارد و اگر رطوبت مزارع خربزه نبود دقيقه‌اى از دست گردوغبار راحت نداشتيم .\r\nبا تمام اين احوال آشتيان براى استراحت جاى خوبى است و بادى كه در اين حوالى غالبا مىوزد مانع از آن نيست كه انسان به عمر طولانى برسد . پيرمردى را به ما نشان دادند كه مىگفتند يكصد و بيست سال دارد اما چون هيچ‌كس داراى ورقه هويت نيست در اين قبيل موارد تنها سند همان قول كسان شخص است . چيزى كه شكى نداشت اين\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nكه پيرمرد مذكور در غايت پيرى و طول عمر بود .\r\nتوقف ما در آشتيان تنها به قصد استراحت نبود ، امروز كه روز دهم محرم است روز قتل امام حسين بن على است . مؤمنين متعصب در چنين روزى فرصت را براى قمه‌زدن از دست نمىدهند . در اردو كسانى هستند كه حتى فردا هم براى معالجه زخم‌هاى ايشان كافى نيست . شايد هم اين بىشعورها كه حتى در سفر هم مرتكب اين عمل زشت مىشوند و از راه آمدن به اين حالت در زير آفتاب سوزان تابستان آن هم غالبا با پاى پياده بيمى ندارند ، پوستى كلفت‌تر از مردم معمولى داشته باشند .\r\nدر آشتيان گليم يعنى فرش‌هاى دورويهء صاف از جنس همان‌ها كه در لار حجله عروس را با آن پوشانده بودند زياد مىبافند .\r\nچون صحبت از فرش شد بايد بگويم كه رفيق عزيزم حكيم الممالك در اين ايام يك قطعه ديگر قالى از سلطان‌آباد به عنوان هديه براى من فرستاده و عذر خواسته است كه علت تأخير در ارسال آن اشكالى بوده است كه او براى پيدا كردن يك قطعه قالى كهنه باب طبع من در پيش داشته و اگر قالى ارسالى چندان خوب نيست از آن بابت است كه بهتر از آن را نتوانسته است به دست بياورد .\r\nتصور من هم اين است كه تهيه فرشى كه از اين بهتر مانده و لطيف‌تر و مخملىتر و رنگ‌هاى آن ملايم‌تر باشد و بتوان آن را قالى نادرى دانست براى حكيم الممالك مقدور نبوده است .\r\nمن هم براى آن كه مراتب امتنان خود را بلاتأمل در قبال اين محبت او ظاهر كنم چون چيزى ديگر نداشتم يك جعبه اسباب جراحى كه بتواند به كار او بيايد براى او فرستادم .\r\nعزيز السلطان با تفنگ يكى از نوكرها را مجروح كرده به اين بهانه كه درست اوامر او را اجرا نمىكرده است . شاه به جاى آن‌كه او را براى اين عمل عمدى يا غير عمدى تنبيه كند فقط به ملامت او قناعت ورزيده و نتوانسته است كه در برابر اين بچه شرور بيش از اين قدرت به‌خرج‌دهد .\r\n\r\n6 اوت - 14 محرم\r\nاز يكى از راه‌هاى كوهستانى بسيار خوب بعد از چهار ساعت سفر به دستجرد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرسيديم . در وسط راه دره‌اى است كه دو رديف تپه‌هاى اطراف آن از جهت منظره خيلى با يكديگر فرق دارند .\r\nروى دامنه‌هاى پرنشيب دست چپ كه متوجه به جنوب‌اند تخته‌سنگ‌هاى سياهى است كه قلل كوه پس از جداشدن اين سنگ‌ها از آنها تا مقدارى ارتفاع به شكل تيغه‌اى تيز در هوا مانده در صورتى كه تپه‌هاى سمت راست بر خلاف كم‌نشيب و قلل آنها مستدير و تقريبا سراسر آنها از خاك مستور است .\r\nدستجرد كه به علت ارتفاع بالنسبه زياد هوايى قابل تحمل دارد قريه‌اى است كه با دو قريه ديگر نظير خود در روى سرزمين مرتفعى به شكل نعل اسب ساخته شده‌اند .\r\nاطراف آن چندان زراعتى ندارد فقط در باغات آن عده‌اى موستان ديده مىشود .\r\n\r\n8 اوت - 15 محرم\r\nجهت رسيدن به آوه بايد از ميان دره‌هاى عميق و بستر رودخانه‌هاى خشك كه براى عبور كالسكه چندان مناسب نيست تا 700 متر ارتفاع پايين آمد .\r\nآوه كهنه چون بر سر راه اصفهان به قزوين ساخته شده موقع جغرافيايى خوبى دارد .\r\nآوه جديد را هم براى آن‌كه از اين مزيت محروم نماند به فاصله كمى در جنوب آوه قديم ساخته‌اند . آوه قديم امروز به صورت خرابه‌اى است كه در زير يك تپه قريب به ديوارهاى خرابه ارگ شهر فرو رفته و چيزى كه از آن باقى است امامزاده‌اى است به نام امامزاده عبد الله كه با پسرانش در آنجا به خاك سپرده شده‌اند .\r\n\r\n9 اوت - 16 محرم\r\nبعد از سه فرسخ آبادى يل‌آباد است . طرف دست راست ما قريه‌اى است كه تاكنون شبيه به آن را نديده بوديم .\r\nمعمولا در همه جا خانه‌ها لااقل از طرف ديوار خارجى به يكديگر متصل‌اند و همه نيز پشت بام دارند .\r\nدر اينجا خانه‌ها جدا از يكديگر در وسط دشت ساخته شده‌اند و هيچ مدخلى جز يك در كم‌ارتفاع ندارند و به همين جهت هم همه به هم شبيه‌اند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nقبل از آن‌كه به منزل برسيم به رودخانه قراچاى برخورديم كه عرض آن از 7 تا 8 متر بيشتر نيست ولى بستر آن تا 200 متر امتداد دارد و همين كيفيت مىفهماند كه در مواقع طغيان‌هاى بهارى سراسر آن را آب مىگيرد و پلى بر روى آن است كه دوازده چشمه دارد و براى آن كه از يك طرف رودخانه به طرف ديگر آن بروند عرشه پل را از دو طرف دو برابر دهانه آن گرفته‌اند . در ايران رودخانه‌ها همين كه از سرچشمه خود دور مىشوند به صورت سيلاب درمىآيند .\r\nامروز از طهران نامه‌اى رسيد كه تاريخ 13 محرم را داشت مشعر بر اين كه و با از شش روز پيش در طهران ظاهر شده و سخت نيز هست و اجازه خواسته بودند كه فورا بقيه زنان حرم را به صاحبقرانيه بفرستند .\r\n\r\n10 اوت - 17 محرم\r\nدر ظرف يك ساعت و نيم با كالسكه از ساوه گذشتيم . در جلگه اطراف آن تپه‌هاى پست و بلند زياد ديده مىشود . اين تپه‌ها جاى آبادىهايى است كه متواليا به دست مهاجمين عرب و مغول و غيره ويران گرديده .\r\nدر حين عبور چند مناره شكسته و يك مسجد باير به نظر رسيد . من در برابر آب‌انبارى كه با وجود دور بودن از آبادى آن را به علت احتياج حياتى مردم به آب خوب حفظ كرده‌اند ايستادم . سه طاق كه ارتفاع آنها از زمين چندان زياد نيست بر روى اين آب‌انبار زده شده و در بزرگى دارد كه از آن داخل سى و سه پله مىشوند و در انتهاى پلكان يك رديف شير است كه آب صاف خنكى در اين گرماى ساوه از آنها جارى مىشود .\r\nبعد از يك ساعت ديگر به فتح‌آباد محل اردو رسيديم در حالى كه مغز ما بر اثر آفتاب آتشبار و باد گرم جنوب غربى كه از صحراى عربستان مىرسد پريشان شده بود .\r\nفتح‌آباد قلعهء بزرگى است متعلق به نايب السلطنه . من عقيده دارم كه حضرت و الا هيچ وقت تابستان‌ها براى استراحت به اينجا نيايند . ميزان الحرارهء من در ساعت سه بعد از ظهر 40 درجه را در اينجا نشان مىداد و چنين حرارتى در طى اين سفر در هيچ‌جا نديده بوديم .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\n11 اوت - 18 محرم\r\nتمام شب باد شديدى از طرف شمال مىوزيد به طورى كه بعد از روزى به آن گرمى شبى را كه واقعا سرد بود به سر برديم و تا حدى اقامت در فتح‌آباد لطفى بهم رساند .\r\nدر طلوع آفتاب باد ايستاد و ما به راه افتاديم و از كوهستانى گذشتيم كه از جانب ديگر آن قسمت غربى سلسلهء البرز و قلهء باعظمت دماوند نمودار بود .\r\nاردوى ما را در مأمونيه زدند . اين آبادى با اين‌كه مىگويند به نام مأمون خليفه به اين اسم موسوم شده آباديى حقير و بد شكل و كثيفى است .\r\n\r\n12 اوت - 19 محرم\r\nبه حال يورتمه و گرد و خاك كنان از پهلو يا وسط چند آبادى عبور كرديم تا به محل شهر كهنهء زرند كه حاليه در زير خاك نهفته است رسيديم .\r\nهمه طرف صحراى خشك لم يزرع است ، فقط در اين ميان آبادى بزرگ پيك كه حصارهايى با برج و بارو دارد و چادرهاى ما را در كنار آنها زده بودند ديده مىشد .\r\nحقيقة معلوم نيست كه اين همه مردم چگونه در وسط ناحيه‌اى به اين خشكى و بىبركتى كه آب مشروب آن منحصر به آب شور آب‌انبارهاست زندگى مىكنند .\r\n\r\n3 اوت - 20 محرم\r\nمنزل امروزى چون شش فرسخ طول دارد دراز است به همين جهت ساعت دو صبح به راه افتاديم تا هم بموقع به منزل برسيم و هم از آفتاب سوزان محفوظ باشيم . قريب به ساعت چهار از جلوى كاروانسراى خرابه‌اى گذشتيم . چيزى كه در ديدن اين كاروانسرا براى ما تازگى داشت اين بود كه تمام اين كاروانسرا را از ديوار تا سقف از قلوه سنگ ساخته‌اند .\r\nخلاصه نزديك به ساعت شش به چادرهاى خود كه در كنار نهر كرج در محل رباط كريم زده بودند داخل شديم . كرج در اينجا صورت يك رشته مرداب را دارد و در حقيقت از حالت رودخانه‌اى خارج است .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\n4 اوت - 21 محرم\r\nبا وجود اخبارى كه به ما مىرسد و مىرساند كه و با حتى به شميران و ييلاقات مجاور طهران نيز سرايت كرده باز ما به پايتخت نزديكتر مىشديم و اردوى خود را به قاسم‌آباد كه در دو فرسخى طهران است منتقل ساختيم .\r\nمثل اين است كه ما به شتاب به استقبال ناخوشى مىرويم چه در اين چند روز اخير بىآن كه توقفى كنيم يا استراحتى ببينيم پىدرپى به جلو مىدويم . همه به عجز آمده‌اند و در تعجبند كه چگونه نوكرها با اين حال از عهدهء خدمت برمىآيند و فرار نمىكنند .\r\nواقعا معجزه است كه تاكنون ناخوشى در ميان ما راه نيافته زيرا كه سوار است كه لا ينقطع از طهران مىرسد و بدتر از آن فوج گدايان كه از تمام آبادىها به طرف ما متوجه شده‌اند دورادور ما را گرفته‌اند و هيچ‌گونه مراقبتى هم در كار نيست .\r\nهر قدر نصيحت داده شده است مفيد نيفتاده و به عللى كه بر من مجهول است و شايد از عقل سليم هم گرو ببرند دستور رسيده است كه بايد پيش رفت و فردا در سلطنت‌آباد بود . كسانى كه به ديدن ما آمده بودند مىگفتند كه و با هر روز قريب صد نفر تلفات دارد ، پريروز هم مادر ظل السلطان و مادر امير خان سردار حكمران بروجرد از و با مرده‌اند شاه با اين كه از اين اخبار دچار حزن و اندوه شده بود باز از تصميم خود برنمىگشت . به علاوه ديگر براى دور شدن از طهران وقتى باقى نبود . اگر در همان موقع كه خبر بروز و با در طهران رسيده شاه به دامنه‌هاى الوند كه چندان از آنها دور نشده بود برمىگشت و تابستان را در آنجا مىگذراند كارى عاقلانه كرده بود .\r\n\r\n15 اوت - 22 محرم\r\nبعد از آن‌كه خندق طهران را از مغرب به شمال دور زديم به سلطنت‌آباد فرود آمديم .\r\nعدهء زيادى از ما به شهر رفتند ، ما هم خود را به ميان مردمى كه از شهر مىآمدند انداختيم تا با ايشان صحبت كنيم و از وقايع پايتخت اطلاعاتى به دست بياوريم . بعد از آن‌كه يك قافله مرده را ديديم كه از شهر مىآوردند و به قبرستان مىبردند از طرف دست چپ راه سلطنت‌آباد را پيش گرفتيم .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\n18 اوت - 25 محرم\r\nو با از چند روز پيش تاكنون در آبادىهاى اطراف مثل تجريش و زرگنده و رستم‌آباد و دزاشوب مشغول كشتار است . ديشب هم در سلطنت‌آباد دو نفر به اين مرض مردند . به همين جهت صبح كه از خواب برخاستيم دانستيم كه شاه تصميم به رفتن به شهرستانك گرفته است .\r\nاگرچه ما حركت كرديم اما و با را نيز در ترك خود داشتيم چه هنوز به آبشار پس قلعه نرسيده يكى از همراهان را كه مبتلى شده بود و جلوتر نمىتوانست بيايد در آنجا گذاشتيم و قبل از رسيدن به منزل در بعضى ديگر نيز آثار و علائمى مشهود افتاد كه در مبتلى شدن ايشان به اين مرض شبهه‌اى باقى نمىگذاشت . شاه كه اين دفعه از عده همراهان خود كاسته است باز نزديك به پنجاه زن همراه دارد و حق اين است كه اين عده هم در اين اوضاع و احوال زيادى است .\r\n\r\n12 سپتامبر - 19 صفر\r\nشيوع و با در شهرستانك از روز ورود ما ( 25 محرم ) بود تا دهم صفر و از اين تاريخ ديگر مريضى به اين ناخوشى در اينجا ديده نشد . عده اموات در اردو و در آبادى كه ناخوشى به آنجا از اردو سرايت كرده بود از بيست نفر تجاوز ننمود در صورتى كه شماره مبتلايان به پنجاه رسيد ، علت اين امر يكى حدت متوسط مرض بود ديگر احتياطاتى كه به عمل آمد اگر چه دير به اين كار دست زده شد .\r\nغير از دو زن از نسوان اندرون كه شفا يافتند و يك نفر سلطان از قراولان عمارت كه در 27 محرم مرد كسان ديگرى كه مريض شدند همه از عملجات آشپزخانه و اصطبل بودند .\r\nمن شبهه ندارم كه علت سرايت و با به اندرون غذاهايى بوده است كه از آشپزخانه به آنجا برده بودند زيرا كه چند روز پيش‌تر از آن يك نفر مبتلى به و با در يكى از چادرهاى آشپزخانه مرده بود .\r\nعقيده من اين بود كه اگر فورا مرضاى اولى را از ديگران جدا كنند سرايت مرض محدود خواهد شد و اگر در معالجه فورى مرضى تعللى نشود عدد اموات كمتر\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمىگردد ، به همين شكل هم عمل كرديم ولى كاملا موفق نگرديديم .\r\nقدرى عقب‌تر از اردو در آن طرف رودخانه دستور دادم سه چادر زدند و در نزديكى آنها دستگاهى شامل دواخانه و چند پرستار ترتيب دادم و يكى از اطباى جوان را كه تازه از مدرسه طب طهران بيرون آمده و زيرك و عاشق كار بود يعنى ميرزا محمود پسر ميرزا كاظم معلم را به سرپرستى آنجا گذاشتم « 1 » و چون تمام كاركنان اين دستگاه مسلمان بودند خيال مىكردم ديگر هيچ كس براى مراجعه به آن دستگاه و قبول معالجات اعضاى آن اكراهى نداشته باشد . اما خيال من باطل بود و احدى نخواست كه به آنجا مراجعه كند و نمىدانم چه شيطنت و ملعنتى از طرف من در تهيه اين دستگاه در خاطر خود راه داده بودند . باز جاى شكرش باقى است كه مرا متهم نساختند كه اين كار را از ترس و با كرده‌ام .\r\nناچار از اين وسيله بسيار خوب كه براى جلوگيرى از و با تهيه شده بود صرف‌نظر كردم و سعيم اين شد كه اردو را به هر نحو باشد در كمال نظافت نگاه دارم ، مواد ضد عفونى به مقدار وافر در همه جا بپاشم و مواظب باشم كه لباس كسانى را كه به و با مرده‌اند بسوزانند و چادرهايى را كه در زير آنها مرده‌اند بردارند .\r\nانصافا امين السلطان نهايت جهد را در تسهيل وسايل كار من صرف كرد و اقتدار او در اين قضيه كم‌وبيش مؤثر افتاد .\r\nدر اين ارتفاع 1500 مترى يعنى در ميان كوه‌هاى بلند كه اقامتگاه حاليه ماست كم‌كم سختى سرما محسوس گرديد به همين جهت به مراجعت به سلطنت‌آباد مصمم شديم و به آنجا برگشتيم . در بين راه برفى ما را گرفت و كوه‌هاى پشت سر ما را سفيد كرد .\r\nو با در همه جا در حال برافتادن است ولى در طهران از روز 27 محرم تا غره صفر روزى نزديك به 800 نفر را كشته و اين مقدار تلفات اگر در نظر داشته باشيم كه جمعيت طهران در تابستان نصف مىشود بسيار زياد است و اين تلفات هم بيشتر به فقرا كه وسيله فرار نداشتند و به علت تنگدستى بيشتر در معرض حمله مرض قرار مىگرفتند وارد شده .\r\n\r\n\r\n","description":"","footnote":"\r\n( 1 ) - غرض از اين شخص آقاى دكتر محمود خان محلاتى شيمى است فرزند مرحوم ميرزا كاظم شيواى محلاتى معلم شيمى مدرسهء دار الفنون كه مؤلف در ضمن وصف اين مدرسه سابقا ذكرى به تجليل از آن مرحوم كرده است . ( مترجم )\r\n","page_name":" 288 ","page_number":288},
  {"content":"\r\n\r\nتمام مطلعين مىدانند كه وسيلهء عمدهء سرايت مرض جوىهاى آب است كه در هر چند قدم به چند قدم سر آنها را باز مىگذارند و از محله‌اى به محلهء ديگر مىرود و خانه به خانه را مشروب مىسازد . شاهد اين قضيه آن‌كه در همين اواخر يكى از زوارى كه از مشهد آمده بود مقدارى از لباس‌هاى يك نفر حاجى را كه در آنجا يا در بين راه مرده بود با خود همراه داشت و چون به طهران رسيد آنها را در آب روانى شست و طولى نكشيد كه و با در خانه‌هاى مجاور و بعضى از نقاط دور تر بروز كرد .\r\nهمين طرز تقسيم آب خود به تنهايى كافى است كه مرض را از نقطه‌اى به نقطهء مجاور منتقل سازد و در فواصل دور تر كانون‌هاى تازه‌اى براى سرايت مرض ايجاد كند به خصوص كه مسلمين را عادت بر اين جارى است كه اجساد مردگان خود را در كنار نهرها و حوض‌ها بشويند و به اين شكل آب پاك را آلوده كنند .\r\n\r\n23 اكتبر - غره ربيع الثانى\r\nدر اين چند روز اخير هيچ‌گونه مريض وبايى نه در اطراف ما نه در داخل شهر ديده نشده بنابراين اميد مىرود كه ديگر قلع ماده شده باشد .\r\nبعد از پنج ماه دورى از طهران و چند روز اقامت در سرخه‌حصار كه شاه در آنجا به شكار اشتغال داشت به پايتخت برگشتيم .\r\nطهران به وضع عادى برگشته و بازار كما فى السابق به داد و ستد مشغول شده است اما از تاريخى كه ما از اين شهر بيرون رفته‌ايم تا امروز خدا مىداند كه خرمن عمر چقدر مردم به دست داس مرگ درو شده است .\r\nاگر چه وضع خيابان‌ها از آنچه بر مردم گذشته است به من نمىفهماند ولى همين كه به خانه خود كه آن را به باغبانم سپرده بودم قدم گذاشتم به قدر كفايت مطالبى از اين بابت دستگيرم شد . باغبان كه با زن و دو فرزندش بعد از حركت من در اطاق‌هاى مستخدمين منزل گرفته بودند خود و دو طفلش به و با مرده بودند و زنش كه تنها مانده بود پيش برادر خود رفته و چون اطلاع يافت كه من برگشته‌ام پيش من آمد و كليدهاى درها را آورد ولى اين كليدها ديگر مصرفى نداشت زيرا كه تمام درها را قبلا باز كرده بودند .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nچون ميرزا عيسى نايب الحكومه طهران مرده و ديگر كسى نبوده است كه نظم شهر را حفظ كند زندان‌ها را باز نموده و محبوسين را آزاد ساخته بودند . يك دسته از همين دزدان به خانه من آمده و غير از آنچه قابل حمل نبوده همه چيز را برده‌اند حتى سعى كرده‌اند كه قلابى را هم كه محكم به سقف اطاق بزرگ كوبيده بوديم از جا بكنند .\r\nوزير مختار فرانسه موسيو دبالوا از راه لطف مرا به سفارتخانه دعوت كرد و من با كسان و اسبان و اثاثه خود به آنجا رفتم .\r\n\r\n25 اكتبر - 3 ربيع الثانى\r\nچون اوضاع خود را به اين شكل ديدم و از اين كه پنج ماه تمام از روز اول تا آخر زير چادر زندگى كرده و در ايام و با حتى در زير آسمان باز هم خوابيده بودم و سخت خسته شده بودم تقاضاى مرخصى كردم .\r\nاعليحضرت شاه كه محبتش نسبت به من زايل نشدنى است با اين تقاضا موافقت كرد و براى آن‌كه لطف خود را درباره من به كمال برساند درجه اول نشان شير خورشيد را هم به من عطا نمود و دستور داد كه حكم آن را به اين مضمون صادر كنند .\r\n« نظر به اين كه مقرب الخاقان حكيم‌باشى دكتر فووريه طبيب مخصوص ما بر اثر خدمات صادقانه و معالجات جان‌نثارانه موجبات رضاى خاطر ملوكانه را چه در سفر چه در حضر فراهم ساخته مخصوصا در ايام شيوع مرض و با از هيچ‌گونه خدمت به اطرافيان ما مضايقه نكرده و با معالجات و مواظبات خود همه را قرين خير و سعادت ساخته و نظر به اين مراتب از جانب سنى الجوانب ما مستحق عنايتى گشته لذا در اين سال خجسته فال لوىئيل او را به اعطاى نشان شير و خورشيد از درجه اول و حمايل سبز مخصوص به آن مفتخر مىنماييم تا آن را زيب پيكر خود سازد و همواره با اظهار خدمات موجبات رضاى مخصوص ما را فراهم دارد . »\r\nاعليحضرت شاه كه در اين مدت سه سال و اندى كه من خدمتگزار او هستم دقيقه‌اى از عنايت در حق من فروگذارى نكرده شايد با اين لطف تازه كه من انتظار آن را هم نداشتم خواسته است كه من از خدمت او با تأسف و تأثر جدا شوم در صورتى كه احتياجى به اين لطف نبود ، همان مراحم سابقه مرا پيوسته در همين حال نگاه مىدارد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nفصل هفتم مراجعت به فرانسه ، گيلان از رشت به بندر مارسى\r\nاوضاع مسافربرى از طهران به گيلان به علت شيوع وبايى كه از شمال و جنوب يعنى از راه دريا و خشكى در اين ولايت راه يافته بود به كلى بىترتيب شده است .\r\nاز اين گذشته ناامنى راه‌ها به آن درجه رسيده است كه همين اواخر در دو ساعتى طهران راهزنان پست اروپا را زده كيسه‌هاى پستى را گشوده و بعد از برداشتن اشياء قيمتى نامه‌ها را دور ريخته و رفته‌اند .\r\nبه همين نظر من تصميم گرفتم كه با اسب‌هاى خود و شش استر از چهارده استرى كه در سفر فراهان شاه به اختيار من گذاشته بود و قسمتى از باروبنه و چادر و مبلغى سورسات حركت كنم .\r\nبه علاوه اعليحضرت چهار نفر سوار مسلح به من داده بود و با اين معامله خواسته بود كه لطف خود را در هر مورد كه پيش آيد نسبت به طبيب مخصوص خود ابراز دارد .\r\nخلاصه من با يك قافله تمام عينا مثل اين كه مىخواهم از بيابانى بگذرم از طهران خارج شدم .\r\n\r\n26 اكتبر 1892 - 4 ربيع الثانى\r\nدر روز 4 ربيع الثانى ساعت هشت صبح با اين قافله به عزم فرانسه از طهران حركت كردم و علت ديرى حركت هزار و يك نقص بود كه در كار عزيمت داشتيم به خصوص كه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nنوكر باوفايم سلطان على كه شب به منزل خود رفته بود صبح دير رسيد و حق هم داشت زيرا كه بعد از پنج ماه كه در رختخوابى نخوابيده بود جاى گرم و نرمى پيدا كرده و خواب او را گرفته بود به همين علت وقتى كه به شاه‌آباد رسيديم بعد از ظهر و آفتاب بيش از طول راه ما را خسته كرده بود .\r\nدر اينجا براى صرف نهار و اندكى استراحت دو ساعت مانديم بعد به راه افتاديم . باد شديدى كه از جانب شمال غربى مىوزيد و با خود خاك و غبار مىآورد ما را كور كرد .\r\nبعد از گذشتن از آبادى تماشايى كرج كه قسمتى از آن در دامنه‌هاى البرز قرار دارد درست غروب آفتاب به پل كرج رسيديم .\r\nمغرب چندان طولى نكشيد و شب به زودى فرا رسيد ، باد ايستاد و موقعى كه مىخواستيم از پل كه چندان صحيح و سالم نيست و در بعضى قسمت‌ها تيرهايى بر روى آب‌روها براى عبور انداخته‌اند بگذريم ماه به داد ما رسيد زيرا كه اگر پاى اسبى در ميان اين تيرهاى لرزان‌گير مىكرد به آن حبوان و راكب او چندان خوش نمىگذشت .\r\nقهوه‌چيان كه در دو طرف جاده دكان دارند مشغول جمع كردن هندوانه‌ها و خربزه‌هاى خود هستند و براى بستن دكان‌هاى خود منتظرند كه دو سه چهارپادارى كه به قليون كشيدن مشغولند كار خود را تمام كنند .\r\nاستران و شتران اين مكارىها كه هيكل سياه آنها از دور نمودار است در ميان دشت بىآب و علف اين طرف و آن طرف پى گياه ضعيفى مىگردند در صورتى كه هر چه در اين بيابان‌ها بود آفتاب تابستان سوزانده و باران‌هاى اواخر پاييز هم هنوز نتوانسته است كه سبزه نوى به جاى آنها بروياند .\r\nاز خيلى دور صداى زنگوله اين حيوانات بيچاره كه براى رفع گرسنگى ملتفت خستگى راه نمىشوند و از راحت مىگذرند و راه مىروند به گوش ما مىرسيد . در حدود ساعت هفت به حصارك رسيديم موقعى كه ماه در حال غروب بود .\r\n\r\n25 اكتبر - 5 ربيع الثانى\r\nهميشه اشكال كار در اين قبيل مسافرت‌ها كنده شدن از جاست ، هر قدر اسباب سفر را خوب تهيه ببينيد باز در موقع عزيمت غير مترقبه‌هايى براى شما پيش مىآيد\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمخصوصا وقتى كه عده همراهان به اين زيادى باشد . با تمام احوال با قدرى مراقبت بيشترى كه شد منزل‌ها را يكىيكى سر موعد طى كرديم و با حداقل گرفتارى راه خود را پيموديم .\r\nساعت هفت صبح بارها بار و سواران سوار شدند ، من هم سوار شدم و به راه افتاديم . از يك عده اسب خسته كه پنج ماه است رنگ اصطبل را نديده‌اند نبايد متوقع بود كه خوب راهپيمايى كنند به خصوص كه ما ديروز دو منزل را يكى كرده‌ايم . معذلك وضع راه رفتن آنها بد نبود و خدا كند كه با اين كيفيات سخت تا آخر منزل به همين حال بمانند .\r\nاندكى بعد از ساعت ده به ينگىامام رسيديم و در حدود ساعت يك از آنجا حركت كرديم و ظاهر اين است كه در اين ساعت آفتاب زياد مزاحم ما نخواهد بود .\r\nدر جلوى ما طرف دست چپ دشتى بىپايان ممتد است و طرف راست چند رديف كوه واقع شده كه نزديك‌ترين آنها به رنگ‌هايى ساده است شبيه به رنگ كفش‌هاى كهنهء مفرغى .\r\nراه مسافرين معمولا از ميان دشت مىگذرد و راه كوهستانى اگر چه سخت‌تر است ليكن اين مزيت را دارد كه انسان به مناظر تازه و مختلف برمىخورد و راه به نظر او كمتر دراز مىآيد در صورتى كه دشت بر خلاف به علت مناظر يكنواخت و افق بىكران خسته كننده و در پاره‌اى موارد جانكاه و فريب دهنده است مثلا انسان مقصد خود را همان وقت كه به قصد آن حركت مىكند به چشم مىبيند و هر لحظه تصور مىكند كه تا آنجا فاصله‌اى ندارد اما هيچ چيز از اين سخت‌تر و جانكاه‌تر نيست كه انسان ساعت‌هاى دراز راه بيايد و باز هنوز به آن نرسيده باشد چنان كه ما از مدت‌ها پيش قشلاق را به چشم مىديديم ولى وقتى كه به آنجا رسيديم آفتاب در شرف غروب بود .\r\n\r\n28 اكتبر - 6 ربيع الثانى\r\nقصد من اين است كه در قزوين توقف نكنم زيرا كه مىترسم نوكرانم پس از آن‌كه بخواهم از آنجا حركت نمايم از همراهى من ابا كنند و چون تصور مىكنم كه طى منزل امروز بعد از ظهر سخت باشد از حوالى ساعت شش به راه افتاديم .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسپيده صبح با نورى كاذب ظاهر شده ، گويى مىخواست بفهماند كه هنوز همه مردم سر از بستر خواب برنداشته‌اند اما بعد از مدت قليلى كه از 15 تا 20 دقيقه بيشتر طول نكشيد به روز مبدل شد و اشعه آفتاب به سوختن و زدن چشم‌ها مشغول گرديدند .\r\nدر ساعت نه و نيم صبح يعنى دو ساعت از روز گذشته در كمندر به استراحت پرداختيم و چون آفتاب شديد بود و شب‌ها ماه مىتابيد بهتر اين بود كه شب‌ها حركت مىكرديم . در موقع عزيمت به همراهان گفتم كه خوابيدن را در آقابابا مىمانيم ولى ملتفت شدم كه اين بيان من موجب نارضامندى جماعتى شد .\r\nساعت پنج به قزوين رسيدم و ساعت شش از دروازه ديگر آن خارج شدم . در شهر دو قاطرچى همراه دو قاطر را با بار رها كردند و بىخيال خود رفتند . خيال نمىكنم كه خستگى باعث اين كار شده باشد زيرا كه در راه هميشه بر دو قاطر ديگر كه بار كمتر داشتند سوار بودند و مثل ما سفر مىكردند گمانم اين است كه ميل به ماندن در شهر آبادى بيشتر محرك اين حركت ايشان شده باشد .\r\nبا وجود اين پيش‌آمد من راه خود را دنبال كردم و از خوشبختى حاكم قزوين هم كه از عبور من از اين شهر اطلاع به هم رسانده يك نفر بلد سواره كه راه‌ها را خوب مىشناخت براى راهنمايى من فرستاده بود . دو نفر از سواران را مأمور مواظبت قاطرهايى كه بىسرپرست مانده بودند كردم و به هدايت آن بلد كه در جلو قافله مىرفت بعد از گذشتن از ميان باغستان‌ها و موستان‌ها از بيراهه به مدد ماهتاب راه خود را ادامه دادم .\r\nافراد قافله ما خوش بودند ، سوارها مىخواندند و با حال نشاطى كه من كمتر در ايرانىها به آن برخورده‌ام نزديك ساعت ده به آقابابا رسيديم . البته خسته شده بوديم زيرا كه دوازده ساعت بود كه راه مىرفتيم جز اين كه راه را در دو قسمت طى كرده و قريب چهار ساعت آن را هم در وسط روز استراحت نموده بوديم .\r\nچاپارخانه آقابابا در مواقع معمولى مسافر زياد دارد و غالبا در آنجا جاگير نمىآيد چه برسد به اين كه انسان غفلة در چنين ساعتى به آنجا وارد شود ولى در اين ايام به علت ناخوشى رفت و آمدها به كلى قطع شده و چاپارخانه خالى است به همين جهت دربان شب‌ها مىخوابد و بعد از آن‌كه او را بيدار كرديم به زحمت حاضر شد كه در را باز كند به\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nخصوص كه اطمينان نداشت كه واقعا مسافرينى براى او رسيده است .\r\nدر يك طرفة العين بار قاطرها را پايين آوردند و همراهان همه فورا به خواب رفتند و من هم در چادر خوابى كه آن را سلطان على به عقيده خود در بهترين اطاق‌هاى چاپارخانه زده بود خوابيدم و چون خسته بودم خوب خوابم برد .\r\nوقتى كه روز مرا بيدار كردند ديدم كه راه آفتاب و باد از هر طرف باز است و اطاق من حتى از ساده‌ترين صورت‌هاى نظافت هم بويى نبرده . بهتر اين است كه انسان شب دير به اين محل نرسد تا جهت تميز كردن اطاقى كه شب بايد در آن بيتوته كند مجال داشته باشد و اين عمل از راه تفنن نيست بلكه احتياطى عاقلانه است كه آن را در هر يك از چاپارخانه‌هاى دولتى بايد رعايت كرد .\r\n\r\n29 اكتبر - 7 ربيع الثانى\r\nبه علت غيبت قاطرچىها بارگيرى قاطرها قدرى طول كشيد به همين جهت ساعت نه سوار شديم و چون تا منزل آينده كه پاچنار است ده فرسخ راه داريم بايستى كه يك ساعت زودتر حركت كرده باشيم .\r\nبراى آن‌كه به آبادى مزرعه نرويم از طرف دست راست آن گذشتيم و من همه مسافرين جز آنها را كه به بار انداختن در آنجا ناچار بودند مجبور كردم حتى به اين جماعت هم دستور دادم كه زياد در آنجا نمانند زيرا كه غريب‌گز مخصوص ميانه كه خدا همه را از شر آن محفوظ دارد در چاپارخانه خانه گرفته است .\r\nبراى علاج نيش اين حيوان چندين ماه وقت لازم است . اگر چه مىگويند كه زخم آن تا مدتى كشنده نيست ولى در طى زمان بر اثر عوارض ديگر ممكن است مهلك شود . من خودم سه نفر فرنگى را ديدم كه غريب‌گز ايشان را زده بود ، اگر چه نمردند ولى تمام مدت يك زمستان را گرفتار تب و قى بودند اما اين عوارض بوميان را دست نمىدهد .\r\nپس از عبور از مزرعه و قريب پانصد متر بالا رفتن از كوه به اسماعيل‌آباد رسيديم ، گاه گاهى نظر به عقب مىانداختيم و منظره وسيعى را كه زير پاى ما قرار داشت تماشا مىكرديم . در اينجا از قهوه‌چى اسماعيل‌آباد براى رفع خستگى قهوه‌اى خواستم و همراهان ايرانيم هم به كشيدن قليون مشغول شدند بعد به طرف خرزان كه در ارتفاع\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n1600 متر است سرازير شديم .\r\nتاكنون چقدر قافله‌ها كه بين اسماعيل‌آباد و خرزان از ميان رفته‌اند و دره‌ها از استخوان آنها پر شده . طوفان و بوران كه در زمستان در اين قسمت زياد است راه را كور مىكند و حيوانات و عابرينى كه راه را گم كنند به ته دره‌هاى پر از برف فرو مىافتند .\r\nبا اين‌كه خطر عبور از گردنه خرزان در زمستان مشهور است باز هر ساله جمعى بىاحتياط همان راه را مىگيرند و هلاك مىشوند و بعد از آب شدن برف اجساد آنها به دست مىآمد و آنها را به قبرستان بزرگ خرزان كه حكم دهكده كوچكى را پيدا كرده براى دفن مىبرند .\r\nهوا ابر است و چون نه آفتاب است و نه باران مىبارد از آن ممنونيم و روز مناسبى است براى آن كه دو منزل يكى كنيم به خصوص كه راه خوب و سرپايينى است به همين جهت فقط در خرزان بيش از همان اندازه وقتى كه براى جو دادن به مال‌ها و صرف غذايى مختصر كه بيشتر آن چاى بود توقف نكرديم و چون سبك بوديم و در سرازيرى هميشه بايد رعايت اين احتياط را كرد پياده به راه افتاديم .\r\nكوه تخت سليمان كه 4000 متر ارتفاع دارد و طرف دست راست ماست هر چه پيشتر مىرويم ناپديدتر و دره لحظه‌به‌لحظه بازتر مىشود تا آن‌كه پيش از فرا رسيدن شب به پاچنار رسيديم در حالى كه زياد خسته نبوديم و چون تمام روز آفتاب نبود از گرما نيز صدمه‌اى به ما نرسيده بود .\r\nبيش از يك ساعت بود كه آن‌به‌آن كاروانسرا و چاپارخانه‌اى را كه بايد در آنجا منزل كنيم دم قدم خود مىديديم و به 1400 متر پايين‌تر از اسمعيل‌آباد رسيده و خوشوقت بوديم كه قسمت مشكل سلسله البرز را تاكنون طى كرده‌ايم .\r\n\r\n30 اكتبر - 8 ربيع الثانى\r\nپاچنار در ساحل چپ رودخانه‌اى كه تقريبا خشك و به يوزباشى چاى يا پاچناررود موسوم است و نزديك به ملتقاى آن با شاهرود قرار گرفته ساخته شده . چاپارخانه به قدرى خراب و كثيف بود كه من ترجيح دادم كه شب را در بالاى بام يكى از قسمت‌هاى جلوى آن بگذرانم و با وجود بيم از تعفن اطراف آن را از هر يك از اطاق‌هاى آن بهتر\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nدانستم . كاروانسرايى كه در جلوى آن قرار گرفته و از آن مرتفع‌تر است در كثافت اگر چنين چيزى ممكن شود گوى سبقت را از همه مىربايد .\r\nپستخانه بين حياط و باغ واقع شده . همين كه از حياط خارج شديد به چند كلبه دهاتى كه طرف دست چپ شماست برمىخوريد سپس به فاصله‌اى كم به لب شاهرود مىرسيد . از اينجا راه گاهى موازى با جريان رودخانه گاهى در بستر آن است تا آن‌كه به پلى برسيد .\r\nاين پل كه چهار دهانه بيضوى شكل دارد و به خرپشته‌اى مىماند طورى ساخته شده كه ارفع قسمت‌هاى آن به جاى آن‌كه در وسط باشد در يكى از طرفين است به همين جهت بلندترين دهانه‌هاى آن در ساحل راست رودخانه قرار دارد .\r\nپس از گذشتن از اين پل و يك سلسله دره‌هاى كوچك به منجيل رسيديم كه در چهار فرسخى پاچنار و نزديك مصب قزل‌اوزن و شاهرود كه از الحاق آنها به يكديگر سفيدرود درست مىشود واقع شده .\r\nچاپارخانه در وسط خانه‌هاى مردم است و در اطاق‌هاى آن مىتوان منزل كرد .\r\nتصميم من اين شد كه تا فردا در اينجا استراحت كنيم زيرا كه نوكرها و حيوانات سخت خسته شده بودند و به اين استراحت كمال احتياج را داشتند .\r\nامروز من با دو جوان يونانى از اهالى استانبول كه سابقا در شركت دخانيات ايران مستخدم بودند و با يك بلژيكى مستخدم كارخانه چراغ گاز طهران همسفر بودم .\r\nاين همسفران همان روز كه از طهران بيرون آمدم از آنجا خارج شده‌اند ولى چون مثل من در راه توقف نكرده بودند در پاچنار به هم رسيديم .\r\nديشب به محض اين‌كه فهميدم كه آذوقه ايشان تمام و غذاى آنان منحصر به برنج شده به توسط سلطان على يك جعبه گوشت كنسرو بر ايشان فرستادم و امروز صبح زود آشنا شديم .\r\nدو مستخدم دخانيات براى اين مانده بودند كه تصفيه كار امتياز به انجام برسد و گرنه رفقاى ايشان مدت‌هاست كه از اينجا گذشته و از خود بر روى ديوارها يادگارىهايى گذاشته‌اند .\r\nديوارهاى چاپارخانه منجيل براى اين كار بسيار مستعد است زيرا كه در ميان آبادى و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nتقريبا در ميانه راه بين قزوين و رشت واقع شده .\r\nاطاقى كه من در آن منزل كرده‌ام پر از اين قبيل يادگارهاست بعضى احساسى بعضى نشاط انگيز بعضى حزن‌آور و يك عده هم از روى مزاح چه به نظم و چه به نثر مثلا يكى كه بهار در منجيل بوده و زنده شدن طبيعت در اين فصل او را به وجد آورده بوده از عوالم عشق خود آثارى گذاشته و ديگرى كه به اين نشاط نبوده فيلسوف‌وار به اميد روزبهى نوشته است كه : « اين نيز بگذرد » . مسافرى كه از بيرون رفتن از ايران چندان متأثر نبوده مضمون ابيات ذيل را يادداشت كرده است :\r\n« خوشا به حال كسانى كه از اينجا مىروند ، خدا رحم كند به احوال آنها كه به اينجا مىآيند و روزگار به داد آنها برسد كه در اينجا مىمانند » .\r\nديگرى چنين نوشته :\r\n« ايران حكم بهشت را دارد اما براى بىشعوران »\r\nاين يادگارها بعضى به يونانى است بعضى به ايتاليايى ، عده‌اى هم به اسپانيايى و بيش از همه به انگليسى . يكى را هم ديدم كه به لاتينى بوده اما به املاء و انشايى كه مىفهماند كه نويسنده آن در تحصيل لاتينى پيشرفت چندانى نداشته است و عين آن اين است :\r\n Requi est Puant iuPace \r\nو از آن فهميده مىشود كه نويسنده از اعضاى شركت دخانيات بوده و اظهار خوشوقتى مىكند كه ديگر جزء آن هيأت نيست .\r\nدو نفر قاطرچى كه در قزوين ما را كاشته و خود پى الواطى در كوچه‌هاى قزوين غيبشان زده بود شب در اينجا به ما ملحق شدند و معلوم شد كه گردنه خرزان را پياده آمده‌اند و از اين ايام غيبت همين كيف را به خاطر داشتند .\r\n\r\n31 اكتبر - 9 ربيع الثانى\r\nسه نفر رفيق همسفر من چون مثل ما زياد بار سنگينى نداشتند صبح زود حركت كردند ولى قافله كوچكى كه با من همراه بود زودتر از ساعت هفت بلكه كمى ديرتر نتوانست به راه بيفتد .\r\nبعد از بيرون آمدن از آبادى از جاده‌اى كه به علت وجود چند درخت زيتون كم جثه\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمرطوب مانده و بر اثر باران‌هاى اين ايام اخير جابه‌جا شيار شده بود گذشتيم بعد به سرزمين سختى رسيديم كه باران در آن تأثيرى نداشته و پس از گذشتن از پل منجيل به ساحل راست آن افتاديم و با آن رودخانه بزرگ پرجوش‌وخروش عازم گيلان شديم .\r\nعبور از پل منجيل كه هفت دهانه دارد براى رسيدن به ساحل ديگر رودخانه هميشه بىخطر انجام نمىگيرد زيرا كه باد شديدى كه از طرف بحر خزر مىآيد عموما از ظهر تا غروب آفتاب بر روى آن مىوزد و گاهى چندين روز متوالى دوام مىيابد و شدت آن در تابستان بيش از زمستان است .\r\nاگر سواره از اسب خود پياده نشود ممكن است كه باد او را از روى اسب بربايد و پياده ناچار است كه دست خود را به ديواره پل بگيرد و در پناه آن از روى آن بگذرد يا از گذرگاهى كه از عقب پل درست كرده‌اند در جهت مخالف باد عبور كند . با اين‌كه اين پل را محكم ساخته‌اند ولى تابه حال قوت آب در موقع طغيان چند بار آن را شكسته است .\r\nراه در اين قسمت يعنى بعد از گذشتن از پل در جاده‌هاى تنگ و پرپيچ‌وخم كه عينا مثل راه‌هاى قراطاغ است مىافتد و با مجراى رودخانه پيش مىرود . گاهى مثل پلكان بايد تا بامى كه پنجاه متر ارتفاع دارد و يك تخته سنگ صاف بيش نيست بالا رفت و احتياط كامل كرد كه پا نلغزد ، گاهى ديگر به قدرى راه به سفيدرود نزديك مىشود و ارتفاع به قدرى است كه اگر اسب را به جولان درآورند خطر مسلم است . بعضى اوقات دره عميقى در سر راه پيش مىآيد و مسافر ناچار است كه در ميان كوه‌ها راهى ديگر جهت عبور خود بيابد .\r\nاينجا هم مثل گردنه برفگير خرزان استخوان حيوانات است كه بر زمين افتاده و آب آنها را شسته و به گودال‌هاى اطراف رودخانه انداخته است .\r\nاز زير بازار حصير پوشيده رودبار گذشتيم . اينجا جهت مسافرينى كه تابستان سفر مىكنند به علت سايه درختان زيتون كهنسال و دكان‌هاى پر ميوه توقفگاه بسيار خوبى است ، ما هم در زير همين درختان زيتون عظيم الجثه راحت كرديم . اين تنه درختان به اشكال عجيب است و ديدن آنها مرا به ياد زيتون‌هاى جزيره كرفو مىاندازد .\r\nدر اينجا برداشت محصول زيتون‌كارى است كم‌زحمت يعنى فقط بايد زيتون‌هايى را كه بر زمين ريخته و صفحه آن را سياه كرده است جمع كرد . تمام بچه‌هاى آبادى دختر و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nپسر به اين كار مشغولند . در ميان اين دختران دختر سياه موى گندم‌گونى بود بسيار زيبا كه ابدا در بند پوشيدن روى خود نبود و با دو چشمان درشت درخشان خود گذشتن ما را تماشا مىكرد . اين قسمت از گيلان براى زندگانى يكى از منزه‌ترين نقاط است اما افسوس كه تب مخصوص گيلان هر عيشى را منقص مىسازد .\r\nساعت يازده است و هوا گرفته و گرما در اين نواحى پست شدت دارد . ما با اين‌كه بهتر آن بود كه در پناه سايه درختان زيتون و هواى خشك مطبوع آن بمانيم از راه احتياط به راه افتاديم .\r\nهنوز يك كيلومتر نرفته رفقاى راه ديروزى را كه ساعت دو صبح امروز حركت كرده بودند ديديم كه معطلند و با حرارت زياد حركاتى از خود نشان مىدهند معلوم شد كه اتفاقى براى ايشان افتاده به اين تفصيل كه قاطرى كه اسباب‌هاى آنها را مىآورده در يكى از دره‌ها به پايين غلطيده و مرده است . قاطرچى كه مواظبت سه اسب سوارى مسافرين را هم در عهده دارد و كرايه آنها را از پيش گرفته مىگويد يا پول قاطر مرده را بدهند يا اين كه با اسب‌ها و قاطرى كه خود بر آن سوار است برمىگردد .\r\nسلطان على بالاخره اختلاف را حل كرد ، بسته‌هاى بار را كه نصفى سالم و نصفى آسيب ديده بود از دره بيرون آوردند و بار قاطر ديگر كردند و به راه افتادند . من جلو افتادم زيرا كه نمىخواستم در رستم آباد بمانم ولى ايشان به توقف در آنجا مجبور بودند .\r\nوضع زمين مىفهماند كه باران زيادى باريده چه هر قدر جلوتر مىرفتيم زمين را مرطوب‌تر مىديديم و اين وضع غير مترقب براى ما اسباب زحمت كلى شد . خواستيم كه از كناره‌هاى رودخانه كه خشك‌تر بود برويم تا زودتر به منزل برسيم ولى وقتى كه ديديم اسب‌ها تا زانو در ماسه فرو مىروند از تعقيب اين خيال صرف نظر كرديم .\r\nبه رستم آباد كه رسيديم از ساعت يك تا دو استراحت كرديم و خود و مال‌هامان غذاى كافى خورديم و باز به راه افتاديم .\r\nمدتى وقت ما به اين گذشت كه در چاپارخانه منظره باشكوه محل را تماشا كنيم ، در مقابل سفيدرود جارى است كه در اينجا منتهاى عرض را دارد و پشت سر آن كوه‌هاى مرتفعى است كه سراپاى آنها را جنگل گرفته و به علت شروع پاييز رنگ درختان آنها رو به تيرگى گذاشت است .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبعد از آن‌كه به طرف چپ برگشتيم و ديوار حيارط را دور زديم از طريق خيابان تنگى كه در دو طرف آن دكان بود از آبادى عبور كرديم و در منطقه جنگل‌هاى انبوه گيلان افتاديم .\r\nراه كه در همه جا گل و لغزنده است ابتدا در ميان بوته‌هاى تمشك بعد در وسط درختان پراكنده پيوسته پيچ‌وخم مىخورد و پيش از آن كه به جنگل برسد قدم‌به‌قدم بدتر و سخت‌تر مىشود ، به همين جهت از سرعت سير ما بسيار مىكاست و اگر بعضى قسمت‌هاى سنگفرش در دامنه‌هاى لغزنده نبود حقيقة نمىدانم كه ما براى عبور از آنجا چه مىكرديم به خصوص كه گذشتن از ميان بيراهه‌هاى جنگل نيز امكان نداشت .\r\nناگهان به سيلابى برخورديم كه سريع السير و مجراى آن پهن بود ولى عمقى چندان نداشت ، اگر مىتوانستيم كه از آن بگذريم راه ما كوتاه مىشد و اين كار براى اسب‌ها زياد اشكالى نداشت ولى براى قاطرها بيم آن مىرفت كه با بار خود به ميان آب بيفتند و نتوانيم آنها را از آنجا بيرون كشيم به همين نظر بهتر دانستيم كه براى عبور از روى پلى كه بالاتر وجود داشت راه خود را دور كنيم .\r\nبه تدريج از ساحل چپ اين سيلاب كه به سفيد رود مىريزد دور شديم و اگر چه تا فاصله‌اى صداى غرش آب آن به گوش ما مىرسيد ليكن زياد مدتى طول نكشيد .\r\nبالاخره از ميان جنگل‌هاى سردرهم و هواى گرفته آن بيرون آمديم و از وسط بعضى روزنه‌ها آسمان را ديديم و آزادانه نفسى كشيديم تا آن كه مقارن غروب آفتاب به كهدم رسيديم .\r\n\r\n1 نوامبر - 10 ربيع الثانى\r\nچاپارخانه كهدم كه پيش از شهر رشت آخرين چاپارخانه اين خطه است لابد به علت نزديكى به كرسى گيلان از ساير چاپارخانه‌هاى ديگر مرتب‌تر و بهتر است ، اطاقى كه در آنجا تخت‌خواب سفرى مرا زده بودند احتياجى به نظافت قبلى نداشت بلكه وضع آن و وضع ساير قسمت‌هاى چاپارخانه بالنسبه تميز بود .\r\nاما چيزى كه باعث تعجب من شد اين بود كه اينجا را هم مثل ساير چاپارخانه‌ها از مسافر خالى ديدم حتى اصطبل آن هم كه بايد چاپارها در آنجا اسب سوارى خود را\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nعوض كنند و از آنجا شاگرد چاپارى به عنوان بلد بگيرند اسبى نداشت .\r\nبلاى عام و با در همه جا اوضاع را ديگرگون كرده چنان كه ما در تمام طل اين راه كه دايرترين راه‌هاى ايران به شمار مىرود يك قافله نديديم فقط به دو يا سه دست قاطر برخورديم كه مختصر بارى بر پشت داشتند .\r\nكهدم در چهار پنج فرسخى رشت است ، راه آن صاف و پهن و ارابه‌رو است و اگر چه از وسط جنگل مىگذرد ولى انبوهى آن زياد نيست و قطعاتى كه درخت‌هاى آن را برانداخته‌اند در ميان راه فراوان ديده مىشود .\r\nپس از گذشتن از روى پل كوچكى و عبور از آبادى كهدم و از ميان منازل و انبارهاى دراز كاهگلى كه توقفگاه قوافل محسوب مىشود در جاده رشت قدم گذاشتيم . گاه‌گاهى به كلبه‌هايى برمىخورديم و در اطراف آنها گاوها را مىديديم كه به آزادى تمام حركت مىكنند و بدون آن‌كه به شأن‌مان اعتنايى نمايند به چرا مىروند . قدرت رشد نباتات در اينجا بىنهايت درجه سرسبزى و طبيعت فوق العاده است ، عشقه و موهاى طبيعى از پايين درختان تا شاخه‌هاى آنها بالا رفته و از اين شاخه به آن شاخه و از اين درخت به آن درخت دويده‌اند و تا چشم كار مىكند تشكيل آويزهايى داده و درختان شمشاد سر به آسمان كشيده‌اند . اگر چه طبيعت اينجا غنى است اما هزار افسوس كه تب‌خيز است .\r\nروستاييان گيلانى را مىبينيد كه محصولات خود را براى فروش به شهر مىبرند و وسيله‌اى كه براى اين كار دارند خالى از غرابت نيست و آن چوب دراز قابل انعطافى است كه به حال تعادل بر دوش مىگذارند و بارهاى خود را به دو طرف آن مىآويزند و با آن به سرعت حركت مىكنند .\r\nلباس آنها بىشباهت به لباس مردم آلبانى و بوميانى كه من در سواحل درياچه اسكوتارى ( اشقودره ) ديده بودم نيست و آن عبارت است از شب كلاهى نمدى ، نيم تنه‌اى كوتاه و شلوارى چسب كه فقط تا زانو مىآيد و كفش آنها چارقى است چرمى با بند كه اهالى شبه‌جزيره بالكان نيز نظير آنها را دارند اما رنگ لباس اين روستاييان گيلانى شاه بلوطى يا آبى تيره است در صورتى كه لباس آلبانىها رنگ سفيد دارد .\r\nكاروانسراى سنگر كه به آنجا رسيديم بناى بزرگى است يك طبقه از آجر قرمز و دورادور حياط مربع شكل وسيع آن در قسمت پايين تجار حجره دارند و در حكم بازار\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاينجاست .\r\nآفتاب كه تا اينجا چهره ننموده بود به خودنمايى پرداخته ، حدت اشعهء آن و بخارات عفنى كه از مرداب‌هاى گيلان برمىخيزد براى مسافرين خطرناك است و ميرزا عبد الله‌خان كه خبر مرگ او در تاريخ ژوئيه 1890 ( ذى الحجه 1307 ) به ما رسيد جان خود را به همين علت از دست داد . كه خبر مرگ او در تاريخ ژوئيه 1890 ( ذى الحجه 1307 ) به ما رسيد جان خود را به همين علت از دست داد .\r\nبدون آن‌كه توقفى كنيم با شتاب تمام راه رشت را پيش گرفتيم و در حوالى ساعت يازده به پلى رسيديم كه آن طرف آن رشت است .\r\nچون در طهران از « دواسپير » وزير مختار روسيه نامه‌اى براى قنسول رشت گرفته بودم و خود او نيز خبر ورود مرا به قنسول قبلا داده بود به قنسولخانهء روس رفتم و آقاى پاخى تانوف با نهايت لطف و مهمان‌نوازى مرا پذيرفت .\r\n\r\n2 نوامبر - 11 ربيع الثانى\r\nرشت شهرى است كه 000 ، 30 نفر جمعيت دارد و در ميان باغات وسيع با بام‌هاى سراشيب به وضعى زيبا ساخته شده ، هم تميز است و هم بازارهاى آن از مال التجاره مملو .\r\nكاروانسراهاى آن مركز انبار امتعه‌اى است كه بين ايران و اروپا از راه درياى خزر مبادله مىشود و در آنجا فرش‌هايى از ابريشم به اشكال مختلف و نقوش زيبا با گلدوزى درست مىكنند كه شهرتى به سزا دارد .\r\nحكمران گيلان اعتصام السلطنه كه من به ديدن او رفتم و از منسوبين نزديك شاه است در عمارتى كه مثل ساير عمارت اغنياى ايران است و بر ميدان بزرگى مشرف ولى خالى از هر نوع لطف معمارى است سكونت دارد .\r\nاعتصام السلطنه يكى از دختران عم خود يعنى افسر السلطنه را در عقد ازدواج دارد .\r\nاين خانم از من بعضى دستورهاى طبى گرفت و از راه لطف كالسكهء خود را براى گردش در شهر و رفتن به كنار دريا در اختيار من گذاشت و شب كه به قنسولخانهء روس برگشتم ديدم كه يكى از پيشخدمتان حكومتى يك قطعهء گلدوزى از طرف آن شاهزاده خانم براى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمن آورده است تا ايام اقامت مرا در رشت همواره به ياد من بياورد .\r\n\r\n3 نوامبر - 12 ربيع الثانى\r\nبا اين‌كه ساختن جاده‌اى از رشت تا پيره‌بازار در روى زمينى لجن‌زار مشكل بوده راهى كه درست كرده‌اند هم خوب است و هم خوب از آن مواظبت مىكنند .\r\nطى اين راه كه از ميان باغات هلو و نارنج و پرتقال مىگذرد يك ساعت بيشتر طول نمىكشد ، اين درخت‌ها همه به علت آن‌كه آفتاب بر فرق آنها مىتابد و در ايام گرما ريشهء آنها در آب است رشد و خرمى مخصوصى دارند .\r\nكليهء عبور و مرور بين رشت و انزلى و بالعكس از طريق پيره بازار و از روى رودخانه‌اى كه به همين نام است انجام مىگيرد و پيره بازار جز اين اهميتى ديگر ندارد .\r\nقايقى كه شش پاروزن آن را مىرانند در ظرف سه ساعت از پيره بازار تا انزلى اشياء و مسافرين را مىبرند اما تا مدتى كه قايق روى رودخانه است كمتر به استعمال پارو احتياج است فقط چهار نفر از پاروزن‌ها طناب بلندى را كه به دكل بسته‌اند مىكشند اما همين كه به مردابى مىرسند كه انزلى در شمال آن است به پارو زدن مشغول مىشوند ، ما كه قبل از ساعت نه از رشت حركت كرده بوديم ظهر به انزلى پياده شديم .\r\nانزلى كه دروازهء گيلان در ساحل بحر خزر و راه ايران از طريق اين ولايت است بندرى است كه بدبختانه كشتىهاى بخارى نمىتوانند در ساحل آن لنگر بيندازند .\r\nشهر كوچك است و در ميان ابنيهء آن فقط عمارت سلطنتى جلب توجه مىكند آن هم به سبب بلندى و شكل غريب آن .\r\nامر عجيب آن كه تلگرافخانه را در آن طرف مرداب قرار داده‌اند و كسى كه مىخواهد تلگرافى بفرستند كه با قايق به آن طرف مرداب برود در صورتى كه مىشد كه آن را به جاى عبور دادن سيم از دريا در همين طرف در محل آخرين تير تلگرافى مىساختند و اهالى را از زحمتى بيهوده مىرهاندند .\r\nبعد از آن‌كه سراسر انزلى و عمارت سلطنتى را كه لطفى در آن نديدم طى كردم به تلگرافخانه رفتم بعد به داخل كشتى كرنيلف « 1 » كه كشتى كوچك و تميزى است از\r\n\r\n\r\n","description":"","footnote":"\r\n( 1 ) .  Corniloff \r\n","page_name":" 304 ","page_number":304},
  {"content":"\r\n\r\nكشتىهاى شركت قفقاز و مركور « 1 » قدم گذاشتم و ساعت هشت شب به طرف باكو حركت كرديم و در اين حال انزلى از دور در چشم ما حكم سرابى زيبا را داشت .\r\n\r\n4 و 5 نوامبر - 13 و 14 ربيع الثانى\r\nدريا كاملا آرام است و منزل اول ما آستار است كه تقريبا در سرحد قرار گرفته بعد لنكران است كه بايد آن را « نيس » سواحل بحر خزر دانست ، در طرف چپ آن كوه‌هايى است مستور از جنگل كه زيبايى آنها به حد كمال است ، وقتى كه آفتاب بر آنها مىتابد دره‌هاى كوه به شكل خطوط كج محوى كه با يكديگر متساوى نيستند نمودار مىشوند و موقعى كه آفتاب غروب مىكند همه به يك رنگ متحد درمىآيند و از آن ميان خط الرأس آنها در وسط آسمان سرخ فام مغرب يا كمال وضوح آشكار مىشود .\r\nقلهء سولان با اين كه خيلى دور تر است از عقب آنها سركشيده و به علت ارتفاع زياد خود كه 4820 متر است بر تمام كوه‌هاى اين سلسله سرآمد محسوب مىشود .\r\nلنكران كه بين كوه و دريا اتفاق افتاده موقعى بسيار خوب دارد و مردم آن بدون آن‌كه محتاج باشند سفرى دور و دراز كنند در هر فصل از لذايذ آن متنعم‌اند به اين معنى كه زمستان‌ها را در ساحل دريا به سر مىبرند و تابستان‌ها را در پناه يكى از دره‌هاى پر سايهء كوه‌هاى مجاور .\r\nخانه‌هاى اينجا در ميان باغات مخفى است چنان كه از كشتى فقط خانه‌هاى لب آب را كه همه شكلى مستدير دارند و برجى روبه‌روى آنها نمايان است مىتوان ديد .\r\nبعد از آن كه به ملتقاى دو رودخانهء كورا و ارس رسيديم كشتى كرنيلف پشت كوه ساحلى را پيمود كه پست و هموار و يك‌نواخت بود و مدتى طول كشيد تا در نيم ساعت بعد از ظهر روز 14 ربيع الثانى در ميان گردوغبارى آميخته به بوى كارخانجات تصفيهء نفت به باكو نزديك شديم ، تا مدتى تشخيص خانه‌هاى دودزدهء شهر از زمين لم يزرع اطراف ممكن نمىشود فقط وقتى كه به بندر نزديك شديم آنها را از يكديگر تميز داديم .\r\nپياده شدن ما به بندر در ساعت دو بعد از ظهر صورت گرفت .\r\n\r\n\r\n","description":"","footnote":"\r\n( 1 ) .  Mercure et Caucase \r\n","page_name":" 305 ","page_number":305},
  {"content":"\r\n\r\n\r\n6 نوامبر - 15 ربيع الثانى\r\nباكو نيز از و با صدمهء كلى ديده و نايب قنسول فرانسه همبر « 1 » كه اصلا از مردم مس « 2 » و مردى وظيفه‌شناس و بىتكليف و حق‌گزار بود و همهء مردم از جانفشانىهاى او در ايام دوام مرض به نيكى ياد مىكنند يكى از كسانى است كه در روزهاى آخر و با در اينجا جان سپرده .\r\nشهر جديد باكو را در خارج از محوطهء شهر قديم ايرانى مخصوصا در امتداد پياده‌گاه‌هاى ساحلى بنا كرده‌اند ولى فقط قسمت ايرانى شهر كه نام آن بالاحصار است مخصوصا قصر قديم خوانين باكو و بازارهاى آن ديدنى است و مسافرى كه در عبور از درياى خزر در باكو توقفى مىكند مىتواند ذوق خود را در اين بازارها به تماشاى اشياء قابل توجه آسيا مخصوصا تركمنستان مشغول دارد .\r\nقصر خوانين باكو به شهر كهنه مشرف است و تمام آن را از سنگ‌تراش ساخته و در آن‌كه به مهارت تمام منقوش است و از آن گل و بوته بيرون آورده‌اند مثل در مسجد آن از كارهاى بسيار زيباى ايرانى است .\r\nباكو كه به ايران تعلق داشت يكى از قديم‌ترين معابد زردشتى و پيش آتش‌پرستان شهرى مقدس بوده است . چون خاك آن به آسانى قابل اشتعال است پيروان آيين مزد يسنى به خوبى مىتوانستند مراسم عادات خود را در آنجا به جا آرند و به همين علت بايستى عدد آتش‌گاه‌هاى آن زياده بوده باشد . هنوز هم نزديك سوراخانه در شمال شرقى باكو پرستشگاهى جهت آتش هست .\r\nآتش‌گاه سوراخانه را كه تا اين اواخر موبدى اداره مىكرد خوب نگاه داشته‌اند .\r\nمحراب آن در وسط حياط مربع شكلى است و دورادور آن يعنى در داخل ديوارهاى دندانه‌دار حصار حجراتى ساخته شده است .\r\nمحراب بنايى است چهارگوش و هر ديوار آن مدخلى بيضوى شكل دارد و از آن مداخل مىتوان به طرف طشتى كه در داخل محراب قرار داده شده و آتش جاويدان در آن مىسوخته راه يافت . از هر يك از چهار گوشهء بنا ستونى مجوف مثل چهار بخارى بلند است كه از آن راه به وسيلهء لوله‌هايى كه در بنا گذاشته‌اند بخارات خارج مىگرديده .\r\n\r\n\r\n","description":"","footnote":"\r\n( 1 ) .  M . Humbert \r\n( 2 ) .  Metz \r\n","page_name":" 306 ","page_number":306},
  {"content":"\r\n\r\nامروز حجرات خالى و آتش خاموش است و ديگر شعله از ستون‌ها سر نمىكشد و آتش‌گاه متروك و ضميمهء يكى از كارخانجات نفت شده است .\r\nچگونه ممكن بود باكو را ترك گفت و به آن قسمت از آن كه به علت خاك نفت‌آلود يا به سبب محيط دودى كه آن را در ميان گرفته يا به هر دو علت به شهر سياه موسوم شده سرى نزد ؟\r\nدر موقع عبور از كوچه‌هاى باكو بايد حواس خود را خيلى جمع كرد تا در منجلاب نفتى كه از لوله‌هاى فراوان بيرون مىزند نيفتاد چه اين لوله‌ها را كه نفت به توسط آنها از قسمت بالاخانه به شهر سياه مركز كارخانجات مىرود در روى زمين كار گذاشته‌اند .\r\nاين كارخانجات با اين كه همه داراى يك قسم ماشين آلات هستند محصولشان برابر نيست زيرا كه به غير از نفت كه محصول اصلى مايع استخراج شده است بعضى از كارخانجات از باقيمانده كه مازوت باشد فقط روغن‌هاى مخصوص چرب كردن ماشين‌ها را بيرون مىآورند و بعضى ديگر علاوه بر اين روغن‌ها بنزين و وازلين و كروزن نيز از آن مىكشند .\r\nميزان محصول نفت خام درصد جزء سى تا سى و سه جزء نفت معمولى و بيست تا بيست و دو جزء روغن‌هاى ماشين است .\r\nدر اطراف باكو تقريبا در همه جهت چاه نفت وجود دارد ولى از همه مهم‌تر اول چاه‌هاى بالاخانه است كه عمق آنها از 40 متر نمىگذرد بعد چاه‌هاى بىبىآباد كه تا 300 متر عمق دارد .\r\nبعضى اوقات در موقع حفر چاه وقتى كه به معدن مىرسند نفت چنان با قوت فوران مىكند كه آلات حفر چاه را به خارج پرتاب مىكند و فواره‌اى از آن بيرون مىجهد كه تا چند متر ارتفاع دارد ، اين قسم چاه را « چشمهء جهنده » مىخوانند .\r\nدر اين صورت فورا نفت را در مجرايى مىاندازند و از آنجا آن را به مخزنى مىبرند بعد به تصفيه خانه مىفرستند ولى در اكثر موارد نفت به قوت خود از چاه خارج نمىشود ، در اين صورت بايد آن را از داخل چاه به وسيلهء سطل‌هاى مخصوص كه لولهء استوانه‌اى شكل بزرگى هستند و گنجايش آنها قريب به دويست ليتر است بيرون كشيد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\n12 نوامبر - 21 ربيع الثانى\r\nقفقازيه را از ساحل بحر خزر تا ساحل بحر سياه در سى و سه ساعت با راه آهن طى كرديم به اين معنى كه قطار ما كه ساعت يازده شب از باكو حركت كرده بود پس فردا صبح در حدود ساعت 8 به باطوم رسيد . تا گنجه درهء نهر كورا كه پيوسته ارتفاع پيدا مىكند چيز ديدنى ندارد و جز دشتى مردابى چيزى ديگر نيست حتى تا تفليس هم منظره‌اى جالب ديده نمىشود .\r\nقبل از فرا رسيدن شب بار ديگر تفليس را ديدم ، اين شهر كه در اين موقع در زير پرده‌اى از ابر پوشيده و بخار دور آن را گرفته و در طول درهء عميق كورا به طورى كه تميز آن درست ممكن نمىشد كشيده شده بود خيلى با تفليس روشنى كه در اواخر تابستان سال 1307 ديده بودم فرق داشت .\r\nپيش از آن كه در درهء تماشايى كه بين مسير رودخانه‌هاى بحر خزر و بحر سياه فاصله است وارد شويم ظلمت شب فضا را فرا گرفت و ممكن نشد مناظر راه را كه در پهلوى كوه پر از جنگل قرار داد و ما از آن مىگذشتيم ببينيم .\r\nاز بعد از آن كه روس‌ها قارص را از عثمانىها گرفته‌اند باطوم جانشين بندر پتى شده چه لنگرگاه آن از لنگرگاه پتى بهتر است ولى سرزمين آن ناسالم‌تر و آب و هواى آن به علت گرماى مرطوب تابستان به همان اندازه موذى است .\r\nعدد جمعيت باطوم اگر چه رو به افزايش است ولى از 10000 نفر تجاوز نمىكند ، نقشهء شهر را خيابان‌بندى كرده‌اند ولى هنوز در تمام خيابان‌هاى آن خانه ساخته نشده .\r\nباغ عمومى زيبايى در اين بندر در كنار دريا هست كه شب‌ها اعيان شهر در آنجا به گردش مىآيند .\r\n\r\nاز 14 تا 23 نوامبر - از 23 ربيع الثانى تا 3 جمادى الاول\r\nصبح 23 ربيع الثانى به كشتى كامبوژ « 1 » كه از كشتىهاى شركت مساژرى ماريتيم « 2 » است سوار شديم و ظهر در حالى كه هوا خوب و دريا آرام بود حركت كرديم .\r\nاز آنجا كه از موقع لنگر انداختن اين كشتى به بندر باطوم تا زمان حركت آن چند نفر\r\n\r\n\r\n","description":"","footnote":"\r\n( 1 ) -  Cambodge \r\n( 2 ) -  Messageies maritimes \r\n","page_name":" 308 ","page_number":308},
  {"content":"\r\n\r\nاز سربازان ساخلوى بندر به مرض و با مرده بودند ادارهء بندر به كشتى جواز سلامت نداده بود . چون تمام بارگيرى كشتى به قصد مارسى بود مسلم شد كه تا آنجا در نقطهء ديگرى لنگر نخواهد انداخت .\r\nروز 24 از ساعت سه بعد از ظهر درياى سياه متلاطم شد و تا به مدخل بوغاز بسفور رسيديم يعنى تا شب روز بعد اين حال دوام داشت و چون بادى كه از جهت جنوب غربى مىوزيد شديد بود نتوانستيم به آنجا داخل شويم و ناچار شديم كه مدتى در كشتى بمانيم و خود را به وضعى به ساحل اروپا نزديك كنيم و براى گذراندن شب در آنجا لنگر بيندازيم .\r\nروز 26 صبح زود خود را به كاواك رسانديم و به ادارهء صحيه معرفى كرديم . اعضاى صحيه چون ما را مريض مىپنداشتند هيچ كدام به ما نزديك نشدند و از همان قايقى كه بر آن سوار بودند ما را حاضر و غايب كردند تا ببينند كه از موقع حركت از باطوم تا اينجا كسى از ما مرده است يا نه .\r\nعاقبت دو نفر از مأمورين صحيه بر كشتى كامبوژسوار شدند و تا موقع خارج شدن از بوغاز داردانل با آن همراهى كردند تا مبادا كشتى در نقطه‌اى در وسط راه لنگر بيندازد .\r\nبعد از آن كه تمام جريانات لازم طى شد در حدود ساعت سه بعد از ظهر به ما اجازهء حركت دادند و انصاف اين است كه تركان عثمانى بهتر از هر كس به اين دستور كه : « يواش‌يواش عجله كن » عمل مىنمايند .\r\nتمام مناظر بسفور مثل قصور مرمرى سواحل آسيايى و اروپايى و ساير زيبايىهاى ديگر آن از جلو چشم ما مىگذشت و از تمام آنها با جلوه‌تر آسمان نيلگون آن بود كه اگر آن نبود مىشد گفت كه هيچ يك از اين مناظر دلفريب وجود پيدا نمىكرد .\r\nاز ساعت چهار تا پنج دور نماى زيباى استانبول را مىديديم اما بايد گفت كه اگر چه استانبول از دريا ديدنى است ليكن وضع داخل آن به اين تناسب نيست . دولمه باغچه مقر سلطان و محلهء پراكه مشرف بر بلندى است و غلطه و برج آن و شاخهء زرين كه از آنجا دورنماى شهر به خوبى نمايان است و از آنجا ساحل آسيايى استانبول يعنى اسكودار را به زحمت مىتوان ديد همه را يكى پس از ديگرى ديديم تا به خود شهر و بعد از آن به استانبول كهنه و قسمت سراى مقر سابق سلاطين و گنبد بزرگ اياصوفيه و\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nجامع سلطان احمد و مناره‌هاى كثير مساجد كه به آسمان سركشيده‌اند رسيديم .\r\nاين دورنماى فراموش نشدنى كمى بعد از آن كه از گوشه سراى دور شديم از نظر ما ناپديد گشت تا آن كه از مقابل هفت برجه كه سابقا سلاطين عثمانى سفرا را در مواقع اعلان جنگ در آنجا مىپذيرفتند و قريهء ايااستفانو و منزل محقرى كه در ميان باغى است و در آنجا معاهدهء اخير بين روس و عثمانى بسته شده گذشتيم . شب فرا رسيد و تمام اين تپه‌هاى خرم را در تاريكى فرو برد و كشتى به وسط درياى مرمره داخل گرديد .\r\nساعت هفت صبح روز 27 داخل داردانل شديم و دو نفر مأمور صحيه را كه از واك همراه ما شده بودند كشتى در عمارت مجزايى پياده كرد و بدون اين كه توقفى ديگر كند راه خود را دنبال نمود و در حدود ساعت نه از دهانهء تنگ مرمره داخل درياى اژه گرديد ، از جلوى مصب نهر اسكاماندر گذشتيم و مزارعى را كه از قرار معلوم شهر قديم « تروا » در آنجا واقع بوده از دور ديديم ، باران مىباريد و دريا طوفانى بود .\r\nدر وسط روز 27 در حالى كه بارانى شديد فرو مىريخت و دريا تلاطم داشت تخته‌سنگ‌هاى خشك و خالى جزيرهء سيتر « 1 » در زير امواج دريا در مقابل چشم ما پديدار گرديد و من يقين كردم كه وضع آن در موقعى كه معبد ونوس خداوند حسن و جمال در آنجا داير بوده به كلى غير از اين بوده است . شب هوا آرام و صاف شد و روز 29 كه از درياى يونى مىگذشتيم آفتاب و دريا ساكت بود . از باب مسين « 2 » گذشتيم و قبل از آن غروب آفتاب را در پس قلهء اتنا « 3 » كه بخارات دورادور آن حلقه زده و آن را به تاجى شبيه كرده بودند تماشا نموده بوديم .\r\nروز 30 از وسط مديترانه گذشتيم ، آسمان صاف و دريا آرام بود و مسافرين كه عدهء آنها چندان زياد نبود در عرشهء كشتى جمع آمده و از چنين روز خوشى لذت مىبردند .\r\nروز اول جمادى الاول مقارن ظهر سواحل فرانسه را به چشم ديديم و ساعت شش بندر مارسى نمودار گرديد . ما را به عزم قرنطينه روانهء فريول « 4 » كردند تا به ما جواز صحت بدهند ، ما هم ناچار لب و لفچه آويزان بىچون و چرا به آن‌جا رفتيم اما بعد از بيست و چهار ساعت وقتى كه شنيديم آزاد شده‌ايم از شادى در پوست خود نمىگنجيديم .\r\n\r\n\r\n","description":"","footnote":"\r\n( 1 ) .  Cythere \r\n( 2 ) .  Messine \r\n( 3 ) .  Etna \r\n( 4 ) .  Frioul \r\n","page_name":" 310 ","page_number":310},
  {"content":"\r\n\r\nسرهنگ فابر « 1 » كه از رفقاى طفوليت من بود و در اين تاريخ فرماندهى فوج 141 پياده را در مارسى داشت با قايق به عقب من آمد . از كشتى كامبوژ پياده شدم و روز 23 نوامبر ( سوم جمادى الاول ) پيش از غروب آفتاب به سرزمين قديمى گل « 2 » يعنى به خاك محبوب وطن خود قدم گذاشتيم .\r\n\r\n\r\n","description":"","footnote":"\r\n( 1 ) .  Fabre \r\n( 2 ) .  Gaule \r\n","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n\r\n\r\nتصاوير\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدكتر فووريه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nنمونه‌اى از اسلحهء قديم ايرانى\r\nكالسكهء سلطنتى\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nناصر الدين شاه\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nامين السلطان\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nميرزا رضا خان\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاعتماد السلطنه\r\nميرزا نظام\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nتامارا\r\nقلهء قزبك\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمتسخكت\r\nرود كر و راه‌آهن قفقاز\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nتفليس و قلعه قديمى آن\r\nكوه آرارات\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمسجد ايروان\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاچميازين\r\nداخل قصر سرداران\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nخرابهء مسجد سردار در ايروان\r\nنخجوان - برج و مناره\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\nناصر الدين شاه سواره\r\nمأمورين كشيك\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nدو تن شاطر\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nنهار به رسم ايارنى در سبزه‌زار\r\nمنظره شهر تبريز\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nخرابه‌هاى مسجد كبود تبريز\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nسردر مسجد كبود تبريز\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nامين السلطان و امين خلوت\r\nميرزا عبد الله خان\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nعزيز خان خواجه‌سرا\r\nارك على شاه در تبريز\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمظفر الدين ميرزا وليعهد\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاعتماد السلطنه براى شاه روزنامه‌هاى فرانسه را ترجمه مىكند\r\nكاروانسراى تيكمه‌داش\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمجد الدوله با سه‌چرخه\r\nكاركنان آبدارخانه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nچادر سلطنتى در كنار رودخانه\r\nتركمانچاى - خانهء مشهدى محمد\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nقصبهء ميانه\r\nپل قزل‌اوزن\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nجمال‌آباد\r\nكاروانسراى سرچم\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nنيك پى\r\nزنجان و جلگهء اطراف آن\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمنظرهء سلطانيه قصر سلطانيه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nيكى از آب‌انبارهاى قزوين\r\nمهمانخانه قزوين\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمزار شاهزاده حسين\r\nمسجد جامع قزوين\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكامران ميرزا نايب السلطنه\r\nدروازه قزوين در طهران\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nيكى از سادات محترم ( مرحوم سيد محمد طباطبايى )\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدو تن درويش\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nتخت مرمر\r\nسلام تخت مرمر\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nعباس ميرزا ملك‌آرا\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nيحيى خان مشير الدوله\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nتعزيهء تكيه دولت\r\nقمه‌زن‌هاى روز عاشورا\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nنقاره‌خانه و توپ مرواريد\r\nغاز و يكى از خواجه‌سرايان\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nشاه در عمارت برليان\r\nشمس العماره\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nعمارت بادگير\r\nسردر الماسيه\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nعمارت خوابگاه\r\nناصر الدين شاه در عمارت موزه مشغول تقسيم كيسه‌هاى پولى است كه مستوفيان براى انعام آورده‌اند\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nشاهزاده ظل السلطان\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتخت طاووس\r\nموزه و كرهء مخصوص شاه\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nخيابان ناصرريه و سردر دار الفنون\r\nمدرسهء دار الفنون\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمسيو و ويلير مسيو ريشار\r\nامين السلطان و در طرف راست او امين الملك ، امين خلوت ، عزيز خان ، ابو الحسن خان و نصر الله ميرزا در طرف چپ او : امين السلطنه و ناظم خلوت در صف پايين : جلال الملك و محمد خان\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nشاه سوار كالسكه در حال گردش در گلستان\r\nشاه و نايب السلطنه و ملك‌آرا و عز الدوله و جمعى از اعيان در گلستان\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nميدان توپخانه در زير برف\r\nمسجد سپهسالار\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nبازار و مسجد شاه\r\nبستر ملوكانه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nميدان ارگ در روز نوروز\r\nعمارت و ميدان نگارستان\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nدو خواجه‌سراى سياه ميان چند تن ايرانى\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nدوشان تپه\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nبازدار سواره\r\nشاه در زير چادر شكارى\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nچادر بزرگ\r\nقصر صاحبقرانيه ضلع شمالى\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nباغ كامرانيه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nقصر صاحبقرانيه ضلع جنوبى\r\nلواسان و جادهء لار\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاردوى لار\r\nطرز ساختن ماست\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمنظرهء قلهء دماوند از لار\r\nسياه پلاس\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nپل پلور\r\nبازار افجه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nصرف غذا به رسم ايرانى\r\nشهرستانك\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآش‌پزان شاه\r\nعصرانه شاه\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nآبدارخانهء سلطنت‌آباد\r\nقصر سلطنت‌آباد\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبرج ساعت سلطنت‌آباد\r\nچادر من در گلندوك\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nگلندوك\r\nاندرون عشرت‌آباد\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nقصر قاجار\r\nمنزل دكتر فووريه در ارك نزديك تكيهء دولت\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمزار حضرت عبد العظيم\r\nقلعهء گبرها\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمانكجى و مجلس پذيرايى از او\r\nعزيز السلطان\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاردوى ايلات در درهء لار\r\nحجله عروس ايلات\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nزنان و اطفال ايلات\r\nشاه و شكارش\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nتوقف در دامنهء البرز\r\nشاه در شكارگاه\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nعده‌اى از سادات و ملاها در مجلس روضه\r\nقصر فيروزه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nسرخه حصار\r\nتختگاه عمارت آپامه\r\n\r\n","description":"","footnote":"","page_name":" 384 ","page_number":384},
  {"content":"\r\n . \r\n","description":"","footnote":"","page_name":" 385 ","page_number":385},
  {"content":"\r\n\r\nمأمورين پرداخت\r\nشاه ناظر پرداخت حقوق اعضاء است\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nكامران ميرزا در حال تحرير\r\nشاه در زير چادر بزرگ\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nشاه در حال رفع گرسنگى\r\nشاه و عده‌اى از پيشخدمت‌ها در ييلاق\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nشاه در كنار جاجرود\r\nميدان شاه و خيابان نايب السلطنه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمعين الملك بين امين الدوله و پسرش\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nميرزا حسن آشتيانى\r\nمعين نظام\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nيك نفر زرتشتى با الاغش\r\nخوانين قاجار با ايلخانى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nيك زن گبر و طفلش\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nدفترخانه\r\nيك عده از پهلوانان\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاردوگاه شاه\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nعلىآباد\r\nمزار حضرت معصومه در قم\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nدروازهء قم\r\nپل رودخانه قم و ورود شاه به شهر\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nدهقانان محلات\r\nسد شكستهء تيمور\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nخرابهء خورهه\r\nخرابهء قديمى مسجد محلات\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمنوچهر ميرزا\r\nسلطان‌آباد\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nميرزا زين العابدين\r\nسر كمرى\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nخمارخان\r\nدروازه و برج و باروى بروجرد\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nخان نهاوند و اتباعش\r\nعده‌اى از روستاييان نهاوند\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nزنان روستايى نهاوند\r\nقلعهء نهاوند\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nقبر حبقوق نبى\r\nقلعهء يكى از دهات\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nفراش‌باشى در ميان عده‌اى از پيشخدمتان\r\nيك پيرمرد صد سالهء آشتيانس با پسرش\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nقلعهء آقا در آشتيان\r\nآب‌انبار ساوه\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nعده‌اى مارگير در سفارت فرانسه\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nپل كرج\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nخرزان\r\nكاروانسرا و چاپارخانه پاچنار\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nپل شاهرود\r\nپل منجيل\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nچاپارخانه رستم‌آباد\r\nكهدم\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nپل رشت\r\nرشت و بام‌هاى سفالى آن\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمرداب انزلى\r\nبندر انزلى\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nشهر كهنه و قصر خوانين باكو\r\nآتشگاه سور افسانه\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمسجد و قصر خوانين باكو\r\n\r\n","description":"","footnote":"","page_name":" 416 ","page_number":416},
  {"content":"\r\n . \r\n","description":"","footnote":"","page_name":" 417 ","page_number":417},
  {"content":"\r\n . \r\n","description":"","footnote":"","page_name":" 418 ","page_number":418},
  {"content":"\r\n\r\nنقشهء خط سير مؤلف در ايران\r\n\r\n","description":"","footnote":"","page_name":" 419 ","page_number":419},
  {"content":"\r\n . \r\n\r\n","description":"","footnote":"","page_name":" 420 ","page_number":420}
  ]