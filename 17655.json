[
  {"content":"\r\n\r\nسياحتنامهء ابراهيم بيگ\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nحاجى زين العابدين مراغه اى\r\nسياحتنامهء ابراهيم بيگ\r\n( متن كامل سه جلدى )\r\nبه كوشش\r\nم . ع . سپانلو\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمراغه اى ، حاجى زين العابدين ، 1255 - 1328 ه‍ . ق .\r\nسياحتنامهء ابراهيم بيك ؛ زين العابدين مراغه اى / به كوشش م . ع . سپانلو ؛ [ تهران 
  ] : أگه ، 1383 .\r\nص . 775 .\r\nisbn 964 - 329 - 103 - 0\r\nفهرست نويسى براساس اطلاعات فيپا ( فهرستنويسى پيش از انتشار ) .\r\nواژه نامه : ص 767 - 775 .\r\n1 . ادبيات مشروطه . 2 . روندهاى اجتماعى - - ، ايران . الف . سپانلو ، محمدعلى ، 1319 - 1813 / 3 فا 8\r\n- 83 م\r\nحاجى زين العابدين مراغه اى\r\nسياحتنامهء ابراهيم بيگ\r\nبه كوشش م . ع . سپانلو\r\n( ويراست يكم : 1364 )\r\nچاپ يكم ، ويراست دوم : بهار 1384 ؛ حروف نگارى و نظارت بر چاپ دفتر نشر أگه حروف نگار : سميه حسينى ؛ ويرايش رايانه اى و صفحه آرايى : مينو حسينى ؛ ناظر چاپ : على حسينخانى )\r\nطراح جلد : بيژن صيفورى\r\nليتوگرافى طيف نگار : چاپ ديدآور ؛ صحافى ايران كتاب\r\nچاپ دوم : پاييز 1385\r\nشمارگان : 1100 نسخه\r\nهمهء حقوق چاپ و نشر اين كتاب محفوظ است .\r\ne - mail : aqah @ neda . not\r\nمركز پخش : مؤسسهء انتشارت آگاه\r\nخيابان انقلاب ، بين فروردين و ارديبهشت ، شمارهء 1468\r\nتلفن : 66467323 ، فكس : 66460932\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nنقش تاريخى « ابراهيم بيگ » 7\r\nعرض مخصوص 19\r\nسياحتنامهء ابراهيم بيگ ( جلد اول ) 23\r\nخاتمه 255\r\nلاحقه 263\r\nسياحتنامهء ابراهيم بيگ ( جلد دوم ) 301\r\nديباچهء جلد دوم 303\r\nشرح حال يوسف عمو 309\r\nخاتمه 477\r\nپندنامهء يكى از ادبا كه درخور اين مقال بود 513\r\nسياحتنامهء ابراهيم بيگ ( جلد سوم ) 533\r\nعرض مىشود 535\r\nترجمهء نطق اعلىحضرت « ميكادو » 669\r\nعريضهء دولتخواهانه 719\r\nواژگان 767\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nنقش تاريخى « ابراهيم بيگ »\r\nكتابى كه در دست داريد متن كامل سياحتنامهء ابراهيم بيگ نوشتهء حاجى زين العابدين مراغه‌اى است كه سال‌ها ناياب بوده است . حتى جلد اول اين مجموعهء سه جلدى ، كه در سال‌هاى اخير چندين بار به چاپ رسيده ، كامل نيست . « * » خوشوقتيم كه ما به اين خدمت توفيق يافتيم .\r\nسياحتنامهء ابراهيم بيگ هم از نظر نفوذ اجتماعى در عصر خويش و هم از ديدگاه تأثير ادبى در سير ادبيات نوين ايران نقش تاريخى داشته است . از نظر نفوذ اجتماعى ارزش سياحتنامه ، در انقلاب مشروطهء ايران ، نظير ارزش كتاب قرارداد اجتماعى ، اثر ژان ژاك روسو ، در انقلاب كبير فرانسه است . تأييد اين ارزشگذارى را در آثار مورخان و منتقدان و كارشناسان ادب پارسى جست‌وجو مىكنيم .\r\nادوارد براون مىنويسد :\r\nسياحتنامهء ابراهيم بيگ كه انتشار آن همزمان با دورهء طغيان مادهء عدم رضايت بود ، در تحريك حس نفرت و انزجار مردم ايران نسبت به حكومت مخرب و افتضاح‌آميز مخصوص دورهء سلطنت مظفر الدين شاه نقش بزرگى داشته\r\n\r\n\r\n","description":"","footnote":"\r\n* چاپ‌هاى قديم ابراهيم بيگ در قاهره ، بمبئى و استانبول انجام گرفته است . جلد اول آن به كوشش م .\r\nمؤمنى ، كه در سال‌هاى اخير در ايران تجديد چاپ شده ، حدود پنجاه صفحه كم دارد ؛ حذفىها اساسا شامل اعتقادات نويسنده به مذهب اسلام يا نظام پادشاهى بوده است . اين حذف بىمسئوليت و بىپروا لابد براى آن صورت گرفته كه حاجى را به شكل يك سوسياليست انقلابى درآورند .\r\n","page_name":" 7 ","page_number":7},
  {"content":"\r\n\r\nو شهرت به‌سزايى در ميان عامه به‌هم زد .\r\nاز نوشته‌هاى ناظم الاسلام كرمانى در تاريخ بيدارى ايرانيان درمىيابيم كه محفل‌ها و انجمن‌هاى آزاديخواه ، پيش از مشروطه ، هيچ كتاب آموزش تئورى براى تقويت و تربيت دانش سياسى خود نداشته‌اند جز كتاب سياحتنامهء ابراهيم بيگ . ناظم الاسلام يادآورى مىكند كه اين كتاب را روحانى مردم‌گرا سيد محمد طباطبايى به او داده بود و در انجمن مخفى كه از فرزانگان و فضلاى ناراضى تشكيل شده بود آن را مىخوانده‌اند و . . .\r\nاهالى انجمن و فداييان بعضى به حالت تباكى ( گريه كردن ) و بعضى از كثرت حزن و غم از خود رفته و حالت بهت به آن‌ها دست داده تا چندى حالت يك كلمه سخن گفتى باقى نبود . همّ و غم غريبى عارض هر يك گرديده به اوضاع غريبهء مملكت و گرفتارى عجيبهء اين ملت سر به گريبان تعجب و حيرت و سرافكندگى و فكرت فروبرده . . .\r\nاحمد كسروى در تاريخ مشروطهء ايران علاوه بر نقش كتاب در محافل روشنفكرى به تأثير توده‌اى آن در انبوه ايرانيان اشاره دارد و مىنويسد :\r\nارج آن را كسانى مىدانند كه آن روزها خوانده‌اند و تكانى را كه در خواننده پديد مىآورد به ياد مىدارند . انبوه ايرانيان كه در آن روز خو به اين آلودگىها و بدىها گرفته بودند و جز از زندگانى بد خود به زندگانى ديگر گمان نمىبردند از خواندن اين كتاب تو گفتى از خواب بيدار مىشدند و تكان سخت مىخوردند . بسيار كسان را توان پيدا كرد كه از خواندن اين كتاب بيدار شده و براى كوشيدن به نيكى كشور آماده گرديده و به كوشندگان ديگر پيوسته‌اند .\r\nكسروى در جاى ديگر بر شخصيت دلاور و مبارز حاجى مراغه‌اى و همفكرانش تأكيد مىكند :\r\nتنها به چاپ رسانيدن چنين كتابى در آن زمان انگيزهء نابودى چاپ كننده توانستى بود . اين نه نيك است كه به رشك نيكىهاى كسان را نپذيريم .\r\nعبد الله مستوفى در كتاب زندگى من يك‌جا سياحتنامه را همراه با كتاب احمد اثر طالبوف و رساله‌هاى اقبال الدوله يكى از سه اثر ممتازى مىشمارد كه در تغيير رژيم\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nاستبداد به مشروطه مؤثر بوده‌اند . وى مىنويسد :\r\nخبر اين آزادى ( سركار آمدن مظفر الدين شاه سليم النفس ) كه به خارج سرحدات رسيد ايرانيانى كه از مدت‌ها پيش در خارجه رحل اقامت افكنده و قلم نويسندگى داشتند به شوق آمدند . روزنامهء حبل المتين كلكته ، روزنامهء ثريا و پرورش و حكمت در مصر و كتاب احمد و ساير رسايل طالبوف تبريزى مقيم قفقاز و بالاخره كتاب ابراهيم بيگ و از همه بالاتر خطابه‌هاى اقبال الدوله هندى كه تمام در خارج ايران چاپ شده بود نتيجهء اين تغيير سلطنت گرديد . . . ديگر مثل دورهء ناصر الدين شاه نبود كه كسى جرئت بيان اوضاع و ترتيبات اجتماعى و سياسى ملل و دول اروپا را نداشته باشد . هركس هرچه مىدانست بىپروا صحبت مىكرد . اهل مطالعه كه سابقا جز كتب قديمه چيزى نمىخواندند باخبر شدند كه خيلى مطالب خواندنى از قماش ديگر هست . خواندن كتاب‌هاى طالبوف و ابراهيم بيگ و خطابه‌هاى اقبال الدوله و مقالات روزنامه‌هاى چاپ خارج رواجى پيدا كرد .\r\nدر جاى ديگر از كتاب زندگى من عبد الله مستوفى با نقل قولى از علامه دهخدا تأكيد مىكند كه نويسندهء سياحتنامه ، حاجى زين العابدين مراغه‌اى است . زيرا پس از استقرار مشروطيت ، كه ديگر خطر حبس و مرگ براى نويسندهء اين كتاب بلندآوازه از بين رفته بودند ، عده‌اى مدعى شده بودند كه نويسندهء آن هستند .\r\nآقاى على اكبر دهخدا مىگويد : من در سفر مهاجرت پس از بمباران مجلس در استانبول بودم ، يك روز پيرمردى به ديدن من آمد و خود را معرفى كرد و گفت :\r\nمن حاجى زين العابدين مراغه‌اى هستم ، از جوانى مراغه را ترك گفته و به قفقاز آمدم . در آن‌جا روسى و فارسى را آموخته مشغول كسب شدم ، پس از مدتى محل كسب خود را به كريمه و يالتا بردم . امپراتور اكثر سال‌ها در زمستان مسافرتى به كريمه مىكرد ، و در قصر مخصوص به خود كه با دكّان من چندان فاصله‌اى نداشت اقامت مىنمود . يك روز امپراتريس به طور ناشناخت وارد مغازهء من شد ، با اين كه نشناختمش لازمهء ادب را بجا آوردم . در سفرهاى بعد هر وقت خانوادهء امپراتور به قصر خود به كريمه مىآمدند امپراتريس به دكان من سرى مىزد ، به طورى كه يكى از مشترىهاى دكان من شده بود ، همين موضوع سبب شهرت و بالا گرفتن كار من شد . بعد از چندى به استانبول آمدم ، كتاب ابراهيم بيگ را نوشته\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبدون اسم منتشر كردم . بعد از نشر آزادى همشهرىهاى مقيم استانبول با اين‌كه همگى مىدانند كه نويسندهء اين كتاب منم به من حسد ورزيده انكار مىكنند .\r\nبه قدرى پيرمرد از اين حسد تبريزىها متأثر بود كه به من پيشنهاد مىكرد مسوده‌هاى قلم خوردهء كتاب خود را بياورد و مانند شاهد صادق مدعا نزد من بگذارد . من دلداريش دادم و گفتم : در تهران نويسندهء اين كتاب حاجى زين العابدين مراغه‌اى يعنى شخص شما هستيد ، حسد عمو اوغلىها جايى را نمىگيرد . واقعا هم همين‌طور است كه آقاى دهخدا به او گفته .\r\nيحيى آرين‌پور در جلد اول كتاب از صبا تا نيما دربارهء اهميت تاريخى سياحتنامهء ابراهيم بيگ چنين مىنويسد :\r\nسياحتنامهء ابراهيم بيگ در واقع دائرة المعارف جامع اوضاع ايران در اواخر قرن سيزدهم هجرى است كه با قلمى تند و بىپروا و بىگذشت تحرير شده است . . .\r\nاين نخستين رمان اصيل اجتماعى از نوع اروپايى در زبان فارسى است كه زندگى مردم ايران را همچنان كه بوده تشريح كرده و از اين حيث شباهت زيادى به رمان نفوس مرده نيكلا گوگول ، نويسندهء بزرگ روس ، پيدا مىكند . . .\r\nفريدون آدميت ، در كتاب ايدئولوژى نهضت مشروطيت ايران ، سياحتنامه را بدين شكل در تاريخ تحول افكار و آراء مردم ايران ارزش‌گذارى مىكند :\r\nسياحتنامهء ابراهيم بيگ انتقاد همه‌جانبه‌اى است بر حيات جامعهء ايرانى كه سياست ، اقتصاد ، روحانيت ، تعليمات ، اخلاق ، اعتقادات و تقريبا همهء متعلقات اجتماعى را نقادى مىكند . . . مهم‌ترين جنبهء تفكر نويسنده تحول ذهنى و جهان‌بينى تازهء اوست . از مأنوسات كهنهء گذشته روى برتافته ، به ارزش‌هاى مترقى جديد روى آورده است . مجموع انتقادهايش از همان سرچشمه مىگيرد .\r\nعلاوه بر آن آدميت معتقد است كه نويسندهء سياحتنامهء ابراهيم بيگ از مشاوره و حتى كمك‌هاى نوشتارى و ويراستارى روشنفكر معروف آن دوران ، ميرزا آقاخان كرمانى ، برخوردار بوده است .\r\n. . . تقريبا مسلم مىدانيم كه نويسندهء اديبى در پرداختن نثر روان و قوى و پختهء نخستين جلد سياحتنامه دست داشته است . حتى بعضى عبارات و اصطلاحات\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nخاص ميرزا آقاخان كرمانى مانند « ايرانىگرى » در آن به كار رفته است . اين مطلب مهمى نيست . آن‌چه ارزنده و مهم مىباشد اصالت عقايد و آراى حاجى زين العابدين است . و اين‌كه او مردى است پاك‌نهاد ، و استوار در افكار خويش . . .\r\nدر جلد اول گفتار بلندى از زبان امين الدوله نقل شده كه حكايت مىكند از آگاهى بصيرانهء نويسنده از انديشه‌هاى آن وزير . اما حاجى زين العابدين او را نمىشناخت . به يقين اين گفتار را از زبان كسى شنيده و آورده كه امين الدوله را خوب مىشناخته . . . در محفل ايرانيان استانبول كسى كه با انديشه‌هاى امين الدوله نيك آشنايى داشت ، و با او و برادرش نامه‌نگارى داشت ميرزا آقاخان كرمانى است . قاعدتا اوست منبع آن اطلاعات دربارهء امين الدوله كه رسالهء مزبور را هم در اختيار داشته است .\r\nكريم كشاورز در جلد پنجم كتاب هزار سال نثر پارسى مىنويسد :\r\nسياحتنامه كه در آغاز قرن بيستم ( 1321 ه ق ) منتشر و در همان زمان به زبان آلمانى ترجمه شده بود شرح سفر جوانى است ايرانى ، پرورش يافتهء خارجه كه آرزوى سفر ميهن كرده و از عقب‌ماندگى مردم و شيوه‌هاى استبدادى حكومت زمان مظفر الدين شاه سخت در رنج است . نثر سادهء كتاب ، به رغم بعضى اصطلاحات و تركيبات خاص ايرانيان مقيم استانبول و مصر ، خواننده را تحت تأثير قرار مىدهد . سياحتنامهء ابراهيم بيگ صرفا به منظور انتقاد و مخالفت با حكومت استبدادى قاجار و بىعدالتىها و بىنظمىهايى كه در آن دوران حكمفرما بود نوشته شده است .\r\nخود زين العابدين مراغه‌اى نيز پس از انتشار جلد اول متوجه استقبال وسيع مردم ايران از داستانش شده بود كه در جلدهاى دوم و سوم به نمونه‌هايى از تأثير اين كتاب در گروه‌هاى اجتماعى گوناگون ، حتى در داخل دستگاه ايران و مقامات عالىرتبهء كشور ، اشاره مىكند . اما از همه مهم‌تر او به رسالت خود نيك آگاه است ، يعنى از همان ابتدا كه قلم در دست مىگيرد مىداند كه عليه چه جبههء عظيمى از عادت و سنت و كهنه‌پرستى و خرافه خواهد جنگيد . ازاين‌رو در همان جلد اول وظيفهء خود و ديگر نويسندگان معاصرش را چنين بيان مىكند :\r\nاين ايام نه آن زمان است كه ارباب قلم اوقات خود را صرف خوليا و افسانه‌هاى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nواهى و اراجيف بىمعنى مثل گذشتگان نمايند كه جز موهوم چيزى حاصل‌شان نخواهد بود . . . بلكه وظيفهء نوع‌پرستى و آداب انسانيت را به عوام بفهمانند . و حالى نمايند كه مصدر تمام نيك‌بختىها نام مقدس وطن و حفظ آن به عموم اهل وطن واجب عينى است .\r\nبدين‌گونه زين العابدين مراغه‌اى ، كه در محيط نوزايى احساسات وطنى ايرانى و رشد جنبش ضد بيگانه و ضد استعمارى مردم ايران قرار گرفته بود ، با نگارش سياحتنامهء ابراهيم بيگ كه آن را با الهام از كتاب احمد نوشتهء طالبوف تبريزى ، و به تقليد رمان‌هاى انتقادى اروپايى پديد آورده بود ، بر گذشتگانش پيشى مىگيرد و در ضمير و ذهن هموطنانش ديرپاتر نقش مىاندازد . لحن او در اين كتاب آميزه‌اى است از خشم و هزل .\r\nوسواس او در گزارش جاندار صحنه‌هايى كه انتخاب مىكند ، و به ويژه مناقشه و مباحثهء دائمىاش با ديگران كه موجب موشكافى در مبهمات دردها و بيمارىهاى اجتماعى مىگردد ، بىگمان چه از نظر پرداخت داستانى و چه از نظر روش انتقادى براى نويسندگان بعدى راهگشا و آموزنده بوده است .\r\nاز آن‌جا كه زين العابدين مراغه‌اى و ابراهيم بيگ در اغلب موارد يك نفر هستند ، آگاهى از سرگذشت نويسنده براى شناخت داستانش نيز بسيار سودمند است .\r\nحاج زين العابدين مراغه‌اى ( 1255 - 1328 ه ق ) فرزند مشهدى على ، پدرش از كردهاى ساوجبلاغ مكرى ( مهاباد ) بود و در مراغه تجارت مىكرد و به قولى پسر « روچيلد » آن ديار به شمار مىآمد . اين پسر در هشت سالگى به مكتب رفت و در آغاز جوانى به يارى پدر راه بازار را در پيش گرفت . چندى بعد به اردبيل آمد و براى خود دم و دستگاه پرهزينه‌اى به تقليد تازه به دوران رسيدگان به راه انداخت . كمى بعد سرمايه‌اش را به باد داد ، ورشكست و ناگزير راهى قفقاز گرديد . مدتى بعد در يكى از شهرهاى قفقاز نايب كنسول ايران شد و چنان كه خود مىگويد در اين مقام در يارى رساندن به ايرانيان مقيم خارج كوشش‌ها به خرج داد و شايد تجربيات آدم‌شناسى او در اين دوره بعدها در ساخت و پرداخت كتابش سياحتنامه مؤثر گرديد . چهل سال داشت كه جنگ بين روسيه و عثمانى درگرفت و حاج زين العابدين كارش را رها كرد و به شهر يالتا ( در شبه جزيرهء كريمه ) كه تفريح‌گاه امپراتور روس بود رفت و به كار تجارت پرداخت . و چون به درستكارى آوازه يافته و مورد توجه دربار روسيه شده بود ، براى تسهيل در امور شغلى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nخود ، تابعيت روسيه را پذيرفت . لكن همواره احساس گناه مىكرد كه چرا هموطنان خود را زير بار ظلم و جهل تنها گذاشته و گليم خود را تنها از موج حادثه به‌در برده است .\r\nسرانجام به يارى وزير مختار ايران توانست آب رفته را به جو برگرداند و تابعيت ايران را از نو به دست آورد . پس ناچار سرزمين روسيه را ترك گفت و عازم تركيه شد و تا آخر عمر در همان‌جا به سر برد . در استانبول بود كه كتاب سياحتنامهء ابراهيم بيگ را نوشت و آن را بدون ذكر نام مؤلف منتشر كرد . جلد اول اين كتاب مخفيانه به ايران رسيد و نقش مهمى در بيدارى افكار ايفا كرد . زين العابدين مراغه‌اى علاوه بر سياحتنامه مقالاتى هم در روزنامه‌هاى اختر استانبول و حبل المتين كلكته به چاپ رساند . و در سال‌هاى آخر عمر بزرگ‌ترين نگرانىاش اين بود كه نكند همشهريان حسود كتاب سياحتنامه را به نام خود معروف كنند . اين است كه جلد سوم سياحتنامه در واقع براى اثبات اين امر نگاشته شده و جنبهء الحاقى به داستان اصلى را دارد .\r\nسياحتنامهء ابراهيم بيگ يك قصهء سياسى عاشقانه است كه با طنز و عصبيت روايت مىشود . داستان كه با گزارش واقع‌گراى يك مسافرت آغاز مىشود ، اندك‌اندك در انتها معنايى تمثيلى مىگيرد ، يعنى پوستهء حادثه‌ها را مىشكافد و به حوادث و بازيگران خود معنايى تاريخى يا اسطوره‌اى مىبخشد و بدين طريق در گنجينه ادبيات نوين ايرانى جايى ممتاز مىيابد .\r\nابراهيم بيگ يك تاجرزادهء ايرانى است كه در مصر بزرگ شده و ثروتى اندوخته است .\r\nبين او و دخترى از خانه‌زادانش ، « محبوبه » نام ، تعلق خاطرى هست ، اما عشق بزرگ‌تر و محبوبهء واقعىاش « ايران » يا به قول يكى از آدم‌هاى قصه « ايران خانم » است . عشقى كه نويسنده شرايط رشد و پرورش آن را در محيط خانوادهء قهرمانش نشان داده است . در عالم خيالبافى وطن را بىنقص‌ترين و منزه‌ترين جاهاى دنيا مىداند ، تا حدى كه حاضر نيست هيچ خبر ناگوارى راجع به ايران بپذيرد يا حتى بشنود و آن را بىپايه و ساختهء كج‌انديشى گوينده‌اش نداند . در برابر ، هر سخن واهى اما اميدبخشى دربارهء ايران را با دادن پاداش به گوينده‌اش استقبال مىكند .\r\nسرانجام ابراهيم بيگ براى زيارت مرقد امام هشتم و نخستين ديدار از وطن معبود از راه عثمانى رهسپار ايران مىشود . سرراهش ، در شهر استانبول ، نويسندهء داستان ( يعنى زين العابدين مراغه‌اى ) را ملاقات مىكند و در خانهء او نسخه‌اى از كتاب احمد را مىبيند و مىخواند . طبيعى است كه ابراهيم بيگ انتقادات مستدل اين كتاب از وضع ايران را جدى نگيرد و با خودفريبى از آن بگذرد و به خود دل بدهد كه شايد نويسندهء آن بدبين و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكج‌خيال و تلخ‌گفتار است . سفر ادامه مىيابد و ابراهيم بيگ به قفقاز مىرسد و نخستين‌بار ، حال و روز غم‌انگيز و دردبار ايرانيان مهاجر را از نزديك مىبيند ، پس به خود دلدارى مىدهد كه اين‌جا غربت است و در سرزمين اصلى ايران امن و آسايش حكمفرماست . او با همين خودفريبى ترديدآميز قدم به خاك ايران مىگذارد و ناگهان در هر قدم با ناروايى و مصيبتى روبه‌رو مىشود . براى ابراهيم بيگ پذيرش حقيقت تلخ دشوار است ، اما از آن دشوارتر سكوت و دم برنياوردن است و از اين‌جاست كه جذاب‌ترين سطور داستان شكل مىگيرد . چون نمىخواهد تسليم وضع موجود شود ، و چون در پى راه علاجى براى اين مصايب كهنه و ريشه‌دار است ، با اصناف و طبقات مردم به جر و بحث و مرافعه مىپردازد ؛ در جامعهء جاهل و عقب‌مانده‌اى كه منطق « به من چه » در آن حكومت مىكند ، ابراهيم بيگ مىكوشد از مردم عادى كوچه و بازار گرفته تا اعيان و وزراء را به جانب عمل فعال ارشاد كرده به وظيفهء ملى و دينى و وجدانىاش آشنا سازد . البته اين تلاش بىانعكاس و بىپاداش مىماند ، و شايد بهتر است گفته شود كه نتيجه يا پاداش آن سرخوردگى است . حتى بارها او را به جرم فضولى در معقولات كتك مىزنند ، دشنام مىگويند و آزار مىدهند . بدين‌گونه در طى سفر در شهرها و روستاهاى ايران بر كولبار ابراهيم بيگ ناروا و ناسزا افزوده مىشود . عاقبت سرخورده و نوميد راه آمده را برمىگردد و نوشتن سياحتنامهء خود را كه بنا به وصيت پدرش آغاز كرده بود به پايان مىرساند . اما داستان به پايان نمىرسد .\r\nمربى و للهء ابراهيم بيگ يوسف عمو كه در اين سفر نيز همراه او بود دنبالهء حكايت را ادامه مىدهد . يوسف عمو روايت مىكند كه ابراهيم بيگ با همان اعصاب خسته و فرسوده نيز در غربت دست از محاجه و مرافعه با ديگران برنمىدارد ، تا سرانجام شبى در پى يكى از بحث‌هاى ديوانه‌وارش موجب حريق مىگردد و مصدوم و مجروح مىشود . و جلد اول سياحتنامهء ابراهيم بيگ كه عنوان فرعى « بلاى تعصب او » را دارد در همين‌جا به پايان مىرسد .\r\nجلد دوم سياحتنامه با عنوان فرعى « نتيجهء تعصب او » همچنان به روايت يوسف عمو ادامه مىيابد : چون ابراهيم بيگ به خود مىآيد هوش و حواسش را از دست داده و جسما بسيار فرسوده شده است ؛ تخفيف يا تشديد مرض او به آمدن خبرهاى خوب و بد از ايران بستگى دارد . خبر پادشاهى مظفر الدين شاه و آغاز اصلاحات اجتماعى و سياسى ، به زمامدارى صدر اعظم امين الدوله ، موجب بهبودى كوتاه در احوال ابراهيم بيگ مىگردد . در فاصلهء بازيافت سلامتى ، به توصيه و فشار اطرافيانش با محبوبه ازدواج\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمىكند . اما دوران خوشى بسيار كوتاه است . خبرهاى بد از ايران مىرسد . صدر اعظم بر كنار مىشود ، گروه قديمى دوباره قدرت را به دست مىگيرند و شاه هم به فسادهاى معمول دربار تسليم شده از تعقيب نقشه‌هاى آغازين خود دست برداشته است . نامه‌ها و اخبارى كه اينك از ايران مىرسد ابراهيم بيگ را قدم به قدم به سراشيب جنون و دق‌مرگى مىبرد . ابراهيم بيگ مىميرد و محبوبه پيكر محتضر را در آغوش مىكشد و همراه او جان مىسپارد .\r\nمرگ « ايران خانم » ابراهيم بيگ را و مرگ اين يكى سرانجام « محبوبه » را مىكشد . اين سلسله وابستگى را نويسنده طى يك مثنوى مؤثر و جان‌شكاف كه با تضمين ابياتى از مولوى سروده ، در پايان جلد دوم ، بيان داشته است .\r\nو اما جلد سوم ، . . . به نظر نمىرسد كه زين العابدين مراغه‌اى از ابتدا برنامه‌اى براى نگارش جلد سوم داشته بوده است . اين جلد را ، احتمالا پس از دلگرمى از موفقيت جلدهاى قبلى ، نوشته كه اساسا مجموعه‌اى است از برخى مقالات و قطعات و اشعار اخلاقى و آموزشى كه نويسنده از خود و ديگران جمع‌آورى كرده است . با اين همه در اين جلد نيز يك قسمت جذاب هست كه بار ديگر هنر داستان‌سرايى نويسنده را به ياد مىآورد و آن رؤياى يوسف عمو در مصر است كه به رهبرى پير روشن‌دلى به جهان ديگر مىرود و ضمن سير و تماشايى ، كه صحنه‌هاى آن بىشباهت به كمدى الهى دانته نيست ، ابراهيم بيگ را در بهشت ملاقات مىكند ، و در اين فضاى وهم و خيال كه نويسنده آفريده ، ادامهء بحث و مرافعهء ابراهيم بيگ با ديگران دربارهء دردهاى ايران ، با همان تعصب و شور و حرارت ، چاشنى طنزى به ماجرا مىدهد كه مىتواند نشانهء نبوغ هنرى داستان‌نويس شناخته شود .\r\nمىبينيم كه جدا از حشو و زوايد ، داستان سياحتنامهء ابراهيم بيگ از ساخت به سامان و انديشيده‌اى برخوردار است ، عشقى سوزان محور و محرك حركت داستان است ، عشق ابراهيم بيگ به ايران و عشق محبوبه به ابراهيم بيگ ، سودايى است تشفىناپذير كه فرجامى جز مرگ ندارد ؛ اما مرگى كه عشق را جاودانه مىكند . تلاش براى هويت بخشيدن به آرزوهاى ملى و ميهنى ، در فضاى داستانى پرشور و پركشش ، يك پيغام تاريخى مىشود كه از سوى ابراهيم بيگ يا زين العابدين مراغه‌اى براى نسل‌هاى بعدى به يادگار مىماند . قلم مراغه‌اى مشاهدات عينى ، تصاوير ذهنى ، ساخت روايى و خطابى ، نقل قول و اندرزگويى را به هم آميخته و اسلوب او نمودگار و پيشتاز سبك ادبيات مشروطه شده است كه نقشى است بسيار مهم و بحث‌انگيز . اين‌كه بعضى او را « انقلابى »\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبه معناى امروز ندانسته‌اند توقع بىجاست . مراغه‌اى سال‌ها قبل از طرح الگوهاى مرامى نمىتوانست تقاضاى انقلاب خونين داشته باشد ، اگر هم داشت با توجه به ساخت اجتماعى ايران تقاضايى بىپژواك بود ، لكن عظمت مطالباتى كه از رجال قوم و مردم عصر خود دارد ، و به ويژه كه با سبكى مؤثر و نافذ در مردم بيان مىشود ، از انقلاب كمتر نيست . و شايد علت تأثير ژرف او هم در اين بود كه حرف را به قدر امكان و درخور فهم مردم عصرش مطرح كرده ، تا كتابش الحق و الانصاف به شكل راهنماى انقلابيون اوليه درآمده است .\r\nچاپ حاضر سياحتنامه كه بر مبناى چاپ‌هاى قديمى كلكته و استانبول به عمل آمده همان‌طور كه ياد شد نخستين تجديد چاپ ويراسته و كامل اين اثر به شمار مىآيد . علاوه بر آن ضمن تصحيح غلطهاى مشهود مسلم آن چاپ‌ها ، در مواردى كه تصحيح و تغيير مىتوانست بحث‌انگيز باشد - مثلا كلمات يا اصطلاحاتى كه ظاهرا به دليل لهجهء آذربايجانى مؤلف فرم ديگرى گرفته بود - كلمهء جديد در ميان دو قلاب قرار گرفت ؛ نيز اگر نكته‌اى مبهم ماند با اين علامت ( ! ) يا ( ؟ ) به آن اشاره شد . با اين حال در اين شيوه نيز زياده‌روى نشد به ويژه از آوردن حواشى كه مخل مطالعهء داستان است ، مگر در موارد نادر ، خوددارى گرديد ، و به طور كلى همسان‌سازى يا تغيير فقط به طور نمونه‌اى انجام گرديد . به عنوان مثال ترجيح داده شد كلمهء خارجى كنسول كه در اين كتاب به شكل ديگر « قنسول » و « گونسل » هم آمده بود هركدام در جاى خود آورده شود . در مواردى كه نقل قول از كتاب‌ها صورت گرفته بود ، مثلا اشعارى كه از شاعران قديم و متأخر فارسى آورده شده ، غلطگيرى فقط در مواقع لغزش وزنى يا اسقاط كلمات به عمل آمد و شكل آن اقوال بدين مناسبت كه شايد در زمان مؤلف ، به ويژه ميان گروه ايرانيان مقيم خارج ، مرسوم بوده است حفظ شد . رسم الخط ، نقطه‌گذارى ، و پاراگراف‌بندى نيز به شكل مرسوم امروزه مبدل گرديد . لازم به يادآورى است كه تصحيح غلطهاى قديمى باعث نشد كه چاپ فعلى از غلطهاى خاص خود عارى باشد .\r\n* * * چاپ نخست اين كتاب كه در سال 1364 با مقدمهء بالا منتشر گرديد ، مورد اقبال بسيار قرار گرفت و با شتابى غيرمعمول ناياب شد . طى اين سال‌ها تاكنون ، كه فرصت طبع جديدى فراهم آمده است ، دوستداران ادبيات ، پژوهندگان تاريخ اجتماعى و جست‌وجوگران سير انديشه‌هاى آزاديخواهى و ميهن‌دوستى در كشور ما نظرات گوناگونى در باب آن ابراز كرده‌اند كه بيش از هر چيز بر تنوع جذابيت‌هاى سياحتنامهء\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nابراهيم بيك گواهى مىدهد . بديهى است كه آن آراء از ديدگاه‌هاى متفاوتى بيان شده باشد ؛ از آن جمله ، زنده‌ياد مهدى اخوان ثالث پيرامون بعضى لغزش‌هاى جغرافيايى سياحتنامه تذكراتى داد ؛ جابه‌جا شدن دو شهر مشهور خراسان در مسير سياح به اين احتمال دامن مىزند كه او شخصا اين مكان‌ها را نديده باشد . البته اخوان مىپذيرفت كه در يك اثر مناقشه‌انگيز ادبى و سياسى چنين اشتباهاتى اساسى نيست ، منتها مىپرسيد من چرا در اين‌باره توضيح كوچكى نداده‌ام ؛ همچنين اندكى بعد از انتشار چاپ سال 1364 آقاى محمد غفرانى جهرمى ، كه تا آن هنگام نمىشناختمش ، با من ديدار كرد و يادداشت‌هاى محققانهء دقيقى در بعضى زمينه‌هاى سياحت‌نامه و از آن جمله دربارهء كاستىها و نقص‌هاى چاپ قبلى جلد اوّل كتاب ( به كوشش آقاى مؤمنى ) در اختيارم نهاد ؛ تحقيق ايشان با ارزش است و من اميدوارم كه به طور مستقل به چاپ برسد .\r\nبا همهء اين احوال ، علاقهء شخصى من به ارزش‌هاى ادبى و انتقادى سياحت‌نامه ، اثرى كه به طور مسلم پيشتاز رمان‌نويسى اجتماعى در ايران شناخته مىشود ، تمامى كوشش مرا معطوف كرده بود به انتشار كامل و در حدّ امكان كم‌غلطى از متنى كه حاجى زين العابدين مراغه‌اى سال‌ها پيش نگاشته است . متأسفانه بيمارى شديد نگارنده - كه منجر به بسترى شدن او در بيمارستان گرديد - باعث شد كه آن چاپ دستخوش مسامحات و لغزش‌هاى فراوانى گردد . در چاپ حاضر همّت دوستان همكارم ، مهدى اخوت و عبد العلى عظيمى ، به تصحيح دقيق متن معطوف شده است ( گرچه نسخه‌هاى اصلى ، ديگر در اختيارمان نيست ) .\r\nبارى ، كند و كاو در جنبه‌هاى گوناگون سياحت‌نامه وظيفه‌اى است كه مىتوان آن را از محققان حرفه‌اى تقاضا داشت ؛ من تنها خود را به اين وصيّت نويسنده متعهد دانسته‌ام ، آن‌جا كه ابراهيم بيك ( مخلوق و همزاد حاجى زين العابدين مراغه‌اى ) ، در بهشت برين ، از نسل‌هاى آينده توّقع دارد كه :\r\n« كتاب سياحتنامهء مرا از اول تا به آخر طبع نماييد . از من اولادى نمانده كه نام من ذكر شود . اين كتاب قائم مقام اولاد من خواهد شد كه نام مرا اهالى وطنم فراموش نكنند . »\r\nهنوز هم طنين اين جملات از فراسوى قرنى دل آدمى را مىلرزاند .\r\nم . ع . سپانلو\r\nپاييز 1381\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nعرض مخصوص\r\nبر دانشمندان روشن‌ضمير - كه روى سخن به سوى ايشان است - واضح و آشكار است كه امروز در روى زمين نخستين اسباب ترقى و تمدن ملت‌ها و سعادت و نيك‌بختى آنان به واسطهء مطبوعات است . آرى ، در صورتى كه خادمان مطبوعات خالى از غرض بوده از جلب منفعت غيرمشروعه دورى جويند و خود را به مزاح‌گويى و چاپلوسى متهم نداشته عزت‌نفس خودشان را نگاهدارى كنند و حب وطن و هموطنان را شعار خود سازند و دولت‌پرستى را پيشنهاد همت نموده ، هميشه نظرشان به جست‌وجوى اسباب ترقى و تمدن حقيقى ملك و ملت معطوف گردد و هيچ دوست بسيار مهربان خود را بدون استحقاق نستايند و به هيچ دشمن خود نيز به حكم غرض افترا نگويند و بهتان را كه منافى شيوهء انسانيت است گناه عظيم شمارند ؛ البته سخنان ايشان در دل بزرگ و كوچك هموطنان مؤثر افتاده موجب اصلاح نقايص كارها خواهد بود ، خصوصا ، تاريخ‌نگاران و سياحتنامه‌نويسان بايد به جز از آن‌چه خود به رأى العين ديده و يا از مردمان معتمد شنيده‌اند سخن نگويند ، و بدين نكات بيشتر از همه دقت و اعتنا نمايند .\r\nامروز بر همه كس معلوم است كه سبب عمدهء ترقيات ملل مغرب زمين از ميامن مطبوعات آن مملكت‌هاى نيك‌بخت است كه تمامى نقايص اوطان خودشان را از هر طبقه‌اى از طبقات ملت و هر شعبه‌اى از شعبات مملكت كه ديده و مىشنوند پس از حصول اطمينان كامل از صدق آن‌ها مشهودات و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمسموعات خودشان را بدون هيچ ملاحظات شخصيه و اغراض نفسانيه ، در صحائف اوراق مطبوعه به پيش انظار عموميه گذاشته مرجع كار را به اصلاح آن نقصان دعوت مىكنند . مرجع كار نيز به محض شنيدن يادآورى مطبوعات بدون فوت دقيقه‌اى به تحقيق آن نقصان اقدام كنند ؛ هرگاه قول مطبوعات صحيح است ، فورا اسباب اصلاح آن را فراهم آورده از گوينده هم تشكر مىكند . اگر احيانا اشتباهى در كار باشد آن را هم به زبان خوشى بيان كرده به رفع اشتباه مطبوعات مىپردازد . پس مىتوان گفت كه سكنهء خوشبخت آن صفحات را هم زبان گويا هست ، هم ديده بينا و هم گوش شنوا . افسوس كه ما بدبختانه از اين هر سه نعمت محروميم .\r\nمقصود از عرض اين مقدمات آن است كه صورت اين سياحتنامه ، كه از هر گونه لوث اغراض و اغراق‌گويى پاك و حاكى از اظهار بعض نقايص وطن گرامى ماست ، از جايى به دست افتاد و در مذهب وطن‌پرستى روا نديديم كه اين گنج در زير خاك نهان ماند .\r\nلهذا محض ملاحظهء حب وطن و هموطنان ، مخارج طبع و نشر آن را بر خود هموار نموديم و به قوت قلب مىدانيم كه هيچ‌يك از هموطنان دانشمند با انصاف را انگشت رد و تعرض به سوى كلمه‌اى از كلمات آن دراز نخواهد شد . زيرا كه ، آن‌چه در اين سياحتنامه نوشته شده ، امثال آن‌ها را همه كس به اندكى توجه در آن صفحات وطن بدبخت ما كه سياح غيرتمند ديده و نوشته است همه‌روزه بىكم و زياد به چشم خودشان توانند ديد .\r\nپس بدون هيچ غرض و مرض ملاحظهء اين‌كه بلكه بزرگان وطن در مندرجات اين سياحتنامه به ديدهء انصاف نگريسته ماضى را به حال خود گذارند و به يك جنبش جوانمردانه به اصلاح اين معايب و مفاسد ، كه در انظار بيگانگان سبب كاهش شأن بلند دولت و ملت و خرابى ملك و پريشانى رعيت و مايهء چندين خوارى و شرمسارىهاست ، برخاسته آب رفته را به جوى بازآرند . ايران و ايرانيان را چون ايام گذشته در ميان همگنان آباد و سربلند دارند و خودشان را هم بدين وسيله زندهء جاويد شمارند . چه در آن صورت تاريخ ملت هيچ وقت نام ايشان را فراموش نخواهد نمود .\r\n زنده و جاويد شد هركه نكونام زيست * كز عقبش ذكر خير زنده كند نام را \r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاز خوانندگان محترم مخصوصا التماس داريم تا اين سياحتنامه را تماما نخوانده‌اند نگارنده را به لعن و نفرين ياد نكنند . در خاتمهء مطالعه اگر مستوجب رحمت يا مستحق لعنت دانند به انصاف ايشان وامىگذاريم . در اين مورد تنها از خداى درخواست مىكنيم كه ايمان همهء برادران وطنى و دينى را به زيور « حب وطن » آراسته فرماياد . بارى ، گفتن و نوشتن امثال اين مطالب از ما و توفيق از خداوند يكتاست . . .\r\n اين گناهان كه ياد شد از ما * يا رب از فضل خويش درگذران \r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nسياحتنامهء ابراهيم بيگ جلد اول\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\n[ مختصرى از ترجمهء حال ابراهيم بيگ 
  ]\r\nبه نام خداوند بخشندهء مهربان پيش از آن‌كه به نوشتن سياحتنامهء ابراهيم بيگ آغاز كنيم مناسب و لازم بود كه مختصرى از ترجمهء حالش در اين‌جا نوشته شود ، تا مطالعه كنندگان را از اسباب سياحت او - چنان‌كه شايد و بايد - آگاهى حاصل آيد .\r\nاين ابراهيم بيگ فرزند يكى از تجار بزرگ آذربايجان است كه پدرش پنجاه است پيش از اين به عزم تجارت به مصر آمده به اقتضاى وسعتى كه در كار تجارتش روى داده آن شهر بزرگ را ، كه مغبوط بسيارى از بلاد اسلاميه است ، براى خود مسكن اتخاذ نموده عزم رحيلش به اقامت مبدل شده بود .\r\nاين شخص محترم به سبب امانت و ديانت ، كه نخستين اسباب نيكنامى و ترقى تجارت است ، در اندك زمانى ثروت بسيار جمع نموده به اقتضاى صفاى نيت و خيرخواهى ملت ، توجه عمومى را نيز به سوى خود جلب مىكند .\r\nاين تاجر درستكار پاك‌اعتقاد در ظرف ساليان دراز كه در مصر مقيم بود در هيچ‌يك از عادات مستحسنهء ملى و اطوار پسنديدهء ايرانى خود تغيير نداده در وضع معاشرت با مردم و خورد و خواب و پوشاك به همان وتيره كه از نياكان خود ديده بود ، رفتار مىنمود ، و در تعصب ملى چندان سخت بود كه در ظرف چندين سال يك كلمه عربى با كسى حرف نزد بلكه نخواست ياد بگيرد ؛ گفت‌وگويش همه از ايران بود . پيوسته ترانهء وطن مىسرود . هركس را ديدى از وضع وطن و حال هموطنان پرسيدى . خودش در مصر همواره خيالش در ايران بود . شب‌هاى زمستان هر شبى را چند تن از معارف هموطنان را به مهمانى خواسته صحبت مجلس مهمانيش نيز منحصر به خواندن كتب تواريخ ايران و\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nسرگذشت پادشاهان پيشين بود . ميرزا يوسف نامى كه از ساليان دراز در خانه معلم پسرش بود از كتاب ناسخ التواريخ و داستان خسروان نامى مانند كيخسرو ، جمشيد ، بهمن ، شاپور ، نوشيروان و غيره مىخواند و او بر خود مىباليد .\r\nهمه ساله در ماه مبارك رمضان چهار تن از قراء خوش الحان عرب را تا آخر ماه به اجرت وعده گرفته همه شب پس از افطار تا هنگام سحور تلاوت قرآن مجيد كرده ، ثواب آن را به روح پاك شاه عباس بزرگ صفوى - كه چندين مآثر خيريهء بزرگ از او در هر گوشهء ايران به يادگار است و هنوز دست تصرف ايام به تخريب و انهدام آن‌ها راه نيافته - هديه مىنمود . و خود نيز در پس هر نماز فاتحه‌اى از روى اخلاص خوانده روح آن پادشاه نامى را شاد مىكرد . به خواندن تاريخ نادرى ميل غريب و مفرطى داشت . آن كتاب را چندان خوانده بود كه همه را از بر داشت .\r\nبعد از وفات اين شخص غيرتمند وطن‌پرست ، خلفى به نام ابراهيم از او باقى ماند كه عنوان اين سياحتنامه به نام اوست . بنده پس از فوت پدر با اين پسر آشنا شده بودم . بعد از چندى به سوى مصرم گذار افتاد به سبب آشنايى ديرين يكسر به خانهء ابراهيم بيگ رفته در آن‌جا منزل كردم . روزى در اثناى تماشاى كتابخانهء آن ، شش هفت جلد كتاب تاريخ نادرى [ را 
  ] به صورت‌هاى مختلف خطى و مطبوع ديده تعجب نمودم كه در يك كتابخانه اين نسخ متعدده از يك كتاب - كه در چندين شهر مانند طهران ، تبريز ، بمبئى ، و جاهاى ديگر طبع شده - چه معنى خواهد داشت ؛ تا اين‌كه سبب آن را از خودش پرسيده گفتم : « اين همه كتاب تاريخ نادرى را چرا در اين‌جا جمع كرده‌ايد ؟ »\r\nگفت : « از پدر به يادگار است . مرحوم چندان ميل به اين كتاب داشت كه همه فهميده بودند ، اين است كه هركس نسخهء خوبى از كتاب مذكور ، خطى يا مطبوع ، به دستش مىافتاد نزد پدر مرحوم آورده به قيمت خوب به ايشان مىفروخت ؛ حتى چند جلد ديگر را وقف كرده بود از اين‌جا برده‌اند . »\r\nبارى ، تعصب ايرانىگرى او به درجه‌اى بود كه قلم از نگارش تفصيل آن عاجز است .\r\nمثلا هرگاه كسى عمدا و يا ندانسته در نزد او بدى از ايران نقل مىكرد ، او را به بىدينى و بىغيرتى نام برده تا آخر عمر با او حرف نمىزد . در مصر ، چند نفر ديگر از تجار معتبر ايران هستند كه خيلى توانگرند و ثروت هركدامشان به كرور مىرسد . همه از تعدى و تجاوز و بىحسابى كارپردازان ايران به ستوه آمده ترك تابعيت كرده هركدام خود را به يكى از دولت‌هاى بزرگ مانند انگليز [ انگليس 
  ] و فرانسه و روس و غيره بسته‌اند تا اين‌كه از شرارت آنان آسوده باشند . آنان به اين شخص غيرتمند نيز بارها از روى خيرخواهى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nتكليف و نصيحت مىكردند كه اگر تو هم ترك تابعيت ايران نكنى به وراث و باقىماندگان خانوادهء خود ظلم و خيانت كرده‌اى ، زيرا كه سفرا و كارپردازان ايران كه در ممالك عثمانى و قفقاز هستند خودشان را وصى و وارث حقيقى مرده و قيم زندهء ايرانيان مىدانند . لهذا پس از مرگ به وارث تو چيزى نمىدهند ، چنان‌كه امثال آن را همه‌روزه مىبينيم و مىشنويم . اما اين شخص غيرتمند ابدا بدين سخنان گوش نداده به [ هيچ 
  ] وجهى از ايشان نمىپذيرفت . با اين‌كه چند دفعه اسباب‌چينى كرده حبس و جريمه‌اش هم نموده بودند ، باز بردبارى كرده به ترك تابعيت از فرط غيرت تن در نمىداد . حتى حاجى ميرزا نجفعلى خان كه شرارهء بدعت‌هاى سيئهء او هنوز در اسلامبول و ساير بلاد عثمانى خانمانسوز هست و نيست ايرانيان است و همه كس نامش را به نفرين ابدى ياد مىكنند ، پس از فوت اين مرد پسنديده خوى با وجود وصيت‌نامهء محكم شرعى كه نوشته بود باز يك هزار ليراى انگليسى از وراث او گرفته دست برداشت . هرگاه جاى اندك حرفى در وصيتنامه پيدا مىكرد ، پناه بر خدا ، همه را از خود مىدانست .\r\nخلاصهء كلام ، ابراهيم بيست ساله بود كه پدرش وفات كرده در دم واپسين پسرش را به زبانى كه از چنان پدر سزاوار است مخاطب داشته اين‌گونه وصيتش مىكند كه :\r\n« اى فرزند گرامى ، آن‌چه وظيفهء پدرى بود من دربارهء تو ادا كردم . به علاوهء زبان‌هاى ملى و مادرزاد از السنهء خارجه و فنون متداوله كه امثال تو را در كار ، و امروزه هنر مرد است ، به تو تعليم دادم . و همه را به اقتضاى ذكاوت فطرى به نيكويى ياد گرفتى و در پاكى اخلاق و عفت و ديانت تو نيز حمد خداى را حرفى نيست . در اين خصوصيات من از تو خشنود و راضى هستم ، خداى از تو راضى باشد . ولى اكنون كه شمع حيات من نزديك به خاموشى است چند وصيت به تو دارم درست گوش كن تا راستكار دو جهان باشى .\r\nاول : مادرت را بعد از خدا به تو مىسپارم . خود بعد از اين خواهى دانست كه من و او در تربيت تو چه زحمت‌ها كشيده‌ايم .\r\nدوم : از ميرزا يوسف عمو كه معلم و مربى تو بود متوجه باش كه بعد از پدر و مادر احترام معلم واجب و لازم است . خصوصا يوسف كه مرد امين و متدين و نيكوكار و صداقت شعار است . و از آغاز عمر خود با ما بوده او را از اهل خانهء خودمان به شمار بايد گرفت .\r\nسوم : هيچ وقت عادات حسنهء مليه را از دست مده . بعض نانجيبان بىغيرت از ايران بد مىگويند باور نكن ، همه دروغ است . اگر فى المثل همه راست هم باشد تو با آنان در بدگويى از وطن همزبان مباش .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nچهارم : راز خود را از همه كس پنهان‌دار ؛ مگر از دوست مجرب پاك‌فطرت كه آن هم در حكم كيمياست .\r\nپنجم : از مردمان چاپلوس كه سخن از روى تملق مىگويند برحذر باش . هركس رو به روى ، تو را تعريف و ستايش كند از او به فرسنگ‌ها بگريز زيرا كه به علاوهء تمنايى كه از تو دارد تو را به گريوهء غرور و خودبينى كه بدترين صفات مذمومهء انسانيه است نيز مىاندازد و تو را به درد تكبر كه از همهء دردها بدتر است مبتلا مىسازد .\r\nششم : كم برو و بگذار كه بسيار بيايند . يعنى زياده از مهمان رفتن به مهمان آوردن راغب باش . زينهار ترك نماز و فرايض مكن . در سخاوت افراط منما : نه آن‌قدر بده كه مشهور باشى ، و نه آن‌قدر مده كه معلوم شوى ، يعنى اگر مشهور باشى از هر طرف گدايان به تو روآرند ، اگر ندهى دشمن تو باشند . اين سخن در حق فقرا نيست دربارهء قرض‌خواهان متملق است . هركس هرچيز بگويد اگر باور و قبول ندارى بحث و معارضه نكرده دم ببند . و به تو در نهايت تأكيد وصيت مىكنم تا شش هفت سال تجارت مكن . الحمد لله وسعت معيشت دارى بخور تا رسيدن به سى سالگى . و در ظرف اين مدت به هر طرف دنيا كه دلت خواهد به سياحت برو . براى اين سياحت يك هزار ليرا جداگانه ، به نام تو در دفتر نوشته‌ام كه دخل به وراث ديگر ندارد . اما سياحت را منحصر به ديدن خرابى و آبادانى شهرها مكن . در هرجا چند روزى بمان و وضع معيشت و زندگانى تمامى سكنهء آن ملك را به دقت رسيدگى كن . و از ايستاتستيك تجارت ساليانهء آن مملكت آگاهى حاصل نما . تا بدانى كه از ممالك خارجه به آن‌جا چه متاع و محصولات مىرسد و ساليانه از آن‌ها چه‌قدر به فروش مىرود . و همچنين امتعه و محصولات آن ملك ساليانه چه‌قدر به خارج مىرود . به هر شهرى كه رسيدى يك دو نفر مردمان درستكار و معتبر پيدا كرده با ايشان دوست باش ، تا همه وقت با تو طرف مكاتبه و مراسله بشوند . در اين سياحت خود اگر زنده باشد يوسف عمو را همراه ببر كه در شدايد از تو پرستارى كند .\r\nو در اين شهر دوستان مرا مىشناسى ، بيش از من در حق ايشان احترام كن . از كسانى كه با من دوست نبودند دورى گزين ، زيرا كه من در انتخاب دوست براى خود بس زحمت‌ها كشيده‌ام . شناسايى مردمان و تجربهء ايشان متوقف خيلى زحمت و در واقع هنر است . و در سياحت به هر بلد كه رسيدى تاريخ ورود و خروج خود را با تمامى مشهودات يوميه در دفتر بغلى خود بنويس ، يك وقتى مىرسد كه به كار آيد .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nباقى وصاياى شرعيه را در وصيتنامهء خود يكان يكان نوشته‌ام . اكنون تو را به خدا سپردم . »\r\nبعد از وفات پدر ، ابراهيم بيگ به اقتضاى فطرت پاك در حسن اخلاق و راستگويى و پاكدامنى انگشت‌نماى دوست و دشمن شد . تمامى كارهايش سنجيده و رفتارش از هر چهت پسنديده بود . و همچنان در تعصب ملى از پدر پيش افتاد . چنان‌كه بعضى از هموطنان ظريف هرگاه مىخواستند او را « كوك » نمايند در نزد وى از عدم انتظام ايران و از پابرهنگى سرباز و از فروختن دولت ولايات را در مقابل مبلغى رشوت به حكام - كه خلق را بىسبب ، حاكم و بيگلربيگى و كدخدا و داروغه و فراش‌باشى ، هر كدام به انواع اسباب‌چينى ، گرفتن و حبس و جريمه كردن - و در بودن يك شهر پانزده جا محبس با زنجير و كنده ، همچنين در يك شهر از بودن ده دوازده جا مقام « بست » مانند خانه‌هاى علما يا سرطويله حاكم يا فلان سرتيپ ، و از كثافت شهرها و بىرونقى مساجد و يازده ماه بسته ماندن آن‌ها ، و در فصل پاييز پر كردن مردمان بىتربيت مساجد را با خربزه و هندوانه ، و از وضع بسيار ناگوار حمام‌ها و آب گنديدهء آن‌ها ، و از داخل شدن هزار جور مردمان گرفتار ناخوشىهاى سارى به يك حوض مردار و متعفن كه رنگ آبش از كثافت تغيير يافته و منشأ چندين امراض مسريه است ، و از رقابت و خصومت علما با همديگر و نگاه داشتن هر يك از ايشان ده بيست نفر اجامر و اوباش را به نام سيد در نزد خودشان كه هر وقت دلشان خواست رعيت را به تاخت و تاراج خانهء حكام تشويق كنند . و خودشان پس از آشفته كردن بازار بكنند آن‌چه را در تصور داشتند و گاه از چيرگى حكام به ايشان و چاپيدن رعيت را محض اظهار خصومت به آنان ، جلاى وطن رعيت بيچاره از اين‌گونه تعديات لاينقطع و امثال اين‌ها ، راست يا دروغ ، صحبت به ميان مىآورند كه روى همهء اين سخنان ناگوار به طرف ابراهيم بيگ بود . بيچاره از شنيدن اين سخنان برآشفته ، بعضى از ايشان را به بىدينى و برخى را به بىغيرتى برشمرده ، بسا وقت كار از دشنام به مشت‌زنى و چوب‌كشى نيز كشيده ، گاهى به كندن ريش و دريدن گريبان هم مىرسيد . چون ياران حال او را مىدانستند ، از زد و كوب و دشنام‌هاى غليظ آن متأثر نمىشدند .\r\nگاهى بالعكس مىخواستند كه او را از صحبت‌هاى خودشان خشنود كنند ، در قهوه‌خانه به انتظار او مىنشستند . همين‌كه از دورش مىديدند صحبت از تعريف و تمچيد ايران باز مىكردند . بيچاره ابراهيم همين‌كه وضع صحبت را به كام دل خود مىديد در نهايت انبساط خاطر مىنشست و سراپاگوش مىشد . اول اثر اظهار مسرت\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخاطرش آن بود كه قوطى سيغار [ سيگار 
  ] را از جيبش درآورده روى ميز مىگذاشت ، به همهء قهوه [ خانه 
  ] نشينان تعارف مىكرد كه : « بسم الله سيغار بكشيد ! » صحبت‌كنندگان نيز گاه از حكم پادشاه سخن به ميان آورده مىگفتند : اعليحضرت همايونى به طور مؤكد حكم فرموده‌اند كه در هر شهر چند باب مكاتب رشديه برپا كنند . و به حكام ولايات غدغن سخت شده است كه با رعيت به عدل و داد رفتار كنند . در اين باب به هر يك كتابچه‌اى به عنوان « دستور العمل حكام » از جانب وزراى دار الشورا تنظيم شده ارادهء سنيهء همايونى به اجراى آن شرف صدور يافته است . ديگرى مىگفت كه : ظل السلطان از خود يك صد هزار سواره و پياده با هرگونه اسلحهء جديده و مهمات مقتضيه آماده دارد ؛ از اين قبيل صحبت‌ها . بيچاره ابراهيم از شنيدن اين سخنان دلش انبساط يافته چنان مست شادى مىشد كه دست از پاى نمىشناخت . هى به قهوه‌چى داد مىزد كه « به آقايان چاى و غليان بيار ! » . از يك طرف هم خود سيغار به اطرافيان تعارف مىكرد . صحبت از هر طرف گرم بود . ديگرى مىگفت كه : من به خوبى مىدانم به يك اشاره و حكم پادشاه در ظرف دو هفته تنها از ايلات شاهيسون [ شاهسون 
  ] و طالش پنجاه هزار سوار آمادهء كارزار توانند شد كه همهء مخارجشان نيز از خودشان باشد . ديگرى مىگفت : سواران بختيارى چه نسبت به آنان دارند ؟ در ظرف دو هفته از ايشان يك صد هزار نفر مسلح حاضر حركت و جنگ مىشوند . يكى سخن او را ناتمام گذاشته از رشادت افواج مراغه و افشار حكايت مىنمود . در ختام اين مجلس ، ابراهيم با كمال ممنونيت پول قهوه و غليان همهء حاضران را مىداد بلكه بعض اوقات ناهار و گردش با كالسكه هم در حساب بود .\r\nحاجى كريم نامى از اهل اصفهان - كه در مصر بود - حكايتى از اين قبيل نقل مىكرد كه عجب‌تر از همهء اين‌هاست . مىگويد : وقتى در مصر خيلى فلك‌زده و با طالع خود دست به گريبان بودم ، از همه آشنايان چيزى به عنوان قرض گرفته ديگر به هيچ‌كس گمان نداشتم كه به يك شاهى از من دستگيرى كند . لهذا دستم از هرجا كوتاه گشته براى شام شب معطل بودم و بدتر از همه شش ماه كرايهء منزل را نداده بودم . عرب صاحب منزل پس از چندين مدت امروز و فردا به ستوه آمد ، به محكمه عارض شده حكم گرفته بود كه دوازده ليراى وجه كرايه از من تحصيل و منزل را هم خالى كرده متصرف شود . به هزار عجز و التماس ده روزه مهلت گرفته در فكر بودم كه خدايا چه كنم . گويى به دلم الهام شد كه چارهء اين كار از ابراهيم بيگ مىشود . پس بناى تدبير حل اين مشكل را گذاشته سواد كاغذى را ترتيب دادم كه گويا يكى از بستگان من از طهران نوشته . بعد از آن نزد حاجى ميرزا رفيع تاجر اصفهانى رفته از ايشان لفافهء كهنه‌اى كه تمر پوست [ تمبر\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nپست 
  ] ايران داشت گرفته همان مكتوب را توى آن لفافه گذاشته در سر راه ابراهيم بيگ - كه مىدانستم همه روزه در ساعت معين از آن‌جا عبور مىكند - به انتظار نشستم ، تا اين‌كه از دور نمايان شد . من هم در آن اثنا كاغذ را از بغل درآورده گويا از آمدن او خبر ندارم . رفته رفته بنا كردم به خواندن مكتوب . چون نزديك شد به ناگاه سربلند نموده سلام دادم .\r\nبه آواز بلند گفت : « عليكم السلام حاجى كريم آقا از كجا تشريف مىآوريد ؟ »\r\nگفتم : « از پوستخانه [ پستخانه 
  ] . كاغذى از طهران داشتم . »\r\nگفت : « از طهران ؟ »\r\nگفتم : « بلى ! »\r\nگفت : « خيلى خوب ، چه خبر تازه هست ؟ »\r\nگفتم : « هنوز تمام نخوانده‌ام ولى نام پادشاه و غيره ديده مىشود . »\r\nدر نهايت تلاش گفت : « برويم اين قهوه‌خانه يك استكان چاى بخوريم ؛ شما هم مكتوب را بخوانيد ببينم چه خبر شنيدنى هست . »\r\nدر جواب گفتم : « هرچند كه كار زياد دارم چون مىدانم كه به شنيدن اخبار طهران ميل داريد ، چه مضايقه ؟ برويم داخل قهوه‌خانه شويم . »\r\nفورا سپارش [ سفارش 
  ] قهوه و غليان داده نشستيم . گفت : « خوب بخوان ببينم چه خبر است ! »\r\nمن هم بنا كردم از ابتداى كاغذ به خواندن .\r\n\r\nمضمون مكتوب\r\nبرادر مكرم ! رقيمهء شما زيارت شد . از سلامتى آن برادر گرامى بسيار خوشوقت شدم . بيست و پنج ليرا به حوالهء حاجى عبد الرزاق آقا ، تاجر اسكويى ، برات فرستاده بوديد ، مبلغ مذكور را گرفته - به موجب فرمايش شما - فرستادم به اصفهان به نام مشهدى محمد رضا كه ايشان ده ليرا به خانهء شما داده ، پانزده ليرا هم به وجه قرض آقا حسن بدهند . البته خودشان نيز به شما خواهند نوشت .\r\nديگر مطلب قابل عرض نيست مگر اين‌كه چند روز پيش مسئلهء مهمى پيش آمد .\r\nچيزى نمانده بود كه دولت عليهء ايران به دولت انگليس اعلان جنگ كند . بلكه هم كرد . ولى چند روز است كه گفت‌وگوى خصومت از ميان برخاسته [ در چاپ سنگى همه برخواسته 
  ] تا يك درجه آرامى حاصل گرديد . از قرارى كه معلوم شد\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nسبب اين بوده است كه گويا وزير مختار انگليس در يك مسئلهء سياسى - كه بر ما پوشيده است - به جناب صدر اعظم به طور بىاحترامى جواب داده بود . ايشان هم مطلب را به عرض همايونى رسانيده از طرف قرين الشرف ملوكانه همان ساعت حكم مؤكد به عهدهء جناب وزير امور خارجه شرف صدور يافت كه به لندن به واسطهء تلگراف خبر بدهد كه بايد در ظرف يك هفته سفير خودشان را عزل و احضار لندن كرده ، تنبيه نمايند . و گرنه لشكر ايران تا دو هفتهء ديگر به سوى هرات در حركت آمده تسخير تمامى هندوستان را پيشنهاد همت خواهد ساخت .\r\nهمان روز به حضرت و الا ظل السلطان حكم تلگرافى داده شد كه اردوى چهارم تا دو هفتهء ديگر با مهمات مقتضيه آمادهء حركت به سوى بندر ابى شهر [ بوشهر 
  ] باشد .\r\nبه علاوهء اين‌ها ، در بيست و چهارم ربيع الاول ، رسم عرض لشكرى در شهر پايتخت ترتيب يافت ، كه ديدنى بود . اردوى همايون خاصه و ساير لشكريان حاضر ركاب ، كه سواره و پياده و توپچى قريب پنجاه هزار نفر بودند ، در ميدان مشق چنان به چستى و چالاكى به اجراى « مانور » پرداختند كه موجب مزيد حيرت و تعجب خودى و بيگانه گرديد . قبلهء عالم خود به نفس نفيس همايونى فرمان مىدادند . خلاصه معركه بود . نايب السلطنه وزير جنگ مثل يك نفر سرهنگ اين طرف و آن طرف مىدويد . از كثرت گرد و غبار كه به رويش نشسته بود كسش نمىشناخت . از دود توپ‌هاى گردون شكوه روى هوا تيرگى گرفته ، پرتو خورشيد به زمين نمىتابيد . بارى ، آن روز جواب تلگراف از لندن رسيد ولى نمىدانم چه بود ! اين‌قدر هست كه وزير مختار آلمان واسطه و ميانجى شد . از خود اعلاحضرت ايمپراتور آلمان نيز تلگرافنامهء مخصوص به قبلهء عالم رسيد كه :\r\nاز اعلاحضرت همايونى ، به اقتضاى مودت كامله كه در ميان است ، خواهشمندم كه عنايت شاهانه را در باب نگاهدارى صلح و صلاح عمومى منظور و مبذول فرمايند . زيرا كه به ضمير پاك همايونى پوشيده نيست كه امروز هرگاه در يك طرف دنيا صداى توپى بلند شود جنگ عمومى عالم را فراخواهد گرفت . چه پوليتيك دولت‌ها به هم بسته است . در آن صورت ، هرج و مرج در كار روزگار پديد آمده بنيان تجارت مملكت‌ها كه سبب تعيش بندگان خداست زير و زبر خواهد شد . من به حكم دوستى با آن پادشاه دل‌آگاه نمىخواهم كه سبب ظهور اين جنگ دولت عليهء ايران شود . متوقع‌ام از كردهء آن سفير بىتدبير درگذرند . لهذا\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nچنين معلوم مىشود كه جنگ نخواهد شد . اما قرار بر اين است كه وزير مختار انگليس در ضمن عرض معذرت به خانهء جناب صدر اعظم رفته به طور علنى به ترضيه خاطر ايشان پردازد ، به گفتهء خود ندامت آرد . مىگويند مقرر شده است كه وزير مختار مذكور يك ماه ديگر معزولا از طهران بيرون خواهد شد . دولت ايران هيچ وقت سفارت او را قبول نخواهد كرد . ديگرى به جايش خواهد آمد .\r\nحالا بايد نشاهء ابراهيم بيگ را تماشا نمود . از فرط شادى گلوگير شده هى به خود مىگويد : « قربان شاه بروم . البته بايد چنين شود . صدر اعظم هم مرد بزرگ و باغيرتى است . خداوند هردو را از بلا نگاه دارد ! » - بيچاره چنان مست شادى اين خبر است كه تعريفش ممكن نيست .\r\nحاجى كريم اصفهانى پس از خواندن تمامى كاغذ برخاسته مىگويد : « ديگر ببخشيد من كار دارم بايد بروم مرخص فرماييد » .\r\nابراهيم بيگ در نهايت صفاى قلب : « حاجى كريم آقا كجا مىرويد ؟ وقت ناهار است برويم چيزى بخوريم . گرسنه‌ايم . »\r\nحاجى كريم : « خير ، سايهء شما كم نباشد ، بايد بروم بسيار كار دارم . ان شاء الله وقت ديگر . خداحافظ ! »\r\n- « خداحافظ شما ! »\r\nحاجى كريم مىرود . ابراهيم نيز پول قهوه و غليان را داده از قهوه‌خانه بيرون مىآيد ولى از فرط شادى نمىداند كجا برود چه بكند . بىاختيار كالسكه مىخواهد . كالسكه‌چى رسيده سوار شده بدون تعيين نقطهء مقصودى مىگويد : « برو ! » .\r\nابراهيم در خود نيست . كالسكه‌چى آن‌قدر مىرود كه از شهر خارج مىشود . آن وقت مىگويد : « بيگ افندى كجا تشريف خواهيد برد ؟ »\r\nجواب : « گردش ! گردش ! »\r\nبعد از گردش بسيار ، نزديك به غروب ناهار نخورده ، ناشتا نشكسته ، با همان مسرت بيرونى به خانه مىرسد و يكسر به كتابخانه رفته تاريخ نادرى را برآورده شروع مىكند به خواندن تفصيل سفر نادر به هندوستان . از اين مطالعه هم نشأهء تازه به روى آن مسرت مىافزايد .\r\nدر اين اثنا ، مادرش رسيده مىگويد : « فرزند امروز ناهار را كجا خوردى ما را منتظر گذاشتى ؟ »\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n- « مادرجان هيچ‌جا چيزى نخوردم . ولى دلم چندان سير است كه اگر ده روز ديگر چيزى نخورم باز ميل نخواهم داشت . »\r\nخلاصه ، ابراهيم بيگ آن شب را چنان انبساط خاطر داشت كه درجهء آن را خود مىداند . فردا را قدرى زودتر از معتادى همه‌روزه از خانه بيرون مىآيد به خيال اين‌كه بلكه به يكى دو تن از رفقاى خود راست آمده از تفصيل مكتوب ديروزى حاجى كريم با آنان صحبت كند . امروز نيز از چاشنى « وصف العيش نصف العيش » لذت ببرد ، از قضا هيچ‌كس را نديده باز پى حاجى كريم را مىگيرد ؛ از اين قهوه‌خانه بدان قهوه‌خانه ، هرچه مىگردد او را نيز پيدا نمىكند .\r\nاز اين طرف ، حاجى كريم اصفهانى هم مىدانست كه نقشش درگرفته ابراهيم پى او خواهد دويد . آن روز را محض اين‌كه زودتر به مقصود دست يابد از منزل خود بيرون نمىآيد . بيچاره ابراهيم بيگ آن روز با همهء انبساط خاطر كه دلش از آن سخنان و خبرهاى خوش لبريز بود كسى را پيدا نمىكند كه شريك شادى خود نمايد . ناچار طرف غروب به خانه برگشته پس از نماز و شام خوردن باز خود را قدرى با مطالعه مشغول داشته فرداى آن باز به عادت مقرره از خانه بيرون شده يكسر مىرود به قهوه‌خانهء بزرگى كه در ميدان محمد على پاشا واقع است . قريب به ظهر ، حاجى كريم - كه در كمين بود - از دور نمايان مىشود و مىبيند كه ابراهيم بيگ تنها نشسته است . گويا او را نديده مىخواهد از آن‌جا بگذرد . ولى ابراهيم او را ديده در نهايت تعجيل داد مىزند كه :\r\n« حاجى ، حاجى ! »\r\nحاجى كريم هم كه در پى فرصت بود برگشته ابراهيم را ديده سلام مىدهد .\r\nپس از اداى جواب مىگويد : « حاجىجان كجا ، كجا ؟ »\r\nحاجى مىگويد : « در اين طرف قدرى كار دارم . »\r\nابراهيم بيگ : « بسم الله ! قدرى بنشين يك چاى بخوريم ! »\r\n- « نه خير ، بايد بروم . »\r\n« بابا چه تعجيل دارى بنشين ، بنشين ! »\r\nحاجى : « خير ، نمىتوانم . »\r\nابراهيم بيگ : « حاجىجان ! من مىدانم تو مكازه [ مغازه 
  ] ندارى ، مأموريت و خدمتى ندارى ، اين‌همه ناز چرا ؟ »\r\nحاجى كريم مىگويد : « راست مىفرماييد . هيچ كار فوتى ندارم ولى عذرى دارم كه بالاتر از همهء اين‌هاست . »\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nابراهيم بيگ دامن حاجى گرفته مىگويد : « بنشين ببينم چه عذر دارى ؟ »\r\nحاجى مىگويد : « حقيقت‌اش اين است كه به يك نفر عرب نانجيب مصرى قرض دارم . من هم در مقابل از يكى طلبكارم ، وعده كرده است كه اول ماه آينده بدهد . ولى بايد من امروز به عرب پول بدهم و ندارم . اين‌جا هم بيرون قهوه‌خانه است ، چون پول حاضر نيست مىترسم پدرسوخته در ميان كوچه مرا ديده بناى طلبكارى و سخت‌گيرى گذارد . هم شما خجالت بكشيد و هم من رسوا شوم . اگر درون قهوه‌خانه بوديد احتمال مىرفت كه در ميان جمعيت و ازدحام مشتريان ما را نبيند . اما در اين‌جا آن احتمال نيست .\r\nهرگاه گذارش بدين طرف بيفتد از دور مرا خواهد ديد ، آن وقت خر بيار معركه بار كن . »\r\nابراهيم بيگ مىگويد : « مگر قرضت چند است ؟ »\r\n- « چيزى نيست . پانزده ليرا . »\r\nابراهيم : « نقلى نيست . خداى كريم كريم است . بنشين ! »\r\nحاجى مىنشيند . ابراهيم بيگ قهوه‌چى را صدا مىكند قلمدان مىخواهد از جيبش يك دفتر « چك » يعنى حواله‌نامه بيرون آورده چيزى نوشته به حاجى مىدهد كه « اين حواله‌نامهء پانزده لير است . هر وقت مىخواهى برو از بانك بگير ! اكنون قهوه را آسوده بخور ! اما هر وقت طلب خود را گرفتى پول مرا بيار بده ! »\r\nحاجى : « لطف شما زياد ! راستى مرا از چنگ اين عرب بىمروت آزاد كرديد . حالا بنده نيز يك سند عند المطالبه نوشته به شما بدهم ان شاء الله بيست روز نمىكشد از طلب خود گرفته به شما مىرسانم . اگر يك جا ممكن نشد در سه قسط پنج ليرا مىپردازم . »\r\nابراهيم : « سند فلان لازم نيست . حرف شما حجت است . »\r\nقدرى صحبت مىكنند . ابراهيم بيگ مىپرسد : « كاغذ پريروزى در پيشت است ؟ »\r\nحاجى : « بلى . »\r\n« بده آن را من خود قدرى بخوانم ، چه كاغذ خوش مضمونى بود . پدرسوخته‌هاى بىغيرت هى دروغ است كه مىبافند و حيا نكرده مىگويند سفرا و قونسول‌ها حتى افراد تبعهء خارجه در ايران هرچه مىخواهند مىكنند . دستى بالاى دست آنان نيست .\r\nپدرسوخته‌ها بياييد با چشم كور خودتان اين كاغذ را كه مسلمانى از طهران به يك مسلمان ديگر نوشته بخوانيد ! »\r\nحاجى در اين اثنا كاغذ را از بغل درآورده مىدهد . ابراهيم بيگ مىگويد : « حاجى عمو مطلب ديگر كه نيست ؟ »\r\n- « نه خير ، اگر باشد هم ، از شما چرا بايد پنهان كرد ؟ »\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nابراهيم بنا مىكند به خواندن كاغذ . هى مىخواند هى مىگويد : « جان . قربانت شوم .\r\nجان . خدا تيغت را برّا كند ! » با شوق و مسرت تمام چند بار مكتوب را مىخواند باز سير نمىشود . مىگويد : « حاجى كريم آقا ! اين كاغذ چند روز نزد من بماند ؟ »\r\nحاجى از ترس اين‌كه مبادا رنگ شيوه معلوم گردد مىگويد : « هرگاه نام زن و بچه در كاغذ نبود مضايقه نمىكردم ، اما خود مىدانيد كه با اين حال شايسته نيست . »\r\nمكتوب را گرفته به تعجيل خداحافظ گفته مىرود . كرايهء منزل را داده آسوده مىشود .\r\nدرجهء تعصب ملى ابراهيم بيگ را از اين حكايت مىتوان دريافت . اين جوان غيرتمند از روزى كه خود را شناخت به لحاظ لشكركشى اسكندر به ايران و خراب كردن بسيارى از آبادىهاى آن كشور و آتش زدنش به شهر استخر ، پايتخت قديم ايران ، و كشته شدن دارا از مكايد آن ، نام اسكندريه را به زبان نياوردى اگر احيانا از بردن نام آن شهر ناچار ماندى « بندر بر مصر » گفتى . اين‌ها اندكى از تعصب و حميت بسيار و مختصرى از شرح حال ابراهيم بيگ است . ولى دور نيست كه بعض كوته‌نظران اين حالات او را به حميت جاهليت و تعصب بىجا حمل كنند . نه چنين است . اين هموطن عزيز ما هرچند كه جوان است اما جوان مجرب ، به صحبت پيران رسيده ، كامل خردمند ، هوشيار ، باخبر از وضع روزگار و از تربيت‌شدگان عصر خود به شمار مىرود . اين‌قدر هست كه هنگام شنيدن نام ايران بىاختيار بود . عشق وطن سراپاى وجود اين جوان را مسخر داشته قدرت آن را نداشت كه از كسى نام معشوق خود را به زشتى بشنود كه اين هم يكى از اخلاق حسنهء آن محسوب مىشد .\r\nبارى ، اين بنده از اسلامبول به خارج رفته بودم بعد از دو ماه برگشته وقتى كه به خانه رسيدم بنده‌زاده گفت كه : « بابا از مصر به ما دو نفر مهمان آمد . سه روز مانده به ايران رفتند . »\r\nپرسيدم : « نامشان چه بود ؟ »\r\nگفت : « كاغذى به شما نوشته‌اند ، در روى ميز كتابخانه است ، بخوانيد ! »\r\nكاغذ را از آن‌جا گرفته خواندم مضمونش اين بود :\r\nفدايت شوم . به عزم زيارت مشهد مقدس ، از مصر با يوسف عمو وارد اسلامبول شده در خانهء شما كه حقيقت خانهء اميد بنده است منزل كرديم . متأسفم از اين‌كه به شرف ملاقات شما نايل نگشته ولى سه روز زحمت‌افزا بوديم ، روز چهارم از راه باطوم عازم خراسان شديم . اگر سلامت رسيديم نايب الزياره خواهيم شد و اگر مردم حقوق دوستى را حلال فرماييد . در ميان كتاب‌هاى شما يك جلد كتاب\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاحمد ديده برداشتم كه در راه خود را به مطالعه آن مشغول دارم . اگرچه نويسندهء كتاب مرد عالم و كاملى به نظر مىآيد و خيلى مطالب عمده و بزرگ به خرج داده ، اما در خصوص وضع ايران به ايما و اشاره بعض چيزها نوشته است و مطلق چنان معلوم مىشود كه يا از ايران خبر ندارد ، يا سهو كرده ، يا اين‌كه از ماها نيست .\r\nبارى ، التماس دعا دارم . يوسف عمو هم عرض سلام دارد .\r\nامضا : ابراهيم\r\nمعلوم شد كه نويسنده ابراهيم بيگ دوست من است . بسيار افسوس خوردم كه كاش در ايام ورود ايشان در اسلامبول بوده خيال سياحت تمام ايران را از سرش به در مىكردم و نصيحت مىنمودم كه اقلا به زيارت مشهد مقدس اكتفا بكند . از راه باطوم و عشق‌آباد رفته پس از زيارت باز از همان راه‌ها برگردد . زيرا كه مىدانم هرگاه به داخلهء ايران سفر كند وضع ناگوار وطن را ديده خسته و ناخوش خواهد شد . و گذشته از آن ، ترسيدم كه ناچار از ديدن آن اوضاع ناهموار در حق بزرگان بدگويى و زبان‌درازى كرده به بلاى بدى گرفتار گردد ؛ چه حالت او را به خوبى مىدانستم . چنان‌كه خودش نقل مىكرد كه :\r\nروزى در مصر در باغ بلديهء آن‌جا سه چهار نفر ايرانى را ديدم كه گردش مىكنند . در ميانشان مرد شصت ساله‌اى را ديدم كه با ريش الوان و لباس كهنهء پاره‌پاره و كفش‌هاى كهنه و جوراب‌هاى محرمات سرخ و سفيد و پاشنهء شكافتهء بسيار كثيف ، كه خارج از كفش و جوراب بود ، با كمال مناعت راه مىرفت و در هرچند قدمى كفش به اندازهء سه گام از خود پيش مىجهيد . و كلاه ماهوت بسيار كهنه‌اى كه رنگش از سياهى به سبزى مبدل شده بود در سر داشت . ديدم كه علامت شير و خورشيدى هم به پيشانى زده و سوم درجهء نشان شير و خورشيد را نيز با سه چهار مدال نقره از يقهء سردارى صدچاك خود آويخته است . معلوم شد كه اينان از حجاج ايران‌اند كه براى سياحت به مصر آمده‌اند . پيش‌رفته سلام دادم و گفتم : « زيارت شما قبول ! به نظرم مىآيد از زيارت خانهء خدا برگشته‌ايد . »\r\nگفت : « بلى ، خدا به شما هم قسمت كند . » بعد پرسيد : « شما فارسى را كجا ياد گرفته‌ايد ؟ »\r\nگفتم : « من خود ايرانى هستم . »\r\nپرسيد : « از كجا ؟ »\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگفتم : « از آذربايجان . »\r\nپرسيدم : « شما كجايى هستيد ؟ »\r\nگفت : « از اهل خمسه . »\r\nاز نامش پرسيدم گفت : « حاجى ياور . »\r\nگفتم : « شما تازه حاجى شده‌ايد . « ياور » ى كه منصب است . پس اصل نام شما چيست ؟ »\r\nگفت : « رستم ياور » .\r\nگفتم : « بسيار خوب . اسم بزرگى داريد . بنده از شما يك توقع دارم . »\r\nگفت : « [ چه 
  ] چيز است ؟ »\r\nگفتم : « اين‌جا مصر است ، از هر ملتى در او جمع‌اند و در هر قدمى چندين سرباز و سرهنگ و ياور ديده مىشود . ملاحظه نماييد چگونه لباس‌هاى پاك و خوب به قاعده در بردارند . شما هم بايستى محض احترام اين علامت كلاه و نشان شير و خورشيد و نگاهدارى شئون بلند دولت و ملت ، لباس فراخور منصب نظامى خودتان بپوشيد كه سبب افتخار ما باشد ، نه بدين پايه پريشانى كه مايهء هزارگونه خجلت و شرمسارى گردد . »\r\nگفت : « ما زواريم . لباس ما در ولايت است . »\r\nگفتم : « حالا كه لباس را آن‌جا گذاشتى ، بايستى اين علامت كلاه و نشان و مدال‌ها را نيز در آن‌جا بگذارى و نياورى . اكنون كه آوردى در كن ، باز در ولايت استعمال كن ! »\r\nگفت : « مردكهء فضول به تو چه ، مگر حاكم ولايت هستى ؟ »\r\nگفتم : « نه تعصب ملى مرا وادار مىكند كه شما را از عيب اين كردار زشت بياگاهانم . »\r\nيك دفعه ديدم حالت حاجى ياور تغيير يافت . گفت : « پدرسوخته ، تو غلط مىكنى اگر در ايران بودى حكم مىكردم چوب . . . مىتپاندند . »\r\nاز شنيدن اين نامربوطات سرم چرخ زد ، بىتحاشا دو سه سيلى سخت پىدرپى به رويش زده به گريبانش آويختم . كلاه از سرش پريد . در اين اثنا ، چند تن از اطراف رسيده نگذاشتند .\r\nيكى از همراهانش نيز پيش دويده گفت : « همشهرى مىدانى با كه دعوا مىكنى ؟ اين حاجى ياور است . در ولايت هفت پارچه ده شش دانگ دارد . باغات و آسياب‌ها نيز به جاى خود ، صاحب فوج است » ، فلان و فلان .\r\nخلاصه از شدت غيظ تب و لرز گرفته به شيطان لعنت‌كنان به خانه رفتم .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nحالا تصور بايد كرد كه به سر اين‌جور آدم در ايران ، از سر زبان ، چه بلاها خواهد آمد . به هر حال به همين ملاحظات ، من سياحت او را به سوى ايران صواب نديده از خودش خيلى نگران بودم . هشت ماه از اين مقدمه گذشته بود كه روزى نوكر خانه خبر آورد : « آن دو مهمان كه به ايران رفته بودند بازآمدند . »\r\nبه در خانه دويدم ، پس از مصافحه و معانقه و خوش‌آمدى ، داخل اتاق شده گفتم :\r\n« برادر ! از شما خيلى نگران بودم . اگر جاى اقامت شما را مىدانستم ، مطلق به واسطهء تلگراف احوال‌پرسى مىكردم . شكر خداى را كه سلامت بازآمديد . ان شاء الله در « واپور » [ كشتى بخار 
  ] و راه‌ها زحمت نرسيد . »\r\nگفت : « نخير ، در حوالى « طربزون » [ طرابوزان 
  ] قدرى كولاك و تلاطم شد ، ولى زود گذشت . »\r\n- « با كدامين واپور آمديد ؟ »\r\n- « واپور روس . »\r\n- « خوب ، احوالت چه‌طور است ؟ »\r\n- « از بركت دعاى شما خوب است . »\r\n- « حالا بگو ببينم اين سفر طولانى را با اسب و استر چگونه طى كرديد ؟ »\r\n- « به هر نحو كه بود گذشت . »\r\n- « پس چرا پيش از مسافرت خود به من خبر ندادى ؟ »\r\nگفت : « در حقيقت ، خيال همچنان سفرى نداشتم ، مگر دو سه روز پيش از حركت هواى اين مسافرت به سرم افتاد . سبب آن‌هم آقا احمد شيرازى شد . شما هم بايد آقا احمد را بشناسيد . هنگام تشريف آوردن شما به مصر گاهى به خانهء ما مىآمد . »\r\nگفتم : « بلى ، بلى . ياد دارم . »\r\nگفت : « آن آدم در مقابل خدمات صادقانهء چهل سالهء پدر خود يك صد و بيست تومان ساليانه از طهران مواجب دارد . ولى ده سال است نرسيده بود . بيچاره براى تحصيل آن به طهران رفته ، در آن‌جا معلومش شده بود كه مواجب او سال به سال از تهران آمده ، همين سفارت اسلامبول - كه خود را وصى مرده و قيم زندهء ايرانيان مىداند - مواجب آن را نيز ، مانند متروكات ساير ايرانيان بدبخت كه همه‌روزه در اسلامبول و حوالى آن به چنگ مىآورند ، بدون هيچ واهمه‌اى از پرسش و مؤاخذه ، پاك خورده‌اند .\r\nغرض ، آن بيچاره ، پس از طى آن همه راه دور و بردن رنج بسيار ، برگشته به مصر وارد شد . حالت بنده را كه خوب مىدانيد ، به محض شنيدن خبر ورود اين مرد ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبه ديدنش رفته ، از طهران و اوضاع ايران پرسش نمودم كه : « چه خبر خير است ؟ » گفت : « هيچ ! » گفتم : « از وضع سلطنت و حالت وزراى مملكت مىپرسم . » گفت : « هيچ ! » گفتم « از انتظام لشكر و ادارهء كشور پرسيدم . » گفت : « عرض كردم كه هيچ چيز نيست ! » گفتم : « عجب حالتى دارى مگر در اين مملكت وزير جنگ ، وزارت داخليه ، خارجيه ، معارف ، ماليه ، فوايد ، وزارت‌هاى زراعت ، تجارت نيست ؟ » گفت : « نام همهء اين‌ها هست . و منشى و نويسنده نيز هست ، حتى در صورتى كه تنها دو كشتى جنگى پوسيده در روى آب دارند ، براى همان دو كشتى وزير بحريه و وزارتخانه هم دارند ! از اين يكى پى توانى برد كه وضع ساير وزارتخانه‌ها بايد چه‌طور باشد . » راستى از سخنان ياوه و پريشان اين مرد اوقاتم تلخ شد . به خانه برگشتم . شب همه در انديشه بودم كه چه بايد كرد ؟ اين‌ها را كه دربارهء وطن مىگويند ، نبايد اصل داشته باشد . در صورتى كه پدر مرحوم رخصت سياحت هم داده ، راستى از انصاف دور است كه دو سه بار صفحات فرنگستان را ديده يك بار از وطن ديدن نكنى . بهتر كه به عزم زيارت مشهد مقدس سفرى كنم . در آن ضمن ساير قطعات وطن خصوصا پايتخت را نيز سياحت كنم .\r\nاگر براى اقامت جاى مناسبى يافتم به مصر برگشته املاك خود را فروخته ، با اهل و عيال بدان‌جا بروم . و باقى عمر را در خاك پاك وطن ، رشتهء تجارت و يا زراعتى به دست گرفته به پايان آرم . پس همان روز به يوسف عمو گفتم : « تدارك اسباب سفر كن كه پس‌فردا به عزم زيارت مشهد مقدس و سياحت ايران حركت خواهيم كرد . » اين بود كه هشت ماه قبل ، بدين‌جا آمده و رفتيم . اينك برگشته در صدد معاودت به مصريم . »\r\nگفتم : « خوب ، چه ديديد ؟ وضع مملكت و حكومت چه‌طور بود ؟ »\r\nآهى كشيد و گفت : « نه شما بپرسيد ، نه من بگويم . اى كاش هرگز بدان سوى نرفته اين همه ناملايمات را نديده و به همان ذوق ياد وطن باقى مانده بودمى . »\r\nگفتم : « من خود مىدانستم كه تو از اين سفر دلخوش برنخواهى گشت . حالا از آن‌چه ديديد به من هم بگوييد ضررى ندارد . »\r\nگفت : « هرچه ديده‌ام و بر من گذشته همه را نوشته‌ام ، فردا سياحتنامهء خود را به خدمت مىدهم . خود بخوانيد كه من زبان تقرير آن را ندارم . هرچند كه دلم نمىخواست آن همه ناملايمات را بنويسم ولى چون پدر مرحوم وصيت كرده بود « به هر مملكت كه رسيدى مشهودات خود را تماما بنويس كه روزى به كار آيد . » نخواستم كه بر خلاف وصيت پدر رفتار كنم . »\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبارى ، پاسى از شب رفته بود شام خورده بعد از آن گفتم : « برادر شما از راه رسيده‌ايد قدرى زودتر استراحت كنيد تا از رنج راه بياساييد . »\r\n« خداوند شما را راحتى بدهد ! » گفته رفتيم و خوابيديم .\r\nصبح برخاسته نماز خوانده چاى خورديم . ابراهيم بيگ گفت : « يوسف عمو ! برخيز پيراهن و زيرجامه‌اى حاضر كن تا رخت عوض كرده به حمام برويم . مىدانيد كه من هفت ماه است حمام نديده‌ام . »\r\nيوسف عمو جامه‌دان را باز كرد كه جامه بردارد . گفت : « اول ، روزنامهء سياحت مرا بده ! » دفترى از او گرفته به من داد و گفت : « اين است سياحتنامهء من ! هرچه ديده‌ام بدون كم و زياد در اين‌جا نوشته‌ام . هرگاه فرصت داريد تا برگشتن ما از حمام بخوانيد . »\r\nمن هم گرفتم . چون مىدانم كه مطالعه‌كنندگان به انتظار مندرجات سياحتنامه‌اند ، لهذا صورت آن را ذيلا مىنويسم .\r\n\r\nصورت سياحتنامه\r\nدر هجدهم فلان ماه ، به عزم زيارت مشهد مقدس و سياحت ايران ، با يوسف عمو ، معلم اين بنده كه در حقيقت به جاى عمو و بلكه پدر من است ، دو ساعت از روز گذشته ، از مصر ، در نخستين موقع شمندوفر [ راه‌آهن 
  ] به جانب « بندر بر مصر » به راه افتاديم . همان روز دو ساعت به غروب مانده ، بدان‌جا وارد شديم . آن شب را در شهر مذكور گذرانيده ، فردايش در ساعت چهار زوالى ، با واپور « پرنس عباس » نام خديوى ، از موقع اول بليت گرفته به طرف اسلامبول حركت كرديم . هوا خيلى خوب ، همه روز را در صفحهء كشتى به تماشا به سر بردم . ولى هيچ مصاحب نداشتم . به خيال خود بودم . در ظرف دو شبانه‌روز وارد اسلامبول شديم . در راه به جز از « قلعهء سلطانيه » - كه مدخل بوغاز اسلامبول است - در هيچ‌جا توقف نشد . اين قلعهء سلطانيه داراى استحكام بسيار بزرگى است كه موافق فن ساخته شده . مىگويند يك هزار عراده توپ در نقاط متعددهء آن تعبيه كرده‌اند .\r\nبىاذن و اجازهء مستحفظين عبور هيچ كشتى از آن‌جا ممكن نيست . كسانى كه خود آن‌جا را ديده‌اند ، قول مرا تصديق خواهند نمود . كشتى ما نيز پس از استحصال اذن و اجازه به راه افتاده وارد اسلامبول شديم . چون واپور قدرى از اسكله دور مىايستد لهذا با قايق - كه هميشه در اطراف كشتىهاى تازه وارد بىحساب جمع مىشوند - ما را با اشياء خود به گمرك درآوردند . پس از معاينهء اشياء ، از آن‌جا يكسر به خانهء « فلانى » - يعنى خانهء بنده ، نگارندهء اين سياحتنامه - رفته منزل نموديم . با اين‌كه صاحب خانه - كه دوست عزيز من\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاست - در اسلامبول نبود ، در خانه ، گماشتگانش در نهايت احترام از ما پذيرايى نموده دقيقه‌اى از مراسم مهمان‌نوازى را فرونگذاشتند . در حقيقت آن‌قدر احترام كردند كه مايهء شرمسارى گرديد . هرچند كه خانه را مثل خانهء خود مىدانم ولى نبودن صاحب‌خانه بيشتر سبب خجلت شد . روز چهارم بليت خودمان را در گونسلخانه [ كنسولخانه 
  ] هاى ايران و روس قول كشيده ، با واپور نمسه ، باز در موقع اول عازم سمت باطوم شده ، روز پنجم حركت بدان‌جا وارد گشتيم .\r\nمأمورين گمرك روس آمده اشياء را معاينه كردند . بليت‌ها را هم در كشتى قول كشيدند . بيرون شديم . در اسكله انبوهى از ايرانيان را ديدم ، اما در نهايت پريشانى ، لباس همه كهنه و صدپاره ، رنگ رويشان زرد و ضعيف . از اين حالت آنان متحير و متأسف شدم . در آن اثنا ، جمعى از آنان نيز اطراف ما را گرفتند كه « آقا ما قهوهءخانهء خوب داريم جاى منزل هم هست . » خواستند اشياء ما را بردارند يكى از آن ميان به ما اشاره كرد كه « نرويد ! » يوسف عمو را به طرفى كشيده آهسته به گوشش گفت كه « مبادا به قهوه‌خانهء اينان برويد ، همه لوطى و مردمان دزد و دغل‌اند ) . بهتر اين است كه به مهمانخانهء « ايمپريال » نام كه در اين نزديكى است رفته منزل كنيد . هرچند كه شبى يك دو منات بيشتر خرج مىشود اما از هر گزند آسوده مىشويد . » يوسف عمو به حمال گفت : « به هوتل [ هتل 
  ] ايمپريال خواهيم رفت . » در آن‌جا يك اتاق براى هر شبى به دو منات اجاره كرده شب را خوابيديم . سحرگاهان بيرون آمده به يك نفر همشهرى رسيده پرسيديم :\r\n« ماشين كى به تفليس حركت مىكند ؟ »\r\nگفت : « يكى حالا ، ديگرى شب . »\r\nديديم كه بدين ماشين نمىرسيم گفتيم بهتر ، تا شام در شهر هم گردشى مىكنيم .\r\nاز نام و مملكت آن همشهرى پرسيديم . گفت : « نامم على و خود لنكرانى هستم . » او هم پرسيد : « از كجا تشريف مىآوريد ؟ »\r\nگفتم : « از مصر . »\r\nگفت : « من هم چندى در مصر بوده‌ام . » از بعض كسان احوالپرسى كرد .\r\nگفتم : « عجب است كه در اين مملكت به هر طرف مىنگرم ايرانى است ولى همه پريشان و پژمرده و بيكار . معلوم مىشود كه همه بىچيزند ! »\r\nگفت : « بلى ، همشهرى در اين‌جا بسيار است . چون امروز يكشنبه و كارها تعطيل است ، از آن جهت در اين‌جا جمع شده‌اند . فردا بسيارى پىكار مىروند . »\r\nگفتم : « چه كار دارند ؟ »\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nگفت : « همه فعله و حمال . مگر چهل پنجاه نفر ميوه‌فروش و آشپز و دست‌فروش‌اند .\r\nمابقى سرگردان و محتاج قوت لايموت . »\r\nگفتم : « مگر چه‌قدر هستند ؟ »\r\nگفت : « چهار پنج هزار بايد باشند . »\r\nبا خود گفتم : « سبحان الله در اين شهر كوچك ، چهار پنج هزار نفر ايرانى ، آن‌هم بدين وضع و حالت پريشانى ؟ »\r\nگفت : « آقاجان چه مىفرماييد ؟ تمامى شهرها و قصبه‌ها حتى دهات قفقاز پر از اين قبيل ايرانيان است . نسبت به ساير جاها در اين‌جا بسيار كم است . »\r\nگفتم : « دولت ايران چرا اين‌ها را رخصت جلاى وطن مىدهد ؟ »\r\nگفت : « خدا پدرت را بيامرزد ! از قيامت خبرى مىشنوى / دستى از دور بر آتش دارى .\r\nاولا در ايران امنيت نيست ، كار نيست ، نان نيست ، بيچارگان چه كنند ؟ بعضى از تعدى حكام ، برخى از ظلم بيگلربيگى و داروغه و كدخدا ؛ اين ناكسان در هركس بويى بردند كه پنج شاهى پول دارد ، به هزار گونه اسباب‌چينى بر او مىتازند . به يكى مىگويند كه برادرت سرباز بوده از فوج گريخته ؛ به ديگرى مىآويزند كه پسر عمويت چندى قبل شراب خورده يا يكى از خويشان تو قمار كرده است ؛ حتى همسايه را در عوض گناه ناكردهء همسايه گرفته حبس و جريمه مىكنند . اگر به هيچ‌كدام از اين‌ها كارى نساختند آن‌گاه بر خودش هزارگونه تهمت و افترا مىبندند . اين است كه مردم جلاى وطن كرده ممالك روم و روس و هندوستان را پر كرده‌اند . آن‌جاها نيز از دست سفرا و قونسول‌ها و بستگان و جيفه‌خوار ايشان آسوده نيستند . اين بيچارگان پاى برهنه را كه در اين‌جا مىبينى همه‌روزه صبح تا شام در زير تابش آفتاب فعلگى و گل‌كشى مىكنند . در حالى كه كافران را بر حال آنان رحم مىآيد ، اين سفرا و قونسول‌ها و مأمورين بىجيره و مواجب ايشان در نهايت بىرحمى اينان را لخت مىكنند و از هر يكى چهار منات همه ساله به عنوان پول تذكره مىگيرند . از قرارى كه شنيدم در اسلامبول و ساير ممالك روم نيز تعديات بر ايرانى خيلى بيش از اين‌هاست . تمامى مخارج سفارت را بايد قونسول‌خانه بدهد . يعنى اجاره است . قونسول‌ها به جز از اين وظيفه‌اى ندارند .\r\nهرگاه يكى از اين فعله‌ها مرد ، اگر چيزى دارد اول كسى كه در جنازه‌اش حاضر است مأمورين قونسلخانه است كه خود را وارث شرعى و عرفى مىدانند . اگر چيزى ندارد سه روز هم جنازه زمين بماند ابدا از آن طرف نمىگذرند . بايد باز خود اين مزدوران بدبخت پول جمع كرده مرده را دفن كنند . امروز چهل پنجاه نفر ايرانى بىگناه در\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nهمين باطوم محبوس‌اند . قونسول ابدا در اين باب سؤال و جوابى نمىكند . اگر بكند هم روس‌ها به سخنش گوش نمىدهند . مىگويند مبلغى رشوت گرفته مىخواهد او را خلاص كند . زيرا كه از رفتار آنان با رعيت به خوبى آگاه‌اند . مىدانند كه گذران ايشان و بالاتر از ايشان هم بسته به وجود اين مشتى رعيت بىسروسامان است . اينان كه مكلف به حفظ حقوق رعيت‌تند ، خود ، ايشان را مىچاپند . با اين حال ، از بيگانه چه توقع توان داشت ؟ »\r\nگفتم : « دولت ايران از حركات اينان نبايد خبردار باشد . بايد خودشان عريضه بدهند و از متعديان شكايت كنند . »\r\nگفت : « به خداى ! بهتر از من مىداند . در صورتى كه دولت به مأمورين خارجه مواجب ندهد و بلكه مبالغ معتنابهى هم دستى بگيرد ، البته نمىتواند از او مؤاخذه كند كه چرا چنين و چنان كردى . از اين قونسول‌ها كه در ممالك روم و روس مىبينى بالا دست آنان از هر كدام دو هزار سه هزار منات گرفته به اين‌جاها فرستاده‌اند . اينان نيز بايد در ظرف يك سال پنج شش مقابل آن را كه داده‌اند به زور و جبر از رعيت بيچاره بگيرند . »\r\nبارى ، اين نخستين اندوه بود كه در باطوم بر من مستولى شده دلم تنگ گرديد . هى آه بود كه بىاختيار از دلم سر مىزد . هرچه گردش كرديم از فرط بيخودى ندانستم . خاطرم خيلى مشوش بود . تا اين‌كه شب و زمان حركت ماشين رسيد . دو بليت از درجه اول تا تفليس هر يكى به چهارده منات گرفته يك منات هم به عنوان انعام به على داديم و او را خداحافظ گفته راه افتاديم . نصف راه را همان شب طى كرده سحرگاهان در عرض راه ديدم در چند نقطه كوه‌هاى بسيار بزرگ را شكافته‌اند . ماشين تا مسافتى از زير زمين طى مراحل مىنمود . و پيش خود حساب مىكردم كه اين بنى نوع بشر چه نسخهء كبر است كه از يك طرف سينهء كوه‌هاى بدين عظمت را تا ده فرسنگ شكافته ، از طرف ديگر شهرى را به يك پارچه آهن بسته از دل آن كوه در ظرف چند دقيقه به آن طرف نقل مىدهد ! متحير بودم . وقتى كه به هوش آمدم ديدم با خود مىگويم : « همت الرجال تقلع الجبال » .\r\nبارى ، در واغون [ واگن 
  ] يك نفر ارمنى هم بود به او گفتم : « علم هندسه عجب كارها مىكند . كندن اين كوه‌هاى سنگين و گذراندن اين ماشين از ميان آن خيلى هنر و مستلزم مخارج بىحساب است . »\r\nگفت : « بلى ، بسيار هنر است و مايهء زيادى هم گذاشته‌اند . ولى پارسال دولت از همين رشتهء راه‌آهن خرج دررفته شانزده ميليون منات منفعت برداشت و گذشته از آن اين‌جاها را كه مىبينى پيش‌تر همه وادى لم‌يزرع و خالى از سكنه بود كه ديو از اين طرف‌ها به\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nلاحول مىگذشت . امروز از بركت همين نفت سياه بادكوبه چندين ميليون منات همه ساله از ممالك خارجه بدين مملكت پول ريخته مىشود . اين است كه مىبينى در هر چند قدم قصبه و دهكدهء آبادى هست . در خاك ايران شما نيز امثال اين معادن و سرچشمه‌هاى منافع بسيار است . اما از غفلت دولت و تنبلى ملت به اخراج آن گنج‌هاى بىپايان كه در دل خاك مملكت شما نهفته است نمىپردازيد . اين است كه همشهريان شما در نهايت مذلت و خوارى به ممالك خارجه ريخته به كارهاى پست و مشاغل خسيسه مانند فعلگى و حمالى و گل‌كشى اشتغال مىورزند و انجام كار بسيارى از آنان نيز به ذلّ گدايى و سؤال مىكشد . »\r\nراستى ، سخنان شماتت‌آميز اين پدرسوخته چون تبر [ تير ؟ 
  ] بر دلم نشست . چه بكنم ؟\r\nدعوا نمىتوان كرد . ناچار برخاسته به آخرين گوشهء واغون رفته از شدت دلتنگى خوابيدم . وقتى ديدم كه يوسف عمو از خوابم بيدار مىكند كه « برخيز تماشا كن ! تفليس نمايان است . » برخاستم . چندان نگذشت كه ماشين از حركت ايستاد . معلوم شد كه رسيديم .\r\nاز واغون بيرون آمده اسباب را حمال برداشته به كالسكه‌اى گذاشت . گفتم : « به مهمانخانهء « لندن » خواهيم رفت . » چون‌كه على لنكرانى در باطوم سپرده بود در آن‌جا منزل نماييد . پس از وصول به مهمانخانهء مذكور هر شبش را چهار منات اتاقى گرفتيم .\r\nبعد از شست‌وشوى سر و صورت ، به يوسف عمو گفتم : « برويم بيرون بلكه يك آشپز ايرانى پيدا كرده چيزى بخوريم . » رفتيم در محلهء مشهور به « شيطانه بازار » چند باب آشپزخانه در آن‌جا ديدم كه همه كثيف و ظروف مسين تماما سياه ، دكان‌ها بدبوى .\r\nآخر الامر به يك دكان چلوپزى رسيده ناچار داخل شديم . چلوكباب خواسته با دست خورديم . از نظافت و سليقه اثرى نبود . پس از طعام به گردش شهر مشغول شده وضع ايرانيان اين‌جا را خيلى پريشان‌تر از باطوم يافتم . همگى در عمارت‌ها به مزدورى و گل‌كشى و در كوچه‌ها در عمليات سنگفرشى اشتغال داشتند . دلم از ديدن حالت پريشان و زحمات طاقت‌فرساى همه روزهء آنان - كه ناچار از تحمل بودند - خون شد . خلاصه ، در اين مملكت‌ها همهء كارهاى پست و پرزحمت به عهدهء ايرانيان بدبخت است .\r\nاز يك نفر همشهرى - كه در گذرگاه راست آمد - پرسيديم : « در اين‌جا تجار ايرانى نيست ؟ »\r\nگفت : « چرا ! در كاروانسراهاى « خلتوف » ، « بارون بگوف » و غيره خيلى هستند . »\r\nسمت آن كاروانسراها را سراغ گرفته بدان طرف روانه شديم . وقتى كه داخل\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكاروانسرا گشتيم به دقت به هر سوى نگران بودم ، ديدم جمعى در مغازه‌ها هر يك به اطراف خودشان چند توپ قناويز ، و چيت همدان و بروجرد و قدك يزد و كرباس نايين چيده نشسته‌اند . در اين اثنا ديدم يكى مرا به نام صدا كرده مىگويد : « ابراهيم بيگ ! ابراهيم بيگ ! »\r\nايستادم . پيش دويده سلام كرد . جواب دادم .\r\nگفت : « يقين است كه مرا نمىشناسى ؟ »\r\nگفتم : « آشنا به نظرم مىآييد ، ولى درست در خاطرم نيست كه در كجا به خدمت شما رسيده‌ام . »\r\nگفت : « در مصر . چند سال پيش در مراجعت از زيارت مكهء معظمه به مصر آمديم . در تجارتخانهء حاجى ميرزا محمد رفيع مشگى شرف ملاقات شما دست داد . شب را نيز در خانهء ايشان مهمان بوديم . »\r\nگفتم : « دور نيست . »\r\nما را به دكان خود برد . در اثناى صحبت گفتم : « در اين‌جا ايرانى خيلى بسيار به نظر مىآيد . ما شاء الله به هر سوى نگاه مىكنم همشهرى است . »\r\nگفت : « بلى ، بسيارند . »\r\nگفتم : « چه‌قدر مىشود ؟ »\r\nگفت : « در خطهء قفقاز قريب به شصت هزار نفر مىگويند . »\r\nگفتم : « سبب جلاى وطن و اختيار غربت نمودن اينان چيست كه اين‌قدرها به خاك خارجه ريخته متحمل اين‌گونه خوارى و زحمت‌اند ؟ »\r\nگفت : « از كم‌درآمدى مملكت ايران و بيكارى مردم و تعدى زبردستان در حق زيردستان و بىصاحبى رعيت كه اينان را به خاطر يك تومان پول تذكره بىسؤال و جواب به ممالك خارجه سر مىدهند ، و كسى نمىپرسد كه به كجا مىروى و چه كار دارى . اين است كه در قصبه‌ها و دهات حوالى دور و نزديك سرحدات ، در قبرستان‌ها و سنگ قبور كم‌تر نام مرد ديده مىشود ، همه نام زن است . گويى شهر زنان است ! »\r\nگفتم : « كاسبى ديگر نيست ، اينان همه فعله‌اند ؟ »\r\nجواب داد : « كاش همه فعله بودندى . غالبا دزدى و كيسه‌برى هم مىكنند و از اين قبيل هزارگونه رسوايى بار مىآورند كه خجالت آن‌ها را ما مىكشيم . »\r\nگفتم : « پس قونسل چه مىكند و چه مىگويد ؟ »\r\nگفت : « خدا پدرت را بيامرزد ! قونسل به غير از گرفتن چهار منات پول تذكره و چند\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمقابل آن به نام رشوت و جريمه كار ديگرى ندارد . اگر يكى هم بميرد و چيزى داشته باشد آن هم مال قونسل است . »\r\nگفتم : « پول تذكرهء اين شصت هزار را كه به مبالغ گزاف سر مىزند دولت مىبرد ؟ »\r\nگفت : « دولت چه خبر دارد ؟ نيم‌شاهى آن به دولت نمىرسد . مگر آن‌چه روز اول به نام تعارف از قونسل گرفته‌اند ، گويا آن را هم وزرا و سفرا مىبرند . آن‌چه به دولت مىرسد همانا وزر و و بال اين‌هاست . هر قونسلى در هرجا كه دلش خواست هى تذكره است [ كه 
  ] چاپ كرده مىفروشند . حال به ايرانى هم قناعت نكرده هر دزد و دغل و بىسروپايى از تبعهء خارجه هم بخواهد يكى دو منات زياد گرفته تذكره مىدهند . آن‌هم رفته به نام ايرانى انواع خبائث و جنايت را ارتكاب مىكند ، وقتى كه به دست حكومت روس افتاد به اندك تفتيش و تجسس معلوم مىشود كه تذكرهء او ساخته [ ساختگى 
  ] است .\r\nآن وقت را بايد ملاحظه كرد از شئون دولت در انظار بيگانه تا چه پايه مىكاهد . و آن قونسل را در نظر آنان چه وقع و مكانتى باقى مىماند ! »\r\nچون رشتهء صحبت بدين نقطهء ناگوار كشيد ، ديدم همه غم‌انگيز و ملالت‌خيز است .\r\nدلم تپيدن گرفت . ناچار طى آن طومار كرده ، سر سخن را به طرف تجارت و داد و ستد برگردانيده پرسيدم : « داد و ستد شما چه‌طور است ؟ چه مال و متاع از وطن مىآوريد ؟ »\r\nگفت : « همين چيت همدان ، بروجرد و قناويز ميلان و تبريز است . اين‌ها نيز نسبت به سال‌هاى پيش خيلى كساد و بىرونق شده است . پيش‌تر همه ساله از اين امتعه چندين هزار بار بدين صفحات آورده مىفروختيم . ولى امروز به قدر درصدى يك زمان‌هاى پيش به خرج نمىرود ؛ بس كه تقلب در كار نموده از رنگ و تار متاع دزديدند و روكار و ميان‌كار كردند و رنگ‌هاى قلابى به كار بردند ، مشتريان ديگر رغبت نمىكنند . چندى نمىگذرد كه اين‌ها نيز بالمره منسوخ و منقرض مىشود . آن‌گاه بايد ما از منسوجات ابريشمى مسكو به ايران بفرستيم . من خود در ظرف اين اندك مدت تجارت از روسيان بسيار كسان ديده و مىشناسم كه در ظرف چند سال با قليل سرمايه‌اى دستگاه شعربافى برپا كرده بودند ، حالا از بركت درستكارى ، هر كدام صاحب ميليون شده‌اند . و بالعكس خيلى از ايرانيان را نيز مىدانم كه هر كدام با تنخواه معتنابه به اين‌جا آمده‌اند و پس از ده بيست سال زحمت كارشان به افلاس كشيده است . چون‌كه منافع مليه و عمومى را ابدا در نظر نداريم . متاع مملكت را به اميد منفعت موقت و دو روزى خود قلب مىكنيم و نمىدانيم كه بار كج به منزل نمىرسد . چندى نمىگذرد كه آن متاع به سبب تقلب كارى از\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nنظر افتاده بالمره منسوخ مىشود . آن وقت ضررش به تمامى اهل وطن مىرسد . حالا در تفليس - چنان كه گفته شد - بسيارى از امتعهء ايران بالمره منقرض گشته ، به سبب آن در ميان ايرانيان كسى كه صاحب ده هزار تومان مايه باشد كم‌تر يافت مىشود . همه كلاه تقى به سر نقى است ، سبب عمدهء اين حالات ناگوار نيز غفلت حكومت و معتاد شدن مأمورين به رشوت است كه هيچ حكمى از شومى اين دو كلمهء نحس كه مايهء خرابى آن مملكت بزرگ است پاى نمىگيرد . »\r\nبارى ، ديدم زياده بر اين طاقت شنيدن امثال اين سخنان را ندارم پرسيدم : « ماشين بادكوبه كى حركت مىكند ؟ »\r\nگفت : « اول شب . ولى شما را نخواهم گذاشت كه برويد . »\r\nخيلى اصرار نمود ، عذر خواسته گفتم : « سايهء شما كم نباشد ! بايد برويم . »\r\nخداحافظ گفته يكسر به مهمان‌خانه آمديم .\r\nاگرچه تفليس از شهرهاى بزرگ و ديدنى است ولى از اين صحبت‌ها چنان آزرده‌خاطرم كه جهان در نظرم نيست . قدرى خوابيدم . نزديك به زمان حركت ماشين برخاسته حساب مهمان‌خانه را دادم ، بلد گرفته به راه ، افتاديم . در اثناى راه همهء خيالم پريشان اين ملت آواره از خانمان ، كه با بدترين وضع مذلت در غربت پراكنده شده‌اند ، مشغول بود . هى سيغار كشيده ، هى آه جانكاه مىزدم . بالأخره از فرط تأثر با خود گفتم :\r\n« بعد از اين بايد تجسس وضع وطن و حالت هم‌وطنان و نوشتن مشهودات خود درگذرم ، كه همه كدورت‌انگيز و اندوه‌خيز است . » باز وصيت پدر مرحوم دامن‌گير شد . فردا هنگام عصر تنگ ، وارد بادكوبه شده يكسر رفتيم به مهمانخانهء قفقاز نام . كرايهء اتاق اين مهمانخانه ارزان و روزى عبارت از يك منات است ولى خيلى كثيف و خدمتكارانش بىتربيت بودند . چون زياده از دو شب ماندنى نبوديم نخواستم عوض كنيم . اكثر ساكنانش مسلمان است . هركس در منزل خود كباب و طعام براى خود مىپزد . بعضى از آنان غليان ترياك هم مىكشيدند .\r\nبه يوسف عمو گفتم : « قدرى بيرون برويم ؛ هم گردش مىكنيم و هم از بوى بد و ناگوار اين ترياك بىپير خلاص مىشويم . » بيرون شديم .\r\nيكى از خدمتكاران گفت : « مشهدى هرگاه چيزى ، يعنى نقد و اشياء گرانبهايى ، داريد اين‌جا نگذاريد . اگر دزد ببرد ما ضامن نيستيم . »\r\nگفتم : « كليد منزل در جيب ماست . »\r\nگفت : « كليد ، مليد نمىدانم . من خبر دادم و السلام . »\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nگفتم : « مترس ما به جز از چند پارچه پيراهن و زيرجامه چيزى نداريم . تاجر نيستيم ، صراف هيچ . »\r\nاما از حالت خدمتكار خنده و تعجبم گرفت . بارى ، بيرون شده رفتيم به كنار دريا . به هر طرف نگاه كردم ديدم باز مثل باطوم جمعى از همشهريان ما در زير آفتاب جوق‌جوق نشسته در ليفه و گريبان مشغول قصابى هستند و در يك طرف هم ديدم مردم جمع شده هاىوهويى بلند گشت و يكى را مىزنند و به آواز بلند مىگويند : « بزنيد اين همشهرى پدرسوخته را ! » و هر كس رسيد مىزند .\r\nپرسيدم : « اين بيچاره را به چه گناه مىزنند و كيست ؟ و چه كاره است ؟ »\r\nگفتند : « ايرانى و مزدور ، يعنى عملهء يكى از كشتىهاست كه صاحبش مسلمان و از اهل بادكوبه است . زنندگان نيز مزدوران كشتى و از اهل اين بلدند . »\r\nگفتم : « اين چگونه مسلمانى است كه يك تن بىگناه و غريب را پنجاه نفر مىزنند ؟ »\r\nآن شخص گفت : « اهل بادكوبه در حق ايرانى خيلى بىرحم هستند . »\r\nخواستم خود را به ميان اندازم ، آن شخص - كه مرد موقرى به نظر مىآمد - مرا از آن عزم مانع شد . گفت : « مرو كه تو را هم به حال او مىگذارند . معلوم است كه شما تازه وارد اين شهر شده‌ايد . ما همه روزه امثال اين را ديده خون جگر مىخوريم . خداى نيامرزد كسانى را كه سبب اين همه بدبختى و خوارى و مذلت و تيره روزگارى ما شدند . »\r\nاين هم نمكى تازه به روى زخم‌هاى كهنهء دل من پاشيد . لاحول‌گويان راه اسكله را پيش گرفته از زمان حركت كشتى به سمت « اوزون‌آدا » سراغ گرفتم . گفتند : « يك واپور هست فردا مىرود . اما سواحل گرد است . براى گرفتن بار و سرنشين به هر طرفى سر مىزند ، و يك واپور ديگر هست كه از اين‌جا يك‌سر به « اوزون‌آدا » مىرود . اما چهار روز بعد از اين حركت خواهد نمود . » با خود فكر كردم كه چهار روز در روى دريا ماندن بهتر از اقامت [ در 
  ] اين شهر و ديدن روى اين مردمان بىرحم و زبون‌كش است . زود از آن‌جا برگشته به خدمتكار مهمانخانه سپردم كه معاملات مهر و تصديق بليت ما را به انجام برساند تا فردا برويم . دوباره به گردش شهر مشغول شدم . اين شهر از باغ و باغچه و گل و گياه عارى است اما عمارت‌هاى خيلى بلند و باشكوه و تجارت‌خانه‌هاى بسيار معتبر دارد كه غالبا مال مسلمانان و ارامنه است . از بركت آن نفت تيره و غليظ - كه گمنام‌ترين بسيارى از معادن روى زمين است - اين همه ثروت را اندوخته‌اند .\r\nاز قرارى كه مىگويند چند تن از مسلمانان آن‌جا از جمله حاجى زين العابدين تقىيوف داراى چند ميليون منات ثروت و سامان‌اند كه به اقتضاى حميت اسلاميه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nوجودش موجب سربلندى و مباهات است . همه كس از او خوب مىگويند . خواص ملت نامش را به احترام مىبرند . مىگويند طبعا مايل ترقيات معارف اسلاميه و خيرات است و خود از متعصبين و غيرتمندان اسلام است . خداى امثال‌اش را در ميان مسلمانان زياد فرمايد !\r\nاز ايران هم چند نفر تاجر معتبر هست . چون آشنايى نداشتم ملاقات نشد . به يوسف عمو گفتم : « بعد از اين ، سفر ايران است . بايد قند ، چاى ، روغن ، و برنج خريد ! » يك « بوت » [ پوت 
  ] برنج صدرى خريديم اما خيلى گران بود . سبب‌اش را پرسيدم گفتند : « به مناسبت خشكسالى ، دولت ايران به‌طور سخت غدغن كرده كه برنج به خارج فرستاده نشود لهذا دو ماه است كه به علت كميابى خيلى ترقى نموده است . »\r\nخلاصه ، روز را به شب آورده در مهمان‌خانه خواستيم قدرى استراحت كنيم . اما از كثرت سرخك و كيك خواب محال و غيرممكن بود تا دميدن صبح انجم‌شمارى كرده پس از اداى دوگانه به معبود يگانه ، به تعجيل تمام به كشتى رفته چاى را آن‌جا خورديم .\r\nسه ساعت به ظهر مانده واپور حركت كرد . فردا همان وقت در بندر « انزلى » لنگر انداخت . هوا خيلى خوب بود . بيرون رفتيم واپور هم از يك طرف بار داده از طرف ديگر هم بار مىگرفت كه همه برنج بود . از يك نفر شيروانى - كه در آن‌جا بود - پرسيدم : « در بادكوبه مىگفتند اخراج برنج از ايران به ممالك خارجه به‌طور سخت غدغن است ، پس اين همه برنج را چگونه حمل مىكنند ؟ »\r\nگفت : « بندهء خدا ! غدغن با حكم دولت ايران است . كى و كجا اجرا شده است كه در اين‌جا بشود ؟ آرى از طهران به طور مؤكد ممنوع است ولى حاكم ولايت وقعى به غدغن نگذاشته از هر كيسه برنج در رشت يك قران و در انزلى نيم قران رشوت گرفته رخصت امور مىدهند ، كه هزار كيسه و دو هزار كيسه در هر واپور مىبرند . گويا نمىبينند . »\r\n( حالا از اين يكى ، مطالعه‌كنندگان به درجهء پريشانى حالت اين سياح بيچاره به اندك تأملى پى توانند برد كه در هر قدمى چه ضرب‌هاى سخت متوالى به او مىرسد . )\r\nواپور طرف عصرى بارش را تمام گرفته به راه افتاد . در هر يك از بندرهاى « سارى » و « مشهدسر » و غيره نيز براى حمل و اخراج بار چند ساعتى توقف كرده در هر يك از اين بنادر چندين ناملايمات ديگر ديده درگذشتيم ؛ تا اين‌كه روز چهارم به « اوزون‌آدا » و از آن‌جا هم به « عشق‌آباد » وارد شده بىدرنگ به چهل و پنج منات يك كالسكهء چهار اسبه كرايه كرده به عزم زيارت مشهد مقدس - كه از ساليان دراز آرزوى دل نيازمند بود - به راه افتاديم . ولى در عشق‌آباد نيز همشهريان را به همان حالت دريافتم كه در شهرهاى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nپيش ديده بودم . آن شب را در جايى منزل كرده فردا را حركت نموديم .\r\nپس از طى مسافت بعيدى به سرحد ايران و روس - كه خود قسمتى از خاك طوس است - رسيديم . در طرف عشق‌آباد ، روس‌ها عمارت‌هاى بلند و بسيار باشكوه بر پا نموده هر سو قراول گماشته و مأمورين گذاشته‌اند . به قدر نيم ساعت ما را براى مهر و تصديق تذكره‌ها معطل كرده بعد رخصت مرور دادند . پس از طى ده دقيقه مسافت ، به يك نقطه رسيديم كه بعض علايم و نشانه‌ها مشهود بود . كالسكه‌چى گفت : « آن طرف نشان ، خاك ايران و اين طرف از روس است . »\r\nكالسكه‌چى را گفتم : « قدرى بايد ايستاد من كارى دارم . »\r\nاو به خيالش كه من كار ديگر دارم گفت : « قدرى صبر كن آب نزديك است . آن‌جا پايين بياييد . »\r\nگفتم : « به آبم احتياج نيست ، سروكارم با خاك است . »\r\nآن‌هم كالسكه را واداشت . پايين آمده مشتى از آن خاك پاك را برداشتم ، بوسيده و بوييده بر ديدگان ماليدم . گفتم : « اى تربت پاك و اى كحل الجواهر ديدهء نمناك ! شكر خداى را كه ديدارت به من روزى شد و ديده به ديدار توام روشنايى گرفت . تويى كه مأمن نيازمندان و مدفن نياكان مايى ! تويى كه در مهد ناز خود ما را پروردى و به ناز و عزت نشو و نما دادى ! به جز از ورزش محبت تو حق تو را ادا نتوانيم كرد . چه آن حق بسيار عالى و بزرگ است ، اين است كه شارع مقدس اسلام - عليه و آله افضل الصلواة و اكمل التحيات - در ميزان حق‌شناسى حب تو را همسنگ ايمان قرار داد . ديگر من در وصف تو چه گويم كه درخور قدر بلند تو باشد ؟ »\r\nخلاصه ، گريه گلوگيرم گرديد و بىاختيار اشك چشمم نثار آن خاك پاك شد . قدرى به آرزوى دل دردمند گريهء شادى كردم . و چنان مىدانم كه لذت آن گريه تا دم واپسين در گوشهء دل من به يادگار خواهد بود .\r\nكالسكه‌چى در نهايت حيرت به من نگران بود . در پايان حيرت گفت : « آفرين بر تو حاجىزاده ! من چندين سال است كه در اين راه آمد و شد دارم . تو را اولين كسى ديدم كه خاك وطن خود را گرامى داشت . دل من نيز از اين رهگذر داغدار است . ما از اهل گنجه‌ايم . من هم مثل تو سروسودايى با خاك وطن دارم . مملكت ما از بىمبالاتى اسلاف بدبخت شد ، چنان‌كه مىدانى اكنون « به جاى بانگ مؤذن صداى ناقوس است » . چه توان كرد ؟ اگر دولت ايران دولت بودى ، در مملكت خود قانون و نظام و مساوات داشتى ، رعيت را به حكام به قيمت حيوانات نفروختى ، هر آينهء ما متحمل تحكم بيگانگان - كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدشمن همه چيز ما هستند - نشده ، به سوى ايران هجرت مىنموديم . »\r\nگفتم : « عمو نامت چيست ؟ »\r\nگفت : « عباس . »\r\n« آفرين ! » اش كردم . بارى ، به هزارگونه آرزوى حركت نموده بعد از ده دقيقه به اطراف محقر كلبه‌اى رسيديم كه سه چهار نفر در حوالى آن در زير آفتاب نشسته غليان مىكشيدند . يكى از آن ميان صدا كرد : « اوى همشهرى بليت خودتان را بياوريد ! »\r\nكالسكه‌چى گفت : « اينان مأمورين ايران‌اند . پول تذكره مىخواهند . »\r\nپيش رفته سلام گفتم . جواب ندادند .\r\nيكى پرسيد : « چند نفر هستيد ؟ »\r\nگفتم : « مىبينيد كه دو تن بيشتر نيستيم . ديگر سؤال و جواب چرا ؟ »\r\nگفت : « دو تومان بدهيد . »\r\nهيچ نگفته دادم .\r\nگفت : « به سلامت ، برويد ! »\r\nديگر نه تذكره پرسيد نه قول كشيد . تعجب‌كنان درگذشتيم . هنگام غروب به دهكدهء كوچكى رسيده تا نيمه‌شب در آن‌جا استراحت كرده نصف شب به راه افتاديم . بامدادان به دو فرسخى شهر رسيده ديديم چند تن از سادات در آن‌جا نشسته‌اند . معلوم شد كه آقايان به عزم راهنمايى و مداخل از زوار تا اين‌جا آمده‌اند . فورا اطراف ما را گرفتند هر يك به زبانى دعوت مىنمودند ، از آن ميان به يكى وعده داديم و در كنار چشمه پايين آمده پس از تجديد وضو و اداى نماز چاى خورده يوسف عمو هم به معاونت آقا سيد قدرى پلو پخت خورده به راه افتاديم . آقا سيد نيز در كالسكه رديف ما شد . پس از طى نيم ساعت راه قبهء مبارك روضهء مطهره كه آيتى از كعبه ، علامتى از بهشت بود ، روشنى بخش ديدهء حسرت كشيده گشت . دوباره پياده شده زيارت‌نامه خوانديم و در نهايت اشتياق وارد آن شهر مينوبهر گشته يكسر به خانهء آقا سيد رفتيم . اتاقى براى ما آماده كرده بودند . رخت نهاديم . پس از خوردن نهار ، بوقچه [ بقچه 
  ] و قديفه و پيراهن و زيرجامه برداشته با يوسف عمو و آقا سيد به حمام رفته كه بدن را شسته و رخت عوض كرده به روضهء مطهره مشرف شويم . وقتى كه به حمام داخل شديم بوى گنداب از دور نزديك بود خفه‌ام كند . گودالى را با آب متعفن انباشته نامش را خزينه و به عبارت ديگر « كر » گذاشته‌اند . آب آن از بسيارى كثافت رنگ پرطاووسى گرفته ، بوى بدش مغز آدمى را پريشان مىكرد . به اندك تأملى معلومم شد كه منشأ هرگونه امراض مسريه همين گنداب\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاست كه كور ، كچل و زخمى يك شهرى بدون استثناء شب و روز از مرد و زن به ميان اين مشتى آب گنديدهء سه ماهه داخل مىشوند . در حقيقت ، خيلى تعجب كردم كه احدى از بزرگان و علماى اين شهر به معايب و مفاسد متولده از اين گنداب‌ها آگاهى نيافته تنها نام « كر » را زايل كنندهء همهء آن معايب مىدانند . به اعتقاد بنده هركس بدان آب « پاك » بگويد به شريعت مطهره اهانت كرده ، چه شارع مقدس ما را به نظافت امر فرموده . آبى كه مورد كثافات چندين مخلوق است و بوى و رنگش بدان پايه تغيير يافته كه موجب نفرت بينندگان است چگونه پاك تواند شد ؟ در حمام‌هاى ساير بلاد اسلاميه مانند مصر و ممالك عثمانى آب غسل محفوظ و جارى از شير است كه شخصى از يك طرف غسل مىكند و از طرف ديگر هم از شير آب سرد كه رديف آب گرم و در نهايت صافى و براقى است گرفته مىخورد .\r\nبه هر حال به حمام ، پاك رفته و ناپاك بيرون آمديم . آقا سيد گفت كه : « بقچه در حمام بماند ، ما يكسره برويم به روضهء مطهره زيارت كنيم . »\r\nگفتم : « نه ! حالا بايد به خانه رفت كارى دارم . پس از آن به زيارت مىرويم . »\r\nچون به خانه رسيديم به آقا سيد گفتم : « بفرماييد سماور را آتش كرده بياورند . »\r\nگفت : « وقت چاى نيست . »\r\nگفتم : « مىخواهم خود را دوباره شست‌وشو كنم تا كثافت آب حمام زايل گردد . »\r\nگفت : « بابا ! خزينه « كر » و پاك است . »\r\nگفتم : « حرفى ندارم ولى كثيف و بدبوست . »\r\nبه هرحال ، آب گرم كرده دوباره بدن را شسته و لباس عوض نموده با خود عهد كردم كه ديگر در ايران به حمام نروم . بعد از آن عزم زيارت امام ثامن - كه منتهاى آمال و آرزويم بود - به راه افتاديم . پس از ورود به روضهء مطهره و آستان‌بوسى با آقا سيد در مواقع مخصوصه مشغول خواندن زيارتنامه شده از بركت آن مقام مقدس - كه لطفى از جنت و آيتى از رحمت بود - تمامى زحماتى كه در راه كشيده بوديم از يادم رفت . از تعريف و توصيف آن روضهء پاك و بهشت حقيقى زبان و بيان اين بندهء گنه‌كار لال و نارساست .\r\nامثال من بنده را چه حد و ياراى آن‌كه به توصيف ظاهرى و باطنى يك خشتى از خشت‌هاى گلى و خاكى آن آستان پاك - كه ملتثم كروبيان عالم بالاست - زبان گشايد .\r\nآنان كه ديدهء باطن دارند و به فيض زيارت آن عتبهء فلك‌مرتبه نايل شده‌اند مىدانند كه چه بساط مقدس و مقام بلند روحانى است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n چه غم ديوار امت را كه دارد چون تو پشتيبان * چه باك از موج بحر آن را كه باشد نوح كشتيبان ؟\r\nبلغ العلى بكماله ، كشف الدجا بجماله * حسنت جميع خصاله ، صلوا عليه و آله \r\nبعد از اتمام زيارت ، نماز را به جماعت خوانده بيرون آمديم . بيست و دو روز تمام صبح و ظهر و شام را بدين شرف عالم‌بها نايل بوده هر روز را هم يك گوشه از شهر را گردش مىكرديم ، از جمله روزى هم با آقا سيد به بيمارخانهء حضرت رفتيم اما چه بيمارخانه‌اى ! هر ناخوشى كه بدانجا برود هر قدر كه در آن‌جاست بيمار است ، مگر خود از آن‌جا گريخته در جاى ديگر از لطف خدا شفا يابد ، نه طبيب معين و نه دارو هست . از نظافت و ساير لوازم بيمارخانه هم اثر نيست . بدين بهانه ، مباشرين بىانصاف ساليانه از خزانهء حضرت مبالغ گزاف به مفت مىبرند . از قرارى كه آقا سيد مىگفت ، از املاك موقوفهء آستانهء اقدس همه ساله زياده از دويست هزار تومان مداخل مىرسد . اين همه تنخواه را مفت‌خواران بىدين و ديانت به عنوان‌هاى مختلف خاص خود دانسته ، پاك مىبرند ، در حالتى كه استحقاق تصرف حبه‌اى از آن را ندارند ؛ از جمله به نام مهمانى زوار هر شب دو خروار برنج پلو با ساير لوازم آن مىبرند ، همه به خانهء متمولين شهر و قوم و خويشان آنان ، كه هر يكى به عنوانى خود را به آستانهء اقدس بسته‌اند ، مىرود .\r\nزوار و غرباكم‌تر روى آش و پلو مىبينند . بعضى از بزرگان دولت نيز به اندك چيزى از آن خوان يغما قانع‌اند ؛ ديگر مداخله نمىكنند . اين همه مبالغ بىحساب مفت متولى باشى و دستياران اوست . گاهى حكام نيز دست‌اندازى دارند . ابدا حساب و مؤاخذه‌اى در ميان نيست . مردم شهر در قساوت قلب مىتوان گفت كه اشر ناس‌اند . در معاملات ، متاعى را كه قيمتش يك تومان است پنج تومان مىخواهند . در سر هر سخن هم بىشرمانه سوگند دروغ به حضرت ياد مىكنند . من خود در بازار چيزى مىخريدم سه تومان قيمت خواست و چهار دفعه سوگند به حضرت ياد كرد . آخر الامر به هفت قران به من داد .\r\nبالاتر از همهء اين مصائب ، ديدن وضع سرباز در آن سامان سرحدى است كه شخص از مشاهدهء آن حال و ملاحظهء مخاطرات آن وضع برخود مىلرزد . روى با سيد به زيارت مىرفتيم ديدم چند نفر بر ما گذشتند ، با لباس‌هاى بسيار كهنه و كثيف كرباسين - كه رنگش معلوم نبود - و هر يك در سر كلاه‌هاى بسيار بد ، به نوع‌هاى مختلف ، مىروند كه پاشنهء پاهايشان از چرك پينه بسته اما هر يك تفنگى در دست دارند . بعضى از آنان پير پنجاه ساله و برخى جوان بيست ساله به نظر مىآمدند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز سيد پرسيدم : « اينان به فعله مىمانند . اما اين تفنگ‌ها چيست ؟ »\r\nگفت : « آقا جان ! اين‌ها سربازان دولت‌اند ، در ارگ شب قراول بودند . حالا عوض شده به بازار ريختند . اكنون خواهى ديد كه يكى قصاب و ديگرى پينه‌دور و برخى صراف و بعضى ميوه‌فروش‌اند . به هر كدام از اينان به عنوان رشوت بده مخصوص و معينى به سرهنگ و سرتيپ خودشان دارند . »\r\nاز شنيدن اين ماجرا دنيا در مدنظرم تيره و تار شد ، آهى از دل پردرد كشيده گفتم :\r\n« خداوندا ! اين‌ها همه كيفر دعواهايى است كه من در مصر به ناحق در سر اين كارها با مردم مىكردم و هرچه از اين قبيل چيزها مىگفتند باور ننموده با آنان پرخاش كرده دلشان را مىآزردم . »\r\nسيد گفت : « بدتر از همهء اين‌ها آن است كه اين سربازان هرچه از ممر كسب و فعلگى حاصل كردند ، پس از جدا نمودن حصهء رشوت صاحب‌منصبان ، هرچه باقى ماند به ترياك داده در غليان مىكشند . »\r\nدود از سرم بلند شده پرسيدم : « اين سربازان بومى هستند يا از ساير ممالك ايران ؟ »\r\nگفت : « غريب‌اند ؛ اينان از فوج خلخال و مشكين هستند . ساخلوى شهر به عهدهء اين‌هاست ، در ظرف دو سه سال يك‌بار عوض مىشوند . »\r\nپس از آن سيد گفت : « بسيارى از زوار در اين‌جا براى ايام اقامت « متعه » مىكنند . اگر شما هم خيال داريد به من بگوييد تا تدارك كنم . »\r\nگفتم : « هرگاه سوگند ياد كنى كه ايام « عده » اش منقضى شده چه مضايقه ! »\r\nگفت : « تو براى نفس خود متعه مىكنى . به من چه رسيده كه قسم ياد كنم ؟ »\r\nگفتم : « معلوم شد كه شما خود اطمينان نداريد . من هم كار خلاف شرع در فرنگستان نكرده‌ام تا چه رسد بدين مقام مقدس و خاك پاك . نعوذ بالله ! من بسيار شنيده بودم كه در مشهد مقدس بعض بدكاران مرتكب چنان فعل حرام مىشوند ولى باور نمىنمودم . حيف ! »\r\nخلاصهء كلام ، پس از بيست و دو روز اقامت در ارض اقدس ، به يوسف عمو سپردم كه تدارك سفر طهران كند .\r\nيوسف عمو در جواب گفت : « سركار بيگ ! من در اين سفر از شما خواهشى نكردم .\r\nاولا بسيار متشكرم از اين‌كه در خدمت شما به زيارت اين تربت پاك - كه موجب سعادت دو جهانى است - نايل گشتم . حالا تنها يك عرض به شما دارم و استدعا مىكنم كه آن را از بنده قبول فرماييد . »\r\nگفتم : « بگو ! »\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nگفت : « بيا عرض بنده را بشنو از همين راه كه آمده‌ايم به مصر برگرديم . من طبيعت شما را نيكو مىدانم در اين مملكت هر روز يك ناملايمى ديده غصه مىكنى . مىترسم آخر الامر خداى نخواسته ناخوش و فلان شويد . آن وقت من به مادرت چه جواب بدهم ؟\r\nقسمتى از ايران را ديديد . تهران هم مثل خراسان . مشت نمونه‌اى از خروار است . « سالى كه نكوست از بهارش پيداست » . در تهران چه خواهى ديد كه اسباب خوشنودى تو شود ؟ »\r\nگفتم : « يوسف عمو ! خود مىدانيد كه من گذشته از ساير جهات به موجب وصيت پدر تاكنون در احترام تو كوتاهى نكرده تو را به جاى پدر داشته‌ام ولى خواهش دارم كه در اين خصوص به من هيچ مانع نشوى . من از اين عزم برنخواهم گشت . مىترسم كه خلاف وصيت پدر از من صادر گردد . اين سياحت به خود من تعلق دارد . تا خود به طهران نروم خدمت وزرا و امراى مملكت نرسم و روبه‌رو اسباب اين غفلت ايشان و پريشانى ملت و خرابى مملكت را تحقيق نكنم دلم آرام نمىگيرد . يا بايد سر در آن راه گذارم يا سبب اين اوضاع ناگوار را بدانم . و السلام ! »\r\nبيچاره يوسف عمو ناچار دم فروكشيد . ديگر هيچ نگفت . پس به همراهى سيد براى كرايه كردن اسب به خارج شهر - كه مسكن مكاريان بود - رفته از حاجى حسين جلودار قزوينى سه اسب در بيست تومان تا طهران كرايه كرديم . دو رأس براى سوارى خودمان و يكى هم براى حمل لوازم كه دو روز بعد حركت كنيم . فرداى آن به روضهء مطهره مشرف گشته زيارتنامهء وداع خوانديم . از آن بهشت واقعى در نهايت حسرت بيرون آمده يك تومان به كفشدار داده برگشتيم به خانهء سيد ، اسباب را جمع كرده اسب‌ها را هم جلودار آورد ، ساعت نيز خوب بود . همان روز به خارج شهر - كه كاروانيان جمع شده بودند - نقل مكان نموديم . سيد هم تا آن‌جا ما را مشايعت كرد ؛ شام را نيز با هم خورديم و سه ايمپريال به او داده وداع كرديم . در اين سفر از شدت اوقات تلخى وصيت پدر نيز از يادم رفت كه سپرده بود « به هر شهر رسيدى يكى دو تن دوست و آشناى خوب براى خود پيدا كن ! » گذشته از آن ، مردم شهر را چنان ديدم كه حصول اين مقصود هم متعذر بود ، زيرا كه بوى انسانيتى از آنان نشنيدم ، گويى خون مردمى در رگ‌شان منجمد گشته براى يك تومان منفعت خود ، به ضرر صد تومان ديگرى كه ملت و هم‌وطن و برادر دينى ايشان‌اند بىهيچ انديشه‌اى راضى مىشدند ، ابدا در خيال منافع عموميه و حفظ عزت وطن و شئون دولت و آبادى مملكت نبودند . حاكم و محكوم ، آمر و مأمور ، عالم و جاهل ، تاجر و كسبه ، همه در فكر خود بوده به طورهاى غريب و شيوه‌هاى گوناگون به سوى خود مىتراشيدند . در اين صورت شخص به دوستى اين‌گونه مردمان چگونه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاعتماد و امنيت تواند نمود ؟ در مملكتى مثل مشهد مقدس ، كه استعداد هرگونه تجارت را دارد ، ابدا يك كومپانى [ كمپانى 
  ] و شراكت ديده نمىشود . حال آن‌كه مردمان صاحب ثروت هستند و مال‌التجاره از امتعه و محصولات ارضيه مانند قالى و ترياك و پنبه و غيره نيز الى ما شاء الله زياد است . و اين معنى هم دليل نفاق ايشان ولى در تقلب و تضييع امتعه و محصولات مملكت آن‌چه قالى است آن‌ها را به قرمز و رنگ‌هاى قلب معيوب كردند ، آن‌چه ترياك است هرگاه آرد و سريش پيدا نشود خاك مو موجود است . دولت چندين بار رنگ‌هاى قلابى را غدغن كرد و به‌طور مؤكد امر داد كه ترياك را نيز به چيزهاى ديگر مخلوط نكنند ، باز به جايى نرسيد . زيرا كه مأمورين رشوت گرفته غدغن را مهمل گذاشتند . بدتر از همه شيوع كشيدن ترياك در اين مملكت است كه مرد و زن ، برنا و پير بدان سم قاتل مبتلايند و در بازار و دكاكين ، على رؤس الاشهاد ، همه مىكشند . اين است كه نه در مردان مملكت اثرى از مردى و نه در زنان لطافتى از نسوانيت باقى مانده است .\r\nحكومت هم ابدا اعتنايى بدين عوالم ندارد و چاره‌اى براى دفع اين بلاى مبرم كه ، خيلى سهل است ، هم نمىكند . عجب است كه علماى مملكت نيز اين زهر قتال را مسكر نمىدانند ، حال آن‌كه بدتر از ساير مسكرات آدمى را بىهوش مىكند . حتى مىگفتند در خانه‌هاى بعضى از علما ، كه دزدان زى و قيافت علماى ملت هستند ، نيز مانند چاى متداول بوده همه مىكشند .\r\nدر مسجد « گوهرشاد » مشهد ، كه از مساجد عاليه است ، در ايام اقامت آن‌جا در مجلس وعظ ده واعظ نشستم . همه از روى يك سرمشق از استبراء و طهارت و غسل - كه پاى را چنان بردار و چنين بگذار - سخن مىرانند . تماما مشغول به فرع‌اند . اصل بالمره از ميان رفته . از جهاد و آيين آن و اسباب جهاد و مدافعهء وطن كه چگونه بايد باشد ، ابدا حرفى در ميان نيست ، حال آن‌كه دشمن دين به در خانه‌هايشان رسيده است . بارى ، مىتوان گفت كه به ايران ، از زمان پيشداديان تاكنون ، هيچ‌وقت امثال اين غفلت و بدبختى روى نداده است .\r\nبه هرحال ، بامدادان از كنار شهر بار كرده با يك كاروان غم و اندوه به راه افتاديم و پس از چند روز به شهر « سبزوار » ، كه بلدهء كوچكى است ، رسيديم . مال التجارهء اين شهر منحصر به پنبه و آن‌هم در دست ارامنهء قفقاز است . اينان ماشين‌ها آورده پنبه‌ها را - مانند مصر و ساير بلاد متمدنهء مضبوط - عدل مىبندند . تنها يك روز در سبزوار اقامت كرديم . از آن‌جا هم رخت بربسته روانهء راه شديم . بعد از چند روز به شهر « نيشابور » رسيديم . در اول شهر يك مسجد بسيار عالى بود . به تماشا رفتم . ديدم مسجد چون عالم\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاز آدم خالى است ولى قالى بزرگى - كه چهارده ذرع طول آن به نظر مىآمد - در ميان مسجد پيچيده افتاده بود . پيش‌تر رفته ديدم سگى هم در يك گوشهء آن قالى خوابيده است . آه از نهادم برآمد ؛ بىاختيار گريهء سختى دست داد دو دستى به سر زده گفتم :\r\n« خداوندا ! اين چه بساط ناگوار و چه اوضاع ناهموار است ، از دين و ديانت چه بهره براى اهالى اين مملكت باقى مانده است ؟\r\n گر مسلمانى از اين است كه اينان [ حافظ 
  ] دارند * واى اگر از پس امروز بود فردايى . » \r\nبعد از تحقيقات معلوم شد كه مسجد از واعظ و مؤذن و نماز و جماعت به كلى محروم است . در نهايت مأيوسى و نوميدى و اوقات تلخى به منزل برگشتم . يوسف عموى بيچاره از حالت من دريافت كه غصهء تازه‌اى روى داده است و مىداند كه من چه‌ها مىكشم ، ولى چيزى نمىگويد . من هم مراتب تأسف و تأثر خود را بر او اظهار نمىكنم . دلى پراندوه دارم . بارى ، از آن‌جا هم حركت كرديم . پس از طى مراحل به شهر « دامغان » رسيديم . چون داخل بازار شديم ديدم ازدحام غريبى است . در آن ميان شخصى دست به دهن خود گذاشته و در دست مرد بدچهرى نيز ريسمانى است كه يك طرفش به دهن آن شخص مربوط است . او ريسمان را به هر سوى مىكشد ، آن هم بدان طرف مىگردد . من خيال كردم كه اين نوعى از بازى و رقص است كه مردم نيز به تماشا ايستاده‌اند . از حاجى حسين جلودار پرسيدم : « حاجى ! اين چه هنگامه است ؟ »\r\nآن‌هم به يكى از بازاريان پرسيد . گفتند : « اين شخص خباز است ، نان را كم‌وزن پخته حاكم مهارش كرده است . اين‌كه ريسمان را مىكشد ميرغضب است . دماغش را سوراخ كرده و ريسمان بسته است . »\r\nگفتم : « عجب قانونى است ؛ خيلى جاى تعجب است ! »\r\nگفت : « قدرى بالاتر برويد عجب‌تر از اين راه هم خواهيد ديد ، در آن طرف سه نفر قصاب را نيز گوش بريده‌اند . ميرغضب‌ها در بازار براى مداخل خودشان مىگردانند و از هر دكانى چيزى مىگيرند . »\r\nدر اين اثنا ديدم هاىوهويى از آن سوى بلند شد . ميرغضب كشان‌كشان بيچارگان را مىآورد و در دم هر دكانى با كارد خون‌آلود ايستاده پول جمع مىكردند . بيچاره يوسف عمو سواره هى داد مىزد كه « بيگ نگاه مكن ، نگاه مكن ! » واقعا از ديدن اين حال دلم به هم خورد . اسب را ركاب زده درگذشتيم و در كاروانسرايى - كه بيرون شهر واقع است - منزل كرديم .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاز خراسان تا طهران در هر منزل كاروانسراهاى بسيار بزرگ و معتبر با آب‌انبارهاى وسيع هست كه اگر هزار نفر زوار برسد ، استراحت توانند نمود و آب گوارا خواهند خورد . همهء اين‌ها را با آجر و گچ و آهك ، در نهايت محكمى ساخته‌اند . تماما از آثار خيريهء شاه عباس بزرگ صفوى است . راه‌هاى شوسهء طولانى هم از پادشاه بزرگ به يادگار است - خدايش غريق درياى رحمت خود فرماياد ! - و از اين يكى معلوم مىشود كه اين شهريار پاك‌نژاد تا چه پايه رعيت‌پرور و خيرات دوست و عالىهمت بوده است .\r\nعلاوه بر اين ، پس از تسخير گرجستان انبوهى از سكنهء آن سامان را كوچانيده در نقاط عمدهء اين صفحات ، كه محل تاخت و تاز تراكمهء « تكه » و غيره بود ، در حصارهاى محكم با اسباب و آلات مقررى و مخارج كافى ساليانهء دولتى ، اقامت داده بود كه نگهبان زوار باشند . حالا هم اخلاف آن طايفه در صفحات مذكوره هستند . غرض ، هرچه از اوصاف اين پادشاه دل‌آگاه از پدر مرحوم شنيده بودم همه صدق و اندكى از بسيار آن‌ها بوده است . والد مرحوم در ايام حيات خود هر ماه مبارك رمضان چهار نفر از قراء معروفهء عرب را آورده تلاوت قرآن مجيد كرده ثوابش را هديه به روح پرفتوح اين شهريار پسنديده كردار مىنمود . ان شاء الله من هم به علاوهء آن ، همه ساله احسان ديگرى از خود براى آن پادشاه مغفور مقرر خواهم نمود كه هر سال در خيرات او صرف شود و بر خود لازم دانستم كه اگر توفيق بارى يارى كند تمثال بىمثال اين پادشاه بزرگ عالىهمت را پيدا كرده در سياحتنامهء خود بگذارم تا حق‌شناسان ملت تصوير بىنظير او را ديده به دعا و رحمت يادش نمايند .\r\n گر بماند نام نيك از آدمى * به كزو ماند سراى زرنگار \r\nهرگاه به خودم قسمت نشد ، وصيت خواهم نمود هركس تصور طبع اين سياحت‌نامه را داشته باشد چنان كند ، بلكه خريطهء تمام ايران را به طورى كه در زمان سلطنت او بود نيز رديف آن تصوير نمايد تا اخلاف ملت را از بسطت و وسعت خاك پاك وطن آگاهى حاصل آيد ؛ و بدانند كه در عصر آن شهريار شيرشكار حدود مملكت ما از « بلخ » گرفته تمامى سواحل درياى « خزر » و جبال « داغستان » و كوه‌هاى « قفقاز » را گذاشته از « بغداد » به خليج « بصره » و « عمان » منتهى مىشد . در محافظت طرق و شوارع اين مملكت پهناور و توسيع دايرهء تجارت آن‌چه زحمات فوق العاده و مخارج گزاف بر خود هموار نموده است . واقعا هرگاه شخص وضع آن زمان را به مد نظر دقت بياورد خواهد دانست كه اين پادشاه دل‌آگاه در آبادى مملكت و رفاه حال رعيت تا چه پايه مجّد و ساعى بوده است خصوصا در امر تزييد تجارت مملكت و ثروت عمومى ، كه مهم‌ترين وسايل ترقى و\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nتمدن است ، هيچ نكتهء عمده از نظر باريك‌بين‌اش پنهان نمانده . همين راه‌هاى شوسه - كه در نقاط بسيارى از ممالك ايران ديده مىشود - خود براى اثبات مدعا دليل است ، واضح كه محض نقليات ساخته و پرداخته است ؛ و مىتوان گفت كه آن روز از دول خارجه هيچ‌يك چون آن پادشاه به نكات باريك توسيع دايرهء تجارت مملكت ، كه موجب مزيد سطوت دولت است ، ملتفت نشده بود .\r\nدر حقيقت ، هموار نمودن آن همه راه‌هاى صعب المرور و سنگ‌فرش كردن آن‌ها و ساختن پل‌هاى متين بر روى رودخانه‌ها ، و برپا كردن كاروانسراهاى متعدد و محكم در نقاط لازمه و بازكردن ابواب مراوده با دول خارجه ، به لحاظ ترقى تجارت ، و با همه تعصب دينى ، پيوند دادن رشتهء دوستى با اجانب ، و اوامر مؤكدهء او در خصوص گرامى داشتن سفراى دول خارجه و صيانت مال و جان تجار هر ملتى را از هرگونه تعدى و تجاوز و معين كردن سفراى با دين و دانش به دربار دولت‌ها و بخش نمودن مساوات به عموم رعيت ، به شرط صداقت به دولت بدون استثناء مذهب و آيين ، خود دليل بلندى مقام آن پادشاه سليمان احتشام است . چون آدمى اين‌ها را با وضع سلطنت‌هاى آن زمان مىسنجد واله و حيران فكر متين و رأى رزين او مىشود .\r\nبارى ، از مطلب دور افتاديم . مقصود بنده تاريخ‌نگارى نيست . ولى كردار پسنديدهء آن شهريار دادگر بىاختيار بر اينم واداشت . هركس مىخواهد بلندى همت و حسن نيت و مراتب وفاى عهد او را بداند ، او راست كه بخواند قصهء سفر رفتن پياده او را از « اصفهان » تا « مشهد مقدس » كه دويست فرسنگ راه را پابرهنه طى فرمود ، در حالتى كه پاهايش در قطع آن مسافت يك ماهه آبله كرده بود . تحمل اين زحمت را به جز از حكم عشق حقيقى و ارادت صميمى به اهل بيت پاك پيمبر به هيچ چيزى حمل نمىتوان نمود . آرى ، جايى كه عشق علم زد ، كمند محبت معشوق ، عاشق بىاختيار را به سوى خود خواهد كشاند .\r\nرنج‌ها در آن راه همه راحت است .\r\n سفر دراز نباشد به نزد طالب دوست * به پاى خار مغيلان حرير مىآيد \r\nبه همين ملاحظه ، در آن سفر ابدا از رنج راه سخن نگفت . با خدام و غيره در نهايت بشاشت و گشاده‌رويى گفت‌وگو مىفرمود . دلى را نيازرد . براى تعيين مسافت عرض راه از اصفهان تا مشهد مقدس ، با اندازه‌اى كه ساخته بودند ، اين همه راه را با دست خود مىپيمود كه ياران را مشغوليتى باشد و نتيجه‌اى هم از آن زحمت به دست آيد . با همه كس به لطف بودى و در هر دقيقه به نوازش چاكران افزودى تا تنگدل نشوند و خود او را هم از رنج راه دلخسته نشمارند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nپس از ادراك شرف زيارت امام ثامن ، همه روزه در روضهء مباركه جاروب‌كشى مىكرد و در خدمت آستانهء اقدس به خدام پيشى مىگرفت . شمعدان‌ها را با دست خود پاك مىنمود و همه شب مقراض در دست فتيلهء شمع‌ها را مىبريد .\r\nشبى ، شيخ بهايى - عليه الرحمه - در حالتى كه آن پادشاه دين‌دار فتيلهء شمع‌ها را مىزد ارتجالا اين رباعى را انشاد نموده به عرض رسانيد :\r\n پيوسته بود ملايك عليين * پروانهء شمع روضهء خلد برين\r\nمقراض به احتياط زن اى خادم ! * ترسم ببرى شهپر جبريل امين \r\nگويند در همان سفر روزى به عرض رسانيده بودند كه شكر خداى را از پادشاه عدالت دستگاه چندين آثار بزرگ خير و ابنيهء عاليهء باشكوه در نقاط لازمهء مملكت به يادگار است ؛ از شيمهء ستودهء ملوكانه دور نيست كه براى اتمام اين همه خيرات و مبرات در بعض نقاط مملكت چند باب بيمارخانه‌هاى ملى نيز ساخته شود . آن شهريار بلند همت رد جواب گفته بود كه : « تمامى خيالات من به سوى ابقاى صحت و سعادت ملت متوجه است . فكر بيمارى ايشان را چگونه به دل خود راه توانم داد ! » خداى را ملاحظه نماييد چه خيال باريك و چه همت عالى و كلام بلند است ! راست است « كلام الملوك ملوك الكلام » . در عصر سلطنت اين پادشاه بزرگ ، جمعيت ايران غريب به چهل ميليون بود . ايرانيان به افتخار تمام زندگانى مىكردند . يقين مىدانم كه هر ايرانى غيرتمند در خواندن اين تفصيل آه سرد از دل كشيده اشك گرم از ديدگان خواهد باريد . امروز بايد به ياد آن روزگاران سعادت حسرت بكشيم .\r\nبارى ، باز نااميد نبايد شد . از گذشته عبرت بايد گرفت و بر اصلاح حال و تأمين استقبال بايد كوشيد كه سعى و عمل بىنتيجه و اثر خير نخواهد شد .\r\n « چنان نماند [ و 
  ] چنين [ نيز 
  ] هم نخواهد ماند » \r\nبارى ، از دامغان نيز بار بسته پس از چند روز به شهر « شاهرود بسطام » رسيديم .\r\nحاجى حسين جلودار گفت : « در اين‌جا دو روز اقامت خواهيم كرد . ولى شما را بايد در باغ ، زير چادر ، منزل بدهم زيرا كه در اين شهر « مله » هست ؛ براى غربا از گزيدن آن حيوان موذى خيلى صدمه وارد مىآيد . »\r\nگفتم : « با اين محذور بزرگ در اين‌جا چرا منزل مىكنيد ؟ بهتر كه بگذريم . »\r\nگفت : « اسب‌ها را قوت رفتار نمانده همه از رنج راه خسته‌اند و با اين حال نمىشود يكسره به طهران راند . »\r\nبه هرحال ، ناچار پايين آمده در نزديكى شهر در باغى براى اقامت ما چادرى زدند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nچون موسم تابستان است از ماندن در زير چادر ضررى ملحوظ نبود . اسباب را جابه‌جا كرده قدرى راحت شديم . يادم آمد كه پدر مرحوم در شاهرود با مرد تاجرى ، حاجى اسماعيل نام ، دوستى داشته ، طرف مكاتبه و مراسله بودند ، زيرا مكتوب‌هاى او را من خود مىنوشتم . نام كاروانسرايى را كه محل اقامت و تجارت ايشان بود نيز مىدانستم . با خود گفتم « دوست پدر است بايد رفته از او ديدنى كنيم . » به يوسف عمو گفتم : « برخيز به هم برويم . » نام كاروانسرا و خود حاجى را پرسيدم نشان دادند . به منزلش رسيده از اتفاقات حسنه ، خودش هم آن‌جا بود . سلام داده نشستيم . پس از احوال‌پرسى ، گفتم : « نام شما بايد حاجى اسماعيل آقا باشد ؟ »\r\nگفت : « بلى ! اما شما را نشناختم . ببخشيد ! »\r\nگفتم : « بنده پسر فلان كس مقيم مصر و نامم ابراهيم است . »\r\nآن شخص محترم به محض شنيدن نام پدر برخاسته مرا بغل كشيد و از سر و رويم بوسيده گفت : « خوش آمدى . از شنيدن خبر وفات والد مرحوم خيلى متأثر شدم .\r\nخدايش غريق درياى رحمت خود فرمايد . مردى بىمثل و مانند بود . خداوند شما را در جاى آن مرحوم پايدار و برقرار دارد . خوب حالا بگو ببينم از كجا مىآيى و به كجا خواهى رفت ؟ ان شاء الله والده سلامت است ؟ شنيدم خواهرى هم داريد . احوالشان چه‌طور است ؟ »\r\nگفتم : « شكر خداى را سلامت و دعاگو هستند . از مشهد مقدس مىآيم و به طهران مىروم . »\r\nگفت : « بسيار خوب از تشريف شما ، كه يادگار دوست عزيز من‌ايد ، خيلى خوشبخت شدم . »\r\nآن‌گاه به گوش نوكرش چيزى گفت و او رفت . پس از نيم ساعت برگشت و دو مجموعه چلوكباب با قند آب و خربزه ، كه تازه رسيده و نوبر بود ، با خود آورد . حاجى در نهايت مهربانى گفت : « بسم الله لقمه‌اى ناهار بخوريم . »\r\nبه سر سفره جمع شديم . در اثناى طعام گفت : « كجا منزل كرده‌ايد ؟ »\r\nگفتم : « در فلان باغ زير چادر . »\r\nبه آدمش گفت : « برويد از آن‌جا اسباب فلانى را بياوريد خانه ! »\r\nگفتم : « جلودار ما مىگويد كه در شهر « مله » هست . مىترسم . »\r\nهرچه اصرار كرد راضى نشدم . بعد از ناهار گفت : « عادت داريد بخوابيد ، يا چاى بگذارند بخوريم ؟ »\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nجواب دادم كه روزها به خواب معتاد نيستم . وقت چاى ما هم عصر است . پس به قدر يك ساعت مشغول صحبت شديم . آن‌گاه به پسرش گفت : « رضا ! تو مهمانان را ببر قدرى در شهر و كنار آب گردش كنند . عصرى هم به خانه تشريف بياريد . بعد از شام من شما را به منزل خودتان مىفرستم كه در چادر بخوابيد . »\r\nديدم عذر نخواهد پذيرفت . ناچار قبول كردم . برخاسته به راه افتاديم . گفتم : « كجا بايد رفت ؟ »\r\nيوسف عمو گفت : « بهتر آن است كه به يكى از مكتب‌ها يا مدرسهء اين شهر رفته وضع آن‌ها را تماشا كنيم . »\r\nاز آقا رضا پرسيديم : « اين شهر مكتب دارد ؟ »\r\nگفت : « بلى ! از همه جهت سه باب مكتب است . يكى بسيار دور است كه بچه‌هاى ما در آن‌جاست و يكى هم در بازار نجاران و نزديك است . اما آن‌جا برويم چه بگوييم ؟ در آن‌جا مرا چندان نمىشناسند . بهتر است كه يكى طلبكار و ديگرى مقروض باشيم و به بهانهء نويسانيدن تمسك و حجت بدان‌جا برويم تا مقصود شما حاصل آيد . »\r\nبدين تدبير خيلى خنديده گفتم : « عيب ندارد ، چنان كنيم ! »\r\nيوسف عمو گفت : « من نام ساخته خواهم گفت . نام صحيح خود را نمىگويم . »\r\nآقا رضا گفت : « به هر نحوى كه دلت مىخواهد آن‌طور كن . مقصود نويسنده همان يك عباسى است . تو هر نام كه خواهى بر خود ببند . كس را پرواى تحقيق و تجسس نام و نشان نيست . »\r\nقدرى شوخى كرديم كه ناگاه از طرف ديگر صداى دورباش بلند شد ، از هر طرف بانگ مىزدند : « برو پيش . بايست ، آستين عبا را بپوش . » من در كمال حيرت بدان سو نظر كردم . ديدم يك نفر جوان بلند قامت كه سبيل‌هاى كشيده داشت ، سواره مىآيد و سى چهل نفر با چوب‌دست‌هاى بلند به رديف نظام از دو طرف او مىآيند و در پيشاپيش آنان يك نفر سرخ‌پوش ديوچهر و در پشت سر آن ده بيست نفر سوار با تيپ مىآيند . از آقا رضا پرسيدم كه : « اين چه هنگامه است ؟ »\r\nگفت : « حاكم شهر است به شكار مىرود . » به ما گفت : « راست ايستاده هنگام عبور آن « كرنش » و تعظيم نماييد ، چنان‌كه ديگران مىكنند . »\r\nچون يك نظر كردم ديدم هى از چهار جانب و شش جهت سجده است كه مردم مىكنند . آن‌هم ابدا به روى بزرگوارى خود نياورده از چپ و راست هى سبيل‌هاى خود را تاب مىدهد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nگفتم : « هرگاه تعظيم نكنم چه مىشود ؟ »\r\nگفت : « آن طرفش را فراشان مىدانند و چوب‌دست‌هاى آنان . گويا از حيات هم سير شده‌ايد ؟ »\r\nگفتم : « نه ! هزارگونه آرزو در دل دارم . »\r\nدر نهايت ادب راست ايستاده هنگام نزديك شدن حاكم در كمال فروتنى ركوعى به جاى آورديم . « رسيده بود بلايى ولى به خير گذشت . » چون تاكنون اين وضع را در هيچ جايى نديده بودم ، خيلى تعجب كردم .\r\nگفتم : « آباد باشى ايران ! حاكم شهرى مانند لندن - كه داراى هفت مليون جمعيت است - از هرجا تنها مىگذرد و احدى اعتنا به شأن او نمىكند . ما شاء الله حاكم يك ولايت كوچك ما اين‌قدر جلال و جمعيت دارد . سلطنت بايد اين‌طور باشد . » گفتم : « آقا رضا ! حاكم جيره و مواجب اين‌همه جمعيت را از كجا مىدهد ؟ »\r\nگفت : « اينان مواجب ندارند . »\r\nگفتم : « پس چه مىخورند ؟ »\r\nگفت : « صبح تا شام در كوچه و بازارها مىگردند . هرجا دو نفر با همديگر دعوا كنند فورا آنان را گرفته نزد فراش‌باشى مىبرند . هرگاه دعوا خالى از اهميت است دو تومان فراش‌باشى و پنج قران نايب و دو سه قران هم اين فراشان مىگيرند مرخص مىكنند ؛ هرگاه از دهات اطراف عريضه‌چى بيايد يكى دو تن از اين سواران مأمور به تاخت و تاز مىشوند . اگر دعوا قدرى بزرگ شد يكى از پيش‌خدمتان يا امير آخور و يا تفنگ‌دار باشى يا آبدار و يا قهوه‌چى بدان كار مأمور شده صد يا پنجاه تومان براى شاهزاده و ده بيست تومان براى خودشان به عنوان جريمه و تعارف مىگيرند . »\r\nمن از شنيدن اين سخنان در جاى خود خشك شده از سياحت بيزار گشتم . با خود مىگفتم : « اى كاش كور و كر بوده اين وضع را نديده و اين سخنان را نمىشنيدم . با زحمت و پول عجب بلايى بر خود خريدم ؟ »\r\nبارى ، به مكتب رسيديم . اين مكتب در بازار نجاران است . تخمينا سى ذرع طول و ده ذرع عرض دارد . زياده بر يكصد نفر اطفال معصوم در آن‌جا جمع بودند ، برخى از آنان روى خاك و بعضى بر روى نمد پاره و چند نفر در روى حصير و جمعى در روى پارچه گليمى ، براى تعليم ، نشسته . معلمشان پيرمردى معمم بود . داخل درون مكتب شده سلام كرديم . معلم از قيل و قال اطفال سلام ما را نشنيد . ما هم به گوشه‌اى نشستيم . آخوند پرسيد : « چه فرمايش داريد ؟ »\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nيوسف عمو گفت : « من بدين شخص هفتاد تومان مقروض‌ام . خواهش دارم از طرف بنده به مبلغ مذكور حجتى به نام اين شخص بنويسيد . »\r\nگفت : « خيلى خوب . اسم شما چيست ؟ »\r\nگفت : « عبد الغفار . »\r\n- « اسم آقا ؟ »\r\nگفت : « ابراهيم بيگ . »\r\nپرسيد : « بيع شرط دارد ؟ »\r\nگفت : « بلى ! خانهء بنده . »\r\nپرسيد : « خانه كجاست ؟ »\r\n- « در اردبيل . »\r\n- « فرع چه‌قدر قرار شده ؟ »\r\nگفت : « ماهى يك تومان و به مدت شش ماه . »\r\nآخوند نوشت . بعد از ختام بر ما نيز خواند . درآورده نيم‌قران دادم و حجت را گرفتم .\r\nديدم كه خيلى ممنون شد . گفتم : « ما شاء الله خيلى شاگرد داريد ! »\r\nگفت : « بلى ! چند نفر ديگر هم هستند كه امروز نيامده‌اند . »\r\nپرسيدم : « اطفال چه مىخوانند ؟ »\r\nگفت : « بعضى الفبا ، بعضى جزو عم ، جمعى قرآن مجيد . بزرگان كه در اين صف نشسته‌اند گلستان ، بوستان ، حافظ و همه چيز . »\r\nگفتم : « جناب آخوند ! حافظ چه دخلى به درس دارد ؟ »\r\nگفت : « يعنى چه ؟ حافظ شيرازى دخل به درس ندارد ؟ »\r\nگفتم : « معلوم است كه ديوان حافظ عبارت از اشعار متين است در تصوف كه از خوانندگان كمتر كسى معنى آن را مىفهمد . اطفال از خواندن آن ، كه ظاهرا سراپا سخن از باده و ساده و محبوب و محبوبه و عشق‌بازى است ، چه بهره‌اى حاصل توانند نمود ؟ »\r\nگفت : « پس در اردبيل كه ولايت شماست در مكتب‌ها به اطفال چه درس مىدهند . »\r\nگفتم : « مملكت ما اردبيل نيست . »\r\nگفت : « پس كجاست ؟ »\r\nگفتم : « قطعهء ديگرى از كرهء زمين . »\r\nگفت : « از قول شما چنان معلوم مىشود كه طرف شيراز يا بغداد بايد باشد . »\r\nگفتم : « هيچ كدام نيست بلكه آفريك [ آفريقا 
  ] است . »\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nگفت : « آفريك بايد نزديك سلماس باشد . »\r\nديدم خيلى آخوند است . گفتم : « بلى . اما شما بايد به اطفال از جغرافى و هندسه نيز درس بدهيد . »\r\nگفت : « هندسه كدام است ؟ »\r\nگفتم : « حساب نيكو مىدانيد ؟ « فزوفنزونى » زمين را مىتوانيد معلوم كنيد ؟ »\r\nگفت : « مىدانم . به اطفال حساب دينار ياد مىدهم . خود نيز هندسه را مىدانم ، ولى به اطفال درس نمىدهم . »\r\nگفتم : « از جمع و تقسيم كه نخستين مرحلهء حساب است چيزى بنويسيد ببينم . »\r\nگفت : « چه بنويسم ؟ »\r\nگفتم : « بنويسيد يك هزار و دويست و سى و چهار . »\r\nبدين شكل نوشت 1000200304 .\r\nگفتم : « جناب آخوند اين ارقام از مليار [ ميليارد 
  ] گذشت ! »\r\nبارى ، خواستم از اطفال نيز چيزى بپرسم ملاحظه كردم كه بيشتر مايهء اوقات تلخى خواهد شد ، صرف‌نظر نمودم . از آن‌جا بيرون شده گردش‌كنان به خانهء حاجى رفتيم . پس از تجديد وضو ، خدمت حاجى رسيديم كه چاى را حاضر كرده منتظر ماست . پرسيد :\r\n« خوب سياحت كرده‌ايد ! »\r\nگفتم : « چرا ؟ »\r\nديدم آقا رضا پسر حاجى بناى خنده گذاشت .\r\nحاجى پرسيد : « رضا چرا مىخندى ؟ »\r\nگفت : « آقا ! مهمانان محترم عجب حالتى دارند . حاكم ولايت را با فراشان ديده از صداى دورباش و برو بايست ايشان تعجب‌ها كردند كه اين چه هنگامه است . نمىدانند كه شاهزاده و حاكم مملكت است . »\r\nحاجى بيچاره آهى كشيد و گفت : « آرى فرزند ! مهمانان ما امثال اين هنگامه را نديده‌اند . اين بدبختى منحصر به ايران و ايرانيان است . در هيچ نقطهء روى زمين حكام را اين‌گونه تحكمات نيست . در همه‌جا تكاليف حكام و وظايف محكوم ، معلوم و معين است ، مگر در ايران كه ما بدبختان اسير حكم تابع خواهش‌هاى نفسانى اين مشتى فراعنه و نمارده هستيم كه هرچه بر مال و جان و ناموس ما حكم رانند مجراست و بازخواست و مؤاخذه‌اى براى ايشان نيست . فرياد دادخواهى ما به جايى نمىرسد .\r\nامروز زنگيان حبش و سودان از امثال اين اسارت و تعديات رسته‌اند و هرگونه حقوق\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبشريه را مالك‌اند ؛ مگر ما بيچارگان كه زنجير اسارت را همه روزه سخت‌تر و دايرهء حقوق بشريهء ما را هر لحظه بيش از پيش تنگ‌تر مىكنند . »\r\nديدم دل حاجى بيچاره بيشتر از من پر است . پس از ساعتى صحبت و صرف شام ، نوكر حاجى فانوس روشن كرده ما را به منزل رسانيد . فردا حاجى به ديدن ما تشريف آورد . بعد از صرف چاى و غليان برخاست و از ما دوباره براى شب وعده خواست . چون در نصف آن شب قرار بود كوچ كنيم ، لهذا عذر خواسته ايشان را وداع كرديم و نيمى از شب رفته از آن‌جا حركت نموديم .\r\nپس از طى منازل به « خاتون‌آباد » ، كه دو فرسخى طهران است ، رسيده حساب كردم سى و شش روز تمام است كه از مشهد مقدس حركت نموده‌ايم . اين همه مسافت را ماشين راه‌آهن در ظرف سه شبانه‌روز در نهايت راحتى و كم‌خرجى طى مىتواند نمود .\r\nحيف كه از اين نعمت عظما نيز ايرانيان محروم‌اند . خداوند خود به حالشان رحم فرمايد .\r\nبارى ، سحرگاهان از آن‌جا بار كرده به شهر رسيديم .\r\nاز حاجى حسين جلودار پرسيدم : « ما در كجا منزل كنيم خوب است ؟ »\r\nگفت : « دالاندار كاروانسرا حاجى محمد حسن با من دوست است . شما را آن‌جا مىبرم . خود نيز آدم خوبى است . مىسپارم در خدمتگزارى به شما كوتاهى نكند . »\r\nخلاصه ، رفتيم آن‌جا ، حجره‌اى براى ما خالى نمود . حاجى حسين سپارش ما را كرد و رفت . ما هم سر و صورت خودمان را از گرد راه شستيم . دالاندار سماور آورد چاى خورديم .\r\nيوسف عمو گفت : « برويم حمام . »\r\nگفتم : « پس از زيارت حمام مشهد مقدس ، من عهد كردم كه ديگر در ايران به حمام نروم . »\r\nگفت : « اين‌جا طهران و شهر پايتخت بزرگ اسلام است . شايد مثل حمام‌هاى مشهد نباشد . »\r\nگفتم : « امروز تو برو اگر حمامى باشد كه آبش پاك ، فردا باز با همديگر مىرويم . »\r\nيوسف عمو فوطه و قديفه برداشته به دلالت دالاندار به حمام رفت . من هم عبا را به سر كشيدم خوابيدم . وقتى با خود آمدم كه يوسف عمو بيدارم مىكرد .\r\nگفتم : « حمام چه‌طور بود ؟ »\r\nگفت : « آب اين‌جا هم بوى بدى دارد . ولى خزينهء كوچكى هست كه تويش نمىروند .\r\nاگر خواسته باشيد از آن‌جا آب صاف آورده كيسه مىكشند . »\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nگفتم : « خوب فردا مىرويم . »\r\nدالاندار را صدا كردم ، آمد . پرسيدم : « اسم شما چيست ؟ »\r\nگفت : « مشهدى عبد الله . »\r\nگفتم : « دكان جلوپزى خوبى به ما نشان بده ! »\r\nگفت : « از اين بازار راست برويد قدرى در پايين ، دو دكان روبه‌رو هست . آن‌كه در طرف راست هست خوب و دكان پاكيزه و به قاعده است . »\r\nملاحظه نمودم كه در اين مملكت يك راهنما و بلد ، به طور دايمى ، لازم داريم . چه بايد كرد ، همچنان آدمى را از كجا پيدا توانيم نمود ؟ در اين فكر راه مىرفتم ديدم در اثناى راه يك نفر فرنگى به يكى از ايرانيان راست آمد و به آيين انگليسى با همديگر آشنايى كردند . ايرانى مانند انگليسيان حرف مىزد ، به‌طورى كه گويى خود از مردم انگلستان است . خيلى تعجب كردم ، چنان‌كه ايشان نفهمند خود را در يك طرف به بهانه‌اى مشغول داشته گوش به صحبت آنان دادم . ايرانى پرسيد : « چه‌طور شد ؟ »\r\nانگليسى گفت : « تمام كرده‌اند . سى هزار تومان به صدر اعظم . . . »\r\nديگر مبلغى را كه به شخص سلطنت نام برد نفهميدم . گفت : « فردا اعلا حضرت همايونى نيز امضا خواهند فرمود . »\r\nپس از آن از يكديگر جدا شدند . انگليسى رفت و من هم به دقت تمام بر او مىنگريستم كه « يا للعجب ! اين ايرانى زبان انگليسى را بدين پايهء خوبى ، كجا ياد گرفته است ؟ »\r\nگويا او هم دريافته بود . از من پرسيد كه : « همشهرى چه به حيرت در من مىنگرى ؟ »\r\nگفتم : « همهء حيرتم در حقيقت به سبب حرف زدن شما به انگليسى است . خيلى خوشم آمد . »\r\nگفت : « مگر شما هم زبان فرنگى مىدانيد ؟ »\r\nگفتم : « كمى مىدانم . »\r\nبه انگليسى پرسش‌ها كرد . جواب دادم . آن‌هم از انگليسى دانستن من اظهار شگفتى نمود . پرسيد : « كجا مىرويد ؟ »\r\nگفتم : « دكان چلوپزى كه ناهار بخوريم . »\r\nگفت : « در آن صورت بايد مهمان من باشيد . »\r\nجواب دادم كه : « لطف شما زياد ! همين‌قدر مرحمت فرموده دكان خوبى به من نشان بدهيد و خود هم امروز با ما طعام تناول فرماييد ، مرهون منت شما خواهيم بود . »\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nما را به دكانى دلالت نمود كه در حقيقت دكان خيلى پاك - و بر خلاف دكان‌هاى چلوپزى تفليس - در نهايت سليقه و با نظافت بود .\r\nدر اثناى صحبت پرسيدم : « آن مرد انگليسى چه كاره است و چه مىگفت ؟ »\r\nگفت : « اين شخص گماشتهء كومپانى انگليس است . به طهران آمده كه بعض امتيازات و كار فرمودن معدن‌ها را از دولت ايران بگيرد . اكنون مىگفت : عمل گذشت و امتياز را گرفتم . گويا سى هزار تومان به عنوان سبيل چرب كنى به جناب صدر اعظم داده است .\r\nحصهء شخص سلطنت معلوم نيست . »\r\nگفتم : « شما انگليسى را كجا ياد گرفته‌ايد ؟ »\r\nگفت : « مدتى در « بمبى » بودم در آن‌جا ياد گرفتم . »\r\nبعد از ناهار گفتم : « محض اتمام لطف خواهش دارم كه با هم به منزل ما برويم و قدرى صحبت كنيم . »\r\nقبول كرد . آمديم به منزل . در اثناى صحبت سبب مسافرت ما را پرسيد . از نام و نژادم جويا شد .\r\nگفتم : « ايرانى نژادم . در مصر تولد يافته نامم ابراهيم است . از مصر به عزم زيارت مشهد مقدس ، و از آن‌جا نيز به عزم سياحت وارد اين شهر شدم . »\r\nمن هم از نام و مملكت او پرسيدم .\r\nگفت : « نامم مشهدى حسن و مشهور به حسن كرمانى است . »\r\nگفتم : « مخصوصا از شما متوقع‌ام اين چند روزه كه ما در اين شهر هستيم ما را فراموش نكرده از غريب‌نوازى كوتاهى نكنيد ! »\r\nگفت : « به چشم . اما بفرماييد در طهران چه كار داريد ؟ »\r\nگفتم : « كار و بار معينى نيست . راستى اين است كه آرزومندم به خدمت چند تن از اعاظم و وزراى اين مملكت برسم و پاره‌اى معروضات دارم ، به عرض برسانم . اما نمىدانم كليد اين در بسته در دست كيست ؟ و معطل هستم كه از كجا واسطه‌اى پيدا كنم كه سبب حصول مقصود ما باشد . »\r\nگفت : « مگر عريضه و فلان خواهى داد ؟ »\r\nگفتم : « نه ! مىخواهم خود ايشان را ديدار كرده گفتنىها را بگويم . »\r\nگفت : « همچنان واسطه‌اى را نمىدانم . اما اگر توسط يا التماس براى كارى بوده باشد ، آن‌چنان واسطه‌اى را مىدانستم ولى كسى را كه از دست تو گرفته با وزرا جليس كند سراغ ندارم . »\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nگفتم : « آن شخص كه براى التماس و وساطت به كار مىآيد كيست و نامش چيست ؟ »\r\nگفت : « تو با نام و نشان او كار نداشته باش . با من خيلى دوست است . همهء وزرا و رجال دولت خاطر او را دوست مىدارند . در اين مملكت همه‌كاره است . امروز در طهران براى هركس در ضمن كارى واسطه لازم باشد ، هرگاه به من رجوع كند ، ده دوازده تومان گرفته به او مىدهم ، آن هم رفع [ و 
  ] رجوع آن كار را مىكند و هرچه از اين ممر حاصل شد ده يك آن را هم به من مىدهد . »\r\nگفتم : « رفيق ، من به تو دو تومان مىدهم و بدان آدم نيز هرچه دادنى است مىدهم . تو كار نداشته باشد . از تو همين‌قدر مىخواهم كه او را به من نشان بدهى . »\r\nگفت : « به چشم ! اما بايد اول او را خبر بدهم . هرگاه قبول كرد فردا مىرويم و اين را هم مىدانم كه قبول خواهد كرد ، زيرا كه خودش آدم خوب و ترك است . خاطر تركان را دوست مىدارد . مردى شوخ و ظريف است و تكبر در مذهبش كفر . »\r\nخلاصه ، آقا مشهدى حسن كرمانى رفت . فردا چهار ساعت از روز رفته باز آمد و گفت : « آن واسطه را ديده و كار را ساخته‌ام . بسم الله برويم ! »\r\nبرخاسته روانهء راه شديم . پس از طى مسافتى دور به يك دربند تيره و تاريكى رسيده در آن‌جا واهمه بر من غلبه نمود كه چرا يوسف عمو را نياوردم ! توكل به خدا كرده تا پايان دربند رفتيم . رفيق درى را زد ، باز كردند . پيرمردى هفتاد ساله را ديدم كلاه نمدى در سر ، لنگى را به دور آن پيچيده ، ريش سرخ و چهرهء سياهى داشت . فلك خاك غم بر سرش بيخته و همهء دندان‌هايش ريخته بود . چشم‌هاى نيم‌مرده‌اش در چشم خانه مىگرديد .\r\nلباسش چندان كثيف بود كه به تقرير نمىآيد . معلوم نبود كه متن پارچهء لباس‌هايش در آغاز چه رنگ داشته .\r\nمشهدى حسن پرسيد : « حاجى خان تشريف دارند ؟ »\r\nگفت : « بلى ، بفرماييد ! منتظر شماست . »\r\nچون پاى به پله‌هاى اتاق گذاشتيم ، بوى گند عرق مغزم را پريشان كرد . دهليز خانه گويى از عهد حضرت نوح جاروب نديده از مزبله نشانه‌اى بود . چون دم اتاق رسيديم ، پيرمرد پرده را بالا كرد . چه ببينم خوب است ؟ ديدم حاج ملا محمد على مشهور در صدر اتاق با كمال سنگينى قرار گرفته . او را از ديدار من و مرا از ديدار او حيرت گرفت . هر دو همديگر را شناختيم . از شدت بهت سلام را فراموش كرده گفتم : « گده مالا سن هارابورا هارالوند خان اولمسان . »\r\nاو نيز مبهوت بود ولى از كمال زيركى زود خود را دريافته صدا بلند كرد كه : « خوش\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nآمديد ابراهيم بيگ ! خوش آمديد ، بفرماييد ، بفرماييد ! »\r\nبرخاست ، مصافحه و معانقه كرديم . ولى من هى تركى حرف مىزنم او خودش را به فارسى مىزند . پايين مىكشم ، او بالا مىبرد . آخر الامر دستى به ريش برده به ايما رسانيد كه : « مرگ من از اين سخنان دست بكش . مرا ضايع مكن ! » فهميدم كه از مشهدى حسن « رودرواسى » دارد . نمىخواهد در نزد او از قدرش كاهيده شود . من هم روى سخن را برگردانيده به سويى - « عرض مىكنم » ، « فرمايش بفرماييد ! » ، « به سر مبارك شما ، جناب‌عالى » - كشيده در بالا به او رسيدم .\r\nديدم ملا نفسى تازه كرد و قدرى آسوده گشته دوباره خود را بالاتر كشيد . بناى احوال‌پرسى گذاشت كه : « در مصر چه خبر است ؟ خديو مصر با قونسل چگونه رفتار مىكند ؟ البته در اسلامبول سفير را ديديد ، چه‌كار مىكند ؟ در تفليس حاكم باز « گراف شرمه‌فتوف » است ؟ با من خيلى دوست است . خليل افندى ، قونسل عثمانى ، باز آن‌جاست ؟ مردى بسيار خوب و نجيب است . تجارت ايرانيان در آن مملكت‌ها چه‌طور است ؟ »\r\nهمه را در نهايت احترام جواب مىدادم : « بلى ! سركار حاجى خان به سر مبارك جناب عالى چنين است . »\r\nاز اين جور نيم‌ساعتى صحبت كرده مرخصى خواستم و در كمال ادب سرى فرود آورده به راه افتاديم . از بيرون اتاق دوباره مرا صدا كرد . تنها برگشتم . آهسته به گوشم گفت : « فردا شب را اين‌جا بياييد . خودمانى و محرمانه صحبت و درد دل و راز و نيازى كرده شام را نيز با هم [ مى 
  ] خوريم . »\r\nگفتم : « به چشم ! يوسف عمو را نيز همراه دارم . »\r\nگفت : « ديگر بهتر . او را هم بيار ! »\r\nاين دفعه خداحافظ گفته برگشتم .\r\nآمديم تا بازار به مشهدى حسن گفتم : « شما تشريف ببريد . فردا را هم زحمت نكشيده باشيد ، ما به حمام فلان خواهيم رفت . »\r\nديگر نگفتم حاجى خان از ما وعده گرفت . آمديم منزل . منتظرم كه فردا وقت شام كى خواهد رسيد تا خانهء حاجى خان رفته ببينم اين حاجى ملا محمد على كذايى از كجا خان شده و به چه واسطه طرف رجوع مردم گشته است .\r\nبراى آگاهى مطالعه‌كنندگان لازم آمد كه در اين‌جا مختصرى از سرگذشت اين حاجى ملا محمد على و اسباب معارفهء خود را با او بنويسم تا بدانند كه من امروز به كدامين\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nشخص در هنگام ورود « كرنش » كرده‌ام و زمان خروج باز سر تعظيم فرود آورده رخصت بازگشت حاصل نمودم .\r\nروزى ، در مصر خدمت پدر مرحوم نشسته بودم . ديدم از بندر « بر مصر » ، يعنى اسكندريه ، تلگراف‌نامه‌اى به نام پدر رسيد . مضمون‌اش اين‌كه :\r\nمىخواهيم به زيارت شما بياييم . اگر در مصر تشريف داريد و مانعى نيست جواب بدهيد . امضا\r\nجعفر تبريزى\r\nپدر مرحوم گفت : « اين شخص يكى از دوستان محترم من است . شايد به زيارت خانهء خدا مىرود . جواب بنويسيد كه : تشريف بياوريد ، منتظرم . »\r\nنوشتم . هنگام غروب براى استقبال به ايستگاه راه‌آهن رفتم . وقتى كه واغون رسيد مهمانان چهار نفر بودند كه يكى همين ملا محمد على بود كه حضرات محض خوشگذرانى و نديمى تمامى مخارج او را بر خود هموار نموده همراهشان آورده‌اند .\r\nگويا در اسلامبول او را ديده بودند .\r\nاين مرد حاضر جواب و بذله‌گو و خيلى خوش‌خلق و ظريف است . بعض حكايت‌ها نقل مىكرد كه مايهء تعجب شنوندگان بود .\r\nاز جمله روزى از سرگذشت خود داستانى مىسرود كه مستمع را از حيرت به حيرت مىانداخت .\r\nنقل مىكرد كه :\r\n« وقتى ، يكى از تجار آذربايجان به من شصت توپ قناويز داد كه برده در تفليس بفروشم . من هم مال را برداشته به تفليس آمدم . دو هفته بعد از ورود من ، از ارباب كاغذى رسيد كه « پول لازم دارم . به رسيدن كاغذ يكصد ايمپريال برات گرفته بفرست . » پرسيدم كه برات را در كجا مىفروشند ؟ نشان دادند كه فلان كس برات‌چى است . نزد او رفته گفتم : « حاجى ، يكصد ايمپريال برات مىخواهم . » آن هم بىچون و چرا نوشت و داد . چون‌كه آن‌وقت در تفليس مردم به يكديگر اعتبار داشتند و به مدت يكى دو هفته برات نسيه مىدادند . هفتهء ديگر ديدم باز از ارباب كاغذ رسيد كه « يكصد ايمپريال برات گرفته بفرست ! » دوباره پيش تاجر برات‌فروش رفته ، يكصد ايمپرال ديگر برات گرفته فرستادم . چند روزى از اين ماجرا گذشت كه يك‌بار ديدم آدم حاجى به مطالبهء وجه برات آمد .\r\nگفتم : « من پول موجود ندارم . بايد قناويزها را فروخته بدهم . »\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nصاحب طلب برآشفت كه « اين چه حرف مفت است ؟ » بعد از خيلى زدوخورد و بگوبشنو ، طلب‌كار زور آورده قناويزها را از چنگ من كشيد و برد و پس از چندى مرا نيز به تبريز خواستند . رفتم .\r\nارباب بعد از احوال‌پرسى گفت : « هرچه پول آوردى بده ! »\r\nگفتم : « پول‌ومولى در بساط نيست . »\r\nماجراى برات و گرو كشيدن طلب‌كار قناويزها را نقل كردم . مرد كه فرياد كشيده به نزد حاكم شتافت و از من عارض شد . از طرف حاكم نيز به اجلاس و تعيين حكم و مميز حكم رفت . چند بار مجلس تشكيل يافت ، از من دفتر خواستند .\r\nگفتم : « بابا ، دفتر كجا بود ؟ دو قطعه برات خريده بدين‌جا فرستادم . يك قلم هم مال داشتم صاحب طلب به زور گرفت و برد . آن‌هم در پارچهء كاغذى نوشته شده بود . نمىدانم در اين كشاكش چه شد ؟ »\r\nحضرات مصلحين خيرانديش كه اعضاى مجلس بودند ، فورا نوشته حكم دادند كه ملا محمد على اقرار كرد « دفتر تجارتى خود را گم كرده‌ام . » اين صورت مجلس را بردم پيش حاكم مملكت . خود حاكم در تبريز نبود . پسرش كه جوانى ساده بود ، به عنوان « نائب الحكومه » از طرف پدر حكم مىراند . مرا به حضورش بردند . در دم پنجره سرى به حاكم جوان فرود آوردم .\r\nتا رفتم عرض كنم گفت : « پسره مىگويند تو طومار گم‌كرده‌اى . »\r\nگفتم : « قربانت شوم ، طومار فلان گم نكرده‌ام . »\r\nاعتنايى نكرد . فرمود : « ببريد نگاهش داريد ! »\r\nمرا كشيدند . فراش‌باشى با برادرم آشنا بود . به فراشان گفت : « چندان مقصر نيست . در اتاق نگاه داريد . »\r\nبردند تا دم محبس رسيديم . ديدم دوستاقبان كنده و زنجير حاضر مىكند .\r\nفراش گفت : « زحمت نكشيد . فراش‌باشى فرمود در اتاقش نگاه داريد . چندان تقصيركار نيست . »\r\nدوستاقبان ديد از من چندان فايده براى او نيست . از شدت غيظ آبم نيز نمىداد .\r\nبرادرم هر وقت خوراك مىآورد ، از او آب هم مىخواستم . تا چهار روز به همان منوال آن‌جا محبوس ماندم .\r\nروز پنجم ، دم پنجره نشسته بودم يك نفر از تجار را ، كه با من آشنا بود ، ديدم مىرود پيش شاهزادهء حاكم . مرا ديد ، گفت : « گده مالا بوردا نه‌ايشون وار ؟ »\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nگفتم : « آورده‌اند ، نمىدانم گناهم چيست ؟ »\r\nرفت . من با خود خيال مىكردم كه اين شخص با حاكم دوست است ، دور نيست كه التماس مرا بكند . ديدم برگشت و از دم پنجره رد شد و چيزى نگفت . اما پس از آن معلوم شد كه او به شاهزاده گفته است كه : « يك نفر محبوس داريد . خيلى بذله‌گوست . از صحبت او غافل مباشيد كه مغبون مىشويد . »\r\nچيزى از معاودت آن شخص نگذشته بود كه ديدم پيشخدمت آمد و گفت : « تو را مىخواهند ! »\r\nبا او رفتيم پيش حاكم . فرمود : « يالا بيا ! »\r\nرفتم . سرى فرود آورده ايستادم .\r\nشاهزاده گفت : « پسره ! شنيدم تو خوب صحبت مىكنى ! »\r\nگفتم : « چه عرض كنم ! »\r\nگفت : « چه‌طور چه عرض كنم ؟ »\r\nباز گفتم : « چه عرض كنم ! »\r\nاوقاتش تلخ شده و به تندى گفت : « دى بگو ! »\r\nعرض كردم : « شاهزاده در اين‌جا مثلى به خاطرم آمد . هرگاه رخصت هست ، به عرض رسانم . »\r\nگفت : « مرخصى ، بگو ! »\r\nعرض كردم : « وقتى يك شاهزادهء آزاد و ساده‌اى ، مثل شما ، را سخن‌چينان به نمامى گفتند كه : فلان پيشخدمت تو بچه‌باز است . شاهزاده آن پيشخدمت را طلبيد و گفت : « پسره مىگويند تو بچه‌بازى ؟ » جواب داد « چه عرض كنم ! » شاهزاده به تندى اصرار مىكند كه بايد راستش را بگويى . پيشخدمت عرض مىكند كه : شاهزاده من چه‌طور راستش را عرض كنم . اگر بگويم بچه‌بازم بلكه تو جوان صاف و درستى ، البته آن وقت مرا از خدمت خود خواهى راند ؛ اگر بگويم بچه‌باز نيستم بلكه تو را دل به حالم سوخته مىخواهى . . . بدهى ؛ حالا « خود بفرما كه من سوخته خرمن چه كنم ؟ چگونه جواب بدهم كه صلاح من در آن باشد ! »\r\nبا اين سخن ، دل از كف شاهزاده ربودم ، بنا كرد به قاه‌قاه خنديدن . گفت : « بنشين ! » نشستم . بنا كردم به صحبت‌هاى بزرگ از اروپ و امريك [ اروپا و امريكا 
  ] ، وضع سياسى دول و اختراعات جديدهء فرنگان و عظمت شهرهاى لندن و پاريس . هى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدروغ بود كه دامن دامن و خرمن خرمن به مجلس مىافشاندم . مجلسيان هم مات و متحير در من مىنگريستند .\r\nچهار روز نيز كار ما بدين منوال گذشت . روزى به شاهزاده عرض كردم كه : آيا ممكن است بنده را مرخص فرماييد . برادرم را آورده به جاى خود در مجلس جاى دهم و خود رفته به اصلاح اين كار پردازم ؟ راضى شدند . برادرم را آورده در آن‌جا گذاشتم . به هر سو دويدم و به هر درى سرى زدم تا كار را به نحوى صورت داده خود و برادر را خلاص كردم . بعد از هفته‌اى ، دوباره هواى تفليس به سرم افتاد . چند پارچه مس و غيره از خانه فروختم كه خرج راه نموده به تفليس بروم .\r\nتذكرهء راه را نيز گرفتم .\r\nوقت عصر ، ديدم آدم كدخدا آمد كه : « شما را آقا مىخواهد . » با هم رفتيم . سلام دادم .\r\nدر نهايت گشاده‌رويى جواب داده گفت : « آقا محمد على ، بالا بفرماييد ! » اذن جلوس داده ، گفت : « من امروز شنيدم تو را حبس كرده‌اند و برده ، در محلهء ديگر اجلاس نموده‌ايد . تو را مقصر به قلم داده‌اند . چرا به من خبر نداديد ، تا پدر آنان را بسوزانم ! خدا رحمت كند پدر تو را ، كه ستون اين محله بود . آدم بدين درجهء خوبى كمتر پيدا مىشود . بر گردن من بسيار حق دارد . خير ، خير ، من چگونه راضى توانم شد كه به تو از ديگران تعدى بشود . بايد خود از آغاز بدين كار رسيدگى كنم . »\r\nعرض كردم : « سايهء شما كم نشود . ديگر كارى بود گذشت . »\r\nگفت : « نه ، نه ! ممكن نيست كه از محلهء من آدم نجيبى مثل تو را ببرند و مقصر به قلم داده حبسش كنند . بايد پدرشان را آتش بزنم . من اين ننگ را بر خود هموار نتوانم كرد ! »\r\nگفتم : « سركار كدخدا كارىست شد . خداى عمر شما را زياد فرمايد . ديگر گذشته است . من نيز تذكره گرفتم فردا عازم تفليس هستم . . . »\r\nهنوز سخن را تمام نكرده بودم كه كدخدا به غيظ تمام راست نشست و گفت :\r\n« چه‌طور ؟ چه‌طور ؟ از تفليس خواهى رفت . گه مىخورى پدر سوختهء مادر ق . . ! تمام شهر را سير كردى حالا كه نوبت ما رسيده ، دعا مىخوانى ؟ ما را « مترس » بوستان حساب مىكنى ؟ پدر سوخته ! مگر من استخوان كلهء اسبم ؟ بر پدرت چنان آتش بزنم كه خود بپسندى . »\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nآقا ! ما را كشان كشان بردند به محبس كدخدا . بيچاره مادرم خبردار شده چند پارچهء ديگر از مخلفات خانه را به نيم بها فروخته ، به كدخدا تعارف كرده مرا خلاص نمود . فرداى آن ، تبريز را وداع ابدى گفته راه تفليس را پيش گرفتم . و تاكنون رو به سوى تبريز نكرده‌ام . »\r\nملا از اين‌جور حكايات و سرگذشت خيلى به خاطر داشت ، در مجالس نقل كرده مردم را شيفتهء صحبت‌هاى خود مىنمود و به همين سرمايه روزگار خود را در مجالس اين و آن به سر مىبرد و از مخارج خورد و خوراك آزاد مىزيست ؛ حتى در [ سر 
  ] سفره انواع بلا به سرش مىآوردند و هزار گونه شوخى مىكردند ، متحمل بود ، ابدا اظهار رنجش نمىنمود ، مجلس را گرم مىداشت و شب و روز خود را بدين منوال به سر مىبرد . چند كلمه هم از شمايل اين شخص محترم بايد گفت . اول اين‌كه سرش كچل بود ، دوم چشم‌هاى بسيار كوچك و بىنور داشت كه ده زرع دور تر از خود را نمىديد ، سوم دندان‌هاى كلفت بدمنظر داشت كه از دهن بيرون سر زده ، لب‌هاى ناهموار و شكم بزرگ پرباد و قامت كوتاه و ، بالاتر از همه ، زبانش نيز قدرى لكنت داشت . اين‌ها اوصاف خلقتى اوست ، اما اوصاف خصوصى او : هميشه مست ، سست اعتقاد ، بىحقوق ، نمك‌نشناس ؛ اين‌جور مردمان - كه حاشيه‌نشين سفرهء ديگران‌اند - غالبا از حسن اخلاق و صفات پسنديدهء انسانى بىبهره‌اند . بارى ، اين شخص - كه صفاتش را تا يك درجه شمرديم - حالا در ايران حاجى خان و طرف رجوع مردم شده است . چون آن روز را كارى نداشتيم ، از آن‌رو دلم در تاب و تپش بود كه وقت موعود كى خواهد رسيد تا رفته با اين شخص صحبت كنيم تا معلوم شود از كجا به مرتبهء خانى رسيده و در پاداش كدامين خدمت نمايان به دولت و ملت داراى اين عنوان بلند شده است .\r\nبارى ، شب را به هزار گونه خيالات به پايان آورده ، سحرگاهان يوسف عمو را گفتم :\r\n« امروز به زيارت شهزاده عبد العظيم خواهيم رفت . شب را هم در جايى ميهمان‌ايم . »\r\nگفت : « كجا ؟ »\r\nگفتم : « خانهء يك نفر خان كه تو نيز مىشناسى . ولى نامش را نمىگويم تا خود ديده بشناسى . »\r\nهرچه پرسيد نگفتم .\r\nاز منزل تا موقوف راه‌آهن پياده رفتيم . طول اين راه‌آهن كمتر از هفت ميل و در تمام\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nممالك ايران راه‌آهن عبارت از اين است كه آن را هم يك كومپانى بلژيك ساخته . هر چند خيلى بىنظم است ، اما خانه‌اش آباد ! از خر سوارى هزار مرتبه بهتر است . در ظرف يك ساعت به مقصد رسيده به زيارت آن مقام مقدس نايل گشتيم . پس از اداى نماز ، به تماشاى آن بقعهء پاك مشغول شده ، به علاوهء روحانيت معنوى ، ظاهرا نيز بناى بسيار مجلل و باشكوهى بود كه در طرز هندسى و آيينه‌بندى و نظافت اولين عبادت‌خانه‌اىست در ايران كه از تماشا و زيارت آن دلشاد شدم . قدرى نشستيم و به خواندن دعا و تلاوت قرآن مجيد ، وقت را گذرانديم . هنگام ناهار بيرون آمده در يك دكان بقالى قدرى سرشير و عسل گرفته خورديم . طرف عصرى باز با راه‌آهن به شهر برگشتيم و در ميان شهر ، در بازار و كاروانسراها ، مشغول تماشا و گردش شديم . بازارها و چهارسو بد نيست . كاروانسراها خوش طرح و آباد است ولى در هيچ‌جا از كومپانى و شراكت‌هاى بزرگ و بانك و كانتور - كه اسباب جمعيت و شكوه تجارت اين‌گونه شهرهاى بزرگ است - نشانى ديده نمىشد . گويى شهر از حيث تجارت ماتم‌زده است .\r\nبعضى دكان صرافى ديده شد ، دور نيست كه در ميانشان چند تن توانگر نيز باشد . ولى آن‌چه وفور داشت و به چشم خود ديديم كيسه كيسه ، خرمن خرمن ، پول سياه بود كه جهان را فراگرفته . اما پول طلا مانند كيمياست كه در تمام شهر نشانى از آن ديده نمىشود ، يا هيچ نيست و يا اين‌كه در ميان صندوق‌ها و يا زير خاك است . ابدا نظر همت عمومى به سوى اصلاح امور وطن معطوف نيست . هركس از بزرگ و كوچك و غنى و فقير و عالم و جاهل منفردا خر خود را مىچرانند . هيچ كس را پرواى ديگرى نيست .\r\nاحدى از منافع مشتركهء وطن و ابناى وطن سخن نمىگويد ، گويى نه اين وطن از ايشان است و نه با يكديگر هم‌وطن‌اند .\r\nاما چيزى كه اسباب دل‌خوشى گشت ديده شدن مردمان نظامى در كوچه و بازار طهران است . تا اين‌جا در ايران كسى را نديده بوديم كه لباس نظامى دربرداشته باشد .\r\nلشكريان سواره و توپچيان ، حتى تلگرافچيان ، لباس مخصوص نظامى دارند . خصوصا صاحب‌منصبان قزاق و نفرات آن‌كه لباسشان بىكم و زياد ، چون قزاقان روس است ؛ ولى مىگويند اينان عبارت از يك فوج‌اند . بارى ، عصر تنگى بود ، به يوسف عمو گفتم كه بايد به جاى موعود رفت .\r\nبا هم رفتيم . تا رسيديم دم در حاجى خان در زديم . حاجى خان خود پشت در آمده گفت : « بفرماييد ! »\r\nمن دوبار سلام دادم . گفت : « سلام دوباره چرا ؟ »\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nگفتم : « يكى هم قضاى سلام ديروزى بود كه من از ديدن شما به ناگهان خود را گم كرده سلام را فراموش نمودم . »\r\nخنديد ، رفتيم بالا . اما يوسف عمو نيز مانند حالت ديروزى من خود را باخته متفكر بود تا اين‌كه بالأخره به گوش من گفت : « اين شخص ملا محمد على نيست كه در فلان تاريخ در مصر مهمان ما شد ؟ »\r\nگفتم : « آرى ! خر همان است ولى پالانش عوض شده . »\r\nخودش هم شنيد . بسيار خنديد . از يوسف عمو احوال‌پرسى نموده گفت : « او . . . او . . .\r\nاوسف آقا هيچ عوض نشده‌ايد . هه ، هه . . . همان اوسف آقا هستيد كه بوديد . »\r\nبارى ، نشستيم . چاى آوردند خورديم . حاجى خان گفت : « خو . . خو . . خوب ، حالا بگو ببينم از كجا مىآييد و به كجا مىرويد ؟ شما كجا طهران كجا ؟ »\r\nگفتم : « من لابد تفصيل حالات خود را نقل خواهم نمود . اما شما اول بگوييد كه اين چه عالم است ؟ تو كجا خانى كجا ؟ »\r\nگفت : « سرگذشت من دراز است . اما مختصر مىكنم . پس از برگشتن از مكهء مكرمه ، وارد تفليس شده دو سه سال به همان منوال كه ديده بوديد ، لاابالى و لامكان زندگى مىكرديم . ولى به هر نحو كه بود دويست سيصد منات سرمايهء توكل به چنگ آورده بودم . اما هميشه خيال مىكردم كه اگر خود را به يك وسيله به طهران برسانم ، كارم بسيار خوب مىشود . زيرا كه از وضع بزرگان ايران - كه گاهى مىديدم - يقين حاصل كرده بودم كه به صحبت چون من ياوه‌درايى ، ميل مفرط خواهند داشت . من در اين خيال بودم ، كه بخت هم به رويم خنديد . شنيدم يكى از پرستاران حرم‌سراى شاهى به عزم معالجه در فرنگستان بود ، برگشته عازم ايران است . من هم واسطه‌اى تراشيده ، خود را در جرگهء خدام معيت او داخل كردم . تا شهر رشت ، دل كسان او را به خود مفتون ساخته ، از رشت تا طهران نيز به همان منوال رفتار نموده خود را در انظار مردم از معتبرين معيت او به قلم مىدادم . در اثناى راه ، هركس كه به استقبال موكب آن مخدره مىآمد ، شيفتهء مصاحبت من مىشد . هر يكى مرا به طرف خود مىخواند . من هم در كمال استغنا راه رفته ، دعوت هركس را كه قبول مىكردم ضمنا خيلى منت بارش مىنمودم . تا اين‌كه به طهران رسيديم . در اندك زمانى به مجلس‌هاى بزرگ بزرگ راه يافتم . در همه‌جا صحبت گرفت ، بازارم گرم شد . ديدم كه به مناسبت فارسى ندانستن كه بلغور مىكردم ، خيلى خوششان مىآيد . من نيز عمدا به مزاج آن‌ها\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nراه رفتم كه آن نيز مزهء ديگر داشت . آخر الامر ، به مجلس صدر اعظم نيز راه يافتم .\r\nاز صحبت من بسيار مشعوف شدند . فرداى آن به يك قطعه نشان شير و خورشيد ، به انضمام لقب خانى ، سرافرازم فرمودند . »\r\nدر آن اثنا به تكمه‌اى كه در يقهء سردارى خود علامت نشان بود ، يا انگشت اشاره‌اى كرده گفت :\r\n« اين اولين نشان من است . وقتى كه پيشخدمت صدر اعظم نشان و فرمان را - چنان‌كه در اين‌جا عادت است - سپرد ، از من هم انعام خواست . به او نيز به جاى انعام مثل آوردم . ديد كه حريف پرزور است ، راست برگشت . چندى نگشت [ نگذشت 
  ] اين دومين نشان را گرفتم ؛ به انضمام منصب سرهنگى و يك‌صد تومان مواجب . »\r\nباز با انگشت ، اشاره به سينهء خود كرده علامت دومين نشان را بنمود و گفت :\r\n« اگرچه مواجب نمىرسد ، خود هم چندان پاپى نيستم . چون كه به نقد مرجع اميد مردم شده‌ام . كارم ، به توسط ، خيلى خوب مىگذرد . روزى پنج شش تومان - و گاهى بيشتر - از روى وساطت مداخل دارم . پارسال جناب صدارت‌مآب فرمودند : « حاكم سمنان عزل شده ، مىخواهى حكومت آن‌جا را به تو دهم ؟ »\r\nعرض كردم : « سايهء حضرت اشرف كم نباشد ، چه عيب دارد ! »\r\nآمدم در خانه به مادر قاسم - كه بنده‌زادهء شماست - مژده دادم كه : « صدر اعظم به من حكومت سمنان را تكليف فرمودند ! »\r\nگفت : « خيالت چيست ؟ »\r\nگفتم : « هيچ ، حكومت شهرىست ، البته مىرويم ! »\r\nمادر قاسم گفت : « تو تركى ، شعور ندارى . من راضى نمىشوم ! »\r\nاين زنكه اصلا اصفهانى است ، خيلى شيطان است . در جواب گفتم : « اين‌كه مىگويند : طايفهء زنان گيسوشان بلند و عقلشان كوتاه مىشود راست بوده است .\r\nزنكه ! حكومت شهرى را - كه مردم شش هفت هزار تومان رشوت داده به آرزو مىخواهند و به دستشان نمىرسد - به تو مفت مىدهند ؛ قبول نمىكنى ؟ »\r\nگفت : « در آغاز هركار بايد انجام آن را ملاحظه نمود . شخص بايد مآل‌انديش ، و دوربين باشد . اين حكومت تو به چند وجه در آن‌جا صورت نمىگيرد : اولا تو\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nتركى ، مردمان سمنان فارسىزبان متعصب . لهذا به اجرائات تو هزارگونه ممانعت كرده اشكالات خواهند تراشيد ، آخر الامر شورش كرده تو را بيرون خواهند نمود ؛ دوم ميان خود و خدا ، در فطرت و بشرهء تو لياقت حكومت نيست .\r\nاين است آيينه ، بنگر به جمالت ! سوم آب و هواى آن‌جا به غلظت مشهور است ، تو هم تندرست نيستى ، اطفال نيز ضعيف المزاج‌اند . چهارم اگر هيچ يك از اين محاذير نباشد ، ممكن است كه پس از شش هفت ماه هنوز جاى خود را گرم نكرده ديگرى هفت هشت هزار تومان به عنوان رشوت يا وجه اجارهء مملكت پول داده حكومت را از دست تو بگيرد . بگو آن‌وقت چه خواهى كرد ؟ اين همه مخارج اياب و ذهاب را از كجا تدارك خواهى نمود ؟ سخنان اين صدر اعظم و فلان پر اعتبار ندارد . حالا كاشانه‌اى گرم كرده‌ايم و همه روزه بىخون‌دل چند تومان مداخل هم مىرسد . بخور ، آسوده راه برو ! ممكن است كه رفته رفته زياد هم بشود . تو كجا حكومت سمنان كجا ؟ »\r\nديدم الحق زن از من بسى دانا و به امثال اين كارها و اوضاع مملكت بيناست . در دل خود « آفرين » اش كرده ظاهرا گفتم : « بعض ملاحظات تو هم بد نيست . به من و اطفال بد مىگذرد . مزاج من و ايشان نبايد با آب و هواى آن‌جا بسازد . من هم به تركش مىگويم . »\r\nدو سه روز پس از اين ماجرا ، رفتم به خدمت صدر اعظم ، فرمودند : « حاجى خان سفر سمنان تو چه‌طور شد ؟ بايد حاضر حركت باشى . »\r\nعرض كردم : « قربانت شوم ، در پيشگاه بلند حضرت مستطاب اشرف صدارت پناهى معلوم است كه فدوى چاكر ناخوش و عليل‌ام . مىترسم بروم آن‌جا ناخوش شده بميرم . آن‌وقت اين اطفال صغير و بىكس را در آن ولايت غربت پرستارى نخواهد بود . هرگاه همچنان مرحمتى در اين‌جا بشود موجب مزيد دعاگويى خواهد شد كه در زير سايهء بندگان حضرت مستطاب اشرف عالى ، عمرى به آسودگى به سر برم . »\r\nفرمودند : « در اين‌جا همچنان خدمت مناسبى به نظر نمىآيد كه تو بتوانى از عهده برآيى . بندهء خدا ! جوانى و جمالى ندارى . از خط خوب و سواد مرغوب هم بىبهره‌اى ، شعر و شاعرى هم نمىدانى ، حكيم و طبيب هم كه نيستى . خود بگو :\r\nبه چه كارت بگمارم ؟ »\r\nعرض كردم : « فدوى در ممالك خارجه خيلى مانده‌ام . در تفليس ياد گرفتم اندكى\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nروسى هم مىدانم . اگر چنانچه در وزارت جليلهء خارجيه خدمتى باشد مىتوانم به جاى آرم . بىمناسبتى هم نيست . »\r\nفرمودند : « پس بايد صبر كرد . يك نفر هست كه من ابدا از او خوش ندارم .\r\nمدت‌هاست كه مىخواهم دست آن را از كار كوتاه كنم ولى خود را به جاى بزرگى بسته طرف توجه است . البته فرصت خواهد رسيد . باشد تا ببينم . »\r\nحالا منتظرم . شكر خدا را زن گرفتم . يك پسر و يك دختر دارم . از زوجهء خود هم خيلى راضى هستم . خانه‌دار است ، خانه‌برانداز نيست . اين است مجملى از مفصل سرگذشت من ، حالا نوبت شماست ، بگوييد ! »\r\nگفتم : « لقب فلان ندارى ؟ در ايران هر خانى لقب مخصوص باطمطراقى نيز دارد ! »\r\nگفت : « نه ! جناب مشير الدوله ، فهرست القاب را - كه اينك صورتى در پيش من است . . . » دست به جعبه‌اى - كه در پهلويش بود - كرده پارچهء كاغذى بيرون آورده نشان داد و گفت : « اين‌ها را به من فرستاده كه يكى را انتخاب كنم اما من نخواستم . »\r\nگفتم : « چرا ؟ »\r\nگفت : « خيال كردم ، بلكه مقتضيات زمان مرا به تبريز انداخت . رنود تبريز را شما خوب نمىشناسيد ، من مىدانم تا چه پايه حرامزاده‌اند . مرا هم كه از اول مىشناسند ، محض كوك كردن من ، لقب مرا به خر و استر و سگ و گربه خواهند گذاشت . آن وقت خر بيار و رسوايى بار كن ! »\r\nگفتم : « اين محذور براى لقب خانى هم هست . »\r\nگفت : « نه عنوان خانى مانند اسامى عموميه شده . از القاب مخصوصه به شمار نمىرود ، هر بقالى و چقالى اين عنوان را دارد ، حتى غربال‌بندان و مطربان نيز . گذشته از آن از كثرت عموميت اكنون حكم ساير كلمات را دارد ، كه اولشان حرف « خ » است مانند خرما ، خيار ، خانه ، خان ، خلعت ، ديگر احترام و امتيازى براى آن باقى نمانده است . »\r\nپس از آن ، دست بلند كرده فهرست القاب را به من داد . گرفته ديدم معركه است . هر چند نوشتنش به من زحمت و به خوانندگان اين سياحتنامه اذيت است ، اما چه كنم از وصيت پدر مرحوم بيرون نتوانم شد ، به من وصيت كرده است كه « هرچه ديدى بنويس ! » من هم ناگزير هستم كه بنويسم . اين است سواد القابنامه :\r\nعز الدوله ، شهاب الدوله ، نصر الدوله ، مؤتمن السلطان ، معز الدوله ، مستشار الدوله ، امين السلطان ، شجاع الدوله ، صنيع الدوله ، طبيب الدوله ، حكيم الدوله ، كاتب السلطنه ،\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nشعاع الدوله ، عزيز الدوله ، مشاور السلطنه ، افتخار الدوله ، ظفر السلطنه ، مظفر الدوله ، ظفر الدوله ، حشمة الدوله ، شريف الدوله ، ظهير الدوله ، حسام السلطنه ، معين الدوله ، معظم الدوله ، مكرم الدوله ، نايب السلطنه ، نصرة الدوله ، حسام الدوله ، سهم الدوله ، دبير السلطنه ، يمين الدوله ، يسار الدوله ، آصف الدوله ، سرانجام الدوله ، ارفع الدوله ، اعتضاد السلطنه ، اقبال الدوله ، مشير الدوله ، مدير الدوله ، مجير السلطنه ، وكيل الدوله ، امين الدوله ، امين السلطان ، شحنة السلطنه ، جلال الدوله ، جمال الدوله ، مجد الدوله ، نجم الدوله ، كوكب الدوله ، مشكوة الدوله ، مصباح الدوله ، سراج الملك ، مؤيد الدوله ، شجاع السلطنه ، ضياء الدوله ، مهندس الدوله ، معمار الدوله ، ضرغام الدوله ، حاجب الدوله ، دربان الدوله ، ناظم الدوله ، نطق الدوله ، نقيب الدوله ، خطيب الدوله ، اديب الدوله ، شعاع السطنه ، اعتضاد السلطنه ، افتخار السلطنه ، ركن الدوله ، ممتحن الدوله ، معتمد الدوله ، بهاء الدوله ، احتشام الدوله ، سيف الدوله ، رمح الدوله ، زكى الدوله ، رضى الدوله ، صارم الدوله ، صمصام الدوله ، قوام الدوله ، علاء السلطنه ، وقر السلطنه ، شريف الملك ، عز الملك ، افتخار الملك ، اعتماد الملك ، انتصار الملك ، اعزاز الملك ، مبشر السلطنه ، مدير الملك ، معز الملك ، صدر الدوله ، عضد الملك ، عضد السلطنه ، صديق الدوله ، خازن الدوله ، قادر الدوله ، مقتدر السلطنه ، اعتصام السلطنه ، وكيل الدوله ، وزير الدوله ، نير الدوله ، شجاع الملك ، ذكاء الملك ، بيان الملك ، بنان الملك ، معين الملك ، احتشام الملك ، مستنصر السلطنه ، ارفع السلطنه ، عدل الملك ، معين الدوله ، معين الاياله ، نصرة الملك ، اقبال الملك ، اقبال السلطنه ، حكيم الملك ، طبيب الملك ، فيلسوف الملك ، مسيح الملك ، سهام الملك ، قوام الملك ، خازن الملك ، علاء الملك ، دبير الملك ، بهاء الملك ، ضياء الملك ، نظام الملك ، عضد الملك ، ظهير الملك ، سيف الملك ، شمشير الملك ، معتمد الملك ، ناظم الملك ، سراج الملك ، وكيل الملك ، نجم الملك ، قوام الملك ، حشمة الملك ، مشير الملك ، مشكوة الملك ، اديب الملك ، اديب الممالك ، امين الملك ، مهندس الممالك ، محقق الملك ، سعد الملك ، صنيع الملك ، شهاب الملك ، سحاب الملك ، يمين الملك ، لسان الملك ، صدق الملك ، صديق الملك ، ناصر الملك ، ناصح الملك ، عميد الملك ، عماد الملك ، عماد السلطنه ، ساعد الدوله ، ساعد السلطنه ، ساعد الوزاره ، محقق الدوله ، محقق السلطان ، امين دربار ، امين شورا ، امين خلوت ، امين حضرت ، امين حضور ، امين ديوان ، امين نظام ، امين لشكر ، امين حرم ، امين خاقان ، امين همايون ، امير نظام ، مشير نظام ، وزير نظام ، شجاع نظام ، مشرف نظام ، سررشته‌دار نظام ، بدايع نگار ، وقايع‌نگار ، امين الوزاره ، نايب الوزاره ، معين الوزاره ، اعتضاد الوزاره ،\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاعتماد الوزاره ، معتمد الوزاره - تمام كه نخواهد شد بگذر بابا ! به چشم ! - صدر العلماء ، اعتماد العلماء ، افتخار العلماء - از اين‌ها درگذريد به ما لازم نيست - ملك التجار ، وكيل التجار ، امين التجار - از اين‌ها نيز بايد گذشت . ما از طبقهء تجار نيستيم - صدر الذاكرين ، فخر الذاكرين ، سيف الذاكرين - اينان هم روضه‌خوانان هستند كه به عوالم ما ربطى ندارد . از اين جمله خيلى است ، بگذريد ! »\r\nگفتم : « حاجى خان در روى بعضى از اين القاب به رنگ‌هاى سرخ و كبود نشان گذاشته‌اند ، اين‌ها براى چيست ؟ »\r\nگفت : « آفرين ، خوب ملتفت شدى ! آن‌ها كه نشان سرخ گذاشته شده ، مختص امراى لشكرى است ، كه فقط كمتر از ميرپنجه‌اى و سرتيپى منصب نداشته باشد ، مىدهند ، آن هم در مقابل پيشكش زياد . امثال ما را بدان القاب راه نيست . آن‌ها را كه نشان كبود گذاشته‌اند ، آن‌ها نيز القابى است كه داده شده صاحبانش زنده‌اند . آن‌ها كه بىنشان است ، من مىتوانم يكى از آن‌ها را براى خود انتخاب كنم - ولى به همان ملاحظه كه عرض شد نخواستم . اين سرگذشت من كه تمام كردم . شما نيز تفصيل حالات خودتان را نقل كنيد تا ببينم بر شما چه گذشته ، كه از مصر تا اين‌جا سفر اختيار كرده‌ايد . »\r\nگفتم : « حقيقتش اين است ما امروز ناهار به قاعده‌اى نخورده‌ايم ، گرسنه هستيم ، بفرماييد شام بياورند ، بعد از آن من شرح حال خود را خواهم گفت . »\r\nشام آوردند . كوفتهء خوبى پخته بودند . خورديم . تكليف شراب كرد ، سوگند ياد كردم كه « تا حال نخورده‌ام و نخواهم خورد . » آنگاه من به سر صحبت رفته گفتم : « سرگذشت ما چندان طولانى نيست . از مصر به عزم زيارت به مشهد مقدس آمده پس از درك شرف زيارت آن آستان ملايك پاسبان ، همه‌جا سياحت‌كنان ، بدين‌جا رسيدم و خيال داشتم كه از اين‌جا هم به آذربايجان رفته ، هرجا را دلم گرفت و پسنديدم مسكن اتخاذ كرده بروم ، املاك مصر را فروخته بدان‌جا برگردم در آن گوشهء وطن گرامى - كه در نزد من هزاران بار عزيزتر از مصر است - اقامت كنم . ولى بدبختانه تا اين‌جا محلى كه مناسب حال خود باشد نديدم . اكنون خيال دارم واسطه‌اى پيدا كرده ، به خدمت دو سه تن از وزراى بزرگ برسم ، پاره‌اى معروضات شفاهى دارم بكنم . هرگاه اين كار از شما ساخته شد ، من آن وقت به شما حاجى خان توانم گفت ، و الا باز همان « گده ملا محمد على » هستى كه بودى . »\r\nگفت : « اگر براى چيزى توسط مىخواهى و يا عريضه به جاى بزرگى خواهى داد ،\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمىتوانم برسانم اما تو را به مجلس وزرا راه دادن و با ايشان هم‌صحبت كردن نمىتوانم ، يعنى به اين زودى ممكن نيست . هرگاه پنج شش ماه در اين‌جا بمانيد ، آن هم ممكن مىشود . بايد يك چندى منتظر فرصت شد . »\r\nگفتم : « ماندن من در اين شهر ، مدت‌هاى طولانى ، در خارج امكان است . بايد بروم . »\r\nپس از چندى فكر گفت : « از وزرا كدام يك را مىخواهيد ببينيد ؟ »\r\nگفتم : « وزير داخله ، وزير خارجه ، وزير جنگ را . »\r\nگفت : « حالا فكرى كردم ، تا نتيجه چه شود ؟ »\r\nبرداشت سه رقعه نوشت و ميان پاكت گذاشت و روى هر سه را نوشت . گفت :\r\n« رقعه‌اى كه به نام ميرزا كاظم بيگ است ، آن معلم اطفال وزير خارجه و خودش عرب‌زاده است ، عربى را خيلى دوست مىدارد . وقتى كه شما را عربىدان ديد ، خيلى خوشش خواهد آمد و از تو در نهايت خوشوقتى پذيرايى نموده چارهء كار تو را خواهد كرد ؛ و ديگر كه به نام رضا خان است ، او پيشخدمت وزير داخله است ، به او بايد داده شود ؛ سومى به نام اسد بيگ فراش‌باشى وزير جنگ است . به او بايد برسد . اگر رضا خان و اسد بيگ قبول نكرده جواب رد بدهند ، يكى دو تومان خلوتى به دستشان بگذار ! اما ميرزا كاظم ، رشوت‌خور نيست ، ابدا قبول نمىكند . مشهدى حسن كرمانى اين وزارت‌خانه‌ها را مىشناسد . فردا او را دليل راه كن تا به مقصود برسى . »\r\nبسيار شاد شدم . گفتم « مرسى ، حاجى خان مرسى ! »\r\nپس از اين‌ها ، حاجى خان گفت : « بىخيال باشيد ! هرگاه نشان و فلان هم مىخواهى خود درست مىتوانم بكنم . »\r\nگفتم : « نه خير ! من نشان‌مشان لازم ندارم . »\r\nگفت : « خود لازم ندارى ، براى دوستان چه عيب دارد ؟ مىخواهى دو سه فرمان نشان ، از درجات مختلفه ، بدون تعيين نام ، تحصيل بكنم برده در خارج به هركس خواسته باشى ، بدهى ! »\r\nگفتم : « آقاجان ! از ديدن همين اوضاع دل من خون گشته ، تو مرا به نشان‌فروشى دلالت مكن ! خداى ذليل كند كسى را كه نشان دولت را تا اين پايه خوار كرده است . شخص بايد تا چه درجه بدگهر و فرومايه باشد كه بتواند اين ننگ را بر خود هموار كند .\r\nنشان‌فروشى يعنى چه ؟ هركس عرض و ناموس خود را بفروشد ، از آن بهتر است ، زيرا كه آن يكى تعلق به خودش دارد ، اين يكى به عموم . بايد ما به نشان دولت به نظر تقديس نگريم و بهايى جز صرف حيات بدان قرار ندهيم و براى تحصيل آن جان شيرين\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبه كف بگذاريم . عزت و شرف ملى ما در خارج همان است . »\r\nگفت : « بابا ! اين‌ها چه خيال است ؟ خبر نداريد . حاجى محمد باقر « كرك يراق » سه چهار بار به خاك روس و نمسه سفر كرد . در هر سفر ، سى چهل قطعه نشان از درجات مختلفه ، با فرامين سفيد مهر با خود برد . در خاك روس خود ديدم ، از يك هزار منات تا ششصد منات مىفروخت . مبالغى مداخل كرد . »\r\nگفتم : « مگر اين را پادشاه مملكت نمىداند ؟ »\r\nگفت : « آن بيچاره چه خبر دارد ؟ آن را چنان به خود مشغول كرده‌اند كه سر از پاى نمىشناسد . اين‌ها را وزير خارجه و صدر اعظم دست يكى كرده مىفروشند . »\r\nدر اين‌جا خوددارى نتوانستم كرد . به هاىهاى گريه‌ام گرفت . به خاطرم آمد دو بيت ترانه كه يكى از غيرتمندان ملت در حق وطن سروده ، چون خالى از مناسبت نبود در اين‌جا مىنويسم :\r\n وطن ، بهشت برينم ! به رنگ و بوى تو نيست * هواى خاطر من جز طواف كوى تو نيست\r\nالهى ! آن‌كه در ايام بىكله بادا ! * سرى كه در پى تزييد آبروى تو نيست \r\nالخ .\r\nآرى ، خداى خوار و بىمقدار كند كسانى را كه با همهء اقتدار به حفظ اين‌گونه شئون دولت و ملت نپرداختند و قدر بلند وطن و ملت ما را پست نمودند .\r\nپس به ساعت نگاه كرده ديدم شب از نيمه گذشته . گفتم : « ما را مرخص كنيد برويم ! اما دور نيست كه در راه پوليسان [ پليسان 
  ] بگيرند . »\r\nگفت : « آدم من همراه است . همه او را مىشناسند . »\r\nصدا كرد : « غلامعلى فانوس حاضر كنيد ! »\r\nغلامعلى همان آشپز پير و كثيف است - كه ذكرش گذشته بود . ديدم فانوس را روشن كرده قمه‌اى هم به كمر بسته ، گويى جوانى از سر گرفته . ما را آورد تا دم كاروانسرا . در را زديم . باز كردند . دو قران به غلامعلى انعام دادم ، گفت : « خدا به خان عمر بدهد ! »\r\nگفتم : « بابا جان من خان نيستم ! »\r\nگفت : « واى ! مملكت طهران نان بدين ارزانى ، تا حالا خان نشدى ، پس كى خواهى شد ؟ »\r\nخنديدم . او رفت ما هم به منزل آمده خوابيديم .\r\nصبح ، برخاسته پس از اداى نماز و خوردن چاى پاره‌اى خيالات خاطرم را مشوش\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nداشت ، چه ، شب بعض خواب‌هاى پريشان ديده بودم . ساعت از دستهء چهار گذشته بود .\r\nديدم مشهدى حسن از دور پيدا شد . خواست بالا بيايد . گفتم : « نياييد ! با شما به جايى خواهيم رفت . »\r\nمن هم عبا را پوشيده راه افتاديم . گفتم : « مشهدى ! مرا بايد به خانهء وزير داخليه ، راهنمايى كنى . از آن‌جا هم به خانه‌هاى وزراى خارجيه و جنگ خواهيم رفت . »\r\nمشهدى حسن گفت : « حاجى خان درست كرد ؟ »\r\nگفتم : « بلى ! »\r\nپس با هم رفتيم خانهء وزير داخليه . اگر بخواهيم وصف آن عمارت كنم سخن به طول خواهد انجاميد . سراغ رضا خان را گرفتم نشان دادند . پيشش رفته سلام داده كاغذ حاجى خان تقديم كردم ، خوانده به سوى من انداخت . گفت : « امروز نمىشود . ممكن نيست . »\r\nپيش رفته يك ايمپريال به دستش گذاشتم .\r\nنگاه به روى من كرد . گفت : « قدرى صبر فرماييد ! » بعد از پنج دقيقه آمد كه « بفرماييد ! »\r\nداخل اتاق شده كرنش و مراسم تعظيم را به جاى آوردم . ديدم جناب وزير يك خرقهء ترمهء لاكى در بر و در نهايت عظمت نشسته است . من هم ايستادم . گفت : « هه ! چه خبر است ؟ »\r\nگفتم : « قربان عرضى داشتم ! »\r\nفرمود : « بگو ! »\r\nگفتم : « عرض بنده طولانى است . خودم هم غريب اين ديارم . از كرم حضرت مستطاب اجل اكرم دور نيست كه اذن جلوس مرحمت فرمايند تا نشسته عرض خود را به خاك پاى مبارك شرح دهم . »\r\nپس از اندكى فكر گفت : « خوب بنشين و بگو ! »\r\nپس از دعا و ثنا ، نشسته عرض كردم كه : « بنده از راه دور آمده غريب اين مملكت‌ام .\r\nمذهبم شيعه و خود ايرانىزاده‌ام . اول عرض بنده به خاك پاى حضرت وزارت دستگاهى اين است كه معروضاتم را تا آخر استماع فرموده پس از آن از لطف و قهر - به هر كدام سزاوار ديدند - بدان امر فرمايند ! »\r\nگفت : « بگو ! »\r\nعرض كردم : « اين بنده در خارجه شنيده بودم ولى اكنون به چشم خود معاينه مىبينم\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكه مملكت ايران نسبت به ساير ممالك روى زمين ويران است . حضرت مستطاب اجل ، كه داراى عنوان بلند وزارت داخله هستند ، بايد بر حسب تكليف و مقتضيات آن مقام عالى ، از تمامى مهمات امور داخليهء مملكت آگاهى داشته اوقات شبانروزى خود را به آبادى مملكت و فراهم آوردن اسباب مزيد شكوه ملك و راحتى سكنه صرف فرمايند .\r\nحالا بفرماييد ببينيم در كدامين شهرى از شهرهاى اين مملكت وسيع ، بيمارخانه‌اى بنا نهاده‌ايد ؟ و يا دار العجزه و مسكن ايتامى ساخته و براى تربيت اطفال بىكس ملت دار الصنايعى پرداخته‌ايد ؟ و در كدامين قصبه از قصبات وطن ، براى تسهيل نقليات ، راه‌هاى شوسه درست كرده و اسباب ترقى و تسهيل زراعت و فلاحت ، را ، كه مايهء حيات ملك و ملت است ، فراهم آورده‌ايد ؟ در باب ترقى تجارت مملكت - كه دولت‌هاى بزرگ دقيقه‌اى از آن غفلت نكرده ، بلكه ميليون‌ها پول در راه توسيع آن خرج نموده‌اند و در موقع اقتضا براى حصول آن مقصود خون‌ريزىها كرده‌اند - چه اقدامات مجدّانه از شما سر زده است ؟ آيا هيچ خبر داريد كه ساليانه از امتعهء ايران چه‌قدر به خارج حمل و نقل مىشود ، يا چه‌قدر مال التجاره از خارج داخل اين ملك مىشود ؟ عجبا ! هيچ به خاطر مبارك عالى خطور كرده است تدبيرى به كار برده باشيد كه مقدار امتعه و محصولات داخله كه به خارجه مىرود بيش از آن باشد كه از خارجه به مملكت داخل مىشود ، تا دخل وطن را بر خرج آن غلبه روى داده رعيت را بدان وسيله توانايى حاصل آيد و خزانهء دولت آباد گردد ؟ چرا بايد رعيت ايران تا جزئيات لوازم زندگانى محتاج خارجه باشند ؟\r\nآيا شمع كافورى را خداى به صنعت كاملهء خود اختصاص داده يا كار بشر است ؟ مگر قند از آسمان مىبارد ؟ عجبا ! خاك ممالك ايران استعداد رويانيدن چغندر و يا نيشكر را ندارد ؟ مگر پيه گاو و گوسفند ايران ، مانند پيه مواشى و دواب ملل خارجه قابل تصفيه نيست ؟ يا للعجب ! مگر اين همه پنبهء ايران ، كه به كرورها به خارج مىبرند ، كفايت ملبوس اهالى آن را نمىكند ؟ جناب وزير ! شما از مقدار نفوس و جمعيت ايران ، هيچ خبر داريد ؟\r\nاز مقدار توالد و تناسل ، كه مايهء بقا و دوام قوميت و مليت ماست ، آگاه هستيد ؟\r\nآيا تاكنون اسباب مهاجرت اين‌همه ايرانى را كه به ممالك روس و عثمانى و هند پراكنده مىشوند ، تحقيق فرموده تدبيرى براى منع آن به كار برده‌ايد ؟ چرا اقدامات به كار نمىبريد كه براى رفع احتياج ملت اقلا در بعض ولايت‌هاى مناسب فابريك‌هاى مختصر به نام سركار ساخته و پرداخته گردد ؟ خواهيد فرمود كه ساختن فابريك وظيفه و تكليف وزير نيست . سلمنا ! لكن تدبير احداث آن و تشويق نمودن ملت و ضامن شدن به حفظ حقوق رعيت ، كار وزير با كفايت و خردمند با انصاف است . به خداى ! در ممالك خارجه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاين‌ها را - كه يكان يكان شمردم - همه از تكاليف وزير داخله است . بايد رشتهء اين‌گونه نيك‌بختىها را او از هرجا پيدا كرده به دست رعيت بسپارد . هرگاه نكند معاتب و مسئول است .\r\nچرا اسباب پريشانى و پراكندگى ملت را نمىپرسيد كه سبب چيست ساليانه چندين هزار رعيت ايران به ترك دار و ديار گفته به خاك عثمانى و روس و هند مىريزند و در ممالك غربت ، در پيش دوست و بيگانه ، بدان ذلت و پريشان روزگارى به سر مىبرند ؟\r\nآيا هنوز زمان آن نرسيده كه وزراى ايران رعيت را به حكام و حكام به پيشكار و پيشكار به بيگلربيگى و داروغه و آنان به كدخدايان و ايشان [ را 
  ] هم به فراش‌باشى و نائب نفروشند ؟ در كدامين مملكت ديده شده است كه داروغگى شهر را به اجاره بدهند وانگهى به اراذل و ادانى ناس ؟ آخر انصاف بايد كرد ! اين مأموريت گرامى را در ممالك متمدنه دايرهء پوليس مىنامند . آيا رواست كه پوليس ، مرد بىسروپاى و بىسوادى باشد ؟ و علاوه بر همهء عدم لياقت ، تجارزادگان محترم را به اسباب‌چينىهاى گوناگون ، به انواع كارهاى نامناسب متهم ساخته آبرو و اعتبارشان را براى پنج تومان پايمال سازند و از جوان باحيا و نجيبى ، به بلاى شرم از پدر و برادر ، بىهيچ تقصيرى ، چهل پنجاه تومان ، به نام جريمه بگيرند ؟ آيا از وضع ناگوار اين گمرك‌خانه‌هاى بىتعرفه ، كه موجب هزارگونه شماتت دوست و دشمن است ، خبر نداريد كه از يك‌جور متاع داخله و يا خارجه ، از يكى دو تومان و از ديگرى يك تومان و از يكى ديگر ، كه گويا پدرش سرباز يا برادرش توپچى است ، پنج قران مىگيرند ؟ اصلاح اين‌هم كه محتاج به پول و آدم با تدبير آسمانى نيست . تا چند در دست حكام ظالم ، در باب رفتار آنان با رعيت و اخذ ماليات كتابچهء تعليمات و دستور العمل مانندى نخواهد شد ؟ تا كى حال اين ودايع گرانبهاى خداى را ، كه « رعيت » اش نام است ، رعايت نخواهيد فرمود ؟ آنان را به هواى نفس حكام بىمروت سپرده ، ناگزير از تبعيت خواهش‌هاى رذيلانهء آن فرومايگان خواهيد داشت ؟\r\nآيا دولت سه هزار سالهء ايران ، مقتدر نيست كه در هر يك از شهرهاى معظم خود ادارهء صحيه‌اى برپا نموده ، سه چهار تن طبيب موظف بدان‌جاها بگمارد كه مردمان آن شهر را از اجل معلقى - كه اثر جهل و نادانى مطببين است - رهايى دهند ؟ چرا به جهت معالجهء جذام و برص - كه در دورهء اول معالجهء آن‌ها خيلى آسان است - بيمارخانه‌اى نباشد كه در هر شهر مسافر در اول ورود به جماعتى از اين بدبختان دچار نشود - كه از آسيب اين مرض كثيف لب و دماغشان ريخته و چشم و دهنشان را اعوعاج روى داده -\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكف گدايى به پيش خودى و بيگانه دراز كرده ، خودشان هم مانند وحوش در بيابان زيست كنند و از دار و ديار مطرود و در نظر اهل و عيال منفور باشند ؟ به خداى ! كه براى مرد وطن‌پرست غيرتمند ، مرگ از ديدن حالت آن بدبختان سهل و آسان [ تر 
  ] است . من يك‌بار آنان را ديدم ، هنوز دلم در تب و تاب است . شما همه‌روزه مىبينيد ، هيچ گردى به دامن كبرياى شما نمىرسد . مگر نه اينان ابناى وطن شما و برادران دينى شمايند ؟\r\nديگران براى حفظ حيات يك تن از ابناى وطن و بنى نوع خودشان چه زحمت‌ها بر خود هموار نموده چه پول‌ها خرج مىكنند ! اصلاح اين كارها ، كه در انظار خارجه موجب ننگ دولت و ملت و اسباب هزارگونه سرزنش خودى و بيگانه است ، محتاج چندان مخارج گزاف نيست كه دولت و ملت از تدارك آن عاجز باشند . به وحدانيت خدا قسم ! از خود ملت وجه اصلاح اين‌گونه معايب را ، كه سبب كاهش شئون دولت در انظار بيگانگان است ، به سهل‌ترين وجهى مىتوان گرفت .\r\nچرا از رعيت بيچاره چندان جريمه و رشوت مىتوان گرفت كه از آن روى در ظرف بيست سى سال اولاد و اقارب و بستگان يك مرد فقيهى - كه خود به وساطت چندين نفر از دولت تنها ساليانه شصت تومان وظيفهء دعاگويى داشت - اكنون صاحب پنج كرور ثروت و سامان بشوند ؟ اما براى اصلاح نقايص جزئيهء وطن ، نمىشود به اعانات عموميه رجوع نمود و همچنان كار مقدس را از پيش برد ؟ در اين باب آن‌چه لازم است تنها حسن‌نيت و تدبير و درستكارى و بىطمعى است ، در صورتى كه ملت خود را از دولت و دولت خود را از ملت دانست و فهميد كه اينان غير مفارق و تنها در تلفظ دو اما در معنى واحدند ، همهء كارهاى سخت ساخته و پرداخته مىشود . از دولت و ميامن اتفاق اين دو عنصر گرامى وطن ، هيچ مشكلاتى در مقابل پايدارى نتواند نمود - « دولت همه ز اتفاق خيزد / بىدولتى از نفاق خيزد » - به دستيارى عدالت و مساوات ، بر همهء سختىها غلبه توان نمود .\r\nدر اثناى اين مسافرت - كه قسمت قليلى از ممالك ايران را ديدم - دلم خون شد . همه‌جا ملك پريشان ، ملت پريشان ، تجارت پريشان ، خيال پريشان ، عقايد پريشان ، « شهر پريشان و شهريار پريشان » ، خداى را اين‌چه پريشانى است ؟ تعجب دارم كه با اين‌همه پريشانى ديگر اين جمعيت وزرا چه لازم است ؟ و عرض بنده همين بود كه از شما بپرسم سبب اين‌همه پريشانى چيست ؟ اگر رسول خدا از شما بپرسد كه اى وزراى ايران و اى رؤساى ملت كو شريعت من ؟ كو اسباب جهاد شما ؟ كو مجاهدين شما ؟ كو ايمان شما كه من حب وطن را رديف آن قرار دادم ؟ چه جواب عرض خواهيد\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكرد و چه عذر خواهيد آورد ؟ هرگاه يك دوست و يا دشمنى از شما بپرسد كه آيا چه مانع شد كه در مدت اين پنجاه شصت سال سلطنت ، كه بىمنازعهء خارجه در نهايت استقلال و راحتى حكم مىرانديد ، نتوانستيد از اين بيست و پنج كرور جمعيت ايران بيست و پنج نفر تربيت كنيد كه بتوانند به طور لايق از عهدهء ادارهء گمركات مملكت برآيند تا محتاج نشويد كه از فرنگستان ، ملل خارجه را به مواجب گزاف كرايه كرده به گمرك‌خانه‌هاى خودتان بگذاريد ، چه جواب خواهيد گفت ؟ اگر بيگانه‌اى از شما سؤال كند كه چه مانعى پيش آمد كه شما در مدت شصت سال نتوانستيد به ماليات اين مملكت وسيع حاصلخيز يك ميليون تومان بيفزاييد كه خرج تزييد اسباب مدافعه وطن شود ، چه جواب مسكت بر او خواهيد داد ؟ حال آن‌كه در ظرف اين مدت شصت سال به ماليات ساير مملكت‌هاى دور و نزديك چند مقابل اول افزوده‌اند و همان مقدار نيز آبادى و جمعيت آن‌ها زياد شده است . اگر ناموس خودتان از شما بپرسد چه صرفه ديديد كه مداخل مملكت را فقط منحصر به اخذ رشوه ، تعارف و جريمه داشتيد و از فراهم آوردن اسباب تزييد ماليات و توسيع دايرهء تجارت و زراعت وطن غفلت ورزيديد ، چه پاسخ خواهيد داد كه موجب رفع سرافكندگى شما گردد ؟ آيا مىترسيد كه از اصلاح جنگل‌هاى مملكت و كار فرمود معادن بىصاحب و فراهم آوردن اسباب نقليات وطن كمتر از تاخت و تاز رعيت منافع حاصل آيد ؟ آيا نمىدانيد كه رعيت به مثابه دست و پاى دولت است ، آنان را به كار بايد واداشت نه اين‌كه بريد ؟ رعيت اسباب مدافعهء جسم دولت است . پريشانى امروزهء آنان پنج روز ديگر سبب خوارى و پريشانى خود شماست ! »\r\nوزير گفت : « هرزه‌درايى تمام شد يا باز هست ؟ من كه ديگر طاقت استماع مهملات تو را ندارم . مردكهء احمق ! اين فضولىها را به تو كدام پدرسوخته ياد داد ؟ مگر من پيغمبر آخر الزمانم كه « وا امتا ! » بگويم ؟ هركس هزار درد و فكر براى خود دارد . احمق دو ساعت است چانه مىزند ، من هم گوش مىدهم كه چه خواهد گفت . مردكهء ديوانه پاشو برو پى كارت ! عجب احمقى بوده‌اى ، برخيز دور شو ! برخيز ! »\r\nناچار برخاسته بيرون شدم و از راهى كه آمده بودم برگشتم . ديدم مشهدى حسن در باغچه زير درخت از تنهايى چرت مىزند . گفتم : « برادر برخيز برويم ! وقت خواب نيست ! »\r\nگفت : « كارت را با وزير تمام كردى ؟ »\r\nخنديدم . در راه متردد بودم كه آيا پيش وزراى خارجه و جنگ هم بروم يا نه . باز با\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nخود گفتم : « شخص بايد صاحب عزم باشد . هرچند كه از اينان براى اين درد وطن درمانى نخواهد شد ، اما باز ديدن بهتر است كه اقلا گفتنىها را گفته دل پردرد خود را تا يك درجه متسلى سازم . »\r\nبه مشهدى حسن گفتم : « برويم به دستگاه وزارت خارجيه ؟ »\r\nگفت : « چه عيب دارد ؟ »\r\nرسيديم به در خانهء وزير خارجه . ديدم دم در چند تن فراش و يك نفر قزاق روس ايستاده‌اند . از فراشان ميرزا كاظم بيگ را سراغ گرفتم . نشان دادند . مرد خوش‌سيمايى به نظرم آمد . سلام كرده رقعهء حاجى خان را دادم . خواند و به كمال مهربانى پرسيد :\r\n« تعرف عربى ؟ »\r\nگفتم : « نعم ! »\r\nجاى نشان داده به عربى گفت : « بفرماييد . »\r\nنشستيم . چاى خواست ، آوردند ، خورديم . پس از آن خود برخاسته بيرون رفت و به اندك فاصله‌اى برگشت و گفت كه « كمى صبر نماييد ! نايب اول سفارت روس نزد وزير است ، خلوت كرده‌اند . »\r\nمن به اندكى تأمل دريافتم كه از داده شدن فلان امتياز به انگلستان ، سفارت روس به تشويش افتاده صحبت و خلوت براى همان مطلب است كه يا آن را برهم بزنند يا اين‌كه خود نيز مانند آن امتياز ديگرى تحصيل نمايند . از قضا ، بعد معلوم شد كه آن‌طور هم بوده است .\r\nپس از يك ساعت ، ميرزا كاظم بيگ دوباره رفت . در مراجعت با يكى از پيشخدمتان وزير همراه آمده سپارش مرا كرد كه به خدمت وزير خواهد رسيد . از چندين اتاق گذشته جايى ايستاد و پرده را برداشت . داخل اتاق شدم . ديدم وزير در سرپا اين طرف آن طرف مىرود . سلام و تعظيم كردم .\r\nفرمود : « چه خبر است ؟ »\r\nمن همان مقدمه را ، كه در ورود به حضور وزير داخله ترتيب داده بودم ، در اين‌جا هم به خرج داده اذن جلوس خواستم .\r\nپرسيد : « تو از مصرى ؟ »\r\nعرض كردم : « بلى ! » - فهميدم كه ميرزا كاظم بيگ معرفى كرده .\r\nگفت : « رعيت كدام دولتى ؟ »\r\nگفتم : « رعيت ايران . »\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nگفت : « من شنيدم در مصر تمامى متمولين رعيت ايران ترك تابعيت كرده ، خودشان را به ديگر دولت‌ها بسته‌اند . »\r\nعرض كردم : « غير از بنده . »\r\nنيم‌خندى كرد و نشست و به من هم امر به نشستن فرمود . باز در اين‌جا استدعا كردم كه عرايض مرا تا آخر بشنود . گفت : « پاى قهر در ميان نيست ، مشروط بر اين‌كه سخن ياوه و بىمعنى نباشد . »\r\nعرض كردم : « بنده هرچه گفته باشم همه از روى تعصب ملى است ، چيز ديگرى استدعا نمىكنم . »\r\nگفت : « بگو ببينم ! »\r\nگفتم : « جناب وزير ! از شما سؤال مىكند يك نفر غريب و متعصبى از ملت ايران سبب فصاحتى كه در ممالك خارجه كونسول‌هاى شما مىكنند . آيا خبر داريد يا نه ؟ تا چند اين تذكرهاى دولت ، كه نمايندهء تابعيت ملت ايران در انظار خارجه است ، مانند كاغذ دواپيچ عطاران بىقدر و بىاعتبار خواهد شد ؟ تا كى اين برات شرف ملى ما مثل كاغذ گنجفه در محال متعدده به فروش خواهد رسيد ، آن‌هم به قيمت‌هاى متفاوت ؟ مثلا در طهران پنج قران ، در تبريز يك تومان ، در كنار ارس يك تومان و نيم ، در قفقاز چهار منات و نيم ، در خاك عثمانى هفتاد و پنج غروش . و گذشته از اين‌ها ، مأمورين شما در همه‌جا به هر دزد و دغل و بىسروپايى از تبعهء خارجه كه چند غروشى بدهد اين تذكره‌ها را خواهند فروخت كه در تمام ممالك عثمانى و روس و حتى در فرنگستان به نام تبعهء ايران دزدى و انواع فضاحت‌ها را مرتكب شده ما را در ميان هفتاد و دو ملت رسوا نمايند . و در بعض جاها كه به چنگ حكومت‌ها افتادند ، پس از تحقيقات معلوم شود كه آن دزد و جيب‌بر يا از ارامنه يا گرجى قفقاز بوده يا از راهزنان و چپاولان عثمانى كه كونسل‌هاى ما آن تذكره را به ايشان فروخته‌اند . آيا با اين حال عظمى ، براى آن كونسل و يا اعتبارى براى آن تذكره - كه داراى نشان و علامت دولتى و ملتى ماست - باقى خواهد ماند ؟ آيا رواست كه بعض سفراى شما هم دانسته و فهميده در مقابل چند ليراى مردار و متعفن از مقام بلند خودشان خجالت نكشيده مرتكب اين فضاحت بزرگ بشوند ؟ اين رشوت مشئوم تا چند از مأمورين شما مانع هرگونه مؤاخذه و مسئوليت خواهد بود ؟ عجبا ! هنوز وقت آن نرسيده است كه جلو اين رسوايىها گرفته شود و دولت و ملت از زير اين بار گران بدنامى و ننگ رهايى يابد ؟ تا چند كونسل‌هاى دول خارجه به سبب اين بىنظمىها در وطن ما فعال مايريد بوده بالعكس كونسل‌هاى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشما در ممالك روم و روس چون دست‌نشاندهء ولات و حكام از آنان تملق و چاپلوسى خواهند نمود ؟ سفراى شما ، محض پرده‌پوشى به سيئات اعمال خودشان ، اين زياده‌روى و تعديات كونسل‌هاى خارجه را حمل بر عدم اقتدار دولت ايران خواهند كرد و شما نخواهيد دانست كه اين معنى غلط است ، زيرا كه در عالم دولت‌هاى ضعيف خيلى هستند . هرگاه بنابراين باشد كه اقويا ضعفا را پايمال كنند ، امور دنيا مهمل مىماند . بلى ! هر دولتى كه قانون معين و مدون ندارد ، به او همه چيز مىكنند و ديگرى هم مانع نمىشود . حالا جنرال كونسل انگليس يا فرانسه يا روس هرگاه هنر دارند در بلغارستان ، كه حكومتى تازه و جمعيتى زياده بر سه ميليون نيست ، به كارى مداخله نمايند و يا اين‌كه به يكى از تبعهء بلغار بگويند كه « از اين‌جا برخيز و در آن‌جا بنشين ! » همان روز نعل‌هايشان را مىكنند - چنان‌كه تاكنون چندين بار كنده‌اند . بلكه سفرا و كونسل‌هاى خارجه اين زياده‌روى را كه در ايران مىكنند خود از سفرا و مأمورين ايران سرمشق گرفته‌اند ، در حالى كه آنان حافظ حقوق رعيت‌اند ، خود على ملأالناس آنان را بچاپند ، از مأمورين خارجه چه توقع توان داشت ؟ در صورتى كه خود قانون و عدالت نداريم ، به چه زبان به ايشان توان گفت كه با ما به عدالت و قانون رفتار نمايند ؟\r\nبه خداى پناه مىبرم از اين وضع ناگوار كه هرجا قدم نهى پر است با دلسوختگان ايرانى كه دود آهشان روى سپهر را تيره و تاريك مىكند . از تعديات داخله مىگريزند ، در خارجه به ظلم‌هاى بدتر از آن گرفتار مىشوند . به هر جا و هر ده كه در ممالك روم و روس مىرسى ، خواهى ديد كه جمعى بىعار و بىكار به نام فراش دور يكى را گرفته اسمش را كونسل گذاشته‌اند ، كه نه در دفتر دولت اسمى از آنان هست و نه رسمى . اولا چرا در داخله ابواب ظلم را بر روى ايشان نبست كه به ترك وطن گويند ؛ ثانيا كونسل‌ها چرا از هر يك اين بيچارگان سالى پنج منات به عنوان پول تذكره بگيرند و به كيسهء خودشان برود ؟ هرگاه بفرماييد كه آن‌ها را در مقابل مواجب به ايشان مىدهيم به خداى بسيار مغبون هستيد . در صورتى كه اين پول از رعيت گرفته مىشود ، هرگاه دولت بگيرد و بدين بىمروتان بىشرم مواجب بدهد ، ساليانه مبالغ زياد منفعت خزانه خواهد بود و امثال اين رسوايىها نيز تا يك درجه از ميان خواهد برخاست . امروز در ممالك روم و روس هر ايرانى ، از هر طبقه كه باشد ، وقتى كه بميرد ، اولين وارث آن سفارت‌ها و كونسلخانه‌هاست . هرگاه وراث و طلبكاران قدرتى داشته باشد آنان نيز حصه‌اى توانند برد ، و الا فلا .\r\nهمچنين است مسئلهء پساپورت [ پاسپورت 
  ] . درست حساب شده ، در اياب و ذهاب\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nيك نفر ايرانى به زيارت مكهء مكرمه ، از هر سرحدى كه حركت كرده ، چهل و پنج تومان تا بازگشت بدان نقطه پول تذكره و قول بايد بدهد . اقلا همه ساله چهار هزار ايرانى به مكه مىرود . وجه تذكرهء اينان ساليانه زياده بر يكصد و شصت هزار تومان است كه با اين مبلغ در تمام نقاط مهمه و مقتضيهء ممالك روس و عثمانى ، كونسول‌ها با مواجب و تعليمات مخصوصه توان گذاشت كه در حين وقوع شكوه و شكايتى طرف مؤاخذه و عتاب هم بشوند . در بندر جده - كه دروازهء قبلهء ما و طرف توجه عموم اسلاميان است - چرا كارپرداز نجيب و باادب و متدين پادشاه‌شناس از خانوادهء معروف صاحب علم و سواد نباشد ؟ و همه ساله در « بيع من يزيد » كارپردازى آن‌جا را به دست هر سفلهء بىپدر و فرومايه و بىسواد در مقابل يكى دو هزار ليرا بسپارند و او را بر جان و مال حجاج ، كه رعايت خاطر و حفظ حقوق‌شان بر ذمت دولت واجب است ، صاحب اختيار سازند ؟ و او را از هر تذكره‌اى كه دولت زياده از يك تومان نمىگيرد بىشرمانه و بىباكانه نيم ليرا ، كه معادل دو تومان و نيم است ، گرفته باز دست برندارد ، با جمال و حمال نيز در تاخت و تاز آنان شريك بشود و براى كرايهء شتر و الاغى كه از جده به مكه ، سايرين ، يعنى مسلمانان خاك عثمانى و جزاير و هولند [ هلند 
  ] و هند و قفقاز ، سى غروش ، مىدهند از ايرانى دويست غروش كه شش برابر آن‌هاست ، بگيرند و همه ساله اين تفاصيل را روزنامه‌ها بنويسند و فرياد تظلم حجاج به آسمان برسد ، كسى گوش ندهد ، مرتكبين بىآزرم ابدا مؤاخذه نشوند ؟ تنها آن‌چه در جده از حجاج ايرانى ، كنسول‌هاى موقتى سه ماهه مىگيرند ، براى مواجب سفيرى كافى است . اگر اين‌ها را كه عرض كردم مىدانيد و طرف اعتنا نمىشماريد ، زهى بىانصافى است ؛ اگر خبر نداريد و نمىدانيد ، در آن صورت همه حق دارند كه شما را غافل پندارند و سزاوار اين عنوان بلند نشمارند . و السلام . »\r\nوزير خميازه‌اى كشيده راست نشست و گفت : « تربيت عربستان بهتر از اين نمىشود .\r\nعجب مرد فضول و بىمغزى بوده‌اى ، مردك ديوانه ! تو نام قانون شنيده بر زبان پيچيده‌اى هى از قانون دم مىزنى و اين را ندانسته‌اى كه اگر در ساير دولت‌ها يك قانون هست و حكمش در يك سال مجرى نمىشود ، در مملكت ما هر وزارت‌خانه‌اى قانون جداگانه دارد كه احكام هر يك از آن‌ها در نيم ساعت مجرى مىگردد . من از يك حركت تو خوش‌وقت شدم كه به ترك تابعيت نكرده‌اى و گرنه با تو به طورهاى ديگرى رفتار مىنمودم . پاشو به جهنم ، پاشو ! »\r\nديدم جاى نشستن نيست . برخاسته به راه افتادم و غرق عرق خجلت بودم .\r\nميرزا كاظم بيگ با بشاشت تمام پيش آمد و پرسيد كه : « از كونسل مصر شكايت كردى ؟ »\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nگفتم : « نه . مطلب ديگر بود . خداحافظ ! »\r\nبا مشهدى حسن از آن‌جا نيز بيرون شديم . گفتم : « هرچند كه وقت تنگ است اما امروز بايد اين كار را به انجام رسانم . »\r\nرفتيم به دستگاه وزارت جنگ . بدان‌جا رسيده ديدم دم در قراولان چاتمه زده خودشان هر كدام در گوشه‌اى نشسته چوپوق [ چپق 
  ] مىكشند ، خواستم داخل شوم ، پرسيدند : « كجا ؟ »\r\nمشهدى حسن گفت : « عرضه‌چى است . » نمىدانم چه اشارتى كردند ، مشهدى حسن گفت : « خوب ، خوب ، در بازگشت و مراجعت ! »\r\nرفتيم اندرون . از اسد بيگ فراشباشى سراغ گرفتيم ، اتاقش را نشان دادند . ديدم جوان خوبرويى به سن هفده ساله سردارى تمام گلابتون در بر به كمال عظمت نشسته است .\r\nسلام گفته به ادب تمام رقعهء حاجى خان را دادم . خواند و پرسيد از كيست .\r\nگفتم : « مهر و امضا بايد داشته باشد ! »\r\nگفت : « مهر و امضا محمد على است ولى نمىشناسم . »\r\nگفتم : « حاجى خان است . »\r\nكاغذ را انداخت به سوى من . گفت : « امروز نمىشود . » روى به طرف ديگر كرد .\r\nرفتم كه كاغذ را بردارم ، آهسته يك ايمپريال به كفش گذاشته عرض كردم : « سركار فراشباشى ! بنده غريب و مسافرم توقع دارم . »\r\nحالا سخن من تمام نشده ، چون ايمپريال را ديد به يكى گفت : « ميرزا آقاى پيشخدمت را بگو بيايد اين‌جا ! »\r\nديدم جوانى زيباتر از او ، كه رخسارش چون آفتاب تابان مىدرخشيد ، آمد .\r\nاسد بيگ پرسيد : « وزير تنهاست ؟ »\r\nگفت : « نه . . . ! سرتيپ گروسى آنجاست . پول تحويل مىدهد . ناظر هم هست . »\r\nبه من گفت : « قدرى بنشين ! »\r\nبه ميرزا آقا هم سپرد كه « هر وقت وزير تنها شد ، مرا خبر ده ! »\r\nبعد از نيم ساعت ، ميرزا آقا آمد و گفت : « رفتند . »\r\nفراشباشى هم رفت . پس از لمحه‌اى برگشت و اشاره كرد « بيا ! »\r\nبرخاستم . به گوشم گفت : « بدين پيشخدمت چيزى بده ! »\r\nگفتم : « به چشم ! »\r\nسه عدد پنج هزارى داشتم ، دادم . پرده را بالا كرده ديدم ناظر ده كيسه پول به دو نفر\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nفراش بار كرد ، از در ديگر رفتند ، قدرى پول طلا نيز در ميان است . وزير يكان يكان آن‌ها را در ترازو وزن مىكند . من هم تعظيم كرده دست بر سينه ايستادم . زياده بر ده دقيقه همان‌طور بودم تا پول‌ها را وزن كرده به كيسهء ترمه‌اى گذاشت . بعد رو به من كرد كه : « چه مىخواهى ؟ »\r\nگفتم : « عرض دارم . »\r\nگفت : « بگو ! »\r\nهمان سخنان را ، كه به وزراى داخليه و خارجيه در اول ملاقات عرض كرده بودم ، به شرح گفته اذن جلوس خواستم . تعجب‌كنان از پاى تا سر نگاهى به من كرده گفت :\r\n« فضول آقا ! عرض خود را در سرپا نمىتوانى بكنى ؟ بيمار كه نيستى ؟ »\r\nعرض كردم : « طولانى است ! »\r\nگفت : « هرچه هست بگو ! »\r\nديدم اذن نشستن نخواهد داد و سر غيظ هم هست ، اگر حرفى بگويم از پيش خود خواهد راند ، عرض كردم : « جناب وزير شما را قسم مىدهم به جقهء پادشاه اسلام‌پناه ، اين بنده را اذن بدهيد نشسته ، درد دارم بگويم ! »\r\nبه هر نحوى بود گفت : « بنشين ! »\r\nنشستم . عرض كردم : « من بنده سياح هستم . خود هم مسلمان و جعفرى مذهب‌ام .\r\nتمامى فرنگستان را سياحت نموده لشكريان همهء دولت‌ها را ديدم . از وضع انتظام و حالت وزراى جنگ آنان آگاهى دارم . از مشهد مقدس تا اين‌جا ، كه شهر پايتخت است ، من از عساكر ساخلوى سرحد و محافظ مملكت و توپ و توپخانه و مهمات و قلعه و استحكام و برج و بارو اثرى نديدم . تنها در شهر مشهد چند تن سرباز را ديدم در لباس مزدوران و گلكشان - كه كاش نديده بودم ! حالا از شما ، كه وزير جنگ اين دولت قديم هستيد ، مىپرسم كه وضع دولت ايران از دو شق خالى نيست : اگر با همهء همسايگان در سر صلح است و خاطر جمعى داريد كه جنگى به وقوع نخواهد رسيد ، در آن صورت اين همه سرتيپ ، ميرپنج ، اميرتومان ، سردار اكرم ، سردار افخم ، سردار اعظم و دستگاه وزارت جنگ و در روى كاغذ قلم دادن دويست هزار لشكر لازم نيست ، براى محافظت ارگ مبارك تنها دو سه فوج كفايت مىكند و هر شهرى را نيز به يك حاكم مىسپاريد ، با سى چهل نفر فراش بىمواجب ترك و عراق محافظت مىكنند ، زيرا كه رعيت ايران اطاعت پادشاه را لازم مىداند . آمديم به شق ثانى : هرگاه احتمال مىرود كه دولت ايران را ممكن است دشمنى پيش آيد ، كه ناچار از جنگ بشود ، پس لشكر آزمودهء شما كه به\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاقتضاى زمان مشق ديده شده باشد كو ؟ و مهمات جنگ و آذوقه و اسباب دفاع دشمن از توپ و تفنگ كجاست ؟ انبار اسلحه و البسهء لشكريان كو ؟ اردوهاى سرحدى شما چند فوج است و در كدامين نقاط مهمهء سرحد اقامت دارند ؟ بيمارخانه‌هاى لشكرى شما كجاست ؟ اطبا و جراحان اردوها كيان‌اند ؟ انبارهاى دوا و لوازم جراحيهء اين اردوها را در كجا معين فرموده‌ايد ؟ زخمداران و شهداى وطن و ملت را به كدامين وسايل نقليه از ميدان كارزار به در خواهيد برد ؟ براى اقامت مجاهدان دين و مدافعان وطن در كدامين نقاط مملكت سربازخانه‌ها ساخته و براى گرفتن جلو يورش مهاجمات دشمن در كجا قلاع متين و باستيان‌هاى حصين پرداخته‌ايد كه هنگام ضرورت به كار آيد ؟ آيا با سربازان شصت ساله و سرتيپان بيست ساله ، جلو اين همه دشمنان را - كه از چهار جانب چشم به وطن ما دوخته‌اند - توان گرفت ؟ اين همه سرتيپان بيست ساله كدامين خدمت نمايان به دولت و ملت كرده‌اند ، كه سزاوار شمشير و حمايل سرتيپى شده‌اند ؟ »\r\nچون سخن بدين‌جا رسيد ، ديدم رنگ از رخ وزير پريد به آواز مهيب صدا زد : « اسد ! اسد ! اسد ! »\r\nاسد بيگ فراشباشى آمد . گفت : « اين پدرسوختهء فضول و ياوه‌گوى را كدام پدرسگ بدين‌جا راه داد ؟ »\r\nگفت : « قربان حاجى خان رقعه‌اى به بنده نوشته بود . »\r\nگفت : « گه خورد با پدرش . بزنيد اين پدرسگ را ! بزنيد ! بكشيد بيرون ! »\r\nديگر [ حال 
  ] خود را ندانستم ، هى مشت و سيلى بود كه به سر و صورت من از آسمان چون قطرات باران فرو مىريخت . وقتى ديدم كه نه عبا در دوش و نه كلاه در سر دارم ، پنج شش نفر به دست و پاى و گريبانم چسبيده پايين مىكشند و در سر پله لگدى به كمرم زدند كه در آخرين پله به زمين نقش بستم ، چند تن هم از پايين هجوم كردند كه گرفته به محبس ببرند .\r\nگفتم : « بابا به رضاى خدا دور شويد . وزير فرمود بيرونش كنيد ، حبس نفرمود ! »\r\nگفتند : « ممكن نيست . »\r\nمشهدى حسن خود را رسانيد ، به زبان انگليسى گفت : « امان برادر جان ! چه خبر است ؟ »\r\nگفتم : « هرچه شدنى بود شد اما حكم حبس نداد . طورى كنيد كه از اين‌جا به در رويم . »\r\nگفت : « پول دارى ؟ »\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nگفتم : « هيچ ندارم ! »\r\nگفت : « ساعت را درآر ! »\r\nهرچه خواستم ساعت را درآرم دستم مىلرزيد ، نتوانستم . مشهدى حسن جيبم را پاره كرده و درآورد . با زنجير به فراشان سپرد . دست از ما بازداشته مشغول تعيين قيمت ساعت و تقسيم آن شدند . ما از ميان به در شديم . در بيرون خانه ملتفت شدم كه سرم برهنه است و عبا در دوشم نيست . گفتم : « برادر گيرم كه بىعبا راه مىتوان رفت ، اما سر برهنه كه نمىشود ! »\r\nمشهدى حسن به فراش ديگر يك قران وعده كرد . رفت كلاه را درآورد و قران را گرفت . حالا نوبت قراولان شد ، آنان هم چيزى مىخواستند . نمىدانم مشهدى حسن چه داد ، رد شديم . افتان و خيزان با تن كوفته و ديدهء گريان ، در حالى كه پاى رفتن نداشتم ، راه منزل پيش گرفتم و در راه به مشهدى حسن التماس كردم كه از سرگذشت من به يوسف عمو خبر ندهد . به منزل رسيديم ، يوسف عمو تا مرا ديد به وحشت تمام پيش دويد كه : « اى واى ! تو را چه رسيده ؟ سركار بيگ ! بگو چرا رنگت پريده و تنت مىلرزد ؟ »\r\nگفتم : « حالت جواب ندارم . بستر و بالينى بيار ! »\r\nآورد . من بيهوش افتادم . وقتى به هوش آمدم ديدم كه روشنى چراغ هست . چند تن دور مرا گرفته‌اند و شخصى نيز نبضم را در دست دارد و دست ديگر را به پيشانى من گذاشته . فهميدم كه حكيم است .\r\nحكيم از من پرسيد : « چه طورى ؟ كجات درد مىكند ؟ »\r\nگفتم : « هيچ‌جا . »\r\nروى به طرف يوسف عمو كرده گفت : « واهمه مكن ! به خداى هيچ باكى ندارد . »\r\nديدم يوسف عمو گريان است ، مىگويد : « امان ، دخيل‌ام حكيم‌باشى ! من ديگر پيش مادر اين نمىتوانم بروم . بايد خود را بكشم ! »\r\nباز حكيم گفت : « بندهء خدا ! قسم خوردم هيچ چيزى ندارد . قدرى دلش در تشويش و اضطراب است . اين هم به سبب كدورتى است كه بر او ناگهانى روى داده است . نقلى نيست مىگذرد . اگر عادت دارد قدرى كونياك [ كنياك 
  ] يا شراب كهنه بدهيد ، بخورد ، راحت مىشود . »\r\nيوسف عمو گفت : « تاكنون نخورده ، اگر لازم است ، بايد داد ، چاره نيست . »\r\nگفتم : « خداى قسمت نكند . اگر بميرم نمىخورم . من بيمار نيستم ، عمو جان مترس ! »\r\nيك نيم‌خيز شدم . حكيم گفت : « به چيزى مشغولش داريد ، هر چيزى را كه دوست\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمىدارد ، از كتاب شعر يا خواننده و سازنده حاضر كنيد كه دلش خوش شود . »\r\nيوسف عمو گفت : « كتاب تاريخ نادرى را بيش‌تر دوست مىدارد . »\r\nحكيم خنديد ، اين را به سادگى يوسف عمو حمل كرد . حكيم گفت : « قدرى جوهر نعنا بگيريد ، چايى هم حاضر كنند ، دو سه قطره به چاى داخل كرده بدهيد بخورد ! »\r\nدو شيشه شربت ديگر نوشت كه از دواخانه بگيرند : « در هر دو ساعت ، نيم فنجان قهوه به خوردش بدهيد . ديگر به خواست خداوندى حكيم فلان لازم نخواهد شد . هر گاه لازم آمد ، خبر دهيد بازمىآيم . خداحافظ ! »\r\nمشهدى حسن پنج قران به حكيم داد . خود نيز رفت دواها را گرفت و آورد . من هم در ميان آن گيرودار هى به مشهدى حسن اشاره مىكردم كه مطلب را از يوسف عمو پنهان دارد . ناگاه به خاطرم آمد كه بيچاره مشهدى حسن ناهار نيز نخورده است . عذر خواستم .\r\nگفت : « نقلى نيست ، جان شما سلامت باشد . »\r\nيوسف عمو از من پرسيد كه : « تو خود كجا ناهار خوردى ! »\r\nگفتم : « من در جاى ديگر خوردم . »\r\nديدم مشهدى حسن مىخندد .\r\nبارى ، از صدمهء آن واقعه تا دو سه روز نتوانستم از منزل بيرون روم . روز چهارم ديدم حاجى خان به عيادت من مىآيد اما غلامعلى آشپز او ، كه معلوم است به خلاف سابق لباس تازه پوشيده كلاه تخم‌مرغى نو در سر و قمه در كمر و قباى ماهوت دربر ، پشت‌سر حاجى خان است . چون مرا زرد و ضعيف ديد گفت : « درد نباشد ؟ چه خبر است ؟ امروز مشهدى حسن تفصيل را به من گفت . »\r\nديگر نگذاشتم سخن را به پايان آرد ، چه ترسيدم يوسف عمو خبردار شود . گفتم :\r\n« عمو جان شما زود سماور را آتش كنيد . »\r\nاو رفت . حاجى خان گفت : « فلان كس ! اين چه بلاى بزرگى بود به سر تو آمد ؟ »\r\nگفتم : « گذشته است ، ديگر شدنى شد . »\r\nگفت : « چه بار گذاشتى كه اين‌همه تو را زدند ؟ »\r\nتفصيل را گفتم .\r\nتعجب كرد كه : « تو ديوانه شده‌اى . در اين مملكت در پيش وزير جنگى كه در تكبر و تجبر از فرعون و شداد خود را بالاتر مىداند ، اين‌گونه صحبت‌ها را مىتوان كرد ؟ اينان به جز از چاپيدن مملكت و خيانت كردن به دولت و ملت از ساير اوضاع زمان به هيچ چيزى آگاهى ندارند . من از عنوان خانى كه بر خود بسته‌ام خيلى سرافكنده‌ام و\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nشرمنده‌ام . چه فايده كه همه مثل من و بدتر از من هستند ؟ تماما در يك فكر و عقيده ، ميدان خيالاتشان محدود و فكرشان تنها به يك نقطه مصروف است . اگر من از آغاز خيال شما را از ملاقات اين ناكسان فهميده بودم ، ابدا نمىگذاشتم كه پيش آنان به روى ، بلكه تو را به وجود محترمى دلالت مىكردم كه جوهر مردمى و انسانيت و معناى اصلى غيرت و حب وطن است . آب و گل پاكش به حب ملت سرشته ، در صحيفهء دل به جز نام وطن و مهر وطن چيزى ننبشته . آن رب النوع وطن‌پرستان با تو همدرد است . من در پاداش اين رنج ، كه در سر حب وطن تو را رسيده ، به گنجى تو را رهبرى كنم كه از ناملايمات آن‌چه تاكنون بر تو گذشته ، همه را فراموش كنى . من حالا خدمت آن بزرگوار مىرسم و اسباب آن را فراهم مىآورم كه تو را احضار كرده ، جام‌هاى سرشار از آب حوض كوثر غيرتش به تو پيمايد كه تشنگى تو را فرونشاند . »\r\nپرسيد كه : « احوالت اكنون چه‌طور است ؟ »\r\nگفتم : « باكى نيست . اين‌ها همه مىگذرد ، هنوز اول عشق است . »\r\nبارى ، چاى حاضر شده بود ، خورديم . قدرى هم‌صحبت شد . حاجى خان اندكى هم با يوسف عمو شوخى و ملاطفت كرد . پس ما را وداع نمود و رفت .\r\nفردا طرف ظهرى ، ديدم يك نفر از دالاندار نام و منزل مرا مىپرسد . نشان دادند ، آمد . در نهايت ادب سلام كرد و گفت : « شما را از جايى مىخواهند ، خواهش كردند كه هرگاه فرصت داشته باشيد بدان‌جا تشريف بياوريد . و نشانه‌اش اين است كه حاجى خان به شما چيزى وعده كرده است ! »\r\nفورا فهميدم كه نقل كجاست . گفتم : « شما قدرى بنشينيد تا بنده بيايم . »\r\nبىدرنگ به بازار رفته عبايى به چهار تومان خريدم . به منزل برگشته گفتم : « برويم ! »\r\nالقصه ، به راه افتاديم . پس از اندكى طى مسافت رفيق گفت : « ميل داريد به « ترامواى » سوار شويم ؟ »\r\nگفتم : « نه ! سياحت‌كنان بهتر است . »\r\nتا رسيديم به در خانهء عمارت بزرگى كه شكوه آن نمونه‌اى از عظمت صاحب‌خانه بود . از در داخل شديم . ديدم باغچهء بسيار مزينى است مشحون به انواع گل‌هاى رنگارنگ . جمعيتى از خدم و حشم هر يك به كار خود مشغول و كسى را با كسى كارى نيست . از پله‌ها بالا شده ، به طبقهء دوم عمارت رسيده از تالار بزرگى گذشتيم . خادمى در دم اتاقى ايستاده بود . پرده را بلند كرد . ديدم شخصى در بالاى صندلى نشسته ، كه آثار بزرگى و نجابت از جبين پاكش نمايان و گويى ملكى در لباس انسان است . به محض ديدن\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nروى آن وجود محترم و شمايل مردى و شيرينىاش ، تمامى كدورت‌هاى گذشته از من بدرود نمود . از ته قلب سلام گفتم .\r\nبه كمال گشاده‌رويى و مهربانى جواب داده گفتند : « بسم الله بفرماييد ! »\r\nمن هم روى فرش نشستم .\r\nفرمودند : « پيش بياييد ! »\r\nصندلى را ، كه در پهلويشان بود ، نشان داده به اصرار تمام در آن‌جايم نشاندند . پس از احوال‌پرسى و اداى مراسم خوش‌آمدى ، پرسيدند : « نام تو ابراهيم بيگ است ؟ »\r\nعرض كردم : « بلى ! »\r\nگفت : « هواى مصر خيلى گرم است ، در اين مدت طولانى چه‌طور در آن‌جا زندگانى مىكنيد ؟ شنيده‌ام كه ساليان دراز است در آن‌جا سكنا داريد . »\r\nعرض كردم : « همهء سختىها به عادت آسان مىشود . ما هم به آب و هواى آن‌جا عادت كرده‌ايم . »\r\nفرمودند : « بلى . بلى . هرچيز به عادت است . »\r\nفرمودند : « شنيدم كه ديروز يكى از بزرگان در حق تو خيلى ستم‌ها كرده و بىاحترامى نموده است . راستى خيلى متأسف شدم . افسوس‌ها خوردم . چه مىتوان كرد ؟ بايد سوخت و ساخت . حيف صد حيف ! جان شما سلامت باشد . خداى به ايشان هم انصاف بدهد . حقيقت من هم دلم خواست كه با شما صحبتى كرده معلوم كنم كه مقصود شما از اين گفت‌وگوها چيست و چه مىخواهيد و براى چه به ايران آمديد ؟ در نظر شما عيب ايران ما چه چيز است ؟ شايد شما هم سهو كرده باشيد . »\r\nعرض كردم : « بنده را از اين سفر مقصودى به جز از زيارت و سياحت خاك پاك وطن نبود . اما اول اين يكى را عرض بكنم كه مراتب تعصب خانوادهء ما در باب وطن‌دوستى در خطهء مصر ضرب المثل است . آرى ، ما خاك ايران را از جان گرامىتر مىدانيم ، زيرا كه وطن مقدس ما و محل نشو و نماى گذشتگان ما و مدفن نياكان ماست . در خاك مصر - كه دور تر از اين مملكت پاك است - از عدم انتظام كارهاى وطن و ناراستى ابناى وطن و غفلت بزرگان و تعديات ايشان بر ضعفا و زيردستان خيلى سخنان ناملايم شنيده از شدت حب وطن باور كردن نمىخواستم . تا اين‌كه در دل خود قرار دادم كه رفته به رأى العين ببينم . هواى جوانى نيز به سرم زد ، بىمحابا رخت سفر بربستم و از آغاز ورود به سرحد تا وصول بدين شهر پايتخت بر هرچه گذشتم بدبختانه ديدم كه آن‌چه مدعيان مىگفتند همه راست است ، از محسنات چيزى در ميان نيست . با خود قرار دادم كه از\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nوزراى مملكت سبب اين ويرانىها و غفلت و فضاحت را تحقيق بكنم ، بلكه سبب معقول و مسكتى هست تا اين‌كه به هزارگونه وسايل راهى پيدا كرده بار حضورشان را يافتم ؛ در جواب پرسش‌هاى خود نديدم الا سيلى و مشت و نشنيدم به جز از دشنام و فحش - چنان‌كه شنيده‌ايد « مسلمان نشنود كافر نبيند . »\r\nگفت : « اول از قانون بپرسم : مقصود شما از قانون چيست ؟ و چه بايد كرد ؟ »\r\nعرض كردم : « شرح و بيان قانون بسى مفصل است . اما مختصرش دانستن وظايف حقوق آن است . »\r\nگفت : « بگو ببينم كدامين حقوق و آن حقوق كدام است ؟ »\r\nعرض كردم : « در صورت بودن قانون ، حقى را كه ملت مىخواهند و همهء سخنان در سر اوست عبارت از چهار فقره است :\r\nاول : حق متعلق به خود وطن .\r\nدوم : حق متعلق به ابناى وطن .\r\nسوم : حق متعلق به هيئت عموميهء افراد وطن .\r\nچهارم : حق متعلق به امور ادارهء وطن .\r\nاين حقوق چهارگانه را - كه به منزلهء عناصر اربعهء جسم وطن است - با تمامى شعبات و جزئيات آن به همديگر ممزوج نموده ، كليات آن را به نام حقوق مليه ياد مىكنند و مجموعهء تفصيل و ترتيب آن را قانون مىنامند . احكام آن نيز در حق همه كس بدون استثنا جارى مىشود . »\r\n\r\n[ حقوق مليه 
  ]\r\n\r\nحقوق متعلق به خود وطن\r\n« عبارت از حفظ آزادى و استقلال وطن است و فراهم آوردن اسباب انتظام امور و سعادت حال سكنهء آن خاك پاك ، كه ايرانش خوانيم و وطن خود مىدانيم . بايد نگذاريم كه بدون اذن و اجازهء ما يك تن از بيگانگان از سرحد آن قدم فراتر گذارد ، تا چه رسد بر آن‌كه پارچه‌اى از آن را مطمح نظر استيلا كند و يا در گوشه‌اى از آن خيمه و خرگاه زند . »\r\n\r\nحقوق متعلق به افراد وطن\r\n« عبارت از محفوظ ماندن حيات و ناموس و مال و عزت افراد وطن از تعدى و تعرض زبردستان خودى و بيگانه است . نه مانند اين زمان كه پسر جوان شخص\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآبرومندى را فراشان فلان خان روز روشن به يك بهانه‌اى گرفته ببرند حبس و جريمه كنند و گناهش به جز از اين نباشد كه سرمايهء توكلى و آبرو و اعتبارى دارد و آن هر دو را ضايع كنند ، يا اين‌كه مرد كاسبى را - كه در دكان مشغول كسب خود است - از يك طرف سى چهل نفر فراش [ كه 
  ] دور يك زن سواره‌اى را - كه زوجهء فلان حاكم است - گرفته‌اند از دور چوب به سرش حواله كرده داد زنند كه كور شو ، چشم بپوش ، پاشو ، پايين به دو ، بالا برو ! يا اين‌كه يكى از اقرباى شخص خطايى كند ، او را با ده تن ديگر از خويشانش گرفته به كنده و زنجير كشند ، پس از چندين ماه حبس ، هست و نيست همه را گرفته رها كنند . آنان نيز ناچار به ترك دار و ديار گفته ، كربت غربت را بر اقامت وطن اختيار نمايند و در خاك بيگانه محو و نابود كردند . »\r\n\r\nحقوق ادارهء وطن\r\n« معلوم است كه [ ادارهء 
  ] افراد وطن عبارت از تشكيلات يك دستگاه وضع قانون و يك دستگاه اجراى قانون ، يعنى تنظيمات سعادت وطن ، است . رئيس اين دو دستگاه مستقل تنها شخص شخيص پادشاه است ، كه بلارث و الاستحقاق اين دو دستگاه بزرگ را مالك است . حالا بياييد ببينيم حقوق وطن ، يعنى مطالبهء تنظيمات سعادت وطن كه حفظ ادارهء آن و محبت ابناى آن از نخستين تكاليف اوست ، در ميان هست ؟ و اگر هست چگونه است ؟ حالا از اين‌ها بگذريم ! نصف مملكت بلوچستان را كه مايهء قدرت و شوكت دولت ايران بود ، دولت انگليس بىهيچ سبب و زحمتى مستولى شد و هرات - كه جزو اعظمى از وطن ما بود - اكنون در دست افاغنه است . سرخس - كه ديروز خون يك صد هزار نفر ايرانى در خاك آن ريخته شد - اسما در ايران و فعلا در دست غير است . ممالك قفقاز به شرح ايضا - كه نسبت به ساير جاها كهنه شده است . مراتب محبت ابناى وطن را هم از اين يكى مىتوان دريافت كه همه ساله اقلا پنجاه هزار نفر از آنان به سبب تعديات حكام و صاحبان نفوذ به ممالك خارجه هجرت اختيار مىكنند و كسى را پرواى حال آنان نيست كه كجا مىروند و چرا به ترك وطن و خانمان مىگويند . »\r\n\r\nحقوق عموميهء وطن\r\n« عبارت از كليهء همان سعادت جزئيه است كه حقوق هر فردى از افراد اين هيئت عموميه را جامع و از همان تنظيمات سعادت است . ولى افراد در صورت تنهايى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبه نيل آن سعادت قادر نيستند ، هرچند كه در پى تحصيل آن باشند . اما در صورت هيئت اجتماعيه سبب احياى آن‌هاست و بركات عمومى از آن حاصل مىآيد .\r\nابناى وطن نيز بايد به خاك وطن بيش از محبت اولاد دلبستگى داشته باشند و به قدرى كه به حفظ مذهب مكلف‌اند بايد به همان پايه حفظ وطن را نيز واجب شمارند ، تا امر مقدس « حب الوطن من الايمان » را كار بسته باشند .\r\nحال مىبينيم كه براى استدامت اين سعادت و حفظ نواميس شريعت و اطوار قوميت و آيين اسلاميت و ثروت و حيات عمومى وطن ، لشكر لازم است و مهمات لشكر لازم است ، توپ لازم است ، تفنگ لازم است ، عدل و انتظام لازم است . ولى بدبختانه مىبينيم كه در وطن عزيز امروز از اسباب دفاع دشمن به جز آه گرم و اشك سرد غيرتمندان ملت چيزى ديده نمىشود ، يعنى نيست كه ديده شود . در مملكتى بدين قدمت و وسعت ، نه براى تعليم و تربيت اولاد وطن مكتبى هست و نه دواير صحيه . نه قانونى كه حدود حقوق سكنه بدان معين گردد و نه نامى از علوم و فنون متداوله در ميان است . »\r\nوجود محترم از شدت تأثرات من بر خود مىلرزيد و گاه دست تأسف به زانو مىزد .\r\nو گاه از ته‌دل آه مىكشيد .\r\nگفتم : « تقصير من بدبخت چه بود كه به سبب پرسيدن اسباب اين وضع ناگوار ، به علاوهء شنيدن دشنام‌هاى غليظ كه در عمر خود نشنيده بودم ، چندانم بزنند كه سه روز بسترى شوم ؟ »\r\nدر اين‌جا رقت گلوگيرم شد ، بىاختيار گريه‌ام دست داد ، به هاىهاى گريستم . وجود محترم نيز سخت‌تر از من به گريه درآمد . در آن حال دوردست مهر خود را به گردن من حمايل كرده ، در نهايت مهربانى به بركشيد . از سر و چشمم بوسيده ، گريه‌كنان دست مرا گرفت و گفت : « با من بيا ! »\r\nديدم در پشت در پيشخدمت و يك جوان ده دوازده ساله نيز دستمال در دست به حالت ما گريه مىكنند . اما چنان معلومم شد كه آنان از اصل مطلب خبر ندارند و از گريهء ما به رقت آمده مىگريند .\r\nبارى ، از يكى دو اتاق گذشتيم ؛ وجود محترم دم در اتاق سوم ايستاده ، كليدى از جيب درآورده بازكرد . ديدم اتاق كتابخانه است كه دور تا دور كتاب‌ها را به ترتيب بسيار خوب\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nچيده‌اند . صندلى و ميزى پيش گذاشته ، امر به نشستن كرد . خود شش جلد كتاب آورده روى ميز نهاد [ و 
  ] گفت : « كتاب بسيار داريم ، ولى هيچ‌كدام بهتر از اين‌ها به كار شما برنمىخورد . شما به خواندن اين‌ها مشغول باشيد . من بايد بروم . امروز روز سلام است .\r\nدور نيست كه دير بيايم . همه‌چيز براى شما حاضر است ، وقت ناهار و چاى امر كنيد بياورند . »\r\nقوطى سيغارى هم پيش من گذاشت و گفت : « تا در طهران اقامت داريد در اين‌جا مهمان من‌ايد . »\r\nبنده عرض تشكر كردم و ايشان هم خداحافظى گفته رفتند .\r\nمن نيز به تماشاى كتابخانه مشغول شدم ، ديدم در يك طرف كتب قوانين دولت‌ها را به رديف چيده‌اند . آن‌چه به نظرم آمد قانون دولت عثمانى و كتاب ژاگون روس و قانون انگليس و فرانسوى بود ، و در سمت ديگر نيز كتب متعلق به فقه و اصول اسلام ، كه سرمايهء نجات است ، چيده شده . از وضع اين كتابخانه خيلى مشعوف گشتم . بعد به خواندن آن شش جلد كتاب ، كه خود به من داد ، آغاز كرده ديدم خطى است ، در نهايت پاكيزگى نوشته شده . فهميدم كه اثر از خود وجود محترم است . از قوانين انگليس و فرانسه و تمامى موادى را ، كه مغاير و منافى احكام مطاعهء شريعت پاك اسلام است ، در يك جلد جمع كرده در اثبات مضرات دنيويه و اخرويهء آن‌ها دلايل عقليه آورده به هر يك جداگانه شرحى نوشته و مدلل نموده است كه احكام آن‌ها برازندهء شأن بلند انسانيت نيست و نام آن را كتاب قانون لعنتى گذاشته و در جلد كتاب نيز همان كلمات را به خط جلى نگاشته است . و از كتاب قانون عثمانى نيز چند مواد را سوا كرده به نام « مردود » ياد كرده و بعض مواد را نيز سوا كرده در زير آن‌ها نوشته « كه خيلى خوب است اما امروزه با وضع ايران و طبايع ايرانيان موافقت نمىكند » ، مابقى را صحه گذاشته كه « با احكام شريعت پاك اسلام منافاتى ندارد ، همه مطابق آراى سديده و عقول سليمه است » و براى اثبات صحت و سقم آن‌ها نيز از كتب فقيهء اسلام و احاديث شريفه و كلام بزرگان دلايل مسكته آورده و شرح‌ها نوشته است كه از خواندن آن‌ها روح تازه مىشد . از مراتب فضل و دانش و احاطهء آن وجود محترم ، در معقولات و منقولات و بهرهء فوق العادهء آن در سياسيات و علوم جديدهء متداوله متحير و متعجب شده ، با خود گفتم : « خدايا ! اين شخص غيرتمند با كثرت مشاغل روزانه كه دارد ، از كجا فرصت مطالعهء اين‌همه كتب خودى و بيگانگان را يافته و در هر يك از آن‌ها تا اين پايه تتبعات به كار برده است ؟ » در اين‌جا عظمت آفرينش در نظرم جلوه‌گر آمد ، از صنع خداوندى به شگفتى اندر شدم كه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدر نهاد اين مشتى آب و گل كه آدميش نام است ، چگونه اين‌همه قدرت و قوت مادى و معنوى را خلق فرموده ! از اين معنى به مراتب توحيدم افزود و با زبان دل تسبيح و تقديس نمودم . من در اين حالت استغراق بودم كه ناگاه پيشخدمت داخل اتاق شد ، گفت :\r\n« بسم الله بفرماييد ! ناهار حاضر است ! »\r\nگفتم : « برادر عزيز ! من از لذت مطالعه سيرم و نمىتوانم از اين غذاى روحانى به غذاى جسمانى پردازم . شما تنها يك استكان چاى با يك لقمه نان و پنير بدين‌جا بياوريد .\r\nاما چيز ديگر نباشد . »\r\nگفت : « به من فرموده‌اند به هرچه رأى شما باشد و فرمايش رود ، اطاعت كنم . حالا بىكم و زياد به هرچه فرموده‌ايد اطاعت خواهم كرد . آسوده باشيد ! »\r\nرفت لقمه نانى با يك پارچه پنير و يك استكان چاى آورد .\r\nو آن پسر كوچك ، كه صبحى با پيشخدمت به حال ما گريه مىكردند ، نيز نزد من آمده با كمال ادب سلام داد . پيشخدمت رفت و طفل بنشست و كتاب مصورى بود به تماشاى آن مشغول شد تا من چاى را خوردم . آن‌گاه در نهايت شرم ، كه از آن‌گونه اطفال مؤدب درخور است ، از من پرسيد كه : « شما با آقام چرا گريه كرديد و ما را هم به گريه درآورديد ؟ »\r\nگفتم : « چنان مقتضى شد . »\r\nگفت : « نه ، توقع دارم سبب آن را بيان فرماييد ! چون رفته به مادرم گفتم ، فرمود از شما بپرسم . »\r\nگفتم : « بهتر است كه از خود آقات بپرسى ! »\r\nگفت : « آقام به ما نمىگويد و به نزد ما كمتر مىآيد . هر وقت در خانه باشد ، توى همين اتاق نشسته مشغول خواندن است و نوشتن . »\r\nگفتم : « پس من بگويم . آقات يك دهكده‌اى دارد ، « ايران آباد » نام . در آن‌جا ناخوشى ظهور كرده ما نيز به حال ساكنان آن ده گريه مىكرديم . » پرسيدم : « به مكتب مىروى ؟ »\r\nگفت : « بلى به دار الفنون ناصرى مىروم . »\r\nگفتم : « سعى كن ان شاء الله وزير خواهى شد . »\r\nگفت : « هرگاه علم كامل داشته باشم ، البته خواهم شد . »\r\nگفتم : « هرگاه علم نداشته باشى وزير نخواهى شد ؟ »\r\nگفت : « نه ، خدا نكند ! »\r\nگفتم : « چرا ؟ »\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nگفت : « آقام هميشه به وزراى بىعلم لعنت مىكند . آن‌ها واقعا بىعلم چه‌طور وزارت مىكنند ؟ هرگاه ملايى ، عمامه به سر و ردايى دربر ، بالاى منبرى رود و يك نفر بيايد از او مسأله‌اى بپرسد اگر نتواند جواب صواب بگويد ، البته خجالت خواهد كشيد ؛ چنان نيست ؟ از وزير بىعلم نيز هرگاه چيزى بپرسند و نداند ، معلوم است كه در ميان خلق شرمنده خواهد شد . »\r\nخيلى از هوش و ذكاوت اين طفل تعجب نموده دعايش كردم .\r\nگفتم : « آفرين ، آفرين ! من هم دعا مىكنم كه تو وزير با علم و دانش بشوى . افسوس كه من آن زمان را نخواهم ديد ، عمرم وفا نمىكند . ولى ان شاء الله اولاد ما آن زمان نيكبختى را دريافته ، از سعادت ايام وزارت چون تو وزير دانشمندى بهره‌مند خواهند شد . »\r\nگفت : « مگر شما چند سال داريد ؟ »\r\nگفتم : « بيست و نه ! »\r\nگفت : « اگر من عالم شدم و خوب تحصيل كردم ، در پنجاه سالگى وزير توانم شد .\r\nحالا دوازده سال دارم و سى و هشت سال بعد از اين . . . »\r\nديدم با انگشتان مشغول حساب است . پس از اندكى تأمل سربرآورد و گفت : « آن وقت شما تمام شصت و هفت سال خواهيد داشت . مترسيد ! مترسيد ! آدم هست كه نود سال و صد سال عمر دارد . آقام حالا شصت سال دارد ، بىعينك مىنويسد . »\r\nگفتم : « خداوندا ! اين طفل را حفظ فرما ! اطفال ايران ذكاوت مخصوصى دارند كه سرشتى است . ولى چه فايده ! خانهء غفلت خراب بشود . افسوس ! افسوس ! »\r\nديدم وقت مىگذرد ، از وجود محترم خبرى نشد . بىاذن صاحب‌خانه رفتن هم منافى مراسم ادب است . يك چاى ديگر هم خواستم ؛ آوردند ، خوردم . پس برخاسته تجديد وضو كردم كه نماز را ادا كنم و از روش كار معلومم شد كه شب را بايد در اين‌جا بمانم .\r\nبارى ، نماز را خوانده دوباره سر ميز مطالعه رفتم . از خواندن آن كتاب‌ها چندان مشعوف‌ام كه در پوست خود نمىگنجم . كوتك [ كتك 
  ] كارى وزير جنگ و غارت شدن ساعت و عبا و آن‌همه دشنام‌هاى غليظ ، همه از خاطرم محو شد . با خود مىگفتم كه « هرگاه من اين وجود محترم را نديده ، با آن حال فلاكت از اين شهر مىرفتم ، هر آينه غصه مرگ مىشدم . »\r\nخلاصه ، نيم ساعت به غروب مانده ، ديدم وجود محترم با لباس رسمى از در درآمد .\r\nاين‌قدر گفت كه : « ببخشيد ، وقت تنگ است ! نماز را ادا كرده ، بيايم . »\r\nرفت . بانگ اذان بلند شده بود . از در داخل گشت . لباس را عوض كرده خرقهء ترمهء\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nسفيدى دربرداشت . سلام كرد . از جا جسته دستش را بوسيدم . آن هم از پيشانى من بوسيد و نشست . فرمود : « امروز تنها مانديد . ان شاء الله براى شما بد نگذشت . »\r\nعرض كردم كه : « آيا در بهشت به كسى بد مىگذرد ؟ »\r\nخنديد .\r\nگفتم : « از ذوق و نشأهء اين باده كه به من پيمودى ، [ نه 
  ] آن‌چنان مدهوشم كه از خود خبرى داشته باشم . « بىدل از بىنشان چه گويد باز ؟ » من كه اقتدار دريافت اين‌همه نكات باريك را ندارم ، وانگهى نه‌چندان مسرورم كه پرواى چيز ديگر داشته باشم ، واله ! مطلق‌ام و مبهوت صرف . »\r\nگفت : « من هيچ‌كس را بدين اتاق كتابخانه راه نمىدهم . چون شما را در كمال يأس ديدم و فهميدم چنان مىپندارى كه در تمام ايران از وجود قانون احدى خبر ندارد ، لهذا گفتم به شما نشان بدهم كه قانون داريم ولى حبسش كرده كليدش زده‌اند . »\r\nعرض كردم : « بهتر از همه انتخاب بعض مواد مضرهء قوانين فرنگستان است ، كه يك جا جمع فرموده نامش را « قانون لعنت » گذاشته‌ايد . »\r\nگفت : « عزيز من ! فرنگان آن‌چه قانون خوب دارند همه را از كتب مقدسهء اسلام گرفته‌اند . اكثرشان از قرآن مجيد و احاديث شريفه و بيانات منيفهء حضرت امام المتقين اسد الله الغالب على ابن ابى طالب - عليه السلام - و كتب فقهيهء اسلاميان است ، زيرا كه در دين نصارا [ چنين 
  ] احكامى نبوده و نيست . در قوانين ايشان ، هرچه مضر به عالم مدنيت واقعى و منافى با عوالم بلند انسانيت است ، از خودشان مىباشد . در آغاز كار ، آن‌چه كه نوشتند نمىدانستند در آينده چه ثمر خواهد داد ولى چنان مىدانم كه حالا خودشان هم به قبح اين قوانين متداوله پى برده‌اند . اما كار از كار گذشته است . نمىتوانند تغيير بدهند زيرا كه مىترسند موجب حدوث قيل و قال و فتنه و فساد بشود . چه تاكنون عارف و عامى بدان خو گرفته‌اند . اما قانون عثمانى خيلى به احتياط ترتيب يافته ، اگرچه نامش را از اجانب گرفته‌اند ولى در هيچ‌جا رعايت احكام شرع انور را از دست نداده‌اند ؛ براى مدعى و مدعى و ، عليه غالبا راه رجوع به محاكم شرعيه باز است . »\r\nعرض كردم كه : « بدين مواد شرح ننوشته‌اند ؟ »\r\nگفت : « شرح اين‌ها خيلى مطول است . نوشته‌ام ، در ميان كاغذ پارچه‌هاست . اساس اين مواد خيالات مرحوم ميرزا تقى خان امير نظام است اما خودش شرحى ننوشته ، به طور اختصار گفته و گذشته است . حالا از شرحى كه من نوشته‌ام ، ثابت مىشود كه براى تزييد ثروت وطن تا چه پايه سودمند است . »\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nگفتم : « اين همه گنجينهء پر جواهر گرانبها را - كه در جمع‌آورى آن چندين رنج برده و عمرى تلف كرده‌ايد - با اين حال كه در اين مخزن پنهان از انظار و محبوس مانده‌اند ، براى سعادت ايران و استفادهء ايرانيان ، چه منفعتى حاصل تواند شد ؟ »\r\nاز شنيدن اين سخن‌ها آهى چنان سخت از ته دل كشيد كه من بر خود لرزيدم . بعد گفت : « عزيز من ! چه خاك بر سر خود كنم ؟ كسى در پيشرفت اين مقاصد مقدس با من دمساز و هم‌آواز نيست . مدت‌ها در پى فرصت گشته ، بعضى از اين مطالب را در تنهايى در نظر پادشاه جلوه مىدهم و خاطر همايونى را به اجراى آن‌ها متمايل كرده به نفاذ آن حكم صادر مىكنم . ولى از اين حكم چهار نفر مسرورند و چهل تن دلگير . آن چهل نفر ، به هر وسيله‌اى كه هست ، مانع از اجراى آن حكم مىشوند و به هزارگونه دمدمه و افسون امر را مشتبه كرده طبع پادشاه را از آن منصرف مىسازند و حكمى كه هنوز مركبش نخشكيده چون بخارى ، كه از آب گرم متصاعد است ، بالا رفته جزء هوا مىشود ، ديگر به جاى خود برنمىگردد . پادشاه نيز گاهى در ييلاق و گاهى در شكار است و غالبا كه در شهر تشريف دارند هفته‌ها از حرمخانه بيرون نمىآيند ؛ آن‌وقت وزراى بىهنر و بىغيرت - كه به جز چاپلوسى و مزاج‌گويى علمى ندارند - در خلوت بار حضور مىيابند كارشان را مىسازند . »\r\nگفتم : « به آنان از اصلاح كار چه ضرر مترتب تواند شد ؟ »\r\nگفت : « هيچ ! مىترسند آن وقت كارها را به كاردانان بسپارند و اينان در كنار بمانند .\r\nچه ، بهره‌اى كه از آيين وزارت و حكومت دارند همانا پيوند كردن دو سخن دروغ به همديگر است كه شعرش نام گذاشته‌اند . بعضى به واسطهء آن سخنان به هم پيوسته پادشاه را به آسمان برده معراج مىدهند . برخى هم دارا و اسكندر را از گور درآورده تفنگ به دوشش داده به قراولى و دربانى درگاه سلطنت وامىدارند . زمره‌اى نيز در عدالت نوشيروان و در زهد و تقوى ثانى اباذر و سلمان‌اش مىشمارند و فرقه‌اى از آن بىآزرمان نيز خرس كشتن پادشاه را در جنگل رديف ضربت اسد الله الغالب در روز خندق مىنگارند . ايمپراتور آلمان همه ساله صد برابر پادشاه ايران در شكار ، چرنده و پرنده و درنده به تير مىزند اما هيچ يك از شعراى آلمان در ستايش تير و كمان آن قصيده‌اى نمىسرايند ، چه مىدانند كه مشتبه نمىشود . گروهى نيز كه در نثرنگارى دستى دارند ، سفر فرنگستان او را از مسافرت پسر فيليپ ، كه كمر تسخير جهان بسته بود ، بالاتر گرفته ملاقات او را با ملكهء انگلستان همرنگ داستان بلقيس و سليمان جلوه مىدهند و آن بيچاره را بدين سخنان كه از معنى بسى دورند فريفته به خود مشغول\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمىسازند ؛ و از طرف ديگر خودشان به تاخت و تاز رعيت ، و تخريب مملكت مىپردازند . به خدا ! خرابى اينان در وطن ، به مراتب بدتر از ويرانىهاست كه از تاخت و تاز چنگيزيان به خاك ايران رسيد . »\r\nگفتم : « پس انجام كار اين مملكت ، به كجا منجر خواهد شد ؟ »\r\nگفت : « در حقيقت ، هنوز اميد ما به كلى سلب نشده راه اميدى باقى است ، چون اين يكى از امور طبيعيه است كه ذوق و شوق انسانى به هر كار از سى سالگى تا پنجاه است .\r\nبعد از آن ، تمامى قوا روى به انحطاط مىگذارد ، پادشاه ما را كه كار از آن‌جا گذشته ولى اميدى كه براى آينده داريم ، همانا به وليعهد دولت است كه اگر به خواست خداوندى زيب اورنگ جهاندارى شد ، كالبد ايران روحى تازه خواهد يافت . زيرا حضرت وليعهد ، كه دين را ظفر از اوست ، داراى چند صفات پسنديده است كه از اسباب حيات ايرانش توان شمرد :\r\nاول : اعتقادش پاك و خداترس است و معتقد به حشر و نشر . مىداند كه روز پرسش و محكمهء كبريايى در پيش است كه همه چيز را از او خواهند پرسيد . البته در اين صورت ، راضى نتواند شد كه ديگران ظلم كرده سبب خسران دنيا و آخرت او شوند .\r\nدوم : آن كه مسرف و مبذر نيست . مطلق راضى نخواهد شد كه در حرمخانه صد نفر حرم و جوارى باشد . آن وقت ، وزرا نيز از اسراف و تبذير دورى خواهند جست ، زيرا كه فرموده‌اند « الناس على سلوك ملوكهم . »\r\nسوم : از وضع حاليهء سلطنت خشنود نيست ، زيرا كه مىداند رعيت ناراضى هستند .\r\nاين‌ها همه از اسباب مزيد اميدوارى است . گذشته از اين‌ها ، خود حضرت وليعهد به حسن خلق متخلق است . كبر و غرور به طبيعتش راه نيافته . تجملات بىمعنى را دوست نمىدارد . ساده مىپوشد . همه چيز را ساده مىخواهد . از وضع و حالات وزراى كشور و امراى لشكر هم بىخبر نيست ، حركات بسيارى از آنان را به خوبى سنجيده ، ميزان همه را در دست دارد .\r\nاين‌ها تماما از اوصاف و اطوار مخصوص ولايتعهد است كه با حالت شخص سلطنت حاليه به كلى برعكس است .\r\nاما آن‌چه در اين مورد مايهء مزيد تأسف است ، اين است : وقتى كه زمام رتق و فتق امور سلطنت به كف كفايت او خواهد رسيد ، هيچ چيزى از دستگاه سابق به او باقى نخواهد ماند كه بدان مايه به اصلاح وضع مملكت تواند اقدام نمايد . مگر گروهى مردمان فرومايه و مزاج‌گو و چاپلوس رشوت‌خوار و بداخلاق كه نامشان وزراى دولت است و وجودشان\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاز نخستين اسباب هرج‌ومرج مملكت ! بيچاره در آغاز كار سررشته را گم خواهد كرد .\r\nهرگاه از اين وضع پريشان ، او خود نيز پريشان نشود هنر بزرگى كرده است . به‌هرحال ، در آن مورد وزير كارآگاه و صاحب عزمى لازم است كه جئوپوليتيك خارجه را اداره نموده همسايگان را فرصت ندهد كه به امور داخلهء مملكت ما پاى مداخله پيش گذارند .\r\nتا پادشاه تازه دست و پاى خود را جمع كرده به امور مملكت‌دارى قيام فرمايد . »\r\nگفت : « اين است وضع حاليه و آيندهء وطن ما - كه مجملى از مفصل آن گفته شد . ولى با اين همه گفتنىها بسيار است . اگر دفعهء ديگر بدين‌جا بياييد همه را در روى كاغذ خواهيد ديد . »\r\nعرض كردم : « سركار ! مىگويند سبب عمدهء اين خرابىها و غفلت و بىخبرى و بىقانونى حضرات علماى ملت‌اند . ايشان دولت را نمىگذارند كه در مملكت خود به اجراى اصلاحات پردازد . »\r\nگفت : « نه خير ! به حضرات علما بهتان مىگويند . گناه است كه كسى امثال اين اسنادات را به ايشان روا داند . تو خود ديدى كه من در قانون بيست و چهار فصل در خصوص وجوب احترام علماى ملت نوشته‌ام . اين معنى اختصاص به ايران ندارد .\r\nرعايت حال علما و رؤساى روحانى در هر مملكت از لوازم امور سياسيه است و در هر جا احترام طبقهء جليلهء علما يكى از مهام امور مملكت‌دارى است . مقام علما خيلى بلند است . لهذا علماى ملت هيچ وقت به پادشاه نمىگويند كه بايد از حفظ عزت ملت و ثروت مملكت و سعادت سكنهء آن چشم بپوشى . مگر علما نمىخواهند كه وطنشان آباد و ملتشان آسوده باشند ؟ علماى ملت چه‌گونه راضى نتوانند شد كه عموم مخلوق حضرت خالق در حقوق داراى مساوات باشند ؟ مگر علما نمىدانند كه قانون به جز از اجراى احكام شريعت چيزى ديگر نيست ؟ شريعت اصل قانون است . معناى هر دو كلمه عبارت از اجراى عدالت است به طور مساوات . اگر كسى بگويد كه « من چه‌سان راضى توانم شد كه با نوكر خود در حقوق مساوى باشم ؟ اين معنى سبب كاهش احترام و اعتبار من است » مىگويم آن‌چنان شخص با كسانى حشر مىشود كه بيعت خودشان را شكسته از امر خدا روگردانيدند . مگر علما راضى نمىشوند كه رعيت ماليات دولت را خود آورده تسليم كند ، ديگر مأمور بىمروت و ظالمى به سر آنان نرود كه براى يك صد تومان ماليات پنجاه تومان بيش‌تر به عنوان مداخل يا خدمتانه از ايشان بگيرد ، وانگهى به ضرب چوب ؟ علما چه‌گونه راضى نتوانند شد كه هر يك از وراث ارث خود را از ميراث پدر و مادر موافق حكم خدا و شرع پيغمبر بگيرد ؟ حضرات علما نمىدانند كه وظيفه و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nتكليف داروغه تنها عبارت از حفظ و حراست بازار از دزد و دغل است ، نه گرفتن و بستن مردم و بهتان زدن و جريمه گرفتن از آنان ؟ كدامين بىشعور است راضى نشود بر اين‌كه مهتر و قاطرچى هر خان خائن به يك تجار و يا كسبهء معقول چيره نگردد و زبردستى نكند ؟ كدام ديوانه ادعا تواند نمود كه دولت در مقابل بده و مالياتى كه از رعيت مىگيرد ، ضامن مال و جان و ناموس آنان نيست ؟ كدامين جاهل تيره‌روزگار است كه راضى نشود برادر را به عوض برادر و همسايه را به جاى همسايه نگيرند و حبس و جريمه نكنند و به گناه زيد هست و نيست عمرو را از دستش نگيرند ؟ هركس به اين‌ها راضى باشد مسلمان نيست ، و امت پيغمبر شمرده نمىشود . خدا و رسول خدا از آن‌چنان شخص بيزار است ، و خود واجب القتل هر عالمى كه اين تفصيلات را نداند و يا اين‌كه دانسته و فهميده به انكار آن‌ها اقدام نمايد ؛ جهل به مراتب از علم او شريف‌تر است و خود هم خارج از دايرهء انسانيت .\r\nولى آن‌چه در قانون منافى رأى علماست اين است كه با وجود قانون در يك شهر پنجاه محكمه نخواهد شد كه عمر مدعى و مدعى عليه در سر تمييز ناسخ از منسوخ تلف شود . بلكه به اقتضاى وسعت هر شهر و قصبه‌اى در چند نقطهء محدود و معين ، محكمه‌ها ترتيب يافته ادارهء آن‌ها نيز به عالمى - كه بيش‌تر از ديگران طرف وثوق مردم و به امانت و ديانت و زهد و تقوى اشتهار دارد و اعلم از سايرين است - سپرده خواهد شد . سايرين را نيز از جانب دولت يا وزارت اوقاف معاش و مقررى داده مىشود . اما مسجد و منبر و پيشنمازى و موعظه باز حق ايشان است . من كه خود با اين حالت روى منبر رفتن ندارم ، براى آن‌كار علما لازم است . در آن صورت ، مساجد و تكاياى ما نيز رونقى خواهد يافت و در انظار بيش از اين محترم خواهند شد . البته مساجد را بايد دانست كه خانهء خداست . احترام آن جاى پاك را ، كه محل عبادت است ، بايد درخور شأن بلند آن نگاه داشت . خدام متعدد بايد گماشت تا هميشه پاك و پاكيزه نگاه دارند .\r\nمخارج لازمهء آن را بايد پيش از وقت مهيا كرد ، كه فرض عين و عين فرض است ، چه بىآن‌ها نه اسلام ماند نه مسلمانى . چون چنان شد ، از ملك و دولت نيز نه نام ماند نه نشانى ، زيرا كه تمامى عزت و نواميس مليهء ما بسته بر آن‌هاست . اين يكى خود از مطالب بسيار عمدهء سياسى است كه همهء دولت‌ها كارشان را به همين وسيله از پيش برده‌اند و گرنه معدوم صرف بودندى .\r\nولى اگر سلطنت با اين قرار بماند ، علما هم حق مداخله و سخن گفتن را خواهند داشت . سادات را هم حق به دست خواهد شد . چرا بايد حق نداشته باشند ، در صورتى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nكه يك ياور و يا سرهنگى به ادعاى بستگى و يا قرابت خود مىتواند پنجاه نفر را به زور چماغ حمايت كند و از بلاى تعدى نگاه دارد ؟ البته شخص عالم هم مىخواهد خانهء خود را بست و ملجأ عمومى قرار بدهد . حق الانصاف [ الحق و الانصاف 
  ] ، مقام علما نسبت به آنان كه گفته شد خيلى بلند است و هر عالمى حق دارد كه وابستگان و مريدان خود را از چنگ حكام ظالم برهاند و اگر كار به سختى كشد ، بگويد دفع اين ظالمان در حكم جهاد است . در صورتى كه عدالت باشد و مساوات باشد و ميزان و حسابى باشد ، ملا و سيد و يا ديگرى چه خواهند گفت و چه توانند كرد ؟ بارى ، به خاطر شما تا اين پايه پر گفتم . اما دل من هم پر بود . دعا كن ! دعا كن ! ان شاء الله در آينده همهء كارها اصلاح و خوب مىشود . » - صدا زد - « بچه‌ها شام بياريد ! »\r\nاز صحبت وجود محترم چندان دلشاد و مسرورم كه مىخواهم بيخودانه آستين به رقص برافشانم .\r\nپيشخدمت آمد : « بفرماييد ! شام حاضر است . »\r\nسفره بسيار رنگين و اطعمهء لذيذه متعدد بود . نمىدانم هر شب چنان است يا به خاطر بنده بود . نشستيم ؛ كسى نبود مگر آن طفل خردسال .\r\nعرض كردم : « امروز با آقازاده صحبت‌ها كرده سخنان بسيار معقول شنيدم . خداوند خود حفظش كند ! اگر پيران سالخوردهء ما به قدر اين طفل خردسال عقل و ادراك داشتند ما را هيچ غم نبودى ! »\r\nپرسيدند : « مگر پيش تو آمده بود ؟ »\r\nگفتم : « بلى ! با پيشخدمت چاى آوردند صحبتى در ميان گذشت . »\r\nوجود محترم گفت : « هرگاه ميل داريد در خصوص آيين مملكت‌دارى مختصرى از روى حكمت با شما صحبت كنم . »\r\nعرض كردم : « به جان مشتاق‌ام . »\r\nگفت : « عزيز من ! اين يكى بر همه كس معلوم است كه معناى حقيقى دولت - كه ملك و سلطنتش نام است - عبارت از اجتماع هيئت بشريه است كه به آيين مخصوصى در يك نقطه جمع مىشوند . بعضى از محققان دورانديش و عارفان ستوده‌كيش ، كه به دقايق حكمت نظريه و عمليه واقف و به رموز طبايع اشيا عارف‌اند ، بر آن‌اند كه حالت اجتماع بنى نوع انسان در واقع مثل حال انفراد ايشان است . چه ، هرگاه شخص به نظر امعان نگرد خواهد ديد كه در بسيارى از امور\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nزندگانى وضع اجتماع و انفراد آدميان موافق و معادل همديگر است . چنان‌كه در نظم جليل  « وَ قَدْ خَلَقَكُمْ أَطْواراً »  به همين معنى ايما و اشارتى فرموده شده است .\r\nحكماى دانش‌پژوه مىگويند : چنان‌كه سن آدميان بر سه دوره منقسم است كه يكى سن نمو و دومى سن وقوف و سومى سن انحطاط است ، براى دولت‌ها و اجتماعات بشريه نيز سه دوره هست . ولى اين‌قدر هست كه به سبب ضعف بنيه و قوت تركيبات بدنيه ، گاهى در آن ادوار ثلاثه تا يك درجه تفاوت نمايان مىشود ؛ يعنى زمان انحطاط شخص ضعيف البنيه ، لابد پيش از انحطاط و افتادگى مرد قوى و توانا به وقوع مىرسد . اين معنى ، به طورى كه در سن افراد مشهود است ، در حيات دولت‌ها و اجتماعات بشريه نيز ديده مىشود ؛ يعنى در سن نمو و سن وقوف و سن انحطاط دولت‌ها نيز به سبب ضعف بنيه و قوت تركيب آنان اين تفاوت هست . اين است كه بعضى از هيئت اجتماعيهء قديمه به سبب ضعف بنيه از پاى درافتاده در هنگام نمو به حالت وقوف و در حالت وقوف ، به انحطاط رسيده ، به اجل معلقى گذشته ، زودتر از زمان طبيعى محو و منقرض شده‌اند و بالعكس برخى ديگر هم به سبب صحت مزاج و قوت بدن زمان نمو و وقوفشان امتداد مىيابد . چنان‌كه به اندكى تأمل در تاريخ گذشتگان اين دو نكتهء باريك بر همه‌كس روشن تواند شد . براى اين سه دورهء حالت انفراد و اجتماع بنى نوع بشر ، علامت‌ها و اسباب مخصوصه‌اى هست كه آن‌ها را مدبرين امور و مباشرين مصالح جمهور نيكو مىدانند ، چه آنان منتخبين هيئت اجتماعيه‌اند و نگاهدارى صحت مزاج هيئت سپرده به كف كفايت ايشان كه به محض وقوع انقلاب در مزاج مملكت و هيئت اجتماعيهء آن ، بىدرنگ به ترتيب علاج و تدبير منع مرض پردازند ، زيرا كه در وقوع آن حال اندك غفلت ايشان موجب مسئوليت بسيار خواهد بود . چنان‌كه در امر معالجهء امراض روحانيه و جسمانيه نيز قاعدهء كليه است كه بايد از سوء تدبير اجتناب كنند و در امر مداوا دقت نمايند . زيرا واضح است دوايى كه پيرمرد افتاده‌اى را در كار است ، آن را به طفل شيرخواره نمىتوان داد . عكس آن را نيز به همين منوال . پس بايد معالجه موافق مزاج باشد و گرنه به جاى فايده از آن ضرر مترتب مىشود .\r\nچنان‌كه معلوم است هيكل مخصوص انسانى از عناصر اربعه تشكيل و تركيب شده زمام تصرف آن به واسطهء قوا و حواس ، به كف كفايت نفس ناطقه سپرده شده است . زمام ادارهء هيئت اجتماعيه نيز به واسطهء وزرا و مدبرين امور - كه به\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمنزلهء حواس و قوا هستند - به دست مؤيد سلطان و پادشاهى - كه به مثابهء نفس ناطقه است - محول گرديده ؛ عناصر و اركان اربعهء آن هم زمرهء علما ، وزرا ، تجار ، رعايا هستند . زمرهء علما نسبت به هيكل انسانى به جاى « خلط محمود » است ، يعنى خون كه فيض آن را به قلب صنوبرى - كه منبع روح حيوانى است - مىرساند . زيرا كه روح حيوانى خود جوهر لطيفى است كه از كمال لطافت در بدن بالذات نمىتواند جريان كند ، لاجرم خون - كه قوت جريانش معلوم است - او را با خود برداشته از مجراهاى بسيار باريك عروق گذرانيده به اعماق بدن منتهى مىكند تا فيض آن به تمامى اعضا و جوارح و اصل گردد ، به درجه‌اى كه بدن از جريان آن حيات يافته طراوت پيدا مىكند . علماى شريعت و حقيقت نيز علوم شريفه را - كه به مثابهء روح حيوانى در ابدان است - از مبدأ فيض بالذات يا بالواسطه حامل بوده آن را به زبان ملايم به عوام - كه به منزلهء بدن هيئت اجتماعيه‌اند - مىرساند . چنان‌كه بدن انسانى از روح حيوانى منتفع شده بدان زنده مىگردد ، آنان نيز از فيض علوم - كه به واسطهء زمرهء علما برايشان تلقين مىشود - از علم قوت مىيابند . و به سبب آن ايام بقا و دوامشان ممتد گشته به عزت و افتخار زندگانى مىنمايند .\r\nلشكريان هم در بدن ملك در مقام « بلغم » تجار به جاى « صفرا » ، رعيت و دهقانان مشابه « سودا » هستند ، كه طبيعتشان خاكى است . اين اخلاط چهارگانه به كسر و انكسار از همديگر انتفاع مىيابند . چون اين اركان اربعه مدنى بالطبع‌اند ، لهذا اين معنى سبب صحت مزاج شده آن‌ها خود نيز از كار و كردار يكديگر فايده مىبرند و از اين فايده آنان ، هم به مراتب انتظام هيئت اجتماعيه مىافزايد و هم مزاج دولت ، چنان‌چه شايد و بايد ، استقامت و قوام مىگيرد . پس واجب مىشود كه هميشه اين عناصر چهارگانه در حد اعتدال نگاه داشته شود تا از جهت كم و كيف يكى از آن‌ها را به ديگرى غلبه و فزونى حاصل نيايد . هرگاه بدين نكته رعايت نشود ، به سبب اختلال اعتدال به صحت بدن فساد راه يافته انحراف در مزاج دولت پديد مىآيد .\r\n گر يكى زين چهار شد غالب * جان شيرين برآيد از قالب \r\nچنان‌كه گفتيم ، رعايا و دهقانان در طبيعت مملكت ، كه عبارت از هيئت اجتماعيهء يك ملت است ، به منزلهء « سودا » است . پس ، به طورى كه در فن طب و تشريح به درجهء ثبوت رسيده كه پس از هضم طعام هرگاه به معده غذايى وارد نشود ،\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nطحال به لحاظ اين‌كه معده بالمره خالى نماند قدرى سودا به معده مىريزد تا سبب اخلال عمل معده نشود ، همچنان خزانهء دولت - كه به مثابهء معدهء مملكت است - هر وقت كه از نقود خالى گردد رعايا و برزگران از سعى و عملشان نقد و جنس را - كه به جاى غذاى آن معده است - از هر سو گرد آورده بدان‌جا مىريزند تا خالى نمانده سبب اختلال مزاج دولت نشود . لهذا براى دولت رعايت حال رعيت بيش از ديگران واجب است . اين است كه بسيارى از سلاطين بزرگ سلف بدين نكتهء باريك - كه نخستين وسيلهء دوام ملك و اقتدار سلطنت است - برخورده همت بلند خودشان را به حمايت رعيت و تهيهء اسباب رفاه حال ايشان مصروف مىداشتند ، اسباب آبادى دهات را از هر قبيل فراهم مىآوردند و دهاتيان و كشت‌كاران را از هرگونه گزند و آسيب مصون و محفوظ مىكردند تا از جاى خود نجنبند و از دل و جان به تزييد زراعت و حراست پردازند .\r\nاين يكى هم معلوم است كه هرگاه سودا را در ملك بدن غلبه روى دهد هر آينه سبب ظهور بعض امراض يابسه ، مانند وسوسه ، خوليا [ ماليخوليا 
  ] ، بىخوابى ، خيالات و غيره مىشود ، كه از آن روح ضعيف و بدن تا يك درجه نحيف مىگردد ؛ و گاهى مىشود كه به علاوهء نزاع با همديگر در اداى تكاليف دولتى به حكام نيز سركشى مىكنند . اما از آن‌جايى كه امراض سوداويه خود چندان مهلك نيست ، لهذا از رعيت و دهاقين به دولت و مملكت ضرر بزرگ متصور نيست . به مختصر آب تدبيرى نايرهء داد و فريادشان فرو مىنشيند . در هر حال ، بايد رفاه و آسودگى آنان نيز از درجهء اعتدال بيرون نشود .\r\nطبقهء تجار و سوداگران را گفتيم به مثابهء خلط « صفرا » در بدن مملكت هستند . از آن‌جايى كه صفرا موجب اندفاع كثايف و اثقالات ملك بدن از مجراهاى طبيعى به خارج است ، البته وجود آن سبب ازدياد صحت و قوت بدن خواهد شد ، اما در صورت اعتدال . هرگاه در ميزان آن افراط پديد آيد ، هر آينه ، در مصالح كارها و انتظام معاملات خلل وارد مىشود و به سبب افراط در خوراك و پوشاك و تجملات خانگى و ازدياد مخارج كارشان به تزييد حرص و طمع و احتكار و كتم حقوق سايرين كشيده واسطهء توليد حماى فقر و سفالت در ميان هيئت اجتماعيه و سبب ظهور افلاس عمومى اهل مملكت مىشوند .\r\nلشكريان را هم به مثابهء « بلغم » در مزاج بدن مملكت ياد نموديم . چنان‌كه افراط و كثرت بلغم موج اختلال صحت بدن است و اعتدال آن سبب بقا و دوام روح\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nحيوانى ، همچنان انتظام هيئت اجتماعيه نيز به اعتدال اين اركان رابعه منوط است ، هرچند نگاه داشتن اين‌ها در يك ميزان معين كه اعتدال حقيقى حاصل آيد ممكن نيست ولى بايد طورى كرد كه حالت كسر و انكسار آن‌ها از يك حد معين تجاوز نكند كه عرض از مزاج خارج شده به صحت بدن اختلال راه يابد .\r\nآدمى پس از آن‌كه از سن وقوف بالاتر رفت ، لاجرم به سبب پيرى طبيعى ، آن‌گاه بلغم را در ملك بدن غلبه روى مىدهد و آن‌هم باعث توليد رطوبت و برودت در مزاج شده حكم خود را مجرا مىدارد و در هر بار كه اخراج و تسكين مىشود طبيعت خود جاى آن را پر مىكند و آن‌وقت ساير اخلاط نيز بالطبع متمايل مىشوند كه بدان منقلب گردند . اين است كه به تجربه معلوم شده مقدار لشكريان هر دولتى پس از سن وقوف روى به تزايد مىگذارد . هرقدر كه مقدار آنان تحديد بشود ، باز تمايل ساير صنوف هيئت اجتماعيه بدان بيش‌تر مىشود . هرگاه فعلا از داخل شدن به سلك لشكريان محروم شوند لامحاله سعى مىكنند كه در زى و قيافت و لباس و حركت از لشكريان تقليد نمايند . پس به هر نحوى كه باشد به مقدار لشكريان هر دولتى پس از سن وقوف مىافزايد . در آن حال چنان‌كه آدمى ناگزير از قبول غلبهء بلغم در مزاج است ، يعنى به حكم طبيعت جلو غلبهء آن را نمىتواند بگيرد ، دولت را نيز - كه به مثابهء روح حيوانى بدن هيئت اجتماعيه است - مناسب آن است كه به شرط عدم وقوع ضرر آن به ساير عناصر به غلبهء مقدار لشكريان - كه به منزلهء بلغم در مزاج هيئت است - راضى باشد ، زيرا كه در آن صورت هرقدر به گرفتن جلو غلبهء آن سعى كند بىجاست ؛ طبيعت به حصول آن مقصود اطاعت نخواهد نمود .\r\nچون اخلاط اربعه ، يعنى عناصر چهارگانه ، را به چهار صنف هيئت اجتماعيه تشبيه كرديم و گفتيم كه « نفس ناطقه » به مثابهء سلطان و « قوهء عاقله » به جاى وزير و « مدركه » به منزلهء مفتى است ، « معده » به جاى خزانه ، « قوهء ذائقه » صراف ، « قوهء ماسكه » خزانه‌دار و « هاضمه » محاسب و مستوفى ، و « قواى سائره » نيز به منزلهء ساير مباشرين امور مملكت‌اند . لهذا آن‌چه از ماليات به خزانه - كه معدهء مملكت است - داخل شد ، مانند مواد غذاييه ، قوهء « ماسكه » آن را تصرف نموده به ساير قوا به اندازهء معينى تقسيم مىكند . آن‌گاه تمامى قوا به صرف حصهء خودشان قيام نموده همهء هيئت اجتماعيه نيز ، درخور سعى و عملشان ، از صرفيات آنان بهره‌مند مىشوند . اين معنى در صورت اعتدال تقسيم است . هرگاه در تقسيم به\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nميزان اعتدال رعايت نشود ، قوت يكى و ضعف ديگرى سبب ظهور خصومت و فساد شده به مزاج مملكت اختلال راه مىيابد . بالاخره دايرهء فساد وسعت يافته به مزاج دولت نيز ضعف و فتور عارض مىشود . اگرچه در اين حال تا پايان سن وقوف آن دولت پايدارى مىتواند بكند ولى پس از آن به قوهء هاضمه سستى و علت روى مىدهد . معده نيز به تدريج از كار مانده بالمره عاطل و باطل مىگردد .\r\nآن‌وقت ، هرگونه عزت و افتخار آن هيئت اجتماعيه را بدرود گفته ، دولت از پاى برمىافتد و هر ناكس كه سبب وقوع اين‌حال پرملال شد تا قيامت هدف سهام لعن و نفرين عالمى گشته تاريخ نيز نام آن را در جرگ [ جرگهء 
  ] اسامى خائنان و بدكاران ياد خواهد نمود .\r\nبارى ، از اين تفاصيل معلوم شد چنان‌كه آدمى را در حالت انفراد سه دورهء حيات هست كه اول سن « نمو » ، دوم سن « وقوف » ، سوم سن « انحطاط » ، هر مملكت و دولت را نيز - كه عبارت از هيئت اجتماعيهء بشريه‌اند - بىكم و زياد همان سه دوره هست . ولى اين‌قدر هست كه مقتضيات هر يك از اين اطوار ثلاثه مغاير ملزومات آن ديگرى است . چنان‌كه آدمى در سن نمو محتاج تربيت پدر و پرورش مادر است ، هر دولتى نيز در آغاز ترتيب و تشكيل محتاج به تعصب و تعاون رجال مدير و با همت است كه پس از آن هر يك از افراد هيئت اجتماعيه هم به يارى فكرت دوربين بايد راه تحصيل معاشى براى خود پيدا كنند . دولت‌ها نيز از ميان قوانين عدل و انصاف اسباب جمع‌آورى بده و مالياتى فراهم آورده به خزانه مىگذارند كه در هنگام لزوم در راه بقا و دوام رفاه و آسايش هيئت اجتماعيه صرف كنند و بدان وسيله انتظام حال عمومى را نگاه دارند .\r\nچنان‌كه هر فردى از افراد بشر در سن نمو روزبه‌روز در ترقى است ، هر دولتى در آغاز ظهور و اواسط آن همه روزه متمايل به ترقيات است . از حيث مال و منال و شوكت و جلال پيش مىرود تا رسيدن به سن وقوف . هرگاه رفتارش تا آن زمان موافق احكام عدل و انصاف باشد و به اعتدال راه برود ، هر آينه ايام سن وقوف آن امتداد مىيابد و به عزت و افتخار زندگى مىكند - كه فرموده‌اند « خير الامور اوسطها » - و در سن انحطاط نيز چنان‌كه آدمى را ضعف پيرى زبون و ناتوان داشته همه روزه حواس و قوايش روى به تنزل مىگذارد ، حالت اجتماعيه نيز به همان منوال است . در زمان انحطاط همه روزه به اركان آن سستى راه مىيابد ، يعنى حرارت و رطوبت غريزيهء آن - كه منشأ قوا و حواس است - روى به كاهش\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nگذاشته بالأخره به ضعف هاضمه و فساد معده گرفتار مىشود . وزراى مملكت را - كه به مثابهء حرارت و رطوبت غريزيهء ملك بدن هستند - با اركان و خدام حواشى بساط سلطنت - كه به منزلهء ساير قواى بدنيه‌اند - در كم و كيف امور اختلافات پديد آمده از سوء تدابير و اختلاف آراى آن‌ها به طبايع صنوف اربعهء ملك - كه به اخلاط چهارگانهء بدن تشبيه نموديم - نيز ضعف و اختلال راه يافته سبب تعميم و اشتداد علت مىشود .\r\nچنان‌كه سفيدى موى ريش و چين‌هاى پوست پيشانى از علامت‌هاى پيرى و شيخوخت افراد انسانى است ، همچنان در ميان هيئت اجتماعيه نيز ظهور ابتلاى زينت و تجملات نشانهء پيرى و انحطاط است ، زيرا كه اركان هيئت پس از سن وقوف به آسايش و رفاه متمايل گشته ، هركدام به رقابت همديگر به تزييد تجملات و توسيع دايرهء شأن و عنوان برخاسته به اسباب افتخار ديرين خودشان پشت‌پاى مىزنند و به تدريج اين حال به ساير صنوف هم سرايت كرده اواسط ناس نيز در مساكن و ملابس به وزرا ، نه بلكه به ملوك رقابت مىكنند . لذا رفته رفته مخارج و مصارف هيئت عموميه روى به ازدياد مىگذارد . مردان جنگى و كارزار نيز از اين عرف و عادت پيروى نموده ، راحتى و سايه‌نشينى را به رنج سفر اختيار مىكنند . از مجاهده با عدو و محافظت وطن غفلت مىورزند ، پس به فحواى « لكن اجل كتاب » آن وقت دربارهء ايشان از محكمهء قضا هرچه امضا شده مجرا مىگردد ، و مفاد آيهء شريفهء  « يَمْحُوا اللَّهُ ما يَشاءُ وَ يُثْبِتُ »  ثابت شده به اجل معلق مىگذرد و آن‌چه در حق اجل معلق گفته‌اند ثابت مىشود .\r\nپس در اين صورت ، معلوم مىشود كه زمان انحطاط بعضى از هيئت‌هاى اجتماعيه ممكن است كه قبل از هنگام طبيعى به وقوع برسد . چنان‌كه هرگاه كسى زهر بخورد و يا اين‌كه خود را به دريا بيندازد البته پيش از وقت حلول اجل موعود خواهد مرد ، همچنان دولتى نيز كه در اجراى قوانين عدل و داد اهمال كرده سالك مسلك جور و بيداد گردد هر آينه به تسريع زوال و تعجيل انقراض و اضمحلال خود سعى نموده است و هيچ شبهه نيست كه اساس آن‌چنان حكومت ، قبل از حلول زمان انحطاط ، از پاى خواهد افتاد .\r\nهرگاه مشيت ازليه بدان تعلق گيرد كه سن شخصى به منتها درجهء انحطاط برسد يا او را بشخصه بدان وامىدارد كه اسباب حفظ صحت خود را فراهم بياورد يا اين‌كه او را به طبيب حاذقى راهنمايى مىكند كه به معالجهء آن به صحت مزاجش\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاختلال راه نيابد ؛ همچنان اگر تقدير خداوندى بدان تعلق گيرد كه دولتى به منتها درجهء انحطاط برسد حكمران آن دولت را به طريق رشد و سداد راهنمايى كرده به وزراى دورانديش و وكلاى پاكيزه‌كيش - كه به مثابهء اطباى حاذقه‌اند - قرين مىكند كه به حسن سياست و تدابير ايشان ، آن دولت ، تا پايان زمان انحطاط ، قوام گيرد و دوام پذيرد .\r\nخلاصه ، بقا و دوام هر دولتى بسته به حسن سياست است ؛ و آن نيز بر دو قسم است : عقلى و شرعى . آن‌چه عقلى است عبارت از حكمت عملى است ، آن را سياست ملوك گويند . سياست شرعى عبارت از تبعيت به احكام الهيه و انقياد به اوامر شريعت نبويه است . چون سياست شرعيه مستغنى از سياست عقليه است ، لذا ملوك اسلاميه را فرض است كه در فصل امور متعلق به حقوق بندگان خدا آن را دستور العمل قرار دهند و هر وزير با تدبير نيز بايد از آن پيروى نمايند تا اين‌كه مظهر تأييد خداوندى شده در دنيا و آخرت سربلند شوند ؛ لهذا از امير و وزير هر كدام از اين صراط مستقيم دورى جستند و به خواهش نفس طريق هوا و هوس سپردند ، هر آينه به هلاك و دمار خويشتن كوشيدند - چنان‌كه فرموده‌اند « الملك يبقى مع الكفر و لا يبقى مع الظلم . »\r\nپس از آن عرض كردم : « سركار ! شكر خداى را كه جناب عالى به تمامى رموز سياسيه عارف و به حكمت حكومت واقف هستيد . در اين صورت ، حكمتش چيست كه اين نكات باريك را در مجلس شوراى دولت مطرح و مذاكره نمىفرماييد و ساير وزرا و وكلاى دولت را در لزوم اصلاحات و تشكيلات دواير دولتى با خود هم‌آواز نمىكنيد تا به دستيارى و اتفاق ايشان كار را از پيش برده ، وطن و ابناى وطن را از اين مهلكه نجات بدهيد ؟ »\r\nگفت : « زخم دل مرا بيش از اين مخراش ! در اين باب هرچه داد زدم و فرياد كردم به جايى نرسيد . « گوش سخن شنو كجا ، ديدهء اعتبار كو ؟ » كيست كه بدين فريادها گوش دهد و اين مقوله سخنان را بشنود ؟ براى قبول كردن امثال اين نصايح - كه پذيرفتن آن مايهء سعادت و سربلندى است - دو چيز لازم است ، يكى علم و ديگرى انصاف . افسوس كه ما بدبختانه از آن هر دو محروم‌ايم ، اقلا در حواشى بساط سلطنت امروزه زياده بر دويست تن صاحبان القاب بزرگ هستند كه هر يك\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاز آنان جداگانه كبادهء صدارت و وزارت مىكشند و به انتظار فرصت روز مىشمارند و مىدانند كه بدين مقصود به جز از پول و رشوت دادن راهى پيدا نتوانند كرد . اين است كه از هر جانب به تاخت رعيت كمر بسته‌اند . به هر وسيله كه دست دهد ، مبلغ معتنابهى به چنگ آورده در حين حاجت بذل كنند تا بدان وسيله به مقصود راه يابند . همهء تدابيرشان بدين منحصر است كه به كدامين حيله به زير پاى همديگر صابون ماليده از پاى دراندازند و منصب يكديگر را بگيرند .\r\nآن‌چه به خاطرشان نمىرسد همانا حب وطن و غيرت مليه است .\r\nپس چنان‌كه مكرر گفتم ، مىدانند كه هرگاه پاى قانونى در ميان باشد ايشان راه بدين مقصود پيدا نتواند نمود ، سهل است كه هر يك از سى چهل هزار تومان مداخل ساليانه نيز محروم خواهند شد و در آن صورت ، به تجملات فرعونى - كه امروز دارند و هر كدام صاحب اصطبل و يدك و چندين خدم و خشم هستند - نيز بايد وداع گويند . اين است كه نام قانون را نمىخواهند بشنوند تا چه رسد به وضع و اجراى آن .\r\nلهذا ، از شومى اين ملاحظات ناروا ايران - كه گلستان روى زمين بود - بايد اين‌گونه ويران گردد كه سكنهء آن - كه در ايام پيشين عزيزترين اقوام روى زمين بودند - بدين پايه كه امروز مىبينيم خوار و بىمقدار شوند و كسى ياراى آن نداشته باشد كه سبب اين همه خرابى مملكت و پريشانى رعيت را از ايشان بپرسد . مىدانيد كه خاك دولت ايتالى كوچك‌تر از خاك ايران است . در اوايل عصر نوزدهم ، ماليات آن مملكت از همه جهت پنج ميليون تومان بود ولى امروز پنجاه ميليون تومان است ، افزايش جمعيت آن مملكت نيز به همين منوال ، ساير دولت‌ها به شرح ايضا . هرگاه بگويم كه واردات مطبعهء روزنامهء تايمس منطبعهء لندن بيش از ماليات يك سالهء ايران است ، وزراى بىعلم ما البته قبول نخواهند كرد ، حال آن‌كه اين معنى از آفتاب روشن‌تر است . هنوز وزراى مملكت ما بلكه صدر اعظم ما نيز نمىدانند كه راه رواج دادن « پول كاغذى » و « بانك » و معنى مجلس مبعوثان - پارلمنت - چه‌سان و چه‌گونه است . تاكنون ما به ياد نداريم كه يكى از وزراى ايران تدبير صوابى در امر تزييد ماليات مملكت به كار برده ، كتابچه‌اى در آن باب ترتيب داده باشند ، زيرا كه بسيارى از وزراى مملكت ما در مراتب فضل و دانش و علم و حقوق دول و ملل و معاهدات دولتى سمت رجحان و امتيازى به مهتر و آبدار و پيشخدمت خودشان ندارند . سمت امتيازشان يا\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدانستن اشعار عربيه است يا اين‌كه نياكانشان آن منصب را به ايشان به وراثت گذاشته‌اند ، يعنى از پدر و جد ، خائن دولت و ملت بوده‌اند و به سبب اين خيانت - كه اسلافشان در نظر دولت به خرج داده‌اند - بايد بيست كرور مردم ايران را زرخريد خودشان پندارند و آنان را از موجودات نشمارند .\r\nبارى ، هرگاه از اين هيئت وزراى بىدين كسى سؤال كند كه : آقايان وزرا ، هرگاه يكى از افراد ملت به جايى سفر كند در بازگشت البته چيزى كه از آن فايده‌اى باشد به هديه مىآورد ، شما سه‌بار به فرنگستان سفر كرديد و مبالغى پول مملكت را در آن راه خرج نموديد ، در مقابل آن‌همه رنج راه و مصارف زياد چه هديه و ارمغان به وطن و هموطنان خودتان آورديد ؟ ايشان كه چيزى نتوانند گفت ، بارى من خود بگويم ، معايب و مفاسد [ را 
  ] !\r\nياد دارم وقتى يك هيئت از ملت ژاپون به عزم سياحت وارد خاك آلمان شد .\r\nروزى محض تماشا به كارخانهء توپ‌ريزى آن‌جا رفته ، بدون اين‌كه در دست قلم و كاغذى داشته باشند و آلمانيان را در حق خودشان بدگمان كنند ، هركدام رشته‌اى از نكات باريك آن صنعت را به خامهء انديشهء دوربين بر صحيفهء خاطر نقش كرده در بازگشت به وطن نيكبخت خودشان مثل آن ماشين را بىكم و زياد ساخته و از آن مقدار زيادى توپ‌ها پرداختند كه از توپ‌هاى آلمان هيچ فرقى نداشتند - بايد اين تفصيل را آن وقت در روزنامه‌ها شما هم خوانده باشيد . بيش از اين از اين مراتب فضل و دانش و غيرت مليه و حب وطن و پادشاه‌پرستى و ملت‌دوستى و ديانت و امانت اين وزراى بدانديش پست‌فطرت - كه تو به خدمتشان رسيدى - چه‌گويم ؟ من از بيم مكيدت آنان هرچه نوشته و حاضر كرده‌ام ، غير از تو و چند نفر ديگر از دوستان صميمى و ممتحن و مجرب خود ، به كس ديگر نشان نداده‌ام .\r\nچه به خوبى مىدانم كه اين خيالات در عصر حاضر سبب قتل و يا عزل صاحب خيال است و بس . »\r\nعرض كردم : « سركار ! چه حظى در عالم بهتر از اين تواند شد كه شخص در راه وطن‌پرستى كارى بكند كه موجب بقاى نام نيك او بشود ؟ بنده چنان مىدانم كه نام پرنس بسمارك ، وزير اعظم آلمان ، را هر طفل هشت ساله و هر پيرزن هشتاد ساله ، خواه دوست باشد و خواه دشمن ، تا ديرگاهى به احترام ياد خواهند نمود . هرچند كه از امير اتابك ميرزا تقى خان مرحوم از بدبختى وطن چيزى به يادگار نماند ، يعنى بدانديشان و\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nخائنان ملك و ملت مجال ندادند ، ولى با اين‌همه به جز از يك مورخ بىدين و چاپلوس تاكنون احدى از ايرانيان را نديده‌ام كه نام بلند آن مرد بزرگ را بدون احترام ياد كند و يا روان پاك او را به رحمتى شاد ننمايد . همه‌كس به بلندى خيالات وطن‌پرستانه از او ستايش مىكنند .\r\nگذشته از اين‌ها ، از آن‌جايى كه مىگويند « محتسب در بازار است » ، شنيده‌ام هرچه اين ظلمه ، يعنى بقاياى فراعنه و نمارده ، از زيردستان به تعدى مىگيرند زبردستان هم از آنان و اگر از خودشان نشد پس از مرگ از اخلافشان ، به هر وسيله كه دست دهد ، به اضعاف مضاعف مىگيرند . »\r\nفرمودند : « راست است . « آنان مظلمه مىبرند ، ديگران زر » . ولى اينان نه در فكر اولاد خود هستند و نه باكى از پرسش روز جزا دارند . چون پيمانه‌كشان بىهوش كه مغزشان از حرارت باده به جوش آيد مستانه مترنم اين مقال‌اند كه :\r\n سعديا دى رفت و فردا همچنان معلوم نيست * در ميان اين و آن فرصت شمار امروز را ! \r\nاين بيت رندانه را - كه از زمان طفوليت به ياد دارند - چندان مىخوانند كه عمرشان سپرى مىشود . ما همه‌روزه مىشنويم و در روزنامه‌ها مىخوانيم كه وزير فلان دولت استعفا داد . اين استعفا چند سبب دارد : يا از علت مزاج است كه به تجويز اطبا بايد چندى از كار كنار كشيده به معالجه و استراحت بدن كوشد تا باز پس از اعادهء صحت به فراغت بال بتواند به خدمت وطن كمر بندد يا سبب ديگر پيرى و ناتوانى است كه از آن جهت ، چنان‌چه شايد و بايد ، نتواند به اداى خدمت پردازد . ولى سبب عمدهء استعفا كه بيش‌تر اتفاق مىافتد همانا به ملاحظهء وطن‌پرستى است كه آن وزير تدبيرى در باب منافع وطن و يا در خصوص صلح و جنگ به خاطرش رسيده لايحه‌اى براى اجراى آن تدبير به مجلس شوراى ملتى - « پارلمنت » - مىدهد در صورتى كه خيالات او را صواب نديده لايحهء او را وازدند ، آن وزير هم محض حفظ شرف و اعتبار و ناموس خود - كه از محاذير ملحوظهء آينده برىء الذمه باشد - به رياست و شئون وزارت خود دامن برافشانده مىگذرد . افسوس كه وزراى ما اگر صد سال وزارت كنند و مملكت را به هزار مخاطره بيندازند نه از سوء ادارهء خود خجالت مىكشند ، نه خود را از كار كنار مىنمايند .\r\nسبب عمدهء بقا و دوام اين وضع ناگوار بىعلمى است . تاكنون من هرچه داد مىزنم كه بيش از همه چيز براى ما مكتب لازم است ، علم لازم است ، وضع ما اصلاح نپذيرد مگر به همت مردمان بافضل و دانش كه از علوم و فنون متداوله آگاهى داشته باشند ، به\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nجايى نمىرسد و به گوشى نمىرود . اين بىبصران نمىبينند كه سبب هرگونه عزت و افتخار مغرب‌زمين همان علم و آگاهى ايشان است و سبب ذلت و خوارى مشرقيان نيز عدم علم و جهالت آنان . اين بىخردان ملاحظه نمىكنند كه در اين عصر اخير سبب هرج و مرج ايران و عدم پايدارى سلطنت در يك سلسله و خانواده - كه هر روز چون انگشتر در انگشت‌ها مىگرديد - به جز از بىعلمى و بىقانونى چيزى نبود و اسباب عمدهء آن خرابىها ظلم و مايهء آن هم جهالت بود . در اثبات اين مدعا چه دليل واضح‌تر از سلطنت نادرى بياوريم كه به شومى جهالت از آن‌همه فتوحات و شجاعت در ظرف اندك مدتى آثارى باقى نماند ، سهل است كه نه سر ماند نه دستارش . اين مشتى خاك ايران از روى جهل چه بلاست كه نديده باشد ! پيش از نادر و بعد از آن ، هميشه پايمال خيول حوادث و فتن روزگار بوده كه اسباب همهء آن‌ها را هرگاه تحقيق كنيم خواهيم ديد كه جهالت و نادانى است . راستى به حال اين مملكت بدبخت بايد گريست ! من در اثبات اسباب اين بدبختىهاى طولانى - كه همان جهل و نادانى است - كتابى نوشته ، در هفتصد صحيفه تمام كرده‌ام . اگر خدايم به طبع و نشر آن توفيق كرامت فرمود ، يك جلد از آن را هم به شما خواهم فرستاد . پس از خواندن آن خواهيد دانست كه چه هنگامه است . »\r\nبارى ، شام را خورديم ، سفره را برچيدند . قدرى از سرگذشت خود نقل كردند و از كل كار تجارت مصر و غيره پرسش‌ها فرمودند . آن‌چه مىدانستم عرض كردم . ساعت به پنج رسيده بود ، رخصت بازگشت طلبيدم . فرمودند كالسكه حاضر كنند . در نهايت الحاح راضى نشدم . پس فانوسى روشن كردند . دو تن از نوكران را فرمودند كه مرا به منزل برسانند . برخاستم كه دستش را ببوسم مانع شدند . عرض كردم : « تاكنون هر صدمه‌اى كه در پى جست‌وجوى اسباب نقايص وطن به حقير وارد شده بود از فيض دريافت شرف حضور جناب‌عالى به كلى رفع شد و هر زخم لسانى كه از بعض ناكسان به دل ناتوانم رسيده بود ، از مرهم فرمايشات تسليت‌آميز شما بهبودى يافت . از اداى تشكر اين نعمت غيرمترقّبه عاجزم . اميدوارم كه به خواست خداى پس از اين - چنان‌كه فرموديد - اسباب اصلاح كارها فراهم آيد . »\r\nگفت : « غصه نخور ، خداى كريم است . ان شاء الله خوب خواهد شد . اين‌قدر هست كه دعا كن حيات پسر از پدر طولانى [ تر 
  ] باشد و اولاد هركسى بعد از پدر بميرد ! اين دعا را در حق عموم مىكنم نه تنها در حق يك نفر . »\r\nفهميدم اشاره به كجاست . عرض كردم : « ان شاء الله ! »\r\nپس خداحافظى كرده بيرون شدم .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nگفت : « هرگاه به اين زودىها نرفتى ، باز بدين‌جا بيا . »\r\nگفتم : « خيال دارم زودتر بروم . »\r\nخواستم به راه بيفتم ، گفت : « خوب است كه به خاطرم آمد . يك خوابنامه‌اى هست صبر كن او را بدهم بخوانيد . »\r\nنشستم . وجود محترم گفت : « يك نفر مانند شما - كه به درد تعصب ملى و ناخوشى وطن‌پرستى گرفتار است - با من معارفه دارد . گاهى نزد من مىآيد . روزى هم به خانه آمد و همين كاغذ را كه به تو مىدهم ، به من نشان داده گفت : امشب خوابى ديدم پس از بيدارى نوشتم كه فراموش نشود . اين است كه خوانده تعبير فرماييد . چون خواندم تعبيرش معلوم شد . گفتم از غايت وضوح اين خواب را اشكالى نيست . آن‌كه آمده آب مىدهد ، گلاب مىپاشد وليعهد است . بگير بخوان ! اين است صورت خواب همدرد شما ! »\r\nكاغذ را گرفتم . نوشته بود :\r\nديشب پيش از خواب ، از وضع ناگوار مملكت بر خود پيچيده با خود در جنگ بودم كه مرد حسابى به تو چه كه مشتى از اراذل مملكت ظالم‌اند ، و چندين ميليون مظلوم . آنان‌كه با همهء كثرت و جمعيت در رفع ظلم از خودشان اتفاق نمىكنند ، تو را چه رسيده كه يكه و تنها از صدمات و تعدياتى كه همه روزه بر آنان وارد مىآيد خود را پريشان و شيرينى حيات را بر خود تلخ دارى و شب و روز در آرزو و حسرت ديدن ترقيات وطن و سعادت ملك و ملت و انتظام امور مملكت و آسايش رعيت و تعميم عدالت ، عمر خود را به اندوه و كدورت به پايان آرى ؟ به تو چه مردكهء ديوانه ؟ در پايان انديشه خوابم برد .\r\nدر خواب ديدم در خيابان « ناصريه » ، پيرمرد ريش سفيد و ژوليده‌موى و پريشان احوالى با اعتدال قامت و تناسب اعضا كه لباس‌هاى فاخره دربرداشت ، نمايان شد و جوانى دست او را گرفته است . پير در نهايت هراسانى با جوان صحبت‌كنان راه مىرفت و هر لحظه به اطراف خود نگران بود . ناگاه از يك طرف شورش عظيمى برپا شد . گروهى از بازاريان و مردمان بىسروپا و اراذل اطراف پيرمرد را گرفته هريك چيزى از او به غارت مىربودند . برخى به وجودش نيز صدمه رسانيده به سر و صورتش زخم مىزدند . و بعضى دست و پا و اندامش را پاره‌پاره كرده گروهى جواهرات جامه‌اش را به غارت مىگرفتند . تا اين‌كه او را از همه چيزى برهنه ساخته نيمه‌جان به گوشه‌اى انداختند . و از شدت صدمات وارده ضعف به وجودش مستولى شده گريه‌كنان از پاى درافتاد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبيچاره با كمال ضعف و ناتوانى به آواز حزين فرياد مىكرد كه « اى فرزندان ناخلف و اى نمك‌خواران حق‌ناشناس و بىمعرفت گناه من چيست كه بدين خوارى در خاكم مىكشيد و به كيفر كدامين خطا بدين عقوبت سختم گرفتار مىداريد ؟ »\r\nچند نفر نيز از دور و نزديك ، به آواز بلند آن جوان را مخاطب داشته مىگفتند « آخر تو مگر نه مسلمانى ؟ از اين بيچارهء افتاده دستگيرى كن ، آبى به رويش بزن ، دشمنان را از اطراف او بران ! » آن پيرمرد پريشان روزگار به همان حالت بيخودى افتاده جوان نيز هر دم به يكى متوسل گشته هر لحظه از كسى يارى مىخواست - چه كند ؟ « الغريق يتشبث به كل حشيش » - ولى از هيچ‌كس يارى و حمايت نمىديد . يكى مىآمد كه زخمش را مرهم بندد ، زخمى ديگرش مىزد ، ديگرى مىرسيد كه جامه‌اش رفو سازد چون نزديك‌تر مىشد پيراهن از تنش مىكشيد .\r\nاز دهشت اين حال نزديك بود روح از بدن من پرواز كند . با خود مىگفتم « خدايا اين چه هنگامه است و اين پيرمرد كيست و تقصيرش چيست كه اين‌همه ستم را در حق او روا مىبينند و احدى از او يارى و حمايت نمىكند ؟ » از يكى پرسيدم كه « نام اين پيرمرد مظلوم كيست ؟ » گفت : « مگر نمىشناسى ؟ » گفتم : « نه ! » گفت :\r\n« نامش ايران خان است . آن غارتگران همه فرزندان او هستند كه به واسطهء عدم اطاعت و نافرمانى پدر - كه ناشى از عدم تربيت است - از دولت و مكنت و افتخار و عزت محروم مانده ، اكنون كه همهء ثروت و سامان پدر را تمام كرده املاكش را بر باد داده‌اند ، كارشان به دزدى و راهزنى كشيده - چنان‌كه مىبينى - پدر را بدين روز تيره نشانده ، از حياتش نوميد ساختند . » در اين گفت‌وگو بوديم كه ناگاه از طرفى گرد برخاست . شهسوارى از دور نمايان شد كه فوجى از تيراندازان در پشت سر او به طرف پير به تعجيل اسب مىراندند . گفتم : « سبحان الله ! اين‌همه مردمان با تاب و توان ، از اين پير افتاده چه مىخواهند ؟ هرگاه اينان هم پى غارت مىآيند ، چيزى به جا نمانده است . اگر قصد قتل او را دارند ، او خود در شرف موت است ، اگر براى تكفين و تدفين است ، اين نيزه و شمشير را لازم ندارند .\r\nاسباب طعن و ضرب براى چيست ؟ در اين اثنا ، يكى از سواران به من رسيد از او پرسيدم كه « تو را به جوانى خودت سوگند مىدهم ، اين‌جا براى چه آمديد و شما چه كسانيد ؟ »\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nگفت : « آن جوان سوار شيرين شمايل سركردهء ماست . نام نامىاش مظفر الدوله است . ما را براى دادرسى و يارى اين ايران خان آورده است . »\r\nهنوز اين سخن تمام نشده بود ، ديدم مظفر الدوله نزد ايران خان رسيد و فورا از اسب فرود آمد و سر ايران خان را از خاك برداشت و به روى زانو گذاشت . قدرى شربت به گلويش ريخته گلاب به رويش پاشيد . كسانش نيز از هر طرف به شورشيان طاغى حمله برده از اطرافش پراكنده كردند . جوان چند تن از مقربان و معتمدين خود را به معالجهء آن پير مقرر داشت و جمعى ديگر را به شستن سر و صورت و تجديد لباس او مأمور كرد . از مشاهدهء اين همه يارى و مهربانى مظفر الدوله در حق آن پير افتاده ، ابواب شادمانى به روى من گشوده شد . پيش رفتم كه زخم‌هاى پير را ببينم ، ديدم كه مهلك است . بعضى از زخم‌ها آماس كرده ، خون و استخوان‌هاى بدن را فاسد نموده است ، به نوعى كه هر حكيمى آن زخم‌ها را معالجه كرده بهبودى بدهد يا استاد حضرت لقمان و يا شاگرد حضرت عيسى بن مريم است . از خوف آن حالت به شدت هرچه تمام‌تر هراسان شده بر خود لرزيدم و از شدت لرزه بيدار گشتم .\r\nدر آن حال بانگ اذان به گوشم رسيد كه مؤذن مىگفت « اشهد ان لا إله الا الله ! » چون بر خود آمدم ديدم اذان صبح است . برخاسته وضو گرفتم . دوگانه براى معبود يگانه به جاى آوردم و در پى آن هم نماز حاجتى خوانده مخصوصا تندرستى و عزت ايران خان را از درگاه واهب الآمال درخواست نمودم . انتهى »\r\nبعد از خواندن اين خوابنامه عرض كردم : « تعبير اين خواب چون آفتاب روشن است . »\r\nپرسيدم : « آن جوان كه به او مىگفتند « آخر تو مسلمانى ، از اين پير افتاده و مظلوم دستگيرى و يارى كن كيست ؟ »\r\nگفت : « آن جوان همان بينندهء خواب است كه مثل تو و ديگران بايد از قهر و غضب وزراى داخليه و خارجيه باكى نداشته از كوتك وزير جنگ نترسد . از طعن و سرزنش ديگران نينديشد .\r\nبايد همه‌جا داد بزنيد و فرياد بلند كنيد كه خداوند عالميان حضرت فخر كائنات و افضل موجودات عليه و آله اكمل التحيّات را به رسالت مأمور فرمود كه ريشهء ظلم را از روى زمين براندازد و اساس قسط و عدل را محكم سازد . آن حضرت به فرمان خداى به\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nشدايدى كه از ابتداى آفرينش تا انتهاى آن احدى بر آن‌ها متحمل نتواند شد ، تن در داد .\r\nزمانى به بردبارى و هنگامى به قوت شمشير و جان‌سپارى ، آن بناى مقدس را - كه عدلش نام است - استوار فرمود . حالا چه شده كه امت مرحومهء آن علت غايى موجودات ، بايد در زير بار اين‌همه مظالم فوق التحمل محو و نابود شوند و ترك دار و ديار گفته در خاك بيگانگان سرگشته و پريشان باشند ؟ بسا كسانى هستند كه شب دوم زفاف ، از مظالم حكام بىانصاف ، از خانمان خود آواره گشته زوجهء پانزده سالهء چند شبه‌اش را ديدهء اميد از انتظار عودت او سفيد گشته ! آخر اين نه همان ايران است كه گلستان روى زمين و همسنگ بهشت برين بود ، چرا امروز چون مغيلانزار به نظر مىآيد ؟\r\nمگر نه اين‌كه اين خاك پاك به روزگاران مهد مدنيت جهان بود ، چه شد كه اكنون سكنهء آن را كه آموزگار تربيت ديگران بودند به عدم تربيت نام مىبرند ؟ آن وقت كه ايرانيان به علم و دانش بلندآوازه بودند ، مردم فرنگ چونان ديو و دد روزگار به وحشت مىسپردند . آيين عدالت پيشداديان اكنون نيز سرمشق حكمرانان دادپسند تواند شد . آوازهء عدالت نوشيروان ، هنوز طنين‌انداز مسامع جهانيان است . مقصود از نقل اين حكايات باستانيان تسلى خاطر شماست . از بىاحترامى كه آن وزير جاهل در حق تو نمود ، غمگين مباش ! در اين‌گونه موارد ثبات قدم لازم است . بايد به عزم متين بر شدايد غلبه نمود يا در آن راه سرسپرد .\r\n يا به مراد [ بر 
  ] سرگردون نهيم پاى * يا مردوار در ره همت دهيم سر \r\nمن خود بهتر مىدانم از ايرانيان آنان كه در ممالك خارجه مانند بمبئى يا كلكته يا مصر يا ساير ممالك عثمانى يا در ممالك روسيه ، تنخواه معتنابهى فراهم آوردند ، از بيم تاخت و تاز سفرا و كارپردازان و كونسل‌هاى خودرأى ايران ، ناچارند كه ترك تابعيت كنند تا مال و اعتبار خودشان را حفظ نمايند . هر بدبخت متعصبى كه آن‌چنان نكرد همه چيزش را باخت و هيچ‌كس را بر آنان‌كه ترك تابعيت كرده‌اند ، جاى ايراد و ملامت نيست . هرگاه به عدل و انصاف پرسشى باشد « مجرم هزار عذر بگويد گناه را » . مگر از حالت باقى ماندن اينان در تبعيت ايران به دولت و مملكت فايده‌اى نمىرسيد يا واسطهء كارى نمىشدند كه موجب آبادى وطن شود ؟\r\nسخن گذشتگان را هر بچهء مكتبى مىخواند و مىداند كه سلطنت پايدار نمىشود مگر به لشكر ، لشكر جمع نگردد الا با پول ، پول فراهم نمىآيد به جز از امن و امان و رفاه حال رعيت ، آسودگى رعيت دست نمىدهد مگر به اجراى قوانين عدل و مساوات .\r\nافسوس كه وضع سلطنت و مملكت ما به كلى در اين موارد برعكس است و نتيجهء آن بس\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nتلخ و ناگوار . خداى عمر ما را كوتاه كند كه تيره‌روزى را نبينيم ! »\r\nبارى ، با نوكران وجود محترم ، به منزل رسيده خوابيدم . فرداى آن ، مشهدى حسن آمد . در دست پارچه كاغذى داشت . پرسيدم : « آن چيست ؟ »\r\nگفت : « روزنامهء ايران . هفته‌اى يك‌بار ، روزهاى چهارشنبه ، طبع و نشر مىشود . »\r\nمتعجبانه گرفته و خواندم . در زير عنوان « اخبار داخله » ، پس از تفصيل تشريف‌فرمايى موكب همايون به شكارگاه و دعاى ذات ملكوتى صفات همايونى ، مجلس دربار دولت هفته‌اى سه روز در عمارت مباركهء « خورشيد » ، به رياست فلان ، انعقاد مىيابد . سپاس خداى را كه كليهء امور و اعمال دربار دولت و مهام داخليهء مملكت ، قرين نهايت انتظام است و در ضمن اخبار ولايات نيز از اين قبيل . مثلا مىنويسد « كاشان : الحمد لله از اهتمامات كافيهء فلان حاكم ، رعيت مرفه الحال و آسوده به دعاى بقاى عمر و دولت همايونى مشغول‌اند . كاه و جو فراوان و ساير اجناس هم ارزان است . اصفهان : ايضا .\r\nكرمان : ايضا . شيراز : ايضا . » و قس على هذا البواقى .\r\nدر ضمن اخبار خارجه هم از جغرافى جزيرهء : « كوبا » و امثال آن بعض چيزها مىنويسند كه نه خود آن مطالب را مىفهمند ، نه يكى ديگر از ايرانيان .\r\nاز ديدن اين‌ها دود از سرم بلند شد . روزنامه را به دور انداخته گفتم : « در تمامى ولايات ايران فرياد مردم از بيداد حكام به فلك مىرسد ، اين بىانصاف به عدالت آنان شاهد مىگذراند ؟ مسلمانان ! كسى نيست كه از اين روزنامه‌نويس بىدين سؤال كند : در حالى كه در تمام ايران پنجاه نفر پيدا نمىشود كه از جغرافياى وطن خودشان خبردار شده سرحدات و ثغور ممالك ايران را بشناسند ، از خواندن و نفهميدن جغرافى « كوبا » به حال ايشان چه فايده حاصل تواند شد ؟ به جاى اين مطالب بىسر و بن ، مقال‌هاى سودمند نوشته ، رعيت را به اطاعت پادشاه و پادشاه را به مهربانى در حق رعيت تشويق و ترغيب كن ، كردار نيكوكاران را ستايش و معنى اين را يادآورى كن كه رعيت بىسلطان و سلطان بىرعيت نمىشود ! اين دو عنصر لازم و ملزوم همديگرند و در لفظ دو اما در معنى يكى هستند . بايد رعيت پادشاه را پدر مهربان و پادشاه رعيت را اولاد گرامى خود شمارد تا هر دو نيكبخت شوند ! »\r\nمشهدى حسن ديد اوقاتم تلخ شد . گفت : « برخيزيد برويم گردش ! »\r\nگفتم : « به كجا ؟ »\r\nگفت : « هرجا كه پيش‌آيد ! »\r\nگفتم : « يوسف عمو ! برخيزيد برويم ! »\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاز منزل بيرون شده در بازار به دو نفر راست آمديم . يكى سيدى معمم بود ، ديگرى مردى چهل ساله . اينان با مشهدى حسن معارفه داشتند ، از همديگر احوال‌پرسى كردند ، بعد پرسيدند : « كجا مىرويد ؟ »\r\nمشهدى حسن گفت : « مىرويم به گردش . هرگاه كارى نداريد با هم برويم ! »\r\nگفتند : « چه عيب دارد ! »\r\nمشهدى حسن آنان را معرفى كرد . اين سيد نامش آقا مير حبيب الله ، آن ديگرى كه پالتويى دربرداشت ، از اهل قراباغ بود . مىگفت : « در اسلامبول و شهر مسكو مدت‌ها اقامت كرده‌ام . »\r\nبارى ، رفتيم . همه‌جا تماشاكنان تا ميدان مشق رسيديم . ميدانى ديديم بسيار بزرگ ، آب‌پاشى كرده‌اند ، پاك و خيلى باصفا بود . چند دسته از سربازان مشق مىكردند . خيلى تماشا كرديم . مشاق اين سربازان ، جوانى سى و پنج ساله از اهل مجارستان بود . خيلى متأسف شدم ، زيرا كه آن جوان به صاحب‌منصبان پنجاه سالهء ايرانى مشق مىداد . از آن‌جا گذشتيم . در بيرون ميدان حوض بسيار بزرگى هست ، خالى از صفا نبود . قدرى در اطراف آن گردش كرده ، رو به بالا رفتيم تا آن‌جا كه مجسمهء اعليحضرت شاه را در حالت سوارى از آهن و روى ريخته گذاشته بودند . بسيار با صنعت بود . گويى كه خود شاه در روى اسب ايستاده است . قدرى در اطرافش گشتيم . پس از آن در روبه‌روى مجسمه نشسته به سيغار كشيدن مشغول شديم .\r\nآن مرد قراباغى گفت : « اين مجسمه بسيار خلاف قاعده است . در هيچ‌جا چنان چيزى نيست . »\r\nسيد گفت : « چه‌طور نيست ؟ در همه‌جاى فرنگستان امثال اين بسيار است . در ممالك روس نيز از اين قبيل خيلى ديده‌ام . »\r\nقراباغى گفت : « عرض كردم كه در هيچ‌جا چنان چيزى نيست . شما سهو داريد . »\r\nسيد از روى قهر قسم خورد و گفت كه : « امثال اين را در ممالك خارجه بسيار ديده‌ام . »\r\nقراباغى گفت : « جناب آقا ! راست است ، آن‌ها را كه تو ديده‌اى من هم ديده‌ام ، اما حرف در اين‌جاست كه هر يك از آن‌ها خدمات بسيار نمايان به دولت و ملتشان كرده‌اند .\r\nدر پاداش آن خدمات پس از مرگ بر آن شرف نايل آمده‌اند . مثلا يكى قلعهء بسيار محكمى را به يورش جان‌سپارانه فتح كرده يا حصار متينى را از دشمن قوىپنجه به دست آورده يا راه سعادتى براى هموطنان خود پيدا كرده است يا مؤسس قانونى بوده يا\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاين‌كه به منافع عموميهء وطن خدمتى نموده يا سبب رفع ظلم و بدبختى از هموطنان خود گرديده اسباب آبادى عمده‌اى در مملكت خود فراهم آورده است . ملت و دولت نيز در مقابل آن مآثر حسنهء همچنان پادشاه يا سردار لشكرى يا آن‌چنان عالم و يا اديبى ، پس از فوت آن ، محض ابراز حق‌شناسى از كيسهء خودشان بالطوع و الرغبه پول جمع كرده به ملاحظهء اين‌كه وجود آن شخص بزرگ هميشه منظور نظر عمومى باشد همچنان مجسمه‌اى براى او ساخته يادگار مىگذارند ، نه اين‌كه شخص در حيات خود مجسمه‌اش را خود خريده در معبر مردم بگذارد و به خلق بگويد كه « من مرد بزرگى هستم ، مرا بشناسيد ! » بالفرض اگر من حال خود را به شما تعريف كنم كه من چنين و چنانم هر آينه شما در غياب من حتما خواهيد گفت كه اين مرد خيلى بىمعنى است كه خود را تمجيد مىكند ! خودپسندى را خدا و پيغمبر و حضرات ائمهء هدى و حكما و ادبا و شعرا و فضلا مذموم دانسته‌اند و چنان نيز هست . وانگهى امثال اين مجسمه‌ها نيز در شريعت پاك اسلام مذموم است . يك هزار و سيصد سال مىشود كه از اسلام پادشاهان بزرگ پديد آمده‌اند اما هيچ‌يك از ايشان مانند اين مجسمه از خود چيزى به يادگار نگذاشته‌اند ، حال آن‌كه بسيارى از ايشان به عالم اسلاميت و انسانيت خدمت‌هاى نمايان كرده‌اند . اگر بنابراين بود ، سلطان محمد فاتح بايستى به نام خود ده همچنان مجسمه از طلا و نقره به يادگار بگذارد كه حق هم داشت ، زيرا كه بسيارى از خلفا و سلاطين بزرگ اسلام در خصوص فتح اسلامبول سعىها كردند و ليكن به هيچ‌يك فتح آن‌جا ميسر نشد تا اين‌كه آن سكهء سعادت به نام سلطان محمد فاتح زده شد . آن پادشاه صاحب عزم - چنان‌كه در تواريخ مسطور است - از خشكى كشتىها رانده و خود را به هزار جانفشانى به مقصود رسانده است كه با همهء ترقيات جديده و علوم متداولهء امروزه تفصيل اين فتح خيلى مشكل به نظر مىآيد ولى از قوّت عزم و طالع آن پادشاه اين فتح عظيم قسمت او شد .\r\nچون صورت و مجسمه را صاحب شريعت غرا نهى فرموده ، از آن‌رو از سلطان محمد فاتح مسجد جامع بزرگى به يادگار است كه تا ساليان دراز سبب نام نيك و ذكر خير آن پادشاه بزرگ خواهد بود . لهذا براى مسلمان بزرگى ، در حالتى كه هيچ آثار خيرى از خود به يادگار نگذاشته است ، برافراشتن همچنان هيكل آهنين در معبر مسلمانان بسيار عيب است و گناه است . اين‌ها نيست مگر خودستايى و تكبر كه هر دو از صفات مذمومه است . »\r\nگفتم : « بابا ، اين‌ها را ول كنيد ! به ما چه ؟ بگذاريد چند قدمى آسوده راه برويم ! »\r\nقراباغى از من پرسيد : « قلم مداد دارى ؟ »\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nگفتم : « آرى . »\r\nگفت : « به من بده ! »\r\nدادم . از دفتر بغلى خود يك ورق كاغذ نيز پاره كرد ، بنا كرد به نوشتن . دانستم چه مىنويسد ، قلم را از دستش گرفته گفتم : « كار از اين‌ها گذشته ، بياييد برويم پى كار خودمان ! »\r\nسيد گفت : « در هر صورت قبلهء عالم خودش در فرنگستان از اين‌جور مجسمه‌ها بسيار ديده‌اند ، اگر خوب نمىدانستند از خود به يادگار نمىگذاشتند ! »\r\nقراباغى گفت : « خود فرنگان به شما يادگارى گذاشته‌اند كه تا ساليان دراز باقى خواهد بود . »\r\nسيد گفت : « چه يادگار ؟ »\r\nقراباغى گفت : « در آخرين سفر اعليحضرت شاه به فرنگستان ، روزنامه‌هاى پاريس آشكارا نوشتند كه ملت فرانسه مخارج مسافرت پىدرپى اين مهمان عزيز را نتواند داد .\r\nزيرا كه مىدانيم وزراى دولت ايران ميل آن دارند كه در هر چندگاهى به تماشاى فرنگستان آمده به اجراى سياحت پردازند و عيشى بكنند ، ما هم نذر نكرده‌ايم كه مخارج اسرافات بيهودهء آنان را بدهيم كه به آرام‌دل گذران كنند . آن بود كه « مسيو كارنو » ، رئيس جمهورى آن زمان ، لابد مانده از كيسهء خود نود هزار فرانك داد و براى يادگارى آن تاريخى به نام ايران نوشته در جهان يادگار گذاشت و گذشت ، كه ننگ آن براى اخلاف ما تا قيامت بس است و براى ايران نيز در مقابل چند كرور تومان مخارج اين سفرهاى پىدرپى به جز از امثال اين بدنامىها فايده‌اى حاصل نشد .\r\nسياحت را بايد مانند پتر كبير كرد كه هجده ميليون جمعيت ملت روس در سايهء آن سياحت حالا به يكصد و هجده ميليون رسيده است و از پادشاهان صاحب‌عزم نيز بسى هستند كه ابدا سياحت نكرده‌اند ولى از ميامن بيدارى و كارآگاهى خودشان ملتى را زنده كرده‌اند . مثلا ايمپراتور ژاپون در حالى كه از خانهء خود قدم بيرون نگذاشته در ظرف اندك مدتى ملت و دولتش را چندان ترقى داد كه چشم بينندگان خيره شد و روزى به ناگاه از پس پرده با كمال آراستگى بيرون آمده ، به همسايگان خود سلام داد كه « رفيقان احوال شما چه‌طور است ؟ » و همهء دولت‌ها از ترقيات غير معمول آن به واهمه درافتادند .\r\nحالا با همهء دولت‌هاى بزرگ پهلو مىزند و در همهء كارهاى سياسى جهان انگشت مداخلهء او در ميان است و امروز همهء دولت‌هاى بزرگ از او حساب مىبرند . »\r\nدر اين‌جا ، من روى سخن را برگردانيده گفتم : « بهتر است كه با هم برويم به تماشاى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمسجد جامع مرحوم ميرزا حسين خان مشير الدوله كه از ابنيهء جسيميهء تازه است ! »\r\nرفتيم . اين مسجد را مشير الدوله ، سفير اسبق ايران مقيم اسلامبول - كه به سپهسالارى و صدارت ايران هم رسيد - از روى نقشهء يكى از جوامع شريفهء اسلامبول بنا نهاده ، در جنب آن مدرسهء باشكوهى نيز ساخته است . خدايش رحمت فرماياد ! شنيدم سه پارچه قريهء بسيار بزرگ و حاصلخيز هم خريده ، وقف اين مسجد و مدرسهء عالى كرده است . براى امر توليت و محافظت آن نيز قرارنامه‌اى در نهايت مضبوطى و به قاعده - كه از آن‌چنان شخص با تدبيرى سزاوار است - نوشته ولى افسوس كه عمر آن مرد بزرگ غيرتمند به انجام آن بناى خير و اجراى ساير مقاصد سودمندش وفا نكرد و همه ناتمام ماند . از قرارى كه به كمال تأسف شنيدم امروز نه از قرارنامهء آن اثرى و نه از موقوفاتش در ميان خبرى هست . از بلاى بىقانونى اساس آن معبد مقدس هنوز تمام نشده بر هم خورده است . قدرى از جوانب اربعهء آن تماشا كرديم .\r\nبعد به رفقا گفتم كه « بنشينيد هركس يك سوره‌اى از قرآن مجيد خوانده ، ثواب آن را به روح پرفتوح بانى اين مسجد هديه كنيم . واقعا خيلى آدم خوب و مرد بزرگى بود . از كارهاى نمايان آن ، يكى هم سفارتخانهء بسيار عالىاى است كه در اسلامبول به نام دولت ايران بنا نهاده ، در حقيقت مايهء سربلندى دولت و ملت ايران در آن پايتخت بزرگ است .\r\nهرگاه آن مرحوم اين بناى معظم را نساخته بود ، تا امروز سفراى ايران در اسلامبول خانه بر دوش بودند . جاى افسوس است كه اجل نگذاشت كه دولت و ملت از وجود آن شخص غيرتمند و كارآگاه چنان‌كه شايد و بايد سودمند شوند - كه اين‌هم يكى از علايم بدبختى ايرانيان است .\r\nپس از آن ، به سيد گفتم : « جناب آقا ! دو تن از ايرانيان را در اسلامبول مىدانم - كه اسمشان تا ساليان دراز از لوح خاطر ايرانيان سترده نخواهد شد - يكى را هميشه به رحمت و ديگرى را پيوسته به لعنت ياد مىكنند . از هيچ ايرانى مقيم اسلامبول نشنيدم كه در وقت ياد شدن نام مرحوم ميرزا حسين خان مشير الدوله ، اول به روح او رحمت نفرستد و همچنان هيچ‌كسى را نديدم كه در هنگام ذكر نام ميرزا نجف عليخان ابتدا نام او را به لعنت ياد نكند ، حال آن‌كه اين هر دو مرده‌اند . ثمرهء نيكنامى و بدنامى جز اين نخواهد بود - فاعتبرو يا اولو الابصار ! »\r\nسيد پرسيد : « مرحوم ميرزا حسين خان مشير الدوله را مىدانم ، ولى نجف عليخان كيست ؟ او را نمىشناسم ! »\r\nگفتم : « آن هم در زمان سفارت شيخ محسن خان در اسلامبول جنرال قونسل بود . بعد\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبه سمت كارپردازى به مصر و بغداد رفت . شقىترين مردمان زمان خود بود . هنوز بدعت‌هاى او در اسلامبول و ساير ممالك عثمانى ، مجرى و خانمانسوز ايرانيان بىنواست . ننگى كه از مظالم و بدعت‌هاى آن به دولت و ملت ايران تاكنون وارد آمده و مىآيد از شرح و بيان آن زبان‌ها عاجز است .\r\n بهر شرح جور آن كافرنهاد * غير از اين منطق ، لبى بايد گشاد \r\nخدايش لعنت كند ! »\r\nبه هر حال سوره و فاتحه‌اى خوانده روح آن مرحوم را شاد داشتيم . پس از آن‌جا برگشتيم .\r\nمشهدى حسن گفت : « كجا برويم ؟ »\r\nگفتم : « قافله را بكش به سوى مدرسهء دار الفنون . »\r\nگفت : « به چشم ! اگر شما مرا به ساربانى قبول نماييد من هم حرفى ندارم . »\r\nگفتم : « من شتر مىشوم اما نمىدانم جناب آقا قبول كنند يا نه ؟ »\r\nقدرى ظرافت كرده خندان به راه افتاديم . چون به در مدرسه رسيديم فراش جلو در ايستاده بود . گفتم : « آقا جان ما غريب‌ايم و به سياحت وارد اين شهر شده‌ايم . آيا ممكن است كه مدرسه را تماشا كنيم ؟ »\r\nفراش گفت : « ممكن است . اما امروز جمعه است ، كس نيست . »\r\nدر حقيقت ما هم غافل بوديم كه آن روز جمعه است .\r\nگفتم : « لامحاله وضع مكتب را مىتوانيم ببينيم ؟ »\r\nفراش اذن داد و ما را به داخل دار الفنون برد . همه چيز را در جاى به قاعده ديده بسيار شاد شده بيرون آمديم . تخته‌هاى سياهى چند ، براى حساب و امتحان از املا و انشا از ديوار آويخته بودند . رفتم يكى از آن‌ها را بوسيده سر و صورت خود را بدان ماليدم . سيد پرسيد : « اين چه حالت است ؟ بوسيدن تخته چه معنى دارد ؟ »\r\nگفتم : « آقا ! اين تخته‌ها تبرك است . كاش در هر شهرى از شهرهاى ايران هزار جاى از اين تخته‌هاى تبرك آويزان بودى ، زيرا كه اسباب افتخار من و شماست . »\r\nسيد گفت : « عجب است ! از تختهء خشكى چه افتخار براى من و تو حاصل تواند شد ؟ »\r\nگفتم : « جناب آقا ، بنده با شما نيستم ! »\r\nبارى ، از آن‌جا هم برگشته به منزل آمديم . بسيار خسته شده بوديم . زود شام را خورده خوابيديم . فردا را تا وقت ناهار در منزل نشستم ، مشهدى حسن نيامد . بعد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاز ناهار قدرى خوابيدم . وقتى ديدم يوسف عمو بيدارم مىكند .\r\nگفتم : « چه خبر است ؟ »\r\nگفت : « حاجى محمد حسن امين‌ضرب آدم فرستاده شما را مىخواهد . »\r\nگفتم : « بگو در منزل نيست ! »\r\nگفت : « نمىشود زيرا كه اول پرسيدند ، گفتم در منزل است . »\r\nناچار پا شدم . اما دلم نمىخواست بروم چون‌كه از اول او را ديده و از حالتش خوشم نيامده بود . شخصى بىحقوق است . دو دفعه به مكه رفته هر دوبار چند روزى در خانهء ما مهمان بود . مرحوم پدر خيلى زحمات از او كشيده ولى بعد از فوت پدر مرحوم يك كاغذ سرسلامتى به من ننوشت . علاوه بر آن ، بسيار مرد طمع‌كار و متقلب است . هر بيچاره‌اى را كه زير چنگ خود بياورد حكما يك فيروزهء دو تومانى را به تقلب در پنجاه تومان به او خواهد فروخت و بالعكس اگر در دست يك نفر انگشترى الماس صد تومانى ببيند هزار گونه نقش مىزند كه بلكه به ده تومان آن را از دست صاحبش بگيرد . ابدا به خاطر خدا سلام به احدى نمىدهد . معلوم بود كه از خواندن من نيز همين ملاحظات را در نظر داشت . بارى ، ديدم ناچار بايد رفت . از اتاق بيرون آمدم . ديدم كه پيرمرد معمرى ايستاده . گفت : « جناب حاجى امين‌ضرب شما را مىخواهد . »\r\nبه همراهى او رفتم . داخل حجرهء حاجى شده سلام دادم .\r\nحاجى : « او ! عليكم السلام ، آقا ميرزا بيگ ! بسم الله ، بسم الله ! مرد حسابى ، چند روز است اين‌جا هستى ، چرا پيش من نيامدى ؟ ديروز حاجى خان به من گفت . احوال شريف ؟ از وفات مرحوم حاجى ابوى بسيار متأثر شدم ، خداى رحمت كند ؛ شما با متعلقان سلامت باشيد ! از كجا مىآييد ؟ »\r\nگفتم : « از مشهد مقدس . »\r\nگفت : « حاجى ملك را ديديد ؟ »\r\nگفتم : « نه خير . »\r\nگفت : « چرا ؟ »\r\nگفتم : « آشنايى نداشتم ، كسى هم پيدا نشد كه مرا به ايشان دلالت كند . »\r\nگفت : « در مشهد چه خريديد ؟ »\r\nگفتم : « هيچ چيز . »\r\nگفت : « خوب ، من در اين‌جا قدرى فرش « سلطان‌آباد » دارم ، مال بسيار خوب و خرج\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمصر و اسلامبول است . اين‌ها را با خود ببر ، به شما ارزان حساب مىكنم . خيلى مال خوب نان‌دار است . »\r\nگفتم : « چيزى خريد نخواهم كرد . »\r\nگفت : « اگر پول ندارى بعد مىفرستى . »\r\nگفتم : « نه ، هيچ خريد نخواهم كرد . »\r\nگفت : « ده من فيروزهء خرج مصر دارم ، بارى اين‌ها را بگير . »\r\nعرض كردم كه : « هيچ چيز نمىگيرم . »\r\nگفت : « پس چرا آمدى ؟ »\r\nگفتم : « به عزم سياحت . »\r\nگفت : « خوب ، طهران را چه‌طور ديدى ؟ »\r\nگفتم : « در طهران چيزى نيست كه آدمى از ديدنش خشنود باشد . »\r\nگفت : « چطور نيست ؟ »\r\nگفتم : « در اين شهر با وجود مرد توانگرى مانند شما بايستى تاكنون براى ترويج تجارت وطن و تزييد امتعه و محصولات آن كومپانىها و « بانك ملى » تشكيل يافته ، از اين‌جا تا تبريز يك راه‌آهن درست بكنند كه براى شما موجب مزيد منفعت و براى وطن اسباب آبادى و به جهت هموطنان مايهء تزييد روابط تجارت و راحتى باشد . گذشته از آن ، در اين شهر بزرگ كه پايتخت است چند نفر توانگران و بزرگان يك‌جا جمع نشده‌ايد كه به اتفاق بيمارخانه‌اى براى اطفال يتيم و بىكس ملت برپا داريد كه در دنيا براى شما موجب سربلندى و افتخار و در آخرت وسيلهء رحمت شود . »\r\nگفت : « ما شاء الله ابراهيم بيگ ! هى مسلسل از اين مطالب بزرگ مىشمارى ! پول كجاست ؟ اين‌ها همه با پول مىشود . »\r\nگفتم : « حاجى عمو ، اين چه فرمايش است . بيست سال است كه تمام مداخل ايران سپرده به دست شماست . در مصر از خودت شنيدم كه يكپارچه جواهر يك‌صد تومانى را به ديوان و اهل در خانه به پانصد تومان مىفروشى ، و گذشته از آن در بازارهاى تمام شهرهاى ايران هرجا بنگرى جوال جوال ، خرمن خرمن پول سياه است كه ريخته‌ايد . مردم مىگويند بيست و پنج كرور پول سياه را شما به ايران پاشيده‌ايد .\r\nسرمايهء اين‌ها نهايت سيصد هزار تومان است ، ببين تفاوت ره از كجاست تا به كجا ! »\r\nديدم از هر طرف حضار مجلس لب به دندان گرفته اشارت مىكنند كه « خموش ! »\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nحاجى هم معلوم است كه از اين صحبت متغير خواهد شد . به كمال غيظ از جاى برخاسته گفت : « فضولى به تو ميراث است ! »\r\nآستين بالا زده كه يعنى مىرود تجديد وضو كرده نماز بخواند . بدان بهانه رفت و از شنيدن صحبت‌هاى تلخ من رها شد . من ماندم و مجلسيان ، همه از بىباكى من در صحبت با حاجى متعجب بوده ، به روى همديگر نگاه مىكردند و يكى از من پرسيد :\r\n« مشهدى شما كجايى هستيد ؟ »\r\nگفتم : « جهنمى ! »\r\nو پاشدم . معلوم شد سبب احضار من آن بود كه جناب حاجى - چنان‌كه خود اظهار كرد - قدرى فرش و فيروزه به من بفروشد كه من نيز هست و نيست خود را به روى آن بگذارم و بدين وسيله حق سلام و طعام ديرين را ادا نمايد .\r\nبارى ، سه چهار روز ديگر در طهران بوديم . روز چهاردهم ماه ، مشهدى حسن را فرستادم از پوستخانه يك كالسكهء چهاراسبه كرايه كرده ما را تا قزوين بفرستد . خود هم رفتم با حاجى خان خداحافظى كنم . چون به در ايشان رسيدم غلامعلى را ديده پرسيدم :\r\n« حاجى خان را بگوييد فلان كس است ! »\r\nحاجى خان آمد : « بسم الله ، بفرماييد ! »\r\nگفتم : « براى خداحافظ آمدم . »\r\nگفت : « چه مىگويى ؟ »\r\nگفتم : « بلى ، بايد رفت ! »\r\nگفت : « كى و كجا ؟ »\r\nگفتم : « امروز تا قزوين و از آن‌جا هم به آذربايجان . »\r\nگفت : « بابا ، چه تعجيل داريد ؟ »\r\nگفتم : « بس است ، خيلى بد گذشت . دلخوشى من در اين ملك تنها از ملاقات همان وجود محترم بود و بس . در مقابل دلالتى كه به ملاقات آن شخص بزرگم فرموديد به شما هرقدر شكر كنم كم است . واقعا آدم بزرگى است . از من عرض بندگى برسانيد . هيچ وقت ايشان را از دعا فراموش نخواهم كرد . »\r\nگفت : « امين‌ضرب را ديدى ؟ »\r\nگفتم : « خيرش ببينى ! »\r\n- « خيرش كجا بود كه من ببينم ؟ خاك سياه خيرش را ببيند ! چندين بار كارها به من رجوع كرده زحمت‌هايش را كشيدم ، در پاداش آن‌ها روزى يك فيروزه به من بخشيد و\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخيلى تمجيد از آن كرد . چون بيرون آمدم به هركس نشان دادم ، يك قران قيمت كردند .\r\nمن نيز به همين غلامعلى بخشيدم . غلامعلى ، چنان نيست ؟ »\r\nگفت : « بلى ! در جيب من است . »\r\nبعد وداعش كردم . هرچه اصرار نمود به مشايعت بيايد ، قبول نكردم . دو تومان به غلامعلى انعام داده خداحافظى كرده برگشتم به منزل .\r\nمشهدى حسن هم رسيد . گفت : « كالسكه تا دو ساعت حاضر است . »\r\nدالاندار آمد . حسابش را ديده پنج تومان و نيم دادم خيلى ممنون شد . اشياء را چيديم همه را بسته به حمال سپرديم .\r\nگفتم : « قدرى خرده‌ريز هم بايد خريد . »\r\nمشهدى حسن گفت : « پس يوسف عمو با حمال برود ما از اين دربند - كه راه پوستخانه نزديك است - برويم كه ميوه‌فروشان در اين راه بسيارند . »\r\nيوسف عمو و حمال رفتند ؛ ما نيز از در پايين كاروانسراى بيرون شده به يك دربند بسيار قشنگ رسيديم . ديدم زنى بىچادر از درى دويده در آن طرف دربند به درى ديگر داخل شد .\r\nاز مشهدى حسن پرسيدم : « اين‌جا حمام است ؟ »\r\nگفت : « نه ، خانه است ! »\r\nگفتم : « پس اين زن چرا برهنه بود ؟ »\r\nگفت : « خير برهنه نبود ، پيراهن و زيرجامه داشت . »\r\nگفتم : « نه بابا ! من خود ديدم ؛ پيراهن داشت اما زيرجامه نداشت . »\r\nگفت : « در اين‌جا زنان زيرجامهء بس كوتاه مىپوشند و شلوارى هم از زير آن مثل شلوار مردانه دارند ولى در خانه گاهى شلوار زيرين را نمىپوشند . چون كوچه خلوت است ضعيفه به خيالش كه كسى نيست بىچادر به خانهء همسايه مىرفت كه از قضا به ما دچار شد . »\r\nگفتم : « پناه بر خدا ؛ اين تا چه پايه بىحيايى است ! در ميان هيچ‌يك از اقوام اسلاميه همچنان لباس نيست . اگر حرمت آيهء حجاب را بايد چنين داشت ، پس « كافرم من اگر اين طايفه دين‌داران‌اند . »\r\nبسيار تعجب كردم . گفتم : « مگر اينان را شوهرانشان نمىبينند . »\r\nخنديد . گفت : « چطور نمىبينند ، لباس همه اين‌جور است . زنان علما ، وزرا ، اغنيا ، فقراى همهء ايران همه اين‌طور است . »\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nگفتم : « مرگ من راست بگو ! زوجهء شما نيز اين‌جور لباس مىپوشد ؟ »\r\nگفت : « اختصاص به من و غير من ندارد . عرض كردم همهء زنان را لباس اين است كه ديدى . »\r\nخلاصه ، رسيديم نزديك پوستخانه . هنوز يوسف عمو و حمال نرسيده بودند . خود رفته كرايهء كالسكه را تا قزوين - كه چهارده تومان و نيم بود - دادم .\r\nديدم يك نفر در لباس تجار ايرانى در آن‌جا ايستاده گويى انتظار چيزى را دارد . آمد پيش من ، سلام داد و گفت : « من هم به قزوين خواهم رفت . از صبح تا حال در اين‌جا منتظر بودم كه بلكه رفيق راهى پيدا شود ، تاكنون راست نيامد . اگر راضى باشيد چهار تومان و نيم را من بدهم ، سه نفرى سوار شويم . »\r\nملاحظه كردم از رفاقت اين شخص ضررى به حال ما نخواهد شد . چون نمىشناختم به روى مشهدى حسن نگاه كردم . اشاره نمود كه ضرر ندارد . من هم جواب قبول دادم .\r\nاظهار ممنونيت و تشكر نمود . در آن اثنا يوسف عمو هم رسيد . اسباب را بستم به پشت كالسكه ، قدرى خرده‌ريز را هم - كه در سر دست لازم بود - در توى كالسكه جابه‌جا كرده نشستيم . دو ايمپريال به مشهدى حسن نياز كرده ، عذر خواستم . تشكر و دعا كرد .\r\nهمديگر را وداع نموديم :\r\n- « خداحافظ ! »\r\n- « خداحافظ ! »\r\nاين مشهدى حسن آدم خيلى خوب بود ، بسيار زحمت ما را كشيد . به هر حال به راه افتاديم . در اين‌جا به خاطرم آمد كه اجمال سياحت طهران را ، به لحاظ اينكه در آينده به كار خواهد خورد ، بنگارم .\r\n\r\nاين است اجمال آن تفصيل\r\nپادشاه مملكت ايران ، تقويم در پيش ، ملاحظه مىكند كه براى عزيمت [ به 
  ] شكار كدام روز [ و 
  ] ساعت خوب است . همهء وزرا ، امرا و رجال و مأمورين در خيال اين‌كه لقب تازه‌اى براى خود پيدا كنند و از مقامى كه دارند به هر وسيلهء نامشروع كه دست دهد بالا بروند و همچشمان خودشان را ، به هر افترا و بهتان كه ممكن باشد ، از منصبى كه دارند پايين بياورند ؛ همه اين خيال را دارند ، حتى دربان هم اميد حكومت ولايتى را دارد ، و امثالش هم بسيار است .\r\nطبقهء تجار نيز اصلا در خيال ترقى تجارت و توسيع ادارهء آن نيستند و به همان\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nطريق كه از نياكان خودشان ديده‌اند راه مىروند . در تمام طهران يك كومپانى و شراكت براى ترويج امتعه و محصولات مملكت تشكيل نيافته ، با اين‌كه چند تن صاحب سرمايهء كافى هم هستند ولى به همديگر امنيت ندارند . حتى در معاملات نيز با همديگر خيلى به احتياط حركت مىكنند و همه در آن خيال است كه به ديگرى پاى بزنند . مانند دولتين انگليس و روس چشمشان هميشه به حركات و كردار همديگر معطوف است .\r\nاصناف و كسبه هم در قيل و قال پول سياه : امروز هفتاد شاهى ، يك قران . فردا هشتاد شاهى ؛ فقرا در فكر تدارك نان : امروز يك من دو قران ، فردا سه قران .\r\nسفراى دو دولت بزرگ همسايه نيز در پى ترويج مقاصد پولتيكى خودشان .\r\nهيچ‌كس را پرواى وطن و از حب او اثرى در ظاهر و باطن نيست . همگى قاصر العقل و ناقص الايمان ، « مرده‌اند ولى زنده ، زنده‌اند ولى مرده » .\r\nبارى ، كالسكهء ما رو به قزوين در تك‌وپو درآمد . از رفيق راه پرسيدم : « اسم شريف شما ؟ »\r\nگفت : « حاجى غلامرضا . »\r\nاو هم از من پرسيد . گفتم : « ابراهيم . »\r\nگفتم : « كجايى هستيد ؟ »\r\nگفت : « قزوينى . »\r\nديدم خوب است ، رفيق ما به راه بلد است ، اين راه از طهران تا قزوين خيلى تعريف دارد ؛ راه همه‌جا راست و مسطح و منزل‌ها خوب و آراسته . در حقيقت مىتوان گفت كه بهترين راه‌هاى ايران است - يعنى غير از اين راهى نيست . حاجى غلامرضا دهات عرض راه و ايستگاه‌ها را يكان‌يكان به ما تعريف مىكند . در هر منزل به ورود ، اسب‌ها را عوض كرده ما را معطل نمىكنند . يك شب ، در ميان راه منزل كرديم . هرگونه اسباب راحتى براى مسافرين مهياست . به رسيدن ما سماور آوردند . چاى دم كرديم . خدمتكاران به قاعده سؤال و جواب مىكنند . بعد از نماز صبح اسبان را بستند ، سوار شده به راه افتاديم .\r\nقريب نماز شام به قزوين رسيديم . از حاجى پرسيدم : « در كدامين كاروانسرا منزل كنيم بهتر است ؟ »\r\nگفت : « در اول شهر مهمانخانه‌اى هست . آن‌جا براى شما خوب و مناسب است . اگر در آن‌جا منزل كنيد راحت مىشويد . »\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nرسيديم به مهمانخانه . ديدم واقعا جاى خوب است . اتاق‌هاى متعدد دارد . يكى را دادند ، شبى به دو قران ، كه خيلى ارزان است . از اسباب و مبل نيز تخت‌خواب و ميز و صندلى و ساير لوازم و رختخواب و غيره موجود است . با حاجى خداحافظى كرديم ، او رفت . خدمتكار مهمانخانه سماور حاضر كرد و گفت : « براى شام چلو مىخواهيد يا پلو ؟ »\r\nگفتم : « مگر آشپزخانه و طعام هم داريد ؟ »\r\nگفت : « همه‌چيز هست . »\r\nگفتم : « اگر چلو با خورش جوجه بدهيد بهتر است . »\r\nگفت : « به چشم ! »\r\nچاى خورده نماز خوانديم . آن‌گاه شام آوردند : يك مجموعهء به قاعده چلو و خورش و شربت و دوغ و پنير و سبزى ، در نهايت سليقه و پاكيزگى . خورديم . فردا حاجى غلامرضا به ديدن ما آمد . قدرى صحبت كرديم . هنگام رفتن براى فردا شب از ما وعده گرفت . او رفت ، ما هم از منزل بيرون شديم . راه بازار را پرسيديم . گفتند : اين خيابان راست مىرود به « عالىقاپو » ، از آن‌جا طرف چپ راه بازار است . گردش‌كنان رفتيم تا بازار . اين شهر قزوين وقتى پايتخت بود ولى حالا از رونق افتاده ، خيلى كثيف و خراب است . نسبت به شهرهاى فرنگستان دهكده‌اى هم به شمار نمىرود ، زيرا كه شهرهاى اروپا در و ديوارش را نيز گويى روح و حس هست . از كثرت آمدوشد مردم و اشتغال به معاملات ، شخص به رونق تجارت آن‌جاها پىتواند برد . يك نفر را در همهء شهر بىكار نمىتوان ديد . همه مشغول كار و در فكر تزييد ثروت ملى و آبادى مملكت‌اند . بالعكس در ممالك ايران ، هرجا كه مىنگرى ، مردمان تنبل و بىكارند كه در هر گوشه‌اى جوق جوق نشسته‌اند . شهرها همه خراب و چون گورستان است . اگر شخصى به ديدهء بصيرت بنگرد از در و ديوار شهر توان شنيد كه به آواز بلند مىگويد : « من صاحب ندارم و براى آبادى من هيچ اقدامات به كار نمىبرند . » خيلى افسوس خوردم . چه مىتوان كرد ؟\r\nبارى ، گفتم : « يوسف عمو ، برويم يك دكان آشپزى لقمه‌اى نهار بخوريم ! »\r\nدكان آشپزى سراغ گرفتيم ، يك دكان چلوپزى نشان دادند . بدان‌جا رفتيم . نگاه كردم از كثرت كثافت به دكان داخل شدن ممكن نيست تا چه رسد به چيز خوردن . برگشتيم .\r\nديدم يوسف عمو مىگويد : « اطباى پدرسوختهء فرنگستان همه دروغ مىگويند كه ميكرب‌هاى ناخوشى از كثافت توليد مىشود . اگر چنان است پس چرا اينان با اين‌همه كثافت ناخوش نمىشوند ؟ »\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nگفتم : « برويم به مسجد ، نماز خوانده برگرديم به منزل ناهار را هم در آن‌جا بخوريم ! »\r\nرفتيم به مسجد شاه ، در حقيقت مسجد خيلى عالى است . اما چه فايده ؟ چنان‌كه از بيرون باشكوه ديده مىشود اندرونش صد چندان پريشان است . حصيرها همه‌جا پاره‌پاره ، در گوشه‌اى دو سنگ گذاشته بودند ، دو نفر گردو شكسته مغزش را سوا مىكردند . در طرف ديگر چند نفر نشسته انار مىخوردند . و در گوشهء ديگر خربزه خورده ، پوست و تخم‌هايش را ريخته بودند ، به طورى كه - پناه بر خدا ! - هيچ مسلمان غيرتمندى پيدا نمىشود كه از ديدن آن وضع ناگوار خود را از گريه باز دارد . با خود گفتم « خدايا ! اين‌جا معبد اسلاميان است . اين بىحميتان چرا حرمت او را نگاه نمىدارند ؟ اين خانهء توست ، شرف اسلاميت از اين‌جا بايد منتشر بشود . آخر در مصر و اسلامبول ما مساجد و جوامع را ديده‌ايم كه همه با فرش‌هاى گرانبها مفروش‌اند و از در و ديوار روايح طيبه به آسمان بلند است . مؤذن و خدام دارند . در اوقات پنج‌گانه از تمامى مساجد بانگ اذان محمدى بلند است . در مقابل آن‌ها بدين‌جا چگونه مسجد و معبد نام دهيم ؟\r\nنمىدانم چه بلا به سر اين ملت بدبخت رسيده كه همه كور و كر شده‌اند ؟ بالفرض گيرم كه افراد ملت عوام و جاهل‌اند ، آيا علما و حكما و سادات و بزرگان نيز اين وضع را نمىبينند يا معنى مسجد را نمىدانند ؟ » در اين مساجد نماز جماعت كمتر ادا مىشود .\r\nدر هر گوشه چند نفر دستمال خود را به عوض جا نماز پهن كرده منفردا نماز مىگذارند .\r\nچون‌كه زمين پر از گرد و غبار است . ما نيز چنان كرديم . پس از اداى نماز از مسجد بيرون آمده چند قدمى دور تر ديدم قيل و قال بلند است . درست گوش دادم ديدم صداى طلاب است كه از مدرسه بيرون مىآيد . رفتم توى مدرسه ، بناى بسيار بزرگ و معتبرى بود .\r\nمىگويند يكى از پادشاهان صفويه ساخته است . در سكوى يك حجره آخوندى را ديدم وضو مىگيرد اما در آن حجره صداى دو نفر به غوغا بلند است . با خود گفتم « در حالى كه اين آخوند مىبيند كه دو نفر مسلمان دعوا مىكنند هيچ التفات نكرده مشغول وضو است ؟ » از حالت او تعجب نموده ، نگاه كردم ، ديدم دو تن از طلاب در حجرهء روبه‌رو نشسته ، در دست هر يك كتابى ، مشغول جنگ و جدل هستند . گاه كتاب را به شدت تمام بالا برده چنان‌كه گويى به سر آن ديگرى خواهد زد . آن يكى نيز به همان‌طور . خلاصه ، صداى « لم و لا نسلم » است كه به آسمان بلند مىشود . معركهء غريبى بود . از آن آخوند - كه وضو مىگرفت و حالا تمام كرده مسح مىكشيد - پرسيدم : « جناب آخوند اينان چرا دعوا مىكنند ؟ »\r\nگفت : « دعوايى نيست ! »\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nگفتم : « مگر اينان را نمىبينى . »\r\nگفت : « مباحثه مىكنند نه دعوا ! »\r\nگفتم : « چه مباحثه دارند ؟ »\r\nگفت : « مباحثهء علمى . »\r\nگفتم : « چرا اين سخن‌ها را به ملايمت و شيرين‌زبانى به همديگر نمىگويند ؟ »\r\nگفت : « مگر با خنده و ملايمت علم توان آموخت ؟ »\r\nگفتم : « بنده عرض نكردم كه به همديگر بخندند بلكه چنان‌كه من با شما حرف مىزنم اين طرز گفت و شنيد بكنند . »\r\nآخوند با خشم هرچه تمام‌تر از سر تا پاى من نگاهى كرد و گفت : « تو تركى ؟ »\r\nگفتم : « بلى ، آذربايجانى هستم . »\r\nگفت : « اين است كه چيزى نمىفهمى . برو ، برو . اين‌جا محل تماشا نيست ! »\r\nناچار گذشتم . اما در هر حجره همين هنگامه برپا بود . گفتم : « يوسف عمو برويم ! در اين مملكت هرچه نگاه كنيم غم‌افزاست . اين يكى را من ندانسته بودم كه براى آموختن علم بايد داد زد ، فرياد كرد و نعره كشيد . »\r\nاز مدرسه چند قدمى فراتر نگذاشته بوديم كه ناگاه از طرف ديگر صداى « دورباش ! » بلند شد . از بانگ فراشان كه « چشم بپوش ، برگرد ، بالا برو ، پايين بيا ! » گوش آسمان كر مىشد . ديدم از دو طرف صف فراشان است كه مىآيند . همان‌طور كه در شاهرود ديده بوديم ، در ميان صفوف فراشان كالسكه‌اى در حركت بود . ديدم مردم رو به ديوار كرده ايستادند . در شاهرود اين تشريفات را ياد گرفته اما رو به ديوار كردن را نديده بودم . خلاصه به مردم تبعيت نموده روى به ديوار كرديم . آسترى روى به طرف كالسكه ايستاديم . چون كه به يوسف عمو در شاهرود تعليم داده بودند كه در آن حال ركوع نمايد ، يعنى خم شود ، بيچاره روى به ديوار كرنش كرده معلوم است پشت به خانم بود . فراشان خيال كردند كه اين استهزاء مىكند ، مخصوصا طرف وارون را به خانم نشان مىدهد . من هم رو به ديوار ايستاده بودم ، يك وقت ديدم كه بزن‌بزن است ، به سر و صورت بيچاره يوسف عمو هى مشت و سيلى و چوب است كه از در و ديوار فرومىريزد . بيچاره هى داد مىزند : « بابا ! چرا مىزنيد ، تقصير من چيست ؟ »\r\nمن هم پيش رفته گفتم : « بابا آخر مسلمان‌ايد ، اين غريب بيچاره را چرا مىزنيد ؟ »\r\nگفتند : « اين پدرسوخته به شاهزاده خانم بىادبى كرده . هى پدرسوختهء مادرقحبه ! »\r\nكالسكه گذشت ، فراشان ماندند كه يوسف عمو را ببرند . من با خود در انديشه‌ام كه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nخدايا چه كنم . به اين و آن بناى عجز و لابه گذاشتم « كه بابا جان ! به خدا تعظيم كرده . » ديدم به جايى نمىرسد . يك دفعه به خاطرم آمد كه در اين‌گونه موارد بنا به عادت زشت اين مملكت‌ها پول حلال همهء مشكلات است . يواشكى پنج قران درآوردم . به محض ديدن پول اختيار از دستشان رفت ، چون موم نرم شدند و آن مبلغ را از دستم گرفته در رفتند ، ما هم خلاص شديم . اما يوسف عمو گريان است . من از او خجلت مىكشم ولى بيچاره خبر ندارد كه من در طهران خيلى بدتر و سخت‌تر از او كوتك خورده‌ام . بارى ، به سخنان تسليت‌آميز از او دلجويى كرده رفتيم به منزل و به جاى ناهار هى سيغار است كه پىدرپى مىكشيم و دود مىخوريم . با خود مىگفتم « اگر براى فردا شب به حاجى غلامرضا وعده نداده بودم ، الان از اين شهر بيرون مىشدم . » خلاصه ، بيست و چهار ساعت ديگر از منزل بيرون نرفتيم . فردا طرف غروب بود كه آدم حاجى آمد . از خدمتكار مهمانخانه پرسيد كه ابراهيم بيگ كدام است . نشان دادند . آمد و سلام كرد و گفت :\r\n« بفرماييد ! حاجى منتظر است . »\r\nديدم يوسف عمو ميل ندارد . گفتم : « خوب نيست ، وعده داده‌ايم ، بايد رفت . فردا ان شاء الله از اين‌جا حركت مىكنيم ! »\r\nبرخاسته همراه آدم حاجى رفتيم . حاجى از دم در ما را پيشواز كرده در نهايت احترام داخل اتاق نمود . ديدم ده دوازده نفر مهمان ديگر هستند . سلام كرده نشستيم . بعد از مراسم احوالپرسى و خوش‌آمدى ، از هر طرف صحبت درگرفت .\r\nيكى از آنان گفت : « امروز در حقيقت دلم به حال پسر حاجى نوروز على خيلى سوخت ، ديدم يك‌بار الاغ علف براى فروش مىآورد ، سر و پاى برهنه . معلوم است امر گذرانشان منحصر به همين است . »\r\nديگرى گفت : « به ما چه ؟ گناه خودشان است . »\r\nسومى گفت : « نه ، خودشان تقصيرى ندارند . همهء اين گناهان عايد به حال آخوند ملا احمد پيشنماز است . اين بيچارگان را او خاكسترنشين كرد . »\r\nچهارمى گفت : « آقاجان ! اين‌ها همه كارهاى خدايى است ، اسباب آن بر ما پوشيده است . بلكه حاجى نوروز على نيز به ظلم آن همه ثروت و سامان را جمع كرده بود كه در ظرف مدت سه چهار سال اين‌طور نابود و پايمال شد ! »\r\nيك نفر ديگر - كه گويى مثل ما غريب بود - پرسيد : « حاجى نوروز على كيست ، و چه شده است ؟ »\r\nبه او نقل كردند كه : « اين حاجى نوروز على تاجر معتبرى از اهل « گروس » بود . از سه\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nزن هشت پسر و سه دختر داشت . خودش فوت شده شصت هزار تومان نقد و املاك به اولاد خود ميراث گذاشت . هر يك از علماى مملكت ، اطراف يكى دو تن از اين وراث بدبخت را گرفته هر كدام به طرفى كشيدند . امام جمعه - كه پسرش داماد حاجى نوروز على و خودش هم وصى بود - همه را به طرف خود مىكشيد . القصه ، كار به محاكمه و مرافعه انجاميد . دو دفعه حاكم عوض شد . هر كدام حصهء معتنابهى از متروكات آن شخص ، بيش از وراث او ، گرفتند و باز وراث در كشاكش بودند . گاه يكى را حبس مىكردند و گاهى دو تن بست مىنشستند . اين گرفت و آن برد ، خرده‌ريزى هم به وراث رسيد . دو تن از ايشان هم بىشعور بودند ، آن‌چه به دستشان رسيده بود به قمار باختند ، حالا هيچ ندارند و گريختند به « حاجى طرخان » ، عيالشان در اين‌جا گرسنه‌اند . از آن شصت هزار تومان ثروت ، امروز - كه چهارمين سال فوت اوست - شصت دينار باقى نيست . »\r\nبسيار افسوس كردند . هى غليان و چاى است كه مىآيد ، صحبت نيز گرم است .\r\nيك نفر از مهمانان را - كه در صدر مجلس جاى داشت - يكى از حضار مخاطب داشته به آواز بلند گفت : « جناب شمس الشعرا ! به تازگى چيزى انشا فرموده‌ايد ؟ »\r\nگفت : « بلى ! ديشب به نواب و الا اميرزاده نوشتم . فردا جمعه است برده حضورا خواهم خواند . »\r\nدست كرد به بغل ، كاغذى درآورد . بنا كرد به خواندن و در اتمام هر بيتى ، از مستمعين صداى « بارك الله ، احسنت احسنت » است كه بذل مىشود .\r\nيكى از آن ميان گفت : « آفرين به خيال مبارك شما ! به‌به ، چه خوب گفته‌ايد ! »\r\nپس روى به من كرد كه « چه‌طور است مشهدى ؟ »\r\nگفتم : « بنده از اين چيزها نمىفهمم . »\r\nگفت : « چه‌طور نمىفهمى ؟ كلامى است كه سراپاى روح است . »\r\nگفتم : « هيچ روحى ندارد . اين شيوه كهنه شده ، مقتضيات زمان امروز در امثال اين ترهات روحى نگذاشته . به بهاى اين سخنان دروغ در هيچ‌جاى دنيا يك دينار نمىدهند ، مگر در اين ملك ، كه سبب آن هم به جز بيكارى و بيمارى و بىعلمى و غفلت و دنائت نفس نيست كه ظالمى را دانسته و فهميده به عدالت و جاهلى را به فضيلت و لئيمى را به سخاوت ستايش كنى و به سبب بافتن اين دروغ‌هاى بىمعنى نيز بر خود ببالى . زمان آن زمان نيست كه مرد دانا بدين سخنان دروغين مزور فريفته شود . شاعرى يعنى مداحى كسان ناسزاوار . مانند آن است كه خوشنويس كشيدهء كاف و يا دايرهء نون را خوب مىكشد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو نيكو مىنويسد . ديگر امثال اين كارها چندان از فضايل انسانى معدود نيست . تو مطلب را درست بنويس گو كشيدهء كاف كج باشد ، همهء منصفان مىگويند راست است . امروز بازار مار زلف و سنبل كاكل كساد است . موى ميان در ميان نيست . كمان ابرو شكسته ، چشمان آهو از بيم آن رسته است . به جاى خال لب از زغال معدنى بايد سخن گفت ! از قامت چون سرو و شمشاد سخن كوتاه كن ، از درختان گردو و كاج جنگل مازندران حديث ران ! از دامن سيمين‌بران دست بكش و بر سينهء معادن نقره و آهن بياويز ! بساط عيش را برچين ، دستگاه قالىبافى را پهن كن ! امروز هنگام استماع سوت راه‌آهن در كار است نه نواى عندليب گلزار ! بادهء عقل‌فرساى را به ساقى بىحيا واگذار ، تجارت ترياك وطن را ترقى و رواج بده ! حكايت شمع و پروانه كهنه شد ، از ايجاد كارخانهء شمع كافورى سخن ساز كن ! صحبت شيرين لبان را به دردمندان واگذار ، سرودى از چغندر آغاز كن كه مايهء شكر است !\r\nو الحاصل ، اين خيالات فاسده را - كه مخل اخلاق اخلاف [ است 
  ] - بهل كنار ، از حب وطن ، ثروت وطن ، از لوازم آبادى وطن ترانه‌اى بساز ! از اين شاعرى كه پيش گرفته‌ايد براى دنيا و آخرت شما چه فايده حاصل تواند شد ؟ وطن شما از مظالم اين حكام بىمروت چنان خراب شده كه ديگر آبادى آن را تصور نتوان نمود . اين اميرزادهء ظالم كه شما او را در صدق ثانى حضرت يوسف و در جلالت شأن بالاتر از حضرت سليمان نبى تعريف كرده‌ايد ، بيدادگرى است بىتربيت كه امروز در بازار از شئامت مادر آن غدار - كه شما با يوسف پيغمبرش قرين داشته‌ايد - به سر اين يوسف حاضر بيچاره چه بلاها كه نياوردند ! از چوب و مشت و سيلى و لگد هيچ فروگذارى نكردند و كسى پيدا نشد كه به حال او رحمى كند و يا اين‌كه از تقصير او بپرسد . هرگاه مىكشتند باز احدى نمىپرسيد .\r\nخداى چشم را براى ديدن احسان فرموده . بايستى آن خود را مستور دارد . به دست جمعى بىپدران چوب دادن و به جان مردم انداختن كه « كورشو ، ديده ببند ، رو به ديوار كن ! » چه معنى دارد ؟ اين از آيين مسلمانى است ؟ هرگاه تو شاعرى و از حكمت شعر خبر دارى ، سرگذشت امروز ما را نظم كرده در شهر سمر كن تا خلق بدانند در ايران چه خبر است و هموطنان‌ات را از حقوق بشريهء خودشان بياگاهان كه در مقابل تعديات اين مشتى خذله بيش از اين بردبارى نكنند . به اتفاق ساير امم ، ايرانيان اولين قوم متمدن روى زمين بودند و بيشتر از ساير ملل به عزت و افتخار مىزيستند ؛ حالا چه شده كه وحشىتر از همهء اقوامشان مىدانند و بيگانگان در ايشان به نظر خوارى مىنگرند ؟ من خود ايرانى هستم ، پنج ماه است به عزم ديدار وطن و زيارت بدين مملكت بدبخت رسيده‌ام . از بس\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nناملايمات كه همه روزه در هر طرف و در تمامى شعبات ادارهء ملك مىبينم ، دلم لختى خون شده از خور و خواب و عيش و نشاط وامانده‌ام ولى شما را از اين عوالم بىخبر مىبينم . افسوس كه خون در ابدان شما فسرده گشته ، از حسيات انسانى غافل مانده‌ايد ! »\r\nاز شدت تأثر كه داشتم گلوگير شدم و اندكى نماند كه خفه شوم ، ناچار سكوت ورزيدم . مجلسيان تماما مات و متحير به روى من مىنگريستند . پس از اندكى خودشان را جمع كردند . چون از اين عوالم به كلى بىخبر بودند ، باز بناى تصديق شمس الشعرا را گذاشتند .\r\nيكى از آن ميان گفت : « مشهدى زغال معدنى يا سنگى براى چه لازم است ؟ ما همه هيزم مىسوزانيم ، زغال هم داريم . مزاياى اين خيالات مبارك شمس الشعرا را نيز همه مىدانيم ، اگر شما نفهميد بر ما حرجى نيست . »\r\nديدم كه ورق برگشت . اينان مرا به جهالت تخطئه مىكنند . با خود گفتم كه با اينان جور ديگر بايد رفتار نمود .\r\nگفتم : « آقا جان شب دراز است صحبت هم گرم . مىخواهم يك مثل به شما بگويم . »\r\nگفت : « بگوييد ، چه عيب دارد ! »\r\nگفتم : « روزى يكى از علماى افغان در يكى از مدرسه‌هاى هرات به طلاب درس تقرير مىكرد . از قضا ، مهدى بيگ شقاقى را - كه اسمش بر همهء شما معلوم است - بدان مجلس درس گذار افتاد . در كمال بىاعتنايى آمد تا نزديك رحلهء [ رحل 
  ] مدرس بنشست .\r\nآقاى مدرس از هيولا و هيئت كذائى و لباس دهاتى آن رم‌خورده خيالش پرت مىشود .\r\nولى بعد از ختام درس ، مهدى بيگ را مخاطب داشته مىگويد : « درسى را كه تقرير كردم ، تو هم فهميدى ؟ » مهدى بيگ نيم‌خندى كرده مىگويد : « چرا فهميدم ! » مىگويد : « چه درس بود ؟ » جواب مىدهد : « درس است ديگر ! » مىگويد « چه‌طور درس است ديگر ؟\r\nدرس از چه بود ؟ » جواب مىگويد : « از ايهام و كنايه . » - واقعا درس هم از آن بوده است - مىگويد : « معنى ايهام چيست ؟ تعريف كن ببينم ! » جواب مىدهد : « ايهام است ديگر ! » مىگويد : « اين حرف دليل آن نمىشود كه تو معنى ايهام را دريافته‌اى ، اگر مىدانى بگو ! » مهدى بيگ مىگويد : « معنى ايهام اين است كه مثلا بنده يك غلام دارم نامش مبارك و شما هم غلامى داريد نامش مبارك . هر دو مبارك با همديگر دعوا كردند . مبارك غلام بنده مبارك شما را زد بر زمين ، ريد به سر مبارك شما . » آن وقت حال مدرس معلوم است .\r\nحالا من هم به شما مىگويم خيال مبارك بنده ريد به خيال مبارك شمس الشعراى شما ! مرد عزيز ! وطن شما پايمال جور شده از غايت جهل هيچ در پى دفع آن نيستيد و علم و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nفضلى كه داريد همين بستن چند كلمات بىمعنى به همديگر و بافتن بعضى دروغ‌هاى بىفروغ دربارهء جمعى از اراذل ناس است كه بافندهء آن را ملك الشعرا ، شمس الشعرا نام داده در صدر مجلس مىنشانيد و در مخاطبه ، بندهء شما ، به سر مبارك شما و چه‌ها و چه‌ها خطاب كرده شخص را مشتبه مىكنيد . بيچاره خيال مىكند كه داناترين مردم روى زمين است ، حال آن‌كه جواب هيچ بچه مكتبى را در بحث علوم و فنون متداوله نمىتواند بدهد . فضيلتى كه دارد همانا دروغ‌بافى و يافه‌درايى است . »\r\nحالا مىدانم صاحب‌خانه از شمس الشعرا خجالت مىكشد . تنها يكى دو تن از مجلسيان چنان مىنمايد كه به طرف من مايل‌اند ، اما سايرين مىخواهند مرا كشته ريزه‌ريزه كنند .\r\nيكى گفت : « بابا بگذاريد به حال خود ! اينان ترك‌اند ، ساده‌دل و بىتربيت باشند . »\r\nديگرى گفت كه : فرموده‌اند « اكرم الضيف و لو كان كافرا . »\r\nشام آوردند . صرف شد . بعد از قهوه و غليان مجلس متفرق گشت . نوكر صاحبخانه نيز فانوس روشن كرده ما را به منزل رسانيد . هرچند كه اول در خيال داشتم سه روز در قزوين بمانم ولى بعد از حادثهء يوسف عمو دل از اقامت آن‌جا بركنده ، چنان‌كه به يوسف وعده كرده بودم ، فرداى آن آفتاب نزده رفتم چاپار ديده رخت از آن‌جا بربستيم . نام مكارى ابراهيم و از اهل زنجان است . بعضى چيزها كه لازم داشتيم خريده عصرى از منزل با رخت و بنه حركت كرديم و در بيرون شهر جايى كه كاروان افتاده بود منزل نموديم ، تا صبح از آن‌جا رو به شهر اردبيل حركت كنيم .\r\n\r\nاجمال سياحت قزوين\r\nاز در و ديوار شهر غم و غصه مىبارد . مردمانش از حيات بىخبر ، بس‌كه اوهام در عروق و اعصابشان جا كرده كه از وضع زمان به كلى غافل و از هرگونه عوالم مدنيت جاهل‌اند . از وضع مدارس و مساجد شهر نيز مختصرى گفته شد . نه بهره از دنيا دارند و نه از آخرت . احدى را پرواى تزييد ثروت عمومى وطن و خبر از حب وطن نيست . خون در رگشان فسرده ، « زنده‌اند ولى مرده ، مرده‌اند اما زنده . »\r\nبارى ، سحرگاهان از آن‌جا با كاروان به سوى اردبيل حركت كرديم . عمدهء مقصود من از سفر اردبيل همانا زيارت مرقد پاك سيد جليل القدر شيخ بزرگوار صفى الدين اسحق اردبيلى است كه مذهب حقهء اثنا عشرى به گرامى وجود آن ضياپاش جهان\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nانسانيت منتشر شد . جانم به فداى روح پاكش !\r\nدر اثناى راه ، چيزى كه قابل نگارش باشد ديده نشده همه‌جا دهات بزرگ و كوچك ديده مىشود . از دهاتيان هيچ چيز متوقع نتوان شد . اين‌قدر توان گفت كه همه مردمان ساده‌لوح و دين دارند . دائم الصلواة و مهمان‌نوازند . بىعلمى براى ايشان سعادت بزرگى است ، زيرا كه اوصاف حسنهء ديندارى و مهمان‌نوازى و راستگويى و درستكارى را بىتعليم ياد گرفته‌اند . در عفت و عصمت مردان و زنان ايشان حرفى نيست . واضح است كه زنان طهران بلكه تمام شهرهاى ايران روز رستاخيز در بهشت به درجات بلند اين زنان دهاتى حسد خواهند برد . اگرچه غالبا روگشاده‌اند اما دلشان صاف است و به جز از حلال خودشان سايرين را مثل برادر مىدانند و خيال ناپاكى ابدا از خاطرشان نمىگذرد .\r\nسوگند ياد توان نمود كه از ميان ده هزار اينان يك نفر پيدا نمىشود كه به شوهر خود خيانت كند . از سياحت خود تنها بدين يكى دلخوش‌ام . درد و بلاى اينان به جان آن شهريان بىحجاب ! همهء دهات ايران بر خلاف ممالك خارجه ملك است .\r\nروز ششم رسيديم به شهر اردبيل . در كاروانسراى حاجى محمد منزل كرديم .\r\nيوسف عمو گفت : « باز حمام نخواهى رفت ؟ »\r\nگفتم : « عمو جان ! كار بسيار خراب و بدنم خيلى چرك است . در تصور آن‌ام كه به دالاندار بگويم بلكه مرا به خانهء خودش برده آب گرمى درست بكند تا بدن خود را شست‌وشويى كنم . شما برويد ، من حالا قدرى مىخوابم كه كمى از رنج راه بياسايم . »\r\nاو رفت ، من هم خوابيدم . بعد از ساعتى بيدار شده مطلب را به دالاندار گفتم .\r\nدالاندار گفت : « در اين‌جا آب حمام‌ها را ماهى يك‌بار عوض مىكنند . برادرم حمامى در اجارهء خود دارد . فردا آب آن عوض خواهد شد ، كسى داخل نشده ، من شما را مىبرم . »\r\nخيلى خوشوقت شده دعايش كردم . فردا چنان شد كه قرار گذاشته بوديم . پس از استحمام ، يكى از حمالان كاروانسراى را دليل برداشته رفتيم به زيارت سيد بزرگوار شيخ صفى الدين . با كمال خشوع و خضوع بدان تربت پاك وارد شديم . يكى از خدام آن درگاه بلند ما را برد به سر مرقد حضرت شيخ ، زيارتنامه خوانده فاتحه فرستاديم . بعد رفتم به سر قبر شاه رضوان جايگاه شاه اسماعيل . آن‌جا نيز فاتحه‌اى خوانده همت بلند آن پادشاه پاك‌نژاد كه - زيب صحايف تاريخ ملى و مذهبى ماست - در نظر جلوه‌گر افتاد .\r\nاز مقايسهء آن با وضع حاضر بىاختيار گريه‌ام گرفت .\r\nگفتم « اى من به فداى تربت پاكت ! اساس اين دولت و مذهب مقدس را در سيزده سالگى تو استوار داشتى . قربان غيرت تو شوم . اكنون سر از خاك رحمت بردار و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nببين كه آن مذهب و دولت متين را ناكسان اخلاف تا چه پايه خوار و بىاعتبار كرده‌اند . از علماى اثنا عشريه تنها اسمى باقى است . همه در پى كسب ثروت و سامان و تحصيل رياست و سياست‌اند . احدى در صدد ترويج شريعت پيغمبر نيست . عمدهء مشاغلشان محض ملاحظهء تكثير صداى نعلين ، مداخله به كارهاى حكومتى است ؛ خواه حق و خواه ناحق . هيچ‌يك از ايشان در خيال تزييد رونق شكوه آن آيين پاك - كه تو احيا فرمودى - نيست ؛ نخستين مقاصدشان اين است كه به هر وسيله‌اى باشد پيش از همه‌چيز هركدام پنج شش پارچه دهات حاصلخيز به چنگ بياورند . آن‌گاه به فراغت خاطر به هر سوى بتازند و براى يك دعوا به دست مدعى و مدعى عليه چندين احكام ناسخ و منسوخ بدهند و براى آبادى خانهء خودشان خانهء هر دو را خراب كنند . احكام لا يتغير شريعت پاك را نيز مشوب و ممل به غرض و وسيلهء جلب منفعت غيرمشروعه سازند و به جاى اصلاح حال مسلمانان به افساد آن پردازند و در عرصهء گيتى مصداق « اذا فسد العالم فسد العالم » را ظاهر كنند . »\r\nبارى ، پى از اين خيالات جگرسوز آمديم به مقبرهء جنت مكان شاه طهماسب اول . در اين‌جا هم پس از فاتحه و طلب آمرزش در حق آن پادشاه دين‌دار گردش‌كنان آمديم به « چينىخانه » كه به عنوان نذر از هر طرف بدان بقعه وقف كرده‌اند . واقعا خيلى نقل داشت . در آن دايره از بس ظروف گرانبهاى چينى از هر سوى چيده‌اند كه ديده از تماشاى آن‌ها سير نمىشد . اما جاى بسيارى از ظروف خالى بود . گفتند اين‌ها در استيلاى روس به يغما رفته . در حقيقت اين واقعهء تاريخى است . به خاطرم آمد . از اين رهگذر خيلى افسرده خاطر گشتم . چون ذكر تفصيل آن بسيار ملال‌انگيز و اندوه‌خيز است از نقل و بيانش صرف‌نظر كردم . اين مقبره و مسجد بسيار باشكوهى كه در جنب اوست با مخارج گزاف ساخته و پرداخته شده ولى چنان‌چه شايد و بايد به حفظ آن‌ها همت نكرده‌اند . محتاج تعمير است . مىگويند موقوفات زيادى دارد ولى معلوم نيست كه كدامين نامرد خدا نترس مىبرد و مىخورد . در ايران از اين عمل موقوفات اسمى باقى است .\r\nپس التماس كرديم ، در خزانهء مقبره را بازكردند . لوحه‌اى به خط مبارك حضرت امير المؤمنين اسد الله الغالب على بن ابى طالب - عليه السلام - ديدم كه به خط كوفى در پايان لوحه مرقوم بود « كتبة على بن ابو طالب » و لوحهء ديگر نيز به خط مبارك حضرت امام حسن - عليه السلام - زيارت شد كه در آخر آن هم « كتبة حسن بن على » مرقوم بود .\r\nهر دو را زيارت كرده ، بوسيده و بر مردمك ديده نهاديم ، دل و ديده را از زيارت آن دو\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nگوهر كونين قيمت نيرو و روشنايى افزود و به سعادت بىپايان نايل گشتيم . شكر خداى را كه گاهى امثال اين سعادات - كه موجب تسليت خاطر شكسته است - روى مىدهد كه دل رميده را چندى آرام مىدارد . پس از اتمام زيارت ، انعامى به خدام داده برگشتيم منزل .\r\nفرداى آن به تماشاى « نارين قلعه » رفتيم . اين قلعه بسيار محكم است . هرچه تعريف كنم به جايى نخواهد رسيد . در دم دروازهء قلعه پيرمردى ايستاده بود ؛ گويا توپچى و قراول است ، شمشيرى در دست به ديوارى تكيه داشت . قلعه دو خندق مارپيچ دارد كه در روى هر يك پلى براى آمد و شد مردم بسته‌اند . از پل‌ها گذشتيم . قلعه بسيار وسيع و عمارات حاكم‌نشين در توى قلعه است . مسجد عالى و حمامى دارد . ده دوازده عراده توپ در جاهاى مختلف ديديم كه يادگار زمان‌هاى قديم بودند . امروز از آن‌ها كارى ساخته نمىشود . مىتوان گفت كه از قيمت فلزى آن‌ها نيز كاسته است . در جنب توپخانه بعضى حجرات خالى ديديم . گويا سربازخانه است ولى سربازى ديده نشد . محض اطلاع از درون آن‌ها ، خواستيم به يكى داخل شويم كه بوى تعفن مغزم را تكان داد ، ديدم كه همه آن‌جور و پر است .\r\nدستمال را به دماغ گرفته برگشتيم و از آن‌جا بالاى برج رفته روى به طرف « قم » معطوف داشته فرياد زدم : « اى شهريار غيرتمند ، شاه عباس ، و اى نايب السلطنه عباس ميرزا كجاييد ؟ سر از خاك تيره برداريد ! ببينيد كه اين اخلاف ناخلف ودايع شما را چگونه نگاه داشته‌اند ! شما اين قلاع محكم و حصارهاى وسيع را براى محافظت وطن و مدافعهء دشمن با هزاران زحمات ساخته و پرداخته‌ايد ، اكنون در نقاط عاليهء آن نشسته براى خراب كردن وطن و غارت نمودن و كشتن ابناى وطن حكم‌هاى ناحق مىرانند و جاهاى پايين آن را - كه مجاهدين اسلام را قرارگاه بود - بىشرمانه جاى زباله و كثافت نموده‌اند . كجايى اى شهريار شيرين‌كار و اى پادشاه غيرتمند دين‌دار ؟ اى آبروى خاندان صفوى ، شاه دلاور عباس ، و اى نايب السلطنه عباس ميرزا ، اى آقا ! چه شتاب نمودى در رفتن و چه زود مرگ بىمروت بر تو تاختن كرد ؟ چه بودى كه سى چهل سال پادشاهى ميسر گشتى تا گم‌كرده‌هاى خود را كه به سبب بىهنرى ديگران بود ، دريابى و ايران را دوباره زنده كنى ؟ اى آقا ! غيرتمندان حق‌شناس ايران تو را فراموش نكرده‌اند و نخواهند كرد . تو بودى كه تمامى عمر خود را در سر زين به سر بردى ، ولى بعد از تو احدى از مقاصد مقدسهء تو پيروى نكرد . غيرت و حميت و حب وطن با تو به خاك رفت . از فوت تو كمر ايران چو دل ايرانيان شكست . وطن و ما هر دو بدبخت شديم . تنها بعد از تو\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنوكرت ميرزا تقى خان كمر خدمت وطن را بر ميان جان بست ؛ برخاست كه شكسته‌ها را درست كند ، خائنان وطن دو دستش را بسته در حمام كاشان غسل توبه‌اش دادند كه زبان از سخن ترقى ايران دربندد و چشم از همه‌چيز بپوشد . آن‌هم متمم بدبختىهاى ايران گرديد . خداى بر شما رحمت فرماياد ! »\r\nبا آن حال اندوهگين كه دلم بر خود مىتپيد آمديم منزل .\r\nفردا وقت چاشت بود [ كه 
  ] دالاندار آمد . گفت : « آقا شما چرا نمىرويد ؟ »\r\nگفتم : « به كجا ؟ »\r\nگفت : « امروز در ميدان نارين قلعه گاوميش را به كشتى و جنگ خواهند درانداخت .\r\nتماشا دارد ، همهء مردم شهر در آن‌جا جمع‌اند . »\r\nگفتم : « يوسف عمو ، چه عيب دارد ، كارى كه نداريم ، ما نيز برويم ! »\r\nرفتيم به ميدان . ديديم واقعا عجب ازدحامى است . مردم شهر از هر سو بدان نقطه ريخته‌اند . عجب معركه‌اى است . من متعجب بودم كه آيا اين‌همه مردم كار و كسبى ندارند . بعد معلوم شد كه اين دو گاوميش جنگى يكى مال « خدام‌باشى » بقعهء شيخ صفى و ديگرى از آن « نايب الصدر » است و اين هر دو از علماى اردبيل به شمار مىروند و از مردم شهر نصفى مريد خدام‌باشى و نيمى هواخواه نايب الصدرند . خلاصه گاوميش‌ها را كشيدند به ميدان . ديدم هواخواهان طرفين با تدارك آمده‌اند . همه با چوب و چماغ و با قمه و قداره و طپانچه مسلح‌اند و احتمال زد و خورد هم مىرود .\r\nبه هرحال ، گاوميش‌ها را به همديگر درانداختند . اين دو حيوان زبان‌بسته اول قدرى به يكديگر نگاه كردند ، گويا به زبان بىزبانى گفت‌وگويى كرده ، سپس ، شاخ بر شاخ ، كله بر كله به جان هم درافتادند . دىبزن ، هىبزن . از صدمهء كله ، زانوهايشان گاهى به زمين خورده سينه به سينه همديگر را ماليدن گرفتند . تا اين‌كه پس از چند زخم كارى مال خدام‌باشى روى برتافت . در آن اثنا ، هاىوهوى غريبى از مردم بلند شد . كسان نايب الصدر دور آن حيوان بىزبان را گرفته ، يكى از چشمش مىبوسيد ، ديگرى دست و پايش را مىماليد ، از يك طرف هم چند طاقه شال‌هاى قيمتى آورده به پشت و گردن آن حيوان انداختند و كف‌زنان و پاىكوبان در نهايت شادى از ميدان به در بردند .\r\nمن هم بىخودانه ، در كمال تحير ، مبهوت اين حال و سراسيمهء اين قيل و قال بودم .\r\nآهى از ته دل كشيده گفتم : « خداى ، چه مىشد كه من در اين سياحت به جاى اين هنگامهء پر وحشت به جمعيت استقبال يك سردار ايرانى كه از مدافعه وطن فتح و پيروزى برگشته راست مىآمدم كه دشمن بدخواه را مغلوب كرده ، چند عراده توپ و مهمات جنگ و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nساير غنايم حرب در پيشاپيش خود وارد اين شهر مىشد كه اهالى نيز در پاداش اين خدمت به وطن از در و ديوار به سر او گل مىافشاندند . به جاى اين هاىوهوى وحشيانه به ترانه‌هاى دلكش سربازان وطن بلند آواز بودند و امثال اين شال‌ها كه به گردن اين حيوان زبان‌بسته انداخته‌اند به جاى پاىانداز فرش رهگذر آن سردار پسنديده كردار مىنمودند و از طرف ديگر صداى هلهله و تكبير علماى ملت در شكرگزارى آن فتح و پيروزى بلند مىشد . » - نويسنده در اين‌جا گريه مىكند ، خوانندگان محترم مختارند خواه بگيرند خواه بخندند .\r\nروز ديگر به تماشاى بيرون شهر رفتم . چنان‌كه معلوم است اين شهر اردبيل از بلاد قديمهء دنياست ، جلگهء بسيار وسيع خوبى دارد ولى باغ و بوستانى نيست . معلوم است كه هوايش پرورش نمىدهد . تجارت اين شهر نيز به سبب بندر آستارا كه قريب به درياى خزر و سرحد روس است ، خالى از اهميت نيست . بسيارى از امتعه و محصولات و محمولات ممالك روس از اين شهر به آذربايجان مىگذرد . لهذا كاروانسراهاى معتبر و خوب هست اما تجار معتبر و كومپانى و شراكت‌هاى سودمند به حال مملكت و تجارت ابدا نيست .\r\nروز چهارم بود . ديدم از هر طرف مردم به چپ و راست مىدوند و از هر سويى صدا بلند است كه « بابا جهاد است ! » با خود گفتم « ديگر اين بازى تازه چيست و جهاد با كيست ؟ » برخاستم تا ببينم چه هنگامه است .\r\nيوسف عمو به دامنم آويخت : « نمىگذارم بيرون روى . مبادا در آن ميان آسيبى هم به تو برسد . »\r\nگفتم : « بابا و لم كن ببينم چه معركه است ! »\r\nدامن از چنگش رها كرده بيرون دويدم . پس از تحقيق حال گفتند كه آقا مير صالح يا شيخ صالح است كه شمشير در دست و كفن بر خود راست كرده حكم جهاد داده است ! زياده بر دو هزار نفر از مردم شهر دور او جمع شده‌اند . نمىدانم يكى از مأمورين حكومت چه كرده بود كه به طبع آقا ناگوار آمده با اين حال حكم داده بود كه او را گرفته كشان‌كشان به منزلش ببرند . آن‌قدر زده بودند كه از خود درگذشته ؛ جمعى مىگفتند كه مرده ، برخى ديگر گفتند نمرده است ولى خواهد مرد . با خود گفتم « سبحان الله ! اين چه قيامت است ؟ آيا در اين مملكت حكومت نيست و صاحبى ندارد ؟ ملايى را چه رسيده است كه مأمور حكومت را در زير چوب بكشد و حكومت هم نتواند نفس بكشد .\r\nنمىدانم اين سر بلاكش من در اين سفر چه‌ها خواهد ديد ؟ »\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبارى ، پس از اين هنگامه ، به من نقل كردند كه : اين آقا سه چهار سال است از عتبات عاليات آمده ، درهاى ساير علماى مملكت را به كلى بسته است . خود در بيرون خانه‌اش با هركسى باشد به جز نان جوين و سركه چيزى نمىخورد اما در حرمخانه انواع نعمت‌ها به كار مىرود و به جاى آب و سركه آب‌ليموى شيرازى صرف مىشود .\r\nآرى ! « چون به خلوت مىروند آن كار ديگر مىكنند » .\r\nهرگاه ده سال چنين بگذرد هيچ شبهه‌اى نيست كه جناب آقا صاحب ده قطعه قريه شش دانگ معتبر خواهد شد ، چنان‌كه سايرين هم اول اين‌جور كرده‌اند .\r\nحالا جناب آقا ميرزا على اكبر نيز يكى از علماى اين مملكت است . خودش براى اخذ زكات ، تمامى دهات اطراف را مىگردد . در اين ولايت اقلا ده نفر از اين ملاهاى بزرگ هم هست ، هر يكى صاحب نفوذ و مريدان بسيارند كه هر كدام از آنان نيز از ده رأس اسب و شتر سودمندترند .\r\nخلاصه ، بعد از هشت روز اقامت اين شهر ، از جلودار به عزم رفتن مراغه سه اسب ، هر يكى را از قرار هجده قران ، كرايه كرده پانزده قران هم بيعانه داديم كه صبح آمده ما را ببرد . صبح شد نيامد ، ظهر شد نيامد ، تا اين‌كه آدم از پى او فرستادم . خبر آوردند كه جلودارها گريخته‌اند .\r\nپرسيدم : « چرا ؟ »\r\nگفتند : « اسب‌گيرى است ، حاكم مملكت مىخواهد برود . »\r\nگفتم : « چه‌طور ، چه‌طور ؟ اسب‌گيرى يعنى چه ؟ »\r\nگفتند : « بلى اگر زحمت نباشد خود بيرون برويد ببينيد چه بگيربگير است ! »\r\nمن مطلب را باز نفهميدم . گفتم : « بابا ، حاكم مىرود به من چه ؟ من رفتنى هستم ، اسب كرايه كرده و پول داده‌ام به واسطهء شما . گفتيد كه جلودار آدم خوب و امين است . »\r\nگفتند : « بلى ! باز مىگوييم كه جلودار مردى امين است اما كسى نمىدانست كه امروز اسب‌گيرى خواهد شد . برو ببين ، در هر كاروانسرا هرچه بار تجارت براى تبريز و همدان و قزوين و ساير جاها بسته‌اند همه زمين مانده و همچنين از هر ولايت كه به اردبيل كاروانى مال التجاره مىآورد جلوداران همگى از ترس اسب‌بگيرى مال التجاره را به زمين ريخته و خود گريخته‌اند ! »\r\nگفتم : « اين هنگامه تا كى امتداد خواهد يافت ؟ »\r\nگفتند : « معلوم نيست . ده روز ، پانزده روز . تا حاكم نرفته همين آش در كاسه است . »\r\nديدم براى رفع شر اين غولان به جز از ذكر لاحول فايده نيست . خواندم . بدتر از همه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاين‌كه اشيا را نيز بسته بوديم . دوباره باز كرديم . رفتيم بازار ديدم عجب معركه است . از يك طرف چند داروغه شاگرد و از يك سو پنج شش نفر فراش ، هى اين طرف و آن‌طرف مىدوند . هرجا كه شتر و اسب و استرى ديدند بىمحابا جلو يا افسار آن را از دست صاحبش گرفته مىبرند . بيچاره صاحبانشان نيز بىاختيار از پشت سر آنان مىروند . از ديدن اين وضع ، چشم‌هايم خيره گشت و سرم چرخيد . در نهايت اوقات تلخى و پريشانى خيال به منزل برگشتم .\r\nيوسف عمو گفت كه « براى ظهور حضرت صاحب الامر - عجل الله فرجه - علماى دين خيلى علامت‌ها نوشته‌اند و خوانده‌ايم ، اما در آن ميان اسب ، شتر و استربگيرى نيست . اين يكى هم بر علم ما افزود ، واقعا خيلى عجيب است . مال مردم را در سوق اسلام به زور بگيرند و ببرند و از آن همه انبوه مردم احدى به فرياد آن مظلومان گوش ندهد . بسيار غريب است ! »\r\nبارى ، از شدت دل‌آزردگى عبا را به سر كشيده در گوشه‌اى خوابيدم . قدرى نگذشته بود صداى قيل و قالى شنيده برخاسته و ديدم دو نفر فراش در دم منزل ايستاده‌اند .\r\nيكى گفت : « همشهرى ! شما ديروز سه رأس اسب كرايه كرده‌ايد ؟ »\r\nگفتم : « بلى . »\r\nگفت : « كو اسب‌ها ؟ »\r\nگفتم : « مكارى نيامده ، ما هم معطل مانده‌ايم . »\r\nگفت : « نه ، شما بايد التزام بدهيد كه اگر بيايد هم نرويد ! »\r\nديدم « چرند » مىگويد . گفتم : « التزام » چه معنى دارد . ما پانزده قران پول هم داده‌ايم ، دست ما جايى بند نيست . »\r\nقيل و قال بلند شد . گفتند : « بايد تو را خدمت فراش‌باشى ببريم . »\r\nملاحظه كردم هرگاه ايستادگى كنم به گريبانم چسبيده كشان‌كشان خواهند برد . گفتم :\r\n« بسم الله ، برويم ! »\r\nعبا را برداشته راه « نارين قلعه » را - كه حاكم‌نشين است - پيش گرفتم . ديدم يوسف عمو هم مىآيد . هرچه اصرار كردم به منزل برگردد قبول نكرد . گفت : « دلم تاب ندارد . »\r\nچون بدان‌جا رسيديم اول ما را پيش يك شخصى بردند . گويا او نايب بود . يكى از فراشان به گوش آن چيزى گفت و برگشت . پس نايب ما را پيش يكى ديگر برد كه آن نيز فراش‌باشى بود . آن‌هم به گوش او سخنى گفت . حال ، دل من در تشويش است . فكر\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمىكنم كه « شايد ما را اين بىمروتان در اين‌جا تا يك سال حبس كردند ، فرياد ما به كجا خواهد رسيد ؟ يا اين‌كه حاكم به بريدن گوش و دماغ ما حكم كرد ، كيست كه از ما حمايت و يارى كند ؟ » هركس خواب هولناكى ديده يا كابوس هولناكى بر او مستولى شده باشد از حال من تا يك درجه آگاه تواند شد تا چه پايه دلم مشوش است .\r\nبارى ، فراش‌باشى به شيوه‌اى كه مخصوص امثال اوست بعد از چندى سربلند كرد و به تندى هرچه تمام‌تر گفت : « مردكه ! اسب‌ها را چه كرده‌ايد ؟ »\r\nگفتم : « چه اسب ؟ »\r\nگفت : « آن اسب‌ها كه ديروز كرايه كرديد . »\r\nمن صدا را بلند كرده گفتم : « تو خود نمىدانى كه چه مىگويى ، من از سؤال تو چه چيز توانم فهميد ؟ »\r\nقدرى فضولى نيز كردم .\r\nفراش‌باشى به قهر تمام برخاست گفت : « بيا ! »\r\nرفتيم اندرون . حياط بزرگى بود . قدرى هم رفتيم تالار بزرگى نمودار شد . ديدم در جلو پنجرهء تالار چند نفر عارض دست بر سينه ايستاده‌اند ، چنان ساكت كه گويى روح در بدنشان نيست . حاكم در بالا سر صندلى نشسته چند نفر معمم نيز قدرى دور تر نشسته‌اند . فراش‌باشى ما را كشيد پيش . سرى فرو كرده ايستاديم .\r\nفراش‌باشى عرض كرد : « اينان اسب كرايه نموده ولى انكار مىكنند . »\r\nحاكم گفت : « كو اسب‌ها ؟ »\r\nگفتم : « سركار ! خبر نداريم . »\r\nچند كلمه هم زياد گفتم .\r\nاز طرف ديگر ، يوسف عمو هم گفت كه : « سركار ما مسافريم و رعيت خارجه . اگر ما را برنجانند يك‌سر مىروم پاى تلگراف در طهران ، به وزير مختار انگليس خبر مىدهم .\r\nاين چه اوضاع است ؟ »\r\nحاكم قدرى فكر كرد ، سبيل‌هايش را تاب داد . چون حرفى پيدا نكرد گفت :\r\n« مرخص‌ايد ، مرخص ! »\r\nمن جسارت گرفته گفتم : « سركار ! ما رعيت خارجه باشيم يا داخله بحثى نيست ، شكر خداى را كه مسلمان‌ايم . اما به شما عرض نمايم در قديم الايام هر پادشاهى مىخواست به مملكت ديگرى لشكرى كشد دعواى مذهبى به ميان مىانداخت ، مادهء مذهبى را بهانه ملك‌ستانى مىكرد . اما امروز هر دولتى كه بخواهد تجاوز به خاك ديگرى كند\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nتجارت و آزادى آن را - كه مايهء وسعت معيشت و آسايش رعيت و آبادى مملكت است - از اسباب عمده آن تجاوز قرار مىدهد و در راه توسيع دايرهء تجارت كرورها خرج مىكنند و خون‌ها مىريزند . عجب است كه شما به دست خودتان اوباب تجارت را به روى ملت مىبنديد . به جاى راه‌هاى آهن و عرابه ، اسباب نقليهء اين مملكت را كه منحصر به اسب و استر و مستلزم هزاران زحمت است ، آن را هم به عنوان سخرهء « اسب‌گيرى » مانع مىشويد و بندگان خدا را اذيت مىكنيد ، از خدا نمىترسيد ؟ »\r\nباز حاكم با صداى بلند مخصوصى گفت : « مرخص‌ايد ! » و روى از من بگرداند .\r\nفراش‌باشى نيز اشارت بازگشت داد . ما هم برگشتيم .\r\nبه نايب گفت : « عجب مداخل براى ما آورديد ؟ » - به ما هم گفت : « كارى نداريد ، برويد ! »\r\nآمديم در دروازهء قلعه ديدم آن دو نفر فراش پيش دويدند كه « پول چلو ما را بدهيد . »\r\nگفتم : « چه ؟ چه ؟ »\r\nگفت : « قوللق ! »\r\nگفتم : « پدرسوخته چه قوللق به ما كرديد ؟ »\r\nگفت : « پس ما نوكر پدر تو بوديم ، يا پستان مادر را خواهيم مكيد ؟ خرج داريم . »\r\nگفتم : « به من چه ؟ اى عملهء فرعون و شداد ، كنار شويد از برم ! خداى ريشهء شما و امثال شما را از روى زمين بردارد ! مىخواهيد دوباره پيش آن « نمرود » برگردم و بپرسم كه اين ابناى شياطين از ما چه طلب دارند ؟ »\r\nآن ديگرى گفت : « مشدى رضا برگرد ! اين تبعهء خارجه پدرسوخته‌ها همه ديوانه هستند . »\r\nخلاصه ، از چنگ آن گرگان خلاص شديم . در اثناى راه ، به يوسف عمو گفتم : « چرا دروغ گفتى ؟ ما كه تبعهء خارج نيستيم بلكه تذكره‌هاى ما را مىخواست ، آن وقت چه مىكرديم ؟ »\r\nگفت : « دروغ مصلحت‌آميز بود . اينان كجا داراى آن شعورند كه تذكره به خيالشان آيد . اين‌ها كيسه‌اى براى مداخل دوخته بودند ، آن هم كه نشد . »\r\nاغلب حكام ايران ، هنگام مكالمه با رعيت ، دستشان در سبيل و مشغول تاب دادن هستند . سخن را با لهجهء مخصوصى تندتند و زودزود و ناتمام مىگويند . مثلا : « نه ، نه ، نه‌خير ، خ ، خ ، خيلى خوب ، خل ، خو . . . »\r\nبارى ، آمديم به منزل . باز سيزده روز معطل شديم . در ظرف اين مدت اقامت اردبيل\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nخيلى آزرده‌خاطر بودم ، چنان‌كه حدى براى پريشانى خاطرم نبود . عجب است در اين شهر به جز از من حدى را از اين ظلم و تعدى فوق التحمل خبرى نبود ، و كسى از اين وضع تعجب نمىكرد . گويى بردن بار اين تعديات از مقتضيات خلقت ايشان است . از حقوق بشريه به كلى بىخبرند . اين يكى بيشتر مايه كدورت خاطرم گرديد . با وجود اين مظالم ، روزنامه‌هاى طهران همه‌روزه در ضمن اخبار ولايت‌ها مىنويسند كه رعيت در نهايت رفاه و آسايش‌اند . گويى عهد نوشيروان عادل است . « تفو بر چنان خلق ناپاك باد ! »\r\nغرض ، بعد معلوم شد كه به حاكم تنها بيست رأس يابو و استر لازم بوده ، [ به 
  ] سبب اين همه هاىوهوى و بگير و ببند و تعطيل تجارت و خسارت مردم در اين هنگامه ، فراشان حكومت زياده بر دويست تومان از مكاريان فقير مداخل كرده‌اند ، و هيچ‌يك از تجار مملكت نيز لبى به شكوه باز نكردند كه « اين چه بيداد است ؟ » گويى خدايشان - معاذ الله - براى كشيدن اين‌همه جور خلق فرموده است .\r\nبه‌هرحال ، روز چهاردهم جلودار - كه در گوشه‌اى پنهان شده بود - تشريف آورد ، بارهاى خودمان را بسته به راه افتاديم .\r\nدر راه ، يوسف عمو گفت : « هيچ ياد دارى حكايتى را كه احمد افندى تبريزى در مصر نقل مىكرد ؟ »\r\nگفتم : « چه‌گونه بود ؟ »\r\nگفت : « احمد افندى نقل مىنمود كه روزى در طهران يك « ميرپنج » ناخوش شده ، شبانگاه فراشى را پى يكى از اطباى مشهور شهر فرستاده بودند كه آمده خان را معالجه كند . طبيب بيچاره شب از بستر گرم برخاسته ، نزد خان مريض مىآيد . پس از معاينه ناخوش و ترتيب دوا ، بيرون مىشود كه به خانه‌اش برگردد . فراش جناب خان ميرپنج به گريبانش مىآويزد كه : « قوللق مرا بده ! » طبيب مىگويد : « آقاجان ، من در اين دل شب از خانهء خود برخاسته تا اين‌جا آمدم آقايت را معالجه كردم چيزى به عنوان حق القدم به من ندادند كه من هم به تو چيزى دهم . » فراش مىگويد : « افسانه مگو ! من نوكر پدرت نيستم ، بايد قوللق مرا بدهى . » طبيب ناچار برگشته به خان عرض مىكند كه : « جناب ميرپنج ، فراش از من خدمتانه مىخواهد ، من كه خود چيزى از شما نگرفتم . » ميرپنج مىگويد :\r\n« حكيم باشى ، اين پدرسوخته‌ها فراش‌اند ، برو كم و زياد چيزى بده راضى كن ! »\r\nآن وقت شما احمد افندى بيچاره را دشنام داده به بىغيرتى برشمرديد ، حالا معلوم شد كه آن مرد راستگو بود ، امروز خود به چشم ديدى كه به همان عنوان از خودت قوللق خواستند . »\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nگفتم كه : « ساكت باش ، به رضاى خدا خاموش باش ، كه اين دردها براى من بس است ! »\r\n\r\nاجمال سياحت اردبيل\r\nدر اين ولايت ، اهالى مشغول ملابازى است . در هر دكان و خانه صحبت از فلان مجتهد و فلان شيخ الاسلام و پيشنماز است و بعضى هم به صحبت گاوميشان جنگى سرگرم‌اند . يكى مىگفت : « سبب مغلوبى گاوميش آقا آن بود كه هنگام كله زدن ، آفتاب به سوى او مىتابيد . » از اين قبيل مهملات . ابدا از دنيا و آخرت خبر ندارند ، از منافع تزييد ثروت عمومى و علم معيشت و حب وطن بالمره غافل‌اند .\r\n« مرده‌اند ولى زنده ، زنده‌اند ولى مرده . »\r\nيك نفر چاپاردار و ما ، دو نفرى ، سواره عازم شهر مراغه شديم . هوا خيلى سرد است .\r\nطرف غروب به قريهء « نر » - كه در اين طرف « كتل ساين » واقع است - رسيديم . كم‌كم برف مىباريد . به در خانهء يكى از دهاتيان آمده منزل خواستيم . در سكوى طويلهء منزل نشان دادند .\r\nگفتم : « در اين‌جا با حيوانات زيستن مشكل است ، يك اتاق به ما بدهيد . پول كرايه هر چه خواهيد مىدهم . »\r\nگفت « غير از اين جايى نداريم . »\r\nناچار در آن‌جا منزل كرديم . جلودار در آفتابه قدرى آب جوشانيد . چايى درست كرده ، خورديم . يك مرغى هم پخته شام كرديم . برف تا صبح باريد . زياده بر نيم ذرع بلندى پيدا كرده بود . چون در مصر ، روى برف را نديده بودم ، در ايران هم نخستين بار بود كه بارش برف را ديدم ، خيلى تعجب كردم . راه‌ها همه بسته بود . آن روز را مانديم .\r\nشب خبر آوردند كه در سر « كتل » كاروانيان از شدت بارش برف گذرگاه پيدا نكرده ، مال التجاره را ريخته برگشته‌اند . دو نفر از كاروانيان و ده بيست رأس حيوان زير برف مانده ، مرده‌اند .\r\nبارى ، به اميد گشايش هوا چهارده روز تمام در آن سكوى طويله با حيواناتى - كه معلوم است - جليس و هم منزل بوديم . از شرح كمال دلتنگى كه در آن مدت به ما وارد شد زبان و بيانم عاجز و قاصر است و به اندك ملاحظه‌اى مطالعه‌كنندگان محترم خود خواهند دريافت كه بر ما چه گذشته ؛ زيرا شخصى كه ابدا برف و سرما نديده و در\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمسافرت هميشه در نمرهء اول واپورها و راه‌هاى آهن بنشيند و منزلش نيز در بهترين مهمانخانه‌هاى ممالك متمدنه باشد معلوم است كه از اقامت ناچارى چهارده روزه در همچنان جايى تا چه پايه دلتنگ خواهد شد . هرگاه در ميان اردبيل و مراغه راه‌آهن باشد ، زياده بر شش هفت ساعت اين مسافرت طول نخواهد كشيد ، آن‌هم در نهايت راحت . افسوس كه نيست و نخواهد شد .\r\nبارى ، پس از چهارده روز مصاحبت با دواب ، از آن طرف كاروان رسيد و خبر دادند كه راه باز شده گذشتن از « كتل » ممكن است . فورا سوار شده به راه افتاديم . به پاى « كتل » رسيده ، در طى فراز و نشيب آن زحمتى كه بر ما روى داد به تقرير نمىآيد . ايرانيان بيچاره بدين شدايد سفر عادت كرده‌اند . از ملل خارجه هركس را گذر بدان راه‌ها افتد ، هرآينه بر سختى جان ايرانيان و غفلت دولت و بزرگان مملكت تعجب خواهند نمود .\r\nچنان‌كه معلوم است ، امروز در كرهء زمين همه‌جا راه‌هاى آهن ساخته و پرداخته‌اند ؛ زنگيان حبش و سودان ، وحشيان آفريك از منافع آن بهره مىبرند . تنها ايرانيان بدبخت از اين نعمت محروم مانده‌اند . گيرم كه دولت و ملت خود اقتدار آن را ندارند . چرا بسيار كومپانىهاى بىغرض نمىدهند و بندگان خدا را از مشقت پيمودن اين‌همه راه‌هاى صعب المرور خلاص نمىكند و همه ساله حيات جمعى از ابناى وطن را از مهالك اين مسافرت‌ها محافظت نمىنمايند ؟ به خداى مىتوان گفت كه امروز در هيچ نقطه‌اى از نقاط عالم حيات ضعفاى ملت تا اين پايه خوار نيست . همين‌قدر مىگويند كه ديروز در سر فلان كوه يا پايان فلان دره ، قافله‌اى در زير برف مانده ده نفر از كاروانيان و بيست رأس از دواب باركش تلف شده است . ديگر حساب نمىكنند كه هر كدام از اين ده نفر را نيز پنج شش نفر اولاد و عيال هست . هيچ‌كس را دل بر حال آنان نمىسوزد ، مگر باقىماندگان ايشان . تلف شدن دواب نيز معلوم است كه سبب كاهش ثروت مملكت است . حالا تصور بايد كرد كه اين بارش برف و بسته شدن راه‌ها بىموقع و بىهنگام بود ، زيرا كه هنوز زمستان نرسيده بود كه چهارده روز سبب تأخير ما شد . ديگر از مسافرت ايام زمستان پناه بر خدا !\r\nخلاصه ، با هزاران زحمت و مشقت در ظرف شش ساعت خودمان را به سر « كتل ساين » رسانيديم . پنج ساعت نيز سرازير ، گاه پياده و گاه سواره ، راه پيموده به منزلگاه وارد شديم . اين منزل از مضافات قصبهء « سراب » است . قصبهء مذكور داراى دهات بسيار معتبر و حاصلخيز است اما آب و هواى اين منزلگاه خيلى بد بود .\r\nاز آن‌جا نيز پس از اندكى استراحت به راه افتاده ، روز سوم به منزل « صاريقيه » نام رسيديم .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nجلودار گفت : « اين‌جا محل اقامت راهداران گمرك مراغه است . بايد در اين‌جا اسبان را آب و جو بدهيم و خودمان هم تا دو ساعت استراحت كرده بعد حركت كنيم . »\r\nما هم در لب جويى پايين آمده نشستيم . ديدم از يك كلبهء محقرى - كه در آن نزديك بود - سه نفر بيرون شده نزد ما رسيدند . سلام داده نشستند . معلوم گرديد كه اينان راهداران‌اند . چيزى نگذشته بود كه ديديم از طرف مراغه نيز كاروان شترى بدان‌جا رسيد . راهداران ساربان را صدا كرده گفتند : « كو « پته » ؟ نشان بده ! » . شتربان از بغل خود پارچه كاغذى درآورد ، به اندازه سه انگشت عرض و پنج انگشت طول ، به دست يكى از راهداران داد . دقت كردم كه مردكهء راهدار كاغذ را نمىخواند ولى در پشت كاغذ پاره‌اى اشكال هست آن‌ها را مىشمارد . تعجب كردم . بعد به خاطرم آمد مضمونى كه در حق مردمان بىسواد مىگويند كه « فلانى سفيدى كاغذ را مىخواند نه سياهى آن را . »\r\nگفتم : « همشهرى ! آن تذكره را التفات كنيد من هم ببينم چه نوشته‌اند ! »\r\nگفت : « اين تذكره نيست پته است » .\r\nگفتم : « پته باشد ، عيب ندارد . »\r\nداد ، گرفته خواندم . مضمونش اين بود كه : « موازى چهل و سه بار خشكبار از مال فلان كس مرخص است ، مزاحم نشويد ! » و در پشت كاغذ نيز چهل و سه عدد از اين شكل حلقه‌وارى ( 0000 ) علامت گذاشته بودند . پس معلوم شد كه هيچ‌كدام از اين سه نفر مأمورين گمرك سواد ندارند . اين معنى موجب مزيد حيرت من شد . خواستم سخنى بگويم ، يوسف عمو سوگند داد كه « حرف نزن ! » . بيچاره مىترسيد كه حرف بدى در ميان ردوبدل شده سبب ظهور منازعه و بىاحترامى در حق من بشود .\r\nخلاصه ، به خاطر يوسف عمو لب از سخن فروبسته به راه افتاديم . در اثناى راه از جلودار پرسيدم كه : « مدير گمرك اين مردمان بىسواد را چرا به خدمت گماشته است ، دولت چه‌گونه بدين امر بىقاعده راضى مىشود ؟ »\r\nگفت : « گمرك دخلى به دولت دارد . مدير اجاره كرده هركس را دلش خواست مأمور مىكند . گذشته از آن در مملكت ما همهء شعبات كارها به اجاره است ، مثل گمركات و داروغگى ولايات و غيره . بسا مىشوند كه خود اين اجاره‌داران بىسواد مىشنوند يك نفر نويسنده به اجرت گرفته كارشان را از پيش مىبرند و هر كدام صاحب چوب و فلك هستند و در امر زد و كوب رعيت مختار . تنها از وجه اجاره مسئول‌اند و بس » .\r\nگفتم : « بابا تو عقلت را باخته‌اى ! مديرى پوليس هم به اجاره مىشود ؟ »\r\nگفت : « به جان عزيزت ! فردا در اردبيل هركس يكصد تومان به وجه اجاره افزود او\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nپس فردا داروغه است . اما مدير پوليس نمىدانم چه چيز است ؟ »\r\nگفتم : « خيلى خوب . وجه اجاره را از كجا مىدهد ؟ »\r\nگفت : « از هر دكان ماهى يك قران به نام اجرت عسس مىگيرد ولى از اين يكى چندان مداخل حاصل نمىشود . اصل مداخل از دعواچى و تاجرزادگان است كه هر شبى يكى دو تن را به تهمت جنده‌بازى و عرق‌خورى گرفته و از هر كدام چهل پنجاه تومان به عنوان جريمه اخذ مىكنند . داروغه محبس مخصوص باكند و زنجير دارد ، غالبا با شكنجه هم پول مىگيرد . »\r\nيوسف عمو ديگر خوددارى نكرده گفت : « عموجان بس است ! سر صحبت را به جاى ديگر برگردانيد . »\r\nبه من هم گفت : « سركار بيك ! هرچه مىخواهم به شما چيزى نگويم باز نمىتوانم صبر كنم . نور ديدهء من ! لامحاله در ميان اين وادىها و بيابان‌ها با امثال آن راهداران از اين مقوله‌ها صحبت مكن ! مىترسم از آن مردمان بىتربيت در حق تو بىاحترامى به وقوع رسد . آن وقت كيست كه از ما حمايت كند و به داد ما رسد ؟ آخر اين مملكت ناظم الملك‌ها ، ناظم السلطنه‌ها ، ناظم الاياله‌ها دارد . انتظام امور ولايت‌ها به عهدهء ايشان است . به ما چه ؟ از اعتراض شما و منازعهء شما چه حاصل تواند شد ؟ »\r\nگفتم : « يوسف عمو حق داريد ، من هم مىدانم . اما چه بكنم نمىتوانم ساكت بنشينم و اين‌همه ناملايمات را نديده انگارم . تو مىخواهى لبان و زبان به هم بدوز ! چه چاره كنم ؟ »\r\nبعد از طى هشت ساعت راه ، خودمان را به هر نحوى كه بود به بالاى « تپهء الله اكبر » رسانيديم . از آن‌جا شهر مراغه نمايان است . از بالا سرازير شديم . ديدم پنج شش نفر در سر راه نشسته گدايى مىكنند ولى چشم‌ها و دهانشان همه كج و معوج و دماغ و لب‌هايشان ريخته به طورى كه - پناه بر خدا ! - آدمى نمىتواند به رويشان نگاه كند .\r\nچيزى داده گذشتيم و از جلودار پرسيدم كه : « اينان چه كسان‌اند و در اين‌جا چه مىكنند ؟ »\r\nگفت : « به ناخوشى جذام گرفتارند . در هرجا از مساكن خودشان ، به جهت ناخوشى [ كه 
  ] به ديگران سرايت نكند ، رانده در اين‌جا سكنا داده‌اند . » اشاره به دامنهء تپه كرد .\r\nمختصر دهكده‌اى ديدم .\r\nگفت : « تمامى سكنهء اين‌جا جذامى هستند . در ميانشان مردمان توانگر و صاحب املاك نيز مىباشند . آنان كه فقيرند همه‌روزه به نوبت پنج شش نفر در اين‌جا نشسته از\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمسافرين صدقه مىطلبند . گذرانشان از اين ممر است . »\r\nمرا از شنيدن اين ماجرا دل به حالشان سوخته بىاختيار گريه‌ام دست داد .\r\nجلودار گفت : مگر در كنار اردبيل از اينان نديدى ؟\r\nگفتم : « نه » .\r\nگفت : « آن‌جا هم از امثال اينان خيلى هستند . »\r\nاوقاتم بسيار تلخ شد . اين نخستين غم بود كه در ورود به شهر مراغه ما را پيشواز نمود . خلاصه ، از آن‌جا گذشته به اندكى فاصله به دم دروازه شهر رسيديم . در شهر قلعه‌اى نيز ديده مىشد .\r\nبه جلودار گفتم : « امروز از امثال اين قلعه و دروازه براى هيچ شهر فايده نيست . »\r\nجلودار گفت : « اين شهر تا چندى پيش از اين در ميان حصار بود ؛ به تدريج حصار آن خراب شد ، لهذا دروازه‌ها را نيز برداشتند . ولى چند سال پيش از اين ، شيخ عبيد الله كرد به پاره‌اى خيالات خام لواى عصيان برافراخته با جمعيت زيادى از اكراد به قصبهء « مياندوآب » تاخته جمع كثيرى از ضعفاى سكنهء آن‌جا را از زن و مرد بيرحمانه طعمهء شمشير زبون‌كشى كرد . پس از آن ، با حشرات دور خود - كه در كثرت چون مور و ملخ بودند - بدين شهر روى آورد . اين دروازه را آن‌وقت با مختصر استحكامى ساختند . »\r\nگفتم : « مگر شهر آن‌وقت مستحفظ نداشت ؟ »\r\nگفت : « خداى پدرت را بيامرزد ! اين شهرها كى روى مستحفظ ديده‌اند ؟ سكنهء شهر خودشان جلو آن سيل بلا را گرفته تا دو ماه از اكراد مدافعه و شهر را محافظت كردند .\r\nبعد از دو ماه ، محمد حسين خان سردار آمده اكراد را پراكنده ساخت . »\r\nبارى ، رسيديم به شهر . در كاروانسرايى - كه معروف به « سراى بزرگ » است - منزل گرفتيم . چون فرش و ساير مايلزم نداشتيم به دالاندار گفتم : « ما غريب اين دياريم ، از اسباب و ما يحتاج چيزى همراه نداريم . شما از بازار قدرى اسباب از قبيل فرش و غيره ، به هر قيمتى كه باشد ، براى چند روز اقامت ما كرايه كنيد . »\r\nگفت : « در اين‌جا همچنان قاعده‌اى نيست . امثال اين چيزها را به كرايه نمىدهند . من از خانهء خود هرچه لازم داريد مىآورم . »\r\nواقعا هرچه لازم بود تدارك كرد . وجه كرايهء اسب‌ها را به جلودار دادم رفت . ديدم وقت نماز مىگذرد ، آفتاب نزديك به غروب است ، به تعجيل تجديد وضو كرده نماز را خواندم . پس از آن ، چايى و مختصر شامى خورده خوابيديم كه بلكه از رنج راه پنج روزه - كه در مدت بيست روز طى كرده بوديم - بياساييم . شب را آسوده خوابيديم . وقتى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبيدار شديم كه آفتاب يك نيزه بلند شده بود . سماور را آتش كرده يوسف عمو را گفتم :\r\n« تا جوشيدن آب سماور ، تو هم قدرى نان و پنير خريده بياور تا براى شكستن ناشتاى لقمه‌اى بخوريم . »\r\nيوسف عمو رفت . پس از چندى قدرى نان آورد اما پنير نبود . گفت : « به غير از دكان خبازى همهء دكان‌هاى شهر بسته است . نمىدانم چه روز است . » يكى از حمالان كاروانسراى را صدا كرده پرسيديم كه : « چرا دكان‌ها بسته است ؟ »\r\nگفت : « به مناسبت بودن روز جمعه . »\r\nبسيار خوشم آمد كه در اين شهر آيين مسلمانى رواج دارد - به‌به ، آفرين به مسلمانى مردم اين شهر ! چايى با نان و پنير [ ؟ 
  ] خورديم . در نزديكى منزل ما يك نفر تاجر از اهل مملكت حجره داشت . ديدم او حجره‌اش را گشاده است ولى به اندكى فاصله ديدم دو سه نفر ديگر نزد او آمدند . آن هم برخاسته حجره را بست كه بروند . پس از چند قدم كه صحبت‌كنان مىرفتند ، به يك‌بار ايستاده به ما سلام كردند .\r\nيكى در نهايت ادب گفت : « به شما عرضى داريم اگر قبول فرماييد . »\r\nگفتم : « فرمايش كنيد . »\r\nگفت : « معلوم است كه شما تازه وارد شده‌ايد قاعدهء اين مملكت را نمىدانيد .\r\nروزهاى جمعه دكان‌هاى اين شهر همه بسته مىشود لهذا در شهر كسى نيست . ما نمىخواهيم كه با حالت غربت در شهر تنها بمانيد . خواهش داريم كه لطف فرموده امروز را مهمان ما باشيد تا خارج شهر رفته تفرجى بكنيم . »\r\nديدم تكليفشان خالص و بىرياست . گفتم : « به چشم ! از غريب‌نوازى شما بسيار متشكرم . »\r\nبرخاسته به همراهى ايشان صحبت‌كنان از دروازهء شهر بيرون شديم . در خارج دروازه رودخانهء بسيار بزرگى ديدم كه همه‌جا از فراز به سوى نشيب ، در نهايت جوش و خروش ، روان است . لطمات آب به سنگ‌هاى بزرگ كه در ميان رودخانه افتاده است برخورده شبانگاه صداى آن تا نيم فرسنگى شهر را فرامىگيرد . ديدم در دو ساحل رودخانه عجب هنگامه‌اى است . در هر سو از هر صنف مردم شهر ، جوقه جوقه ، دسته به دسته ، با هم نشسته‌اند . قدرى دور تر از هر دسته بساط غليان و چايى پهن است و از يك طرف نيز ديگ‌هاى پلو و آش بر بار است . بسيارى از آن جماعت عبا و سردارىهاى خودشان را - كه اغلب آستر آن‌ها ماهوت گلى بود - روى درختان انداخته در كمال آزادى و استراحت نشسته‌اند . در يك سوى خواننده و سازنده و در يك طرف\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكشتىگيرى و در سمت ديگر انواع بازىهاست . تمام مردم شهر مشغول عيش و نشاطاند . خلاصه ، منظرهء بسيار نيكو و غريبى بود . از پيش هر دسته كه مىگذشتيم به ياران ما تعارف مىكردند كه « بسم الله بفرماييد ! » ايشان هم به جواب « سلامت باشيد ! » اكتفا كرده مىگذشتند . اما زياده بر سيصد جا اين تكليف و تعارف از طرفين شد - گويا عادت مملكت بر اين بوده است . به‌هرحال پس از طى اين عقبات رسيديم به لب حوض كوچكى كه جمعى هم در آن‌جا نشسته بودند . چون ما را ديدند برخاسته به يگانگى سلام دادند . معلوم شد كه اين دسته رفقاى ميزبانان ما هستند . جواب سلام را داده نشستيم . ما را به ياران معرفى كردند . تعارفات رسميه از طرفين به عمل آمد .\r\nاز بنده پرسيدند : « كجايى هستيد ؟ »\r\nگفتم : « ايرانى ، ولى در خارج وطن مسكن داريم . »\r\nگفتند : « در آن صفحات نيز همچنان جاى باصفايى هست ؟ مردمانش نيز ذوق و صفايى از اين قبيل دارند ؟ »\r\nگفتم : « نه ! در آن صفحات طبيب بسيار است اين‌گونه دردها را زود معالجه مىكنند . »\r\nيكى تعجب‌كنان گفت : « چه‌طور ؟ »\r\nگفتم : « بلى ! در آن صفحات اين‌گونه دردها نيست . »\r\nگفت : « مگر ما بيماريم ؟ »\r\nگفتم : « بلى ! اين حالت نوعى از جنون است . »\r\nديدم كه اوقات بعضى از ايشان تلخ شد . گفتم : « آقا جان ! هرچه از من ديده و بشنويد به لطف درگذريد من غريب هستم يا اين‌كه به انصاف جواب بدهيد . ديروز من به شهر شما وارد شدم ، ديدم در نزديكى شهر از گرفتاران درد جذام قريه‌اى تشكيل شده است .\r\nحالت مسكنت آنان را همه ديده‌ايد كه از ديدن آن من به خدا پناه مىبرم . معلوم است كه اينان اهل وطن و برادران دينى شما هستند . پس شما را لازم بود كه اول براى معالجه و پرستارى آنان - كه در دورهء اول علاجش سهل است - مريضخانه بنا نماييد كه آن برادران و هموطنان خودتان در آن‌جا معالجه شده بدان حالت پريشانى مانند وحوش بيابانى در بن غارها و پايهء كوه‌ها زيست نكنند . من درست حساب مىكنم در اين لب‌جوى كه براى خودتان تفرجگاه قرار داده‌ايد اقلا سه هزار جمعيت هست و روى هم رفته هر كدامى از اينان نيز امروز دست‌كم يك قران خرج دارند كه جمع آن سيصد تومان مىشود . اين مبلغ در ظرف شش ماه ايام بهار و تابستان كه شما هر هفته مشغول عيش و نشاطايد به شش هفت هزار تومان سر مىزند كه محو و تلف مىشود . عجب است كه از اين اسراف و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبيعارى بر خود مىباليد و اين يكى را لذت مىشماريد . حيف ، صد حيف ! »\r\nيكى از آن ميان سربرآورد و گفت : « مهمان ، برادر ، مجلس را افسرده مكن ! »\r\nسايرين دندان افشرده لب مىگزيدند . من هم خود را ضبط كرده لب از آن مقوله فرو بستم و متشكرم از اين‌كه پاى كوتك به ميان نيامد . سر صحبت را برگردانديم . نزديك به غروب بود كه ديدم به يك‌بار سر ديگ‌هاى پلو و چلو از هر سو بازگشت ، صداى كفگيرها از ساحل يمين و يسار رودخانه به فلك بلند شد . صداى مهيب جريان آب رودخانهء بدان بزرگى ناشنيده ماند . طول اين تفرجگاه تقريبا دو ميل مسافت است كه مردم شهر پهلو به پهلو نشسته بودند . از دو طرف سفره‌ها گشوده گشت . هر دسته‌اى به سر سفرهء خود نشسته به خوردن مشغول شدند . پس از برچيده شدن سفره‌ها ، هركس به طرفى كشيده قدرى به غروب مانده به تدريج صفوف تفرج‌كنندگان متفرق شده دسته به دسته روى به جانب شهر گذاشتند . ما نيز راه منزل خودمان را پيش گرفتيم . پس از رسيدن به منزل ، تحقيق كرديم كه مردم شهر از ديرگاهى اين عادت را داشته‌اند . به سبب محدود بودن فكر و خيالاتشان ابدا به توسيع دايرهء تجارت مملكت خودشان نكوشيده عمرشان را بدين‌گونه غفلت به‌سر مىبرند ، بلكه همگى از روز پنجشنبه به تدارك تفرج روز جمعه مشغول‌اند . اين‌ها همه علامت بيكارى و بىخبرى است . روزهاى شنبه نيز كارشان به صحبت تفرج روز جمعه مىگذرد كه « فلان دسته چنين آمد و چنان رفت . فلان كس هم در آن‌جا بود . ما چلو با فلان خورش پخته بوديم ، آنان تنها پلو داشتند . »\r\nفرداى آن ، طرف ظهرى به مسجد جمعه - كه در حوالى كاروانسرا و نزديك به منزل ما بود - رفتيم كه نماز را در آن‌جا بخوانيم . اين مسجد دور تا دورش همه مدرسهء طلاب‌نشين و در ميان صحن چشمهء آب صافى است . تجديد وضو كرده داخل مسجد شديم . ديدم در يك طرف آن مسجد عالى ، خربزه انبار كرده‌اند . از مشاهدهء آن حال چشمم تيره شد . به سوى ديگر نگاه كرده ديدم دو نفر نشسته‌اند . پيش آمده از يكى پرسيدم : « عمو ! اين خربزه‌ها مال كيست ؟ »\r\nگفت : « از من است . »\r\nپرسيدمش : « اين دكان از كيست ؟ »\r\nگفت : « مؤمن ! مگر نمىبينى اين‌جا مسجد است نه دكان ؟ وانگهى دكان بدين پايه بزرگى كجا ديده شده است ؟ »\r\nگفتم : « مسجد از كيست ؟ »\r\nگفت : « مسجد مال كسى نتواند شد . خانهء خداست . »\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nگفتم : « كرايه چند مىدهى ؟ »\r\nگفت : « هيچ ! »\r\nگفتم : « آيا خداى راضى است كه تو بىكرايه ، خربزه در اين‌جاى پاك انبار كرده بفروشى ؟ »\r\nگفت : « چه بدانم ؟ »\r\nگفتم : « عمو ! از خدا نمىترسيد جايى را كه خدا براى خود عبادتخانه قرار داده است و احترام آن‌جاى بر همه‌كس واجب است ، هر مسلمانى بايد به شرايط مخصوصه بدان‌جا داخل شده به همان‌طور خارج بشود ، شما انبار خربزه قرار مىدهيد ؟ اين عمل تو هتك حرمت مسجد و مذهب و شريعت است . آيا هيچ ديده و شنيده‌اى كه نصارا در كليسياى خودشان خربزه بفروشند ؟ هيچ از خدا و پيغمبر خدا شرم نمىكنى ؟ مسلمانى اين‌جا را ساخته است كه ساير اسلاميان در اين‌جا جمع شوند و نام خدا را به يگانگى ذكر نموده نماز بخوانند و عبادت كنند ، علماى اسلام در اين‌جا به مردم وعظ و نصيحت نمايند و آنان را مسائل ضروريهء شرعيه بياموزند و براى اموات مسلمين از خداى مغفرت طلبند و دعا كنند كه خداى شكوه اسلام را روزافزون و پادشاه اسلام را بر دشمنان دين مظفر و منصور فرمايد و اسلاميان را در اعلاء كلمة الله متحد و متفق سازد ، شقاق و نفاق را از ميانشان بردارد . مگر در شهر شما عالم نيست يا علماى اين شهر از خدا نمىترسند ؟ چرا به منع اين حالات ناگوار كه سبب هتك حرمت اسلام و خلاف آيين مسلمانى است قيام نمىنمايند ؟ روز رستخيز و هنگام پرسش به خداى چه جواب خواهند داد ؟ خدايا اين دردهاى بىدرمان را از كجا دوا جويم ؟ نمىدانم در كيفر كدامين گناه بزرگ بدين تيره‌روزى گرفتار شدم كه در هر قدم دردى تازه به استقبالم مىشتابد .\r\nاين چه‌طور مسلمانى است ؟ « آه اگر از پى امروز بود فردايى ! »\r\nپيرمرد جاهل از اين داد و فرياد من بر خود خشكيده براى عذرخواهى اين خطا و تسليت خاطر من گفت : « آقا هميشه كه اين‌طور نيست ، در ظرف سال تنها يكى دو ماه بدين‌جا خربزه مىگذاريم . »\r\nبارى ، از قرارى كه شنيدم در اين شهر زياده بر يكصد باب مساجد و تكايا هست .\r\nاين‌ها به جز از ماه محرم - كه ايام تعزيه‌دارى حضرت سيد الشهدا ، عليه السلام ، است - باز نيست . رونق اين‌ها منحصر به ماه محرم است كه در هر يك از آن‌ها به شكوه هرچه تمام‌تر آيين عزادارى و سوگوارى برپاست . همه‌جا اطعام فقرا و مساكين هست . در منابر شب و روز علماى اعلام و ذاكرين مصائب امام - عليه السلام - به مواعظ حسنه و ذكر\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nرزاياى وارده بر آل اطهار نبى مختار - صلوات الله عليه - ترزبان‌اند كه خيلى به قاعده و مستحسن است ؛ اما يازده ماه ديگر را ابواب همهء آن‌ها بسته و گرد و غبار تا زانو نشسته است ، كه اين يكى در حقيقت موجب هزار گونه تأسف است . يكى مىگويد سبب اين وضع ناگوار علماى مملكت است . ديگرى به گردن حاكم ولايت بار مىكند . جمعى ديگر مىگويند « بابا ، اين همه تقصير ملت است ! علما و حاكم آنان را به جبر داخل مسجد كه نتوانند نمود . خودشان بايد از اسلام و صاحب مسجد حيا كنند ، نمازى را كه در خانه هر كدام منفردا مىخوانند در مسجد گرد آمده به جماعت بخوانند و ثواب جماعت را دريابند . » حالا كيست كه اين تقصير را به گردن ايشان ثابت كند ؟ من مىگويم هر سه گروه مقصرند . به جهت اين‌كه هر سه از وظيفه و تكاليف خويشتن بىخبرند و از مزاياى حفظ حقوق و حب وطن و حقوق بشريه غافل . نه طبقهء جليلهء علما وطن خودشان را محترم مىشمارند ، نه حكام رعيت را گرامى مىدارند ، نه رعايا اطاعت اوامر حكومت را لازم مىپندارند . با اين حال ، معلوم است كه اصلاح وضع ممكن نتواند شد .\r\nبارى ، در اين ولايت از ابنيه و آثار عاليه چيزى كه قابل نقل باشد نيست مگر مختصر آثارى از زمان هلاكو و غيره كه آن‌ها نيز از عدم اعتناى صاحب ملك از هم ريخته است و امروز به جز توده‌اى خاك چيزى از آن‌ها باقى نيست .\r\nبه تصديق عمومى ، شهر مراغه نخستين شهر حاصلخيز مملكت آذربايجان است .\r\nاطراف اين مملكت از چهار جانب تا دو سه فرسنگ مسافت ، باغ است . انواع انگور و ميوه‌هاى سردرختى دارد . همه‌ساله مبالغ گزاف خشكبار از آن‌جا به خارج مىرود .\r\nتجارت عمدهء مملكت منحصر بر آن است ؛ ولى افسوس كه اهالى تاكنون ، در پرورش باغات و گرفتن محصول و تزييد حاصلات ، قدمى راه ترقى نپيموده‌اند . به هر نحو كه از نياكان خودشان ديده‌اند همان است ؛ از فن زراعت و حراثت به كلى بىخبرند . در اين اواخر چند نفر از ارامنهء بومى و روس بدين معنى ، يعنى به غفلت اهالى اين ملك ، پى برده هر كدام با اندك سرمايه‌اى بدان‌جا آمدند و در ظرف اندك مدتى از معاملات خشكبار صاحب كرور شده‌اند و صاحبان املاك مملكت مزدور ايشان . بدتر از همهء اين غفلت‌ها ، شيوع درد بىدرمان ترياك‌كشى در ميان اهالى آن سامان است كه جمعى از هر طبقه بدان ناخوشى صعب العلاج مبتلا شده‌اند . بعض بىغيرتان ديگر نيز محض رهايى يافتن از قيد نماز و روزه و تكاليف حج و زكات ، دين حنيف اسلام را به يك سو گذاشته از مذهب « باب » - كه سامرى عهد اسلام و عبارت از شرك محض و گوساله‌پرستى است - پيروى كرده دنيا و آخرت خودشان را باخته‌اند . به اعتقاد من ، سبب اصلى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاين‌همه خراب‌كارىها همانا بيكارى و بيعارى و عدم علم و آگاهى است . هرگاه شخص لقمه‌اى نان و اندكى علم داشته باشد ابدا پى اين جماعت - كه مقصودشان آباد كردن خود و خراب نمودن عالمى است - نمىرود . در اين باب تعديات بعضى از حكام بىمروت و ظالمان عالم‌نما ، يعنى عالمان بىعمل و بدنام كنندگان نكونامى چند ، نيز خيلى دخيل است .\r\nچنان‌كه معلوم است رئيس اين طايفه به خيال زنده كردن كيش « ملاحدهء الموت » افتاده ظلم حكام و بىخبرى و بىعملى اهالى كه تابع موهومات‌اند نيز مؤيد مقصود او گرديده در آغاز كار به پاره‌اى دعوىهاى عوام‌پسند به دعوت مردم برخاسته ، پس از آن‌كه سرها در آن سودا از تن‌ها برافتاد و خانمان‌ها بر باد رفت ، بىشرمانه پاى به پلهء بالاتر از اول گذاشته چون گوسالهء سامرى بانگ  « أَنَا رَبُّكُمُ الْأَعْلى ! »  زدن گرفت . بدبخت ، محض راحتى نفس شوم خود و خصومت بعضى از ظلمه ، چشم از وطن و حب وطن و حقوق هموطنان پوشيده سنگ تفرقه بزرگى به ميان انداخت ؛ از فرط حرص رياست‌طلبى ، پريشانى اهالى مملكتى را - كه موطن خود و مدفن نياكانش بود - سبب جمعيت خاطر ناپاك خود پنداشته خوى دژخيمى پيش گرفت و به سوختن هموطنان در آتشى كه خود افروخته بود شادمانى كردن آغاز گرفت و با خايهء پرباد ، كه هميشه از رنج آن در عذاب و از معالجه‌اش درمانده بود ، به دعوى آفريدگارى برخاست و با آن هيكل منحوس كه ديو را از ديدارش نفرت بود عنوان « جمال مبارك » بر خود بست .\r\nعجب‌تر از همه آن‌كه از مردمان موثوق الكلام شنيده شد در مقام تفاخر به خواص تابعان خود مىگفت كه : « من در ايران رنگى به كار برده بازى شگفتى پيش گرفتم كه در هر حالت برد و باخت ، بازى را برده‌ام ؛ « من گرو بردم اگر جفت و اگر طاق آيد » ، زيرا كه ناصر الدين شاه ايرانيان را به جرم بابى بودن مىكشد و چنان خيال مىكند كه بابى كشته ؛ حال آن‌كه ايرانى كشته است و از متروكات آن باز چيزى به ما عايد است .\r\n« خداى را ، به قساوت قلب بنگريد ! اين نامرد گويا خود از مردم آمريك و يا آفريك است . گويا خميرهء او از آتش اكثر است و ساير ايرانيان از خاك‌اند . هموطنان خود را به كشتن مىدهد و بدان حركت وحشت‌آميز خود تفاخر هم مىكند .\r\nدر كتب مذهبى او ، هرگاه شخص به ديدهء امعان نگرد ، به جز از چند الفاظ مغلقهء عربيه و فارسيه مانند « امر اعظم ، قلم عز ، جمال قدم ، هياكل مقدسه ، اغصان افنان ، غصن اعظم » و امثال اين‌ها چيزى ديگر نيست . در احكام نيز با اين‌كه تاكنون چندين بار به فساد آن‌ها آگاهى يافته تغيير داده‌اند ، باز امروز مىبينيم كه مخلوطى است از\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nآيين زردشت و نصارا و مزدك و ملاحده ، كه خميرمايهء آن نيز رياست‌طلبى و بىدينى و اباحه است . در مملكت ايتالى ، هيكل « كولومب » ، كاشف امريك ، را از روى ريخته در بسيارى از شهرها در نهايت احترام گذاشته و در زير آن « هيكل قدس » نوشته‌اند كه مردم آن را رب النوع وطن‌پرستى دانسته از آن‌رو ستايش مىكنند . اين آقا ، يعنى رئيس بابيان ، نيز به جهت خراب كردن وطن خود و ريختن خون هموطنان خود ، اين عنوان بلند را بر خود بسته و در گوشه‌اى از خاك بيگانه نشسته است ؛ همه‌روزه ، نقود هموطنان ساده‌لوح را به هزار گونه مكر و شيد ، به نام صدقات و نذور ، گرفته به عنوان جزيه به مأمورين جزء دولت بيگانه ايثار مىكند تا بلكه بتواند نفسى آسوده كشد . « ببين تفاوت ره از كجاست تا به كجا ! » اين شخص عزيز به بافتن چند كلمهء عربى مسجع و مقفا به همديگر ، آن‌ها را از كتب منزلهء سماويه پنداشته خود را مهبط آن‌ها مىشمارد . بيچاره غافل از اين‌كه :\r\n نه هركه طرف كله كج نهاد و تند نشست * كلاهدارى و آيين سرورى داند \r\nبارى ، اين‌ها همه دليل بدبختى ايران و ايرانيان است . در مصر ، همه‌روزه از وضع حالات ايشان تفصيل‌ها مىشنوم . اين بيچاره در جايى مثل « عكا » خود ساعتى به اطمينان قلب نمىگذراند . هر وقت كه تبدلاتى در مأمورين آن‌جا به وقوع رسيد يا حاكم تازه وارد شد تا چندى اينان آرام ندارند تا اين‌كه به تقديم هدايا و تعارفات آنان را بر خود رام كنند .\r\nاگر از دادن رشوه و تعارف اندكى خوددارى نمايند به هر نحو ديگرى كه دست دهد ، نامى گذاشته به عنف مىگيرند . هرچند كه در ظاهر « شيخ الاعجام » مىنامند ، ولى در باطن مىدانند كه چه مسلكى در پيش دارد . چون مايهء مداخل مأمورين است لهذا پرده‌درى نمىكنند .\r\nگرچه ذكر اين تفاصيل از موضوع اين سياحتنامه خارج بود و مرا با دين و مذهب كسى كارى نيست ، داناى ضماير خداست .\r\n گر جملهء كاينات كافر گردد * بر دامن كبرياش ننشيند گرد \r\nاما درد بىدرمان وطن‌پرستى بر اين ام واداشت كه چرا خواص هموطنان ما به سبب تسويلات نفسانى و حب رياست مشتى مردمان بىتميز - كه دست از پاى نمىشناسند - مايهء اينچنين تفرقه در ميان ملت باشند ؟ واضح است كه سبب تمامى اين اوضاع ناملايم غفلت حكام و علماى مملكت است .\r\nبارى ، دلم از گشت و گذار مراغه سير شد . وضع پريشان آن‌جا بيشتر پريشانم كرد .\r\nحالت مردم شهر را - چنان‌كه گفتيم - از دنيا به همان قوت شبانه‌روزى قانع‌اند .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنمىخواهند از آن نقطه كه ايستاده‌اند قدمى بالاتر گذارند . تن‌پرورى ، بيعارى در تمامى رگ و ريشهء ابدانشان جاى گرفته ؛ يك برادر به سبب ابتلاى ناخوشى جذام از خانه و لانه دور ، برادر ديگر در كنار رودخانه با ديگران در عيش و سرور ؛ جمعى هم مبتلاى درد بىدردمان ترياك‌كشى شده‌اند كه بدتر از جذام است ؛ از معنى « حب الوطن من الايمان » همگى بىخبر ؛ برخى نيز كه فى الجمله چيزى به گوششان رفته عنوان عرفان بر خود بسته به گوشه‌اى نشسته‌اند ، كلام بزرگان دين مبين را - كه محض نصيحت عامه و فهميدن و كار بستن عمومى فرموده‌اند - به تأويلات پيچاپيچ متصوفانه ، كه مايهء خرابى همهء كارهاى معيشت عمومى است ، برخاسته مىگويند : « اى بابا ! مقصود از وطن اين وطن صورى نيست . « آن وطن مصر و عراق و شام نيست / آن وطن شهرى است كورا نام نيست . » غرض وطن معنوى يعنى آخرت است . » حال آن‌كه كج فهميده‌اند و كج مىگويند . پيغمبر بزرگوار ما - عليه السلام - براى حفظ و حب وطن اخروى درع به تن مبارك خود راست نمىفرمود و شمشير به كمر مقدس خود نمىبست و در روز فتح مكه آن خطابهء مقدس را كه معنى « حب الوطن من الايمان » بود به وطن اخروى خطاب نمىفرمود . به خداى واحد قسم كه به همان فضاى مكه و در و ديوار مكه - كه وطن اصلى و مسقط الرأس حضرت نبوت پناهى بود - خطاب مىفرمود كه خود از بيانات الهام آياتش علايم مسرت خاطر اقدس آن راهنماى كل پديدار است و سزاوار چنان است كه مسلمانان غيرتمند پاكدين معنى « حب الوطن » را از آن سرچشمهء فيوضات خداوندى بياموزند و بدانند وطنى كه به حب آن مأموريم همانا خاك پاكى است كه در آن به عرصهء وجود آمده‌ايم و حفظ و حب همان فضا و در و ديوار گلين آن - كه مسكن عيال و اولاد و ناموس ما و مدفن نياكان ما و محل نشو و نماى ما است - بر ما واجب و فرض عين است .\r\n\r\nاجمال سياحت مراغه\r\nمجملى از تفصيل وضع اين مملكت گفته شد . از قرارى كه معلوم است ، در ممالك ايران « به هر كجا كه روى آسمان همين رنگ است » . در هيچ‌جا ، از ترقيات تجارتى و اتفاق به اجراى كارهاى سودمند به حال ملك و ملت و حب وطن و هموطنان اثرى نيست . سكنهء اين شهر نيز از وضيع و شريف و قوى و ضعيف از هرگونه عوالم ترقى و تمدن بىخبرند .\r\n« مرده‌اند ولى زنده ، زنده‌اند ولى مرده »\r\nبارى ، قريب به ظهر از آن‌جا به سوى « بناب » حركت نموده عصرى بدان‌جا رسيديم . در\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nكاروانسرايى كه مخصوص مسافرين است حجره‌اى گرفته منزل كرديم . بعد از اداى نماز و صرف چايى با يوسف عمو به گردش رفتيم . اين قصبه بازار و چارسوى دارد ، اما كاروانسراى براى اقامت تجار نيست . از بازار بيرون شديم . هرچند اين قصبه از مضافات « مراغه » به شمار مىرود اما جاى بزرگ و قصبهء معتبرى است . خانه‌ها تماما از خشت خام ساخته شده ديوارها همه « گل مهره » است . بناى سنگى ابدا ديده نمىشود . اسباب ثروت و معيشت اهالى آن‌جا نيز مانند مراغه از باغات ميوه و خشكبار است . اما آب جارى هيچ ندارند ، تمامى باغات را از چاه‌ها آبيارى مىكنند . ولى مردمانش كاركن و اندكى قانع‌اند ، مسرف و تلف‌كننده نيستند . گويا درستكار هم هستند ، زيرا كه در ميانشان ورشكستگى و افلاس ديده نشده است . با اين‌كه اهالى غالبا بىسواد و جاهل‌اند باز به اخلاقشان فساد راه نيافته مردم‌آزار و شرير نيستند . خصوصا به صفات پسنديدهء مهمان‌نوازى و غريب‌دوستى متصف‌اند .\r\nهرچند كه در خارج ايران از اوصاف حميدهء مردى و تقوى و حب وطن رضوان جايگاه آقا على قاضى تفصيل‌ها شنيده بودم ، در اينجا نيز همه مردم را از او راضى ديده در ذكر نام نيك آن عالم همهء اهالى يك‌زبان بودند ؛ از جمله نقل مىكردند كه در فساد و عصيان شيخ عبيد الله - كه خدايش با عبيد الله ابن زياد محشور گرداند ! - هرگاه اين شخص بزرگوار نبودى ، اكراد بدنهاد - كه تابع آن شيخ گمراه بدنژاد بودند - اين قصبه را نيز مانند « مياندواب » خراب نموده سكنه را طعمهء شمشير بيداد مىكردند . شكر خدا را كه اين مرد غيرتمند مردم را به دفاع آن زمرهء شياطين - كه به كثرت مور و ملخ بودند - تشويق نموده خود نيز مردانه كوشيد تا آن بلا را مانع از دخول به قصبه شد . خدايش با حضرت پيغمبر و اولاد امجاد آن نبى رحمت محشور فرماياد ! شنيدم از جانب دولت در پاداش اين خدمت به لقب « سيف العلما » ملقب گشت . در ايران تنها همين يك لقب را صاحب آن سزاوار بود و بس . در آذربايجان ، يكى از علماى ملت را نيز مىدانيم كه بر خلاف اين عالم غيرتمند حركت كرده ابواب شهر بزرگى را بىهيچ مدافعه‌اى به روى دشمن باز نمود . اين فتح الباب به روى دشمن و آن سد الابواب و مدافعه از اين دو نفر ، به روزگاران در صحايف تواريخ خوانده خواهد شد ، اما اين يكى به نيكنامى و آن ديگرى به بدنامى .\r\nبارى ، پس از اندكى گشت و گذار به منزل برگشتيم . در حين عبور از ميدان ديدم انبوهى از مردم در يك‌جا گرد آمده به آواز بلند « يا على » مىگويند .\r\nگفتم : « يوسف عمو برويم آن طرف ببينيم چه خبر است . »\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nپيش‌تر رفته ديديم جمع كثيرى از مردم بازارى و دهاتى حلقه‌وار نشسته جمعى نيز پشت‌سر ايشان ايستاده‌اند و در ميان حلقه دو نفر درويش و دو سه تن بچه درويش مشغول بعض اذكار و اورادند .\r\nيكى از آن درويشان گفت : « هركس « يا على » سوم را از اين بلندتر گويد مولام على در خانهء قبر مونس او باشد . »\r\nخودش دست به دهان گذاشته ، به صوت جلى نعره زد « يا على ! » تمام مردم نيز - كه قريب به دويست نفر بودند - به تقليد و تبعيت او به يكباره نعرهء يا على كشيدند . بعد از آن ديدم درويش از زير عباى خود دو سه جعبه بيرون آورده از يك طرف به خواندن افسون و از طرف ديگر به باز كردن سر جعبه‌ها مشغول شد . هى مارهاى سرخ و سياه رنگارنگ بود كه از جعبه بيرون مىريخت و به نغمات گوناگون مترنم بوده مىگفت : « افسون خواندم بيا بيرون ، به عشق حيدر صفدر . حلوا ، حلوا مار ، مار گرزه مار . »\r\nخيلى از اين قبيل سخنان بىسروبن چندان گفت كه دهنش كف كرد و در آن اثنا يك بار به مردم گفت كه « همه دست‌ها را بلند كنيد ! » تماما اطاعت كرده دست‌ها را بالا بردند ، حتى من و يوسف عمو هم دست‌ها را بلند كرديم .\r\nپس از خواندن بعض دعاها گفت : « همه دست‌ها را به جيب ببريد ! »\r\nهمه تبعيت كردند ، ما نيز . باز قدرى دعا كرده گفت : « هرچه به دستتان آمد بيندازيد ، به معركهء مولا ! » كه ديدم هى پول سياه است ، نيم‌شاهى و يكشاهى ، مثل باران از چهار طرف به ميان حلقه مىبارد . من هم نيم‌قرانى انداختم . ديدم يوسف عمو مىخندد ولى يك عباسى هم خودش انداخت . مردكهء قلندر اين عوام الناس را چنان ترسانيده است كه ما فوق آن را تصور نمىتوان كرد . عوام چنان گمان مىبرند كه اگر به گفتهء آن عمل نكنند و پول ندهند ، در دنيا و آخرت راستگار نخواهند شد .\r\nبعد از جمع‌آورى پول زيادى بدين نقش و رنگ ، باز از گريبان مردم دست برنداشته به قدر يك‌صد ورق كاغذ الوان مطبوع كه بعض اشكال و ادعيه در آن‌ها نوشته شده بود بيرون آورده و گفت : « اين اسم اعظم است ، ولد الزنا نمىتواند ببيند . اين يكى از خواص اسم اعظم است ، هركس برود بىشبهه حرام‌زاده است و نشان نمىدهم مگر به حلال‌زاده . »\r\nبيچاره عوام هم از ترس آن‌كه مردم حرام‌زاده نگويند ، هيچ‌يك از معركه روى برنتافتند .\r\nبچه‌درويش از آن ميان گفت : « قلندر ! اينان همه شيعهء خلص و محبان آل پيغمبرند .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبه حمد الله حرام‌زادهء منافق در ميانشان نيست . شما اسم اعظم را نشان داده مردم را از فيض آن بازنگذاريد . »\r\nپس صحيفه را به حضار بنمود . از دور ديدم شكل ذو الفقارى هم بود .\r\nگفت : « قيمت هريك از اين هديه‌هاى گرانبها از خراج عالمى افزون است ولى من هر يكى را به هزار تومان خواهم فروخت . »\r\nرفيقش گفت : « نه ، حاجى درويش زياد است ! همهء مردم استطاعت آن را ندارند . بايد فيض مولا عام باشد » .\r\nلهذا از هزار تومان ، به پانصد ، و از پانصد ، به صد تومان ، و از صد تا يك تومان و به تدريج هديهء آن در دو شاهى پول سياه قرار گرفت . و اين كاغذهاى الوان را نيز تماما فروخت و تعهد مىكرد كه « هركس اين دعا را داشته باشد تا آخر سال قرض‌هايش ادا مىشود و زيارت حج و ساير اماكن متبركه نصيبش خواهد شد و گذشته از اين‌ها هرگونه حاجت شرعى در دل دارد برآورده مىشود . و در هر خانه كه اين دعا محفوظ باشد ، فرشتگان صبح و شام به زيارت آن خانه مىآيند و اگر در كفن خود پيچند ، در خانهء قبر ملائكه غلاظ و شداد از او روى برمىگردانند . »\r\nبارى اين ديو سيرتان درويش صورت ، هم عوام بيچاره را دو سه ساعت در زير آفتاب از كسب و كارشان بازگذاشتند و هم آن‌چه از نقد بر خودشان لازم بود از دستشان گرفتند .\r\nدلم به حال آن مردمان ساده‌دل خيلى سوخت . با خود مىگفتم « سبحان الله ، عجب عالمى است ! عجبا بزرگان اين مملكت همه كور و كرند يا اين‌كه معنى حكومت را نمىدانند . مقصود از تشكيل حكومت به جز از اين نيست كه بيچاره عوام را از تسلط اين‌گونه غولان باديهء شرارت محافظت نمايند . »\r\nخلاصه ، باز دردهاى كهنه‌ام تازه شد . گفتم : « يوسف عمو ، بس است ! از سياحت اين‌جا هم سير شديم ، برويم منزل ! »\r\nرفته و پس از نماز و خوردن شام خوابيده صبح برخاستيم . به عزم سياحت شهر اروميه سوار شده رانديم به سمت كنار درياچهء اروميه . طول و عرض اين راه همه باغات انگور و ساير ميوه‌هاى سردرختى است و همه‌جا دهات بزرگ معتبر از هر سوى نمايان است .\r\nدر اثناى راه ، از يك طرف جمعيتى به ازدحام مىآيند . چون نزديك شدند ديديم سربازند و پس از تحقيق معلوم شد كه فوج مراغه است از تبريز مرخص نموده‌اند .\r\nچاپاردار [ چارپادار 
  ] گفت : « آقا هرگاه قدرى دور تر برويم بهتر است . زيرا كه سربازان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكبريت و توتون مىخواهند و معطل مىكنند . هرگاه نزديك آيند نگذاريد جلو اسب را بگيرند . »\r\nگفتم : « خوب ! »\r\nديدم اين سربازان هر دسته‌اى از ده [ تا 
  ] دوازده لوله تفنگ را به يك الاغى بار كرده در نهايت بىنظمى مىآمدند و از دو طرف دسته به دسته ، جوقه به جوقه ، به باغات مردم ريخته جوال جوال ، دامن دامن ، انگور چيده مىآوردند . صاحبان باغ و مستحفظين محصولات نيز به حيرت در آنان مىنگريستند و احدى را مجال نبود كه بپرسند اين چون و آن چرا . بلى :\r\n اگر ز باغ رعيت ملك خورد سيبى * برآورند غلامانش آن درخت از بيخ\r\nبه پنج بيضه كه سلطان ستم روا دارد * زنند لشكريانش هزار مرغ به سيخ \r\nچاپاردار [ چارپادار 
  ] گفت : « ديدى ؟ اينان دزدند ! از اهالى اين حوالى هر كدام مايل دزدى و دغلى است مىرود سرباز و يا توپچى مىشود ، چون‌كه آن وقت از نسق معاف‌اند . هرگاه در [ حين 
  ] دزدى و جيب‌برى هم بگيرند باز چون ديگرانش دست نمىبرند و پىاش نمىزنند . اين است كه در كمال آسودگى به غارت مال مردم مىپردازند . »\r\nخلاصه ، از آن‌جا به سلامت گذشته نزديك شام به كنار درياچهء اروميه رسيديم .\r\nكشتى حاضر بود . اما كشتى گفته نگذريم . قايق بزرگى را كه به معاونت پاروكشان حركت مىكند نام كشتى داده براى حمل و نقل به آب انداخته‌اند . نقليات هم عبارت از گندم و گوسفند است كه از اين طرف به آن‌طرف نقل مىدهند . گويا اين كشتىها را هم پنجاه شصت سال پيش از اين ملك قاسم ميرزاى مرحوم ، والى اروميه كه از شاهزادگان با علم و اطلاع ايران بود ، ساخته براى تسهيل نقليات به آب انداخته است كه به همان طرز و ساخت نخستين روز باقى هستند . در ميان اين درياچه ، جزيره‌اى هست كه شاهزادهء مرحوم مختصر عمارتى نيز در آن‌جا دارد . جزيره را به اصطلاح تركى « آدا » مىگويند .\r\nدور نيست كه در آن جزيره بعض معادن هم پيدا شود ، اما يقين است كه تاكنون هيچ‌كس بدان خيال نيفتاده و در پى جست‌وجوى آن‌چنان چيزى برنيامده است . حكومت ايران ابدا به امثال اين كارها كه سبب احياى ملك و ملت است اعتنا ندارد . كيست كه اوقات عزيز خود را به اميد يافتن معدن صرف كاوش زمين كند ؟ جنگل مازندران را - كه در عالم نظيرش كمتر يافته مىشود - در مقابل اندك وجهى به دست غولان خارجه سپرده‌اند كه به تيشهء بيداد زير و زبر كنند . احدى نيست كه در پى استخلاص آن گنج\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nخداداد برآيد تا چه رسد به معادن كه در دل زمين نهفته است .\r\nبارى ، كشتى به سوى جزيره به حركت آمد . طرف غروب به جزيره رسيديم . كشتيبان كه بارش همه گوسفند بود آن‌ها را بيرون آورد . ما نيز پس از اداى نماز و خوردن شام خوابيديم . سحرگاهان كه بيدار شديم خود را در كنار دريا و نزديكى شهر اروميه ديده ، بىدرنگ بيرون آمديم . از اين‌جا تا شهر دو فرسخ راه است . فورا دو الاغ كرايه كرده عازم شهر شديم . پس از دو ساعت طى مسافت ، به شهر رسيده در كاروانسراى « گلشن » نام منزل كرديم . آن روز را به هيچ جاى نرفتيم . بعد از ناهار يوسف عمو گفت : « من حمام مىروم . »\r\nگفتم : « خود مىدانى برو ! »\r\nاو رفت ، من هم در صحن كاروانسرا قدم مىزدم . در پيشگاه حجره‌اى ديدم سبزه و كشمش زرد پاك كرده ، براى فرستادن به ممالك روس ، قوطىها پر مىكنند . قدرى به تماشاى آن ايستادم . ديدم در ميان اين مزدوران كه به پر كردن قوطىها مشغول‌اند قيل و قال است . به حدى كه نزديك است كه به مشت و سيلى بكشد . درست گوش دادم ديدم يكى مىگويد كه : « اين نعمتيان تمام بىغيرت‌اند ! » ديگرى از آن طرف گفت : « از حيدرى بىناموس‌تر در دنيا كيست ؟ مگر از يادت رفته در فلان دعوا از پيش ما چون روباه گريختيد ؟ » آن‌وقت مرا نيز به ياد آمد كه وقتى پدر مرحومم نقل مىكرد كه در بسيارى از شهرهاى بزرگ ايران در ميان اهالى جنگ « حيدرى » و « نعمتى » هست و به هواخواهى اين دو نام - كه هيچ‌يك از غوغاييان نمىشناسند - همه ساله خون‌ها ريخته و بسا مىشود كه طرف غالب به خانه‌ها و دكاكين مغلوبين افتاده از غارت اموال نيز خوددارى نمىكنند .\r\nاز صاحب انبار كشمش پرسيدم : « چرا اينان را ساكت نمىكنى ؟ در سر اين دو كلمه و يا دو اسم مجهول معنى اين‌همه خصومت چيست ؟ مگر اينان اهل يك مملكت و برادران دينى و وطنى همديگر نيستند ؟ »\r\nبيچاره در پاسخ آه سردى كشيد و گفت : « برادر عزيز ، نصيحت نمودن بدين جهلا تكليف من نيست . پند دادن اينان تكليف علما و عقلاى شهر است . افسوس كه آن بىانصافان اينان را نصيحت نمىكنند ، سهل است ، بلكه خود دامن‌زن آتش اين فتنه‌اند ؛ زيرا كه خود ايشان نيز بعضى در طرف حيدريان و برخى در سمت نعمتيان هستند .\r\nمىخواهند كه به هواخواهى فريقين ، خودشان را طرف توجه عوام كالانعام كنند . به ويژه مرثيه‌خوانان بىانصاف محرك اين فتنه و مشوق اين جاهلان‌اند و چنان تخم اين خصومت را در مزارع قلوب جهلاى قوم پاشيده‌اند كه به تقرير نمىآيد . طرفين چنان\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nگمان مىبرند كه به سبب خصومت آن ديگرى رستگار دنيا و آخرت بوده ، پس از مرگ بىسؤال به بهشت خواهند رفت . اين است كه به رقابت همديگر كيسهء مرثيه‌خوانان را پر مىكنند و در تزيين و شكوه تكايا بر يكديگر سبقت مىجويند ، سينه مىكوبند ، زنجير مىزنند ، سر مىشكافند و غيره و غيره ، كه همه خلاف شريعت و خصوصا از روى ريا [ است 
  ] كه اكثر مجتهدين عظام و علماى اعلام حرام مىدانند . مىبينيد مساجد ما همه خراب و غرق گرد و غبارند . آن‌ها غالبا دربسته مانده اين بىانصافان در كوچه و بازار و كاروانسراها و شوارع - كه هر ملت و گروهى حق عبور و مرور از آن‌جاها را دارند - معابر را به روى مردم بسته در آن‌جاها روضه‌خوانى مىكنند و ابلهانه منت عظيمى هم در پيش خودشان به حضرت سيد الشهدا - عليه السلام - اثبات مىنمايند . غافل از اين‌كه آن حضرت مصائب شهادت و اسارت آل اطهار خود را براى اين قبول فرمود كه در دين پاك جد بزرگوارش ثلمه‌اى وارد نيايد و رفع بدعت بشود . اينان بدعت بدين بزرگى را خوار شمرده ، شوارع مملكت را - كه يهود و نصارا حق عبور و مرور دارند - بسته مرثيه‌خوانى مىكنند و نام آن را هم عبادت مىگذارند و از سيد الشهدا و جد امجد آن شافع روز جزا هم خجالت نمىكشند . اين مرثيه‌خوانان بىمروت در بعض جاها كه مخصوص بستن دواب و چارپايان است نيز بساط تعزيه‌دارى پهن مىنمايند . درد ما يكى نيست كه به گفتن تمام شود . گروه ديگرى نيز هست ، « شبيه گردان » مىگويند - كه از ذكر نام آن طايفه به خدا پناه مىبرم ؛ آنان نيز خودشان را به حضرت سيد الشهدا بسته‌اند و هر كدام جمعى از اشرار ناس را دور خود جمع كرده هريك از آنان را به اسامى مقدسهء يكى از اهل بيت اطهار ، از ذكور و اناث ، مسمى داشته‌اند . براى پنج غروش جيفهء دنيا نمىدانيد چه‌ها مىكنند ! به خداى ، هر مسلمان غيرتمند از ديدن اوضاع آنان ، كه در زير پرده هزارگونه فسق و فجور دارند ، از حياتش بيزار مىشود . عجب‌تر اين‌كه اهالى اين‌همه ممالك وسيعه با اين‌كه پايه و مايهء اين بىشرمان را بهتر مىدانند باز به روى بزرگوارى خودشان نمىآورند ؛ حال آن‌كه چند ماه پس از محرم نقل حالات آن فسقه خود نقل مجلس اين اعزه و اشراف مملكت است . از تو چه پنهان دارم ، بسا شده كه از غلبهء فكر و خيالات اين اوضاع ناگوار نزديك شده است كه الفاظ ناروا به خاطرم گذرد و به زبانم حرف كفرى جارى شود . از همان‌جا استغفار كرده خاطر را به چيز ديگر مشغول داشته‌ام و به زبان شكوه عرض نموده‌ام : يا حسين ، تن و جان من قربان خدام درگاهت باد ! تو با آن‌همه جلالت قدر - كه هستى كائنات طفيل وجود پاكت بود - در راه استوارى دين مبين كه نتوانستى ببينى بدعتى در شريعت خير المرسلين روى داده است ، آن‌همه مطالب\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nطاقت‌فرسا را - كه كوه‌هاى عظيم حمل آن‌ها را نمىتوانستند - بر خود و ذريات طاهره ، از صغير و كبير ، حمل فرموديد . حالا ديدهء حق‌بين را به سوى ما بازكنيد و ببينيد كه اكنون بدعت را عبادت نام نهاده براى اجراى آن نيز رؤساى قوم چه حيله‌ها به كار مىبرند ! هدم بنيان شريعت را اسباب استحكام رياست خودشان قرار داده‌اند . به جاى اين‌كه عوام امت را به فرمودهء جد بزرگوارت به تحصيل علم و معرفت و اتحاد و اتفاق نصيحت كنند ، به جهالت و نفاق تشويق مىنمايند و به فلاخن ستمكارى به ميان آنان سنگ‌هاى تفرقه مىاندازند . جمعى را به عنوان حيدرى - نعمتى و برخى را به نام‌هاى متشرعى و شيخى به طرفى مىكشند و با دست خودشان هر روز به رنگى به بريدن رشتهء اتحاد ايشان مشغول‌اند . تفرقهء ملت را سبب جمعيت خاطر مىدانند . محض ملاحظهء منافع نحس و نجس خودشان ، هر بدبختى را كه به خدمت وطن كمر بست ظلمه گويند و مردم را از مواصلت آنان تحذير مىكنند . هر كسى كه لباس خود را اندكى كوتاه كرد فرنگىمآبش خوانند و سلامش را جواب نمىدهند . مسلمانى را در خرقه و دلق مىدانند و هيچ نمىگويند كه « بسا ابليس آدم روى نيز هست » . خلاصه از چهار جانب براى صيد اين مشتى عوام بدبخت كمين‌ها بسته و دام‌ها گسترده‌اند كه به عقل هيچ آفريده‌اى نمىآيد .\r\nديگر ببخشيد ! بيش از اين چه بگويم كه ناگفتنم بهتر است !\r\nگفتم : « برادر بيا و رخصتم فرما كه از آن لب و دهان مباركت ببوسم ! در ايران شما را اولين شخص محترم ديدم كه ملتفت اين نكات باريك و به درد وطن دردمند است . در مدت سياحت خود ، كه ديده به هر سوى باز و گوش به طرف هر آواز داشته‌ام ، از اين انبوه هموطنان احدى را نديدم كه اين ناملايمات را دريافته باشد . امثال اين سخنان نغز را از كشى نشنيدم . مگر تو دم مسيح دارى ؟ الحق زنده‌ام كردى - خدايت زندگانى دراز بخشد ! آخر بگو ببينم اين وضع تعزيه‌دارى را - كه از درجهء بدعت هم بالا برده‌اند - آيا حضرات علماى اعلام ، كه در نجف اشرف ساكن‌اند و امر و نهىشان در تمام ايران جارى ، نديده و نمىدانند ؟ هرگاه ديده و مىدانند ، چرا اين حركات خلاف شرع را - كه على رؤس الاشهاد به تن برهنه زنجير مىزنند ، كه از جاى ضرب آن خون مىجهد - منع و غدغن نمىفرمايند ؟ و اين شكافتن سر را كه بيم هلاكت نفسى است به كدامين سبب نهى نمىكنند ؟ هيچ‌كس نمىتواند ادعا كند كه امام - عليه السلام - بدين‌گونه تعزيه‌دارى راضى است . كجا رواست كه مساجد ما بدين بىرونقى دربسته بماند ؟ از يك طرف مردم در شوارع و جاهاى غصبى سينه كوبند و زنجير زنند و سر شكافند ، و از طرف ديگر نيز ملاى بىسواد و يا باسوادى بالاى تخت چوبينى رفته با دو سه نفر جوان مزلف\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبه آهنگ‌هاى طرب‌انگيز مجلس‌آرايى كرده نام آن را تعزيه‌دارى گذارند [ و 
  ] از خدا و پيغمبر خدا شرم نكنند . مگر آيين عزادارى اين است ؟ تعزيهء حضرت سيد الشهدا بايد غريبانه و در كمال توقير باشد . مردم در نهايت سكوت و حزن متوجه استماع وقايع آن هنگامهء مصيبت باشند . ذاكر هم دروغ مبافد و گزافه ملافد . حدود ادب را نگاه دارد و با معرفت تمام در داخل دايرهء احكام شريعت حضرت سيد الانام - عليه و آله الصلواة و السلام - عزادارى كنند تا مأجور شوند ، و امام - عليه السلام - را از تعزيه‌دارى و آيين سوگوارى خودشان راضى دارند و با اشك چشم ماتم‌دارى آبى به آتش معاصى خودشان بپاشند و يقين دانند كه آن گريه ، روز رستاخيز ، نخستين وسيلهء نجات از آتش دوزخ است .\r\nگفت : « دور نيست كه حضرات علماى اعلام از اين وضع ناگوار ، چنان‌چه شايد و بايد ، آگاهى نداشته باشند ؛ اما اين را مىدانم كه اگر كسى هم اين تفصيلات را عرض كند اطرافيان به اشتباه‌كارى برخاسته نمىگذارند كارى ساخته شود . خصوصا مرثيه‌خوانان چارهء كار را ، به هر نحوى كه باشد ، خواهند كرد . اين طايفهء مفت‌خور براى ده تومان منفعت خودشان عالمى را به جهنم مىاندازند و بدان نيز شادند ، و لو كه خودشان هم در آن آتش بسوزند . »\r\nگفتم : « چرا حكومت مداخله نمىكند ؟ »\r\nگفت : « خدا پدرت را بيامرزد ! حكومت نيز محض اين‌كه ملت به خود مشغول شود ، بقاى اين وضع را از خداى به دعا مىخواهد . پوليتيك حكومت خود مقتضى اين حال است كه رعيت هميشه در كشاكش بوده فرصت آن را پيدا نكند كه به خود پردازد [ و 
  ] از وضع زمان و مقتضيات زمان آگاهى حاصل كند . اين است كه در هر چند گاهى محض تشويق و ترغيب اين طايفه كه مردم را بيشتر مشغول دارند القاب و عنوانات بلند به ايشان مىدهد ، مثلا به يكى صدر الذاكرين و به آن ديگرى سلطان الذاكرين ، فخر العلما ، صدر العلما ، و امثال آن‌ها . در اين نزديكى به يكى از ايشان لقب « حسام العلما » داده‌اند .\r\nهرگاه شخص نيم ساعتى با او مصاحب باشد ، مىداند كه در فسق و فجور چه پايهء بلندى دارد . به خداى صحبت‌هايى كه او در مجالس خواص مىكند لوطيان بازارى از شنيدن آن‌ها شرم مىكنند . هركس آن دزد قيافت را ديده قول مرا تصديق خواهد كرد . با اين حال ، صاحب لقب بدان بلندى است و به هر جاى هم راه دارد . اين هم مسلك حكومت اين مملكت ! »\r\nگفتم : « برادر جان خدا حافظ ! اين دردها بىدرمان است . با هر كس خواستيم سخنى\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبگوييم كه سبب رفع دلتنگى شود ، بدبختانه مىبينم كه موجب تزييد كدورت و اندوه مىشود . »\r\nپس از وداع آن جوانمرد به منزل برگشتم . مردمان اين شهر گشاده‌روى و خوش‌سيما و خوش‌لباس‌اند . به خلاف مردم ساير شهرهاى ايران ، همه زلف دارند . چون اين وضع عادت و عمومى است از آن رو در انظار عيب شمرده نمىشود .\r\nاز حمام رفتن يوسف عمو چهار ساعت گذشته بود . نيامد ، نگران شدم . رفتم به حوالى كاروانسرا دكان‌ها را تماشا نمودم . نزديك به غروب بود ، يوسف عمو آمد .\r\nپرسيدم : « چرا اين قدر دير ماندى ؟ »\r\nگفت : « شما عهد كرده‌ايد كه در ايران به حمام نرويد . مقصود شما اين است كه به خزانهء حمام - كه آبش متعفن و همه كسى داخل مىشود - نرويد ، نه اين‌كه به توى حمام داخل نشويد . تماشاى غريبى در حمام‌هاى اين‌جا هست . بايد فردا به خاطر من به حمام برويم . شما داخل خزانه نشويد ! در خارج شست‌وشو با آب سرد و تميز هم ممكن است . »\r\nگفتم : « مقصودت از اين‌همه اصرار چيست ؟ »\r\nگفت : « شما به سياحت آمده‌ايد و هرچه مىبينيد مىنويسيد . در حمام اين‌جا هم خيلى چيزهاى ديدنى و نوشتنى هست . »\r\nگفتم : « حالا كه شما مصلحت مىدانيد ، چه عيب دارد ؟ فردا به حمام مىرويم . »\r\nاز قضا ، فرداى آن روز جمعه بود . به اتفاق يوسف عمو رفتم به حمام . جامه را - چنانچه عادت است - كنده رفتيم اندرون . چند قدمى برنداشته بودم كه ناگاه مردى يك طاس آب به پاى من پاشيد ، يكى ديگر نيز به پاى يوسف عمو . من تعجب‌كنان به روى يوسف عمو نگه كرده معنى آب‌پاشى را به ايما از او پرسيدم .\r\nگفت : « بياييد در كنار حوض آب سرد بنشينيم ، معنى آن را به شما مىگويم . »\r\nبدان‌جا رسيده نشستيم . ديدم دور تا دور حمام ، سى چهل جا لنگ انداخته مردم در روى آن‌ها دراز كشيده به دست و پاى و به ريش و سبيل و به زلف خودشان حنا بسته‌اند .\r\nيكى را چپوق و ديگرى را غليان مىآورند و يكى را چايى مىدهند .\r\nيوسف عمو گفت : « آنان كه به پاهاى ما آب پاشيدند دلاك هستند . خدمت شست‌وشوى مشتريان با ايشان است . در توى حمام چند تن دلاك ديگر نيز هست . اينان كه يك طاس آب به پاى ما پاشيدند مال آنان شديم ، ديگرى حق خدمت ما را ندارد . »\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمن خنديدم - مطالعه‌كنندگان خود مىدانند . خلاصه ، ما بايد چندان منتظر شويم كه استاد دلاك مشتريانى را كه پيش از ما داشت كيسه و صابون كشيده بعد از آن نوبت به ما رسد . ديدم به قدر چهل پنجاه نفر مشترى و ده نفر دلاك است . اقلا بايد سه چهار ساعت به انتظار و نوبت بنشينيم .\r\nيوسف عمو گفت : « تو را مخصوص براى تماشاى اين وضع آوردم كه بفهميد من ديروز چرا دير آمدم . »\r\nگفتم : « عجبا ! همه روزه چنين است يا امروز به مناسبت بودن جمعه - كه روز تعطيل است - مردم به حمام ريخته‌اند ؟ »\r\nگفت : « ديروز نيز همين‌طور بود . من پرسيدم ، گفتند تمامى حمام‌هاى شهر هر روز چنين است كه مىبينيد . »\r\nگفتم : « اين مردان چرا به دست و پاهاى خودشان مانند زنان حنا بسته‌اند ؟ »\r\nگفت : « مىگويند يكى اين‌كه دست و پاى آدمى را حنا هميشه نرم مىدارد ، دوم آن‌كه از سنت سنيه و ثواب است . »\r\nگفتم : « اين‌ها دليل بىكارى و تن‌پرورى است . همهء ثواب‌ها را تمام كرده‌اند تنها خضاب مانده است ؟ اينان قدر وطن‌دارى را نمىدانند . از لذايذ خدمت وطن بىبهره‌اند .\r\nنظرشان كوتاه ، همتشان پست است . سير كردن شكم گرسنه‌اى هزار مرتبه از خضاب كشيدن و در حمام خوابيدن ثواب‌تر است . »\r\nبارى ، دو نفر نيز در كنار حوض خضاب كرده غليان مىكشيدند .\r\nاز يكى پرسيدم : « آقا ! شما از اهل اين شهر هستيد ؟ »\r\nگفت : « بلى ! »\r\nگفتم : « مقصود اين‌همه مردم كه به دست و پاى خودشان حنا بسته‌اند چيست ؟ »\r\nيك نگاه بس متعجبانه‌اى به من كرده گفت : « اول اين‌كه ثواب است ، دوم دست و پاى آدم را نرم مىدارد . »\r\nآهى سرد از دل دردمند زده گفتم : « آقاجان ! دوايى نيز پيدا كنيد كه دل شما را نيز نرم دارد تا چندى هم در فكر ترقيات وطن و در پى حفظ حقوق آن باشيد . اى مردمان غفلت‌زده ! شما در جاى بسيار باريك و خطرناكى واقع شده‌ايد ، پانصد ششصد نفر سوار اكراد در يك روز اين شهر را زير و زبر مىكنند . شما ابدا در پى مدافعهء وطن و خودتان نيستيد . در اين شهر كه در نقطهء بسيار معتنابهى افتاده نه قلعه و حصارى داريد كه در پناه آن از دشمنان وحشى مدافعه كنيد و نه اسباب دفاع ديگر از توپ و تفنگ ؛ و زمان هم به\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nهيچ وجهى نمىتواند شما را متنبه كند . ديروز بود كه شرارهء بيداد شيخ عبيد الله خشك و تر اطراف و حوالى اين شهر را سوزانده تودهء خاكستر نمود ؛ امروز شما در پى نرم كردن دست و پاى نگارين خود هستيد و نصف روزى را در حمام به كارى كه - زنان را درخور است - به سر مىبريد ؟ »\r\nآن مرد در جواب گفت كه : « معلوم شد تو عرب هستى . عجب جايى براى خودنمايى پيدا كرده‌اى ، كه گفته‌اند « در غربت بلندپروازى ، در حمام تكبر و خودنمايى » ؛ مردكه ! تو خود به كدام ملت مىمانى ؟ اگر در جاى مخفى يا در صحرايى به سر تو قضايى وارد بيايد ، از نعش تو كيست كه دريابد تو به كدامين مذهب و ملت منسوب هستى ، تو را به آيين كدامين مذهب دفن و كفن نمايند ؟ در تمامى اعضاى تو نشانه‌اى از مسلمانى نيست .\r\nمن اگر به جاى حمامى بوديم تو را به حمام راه نمىدادم . »\r\nديدم كار به نقطهء ديگر منتهى شد ، گفتم : « نشانهء مسلمانى را دارم . »\r\nگفت : « از آن نشانه يهودان هم دارند . »\r\nدر اين‌جا ، رشتهء صحبت را پيچيده به خود پرداختم . دلم تنگى گرفت . دلاك را صدا كردم ، در جواب لبيكى شنيدم . پس از اندكى ديدم غولى در برم ايستاده ، در ورود حمام از شدت بخار درست نديده بودم .\r\nگفتم : « استاد ! شما قدرى صابون به من بدهيد من خود را شست‌وشو مىكنم ، ولى حق تو را هم تمام مىدهم . ديگر كيسه و صابون نمىكشم . »\r\nرفت و قدرى صابون آورد . با همان آب سرد حوض بدن خود را دو سه بار صابون زده و شستم . غليان هم آوردند نكشيدم . يوسف عمو به خزانه رفته پس از شست‌وشو برگشت . هر دو بيرون شديم . تمامى اوقات امروزى ما صرف حمام شد .\r\nفرداى آن را به عزم بازار شهر بيرون شديم . يوسف عمو در دم كاروانسرا دكان جوراب‌فروشى ديد .\r\nگفت : « من جوراب ندارم ، يكى دو جفت براى خود بخرم . »\r\nگفتم : « خود مىدانى ! »\r\nيوسف عمو مشغول خريدن جوراب شد . من در سكوى دكان نشستم . در روبروى من دكان عطارى بود . جوان بسيار خوشگلى تقريبا در هفده و هجده سالگى در دكان نشسته مشترى مانند مگس به دور او جمع بودند . يكى نرفته دو نفر به جايش مىرسيد ، اما چيز معتنابهى نمىگرفتند . منتهاى خريدشان يك عباسى ، دو شاهى ، يك شاهى بود .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمعلوم شد كه اينان دردمندان‌اند . جوان نيز به شيوهء مخصوصى با هر يك از ايشان ملاطفتى مىكرد و معاملاتش به گشاده‌رويى بود . خلاصه از مشتريان ازدحامى در دكانش بود . با خود گفتم واضح است : « هركه شيرينى فروشد ، مشترى بر وى بجوشد . » شخصى را هم ديدم كه در حوالى دكان جوراب‌فروشى نشسته قلم و كاغذى در دست دارد ، هى به روى پسر نگاه كرده چيزى مىنويسد . من خيال كردم كه اين مرد نقاش است صورت جوان را نقش مىكند . چون در فرنگستان صورت دختران خوشگل را نقاشان به نام مىكشند و به اعتبار قدرت كلكشان به مبالغ گزاف مىفروشند . با خود خيال كردم كه خوب است همچنان صورت‌نگارى در اين‌جا نيز هست ، كه تا يك درجه مشعوف شدم .\r\nاز جوراب‌فروش كه پيرمردى بود پرسيدم : « عمو نام اين نقاش چيست ؟ » - مردكه را با انگشت نشان دادم .\r\nگفت : « فرزند ، نقاش كجاست ؟ »\r\nگفتم : « اين مرد كه صورت اين جوان عطار را مىكشد ! »\r\nخنديد و گفت : « فرزند عزيز من ! مردى را كه ديده و نقاش تصور كردى صورت‌نگار نيست ، بلكه شاعر است . بدين پسره شعر مىبندد . اين شاعران بيعار مرا از كسب و كار بازگذاشته به ستوه آورده‌اند . هر ساعتى يكى مىرود ديگرى مىآيد ، بهانهء نظربازى به اين جوان ؛ سكوى دكان من از اين مشتريان بىمنفعت و بداخلاق دقيقه‌اى خالى نيست .\r\nچندانم زحمت مىدهند كه حوصله‌ام تنگ مىشود . در كار خود متحير مانده‌ام . ابدا در روى اين مردمان شرم نيست . »\r\nگفتم : « اين جوان كيست ؟ »\r\nگفت : « اين پسر نامش غلامعلى بيگ است . به سبب اندك حسنى كه دارد انگشت‌نماى خاص و عام مردم اين شهر گشته نامش در تمامى شهر مشهور است . گويا همهء مردمان اين شهر فريفتهء حسن و عاشق بىقرار اين پسرند . »\r\nخيلى تعجب كرده گفتم : « جوان چه‌طور ؟ عجبا خود هم بداخلاق نباشد ؟ »\r\nگفت : « حاشا ! جوانى باغيرت و مشغول به كار خود است . ثروتى خوب هم دارند ، به چيزى محتاج نيست . »\r\nگفتم : « پس اين هنگامه براى چيست ؟ »\r\nگفت : « محض بيعارى و بيكارى . صبح تا شام در اين شهر هرجا مىروى صحبت اين جوان است . شب همه‌جا چند نفرى گرد آمده شمع خودشان را سوزانده صحبت اين\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nجوان را نقل مجلس مىكنند . حال آن‌كه او را ابدا پرواى اينان نيست ، در خانهء خود آسوده نشسته است . »\r\nگفتم : « عمو جان ما غريبيم ، تازه بدين شهر وارد شده‌ايم . كجاى اين شهر ديدنى و درخور سياحت و تماشاست ؟ »\r\nگفت : « فرزند ! داخل شهر اين است كه مىبينى . تفرجگاه اين شهر بيرون دروازه است كه همهء باغات باصفا و سبز و خرم است ؛ به ويژه هنگام بهار كه گل سرخ بشكفد اطراف شهر رشك باغ ارم و نمونه [ اى 
  ] از بهشت آدم است ، ولى اكنون چيزى در بساط نيست .\r\nاز هجوم لشكر بهمن و دى ، باغ و بوستان سهل است كه تا مغز استخوان ما نيز افسرده است . باز در كوچه‌ها و « بازار چاى » عمارت‌هاى خوب و ديدنى هست . »\r\nگفتم : « بازار چاى كدام طرف است ؟ »\r\nگفت : « از اين بازار راست برويد تا بيرون شويد . جويبارى خواهيد ديد كه روان است .\r\nروى به بالاى آن برويد ، آخرش به محلهء ارامنه منتهى است . آن‌جاها خالى از شكوه نيست . »\r\nچون رشتهء صحبت ما با پيرمرد جوراب‌فروش بريده شد ، يوسف عمو نيز پول جوراب‌ها را داده سياحت‌كنان روى بدان سمت روانه شديم . خيابان بزرگى در پيش بود تا آخر آن رفتيم . قبرستانى ديده شد ، فاتحه‌اى خوانده گذشتيم . كوچهء ديگرى پيش آمد ، داخل شديم ديديم ترددكنندگان غالبا ارمنى هستند . معلوم شد كه محلهء ارامنه است .\r\nقدرى پيشتر رفتيم . ديدم از بالاى طاق مختصر عمارتى لوحهء كوچكى به لغت انگليسى  Printing  آويخته‌اند كه اين‌جا مطبعه است . من از ديدن اين لوحه به زبان انگليسى و از خواندن نام مطبعه غرق درياى حيرت شدم . با خود گفتم « هو ، مطبعه ! اين نقل كجاست ؟ » باور نمىكردم . ديدگان برهم نهاده قدرى به سر انگشت ماليده ، دوباره باز كرده ديدم خير مطبعه است و السلام .\r\nپيش آمده از يك نفر ارمنى كه در آن‌جا بود پرسيدم : « اين‌جا چه‌كار مىكنند ؟ »\r\nدر جواب من گفت : « كاغذ آورده‌اى ؟ »\r\nديدم اين شخص مرا به ديگرى تشبيه كرده است . گفتم : « آرى ! آورده‌ام . »\r\nگفت : « خودش بيرون رفت حالا مىآيد ، اما آدمش اين‌جاست . صدا كنم كليد را بياورد . »\r\nرفت با يك نفر ارمنى ديگر آمد . آن هم گفت كه : « كاغذ آورده‌اى ؟ »\r\nگفتم : « بلى ! »\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبعد معلومم شد كه اينان به گمان اين‌كه ما تاجريم و از تبريز كاغذ براى فروش آورده‌ايم ، ايشان هم به كاغذ احتياج داشته‌اند . به‌هرحال ، در مطبعه را باز كردند رفتيم به توى آن . ديدم در يك سمت خيلى كتاب‌هاى جلد شده و در گوشه‌اى هم كتب بىجلد چيده شده است . ارامنه را گمان نبود كه مسلمانى زبان انگليسى مىداند . لهذا من از كتاب‌ها برداشته به تجاهل نگاه كرده از كج و راست به اين طرف و آن طرف برمىگردانيدم . ديدم همهء كتاب‌هاى پروتستانى است كه رديّه به ساير اديان نوشته‌اند ، خصوصا براى مذهب پاك اسلام كه به عقول نارساى خودشان گويا به كلام الله تفسير نوشته و بعضى از كتب اسلاميه را ترجمه كرده‌اند . واضح است كه مقصودشان اضلال مردم است . هرچند كه اسلاميان را از فضل خداوندى بدين اقدامات بىمعنى پاى ثبات از جادهء شريعت مطهره نمىلغزد ؛ ولى نمىدانم دولت ايران چرا اين بدفطرتان را كه مايهء هزار گونه فساد و شرارت‌اند ، به ملك خود راه داده و بدين آزادى به جهلاى مملكت ، از مسلم و نصارا ، مسلط داشته است كه از آمريك و انگلستان بدين‌جا ريخته ريشهء فساد را در مزرعهء قلوب عوام الناس محكم كنند و در خاك ممالك اسلاميه نشسته بر ضد مذهب پاك اسلام كتاب‌ها بنويسند . اين درد بالاى ساير دردهاى بىدرمان من نشست .\r\nچشم‌هايم خيرگى گرفت . گفتم كه : « تا حال نيامدند ، ما نيز كار داريم ، وقت ديگر مىآييم . »\r\nدر اين اثنا همان ارمنى پيش آمده به گوش من گفت كه : « يك هفته است باسمه خانه معطل است ، كاغذ ندارند ، هشيار باش و ارزان مفروش ! اما بايد در پاداش اين خدمت پس از سرگرفتن معامله يك تومان به من بدهى . »\r\nگفتم : « ممنون شدم . خيلى خوب ، مىدهم . »\r\nاز آن‌جا برگشته آمديم به منزل . در آن اثنا ، ديدم دالاندار خنده‌كنان پيش آمد و گفت :\r\n« آقا آفرين بر شما ! چه زود پيدا كرديد . »\r\nگفتم : « چه چيز را زود پيدا كرديم ؟ »\r\nگفت : « مگر من نديدم كه به بهانهء خريدن جوراب يك ساعت در دكان كربلايى محمد قاسم جوراب‌فروش نشسته محو تماشاى جمال غلامعلى بيگ بوديد . عيبى ندارد آقا ! ما هم اهل بخيه‌ايم . »\r\nديدم بدين مردكهء احمق هرچه بگويم بىجاست . دم در كشيدم . با خود مىگفتم « عجب عالمى است ! مردمان اين مملكت همه ديوانه‌اند . به هر كجا مىروى صحبت اين جوان ساده است ، پير و جوان را فكر و خيال با او مشغول . همه از دنيا و مافيها بىخبرند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاز علم معيشت نقطه‌اى نخوانده و نمىدانند كه صانع بىچون - جلت عظمته - اينان را براى تعاون و تناصر همديگر آفريده است . طبيعت عشق‌بازى را با زنان مخصوص داشته است نه با مردان . نمىدانم اين مردمان بدفطرت چرا از اين حركات زشت خودشان شرم ندارند و كسى را كه از حال آن ابدا آگاهى ندارند بىشرمانه در مسلك ناشايست خودشان مىپندارند . بايد تا بلايى نازل نشده از ميان اين بقاياى قوم لوط گريخت ، تا اين‌كه تر نيز به آتش خشك نسوزد . » از آن‌جا نيز به سوى تبريز رخت سياحت بربستيم .\r\n\r\nاجمال سياحت اروميه\r\nمردمان اين شهر نيز از شدت جهالت و كوتاهى نظر به جز از خودپرستى و خودرأيى كارى ندارند . چنان‌كه گفته شد شغلشان هرزه‌گرى و يافه‌درايى است . از توسيع دايرهء تجارت و تزييد ثروت عموميه ، كه منوط به احداث كومپانىها و اتفاق در كارهاى بزرگ است ، بالمره غافل و بىخبرند . وطن و حب وطن را در نظر ايشان وقعى نيست . غالبا تابع هواى نفس و هميشه در پى فراهم آوردن اسباب عيش و عشرت‌اند . از وضع حاليهء زمان و مقتضيات زمان ابدا آگاهى ندارند . از لذايذ تحصيل علوم و فنون متداوله - كه غذاى روح است - به كلى بىبهره‌اند .\r\nبارى ، فرداى آن روز به عزم سياحت تبريز حاضر شديم . رفتيم تا اسب كرايه كرده حركت كنيم . مكارى ديده اسب خواستيم . گفت كه « چهار روز صبر كنيد ! ده پانزده نفر مسافر ديگر نيز هست با ايشان متفقا برويم . » ناچار بيعانه داده برگشتيم .\r\nدر روز موعود چارپادار آمد . دو رأس استر آورده بود . ما نيز اسباب و لوازم سفر را بار كرده رو به طرف تبريز حركت نموديم ، اما قافله در سياحت و قطع منازل خيلى سنگين حركت مىنمود . هشت روز راه درنورديده روز نهم وارد تبريز شديم . در اثناى راه چيزى كه قابل ذكر باشد ديده نشد ، ولى در ورود تبريز وضع مملكت قدرى دهشت‌انگيز به نظر آمد . در ميان اهل قافله نيز همهمه‌اى بود . يكى از رفقاى سفر كه از مردم اروميه بود گفت : « امروز در اين شهر حادثهء عظيمى بايد روى داده باشد . چه در اين محله‌ها دكاكين همه بسته‌اند . مطلق چيز عمده‌اى واقع شده است كه كوچه‌ها از آينده و رونده خالى است . » واقعا احدى ديده نمىشد كه احوالپرسى شود . تا اين‌كه قدرى هم پيش رفتيم ، از دور چند نفرى را ديديم كه تند مىگذشتند .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nيكى از آن ميان پرسيد كه « برادر ! در اين شهر چه حادثه‌اى اتفاق افتاده كه دكان‌ها بسته و از هر سو آثار پريشانى نمايان است ؟ »\r\nگفت : « معلوم است كه خبر نداريد . خانهء پيشكار مملكت را اهالى غارت كردند ، اما خودش گريخت . »\r\nگفتم : « پيشكار كيست ؟ »\r\nگفت : « حاكم . »\r\nگفتم : « چه‌طور ؟ خانهء حاكم را ؟ »\r\nمرد كه تندى كرده گفت : « من اولوم قميش قويما . »\r\nمن تا حال اين لفظ را نشنيده بودم ، ملتفت قبح آن نشده ، گفتم : « برادر تو را به خدا قسم مىدهم درست جواب بده ! چه شده ؟ »\r\nگفت : « باب خانهء پيشكار يعنى حاكم مملكت را اهالى شهر چاپيدند . »\r\nگفتم : « تاكنون در هر مملكت ايران كه ديده يا شنيديم ، پيشكار و حاكم شهر خانهء اهالى را مىچاپيدند ؛ حالا چه‌طور شده است كه اهالى خانهء آنان را مىچاپند ؟ »\r\nگفت :\r\n « چنين است آيين چرخ درشت * گهى پشت زين و گهى زين به پشت \r\nزمان هر روز طور ديگر اقتضا مىكند . هرچيز در وقت خودش خوش است . » - اين را گفته و گذشتند .\r\nحال جلودار و مسافرين را واهمه گرفت . من نيز در انديشهء آن‌ام كه چه كنم . رفيق و شناسايى كه در اين شهر دارم البته در اين هنگامه دكان او نيز بسته است . كجا بروم ؟\r\nخلاصه ، همه ترسان و لرزان در همان‌جا - كه محلهء « هفت كچل » مىگويند - جلودار در دم كاروانسرايى ما را فرود آورد . خود از دريچه داخل كاروانسرا گشته بعد دالاندار را صدا كرد . آمده در را گشودند ، ما هم داخل شديم . باز فورا در را بست . حجره‌اى براى اقامت نشان دادند ، رخت در آن‌جا فروهشته اقامت گزيديم . ولى يوسف عموى بيچاره از بيم جان خود ، چون بيد مىلرزيد و گريه‌كنان مىگفت كه : « بيگ ! از اين‌جا راست به مصر برگرديم . من ديگر تاب مصائب اين سفر و سياحت را ندارم . مىترسم عاقبت سر در سر اين سودا ببازيم . از آغاز اين سياحت ، يعنى از ورود بدين خاك ، روزى بر ما بىخطر نگذشته است . نمىدانم ديگر در اين‌جا به سر ما چه خواهد گذشت ؟ »\r\nگفتم : « من خيال سياحت شهر خوى را نيز در نظر داشتم . حالا به شما قول مىدهم كه اگر از اين به سلامت خلاص شديم ، ديگر صرف‌نظر كرده يكسر به سوى مصر رهسپار\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nشويم و بعد از آن اختيار سياحت من با شما باشد ، به هر طرف كه عنان كشيدى برويم . »\r\nآن شب را به هزار واهمه به سر برده سحرگاهان ديدم كه خبرى نيست . بازار و دكاكين شهر همه باز است و مملكت ساكت . ما نيز از آن بيغوله فراز آمده راه بازار و دكان رفيقى را كه داشتم پيش گرفته ، پس از پرسيدن در يكى دو نقطه ، به دكان او رسيده سلام دادم .\r\nبعد از معرفى خود ، آن دوست عزيز برخاسته از سر و صورت من بوسيده و به كمال مهربانى احوالپرسى كرده گفت : « از مصر داداش هر هفته در مكتوب خودشان احوال سلامتى و ورود شما را از من مىپرسد . گويا والدهء شما خيلى نگران بوده است . در آخرين كاغذ به تأكيد تمام نوشته است كه ورود شما را به واسطهء تلگراف خبر بدهم . »\r\nپس آدم خود را خواسته بدين مضمون تلگرافى نوشت كه « ابراهيم وارد شد . » به آدمش سپرد كه اين را برده در فلان‌جا به فلان شخص بده و از من سلام برسان كه اين را به فرانسوى بنويسد ، پس از آن به تلگرافخانه داده زود برگرديد . بعد از اين سپارشات از من پرسيد : « پس اشياء و اسباب شما كجاست ؟ »\r\nگفتم : « ما ديروز رسيديم . شهر پرآشوب و دكان‌ها همه بسته بود . ناچار در « هفت كچل » به كاروانسراى فرود آمديم . راستى ، برادر ! ديروز آن‌چه هنگامه بود كه مردم اين شهر برپا كردند ؟ »\r\nگفت : « آقا جان ! اين‌جا تبريز است ، هرچه مىخواهند مىكنند . بعد تفصيلش را به شما نقل مىنمايم . »\r\nگفتم : « من در هيچ‌جا نشنيدم كه رعيت خانهء حاكم را غارت كنند . »\r\nگفت : « در تبريز آن‌چه به خيال كسى نمىآيد مىكنند . »\r\nدر اين اثنا ، آدمش از تلگرافخانه برگشته بود . او را با يوسف عمو فرستاد كه اسباب خرده‌ريز ما را از كاروانسروا به خانه‌اش نقل دهند . طرف عصرى نيز دكان را بسته رفتيم به خانه .\r\nدر اثناى راه گذار ما به كوچه‌اى افتاد . ديدم در دم در عمارتى ، چند تن سرباز « چاتمه » زده به قراولى ايستاده‌اند .\r\nپرسيدم : « اين‌جا خانهء كيست ؟ »\r\nگفت : « خانهء يك نفر تاجر است ، تازه از سفر آمده . حكومت احتراما سرباز فرستاده است چاتمه زده‌اند . »\r\nگفتم : « درست نفهميدم . »\r\nمكرر گفت .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nگفتم : « بابا ! اين چه معنى دارد ؟ به احترام تاجرى سرباز فرستادن و چاتمه زدن در كجا ديده و شنيده شده است ؟ يعنى چه ؟ تاجرى تازه از سفر آمده ممكن است . اما براى احترام آن تاجر سرباز در او به قراولى گماشتن چرا ؟ اين شخص به حكومت مملكت نيامده ، از امرا و صاحب‌منصبان لشكرى نيست و خانه‌اش ديوانخانه نيست . امرى بسيار غريب است ! »\r\nگفت : « على اىحال ! قاعدهء مملكت چنين است . »\r\nآن‌گاه دست تأسف به همديگر سوده گفتم : « حالا شبهه‌اى نماند كه درد اين ملك و ملت بىدواست . رعيت و تجار نيز راه بدى پيش گرفته‌اند . از امثال اين تجار نيز منفعت براى مملكت سهل است ، به جهت اولادشان هم فايده‌اى نيست . زيرا كه رندان حكومتى اينان را نيز به پاره‌اى احترامات مجعوليه به خودشان مشتبه كرده‌اند ، پس هرچه از خود و سايرين در دست دارند به سبب اين‌گونه بلندپروازىهاى بىمعنى در اندك زمانى خواهند باخت . اين مردمان خانه‌برانداز ، به هر رنگى كه باشد ، اين‌جور تاجران را به الفاظ بىمعنى « بفرما ، به سر مبارك شما ، جناب عالى ، و غيره » تمام خواهند كرد . بيچاره اولاد اينان كه پس از عزت به انواع خوارى مبتلا خواهند شد ! »\r\nگفت : « دو سه سال پيش از اين ، مشهدى محمد نام تاجرى را - چنان‌كه شما مىگوييد - به همين وسايل بر خود مشتبه نمودند و در ظرف اندك‌مدتى اندوختهء زيادى از او تلف شد و هرچه داشت تمام كردند . آخر الامر ، خود نيز چون روى بازگشتن به وطن نداشت در غربت جان داد و چيزى به باقى ماندگان بازنگذاشت . بيچاره سخت مشتبه شده بود . در اين شهر از اين چيزهاى غريب - كه همه در نظر اعتبار مردمان باريك‌بين و مآل‌انديش موجب هزار گونه عبرت است - خواهيد ديد . عجب‌تر آن‌كه بسا كسان در حالتى كه با چشم خودشان اين شگفتىهاى عبرت‌انگيز را مىبينند باز متنبه نمىشوند . »\r\nچون به خانه رسيديم ديدم عمارت عالى و خوبى است . چند اتاق بيرونى داشت نشستيم . چند مجموعهء شيرينى و بعض ميوه‌ها براى تشريفات ما چيده بودند . مشغول صحبت شديم .\r\nدر اثناى صحبت گفت : « داداش از مصر تمامى احوالات شما را به من نوشته است كه در غيرت و تعصب ملتى سرآمد ايرانيان است . مقصود شما را از اين سياحت نوشته ولى مىگويد كاش نرفتى و ايران را نديدى ؛ چه ، مىدانم كه اكنون براى او خيلى بد خواهد گذشت . »\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nگفتم : « چه بايد كرد ؟ وطن ماست ، بايستى ببينيم . خيال داشتم هرگاه جايى را از مشهد ، طهران ، براى اقامت مناسب يافتم خانه‌اى خريده به وطن اصلى خود برگردم . »\r\nگفت : « چه‌طور شد ؟ جايى را پسند كردى ؟ »\r\nبىاختيار آهى كشيده گفتم : « نه ! »\r\nگفت : « آه چرا مىكشى ؟ »\r\nگفتم : « بىاختيار از دلم آه برخاست و گرنه موجب آه چيزى نيست . »\r\nگفت : « چه ديدى ؟ »\r\nگفتم : « هرچه ديدنى و نديدنى بود ديدم . تنها يك چيز نديدم كه منتهاى مقصود من آن بود . »\r\nگفت : « مقصود شما چه بود ؟ »\r\nگفتم : « ديدن مكتب كه مايه تمامى سعادت و نيكبختىهاست . امروزه قوت دولت ، عزت ملت و آبادى مملكت همه منوط به بودن مكتب است و بس ! »\r\nدر اين صحبت بوديم كه به شام خبر كردند . رفتيم سر سفره ، شام صرف شد . پس از شام باز چايى آوردند يك پياله خورديم .\r\nپس از اندكى صحبت صاحب‌خانه گفت : « شما هنوز از رنج راه نياسوده‌ايد قدرى زودتر بخوابيد تا راحت شويد . »\r\nخوب هم دريافته بود . رختخواب انداختند خوابيديم .\r\nصبح برخاسته پس از خوردن چايى به همراهى آن دوست محترم به بازار رفتيم .\r\nقدرى در دكان نشسته صحبت كرديم .\r\nگفت : « ميل داريد برويم قدرى بگرديم ؟ »\r\nگفتم : « چه عيب دارد ! »\r\nرفتيم به كاروانسراهاى تجارنشين ، خيلى جاهاى معتبر و باشكوه بودند . به اندكى ملاحظه معلوم شد كه در اين شهر تجارت عمده هست و مردم هم به تجارت مايل‌اند .\r\nولى چه سود كه همه امتعهء خارجى است . از امتعهء داخليه نشانى ديده نمىشد مگر در بعض جاهاى گوشه و كنار ، كه آن‌هم عبارت از تنباكو و حنا و چيت همدان و چادرشب يزد و كرباس نايين بود . آن وقت فكر كردم كه شياطين فرنگستان به قوت علم و صنعت همه‌ساله چه‌قدر پول از اين مملكت بيرون مىكشند .\r\nپرسيدم : « برادر ، اگرچه مملكت شما را - چنان‌چه شايد و بايد - هنوز نديده‌ام اما از ازدحام بازار و جمعيت مترددين معلوم مىشود كه شهر بزرگى است . حال بگوييد ببينم\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر اين شهر هيچ كومپانى و شركت‌هاى بزرگ هست يا نه ؟ »\r\nگفت : « ابدا كومپانى و فلان نيست . »\r\nگفتم : « عجب عالمى است ! در شهرى بدين پايه بزرگى ، چگونه مىشود كومپانى نباشد ؟ امروز معاملات بزازى و خرازى و بقالى با دست تنها از پيش نمىرود تا چه رسد به تجارت . آيا اين مردمان با وجود اين همه روابط تجارتى با خارجه به چه سبب به منافع شركت‌هاى بزرگ و كومپانىها پىنبرده‌اند ؟ »\r\nگفت : « تبريزيان را شما نمىشناسيد . اينان همه تمام « يك من » هستند . در ميانشان هرگز « نيم‌من » پيدا نمىشود كه پنج نفرى يك جا جمع شده يكى را براى خودشان رئيس قرار داده به دستيارى همديگر كار بزرگى را از پيش ببرند . هيچ يك از ديگرى تمكين نمىكند . اين است كه از فيض اين‌گونه كارهاى بزرگ هم خودشان محروم‌اند و هم‌وطن از ترقيات بازمانده است . پيش‌تر چند تن يك‌جا جمع شده شراكت بزرگى تأسيس نمودند . بعد داعيهء رياست و صدرطلبى ، كه هريك جداگانه در آن خيال بودند ، سبب حدوث اختلاف گرديده بعد از چهار سال اساس آن به هم خورد . تنى از آن ميان مدعى شده تمامى حصه‌ها را خود قبول كرد ؛ ولى چندى نمىگذرد كه آن‌هم در جاى خود خشك مىشود . چه واضح [ است 
  ] كه بار ده نفر را يك تن به دوش نمىتواند بگيرد . »\r\nبارى ، پس از قدرى گشت و گذار به دكان برگشته ناهار حاضر كرده بودند خورديم .\r\nگفتم : « داد و ستد چه‌طور است ؟ »\r\nگفت : « هيچ نپرسيد . بسيار بد و پريشان ! »\r\nگفتم : « چرا ؟ »\r\nگفت : « هزار سبب دارد ، اما بدتر از همه اين پول سياه و تفاوت همه روزهء آن است كه كسبه و فقراى ملت را بالمره از پاى درانداخته همه را خانه‌خراب نمود . گذشته از آن ، پول نقره را هم امروز مىبينى چهار تومان و نيمش يك لير است و فردا پنج تومانش .\r\nمعركه است ! ضرر و خسارتى را كه از اين‌روى بيچاره تجار مىكشند ، به حساب نمىآيد .\r\nخصوصا كسانى كه با اسلامبول و يا ساير ممالك خارجه معامله دارند بيشتر طرف خسارت‌اند . يك تن اصفهانى همهء ايران را زير و زبر نمود . خدايش انصاف بدهد ! »\r\nگفتم : « در تبريز تجار معتبر بايد خيلى باشند . »\r\nگفت : « چرا هستند ، ولى معلوم نيست كه در مقابل اين همه صدمات پايدارى توانند نمود يا نه . گذشته از آن ، درد تجملات و خودنمايى - كه در تبريز از چندى به اين طرف در ميان تجار است - خود علاج‌پذير نيست . در ميانشان بعضى هستند كه از بس تملق و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمزاج‌گويى ديگران امر بر خودشان هم مشتبه شده مانند ديوانيان به جلو خودشان فراش آرديلى [ آردلى 
  ] انداخته در خانه‌هايشان چوب و فلك نگاه مىدارند . بگير و ببندى دارند . معلوم است كه اين وضع برازندهء حال تجارت نيست . امر تجارت با اين‌گونه كرّ و فرّ از پيش نمىرود . چندى است كه در ميان مردم همهمه‌اى هست كه گويا به كار يكى از آنان سكته وارد آمده است . حالا محض شايع شدن اين خبر ، كسانى كه دو روز پيش كرنش‌اش مىكردند امروز جواب سلامش را رد نمىكنند . مهمانى يك ملاى بزرگى اقلا پنجاه تومان خرج دارد ، هر تاجرى كه از خود و يا ديگرى ده هزار تومان در دستگاهش ديد ، مطلق چهار هزار تومان آن را خرج ساختن عمارتى براى خود خواهد كرد . با اين حال ، از تجارت آنان چه اميد ترقى توان داشت ؟ حالا عادت تازه‌اى هم پيش گرفته‌اند ، هركدام از ايشان كه چند تومانى در چنگ خود ديد املاك مىخرد ، دهكده مىگيرد . اين يكى ديد كه آن ديگر دو پارچه خريد ، خود را محض رقابت او به هزار آتش مىزند تا آن هم صاحب دهكده‌اى بشود . وضع اين مملكت و طبايع اهالى آن را در امثال اين رقابت‌هاى بىمعنى ، به هيچ مملكتى قياس نمىتوان نمود . هنگامه است ! »\r\nگفتم : « خيلى خوب ! در صورتى كه ثروت هم دارند چرا با شراكت همديگر يك فابريك كرباس‌بافى در وطن خودشان احداث نمىكنند كه مردگانشان را بدان كفن كنند ؟\r\nيا فابريك چيت‌سازى بياورند ، يا شمع كافورى و يا ماشين قندسازى درست نمايند كه بيشتر از ده قريه و امثال آن فايده ببرند ؟ چرا اين‌همه رشته‌هاى منافع را گذاشته به رقابت همديگر مشق احتكار مىكنند ، كه خون فقراى ملت را به شيشه گرفته و از آن راه به كسب ثروت و سامان پردازند ؟ اينان كه شما به نام تاجر ياد مىكنيد و من هم معاملات تجارتى ايشان را تا يك درجه ديدم ، تاجر نيستند مزدوران فرنگان‌اند و بلكه دشمنان وطن خودشان هستند . زيرا كه همه‌ساله ، به دامن ، نقود مملكت را بار كرده به ممالك خارجه مىريزند و در مقابل امتعهء قلب و ناپايدار فرنگستان را به هزار گونه زحمت و مشقت بر خودشان حمل كرده به وطن نقل مىدهند . اگر حسابى در ميان باشد ، در پايان سال معلوم مىشود كه كرورها پول وطن را - كه مايهء تعيش دائمى هموطنان است - اين بىمروتان به دست‌هاى خودشان برده در خارجه به هزار مداهنه و چاپلوسى به دامن اجانب مىريزند . و در عوض گياه بيابان‌ها را به جاى منسوجات حريريه خريده به خورد هموطنان بىعلم و بىخبر مىدهند ، كه يك سال ديگر آثارى از آن همه امتعهء ابتياعى ايشان در ميان نيست . »\r\nگفت : « در ايران كيست كه بدين نكات مقدس وطن‌پرستى ملتفت شود ؟ اتفاق و اتحاد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاز اين مردمان برنمىآيد سهل است ، كه همه روزه مشغول دام نهادن به راه يكديگر و چاه كندن براى هم‌اند . در كارشكنى و خراب كردن خانهء همديگر مهارت دارند . پيوسته شغلشان منحصر به عيب‌جويى و تجسس معاملات اين و آن است . اگر به يكى از جايى ده تومان ضرر و زيان رسيد ، تدبيرها به كار مىبرند كه آن ده تومان ضرر را در انظار دو هزار تومان جلوه بدهند . هرگاه ديگرى پس از هزار گونه زحمت و جانفشانى رشتهء تجارتى در خارج از دايرهء تجارت معموله و متداول اين بلد به دست آورد ، به يك‌بار همگى به روى همان رشته هجوم كرده به مقراض حسادت ريشهء منفعت آن را از بن مىبرند . هم خودشان و هم جويندهء آن رشته را متضرر مىكنند . خلاصه ، خبر نداريد كه چه معركه‌اى است . هرچه در اين باب گفته شود به جايى نخواهد رسيد . اينان كه گفته شد مختصر نمونه‌اى از كار و كردار طبقهء تجار اين شهر است . اخلاق اينان چندان فاسد گشته كه اميدى بر اصلاح آن نيست ، مگر اين‌كه خداوند عالميان به لطف عميم خود اينان را به جادهء صلاح و استقامت برگرداند تا شيوهء پسنديدهء نياكان خودشان را پيش گرفته با همديگر مهربان شوند و منفعت خودشان را در اضرار همديگر نجويند . »\r\nگفتم : « از اين حديث گذشتيم . رفتار حاكم مملكت با قاطبهء رعيت چه‌طور است ؟ »\r\nگفت : « از آن معنى هيچ نپرسيد ! حاكم ، اگر خوب و گر بد ، دوام و بقايى ندارد . تا حكام را از مركز دستور العمل و قانونى در دست نباشد و خود را تابع احكام آن و مكلف به تمامى اجراى آن نداند و از كردار نيك خود اميد پاداش و از سوء رفتار خود بيم كيفر و مجازات نداشته باشد ، از او چه‌سان توقع نيكى توان داشت ؟ گيرم كه حاكم خوب است دو روز ديگر مىرود و نيكى خود را نيز همراه مىبرد . و فرداى آن يكى ديگر به جاى او مىرسد كه پناه بر خدا ! بايد در دست حكام نو ، خواه قانون ، خواه كتابچه ، خواه دستور العمل ، خواه تعليمات ، بگو چيزى مرتب و لا يتغير در روى كاغذ باشد كه با مردم از روى مواد مندرجهء آن در كارهاى متعلق به جنحه و جنايت و حقوق رفتار نمايد تا كارها به تدريج اصلاح شود و ناملايمات از ميان برخيزد ، كجىها و ناراستىها به مرور زمان استقامت گيرد . و به جاى اين‌كه بگويند مجرم را پادشاه كشت يا حاكم حبس نمود ، بگويند قانون حبسش كرد و قانون حكم به قتلش داد ؛ ديگر نام بلند پادشاه به مردم‌كشى مسمر نشود ، و حكام نيز به خود مشتبه نشده خودشان را در حق رعيت فعال مايريد ندانند . آن وقت احدى را به حكم قانون اعتراضى باقى نمىماند مگر در داخل دايرهء قانون حرفى حسابى داشته باشد ، كه آن را نيز قانون خود معين مىكند . در آن صورت ، نام ظلم از ميان برمىخيزد و در ميان رعيت و شخص سلطان محبت و اتحادى حاصل\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمىآيد . پادشاه رعيت را اولاد عزيز و رعيت نيز پادشاه را به مثابه پدر مهربان و گرامىتر از جان شيرين خودشان مىدارند و جهان پر از قسط و عدل مىشود و بازار نفاق‌جويان و آشوب‌طلبان نيز بالمره كسادى مىپذيرد . از بىقانونى ، پريروز ديدى اين مردم چه كردند ؟ »\r\nبارى ، ما را به احترام صاحبخانه چند جاى معتبر دعوت كرده به نام ما مجالس مهمانى آراستند . بر حسب وعده ، هر شب به جايى مىرفتيم . خانه‌هاى بسيار عالى ، اتاق‌هاى خيلى مزين و باشكوه ؛ همه‌جا اسباب بلورين است كه چيده‌اند . آدمى به هر اتاق داخل شد از كثرت چراغ‌ها و تابش اسباب بلورين چشمش خيره مىشود . از سقف هر اتاقى چلچراغ‌هاى بزرگ گرانبهاى شاه‌نشان و شير و خورشيدنشان و ديواركوب‌هاى رنگارنگ آويزان است . در خانه‌هاى تجار تبريز از تجملات ، آن‌چه به خيال آيد ، ديده مىشود . از ظروف چينى و سرقليان‌هاى طلا و نقره و اسباب سفره چندان هست كه ما فوق ندارد . راستى عقل حيران و خيال سرگشتهء احاطهء اين تجملات است . سبب اين هم رقابتى است كه از چند سال به اين طرف در ميان تجار اين مملكت افتاده است .\r\nواضح است كه اين وضع متجملانه با تجارت منافات كلى دارد . اين سرمشق - از هركس كه باشد - سزاوار ملامت و نفرين است . زيرا كه از آن روز مىبينيم در تبريز چراغ هيچ خانوادهء تجارتى تا صبح افروخته نيست و در نيمه‌شب افسرده است .\r\nبارى ، روزى به رفيق خودم ، صاحب‌خانه ، گفتم : « برادر ! بدت نيايد . من از گفتن سخن حق خوددارى نمىتوانم بكنم . مردم اين شهر تبريز - كه چشم و چراغ آذربايجان است - از اهل ساير شهرهاى ايران كه من ديده‌ام ديوانه‌ترند . »\r\nگفت : « چرا و به چه دليل ؟\r\nگفتم : « به دليل اين‌كه مىبينم فرنگان چون اطفال خردسال پيران سالخوردهء اين مملكت را فريفتهء نقش و نگار خزف‌پاره‌هاى ممالك و صنايع خودشان داشته ، سال دوازده ماه بلكه تمامى مدت به آنان مزدورى مىكنند . از شيشهء قليان و سرقليان گرفته تا ظروف چينى و غيره همه‌جا روى چيزهاى پست و اشياء خسيسه ، نقش كردن تمثال پادشاه چه معنى دارد ؟ بايد ما تمثال همايون متبوع معظم خودمان را به جواهرات گرانبها آراسته صدر مجالس خودمان را بدان هيكل مقدس آرايش افزاييم ، نه اين‌كه در روى اسباب قهوه‌خورى ، قليان ، چاى و امثال آن‌ها كشيده در طاقچه‌هاى قهوه‌خانه‌ها ، روى آتش‌ها ، زير دست و پاى مردم بىتميز بيفكنيم . انصاف بايد كرد ، اين خوارى را شخصى كه اندكى شعور دارد به صورت خود روا نمىبيند تا چه رسد به پادشاه وقت - كه اطاعت\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nامر و نهىاش بر ما واجب است . گذشته از اين‌ها ، فرنگيان زيرك به سبب همين صورت نيز مبلغى بر قيمت آن امتعه مىافزايند . سرمايهء آنان در اين كار ، هوا و عبارت از تحريك سرانگشتى است ؛ اما از مملكت ما دامن دامن پول - كه روح مملكت است - به معدهء مملكت آنان وارد مىشود . ديگر از استهزا و تمسخر آنان كه هنگام ساختن و پرداختن اين امتعه بر عقل و شعور ما مىخندند . چيزى نمىگويم . صورت پادشاه را در عدليه ، مجلس شورا و مجالس محاكمات بايد به مقام توقير و احترام گذاشت . احترام آن نشان شير و خورشيد را هم - كه علامت دولتى ماست - بايد به درجهء تالى تمثال همايون گرفت و آن را چندان معزز كرد كه بزرگان هر مملكت براى تحصيل آن جانفشانىها كنند ؛ چنان‌كه سايرين كرده‌اند . اين علامت مقدس را در روى چيزهاى بىمعنى نقش كردن منافى انصاف و شيوهء دولت‌پرستى است . عيب نيست كه هر بزاز و بقالى اين علامت مقدس را ، بدون استحصال اذن و اجازهء دولت ، در كارهاى شخصى خود استعمال كند و به روى كاغذهاى تجارتى و پاكت‌هاى خود نقش نمايد ؟ »\r\nمن سرگرم ذكر اين ناملايمات شده ديگر نمىدانم چه‌ها گفته‌ام . آن‌گاه آثار خستگى در خود مشاهده كرده لب به ناچار از سخن فروبستم .\r\nصاحب‌خانه گفت : « ما شاء الله ! آن‌چه داداش از مصر دربارهء تعصب ملى شما نوشته اندكى از بسيار آن بوده است . برادر عزيز من ! در حالى كه خود سراى سلطنت و خانه‌هاى ورزاى مملكت ، شاهزادگان و ساير منتسبان بارگاه دولت از ظروف و اين اشياء صورت‌دار پر است و احدى اين معنى را نكوهش نمىكند ، به من و شما چه رسيده است و اهل تبريز در اين باب چه گناه و تقصير دارند ؟ اما در اين‌كه اسراف مىكنند و براى همين صورت‌ها بايد مبلغى از قيمت اصلى آن زياده پول بدهند ، من نيز با شما شريكم و حق به جانب شماست . چه ، ساليانه مبلغ گزافى تفاوت اين معاملهء اسراف است . »\r\nامشب را نيز ميزبان محترم ، خود به نام بنده مجلس مهمانى خيلى باشكوه ترتيب داده بود . عصرى زود دكان را بسته به خانه رفتيم . پس از اداى نماز و خوردن چاى ، به روشن كردن چراغ‌هاى مجلس شروع شد . هى لاله ، مردنگى ، لامپ بود كه روشن مىكردند . از هر طرف آويزهاى رنگارنگ بود كه چون برق مىدرخشيد . اتاق‌هاى خانه مانند روز روشن گرديد . نيم ساعت از غروب گذشته بود كه مهمانان محترم ، يواش يواش ، بناى ورود گذاشتند . بعضى يك ساعت از شب رفته تشريف آوردند . گويا دير آمدن به اين‌گونه مجلس‌هاى مهمانى هم علامت نوعى از جلالت شأن بوده است . اما بنده بدين نكته ملتفت نبوده از دير آمدن بعضى مدعوين تعجب مىنمودم . پس از آن‌كه\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nسبب آن را فهميدم ، به مراتب حيرت و تعجبم افزود . خلاصه ، مجلس پر شد . مدعوين تمام تشريف آوردند . از وضع و حركات حضار معلوم بود كه همه درصدد فزونى به يكديگرند . با الحان مخصوصه و الفاظ غليظه صحبت مىكردند ولى از نطق و برداشت كلامشان واضح بود كه مراتب دانش و دايرهء اطلاع همگى محدود است . صحبت مجلسيان غالبا كنايه‌آميز و بىربط و خالى از بوى انس و محبت بود . هركس ، از راست و دروغ ، سخن از مصاحبت با فلان خان و يا فلان علما به ميان آورده آن را مايهء افتخار خود به قلم مىداد . يكى مىگفت : « بلى ! جناب ملك التجار ديروز به بنده‌خانه تشريف آورده بودند . چنين مىگفتند . » ديگرى مىگفت : « ديروز سه هزار ليرا در فلان قيمت برات اسلامبول گرفتم . » همه حرف‌هاى بزرگ و بزرگ و سخن از پنجاه هزار و يكصد هزار تومان در ميان بود . يكى نيز گفت : « پيش‌تر ، فلان قريه را در هجده هزار تومان به من مىفروختند . نخريدم . افسوس كه حالا شنيدم به مبلغ سى هزار تومان فروخته‌اند . » در آن اثنا ، صحبت از گندم به ميان آمد . شخصى گفت كه : « فلان كس سيصد هزار خروار گندم انبار كرده است . حالا بالمره انكار مىكند . فلان عالم ده پارچه قريهء شش دانگ دارد .\r\nما شاء الله ! فلانى هم خيلى ثروت بسته ، امروز قريب به هشتاد پارچه دهكده دارد . »\r\nاز اين صحبت‌هاى بىمعنى دلم تنگى گرفت . هرچه خواستم صبر كنم ممكن نشد .\r\nبه يك‌باره عنان شكيبايى از دستم رفت . باز سلسلهء فضولى را تحريك داده گفتم :\r\n« آقايان ! من هم يك عرضى دارم . »\r\nيكى گفت : « بفرما ! حق داريد شما هم صحبت نكرديد . »\r\nگفتم : « اين جناب آقا كه مىفرماييد هفتاد هشتاد پارچه قريه دارد ، چه‌كاره است ؟ »\r\nگفت : « از اجلهء علماى تبريز است . »\r\nگفتم : « آن را دريافتم كه از طبقهء جليلهء علماست . اما عرض من در اين‌جاست كه چه كار مىكند و شغلش چيست ؟ »\r\nبه استخفاف خنديد و از نافهمى من متعجب شد .\r\nدريافته گفتم : « اين هشتاد پارچه دهكده البته هر يكى اقلا پانزده بيست هزار تومان قيمت خواهد داشت . »\r\nگفت : « البته ! »\r\nگفتم : « به مختصر حسابى كه من على التخمين كردم ، سه كرور چيزى بيشتر قيمت اين‌هاست . نمىدانم تحصيل اين‌همه ثروت از چه ممر است ؟ بلى ! امثال اين ثروت وقتى حاصل تواند شد كه در يك پارچه ملك شخص از فلزات گرانبها معدنى پيدا شود ؛ يا از\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكارهاى دو بختى - كه فرنگستان هست ، مانند « لاترى » و غيره - ممكن است شخص در مقابل اندك مبلغى كه داده است تنخواه گزافى به چنگ بياورد ، يا اين‌كه از خانوادهء قديم و توانگرى به ميراث بماند ؛ يا از تجارت بزرگى به تدريج حاصل كند ، كه همه‌كس ديده و بدانند ؛ يا به اصطلاح ايرانيان كيميا داشته باشد . عرض بنده اين است كه ممر اين‌همه ثروت جناب آقا از اين طرق متعدده كه شمرده شد كدامين است ؟ از قرارى كه معلوم است بايد هيچ‌يك از اين‌ها نباشد ، زيرا كه خانوادهء جناب آقا را همه مىدانند ؛ خودشان را هم كه پس از فراغت از تحصيل علم و اجازه ، وقتى كه بدين شهر تشريف آوردند ، همه مىدانيد كه زياده بر عبا و عصا چيزى نداشتند . لهذا هيچ شبهه نيست كه اين ثروت را به هر نوعى كه هست از ملت اندوخته است . حالا انصاف فرماييد ! اين آقاى محترم كه اين همه املاك را در ظرف اندك مدتى در سايهء اين ملت مالك شده است ، چه مىشود كه ربع مداخل يك سالهء آن را باز در راه همين ملت صرف نمايد ؟ يعنى مكتبى از آن وجه براى تعليم و تربيت اطفال يتيم و فقراى اين ملت تأسيس كند و مداخل ساليانهء دو پارچه از اين دهات را هم وقف مخارج آن مكتب و اعانهء آن كودكان يتيم و فقير كرده جمعى از نفوس مقدسه را به علم و ادب احيا كند ؛ يا اين‌كه بيمارخانه‌اى براى غربا و فقراى ملت بنا گذارد تا مريضان بىچيز در سايهء همت آن مداوا و معالجه شده از عدم معالجه و بىپرستارى ، در نهايت مذلت و خوارى در زير ديوارها يا در گوشه‌هاى تنگ و تاريك منازل مخصوص غربا و فقرا جان ندهند . آيا رواست و به شأن شما سزاوار است در اين شهر بزرگ - كه دار السلطنه‌اش مىناميد - يك بيمارخانه‌اى نباشد ؟ به خداى امروز براى شما ثواب‌تر از اين دو خيرات چيز نيست و اين هر دو نيز به شما چون اداى ساير واجبات لازم است . الحق از انصاف خيلى دور هستيد كه در اين شهر بزرگ يك بناى خيرى از اين قبيل كه عمومى باشد ديده نمىشود . هر بيگانه‌اى كه داخل اين شهر شود شما را بىخبر از حسيات انسانيه انگاشته به جز نكوهش شما چيزى از اين مملكت نخواهد برد . از عدم اتفاق در امورات خيراتى وطنى كه داريد گذشتيم ؛ لامحاله يك كومپانى نيز براى ترويج تجارت و توسيع دايرهء معاملات وطن خودتان تأسيس نكرده‌ايد ، حال آن‌كه همه مردمان تجارت‌پيشه هستيد . از كاغذ قرآن گرفته تا كفن مردگان خودتان محتاج فرنگان‌ايد . هرگاه فرنگان فردا به شما محض عداوت مدقال [ متقال 
  ] و چلوارى نفروشند ، آن‌وقت زندگان شما بىزيرجامه و پيراهن و مردگانتان بىكفن خواهند ماند .\r\nاين لاله‌مردنگىهاى شاه‌نشان و اين تجملات مسرفانه است كه شما را به حال خويشتن مشتبه كرده . وقتى كه بدين تزيينات ناپايدار دو روزه مىنگريد بر خود مىباليد\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو چنين مىپنداريد كه در هوش و خرد و ثروت و سامان ، وحيد دهر و فريد عصريد ؛ حال آن‌كه مىدانيد كه يك ماه ديگر حديث اين مهمانىهاى باشكوه و ثناى اين‌همه تجملات بىمعنى كهنه شده نشانى از آن در ميان باقى نخواهد ماند . هرگاه همگى يك‌جا گرد آمده اين‌همه مخارج اسراف را كه در دنيا موجب ملامت عقلا و در آخرت سبب سنگينى حساب است ، در ميان خودتان تخمين و برآورد كرده همه‌ساله نصف آن را به امور خيراتى ملى مانند بيمارخانه براى معالجهء فقرا و غرباى ملت ، و دار الصنايع و مكتب براى تربيت و تعليم ايتام ابناى وطن صرف نماييد ، البته در دنيا و آخرت موجب سربلندى شما خواهد بود . به خداى هرگاه چهل سال پيش از اين بدين كارهاى خير - كه يكان يكان شمردم - مواظب شده بوديد ، امروز اين وطن مقدس ما آبادترين مملكت‌ها و هموطنان محترم ما عزيزترين ملل روى زمين بوده از ميامن علم و آگاهى سر افتخار به آسمان سودندى . آوخ كه زمان‌هاى شما به غفلت فوت شده ، همهء افتخارات مليه ما و شما را بدرود گفته زبون و زيردست ديگران شده‌ايم .\r\nهرگاه چهل سال قبل آن مكتب‌ها را - كه من مىدانم و مىگويم - باز كرده بوديد ، امروز خولياى صدرنشينى و تجملات‌چينى بر شما غلبه نداشت و در امثال اين مجالس به جز از اسباب ترقيات ملك و ملت چيزى گفت‌وگو نمىشد و به پاره‌اى ملاحظات بىمعنى - كه توقع قيام از مردم است - مجلس مهمانى اين ميزبان محترم را افسرده و پريشان نداشته تا يك ساعت و نيم از شب رفته خلق را به تشريف قدوم خودتان منتظر نمىگذاشتيد كه : هر وقت بروم جاى من در صدر مجلس معين است . »\r\nدر اين‌جا ملتفت شدم كه صاحب‌خانه از گفتار من خجالت مىكشد . بيچاره از غايت شرم عرق كرده بود . ضمنا به من اشارت نمود كه « به مرگ من بس است ! »\r\nدر آن اثنا ، يكى از مهمانان صاحب‌خانه را مخاطب داشته گفت : « فلانى اين مهمان محترم شما عجب مردى است ! خيلى نقل دارد ! »\r\nصاحب‌خانه در پاسخ گفت : « بلى ! خيلى تعصب وطنى و ملى دارد . همهء اين صحبت‌ها را از فرط محبتى كه به وطن و ابناى وطن عزيز خود دارد مىكند . در وطن‌پرستى و ملت‌دوستى بىاختيار است . چه كند ؟ »\r\nدو سه نفر ديگر سخن از دهان او ربوده گفتند : « به خداى راست مىگويد . هركس كه مملكت‌هاى ديگر و همت‌هاى ملل خارجه را در اين‌گونه مواد وطن‌پرستى ديده مىداند كه اين شخص چه مىگويد . هرچه بگويد حق به جانب اوست . ما هنوز بويى از حب وطن نشنيده به منافع اتفاق ابدا پى نبرده‌ايم . »\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nدر اين اثنا خبر دادند كه شام حاضر است . حالا همگى متفقا به من تعارف كردند كه « بسم الله ، بسم الله ! » من نيز خنديده خود را پس كشيدم . آمديم به سر سفره اما چه سفرهء رنگينى و چه طعام‌هاى گوناگون - گل كيفم گل . در اثناى طعام ، بعض صحبت‌هاى متفرقه شد . آن شب ما نيز بدين تفصيل گذشت .\r\nهجده روز در تبريز مانده به جز اظهار تشخص و افادهء خشك چيزى كه نافع دنيا و آخرت باشد از مردم آن‌جا نديدم ؛ اما خود شهر خالى از اهميتى نيست ، بازارهاى معتبر و كاروانسراها ، تيمچه‌هاى بسيار باشكوه دارد . افسوس كه از امتعه و محصولات داخله نشانى در آن‌ها ديده نمىشود . مگر نامى از گندم شنيده مىشود كه آن را نيز حضرات آقايان به انبارهاى تاريك ريخته به رويش هفت قفل زده كليد آن‌ها را به رودخانهء « ارس » انداخته‌اند و به فقرا مىگويند « قيمت هر يك من آن چهل مثقال خون جگر است . با پول نمىدهيم ! » فقرا هرچه داد مىزنند كه « آقايان ! خون در دل و جگر ما نمانده اين جسم كه مىبيند خالى و خشك از روح و خون است ! » به جايى نمىرسد .\r\nبارى ، در خيال حركت به سوى جولفه [ جلفا 
  ] - كنار رود ارس - كه سرحد ايران و روس است بودم . ميزبان محترم من خيلى اصرار نمود كه چند روز ديگر بمانم ، عذر آورده نپذيرفتم . پس آدم فرستادم كه از چاپارخانه دو اسب بياورند ؛ مىخواهم چاپارى بروم كه ناملايمات كمتر ديده و زودتر به مقصد برسم .\r\n\r\nاجمال سياحت تبريز\r\nمردمان اين شهر غالبا خودپسند و گرفتار درد تجملات ، همه مستعد نفاق و بىخبر از منافع اتفاق ؛ هميشه فكرشان به كارشكنى يكديگر مشغول و دلشان بدان خوش است كه ميان دو تن از ايشان اختلاف حساب يا خصومتى از جهات ديگر حاصل آيد تا اين‌كه اينان نيز دو تيره شده هر فرقه به هواخواهى يكى از طرفين متخاصمين برخاسته اجلاس‌ها كنند و رشوت‌ها بدهند و بگيرند ؛ و در ميان پلوها صرف شود تا بالأخره طرفين هر دو از پاى درافتند . احدى از اينان در امثال اين موارد به عنوان مصلحى سخن نمىگويد . همه از يكديگر منتظر انتقام هستند كه به محض لغزيدن قدم يكى ، آن ديگران پايمالش كنند ! اين است شغلشان ! بىخبر از اوضاع زمان ، نه دنيا دارند نه آخرت . منتهاى آرزويشان اين است كه از سقف هر اتاقى چلچراغ شاه‌نشان چندين شاخه آويخته آن را سرمايهء افتخار و مباهات خود شمارند . « زنده‌اند ولى مرده ، مرده‌اند ولى زنده ! »\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبارى ، چاپار شاگرد اسب‌ها را آورده بود . همان روز صاحب‌خانه را وداع كرده از آن‌جا با دلى پر از يك كوه درد و اندوه ، روى به كنار « ارس » ، حركت كرديم . چون از شهر خارج شديم ، اسب‌ها را ركاب كشيده رانديم تا نقطه‌اى كه سواد شهر ديده نمىشد . در آن‌جا ديدم چند تن از چپ و راست راه نشسته ديده به سوى ما دوخته‌اند .\r\nاز چاپار شاگرد پرسيدم : « اينان چرا يمين و يسار راه را گرفته و در اين نقطهء دور از آبادى نشسته‌اند ؟ »\r\nگفت : « آقا جان ! اينان گويا از سادات شهرند . در اين‌جا انتظار ورود شما را مىكشند . »\r\nگفتم : « براى چه ؟ »\r\nگفت : « سيدند ، البته چيزى از شما توقع دارند . نيازى به اينان بايد بدهى تا سلامت بگذرى . »\r\nگفتم : « چه عيب دارد ؟ يوسف عمو ! پنج شش قران در سر دست حاضر كن كه رسيديم به ايشان بده ! »\r\nچاپار را ديدم كه بىاختيار خنديد .\r\nگفتم : « چرا مىخندى عزيز من ؟ »\r\nگفت : « از پنج شش قران حاضر كردن شما فهميدم كه معامله نزديك است . »\r\nگفتم : « مگر چند بايد داد ؟ »\r\nجواب داد كه « حالا مىرسيم خود مىبينيد ! »\r\nبارى ، چيزى نگذشت كه به ايشان رسيديم . ديدم ده پانزده نفر به علامت و نشان ظاهرى سيادت - كه از عمامه و شال كمر سبز و كبود عبارت است - از دو طرف راه پيش دويده جلو اسب من و يوسف عمو را گرفته سلام دادند . ما نيز جواب سلام را رد نموديم .\r\nبه اتفاق گفتند : « سلامتانهء ما را التفات فرماييد ! خداى شما را سلامت بدارد ! »\r\nيوسف عمو پول حاضر كرده را داد و گفت : « ديگر پول خرده نداريم . هرچه هست در ميان خودتان تقسيم نماييد . »\r\nبه محض شنيدن اين سخن همگى به يك‌بار برآشفتند . پول‌ها را به سر صورت يوسف عمو پرانده گفتند : « با اين مبلغ شيره خريده به سر خودتان بماليد . »\r\nديگرى گفت : « اگر خرجى نداريد چند قرانى هم ما بدهيم . مردكه ! هيچ شرم نداريد ! مگر به ما مفت مىدهيد ؟ »\r\nدر اين گيرودار ديدم دو نفر از ايشان از دو طرف به پاهاى يوسف عمو چسبيده‌اند و مىخواهند كه پاهايش را از ركاب خالى كرده از روى اسب به زمين كشند . و از اين طرف\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنيز دو سه نفر ديگر عباهاى خودشان را به بازوان چپ پيچيده ، دست به چماق ، در صدد حمله و هجوم‌اند . ديدم عجب هنگامه‌اى است .\r\nگفتم : « آقا جان ! با اين پيرمرد كار نداشته باشيد . پيش‌تر بياييد تا ببينم از ما چه مىخواهيد . »\r\nيكى گفت : « مال جد خودمان را مىخواهيم . ديگر هيچ ! »\r\nگفتم : « آقا جان ! قربان جد شما بروم ! چه قرضى به شما داريم ؟ در نزد ما چه حق و طلب از شماست ؟ »\r\nگفت : « كدامين حق بالاى اين تواند شد كه هرچه داريد خمس آن حق ماست ؟ حتى از پنج انگشت دست شما يكى حق سادات است . »\r\nگفتم : « آقا جان ! اول شما از كجا مىدانيد كه ما مردمان متمول و صاحب چيزيم ؟ ثانيا چگونه بر شما معلوم شده كه در نزد ما از خمس و حق سادات چيزى هست ؟ ثالثا ما را از كجا مىشناسيد ؟ از مذهب و آيين ما چه اطلاع داريد ؟ رابعا ما از كجا بشناسيم كه شما سيد و اولاد پيغمبريد ؟ خامسا پيغمبر خدا - صلواة الله عليه و آله - كجا امر فرموده است كه شما در بيابان جلو مسافرين ناشناسا را گرفته به ضرب چماق پول بخواهيد و لخت كنيد ؟ »\r\nيكى از آن ميان گفت كه : « فضولى موقوف ! عقلت را به سرت جمع كن ، بينديش و آن‌گاه سخن بگو ! اول شما را اين جسارت از كجا حاصل شده كه از سيادت ما بپرسى و از ما بيّنه خواهى ؟ دوم اين‌كه ما شما را خوب مىشناسيم . اسم شما ابراهيم بيگ است و در مصر اقامت داريد . پدرت دويست هزار تومان ميراث نقدى به تو گذاشته . يك خواهرت نيز هست . و در اين سفر از زيارت جدم امام رضا - عليه السلام - به طهران و از آن‌جا به تبريز آمده و حالا درصدد مراجعت به مصر هستى . خداى پدر تو را بيامرزاد ! به سادات خيلى پول مىداد ، صاحب خيرات و حسنات بود ، مثل شما . اكنون فهميدى كه ما تو را خوب شناخته و بدون شناسايى جلو تو را نگرفته‌ايم ؟ ديگر ما را بيش از اين معطل مكن كه خودت متضرر خواهى شد . وقت است كه ده دوازده سيد ديگر بدين‌جا برسند ، آن زمان تكليف تو سنگين مىشود . خود مىدانى ! ما چهارده تن اولاد رسول سه ساعت مىشود كه در اين نقطهء دور از آبادى ، در زير آفتاب ، به انتظار ورود شما نشسته‌ايم . به هر يك از ما پنج تومان زودتر داده به سلامت درگذريد . اين‌قدر بدانيد كه هرچه ايستادگى در اداى اين وجه كنى بر خود ستم كرده‌اى . چه آخر الامر هم پياز را مىخورى و هم كوتك را ، پول را نيز از تو مىگيرند . »\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nديدم راست مىگويد . آخر الامر كار به همان نقطه منجر خواهد شد كه خود بيان مىكند . ناچار مانده به چاپار اشارت كردم كه پاى توسط پيش گذاشته ما را از چنگ اين اشرار رهايى دهد .\r\nچاپار هم مرد پخته و آزموده‌اى بوده است كه اشارت مرا دريافته پيش آمد و نهيبى به سيد زد كه : « آقا ، بيش از اين ما را معطل نكنيد ! ما بايد در سر ساعت معين به منزل برسيم . »\r\nپس از اظهار اين تندى ، رئيس سادات را به نرمى به كنارى كشيده بعد از گفت‌وگوى زياد به نزد ما برگشته گفت : « ده تومان بدهيد ! »\r\nبدون هيچ تأملى به يوسف عمو گفتم : « دو ليراى عثمانى بده ! »\r\nبيچاره درآورده به سيد گفت : « بگير ! اين حساب را روز جزا در حضور جدت مفروق خواهيم كرد . »\r\nسيد پول را گرفت و در نهايت بىاعتنايى گفت : « در آن خيال باش ! اگر مىخواهى چاپار را هم شاهد بنويس ! »\r\nيوسف عمو سر به سوى آسمان برداشته با رقّت تمام گفت :  « وَ كَفى بِاللَّهِ شَهِيداً . » \r\nبارى ، با نثار ده تومان از چنگ اين ناجوانمردان خلاص شديم . حالا جاى تعجب اين است كه چاپار خيلى مشعوف بود كه مفت خلاص شديم . هى به ما مىگفت كه : « شكر كنيد ، خوب گذشت ! اينان بدين آسانى از گريبان كسى دست برنمىداشتند . »\r\nگفتم : « بابا ! چه جاى شكر است ؟ روز روشن در دم دروازهء شهر بزرگى مانند تبريز ما را گرفته لخت مىكنند باز شكر كنيم ؟ »\r\nگفت : « ارباب ، ارباب ! باز مىگويم شكر كنيد . از تبريز هيچ زوار و مسافز از تجار و غيره از ترس اين جماعت روز روشن نمىتوانند به عزم سفر حركت كنند . بعضى در لباس دهاتيان ، برخى در قيافت شترداران و زغال‌فروشان و جمعى از بىراهه كه هزار خطر ديگر هست ، مسافرت مىكنند و هركس كه مثل شما به چنگشان افتاد هرچه خواستند به ضرب چماق مىگيرند . اينان هم ، نوعى از راهزنان‌اند كه از هرگونه مؤاخذه و مسئوليت آزادند . »\r\nگفتم : « مگر حاكم مملكت اين تفصيل را نمىداند ؟ »\r\nگفت : « خداى پدرت را بيامرزد ! چرا نمىداند ؟ حركات اينان كارى نيست كه مخفى بماند . اما چه كند ؟ از تنبيه اينان عاجز است . هرگاه يك فراشى به سبب وقوع اين بىعدالتىها به گريبان يكى از اين سيدنماها بچسبد ، آن روز نخستين ساعت ظهور\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nقيامت است . فورا خواهى ديد كه هزار نفر از طلاب و سادات شهر از گوشه و كنار به سر فراش ريخته چندانش مىزنند كه بميرد و احدى هم نمىتواند از او حمايت كند .\r\nگفتم : « حضرات علما چرا مانع فضاحت اين طايفه نمىشوند ، اين كار خلاف شرع را منع نمىكنند ؟ به چه سبب اين اشرار را از ارتكاب به امثال اين كردار ناشايست و فعل حرام باز نمىدارند ؟ حال آن‌كه خدا و رسول خدا از اين عمل خلاف شرع اينان بيزار است كه بدين پايه حركات شريرانه باز در نهايت بىشرمى خودشان را به پيغمبر خدا نسبت مىدهند و مىگويند كه ما سيد و اولاد پيغمبريم .\r\n شير را بچه همى ماند به دو * تو به پيغمبر چه مىمانى ؟ بگو ! \r\nاز خصايل پيغمبر و اولاد پاك آن شافع روز حشر كدامين نشانه در اخلاق و بشرهء اين جماعت طرار و شياد هست ؟ »\r\nچاپار گفت : « بندهء خدا ! از همين حضرات علما كه مىگويى ، خود سبب جسارت اين طايفه‌اند . پهلوى اينان از طرف ايشان محكم است . اين تيشهء جور را خود حضرات به دست ايشان داده‌اند . اينان نيز فراش و سرباز و توپچى حضرات علما هستند . اينان را از هرگونه مؤاخذات مصون مىدارند تا هنگام ضرورت به كار آيند . مگر دو هفته پيش از اين در تبريز نديدى چه هنگامه‌اى اينان برپا كردند ؟ تنها به يك تحريك سرانگشت و ايماى خم ابروى ايشان در ظرف يك ساعت ، خانهء حاكم را چگونه غارت نمودند و عمارت آن را از بنياد بركندند ، حتى سنگفرش‌هاى خانه [ و 
  ] باغچه را نيز بردند ؟ اينان در امثال اين كارها براى آقايان لازم‌اند ؛ اين است كه در تاخت و تاز به مردم « فعال مايريد » شده‌اند و به هرچه رأيشان علاقه گرفت در كمال آزادى و بىپروايى اقدام كرده از پيش مىبرند . »\r\nبارى ، ديدم همه سخنان حق است كه اين مرد مىگويد . با خود گفتم « چه توان كرد ؟\r\nبايد سوخت و ساخت ! »\r\nبه هر نحوى كه بود ما از اين عقبه هم گذشتيم ؛ اما التماس دارم كه مطالعه‌كنندگان اين سياحتنامه تنها به خواندن اين تفصيل نگذرند ، درست فكر نمايند كه در اين مملكت چه خبر است ، هرج‌ومرج تا به چه پايه بالا رفته ، حقوق ملت تا چه درجه پايمال است ، غفلت و عدم اقتدار حكومت به كجا رسيده ، علماى امت - كه حافظان شريعت‌اند - از جادهء استقامت تا چه مسافت دور افتاده‌اند . راست فرموده‌اند : « اذا فسد العالم فسد العالم » در حالتى كه حضرات علما بايد اين زمرهء اوباشان و اجامر را كه - نام سيادت بر خودشان بسته و بدان وسيله از كيفر هر كردار ناصواب و خلاف شرع رسته‌اند - تنبيه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو تأديب نمانيد تا بدنام كنندهء نكونامى چند نباشند ، خود تشويق و تحريك مىنمايند ؛ تا كار به جايى رسيده است كه امروز هر شيعهء بدبخت كه از دور يك نفر را در قيافت سيد مىبيند بيچاره دست و پاى خود را گم كرده مىخواهد خود را در سوراخ موش پنهان دارد ، و لو كه آن سيد از اهل توقع نباشد . در تمامى مساجد و منابر ، موعظهء ايشان منحصر به فضيلت خمس و تشويق مردم به اداى آن است . هيچ واعظ و ناصحى را نديده و نشنيديم كه به سادات از راه پند بگويد : سؤال به اولاد حضرت پيغمبر حرام است و در بيرون شهر لخت كردن مردم به ضرب چماق گناه و خلاف شرع و عمل ناصواب است .\r\nسادات بايد حفظ شئون بلند سيادت خودشان را بر همه چيزى مقدم دارند . سيد بايد بداند كه سلسلهء نسب او به كجا منتهى است . بلى ! تقصير واعظان امت است كه اين جماعت را به نصايح مشفقانه از عظمت سلسلهء نسبشان يادآورى نكرده به ترك اين اعمال ناشايست خلاف شرع وانمىدارند . و بالعكس آنان را به مردم آزارى و ستمكارى و مفت‌خوارى و بىكارى تشويق مىكنند . پيغمبر خدا چه‌گونه راضى تواند شد كه اولاد امجاد آن حضرت ، با وجود صحت بدن ، كارى پيش نگرفته از مردم سؤال بكنند ؟ آرى ! هركس از افراد ملت عليل و رنجور بوده استطاعت بدنى نداشته باشد ، خواه سيد و خواه عامى ، توانگران ملت راست كه از او حمايت و رعايت كنند .\r\nآمديم به مسئلهء خمس ؛ اداى آن هم به انصاف و ديانت شخص موقوف است نه به ضرب چماق . معلوم است كه هرگاه اين‌همه سادات بىكار پىكار و صنعتى بروند البته ابواب تحصيل معاش براى ايشان مسدود نخواهد شد . آن وقت ، هم ايشان عزت نفس خودشان را محافظت خواهند كرد و هم ملك و ملت مانند ساير آحاد ناس از سعى و علم ايشان مستفيد خواهند شد . هرگاه بگويند شأن سادات نيست كه به هر شغل خسيسى مشتغل شود ، مىگويم اين ادعايشان واهى است . جد پاك ايشان - كه حجت خداى بر عالميان بود - محض اين‌كه امت را در آينده سرمشق شود مزدورى ديگران را اختيار مىفرمود .\r\nعلىاىحال بايد شخصى كه خمس در گردن دارد به سراغ سيدى شهر به شهر گرديده پس از پيدا كردن آن ، دست و پايش را بوسيده التماس نمايد كه وجه خمس را از او گرفته از قرضش خلاص نمايد ؛ نه اين‌كه سادات دسته به دسته به ممالك خارجه ريخته در بلاد نصارا به فضاحت تمام به گريبان مردم چسبيده طلب خمس كنند تا كار به جايى برسد كه امروز دولت روس ورود هركس را كه عمامهء سبز و كبود در سر دارد به ممالك خود غدغن نمايد . آخر انصاف بايد كرد اين عمل سؤال - كه فعل حرام است - به\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاولاد اين سادات هم به ارث مىرسد تا قيامت ابواب اين مذلت به روى ايشان باز است و و بال اين حال عايد روزگار كسانى است كه سبب تشويق اين جماعت شده‌اند . به اعتقاد من هيچ سيد صحيح النسب بدين خوارى تن در نمىدهند ، اگرچه از گرسنگى بميرد .\r\nوالسلام !\r\nبارى ، از مطلب باز دور افتاديم . اين صحبت‌ها تمام نشده بود كه از دور قصبهء مرند نمايان شد . ما نيز اسب‌ها را ركاب كشيده ، بعد از ساعتى طى مسافت ، وارد شده در چاپارخانه پياده شديم .\r\nچاپار گفت : « از قرارى كه معلوم مىشود چند ساعتى در اين‌جا معطل خواهيم شد ، چون‌كه در اين‌جا تردد چاپارى بسيار است . از يك طرف به جانب ارونق و انزاب و از سوى ديگر به تبريز و به سرحد جلفا تردد مسافرين زياد است ؛ از آن‌رو خيلى كمتر اتفاق مىافتد كه در چاپارخانه اسب حاضر باشد . خلاصه ، چون پايين آمديم گفتم قدرى چايى حاضر كنند ، خورده از رنج راه تا يك درجه برآساييم .\r\nديدم سه چهار نفر ديگر مثل ما تازه وارد شده خورجين و ساير لوازم و اسباب سفرشان را به طرفى چيده نشسته‌اند . و يكى از آنان را ديدم كه قامت بلند و ريش سياه رنگ كرده و با دست‌هاى رنگين از حنا كه انگشترىهاى متعدد عقيق در انگشت و از شال ترمهء رضايى عمامه در سر و كلجهء سنجابى دربرداشت . آن مرد متشخص دستمال سياهى نيز به گردن بسته غرق درياى اندوه و كدورت نشسته بود .\r\nبعد از خوردن دو سه فنجان چايى گفتم : « يوسف عمو ، برخيز برويم قدرى در اين قصبه گردش كنيم ! »\r\nاز آن مسافرين پرسيدم : « آقايان ! از كدامين راه به بازار اين قصبه مىتوان رفت ؟ »\r\nهمان مرد معمم و متشخص طرف جواب واقع شده گفت : « هرگاه ميوه و فلان خواهيد خريد از اين طرف برويد . »\r\nگفتم : « چيزى نخواهم خريد ، محض تماشا مىرويم . »\r\nگفت : « اگر مقصود تماشا است هيچ نرويد كه در تمام قصبه به جز از ديدهء گريان مردان و فرياد و نوحهء زنان چيزى نخواهيد ديد و شنيد . تمام محلات شهر ماتم‌زده و صاحب‌عزايند . »\r\nگفتم : « مگر چه حادثه‌اى روى داده است كه مصيبت آن تمامى شهر را فراگرفته است ؟ »\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nگفت كه : « يك ماه است بلاى آبله از آسمان به زمين نازل گشته هيچ خانه‌اى نيست كه طفلى از آن بدين بلاى خداوندى فوت نشده باشد . دل هيچ والدينى را پيدا نمىتوان كرد كه به مرگ جگرگوشهء خودشان زخم‌دار نباشد . از آن جمله يكى هم من بدبختم كه در ظرف يك هفته به مرگ دو فرزند دلبند ، دلم داغدار است . گذشته از اندوه مرگ فرزندان ، ناله و فريادهاى شبانه‌روز مادرشان نيز چگرم را كباب و زندگانى را بر من حرام كرده . اين است كه مدهوشانه عزم سفر كرده سر به بيابان گذاشته‌ام ، نمىدانم به كجا مىروم و چه خواهم كرد .\r\nبيچاره در اين اثنا چند بيت نوحه مناسب حال خود به آواز بلند خوانده به هاىوهاى بناى گريه گذاشت و چون چشمه اشك از چشمانش باريدن گرفت . دلم به حالش خيلى سوخت .\r\nگفتم : « مگر « آبله‌كوبى » نكرده بوديد ؟ »\r\nگفت : « اى بابا ! چه آبله‌كوبى ؟ اين‌ها همه قول فرنگان است . مشيت الهى بدين تعلق گرفته بود . » - از امثال اين سخنان بسى برشمرد .\r\nگفتم : « آقا اسم شريف شما چيست ؟ »\r\nگفت : « حاجى ملا . . . روضه‌خوان مرندى . »\r\nگفتم : « حاجى آخوند ! از صدمهء اين مرض چند تن طفل از اين شهر فوت شده ؟ »\r\nگفت : « به حساب گوركنان ، تا ديروز ششصد نفر به خاك سپرده شده است . زياده بر يك‌صد طفل نيز كور و معيوب و عليل شده‌اند . »\r\nگفتم : « آقا جان ! و بال خون اين‌همه اطفال معصوم همه به گردن شما و گردن كسانى است كه در اين اعتقاد هستند [ كه 
  ] آبله‌كوبى قول فرنگ است . اين جهالت تا به كى ؟ اين‌ها چه حرف است ؟ بدين اعتقاد سست ، سبب فوت اين‌همه اطفال معصوم شده‌ايد بس نيست كه مىخواهيد اين معنى را هم بىشرمانه به مشيت خداوندى اسناد بدهيد ؟ پناه مىبرم به خداى از اين اعتقادات باطلهء شما ! اين‌ها همه نتايج مشئومهء غفلت و جهالت شما است . مشيت خداوندى بدين علاقه گرفته است كه از مشتى آب و گل ، مانند من و تو هيكلى در احسن تقويم پديد آيد ، ناطق و مميز نيك از بد باشد ، به اقتضاى هوش و خردى كه دست قدرت خداوندى در مغز و دل آدمى آفريده علم بياموزد ، خدا را به يگانگى شناسد و از روى شناسايى بندگى كند . خداى هيچ چيزى را بىاسباب خلق نفرموده هر مرضى را دوايى آفريده است . بسيارى از روينده‌ها و گل و گياه بيابان دواى اين‌جور دردهاست . پيشوايان ما چندين جا ما را تأكيد فرموده‌اند كه بيمار بايد پيش\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nطبيب رفته طلب معالجه كند . مگر نشنيده‌اى كه حكيم على الاطلاق به حضرت موسى عليه السلام در رنجورى امر فرمود كه : يا موسى ! من بىوسيله و سببى به تو شفا نمىبخشم ، مگر اين‌كه پيش طبيب به روى و درد خود را بازگويى ؟ مگر نخوانده‌اى كه حضرت ختمى مرتبت - صلوات الله عليه و آله - فرمودند در شهرى كه طاعون يا و با ظهور كرده باشد بدان‌جا داخل نشويد و هرگاه در ظهور مرض داخل بوده‌ايد تا رفع مرض از آن‌جا خارج نرويد ؟ فرنگى همين فرمايش پاك پيغمبر خدا را كار بسته تنها نام آن را « كرانتين » [ قرنطينه 
  ] گذاشته است و به فرمودهء آن جناب عمل مىنمايد . ولى جاى تأسف اين است كه هنوز من و تو از عدم آگاهى ، با وجود پيروى به شريعت پاك اسلام ، معنى فرمايشات و اوامر پيشوايان خودمان را نمىدانيم ، اما فرنگان با وجود بيگانگى مىفهمند و عمل هم مىكنند . « ببين تفاوت ره از كجاست تا به كجا ؟ »\r\nدولت آلمان امروزه داراى صد كرور رعيت است . در تمامى ممالك آلمان در ظرف سال دوازده ماه ، ششصد تن از اطفال آن مملكت از صدمهء مرض آبله فوت نمىشود . اما شما ، از غايت تنبلى و كاهلى و عدم علم و آگاهى ، در ظرف يك ماه هفتصد طفل معصوم را - كه از نخستين وسايط تكثر جمعيت مليه بودند - در اين قصبهء كوچك مسافر ديار عدم كرده‌ايد ، و اين را هم بىباكانه به مشيت خداوندى نسبت مىدهيد . هرگاه مشيت خداوندى بدان تعلق گرفته بود ، پس چرا گريه و ناله مىكنى ؟ اين‌همه آه‌هاى آتشين براى چيست ؟ بايد شاد و خرم باشى ! »\r\nخلاصه ، [ از 
  ] اين گفت‌وگوهاى طولانى باز عنان اختيار از دستم رفته حالتم ديگرگون گشت . ديدم يكى ديگر از مسافرين به دقت تمام متوجه حالت من و سخنان من است .\r\nپرسيد : « همشهرى شما كجايى هستيد ؟ »\r\nگفتم : « اين‌جايى . »\r\nگفت : « يعنى مرندى ؟ »\r\nگفتم : « نه ايرانى هستم . »\r\nگفت : « نه ، ايرانى اين‌گونه سخن نمىگويد . »\r\nگفتم : « ايرانى هستم ولى در مصر اقامت دارم . »\r\nگفت : « ديدى من سهو نكرده‌ام ، ظن من درست درآمد ؟ برادر عزيز ، تندى و اوقات تلخى مكن ! اين آقا مرثيه‌خوان اين شهر است . درد او براى خودش كافى است ، تو چرا دعوا و آزارش مىكنى ؟ »\r\nگفتم : « مقصود من دعوا و آزار نيست . من هرجا امثال اين سخنان دور از حكمت و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nعقل بشنوم ، بىاختيار عنان شكيبايى از دستم مىرود . خود انصاف بفرما ! من حرف بد مىزنم ؟\r\nگفت : « من از اول ملتفت سخنان شما بودم . همه را به قاعده و حق گفتى ، اما زمان و مكان را هم بايد ملاحظه نمايى . آرى ! در آن مملكت‌ها كه شما ديده‌ايد آبله‌كوبى مىكنند ، كرانتين مىگذارند ، منافع اين هر دو عمل نيز براى عالم انسانيت چون آفتاب روشن است . ولى آن‌قدر هست كه در آن مملكت‌ها در ميان دولت و ملت معاملهء پدرى و فرزندى است . هرگاه يك بچه‌اى از ملت به قضا و بدون اجل حتمى درگذرد ، دولت چنان مىپندارد كه آن طفل از خود او فوت شده دقيقه‌اى از جست‌وجوى اسباب فوت آن طفل خوددارى نمىكند ، تا اين‌كه سبب فوت آن را دريافته و براى آينده ابواب آن قضا را مىبندد . من خود مدتى در اسلامبول بوده همه روزه مىديدم كه اطباى دولتى كوچه به كوچه ، محله به محله ، در به در ، خانه‌ها را مىگردند ، اطفال را مجانا آبله‌كوبى مىكنند .\r\nاگر احيانا يكى طفل خود را آبله‌كوبى نكند و به اعتقاد همين جناب حاجى آخوند باشد ، پس از آن‌كه معلوم شد مورد مؤاخذه مىشود . در تمامى شهرها و قصبات حتى دهات گوشه و كنار نيز همين قاعدهء مستحسنه مجراست . تولدات نيز بايد به نام و نشان ثبت دفتر نفوس بشود ، وفيات نيز به همان منوال . در هر هفته مقدار فوت‌شدگان را به واسطهء روزنامه‌ها اعلام مىكنند كه در ظرف اين هفته فلان مقدار از اهالى شهر فوت شده‌اند .\r\nمرض هريك را معين مىنمايند . هرگاه از امراض ساريه و مستوليه ظهور نموده باشد ، فورا براى گرفتن جلوى آن تدابير مقتضيه به كار برده مىشود و ادارهء صحيهء كمال مواظبت و اقدامات را در رفع آن به عمل مىآورد . حالا بياييد وضع اين مملكت بدبخت ما را ببينيد كه اگر در يك شب نصف ساكنان شهرى از سوء القضا بميرند دولت را ابدا پرواى تجسس حال آنان نيست ، سهل است كه به دفن مردگان نيز اقداماتى به كار نمىبرد ، تا چه رسد به فوت‌شدگان از آبله و زلزله . آن‌چه در نظر دولت از همه چيز بىمقدارتر است ، همانا حيات تبعه و زيردستان است و بس . هرگاه اهالى يك مملكتى از قحط و غلا مشرف به موت باشند حاكم آن مملكت از شكار رفتن دقيقه‌اى تأخير نمىكند . در شهرهاى معتبر هر درويش بنگى و هر عطار دوافروش طبيب است و هر پيرزن دهاتى قابله . دلاكان هم كه جاى خود دارند ، دواى هر دردى در هميان ايشان است . همه روزه ، جمعى را اين بىانصافان مىكشند و احدى از اينان نمىپرسد كه فن بسيار نازك طب را كجا ياد گرفته‌اى و از كدامين مدرسهء طبيه شهادت‌نامه داريد ؟ پدر من نيز حكيم بود ، بعد از فوت آن مرحوم اقارب و خويشان و دوست و آشنايان يكسره پيش\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمن جمع شدند كه « نبايد چراغ پدر را خاموش بگذارى ! شكر خداى را سواد داريد ، اينك كتاب طب پدر كه تمام دواها را نوشته بردار و مشغول معالجهء مردم باش كه طبابت اين مملكت مخصوص خانوادهء شماست ! » گفتم : « بابا ! من كجا طبابت كجا ؟ به رضاى خدا دست از گريبان من بكشيد و به حال خودم بگذاريد ! من از مرض و معالجهء آن‌چه خبر دارم ؟ مرا به شركت در خون مسلمانان اصرار نكنيد ! من وجدان و ناموس خود را هيچ وقتى بدين كار راضى نتوانم بكنم . » خلاصه ، هرچه اصرار كردند نپذيرفتم . ناچار كتاب طبى را كه از پدر به ميراث مانده بود ، به آقا صمد عطار به چهارده تومان فروخته خلاص شدم . لكن آقا صمد حالا از دولت آن كتاب آقا ميرزا عبد الصمد حكيم شده خيلى شهرت حاصل نموده فرداست كه حكيم‌باشى خواهد شد و از دولت لقبى نيز خواهد يافت . هرگاه در آخرت هم مثل « مرند » و ساير ممالك ايران پسر را به عوض پدر به چوب و شكنجه بگيرند آن وقت واى بر حال من ! چونكه مىدانم پدر مرحوم زياده بر دويست نفر مسلمانان اجل نرسيده را به معالجات مخالف و دواهاى مضر كشته است .\r\nبيچاره به هر ناخوشى جوشنده [ جوشانده 
  ] و غذاى هر مريضى را آش آلوبخارا تجويز مىنمود و به هر ناخوش فصد و حجامت امر مىفرمود . روزى پيرمردى را كه يك سال بيشتر رنجور و بسترى بود كسانش براى معالجه پيش پدر مرحوم آوردند . من نيز حاضر بودم . گفت بايد حجامت كرد . بعد از رفتن مريض گفتم : « آقا ! اگر تجويز حجامت براى اخراج خون است از رنگ و روى مرد معلوم است كه در تمامى عروقش يك مثقال خون نمانده . اگر مقصود بادكش است اين مرد خرمن حياتش را به باد داده ، خود دم واپسين اوست . » مرحوم در آن اثنا نگاه غضب‌آلودى به سوى من كرده پرسيد : « پس به مريض چه بايد گفت ؟ » گفتم : « چه عرض كنم ؟ » گفت : « حالا كه نمىدانى ، فضولى مكن ! »\r\nصحبت در اين‌جا به ختام رسيد . واقعا من هيچ ايرانى را بدين انصاف نديده بودم .\r\nمردى خوش‌خلق و بذله‌گوى ظريفى بود . اطلاعات خارجه هم داشت . از مصاحبتش خيلى خوش‌وقت شدم . يك قوطى سيغار خوب مصر بقية السيف داشتم كه يكصد سيقار بود ، به هديه تعارفش كردم ، در نهايت صفا پذيرفت . و به همين وسيله آشنا شديم .\r\nمن كارت ويزيت داده از او نيز نام و نشانش را پرسيده در دفتر بغلى خود نوشتم . پس از چهار ساعت اقامت در چاپارخانه ، آن آشناى تازه را وداع كرديم .\r\nبارى ، از « مرند » نيز حركت نموده فرداى آن طرف ظهرى وارد كنار « ارس » شده تا پاى از ركاب خالى كرديم ديدم يكى در برابر ايستاده در نهايت تحكم گفت : « خان شما را مىخواهد ! »\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nگفتم : « خان كيست و اسمش چيست و با ما چه كار دارد ؟ »\r\nگفت : « خان امين تذكره است . مىخواهد تذكره‌هاى شما را ديده قول بكشد . »\r\nگفتم : « پس بگو تذكره‌ها را مىخواهد نه شما را ! »\r\nگفت : « بلى ، تذكره‌ها را ! »\r\nدادم برد . بعد از چند دقيقه آورد ، چهارده قران پول قول خواست . دادم .\r\nگفت : « ما هم خدمتى كرديم . »\r\nدو قران هم به او دادم . ممنون شد . گفت : « خوش آمديد به سلامت برويد ! » و خود رفت .\r\nپس ما نيز فارغ شده به اطراف نظرى كرده ديدم به قدر دويست نفر از هموطنان مفلوك و پريشان كه امثال‌شان را در باطوم و بادكوبه بسيار ديده بودم در آن‌جا جوقه‌جوقه در زير آفتاب ايستاده كسان امين تذكره نيز اطرافشان را گرفته به جمع‌آورى پول تذكره مشغول‌اند . از هركس كه بوى پولى برده‌اند زياد مىخواهند . آنان را كه بىپول‌اند زير دشنام و سيلى و لگد گرفته‌اند . قيل و قال و هنگامهء غريبى است . دلم به حالشان خيلى سوخت .\r\nدر اين اثنا ، در سمت ديگر نيز جمعى را ديدم كه با دف و تمبك و چند بوزينه و عنتر رقاص ايستاده ، چند تن پسران كوچك مزلف نيز ملبس به لباس زنانه همراه ايشان است .\r\nآنان نيز با مأموران تذكره در هاىوهوى و گيرودار بودند .\r\nپرسيدم : « اينان كيانند و اين داد و فرياد براى چيست ؟ »\r\nگفتند : « اين جماعت هم مىخواهند كه آن سمت رود ارس بگذرند . شغلشان در ممالك قفقاز دربه‌در گرديدن و رقصاندن اين پسران و بوزينه و عنتر است كه بدين منوال از هر درى چيزى گرفته بدان گذران كنند . قيل و قالشان براى اين است كه خان امين تذكره از بوزينه و عنتر نيز پول تذكره مىخواهند . اينان هم نمىدهند و مىگويند اين يكى بدعت است . حال سه شبانه‌روز است كه در اين‌جا معطل هستند و در ميان مأمورين تذكره و اين جماعت همه‌روزه بدين و تيره گيرودار است كه مىبينيد . » - اين معنى هم موجب مزيد حيرت و تعجب من شد .\r\nبارى ، دلم مىخواست كه يك ساعت اول بدان سمت گذشته ، امثال اين حالات كدورت‌انگيز را نبينم . پس به طرف معبر رود آمده ديدم اسباب نقليه از اين رودخانه منحصر به يك « كرو » يعنى قايق است كه گويا در قدمت نسبش به كشتى حضرت نوح - على نبينا و عليه السلام - مىرسيد . اين قايق مسافرين را بر آن سمت رودخانه - كه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nسرحد روس است - نقل مىدهد . ما نيز دو نفرى دو قران داده به قايق نشستيم . چون قايق كمى از ساحل دور شد ، يوسف عمو به طرف ايران نگاهى كرده و گفت : « خداوندا ! صد هزار بار شكر كه تن درست از اين مملكت ويران خلاص شديم . »\r\nهرچند كه يوسف عمو اين شكر را محض به لحاظ سلامتى من مىنمود ، اما خيلى بىملاحظه سخن گفت ، چه مىدانست كه اين سخنان با طبيعت و خوى وطن‌پرستانهء من بسيار منافات دارد . از اين گفتار بىموقع و بىملاحظهء او دلم سخت آزرده گشت . چندان متأثر شدم كه به تقرير نمىآيد . گويى يك ديگ آب جوشيده و سوزنده را به سرم فروريختند . دود از نهادم برآمد .\r\nگفتم : « اى مرد بىانصاف ! گناه اين خاك پاك چيست ؟ وطن را ترك مىكنى به جاى اين‌كه دعاى وداع خوانده از خداوند درخواست كنى كه وسيلهء سعادت را فراهم بياورد بالعكس اظهار شادى و تشكر مىنمايى ؟ عجب دل سختى دارى ! »\r\nاين را گفته و تمام نكرده گريهء بىاختيارى بر من غلبه نمود و به هاىهاى بناى گريه گذاشته گفتم : « اى وطن عزيز و گرامى ! تن و جانم فداى خاك تو باد ! تو در مذهب من مبارك‌تر از خلد برينى . خاك تو مايهء زندگانى و هوايت رشك هواى بهشت جاودانى است . آوخ كه اولاد ناخلف قدر بلند تو را پست كردند و به حفظ جلالت شأن تو نپرداختند و تو را در انظار بيگانگان خوار و بىمقدار كردند ، طرف حب تو را - كه پاك پيغمبر خدا همسنگ ايمان قرار داده بود - مهمل گذاشتند ؛ غافل از اين‌كه در پايان كار ، اين خوارى و مذلت عايد روزگار خود آنان و اخلاف آنان خواهد بود . اى وطن مقدس من ! فرزندان جاهل تو قدر تو را چندان مجهول گذاشتند كه امروز هر ناخلفى كه از آغوش تربيت تو بيرون مىشود به جاى اين‌كه از فراق تو خون بگريد و به ياد مهر و محبت‌هاى تو گريبان شكيبايى را چاك زند بىشرمانه به سبب دورى گرفتن از تو شكرها كرده شادمانىها مىكند اما من آنم كه در فراق تو دلم داغ‌دار و ديدگانم اشك‌بار است . ترك كردن تو در مذهب من از ترك جان دشوارتر است .\r\n مىروم ، از سر حسرت به قفا مىنگرم * خبر از پاى ندارم كه زمين مىسپرم \r\nآرى ! من نيز هزار شكوه بر لب دارم ولى شكايت من همه از ابناى ناخلف تو است كه حق پرورش تو را ادا نكرده بر تو ستم مىكنند . باغ را گناه چيست كه باغبانش كاهل و تن‌آساى باشد و آن را خراب و پريشان نگاه دارد ؟\r\nاى گرامى وطن من ! هرچند كه من از اولاد بىمهر تو - كه برادران من‌اند - شكايت\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدارم ، اما مىدانم كه آنان نيز از من خشنود نيستند . پس از اين ، در مجالس و محافل از من گله‌ها و شكوه‌ها خواهند كرد و بلكه مرا به سبب مهرى كه به تو دارند به ديوانگى متهم خواهند نمود . دور نيست كه در دفتر خودشان نام مرا پرگوى ، ياوه‌دراى ، مختل الشعور ثبت خواهند نمود ، چنان‌كه من نيز ايشان را ؛ و تاريخ ايران هم نام مرا ديوانه ثبت خواهد نمود . اما بر ايشان حرجى نيست چون از معنى حب وطن و عوالم بلند وطن‌پرستى بىخبرند . »\r\nرفته‌رفته گريه‌ام شدت گرفت راه نفسم بسته شد ، زبانم از گفتار باز ماند .\r\nيوسف عمو فهميد سهو كرده و بىموقع سخن گفته است . خواست صحبتى به ميان انداخته مرا از آن حال اندوهناك بازآورد . گفت : « سركار بيگ ! نگاه كنيد از غايت سكونى كه در جريان آب است معلوم نمىشود كه آب به كدامين طرف جريان دارد . » - و معلوم هم بود كه از گفتهء خود خيلى نادم و شرمنده است .\r\nپس من نيز از آن حالت تعصب بازآمده قايق هم بدان سمت ساحل - كه سرحد است - رسيد . هر دو خارج شده اسباب را نيز بيرون آورديم . همان ساعت ، مأمورين گمرك و سرحد روس آمده پساپورت‌ها را « ويزه » [ ويزا 
  ] كردند ، يعنى ديده و قول كشيدند . پس از آن ، مأمور پوست را ديده اسب خواستند . فورا حاضر كردند ، سوار شده به راه افتاديم . در اثناى راه ، به جز از شهر نخجوان جايى كه طرف اعتنا باشد نبود . از آن‌جا گذشته پس از طى مسافت بعيدى به شهر ايروان - كه از بلاد مشهورهء قفقاز است - رسيديم . در پوست‌خانهء اين‌جا به مناسبت كثرت تردد مسافرين اسب حاضر نبود .\r\nبايستى سه‌چهار ساعت معطل و منتظر ورود اسب باشيم . لهذا پايين آمده در آن‌جا قدم مىزدم كه ناگاه ديدم يك نفر فراش كه در كلاهش علامت شير و خورشيد بود حاضر شده گفت : « آقا ! بايد تذكره‌هاى خودتان را بنماييد . »\r\nنشان داديم .\r\nگفت : « دو منات بدهيد ! »\r\nبىچون و چرا دادم . گرفت و رفت .\r\nيكى از مأمورين پوست‌خانه گفت : « چرا پول داديد ؟ اينان هيچ حق ندارند كه بدين عنوان پولى از مسافرين بگيرند . ولى با اين‌كه حق ندارند باز مىآيند و مىخواهند اما هيچ كس نمىدهد و بسا مىشود كه كوتك هم مىخورند ؛ مگر از وضع مردمان عاجز و آوارده كه گاهى چيزى به گيرشان مىآيد . »\r\nگفتم : « عيب ندارد ما نيز از آن زمرهء عاجزان و آوارگانيم . »\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبعد از چهار ساعت انتظار ، اسب آورده پوست را بستند از آن‌جا به طرف اخسقه حركت نموديم . يك نفر ايرانى رفيق راه ما شد .\r\nپرسيدم : « كجايى هستيد ؟ »\r\nگفت : « از اهل خوى مىباشم . »\r\nگفتم : « من در اين مسافرت سياحت خوى را نيز در نظر داشتم ولى اين يوسف عمو مرا مانع شد افسوس كه آن شهر را نديدم . »\r\nپس ، از وضع آن‌جا پرسيدم كه چه‌طور شهرى است . رفيق تعريف كرد . از تجارت و زراعت پرسيدم .\r\nگفت : « همه چيز هست اما تجارت اسلامبول بالمره تمام شد . كسانى كه با اسلامبول تجارت داشتند همه خراب شده از پاى درافتادند . »\r\nمن باز دريغ خوردم كه چرا در عزم خود ثبات نكرده از سياحت آن شهر صرف‌نظر نمودم .\r\nگفت : « كاش مىآمديد و مىديديد . يك روضه‌خوان تازه از شاگردان « ملا حسين جنى » به خوى آمده ، با وجود جوانى چون استاد پير خود مرثيه مىخواند . طايفهء جن از زير بغل با او سخن مىگويند و مرثيه‌هاى تازه و نو ياد مىدهند كه هيچ گوشى نشنيده است . كتاب مرثيهء او را كه اجنه نوشته‌اند غير از خود او احدى نمىتواند بخواند . در مجالسى كه او مرثيه مىخواند از ازدحام مردم جاى براى هركس پيدا نمىشود . مردم در مرثيهء او از ديده به جاى اشك خون مىبارند . رونق بازار تمامى روضه‌خوانان را شكسته كارش خيلى بالا گرفته است . »\r\nگفتم : « خواهش دارم كه شما نيز بالعكس اين صحبت را پايين بياوريد كه مرا بيش از اين طاقت شنيدن نيست . به خوى نرفته سياحتم را تمام كردم و خوب دريافتم كه اهل آن شهر به چه دردى مبتلا هستند . « آقا جان ! اين‌ها خلاف عقايد اسلاميه است كه اجنه از زير بغل يا رداى آدمى مرثيه به او ياد بدهند . »\r\nپس از آن ، بساط اين صحبت را به كلى درنورديده با خود مشغول شدم . وقتى به خود بازآمدم كه به منزل رسيده بوديم . چهار ساعت در اين‌جا به انتظار حركت ماشين راه‌آهن باطوم نشسته بعد از آن به سمت باطوم حركت نموديم - و سياحتنامهء خود را نيز تا آن‌جا نوشتم .\r\nنتيجهء سياحت من اين است كه در تمام آن مملكت‌ها كه از ايران ديدم در هيچ بلادى آثار\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nترقيات و تمايل به تمدن به نظرم نيامد كه بدان خوش‌وقت شوم . در زراعت و تجارت بدان‌چه از نياكان خودشان ديده‌اند قناعت دارند و جاى بسى تعجب است كه بدان يكى نيز مفتخرند كه شيوهء اسلاف هنوز تماما در ميان ما مرعى است . اما از اين طرف در تجملات بيهوده و فراهم آوردن اسباب تزيينات خانگى به درجه‌اى پيش افتاده‌اند كه ابدا اجدادشان آن وضع را در خواب خودشان هم نديده بودند . به جاى ظروف مسين كه از معمولات و مصنوعات وطن عزيز بود و يك‌صد سال به رفع احتياج يك خانوادهء بزرگى به قدر دويست تومان از آن كفايت مىنمود و در آخر هم از قيمت آن چيزى نمىكاست ، امروز به دويست تومان يكپارچه چلچراغ خريده از سقف اتاق‌هاى خودشان مىآويزند كه به يك افتادن به جز از يك كلمهء « واه ! » صاحبش را چيزى از آن باقى نمىماند . واضح است كه از تصور نياكانشان امثال اين چيزها هيچ وقتى نگذشته بود .\r\nيكى از اين انبوه مردم ، كه على الاكثر صاحبان املاك هم هستند ، هيچ گاهى بدين خيال نيفتاده‌اند كه از مملكت همسايه يك ماشين خرمن‌كوبى يا يك داس ماشين‌دار براى درودن غله يا اين‌كه يك ماشين گندم پاك‌كن براى نمونه خريده بياورند در مزارع و دهات خودشان به كار وادارند تا محسنات آن‌ها را به رأى العين ملاحظه كنند . در تمامى اين مملكت از شهرهاى بزرگ گرفته تا قصبات و قريه‌ها دودكش يك ماشين و فابريكى ديده نمىشود كه دودى از آن متصاعد گردد . و از هيچ طرف بانگ سوت و صفير حركت و ورود راه‌آهنى شنيده نمىشود . در هيچ شهرى به نام دواير دولتى عمارت بلند و باشكوهى نيست ؛ از مكاتب دولتى و مريضخانه در هيچ‌جا نشانى نمىتوان يافت ؛ در هيچ نقطه كومپانى و بانك كه نمونهء ترقى و تمدن است مشهود نيست . كسى را پرواى وضع مساجد نيست . مقابر بزرگان پيشين مانند سلاطين صفويه و غيره همه خراب ؛ از زحمات نايب السلطنه عباس ميرزاى مرحوم و خدمات اميركبير ميرزا تقى خان مغفور ، كه در راه ملك و ملت كرده و كشيدند ، سخنى كه دليل قدردانى اخلاف باشد در ميان نيست . نه نيكان را به رحمت ياد مىكنند ، نه بدان را به بدى نام مىبرند . ترك حقوق و قطع صلهء رحم و بىمروتى و عدم انصاف و بدخواهى همديگر شغلشان است . ولى با اين وضع چون پنج نفرى يك‌جا گرد آمدند مىگويند « اى بابا ! دنيا پنج روز است بايد فكر آخرت نمود . » اما همه دروغ به زبان مىگويند و فعلا منكرند . آن‌چه از خيالشان نمىگذرد همان پرسش روز حساب است . خيرات مىدهند اما اطعام اغنيا مىكنند نه فقرا .\r\nاعمالشان همه از روى رياست . بىطمع و توقع به احدى سلام نمىدهند . نماز جماعتى را كه مىكنند از پيش‌نماز توقعى دارند . اخلاق مردم چندان فاسد گشته كه اصلاح آن\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمشكل مىنمايد مگر اين‌كه محض تسلى خودمان بگوييم « چنان نماند ، چنين نيز هم نخواهند ماند . »\r\nدر عرض راه ، از هرجا كه مىگذرى ، همه‌جا زمين قابل هرگونه زراعت و حراثت است ولى چه سود كه غالبا باير و لم‌يزرع افتاده است . همچنان بعضى از شهرهاى بزرگ و كوچك از قلت سكنه گويى وادى خاموشان است . بس كه اهالى ناچار از مهاجرت به ممالك خارجه شده‌اند ، شهرها خالى از مخلوق به نظر مىآيد . بدبخت‌ترين سكنهء اين ملك گروه مزدوران و فعله و حمالان‌اند . بيچارگان بايد يك روز كار كرده ، يك روز نيز پى تحصيل نان دكان به دكان بگردند تا شام بلكه بتوانند نيم من نان با پول خودشان به چنگ آورده نفقهء عيال كنند . در كمال فراخ‌سالى و بركت آذوقه ، سال‌هاست كه اين قحطى نان بر دوام و برقرار است . يك سال و دو سال نيست . بسيارى از اصحاب املاك - كه در خونخوارگى چالاك‌تر از تابعان چنگيزند - گندم را در هرجا انبار كرده مىپوسانند و بر حال هموطنان افتاده رحمى نمىكنند . خداى خود داد فقيران را از آن ظالمان ستم‌پيشهء حريص بستاند !\r\nامروز ، در تمام روى زمين ، بدبخت‌تر از ايرانى ملتى نمانده . در ميان زنگيان سودان و حبش نيز حسابى هست . تا يك درجه داراى حقوقى بشريه‌اند ، و روزبه‌روز ميلشان به سوى ترقى است ولى ايرانيان تيره‌روزگار را هر روز سخت‌تر از روز اول پيش مىآيد . هر گاه بگوييم خواست خداوندى بر اين است ، خطا بلكه كفر گفته‌ايم . خداوند عالم عادل و مهربان است . چرا مشتى ايرانيان را خوار و زبون مىخواهد ؟ اگر بگوييم گرفتار نيرنگ جادو و طلسم شده‌ايم ، اين هم اعتقادى است باطل . پس بايد بگوييم كه سبب اين‌همه خوارى و پريشان‌روزگارى احيانا همانا كيفر كردارهاى ناشايست خودمان و نتايج مشئومهء تنبلى و غفلت و بىاطلاعى و جهالت است . هرگاه به ديدهء علم و انصاف بنگريم ، خواهيم ديد كه تمامى اسباب افتخار و سربلندى را كه امروز سكنهء مغرب زمين دارند از ما بوده ؛ ما دانسته و فهميده پشت پاى بدان وسايل آسودگى و مباهات زده از خود رانده‌ايم . ولى مغربيان آن‌ها را دودستى گرفته در كارهاى معيشت و تمدن سرمشق خودشان قرار داده‌اند و آن اسباب همانا قوانين و احكام شريعت پاك اسلام است .\r\nعدالت ، مساوات ، حب وطن ، اتفاق ، وجوب اطاعت پادشاه ، اخوت ملت ، انصاف ، مروت ، دستگيرى از افتادگان ، تماما از احكام مقدسهء فرقان مبين و احاديث شريفهء خاتم الانبيا و المرسلين و فرمايشات ساير بزرگان دين است - كه ما قولا اين‌ها را تصديق مىكنيم اما ايشان فعلا . همهء عقلاى مسلمين مىدانند آن‌چه از قوانين فرنگستان داراى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمحسنات است تماما از احكام شريعت غرّاى اسلام مأخوذ است كه از غلفت ما فرصت يافته به غارت برده‌اند . آوخ كه اكنون ما آن‌ها را در دست بيگانگان ديده ، به نظر بيگانگى در آن‌ها نگريسته بر آنان رشك مىبريم و نمىدانيم كه اين اسباب نيكبختى از خودمان بوده كه از غفلت ما به دست غير افتاده رنگش را تغيير داده‌اند ما نيز چون بيگانگان از دور به حسرت بدان نگرانيم .\r\n « آن‌چه خود داشت ز بيگانه تمنا مىكرد » \r\nاين همان ايران است كه سلطنت و عدالت از آن خاك پاك به ساير بلاد منتشر شده ؛ از « كيومرث » كه نخستين پادشاه از طبقهء پيشداوديان است گرفته تا اواخر « ساسانيان » اين مملكت آباد منبع عدل و داد بوده . روشنايى مدنيت آن‌جا ديدگان سكنهء ساير بلاد را خيره مىساخت . امروزه نيز ممالك ايران از حيث آب و هوا و بركت خاك ، يكى از بهترين اقاليم روى زمين است و شكر اين نعمت بر ما واجب . ولى چه سود با اين‌كه خاك و قلمرو حاليهء ايران باز دو برابر وسعت خاك فرانسه است به قدر ربع خاك فرانسه جمعيت ندارد . از قرارى كه معلوم است جمعيت فرانسه امروز به موجب سرشمارىهاى موثوق هشتاد و پنج كرور است ولى جمعيت ايران را ، چون پاى حسابى در ميان نيست ، بعضى از جغرافىنگاران فرنگ پانزده كرور و برخى تا بيست كرور مىنويسند . هرگاه به جهت تسليت خاطر خودمان شق ثانى را قبول كنيم ، بازخواهيم ديد كه به قدر ربع خاك فرانسه جمعيت نداريم . هرگاه بپرسيد كه جمعيت اين مملكت وسيع را پس چه روى داده كه تا اين پايه كاسته است ؟ جواب همان است كه در مواقعى چند ذكر شد . بس‌كه مردم از تعدى حكام به ممالك خارجه هجرت نموده ناگزير از جلاى وطن شدند ، نسل‌ها انقراض يافت . تناسل و تناكح انقطاع پذيرفت . پس ، بدين حال خون بايد گريست . به قول بعضى از جغرافيون ، در اواخر عهد دولت نادرى با آن‌همه صدمات متواليهء جنگ و جدال و زمان فترت ، باز جمعيت ايران را از چهل تا شصت كرور ثبت كرده‌اند . حالا از يكصد و پنجاه سال به اين طرف بيست كرور از جمعيت مملكت را به بيگانگان باخته و بيست كرور ديگر را نيز اين حكام ظالم خودباخته ، مهجوردار و ديار ساخته‌اند .\r\nجاى تأسف بيشتر از همه اين است كه كسى درصدد جست‌وجوى اسباب اين پريشانى نيست . وقتى كه در ايران علم و هنر و مدنيت بود ، اهالى مغرب‌زمين بهره‌اى از تمدن و انسانيت نداشتند . پس حالا چه روى داده كه عكس آن حال به وقوع رسيده و اين خاك بدبختى از كجا به فرق اين ملت قديم و نجيب بيخته شد كه در همه‌چيز محتاج\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nخارجه و هدف لطمات تحكم بيگانگان گرديدند ؟ بايد از كفش گرفته تا كلاه محتاج فرنگان باشند . روزى كه ما با فرنگان مراودهء تجارتى نداشتيم چه مىكرديم ؟ آيا كار ما از پيش نمىرفت ؟ چرا در آن مراوده ايشان بر ما غلبه كردند و ما را محتاج به خودشان نمودند ؟ معلوم است كه سبب جهالت ماست كه از كوتاهى نظر ، بدان‌چه خود داشتيم قناعت نكرديم و به نقش [ و 
  ] نگار دروغين و ناپايدار امتعهء خارجه فريفته شده به اصلاح امتعهء وطن نپرداختيم . و در ازاى اين غلفت به درد احتياج امروزه گرفتار شديم . هرگاه آن روز به قول گذشتگان كه گفته‌اند : « كهن خرقهء خويش پيراستن / به از جامهء عاريت خواستن » كار مىبستيم امروز از قيد احتياج به اجانب وارسته بوديم و ثروت و سامان مملكت همه‌ساله براى تدارك اين حوايج به كيسهء بيگانگان پر نمىشد .\r\nبارى ، حكايتى به خاطرم آمد . چون از مرد موثوق و راستگويى شنيده بودم در اين‌جا ذكر و نقل آن را محض انتباه بزرگان مملكت خالى از مناسبت نديدم . گويندهء معتبر نقل مىنمود كه روزى يكى از ايمپراتوران روس به طور ناشناسايى در بازار مسكو گردش مىكرد . در يكى از مكازه [ مغازه 
  ] هاى آن شهر قدرى ماهوت ديد كه درهم پيچيده به گوشه‌اى گذاشته بوده‌اند . از عدم سليقهء صاحب مكازه ، ايمپراتور تعجب كرده داخل مكازه مىشود . از صاحب آن به طور مؤاخذه مىپرسد كه : « اين متاع نيكو را چرا اين‌گونه خوار و بىمقدار ميان گرد و غبار انداخته‌اى ؟ اين يكى دليل عدم سليقهء تو در امر تجارت است . »\r\nصاحب مكازه مىگويد : « مسيو ! درد ديرين مرا تازه نكن و به زخم كهنهء دلم نمك مپاش ! مرا به حال خود گذار ! درد من درمان‌پذير نيست . »\r\nايمپراتور اصرار مىكند كه : « در اظهار آن ضررى به حال تو مترتب نمىشود . بگو ببينم چه درد دارى ! »\r\nصاحب مكازه مىگويد : « اين متاع كه در نظر شما نيكو مىنمايد سبب خانه‌خرابى من شد . من سرمايهء معقولى داشتم ، به عزم تجارت به لندن رفتم . دستگاه‌هاى ماهوت‌بافى آن‌جا را ديده به خيال افتادم كه در وطن خود همچنان دستگاهى راه انداخته تا يك درجه وطن را از آن احتياج رهايى دهم . مدتى اوقات خود را بدان صرف كرده مبالغى هم مصرف نمودم تا دستگاه اين متاع را در مملكت خود درست كردم . حالا هركس آمده از عدم انصاف عيبى بدان ثابت كرده نمىگيرند . تمام ثروت و نيمهء حيات خود را در اين راه تلف كرده ، اكنون خود را باخته‌ام ، نمىدانم چه بايد كرد . »\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nايمپراتور مىگويد : « واقعا حق داريد اما نااميد مباش . خداى به اصلاح اين حال قادر است . عجالتا بيست ذرع به من بده ! »\r\nصاحب مكازه داده پولش را مىگيرد . ايمپراتور نيز فرداى آن در روزنامه‌ها به امضاى خود اعلانى انتشار مىدهد كه در فلان مكازه ماهوت بسيار خوب بومى هست . من خود گرفته يك دست لباس درست كرده پوشيدم ، خيلى پاكيزه و نيكوست ، سايرين مختارند .\r\nولى بعد از اين اعلان بايد ديد كه كدامين يك از وزرا و امرا و بزرگان مملكت جسارت آن را دارند كه از ماهوت خارجه لباس بپوشند . لهذا از شش جهت و چهار جانب مردم بدان مكازه ريخته در ظرف اندك‌زمانى هرچه موجود بود به فروش رفت و بعد از آن‌هم چندان رواج گرفت كه كارخانه‌هاى متعدد ساخت و تا امروز از ميامن همان يك اعلان چهل و پنج كارخانهء ماهوت‌بافى در آن سرزمين ساخته شد كه همه كار مىكنند و منفعت مىبرند . اين تفاوت لاله‌مردنگى شاه‌نشان و ساير اسباب بلورين شما !\r\nبارى ، از مطلب دور مانديم . ايرانيان ، به اتفاق دانشمندان هر ملت ، داراى استعداد فطرى و هوشيار و قابل هرگونه ترقى و تمدن هستند . و در صورتى كه تربيت و تعليم شوند به وطن خودشان خدمات نمايان توانند نمود . براى اثبات اين مدعا دلايل واضحه توان آورد . نخست با همهء دورى از علوم و فنون متداوله ، پاره‌اى معمولات ايران را كه نتايج فكر و خيال خود ايرانيان و اثر چيره‌دستى خود ايشان است در ميان مىبينيم كه موجب حيرت و مزيد استحسان دوست و بيگانه است . هرگاه اين ملت نجيب ذات خودشان را به صفات علوم و فنون جديده نيز آرايش بدهند ، هر آينه يكى از اقوام متمدنهء باهوش و هنر روى زمين خواهند بود . همچنين است در تحصيل علوم . جمعى از نجبازادگان ايران را مىدانيم كه به مدارس متعددهء روس و فرانسه و انگليس براى تحصيل داخل شده با همهء شدايد غربت و بيگانگى در امر تحصيل گوى سبقت از بوميان ربوده‌اند . ولى با اين‌همه استعداد مادرزاد ، مطالعه‌كنندگان خواهند پرسيد كه چرا ايرانيان در همه‌چيز از سايرين عقب مانده‌اند . سبب آن معلوم است از نبودن مربى ، از نبودن تربيت كننده . چنان‌كه معلوم است در دستگاه حكومت ايران از يك عصر به اين طرف علم و هنر ابدا طرف اعتنا نيست . شخص براى رسيدن به مراتب بلند يا بايد به يك طرف بسيار قوى انتساب داشته باشد ، يا صاحب پول زياد . هرگاه از اين دو وسيله بىبهره باشد ، اگر در علم و هنر و كاردانى آصف زمان خود باشد ، كسى به شأنش اعتنا نمىكند .\r\nشق ثالثى هم براى رسيدن به مراتب عاليه هست ولى از ذكر آن استحيا نموده درگذشتم .\r\nدر صورتى كه شخص از اين وسايل ثلاثه يكى را نداشته باشد بايد چون گرفتاران امراض\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمسريه در خانهء خود نشسته در به روى خويشتن بربندد . چه [ از 
  ] فضل و شهرت پدر البته حصه‌اى مىرسد همان كافى است . در جايى كه شمشير سپهسالارى را به كمر پسر چهارده ساله ببندند و بدان نام بلندش خوانند ، ديگر از آن ملك چه ترقى طمع و توقع توان داشت ؟ از چهارده سالگى با وجود استعداد فطرى تا مقام وزارت جنگ چهل سال راه است كه چندين عقبات صعب المرور هم در مقابل دارد . از جمله شخص اول بايد در يكى از مكاتب حربيهء مشهور تحصيل كرده شهادت‌نامهء آن‌جا را در درجهء نخستين بگيرد . بعد از آن ، از نيابت اول افواج نظاميه گرفته به تدريج و اداى حسن خدمت ، قطع مراتب كرده به سرهنگى ، سرتيپى ، ميرپنجگى و اميرتومانى رسيده آن وقت كه در صداقت به دولت و ملت و كارآگاهى و شجاعت بر همگنان فزونى گرفت ، بلكه بدان مقام بلند نيز ارتقا جويد و بالاستحقاق داراى آن عنوان محترم گردد . اگر توجيه مناصب از اين‌رو بودى ، هر آينه مردم به اميد رسيدن به مقامات بلند دولتى پى تحصيل علوم و فنون مىرفتند كه استحقاق خدمات دولتى را داشته باشند ، آن وقت تمامى كارها نيز مرتب و به قاعده مىشد . دولت قوت و مكنت حاصل مىنمود . ملت نيز به افتخار و سربلندى زيست مىكرد . مملكت هم آباد مىگشت . از پريشانى و خوارى امروزه هم نشانى در ميان ديده نمىشد . هرگاه از كمر وزير جنگ امروزه - كه بزرگ‌ترين هنرش خوردن مواجب و مرسومى زيردستان و كاستن مقدار افواج و بريدن از مخارج لباس و خوراك و مهمات لشكرى است - آن شمشير [ را 
  ] باز كرده لباس نظامى را از تنش بركنند ، هيچ فضيلت و هنر ذاتى با او باقى نمىماند . چه ، هرچه دارد عارضى است . به يك حرفى داراى آن‌ها شده بود ، به يك حرفى نيز از آن عارى مىشود . تاريخ امثال صاحبان اين جور مناصب عاليه را كه بدون استحقاق به مقامات بلند رسيده‌اند خود نشان مىدهد .\r\nسرگذشت آل برمك خود در نظر همه است . با اين‌كه جعفر برمكى در مدت حيات بلند خود قريب به سى ميليون طلا از خزانهء مملكت بذل كرده بود ، در يك روز كه ميل پادشاه وقت از او برگشت ، سى شاهى پول سياه نفت و بوريا گرفته او را با آن آتش زده خرمن حيات خود و بستگانش را به باد دادند . مدت‌ها اولاد و عيالش گرسنه و آواره ماندند .\r\nآن‌چنان عطاى بىموقع را اين‌چنين جزاى سخت تعاقب نمود كه هر دو خارج از قاعده و قانون بود . عجيب‌تر اين‌كه اكنون در ايران مىخواهند هر وزيرى را مدح و ستايش كنند مىگويند در سخاوت ثانى حاتم است . بالعكس اگر بخواهند يك وزيرى را نام به نكوهش برند مىگويند آدم خوبى است و لكن قدرى خست دارد ، حيف كه امساك نام بلند اين مرد را پست نموده است . حالا محسنات اولى آن است كه به زور و ناحق از مردم\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمىگيرد و به ريا و اسراف به ديگران مىبخشد . عيب وزير ثانى هم اين است كه نه به ستم مىگيرد و نه به اسراف و بىجا مىبخشد . فرق اين دو را دانشمندان مآل‌انديش خود معين توانند نمود .\r\nبارى ، آن‌چه اجمال وضع تجار و كسبه و رعيت بود ذكر شد . مجمل حال بزرگان مملكت نيز اين است كه در ايران هيچ صدر اعظمى نيست ايمن باشد از اين‌كه فردا تمامى شئون بزرگى را از او بازنخواهند گرفت و نيز هيچ دربانى از سراى سلطنت نيست كه خميازهء صدارت نكشد . همه در تجسس لقب و در پى تكثير اسب و يدك و نوكر و خدم و حشم‌اند . آن‌چه در نظرشان نيست قدسيت وطن ، آبادى مملكت ، تأمين استقبال اخلاف خودشان و فراهم آوردن اسباب ترقى و قدرت دولت است و بس - « الناس ينام فاذا ماتوا انتبهوا . »\r\n همگى غافل‌اند از عقبى * راست گويى به خفتگان مانند\r\nضرر غفلتى كه مىورزند * چون بميرند آنگهى دانند \r\nآرى ، پس از آن‌كه سيلاب استيلاى همسايگان از سرشان گذشت ندامت غفلت‌هاى امروزه را خواهند كشيد . افسوس كه ندامت آن وقت را سودى در پى نخواهد بود .\r\nدر اين‌جا ، بعضى از اشعار يكه‌تاز عرصهء سخندانى مرحمت و غفران پناه ابو نصر فتح الله خان شيبانى - كه روانش را بهشت جاودانى نشيمن‌گاه باد ! - به خاطرم خطور نمود . چنان‌كه معلوم است منتخبات اشعار آن شاعر فرزانه ، بر حسب فرمايش جناب ميرزا رضا خان ، جنرال گونسل ايران مقيم تفليس ، در اسلامبول طبع شده بود ، آن وقت يكى از دوستان نسخه‌اى از آن را به ارمغان به من فرستاده بود . من نيز به اقتضاى تعصب معلوم خود ، به گوينده و طابع آن نفرين كرده آن هر دو بزرگوار را به عدم غيرت نام برده بودم . حالا كه خود وضع را ديدم از هر دو در نهايت فروتنى معذرت مىخواهم . از خداى درخواست مىكنم كه تربت پاك آن حكيم سخن سنج را مهبط انوار تاريك رحمت خود فرمايد . چه نيكو سروده است اين چامهء شيوا را در پريشان‌نامهء خود كه مناسب حال امروزى ماست :\r\n باغ پريشان و سرو و كاج پريشان * ملك پريشان و تخت و تاج پريشان\r\nلعنت حق بر لجاج باد كه گشته * كار در شاه از لجاج پريشان\r\nواى به ملكى كه گشته داخل و خارج * دخل پريشيده و خراج پريشان\r\nخير نبيند شبان ز روغن و پشمش * هر گله‌اى را كه شد نتاج پريشان\r\nلابد بايد يكى طبيبى حاذق * مملكتى را كه شد مزاج پريشان \r\n\r\n","description":"","footnote":"","page_name":" 220 ","page_number":220},
  {"content":"\r\n\r\nهمچنان از جناب حكيم روشن ضمير مؤلف كتاب احمد نيز در نهايت فروتنى پوزش خواهم كه به سبب اين بلاى تعصب در حق آن جناب هم گمان بد برده بودم . اكنون نكات گفتار حكيمانهء آن مرد بزرگوار را تا يك درجه مىفهمم و تصديق مىكنم كه اصل اين آتش در جان او بوده است - « هركه اين آتش ندارد نيست باد ! » - اما با اين‌همه پريشانى معلوم نيست كه جمعيت دل‌هاى رميده چگونه حاصل تواند شد ، مگر خداى خود طبيب حاذقى برساند . در صورتى كه در ميان وزراى مملكت اتحاد نباشد ، فكر بعضى از ايشان صرف برانداختن بنيان برخى ديگر گردد و همچنان خيال و تدابير بعضى نيز منحصرا به مدافعهء خودشان مصروف شود ؛ ديگر در ميان اين كشاكش و جزر و مد ، خيال ايشان به كدامين وسيله تمشيت مهام امور سلطنت و انتظام حال مملكت و رفاه و آسايش رعيت صورت خواهد گرفت ؟\r\nدر جايى كه سخاوت و خست ميزان محسنات و ذمائم حال وزرا باشد ، از آن ملك چه اميد ترقى توان داشت ؟ زيرا كه اين هر دو خوى را مدخليتى در امر وظيفه و تكاليف وزرا نيست . وزير را بايد به علم و آگاهى و كارگذارى و درستكارى ستايش كرد و نيايش نمود ، نه به سخاوت جعلى . همچنان ديگرى را به خيانتكارى و بدرفتارى بايد نكوهش كرد نه به خست طبع ، چه نيك و بد اين هر دو حال به شخص ايشان عايد است نه به وظيفه و تكاليف ايشان . آرى ، شخص وزير بايد به حفظ شئون مأموريت خود پرداخته ، چند نفر نوكر و خدم داشته باشد و در مواقع مقتضيه مجالس مهمانى بسيار باشكوه ترتيب بدهد . دولت نيز بايد براى وزير چندان مواجب معين كند كه مخارج لازمهء آن را كفايت نمايد . وزير هم بايد به همين يكى شاكر باشد . هرگاه وزير بدين يكى قانع نباشد ، البته آن‌چه را كه به اسراف خرج مىكند يا بايد به اجحاف از رعيت و زيردستان بگيرد يا به خزانهء دولت دست‌اندازى كند كه نتيجهء آن هر دو حال نيز وخيم است . وزرايى كه به كرورها حقوق دولت و ملت را ، به غرور اقبال دو روزه ، بىباكانه به اجانب فروخته در عوض به بذل دينار مىخواهند خودشان را در انظار عوام نيك‌مرد به قلم بدهند بر خود ستم مىكنند ؛ چه هرگاه زمان چند روزى به ايشان امان بدهد باز در انجام كار به كيفر كردار خودشان گرفتار خواهند گرديد . گيرم كه هيچ‌يك از اين‌ها نباشد ، زبان تاريخ‌نگاران را بستن و قلم آنان را شكستن كه ممكن نيست .\r\nاين يكى براى وزيرى موجب بلندى قدر و نيكنامى نمىشود كه براى يك قصيدهء شاعر تنبل و چاپلوس مهمل كه ريشخندش كرده ، صد تومان يا بيشتر صله بدهد و او را به ريشخند كردن سايرين دلير كند . وزير دانشمند كارآگاه آن است كه همچنان شاعر را به\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nترك دروغ‌بافى و ريشخند و چاپلوسى بازداشته ، به گفتن منظومه‌هاى حكمت‌آميز كه مهذب اخلاق مليه باشد تشويق كند و به اصلاح زبان و لغات مليه وادارد . وعدهء بىپاى سلطان محمود غزنوى در پاداش زحمات فردوسى طوسى - كه بهشت برين جايگاهش باد ! - شعراى زمان را به طمع خام انداخت . اما اين يكى را نمىدانند كه امروز زمان آن گذشته كه پادشاهان ايران به هندوستان بتازند و با قطار قطار شتران باربردار از زر و سيم و جواهر آبدار غنيمت بازگردند . آن كشور امروز از غفلت ما به چنگ نهنگ اندر است .\r\nوانگهى فردوسى استحقاق آن‌همه جايزه و بيش از آن را داشت ، زيرا كه زبان مردهء ملتى را احيا كرد و به تاريخ ملت نيز خدمتى بسزا نمود ، نه چون شعراى اين زمان كه كلامشان بالمره عارى از نصايح و حكمت و مستوجب صد هزار نفرين و لعنت باشد .\r\nخلاصه ، ابراهيم بيگ بيچاره سياحتنامهء خود را كه در گشت‌وگذار مملكت ايران ترتيب داده بود در اين‌جا به پايان آورده مىگويد : هرگاه يكى از مطالعه‌كنندگان اين سياحتنامه بر من دقت بگيرد كه چرا مقدار جمعيت اين شهرهاى ايران را كه ديدى معين نكرده و ننوشته‌اى ، در جواب عرض مىكنم كه هركس بر من در اين باب اعتراض كند حق دارد . ولى من نيز به كمال تأسف مىگويم كه مىخواستم بنويسم ولى نتوانستم ، چه مأخذى در دست نبود . نه در ايران قانون سرشمارى متداول است ، نه مثل ساير مملكت‌ها سالنامه دارند كه از روى آن در امثال اين كارها اطلاعات گرفته شود . هركس در اين باب هرچه مىگويد از روى حدس و قياس است .\r\nمثلا در شهر اردبيل از يكى پرسيدم كه : « اين شهر چه‌قدر جمعيت دارد ؟ »\r\nدر جواب بىتحاشا گفت كه « از دويست هزار نفر بيشتر است . »\r\nمن زير لب خنديدم ، برآشفت كه : « چرا مىخندى ؟ »\r\nگفتم : « به حساب ندانى تو مىخندم كه نمىدانى هزار چه‌قدر مىشود . »\r\nدر كمال تندى گفت : « چرا نمىدانم ؟ »\r\nگفتم : « بابا جان دعوا نمىخواهد . دويست هزار خيلى است ، خود به انصاف حسابى بكن . »\r\nگفت : « اگر باور ندارى فردا صبحى به بازار هيزم‌فروشان برو ، ببين از كثرت جمعيت عبور و مرور در نهايت دشوارى ممكن مىشود . »\r\nباز از يكى ديگر پرسيدم كه « جمعيت اين شهر چه‌قدر مىشود ؟ »\r\nگفت : « بايد سى هزار نفر باشد . »\r\nهرچند كه او هم جوابى به تخمين و قياس گفت ، ولى تا يك درجه نزديك به صواب و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nحقيقت بود . همچنين است مسافت منازل عرض راه . در اثناى اين سياحت هر روز از چاپاردار [ چارپادار 
  ] مىپرسيدم كه : « مسافت اين منزل ما چند فرسخ است ؟ »\r\nمىگفت : « شش فرسنگ . » حال آن‌كه هشت ساعت و گاهى ده ساعت راه مىرفتيم تا به منزل مىرسيديم . معلوم مىشود كه آنان هم از گذشتگان آن‌طور شنيده‌اند و حساب درستى در ميان نيست . اين‌ها سهل است ، بسيارى از اهالى تاريخ حيات و سن خود را نيز نمىدانند . غالبا حادثات عمده ، تاريخ ولادت ايشان است . مثلا مىگويند « در وقوع فلان زلزله ، يا ناخوشى ، يا فلان جنگ ، يا وفات فلان عالم بزرگ و يا زمان حكومت فلان حاكم من از مادر متولد شده‌ام . » گويى قلم و كاغذى در ميانشان نبوده است كه مآخذ تاريخ حياتشان را از روى حادثات مهمهء روى زمين قرار داده‌اند . و كم كسى پيدا مىشود كه تاريخ سن خود را در دست داشته باشد . از اين قبيل است عمل پساپورت يا تذكره . بسا ديده‌ام كه در دست مرد هفتاد ساله تذكرهء چهل سالگى و عكس آن است . هرچه به خيالشان آمد نوشته به دست خواهنده مىدهند . در اسامى صاحبان پساپورت‌ها نيز همين قاعده مرعى است . پاى تحقيقات ابدا در ميان نيست ، چون‌كه مقصود گرفتن همان پول است نه انضباط عمل . بدبختان چنان گمان مىبرند كه ساير دولت‌ها نيز تنها براى مداخل - كه خداى نام شومش را از روى زمين براندازد ! - اين عمل تذكره را مرعى مىدارند و غافل از اين‌كه آن‌چه از احداث اين قواعد مستحسنه به نظر ساير دول و ملل نيامده همانا مداخل از اين‌گونه كارهاست . مقصود اصلى هر دولت و ملتى از احداث عمل تذكره براى آينده و رونده همانا انضباط كار و كمال رعيت‌پرورى است كه در وقوع قضا و حادثه از حال رعيتشان خبردار باشند كه در كدامين نقطه به سر او قضايى وارد آمده ، اين است كه گرفتن يك تذكرهء مرور و عبور براى رعيت ساير دولت‌ها خيلى اشكالات دارد . در حق شخصى كه تذكره براى مسافرت به خارج مىخواهد تحقيقات عميقه به كار مىبرند . در ايران ، اين دستگاه تذكره خيلى تماشا دارد . اولا به طبعش هر اجاره‌دارى مأذون است كه در هر مملكت به هر شكلى كه دلش خواست چاپ كرده بىهيچ تحقيقى [ به 
  ] هركس كه بخواهد پول را گرفته بدهد . وجه را هم قرار معينى نيست .\r\nيكى از دوستان نقل مىكرد كه من در بندر جده در دست حجاج ايرانى زياده بر ده نوع تذكره به اشكال مختلفه ديدم . و نيز يك نفر از حجاج ايران با خود بنده مصاحب شد ، اين شخص از اهل اشرف مازندران بود . صورت پولى را كه در اياب و ذهاب براى قول كشيدن تذكره داده بود ثبت همه را داشت . دفتر را به بنده نشان داد . به اسم و رسم ، چهل و پنج تومان و نيم‌پول براى قول كشيدن تذكره داده بود .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nهمان شخص نقل مىكرد كه : « بسيارى از دهاتيان معنى استطاعت را نفهميده به وعده و وعيد علما همين‌كه يك‌صد تومان يا يك‌صد و پنجاه تومان در كيسهء خودشان ديدند عزم سفر حجاز مىكنند . بيچارگان در اول مرحله آن را باخته كارشان به گدايى منجر مىشود . چنانچه دو سه نفر از همشهريان من تاب عسرت و نيستى را نياورده در معاودت از جده در واپور فوت شده [ به 
  ] درياشان انداختند . در كرانتين طور سينا نيز چند تن را ديدم كه گدايى مىكردند ، با آن حال نيمه‌جان به وطن رسيدند . هرگاه من مجتهد مىشدم حكم مىكردم كه هركس از هفتصد تومان كمتر پول براى مصارف راه داشته باشد مكه بر او حرام است . »\r\nگفتم : « برادر ! خداى راست آورده كه تو مجتهد نشده‌اى . در نخستين مرحله ، مىخواهى حلال را حرام كنى ؟ »\r\nگفت : « همشهرى ! ببخشيد از شدت دلسوزى فضولى كردم . نمىدانيد اگر حالت اينان را شما خود مىديديد و سختىهايى كه در مكه و مدينه از بىپولى كشيدند ملاحظه مىكرديد ، بيش از آن‌چه من گفتم شما خود مىگفتيد . خداى قسمت فرمايد تا ببينيد آن‌وقت خواهيد فهميد كه من چه گفتم . پريشانى لباس و امر زندگانى اينان به درجه‌اى است كه شخص از آن اعراب سروپا برهنه خجالت مىكشد . »\r\nبارى ، چون در باطوم چهار روز بايستى به انتظار ورود كشتى بنشينيم و كارى هم نداشتم ، اين چند كلمه را مناسب ديدم كه در ذيل سياحتنامهء خود بنويسم ، هرچند كه خارج از مطالب سياحتنامه باشد . چون مقصود اصلى نصيحت هموطنان به سوى تحصيل علوم متداوله است ، لهذا ذكر اين مختصر پندنامه نيز خالى از منفعت نيست . در ايران - چنان‌كه من ديدم - گرفتن منصب و لقب و حكومت هر ولايتى با پول براى هر كسى از هر طبقه و صنفى كه باشد ممكن است . اشكالاتى كه دارد همانا در كم و زيادى پول پيشكشى و تعارفى است . هركس بدين سخن اعتراض كند آفتاب به گل اندودن را مىماند . از غايت وضوح هيچ‌كس انكار اين معنى را نمىتواند بكند . اما تنها [ يك 
  ] منصب و مأموريت از اين قاعدهء عموميه مستثنا است و احدى با پول و رشوه و تعارف آن منصب را نمىتواند بگيرد ، زيرا كه تحصيل آن منصب منوط به علم است ؛ بنابراين ، منصب مذكور از بركت علم مصون از هرگونه تعرض و تجاوز پولداران بىهنر است . هرگاه شما آن منصب را در خيال خودتان پيدا نكرديد ، من عرض بكنم آن مأموريت تلگراف‌خانه‌هاى ايران است ، زيرا كه مبناى آن منوط به بودن علم است . هرگاه در ايران در يك روز ده نفر از وزرا يا صد نفر از امراى لشكرى ، مانند سرتيپ و سرهنگ و بالاتر\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاز آن‌ها ، از كار دست بكشند تا شام جاى همهء ايشان را پر مىكنند مگر مأمورين تلگراف‌خانه [ كه 
  ] اگر امروز به يك بار از كار خودشان را كنار كشند مخابرات به كلى معطل مىشود و هرج‌ومرج بزرگى در امور مملكت پديد مىآيد ، چه ، همه‌كس از فن علم تلگرافى آگاه نيست . حال آن‌كه دانستن اين فن در ممالك خارجه براى هر طفل مكتبى ممكن است ، يعنى يكى از آسان‌ترين فنون متداوله است و در انظار هم وقعى ندارد . پس تنها از اين يكى به مراتب بلند علم و آگاهى پى توان برد . هرگاه مردى كه از اين فن بهره ندارد صد هزار تومان هم پيش‌كش بدهد مقام و مأموريت تلگراف‌چى را به او نمىتوانند بدهند . پايهء شرف و جلالت علم از آن بلندتر است كه براى اثبات آن به آوردن امثال اين دلايل احتياج افتد . هرگاه مكتب‌هاى وطن - به طورى كه مىدانيد - اصلاح بشود و ابناى وطن چنانچه شايد و بايد به تحصيل علوم و فنون متداوله پردازند ديگر چه لازم است كه براى تحصيل وجه معاش خود و اولاد خود دروغ بگويند ، يا اين‌كه به ضرر ديگرى راضى شوند و به دولت و مملكت وطن خود خيانت بكنند ؟ كيمياى موهوم كه مشرقيان بدان معتقدند همانا جزئى از علم است . چنان‌كه معلوم است در ايران خيلى خانه‌هاى بزرگ را اين كيمياى موهوم برباد داده . بسيارى از شيادان و جراران كه نام كيمياگرى بر خود بسته‌اند ، چون در هيچ جاى دنيا از ميامن آگاهى ، احدى به سخنان ابله فريب آنان گوش نمىدهد ناچار به ايران ريخته ، به سبب جهالت مردم ، به تخريب خانه‌هاى ايشان مىپردازند و چندين مردمان محترم را از اول شب تا دميدن صبح به دميدن دم و گرم داشتن كوره وامىدارند و ايشان را از لذت ديدار اولاد و عيال محروم مىگذارند ، سهل است كه آن ناخوشى مسرى نيز به اخلاف آنان ميراث مىماند . چه خانه‌هاى بسيار بزرگ را در ايران سراغ دارم كه به آتش اكسير سوخته تودهء خاكستر شده است . هرگاه شخص از علوم و فنون متداوله آگاهى داشته باشد البته مىداند كه قلب ماهيت شىء ممكن نيست . تغيير يافتن رنگ ظاهرى ، دليل برگشتن اصل آن نمىشود .\r\n كرد اشك [ گرداشن 
  ] رنگينى قانيله ملون ايده‌سن * رنگى تغيير تاپار لعل بدخشان اولمز \r\nعلم كيميا هست و علمى بس شريف است و احدى منكر آن نيست ، ولى نه اين است كه در ميان مشرقيان انتشار يافته [ كه 
  ] مأخذ آن عبارت از « فلان هندى چنين گفت و فلان مغربى چنان نوشت » بوده باشد . بايد اين علم شريف را در مكتب از معلم ياد گرفت نه از فلان درويش ايرانى يا تورانى . هرگاه ملت اين علم شريف را در مكاتب از روى كتاب و تقرير و تلقين آموزگاران فرزانه ياد گرفته بودند ، امروز از اطراف و انحاء مملكت چندين\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمعادن گرانبها پيدا كرده وطن را تا يك درجه از احتياجات رهايى مىدادند و هم آن‌قدر خانه‌ها را كه كيمياگران شياد و بىمروت به شرارهء خانه‌برانداز اكسير سوزانده‌اند از آن آتش خانمان‌سوز نجات داده سكنهء آن‌ها را از مصائب مذلت پس از عزت نگاه مىداشتند و به مراتب آگاهى وطن مىافزودند . هرگاه بگويم كه در بعضى از ممالك خارجى از ميمنت مكتب‌ها و شرافت علم در يك مطبعه يا چاپخانه چهار هزار نفر عمله همه روزه مشغول كارند ، هيچ‌يك از هم‌وطنان محترم من باور نخواهند نمود . تنها در انگلستان به موجب حساب سيصد هزار نفر همه روزه در باسمه‌خانه‌ها مزدورى كرده زندگانى مىكنند اما هموطنان ما از شومى بىعلمى همه ساله چندين هزار نفر به ممالك خارجه ريخته به كارهاى پست ممالك خارجه اشتغال مىورزند . ثمر اين اكسير - كه مكتب‌اش نام مىباشد - آن است كه جوانان مملكت ، پس از حصول فراغت از تحصيل علوم و فنون ، ماشين‌ها از خارج آورده به قوت علم در جنگل مازندران - كه امروز هدف تيشهء جور بيگانگان است - به واسطهء آن‌ها درختان كهن‌سال را از يك طرف بريده از طرف ديگر كاغذها از پوست آن‌ها درست مىكردند كه اكنون نمونهء آن كاغذها را نيز در پيش خود دارم . از مكتب‌ها آن علم حاصل مىشد كه تليفون [ تلفن 
  ] اش نام است . هرگاه اسباب آن مهيا بودى من امروز از اين‌جا بدان واسطه با « وجود محترم » كه در طهران است سؤال و جواب مىكردم . و بعض مطالب را كه آن وقت فراموش كرده بودم حالا از ايشان مىپرسيدم . مثل اين‌كه در كتابخانهء آن جناب نشسته صحبت مىنمودم و صداى خود را هم از آن بلندتر نمىكردم . يا اين‌كه در مصر با مادر خود - كه مىدانم آن بيچاره از طرف من در چه پايه نگران است - سلام و كلامى رد و بدل مىنمودم . علم است كه يك شهر بزرگى را در شب تاريك در ظرف چند دقيقه بىروغن و فتيل روشن مىكند . اكسير از اين بالاتر مىشود كه مرد فرنگى پولاد را ، به ترتيب علم ، به قيمت طلا مىفروشد ؟\r\nاكسير حقيقى همين است نه موى سر جوانان و در همه جا نيز پيدا مىتوان كرد . نامش مكتب است ، از هر كس سراغش بگيرند نشان مىدهد اما جايى كه پيدا نمىشود ايران است و بس . نمىدانم به چه سبب اين دولت قديم و قويم و اين ملت نجيب و باهوش در جست‌وجوى اين گم شدهء خودشان نيستند . حال آن‌كه مىفرمايند : « الحكمة ضالة المؤمن اخذوها حيث وجدوها »\r\nعجب است كه بسيار از كوته‌نظران مىگويند كه ادوار فلكيه مقتضى اين حال است ، غافل از اين‌كه فلك خود سرگشته از اين افتراهاى ايشان است . بىچاره فلك پنجاه سال تمام به شما مهلت داد ، از جنگ خارجه و آشوب داخله نگهدارى نمود . تو در ظرف اين\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمدت طولانى در خانهء خود در تاريكى نشستى و روشنى خانه‌هاى همسايگان را از دور تماشا كردى و نخواستى كه از آن روشنايى بهره‌اى ببرى ، ديگر تقصير فلك و غير فلك چيست ؟ حال آن‌كه فلك به زبان حال مىگويد كه مرا هيچ تقصيرى نيست ، من هنوز محكوم حكم داروغه ، كدخدا ، فراشباشيان شما هستم . وانگهى معلوم است كه آفرينندهء افلاك را از آن آفرينش حكمت‌هاى لايتناهى منظور است ، آن‌ها را بدبختى يك ملت ضعيفى نيافريده است ، هر ملتى خصوصا ايرانيان هرگاه به فرمودهء خدا و رسول خدا عمل نمايند ، درستكارى را پيشه ساخته مردم‌آزارى نكنند ، پى تحصيل علم و آگاهى بروند ، درد دين و حب وطن و غيرت ملى داشته باشند ، هر آينه توفيق خداوندى نيز شامل حال ايشان مىشود ، سعادت دو جهانى نصيب‌شان مىگردد ، به عزت و افتخار زندگانى مىكنند . آن‌وقت نه دعوا از فلك باقى مىماند نه شكايت از ملك ، خود نيز خواهند دانست كه از آغاز طلوع خورشيد جهان تاب اسلام ، فلك به هيچ ملتى مثل ملت ايران مساعد نبوده است . هرگاه مثل امروزه از اصلاح مكاتب و جست‌وجوى وسايل ترقى و تمدن غافل و زاهل نشينند و به ديدن [ آئين ؟ 
  ] ديرين رفتار كنند ، زود است كه از يك طرف سيل بنيان‌كن مصائب از بلاد شمال و از طرف ديگر امواج دهشتناك از درياى عمان به جوش و خروش برخاسته وطن را فراگرفته نامى از قوميت و مليت و شرف و استقلال ما در صفحهء گيتى باقى نگذارد . آن زمان معلوم است كه « حريفان را نه سر ماند نه دستار » . به خداى ! از ياد آن زمان خون در رگ‌هاى بدن آدمى منجمد مىشود .\r\nساير دولت‌ها با اين‌كه ميليون‌ها لشكر آماده دارند و به كرورها صاحب مهمات جنگ از توپ و تفنگ هستند ، و واردات ممالك‌شان به ميلياردها سر مىزند ، با وجود اين باز دقيقه‌اى از تزييد قوت و قدرت خود فوت نمىكنند . شب و روز در كارند و پيوسته خيالشان به توسيع حدود مملكت مسرور است . از يك جانب وزير ماليات در پى فراهم آوردن اسباب تزييد ماليات و از يك سوى وزير جنگ مشغول اصلاح نقايص اردوها و از يك طرف وزير علوم مشغول باز كردن مكاتب تازه و اصلاح وضع مكتب‌هاى موجود است . هيچ‌يك از اينان به كار ديگرى مداخله نمىكنند ، همگى دامن همت از روى صفاى نيت بر كمر خود زده از ته دل مشغول خدمت ملك و ملت‌اند . مقصود همگى اين است كه وطن خودشان را در انظار بيگانگان محترم دارند و اسباب عزت و افتخار اخلاف خودشان را فراهم بياورند . خلاصه ، وطن را خانهء خود و اولاد وطن را اولاد خود مىشمارند . تربيت اولاد و آباد داشتن خانه را از نخستين تكاليف انسانيت مىدانند . لفظ منحوس « به من چه ؟ » را از ممالك خودشان رانده ، ابدا گوش اطفالشان آن كلمهء شوم را\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنشنيده كه در بزرگى به زبان آرد . در هرجا كه قضايى به ملت روى داد ، يا از حرق و غرق آسيبى به ايشان رسيد فورا دفترهاى اعانه در هر سو باز كرده همگى به طيب خاطر ، به فراخور حال خودشان ، از مصيبت‌زدگان يارى مىكنند . از افتادگان به طورهاى متعدد و عنوان‌هاى مختلف دستگيرى مىنمايند . معنى اين سخنان كسى نيكو مىفهمد كه چون من بندهء بدبخت ، آب و گل قالب‌اش به مهر وطن سرشته شده باشد . حالا متحيرم به كسانى كه در مصر هميشه معارض من بودند چه جواب بدهم . هرگاه در مشهودات خود به راستى سخن مىگويم ، تصديق قول ايشان را كرده‌ام و بدان دلم راضى نمىشود . اگر دروغ بگويم بر خلاف وصيت پدر رفتار نموده‌ام كه مرا به ترك دروغ‌گويى اندرز فرموده است . يا بايد دعا كنم كه خداى اين خوى را از من باز ستاند يا مرگم بدهد يا اسباب آبادى ايران و نيكبختى ايرانيان را فراهم بياورد ، مرگ آسان‌ترين اين آرزوهاست ولى پاى مادر بيچاره در ميان است ، به جز از من كسى را ندارد . باز اميدوارىها به دلم راه مىيابد كه اولياى دولت چندين بار به سياحت ممالك خارجه سفر كردند ، اسباب ترقى و تمدن ملل و اقوام شمال و مغرب زمين را به چشم خودشان ديدند ، البته به سبب اين سياحت‌هاى پىدرپى خون حميت در رگ‌شان به حركت آمده به فراهم آوردن اسباب ترقيات وطن اقدام خواهند فرمود . اصلاحات مملكت بزرگى البته محتاج به زمان‌ها است . اين امر مشكل حلوا نيست كه در يك ساعت بپزند و بخورند ، چنان‌كه دولت ژاپون مدت بيست سال تمام مشغول اصلاحات بود كسى خبر نداشت ، به رويش پرده كشيده بود ، پس از آن‌كه كارش را به نيكويى ساخت به يك‌بار آن پرده را برانداخت . آن وقت اطرافيان ديدند كه جاى آن ظلمت‌آباد انوار ترقى و تمدن فراگرفته ، جهل و نادانى از آن‌جا بار بربسته ، دانش و بينش به جاى او نشسته است . بلكه اولياى دولت ايران نيز در زير پرده همچنان تدبيرى دارند . هر عنبرى را يسرى در پى است . مگر نه خود حبشستان را ديده ، همان زنگيان برهنه و سوخته كه رخت‌خوابشان ريگ بيابان است ، امروز در مقابل دولت بزرگى مانند ايتالى ايستاده و نمىگذارند كه آن دولت بزرگ پاى از گليم خود به سوى ايشان دراز كند ؟\r\nچون از اين خيالات قدرى تسلى روى داد ، گويى بىهوش بودم به هوش بازآمدم . با خود گفتم « ابراهيم بس است يا بازخواهى گفت ؟ » خود دوباره به خويشتن جواب دادم كه نه خير ، مقصود اين بود كه بايد مكتب‌ها به قاعدهء جديد و راه‌هاى آهن و شوسه در وطن داشته باشيم و در خود جمعيت وطن و وسعت وطن مملكت اردوهاى منتظم در نقاط وطن ترتيب بدهيم و به وسعت حدود تجارت خودمان بيفزاييم تا همسايگان در\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمملكت ما طمع نكنند . نزديك‌ترين همسايهء ما كه از نگهدارى ملك خود عاجز است و زبون ساير همسايگان خود ، به حقوق صريحهء ما تعدى و تجاوز ننمايد و طمع خام در ملك ما نبندد ، و بدان‌چه از ما غصب كرده قناعت كند . اگر اين‌ها نباشد نه حفظ وطن و ديانت ممكن است نه نگهدارى نواميس مقدسهء شريعت و ملت . هرگاه نياكان ديرين ما - كه خاكشان سرشته با آب رحمت باد ! - آن روز مثل ما بدبختان « به من چه ؟ » گفته و بدان كار بسته بودند امروز اين خانهء محقر را نيز نداشتيم . معلوم است شخص كه مىخواهد باغى درست كند و درختان ميوه‌دار بنشاند ، مقصودش انتفاع اولاد خود از نزهت گل و گياه آن باغ و شيرين‌كام بودن‌شان از ثمرات اشجار آن است . اين وطن گرامى را گذشتگان ما به بهاى خون خودشان خريده براى ما نگاه داشتند . هرگاه به دقت در خاك وطن بنگريم مشتى از آن را پيدا نتوانيم كرد كه آغشته به خون نياكان ارجمند ما نباشد . در مدافعه و محافظت اين مشتى خاك چه جان‌هاى عزيز تلف شده است . وقتى چهار طرف ما دشمنان قوى پنجه بودند ، اجداد عالىنژاد ما با آن‌همه دشمنان شب و روز دست در گريبان داشتند تا ساحت وطن را پس از هزار گونه جان‌فشانىها از خارهاى تسلط بيگانگان كه دشمن همه‌چيز ما بودند پاك كردند . حالا كه ما از شومى تنبلى و مآل نينديشى به رونق آن چيزى نيفزوديم ، آيا رواست كه پس از باختن قسمت بزرگى از آن به حفظ اين مختصر - كه زمان براى ما نگاه داشته - نيز نپردازيم و طرف ديانت را هم با حب وطن زيرپاى بىشرمى بگيريم و شكر اين نعمت عظمى را - كه خداى ما را كه مستقلا صاحب مساجد و معابد فرموده - به جاى نياوريم و آن‌ها را به طورى كه درخور شأن بلند اسلام است نگاه نداريم ؟ مىترسم كه خداى به كيفر اين كفران نعمت ما را گرفتار سازد و قهر خداوندى اساس همهء عزت ما را براندازد . مقصود من يادآورى اين‌هاست و گرنه اگر امروز تمام ايران به آتش ظلم بسوزد مرا در آن ميان پر كاهى نيست ، مگر اين‌كه از دورادور دلم اندوهناك گردد . چون عهد انوشيروان دادگر زنجير عدالت در هرسوى آن كشور آويخته گردد مرا از آن ميان به جز حصهء افتخار و شادمانى چيزى به دست نخواهد شد . اگر هموطنان محترم بگويند كه اين جوان فضول را چه رسيده كه به عنوان نصيحت مردم مملكتى مداخله به معقولات مىكند ، به ايشان هم در كمال فروتنى عرض مىكنم « آن ذره كه در حساب نيايد من‌ام . » ولى شما به قول بزرگان كار بنديد كه مىفرمايند : انظروا الى ما قال و لا تنظروا الى من قال . »\r\n شرف قائل و خساست او * نكند در كلام هيچ اثر\r\nتو سخن را نگر كه حالش چيست * برگزارندهء سخن منگر ! \r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاز خداى به كمال تضرع درخواست مىكنم كه مرا برساند به روزى كه به چشم خود ايام سعادتى را - كه « وجود محترم » در طهران به من وعده فرموده بود - ببينم . نخستين اسباب حصول آن سعادت همانا بسته به وقوع اتفاق و اتحاد در ميان هيئت وزراى مملكت و بزرگان ملت است كه به يك جنبش مردانه اغراض نفسانيه را از ساحت دل خودشان كنار گذاشته به دستيارى همديگر به اصلاح نواقص وطن پردازند و در خدمت وطن و دولت‌پرستى چنان باشند كه وزراى ساير دولت‌ها هستند .\r\nمن در ميان اين خيالات بودم كه به يك‌بار يوسف عمو به سخن درآمد كه : « سركار بيگ ! مگر ميل غذا نداريد ؛ من گرسنه‌ام . وقت ناهار خيلى است كه گذشت . »\r\nديدم راست مىگويد ، نزديك به عصر است .\r\nگفتم : « عيب ندارد ! برويم چيزى بخوريم و بلكه از بازار يك ساعت هم بخريم ، ساعتم كه در طهران به باد رفت . »\r\nيوسف عمو گفت : « راستى جناب بيگ ! چندبار خواستم بپرسم كه ساعت شما چه شد ، باز مصلحت نديدم . حالا كه خود اظهار كردى باز به خاطرم آمد واقعا ساعت شما چه شد ؟ »\r\nگفتم : « باز نپرسيد ، زيرا كه من هم نخواهم گفت . »\r\nگفت : « چرا ؟ »\r\nگفتم : « به علت اين‌كه راستى آن ماجرا را به شما نمىتوانم بگويم . خود مىدانى كه به دروغگويى هم عادت ندارم . »\r\nبيچاره دم فروبست و چيزى نگفت . از مهمانخانه هر دو به عزم خوردن ناهار و خريدن ساعتى بيرون شديم . در همان‌جا يك نفر ايرانى راست آمد .\r\nپرسيدم : « همشهرى در اين‌جا دكان چلوپزى هست ؟ »\r\nگفت : « نه ! اگر ناهار خواهيد خورد دكان كباب‌پزى هست . »\r\nگفتم : « چه عيب دارد ؟ اگر ما را بدان‌جا راهنمايى كنيد منتهاى محبت است . »\r\nگفت : « به چشم ! »\r\nما را تا دكان كباب‌پزى آورد و نشان داد .\r\nتكليف كردم كه : « بفرماييد با هم ناهار بخوريم »\r\nگفت : « غذا خورده‌ام ، سلامت باشيد » - و رفت .\r\nما هم به دكان داخل شده كباب خواسته خورديم .\r\nپس از آن‌جا براى خريدن ساعت به يك مغازه داخل شديم . صاحب مغازه كه مردى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاز يهود بود پيش آمد ، قيمت پرسيدم ، به روسى جواب داد ، تركى نمىدانست . به فرانسوى و انگليسى اداى مطلب كردم . نفهميد ، معلوم شد كه تنها روسى مىداند و بس .\r\nخواستيم برگرديم نگذاشت . چند دستگاه ساعت برداشته به ما اشاره كرد كه بياييد .\r\nدريافتم كه پى ترجمان مىگردد . در نزديك مغازه پله‌اى بود كه بالا مىرفت ، بدان‌جا داخل شد . ما نيز از پى او ، تا رسيدم بالا . در اتاقى را زد . از اندرون منزل به قاعدهء فرنگان صداى « آنترى ! »  [ \" Entrez ! \" 
  ] ? ?  بلند شد . مردكهء ساعت‌فروش داخل شد ، ما نيز پشت‌سر او . ديدم سه نفر ايرانى نشسته ناهار مىخورند . سلام داديم .\r\nچون ما را ديدند تعارف نمودند : « كه بسم الله ناهار ميل فرماييد ! »\r\nگفتم : « سلامت باشيد . حالا خورديم . »\r\nيهودى صاحب مغازه مطلب را به زبان روسى به ايشان اظهار كرد كه اين همشهريان شما ساعت مىخواهند . خلاصه ، به ترجمانى ايشان يك ساعت به دوازده منات خريديم . يهودى پولش را گرفت و رفت . چون در ممالك روس هميشه در خانه‌ها و منازل چاى حاضر است لهذا چاى تعارف كردند خورديم . پس از آن سر صحبت باز شد . معلوم گرديد كه صاحب منزل يكى از تجار ايران است كه به طور دائمى در باطوم اقامت و تجارت دارد . غالبا به حمل و نقل چاى مشغول است .\r\nاز نام و نشان ما پرسيد گفتم : « ايرانى و مقيم مصر ، فرزند فلان كس هستم . »\r\nخيلى اظهار خوشوقتى كرده دوباره از ما به يگانگى و خصوصيت احوالپرسى و خوشامدى نمود . معلوم شد كه با مرحوم پدر آشنايى و شناسايى داشته‌اند . از واقعهء فوت مرحوم پدر خيلى متأسف و متأثر گرديد . از نام آن دو نفر همشهرى ديگر پرسيدم .\r\nيكى را نشان داد و گفت : « اين همشهرى كربلايى تقى از اهل مرند است ، در اين شهر اقامت دارد . اين‌هم خليل سلطان شوهر همشيرهء بنده است . همشيره فرستاده است كه حكما مرا ببرد . چون از مراتب آسودگى بنده بىخبر است مىخواهد به سبب مهر برادرى به هزار گونه بلا مبتلا كند . »\r\nقدرى شوخى كرديم . در اين اثنا يكى از در داخل شد ، بىتمهيد مقدمه گفت كه :\r\n« حاجى آقا ! اين مرد باز طفره مىزد ، تو را به خدا سوگند مىدهم مرا از چنگ اين ظالم خلاص كن ! »\r\nحاجى گفت : « بابا من چه بكنم ؟ سه بار نزد او رفتم التماس كردم كه يك صد و پنجاه منات به شما بدهد ، خود هم قول داد . ديگر اين چه طفره‌بازى است ؟ خداى لعنت كند\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبدين طايفه كه نه از خداى شرم دارند و نه از پيغمبر خدا آزرم ! به خوردن مال ايتام و صغار مردم دلير شده‌اند . شما برويد من امروز باز مىروم بلكه طورى كنم كه شما خلاص شويد . »\r\nآن شخص دعا و ثنا كرد و رفت .\r\nخليل سلطان پرسيد كه : « چه خبر است و اين شخص كيست ؟ »\r\nحاجى گفت : « پارسال در اين‌جا يك همشهرى وفات كرد ، دكان بقالى داشت . گونسل اشياء دكان را فروخت . هفت‌صد و پنجاه و چند منات وصول كرد ، همه را ضبط نمود .\r\nحالا اين شخص كه - برادر اوست - آمده ، در دست خود از علماى معتبر مملكت شهادت‌نامه دارد كه وارث و برادر متوفاست . اكنون چند ماه است كه آمده در اين‌جا معطل است . گونسل زيربار اداى متروكات متوفا نمىرفت تا اين‌كه به هزار جرثقيل قطع كرديم ، بىانصاف آن را هم نمىخواهد بدهد .\r\nمن پرسيدم : « گونسل را كجا تعيين مىكنند ؟ »\r\nگفت : « از جنرال گونسلگرى تفليس . »\r\nگفتم : « حالا كه چنين است به جنرال گونسل تفليس عرض و شكايت كند . »\r\nگفت : « خداى پدرت را بيامرزد ! اين سرمشق را خود از آن‌جا گرفته است . »\r\nخليل سلطان گفت : « بيچاره گونسل چه تقصير دارد ؟ به او كه مواجب نمىدهند ، چه بكند ؟ دور نيست كه مبلغى هم به نام رشوت و تعارف دستى مىگيرند . »\r\nگفتم : « سركار سلطان ! شما خواجه تاشانيد و هر دو خدمت به ديوان مىكنيد . البته مىخواهيد از گونسل حمايت نماييد . مگر به شما مواجب نمىدهند ؟ »\r\nگفت : « به خداى اگر چيزى هم دستى نگيرند من راضى هستم ، مواجب حلالشان باشد ! »\r\nگفتم : « ديگر اين چرا ؟ »\r\nگفت : « من سال‌هاست كه به نام مواجب چيزى نديده‌ام ، سهل است ، يك اسب بسيار خوبى دارم كه از دو ديدهء خود بيشتر دوست مىدارم ، سرتيپ ما اسب را ديده طمع در او بست . هرچه به ايماء و اشاره مقصود خود را رسانيد من اعتنا نكردم تا اين‌كه كار از ايماء و اشاره به كنايه و تصريح كشيد . من نيز سخت ايستادم كه نمىدهم .\r\nپس مشترى به منصب من تراشيد . مىخواست كه هفت‌صد تومان از او رشوت گرفته سلطانى فوج را به او بدهد . من نيز در ميان جمعى روىبه‌رو گفتم كه جناب سرتيپ ! اين منصب از اجداد موروث من است ، نياكان من به پادشاه خدمت‌هاى نمايان كرده‌اند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nپدر من در آشوب‌سالار دو سال در خراسان خاك خورده ، چندين زخم‌ها برداشته .\r\nاگر منصب مرا به ديگرى بدهى ، يكسر مىروم پاى تلگراف به پادشاه از تو شكايت مىكنم و تا پاى مرگ در سر اين كار خواهم كوشيد ، زيرا كه ملاحظه كردم بالاى سياهى رنگى نيست . آن‌چه گفتنى بود گفتم . سرتيپ ديد خير ! من از آن نمره‌ها نيستم ، از صرافت آن خيال افتاد . التفاتم نمود و خلعتم هم داد . با اين‌همه اسب را ندادم . »\r\nگفتم : « راستش را بگوييد ، اصلا مواجب نداريد يا هست نمىدهند ؟ »\r\nگفت : « چه مىفرماييد ؟ از دولت مواجب جيرهء معين داريم ، خزانه مىدهد ولى ايشان مىخورند و به امثال ما چيزى نمىدهند . چون بنده از فضل خدا احتياج ندارم بزرگان مىگيرند دست به دست مىگردد و از ده يا دوازده عقبه گذشته آن‌گاه ده يك آن يا به دست صاحبش مىرسد يا نمىرسد . من كه نديده‌ام سهل است ، كسانى را كه از همقطاران خود مىدانم و مىشناسم آنان نيز نديده‌اند . »\r\nصاحب منزل گفت : « ميل داريد برويم بيرون قدرى گردش كنيم . »\r\nگفتم : « چه عيب دارد ؟ »\r\nبا هم رفتيم بيرون همه‌جا تماشاكنان تا رسيديم به باغ دولتى ، خيلى ازدحام و جمعيت بود ، نيم ساعت از شب رفته برگشتيم . در حين وداع به صاحب منزل گفتم كه « شايد فردا نتوانستيم به خدمت برسيم واپور امروز آمد . فردا به يارى خدا عازم اسلامبول هستم .\r\nالتماس دعا دارم ! »\r\nحاجى گفت : « ممكن نيست ، من شما را فردا نمىگذارم برويد . »\r\nمن خيال كردم كه تعارف مىكند .\r\nگفتم : « نمىشود بايد برويم . »\r\nگفت : « نه ساعت بد است . »\r\nديدم مطلب طور ديگر شد . جناب حاجى از ساده‌دلان است .\r\nبه تجاهل گفتم : « ساعت را به صوابديد شما خريدم ، اگر بد بود چرا آن وقت نفرموديد كه پول ندهيم ؟ »\r\nگفت : « نه آن ساعت را نمىگويم ، ديروز به تقويم نگاه مىكردم ، ديدم براى امروز سفر دريا را بد نوشته است . »\r\nباز اوقاتم تلخ شد ، گفتم : « لعنت خداى بدان تقويم و نويسندهء آن و معتقد آن باد ! بندهء خدا ! عيب نيست كه عمر خودتان را بدين مهملات صرف مىكنيد و وقت عزيز را فوت\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو ضايع مىنماييد ؟ فلان مرد بىدين - كه از وقايع اتفاقيهء خانهء خود بىخبر است - نوشته كه فلان‌روز سفر دريا خوب نيست يا فلان ساعت ديدن بزرگان خوب است . آن پدرسوخته كارهاى آسمانى را به حال خود بگذارد و تنها كار زمينى را كه در آن نشسته است نيكو بسازد . اول مقدار جمعيت ايران را به هموطنان خود خبر بدهد ، ثانيا از مساحت و مسافت سرحدات مملكت مردم را مطلع سازد ، پس از آن به آسمان پردازد .\r\nاز همه بدتر ، درد اين منجمان و تقويم ايشان مرا هلاك مىكند . مردكه به پادشاه كه زندهء لطف اوست نيز خيانت كرده مىگويد فلان روز ديدن روى ملوك خوب نيست . بدبخت ! ديدار ملوك هميشه مبارك است . تو درستكار و چاكر صديق و رعيت ثابت‌قدم پادشاه باش ، هر وقت كه مقتضى شد روى ايشان را ببين كه براى تو با ميمنت و مسعود است . هر گاه بالعكس خيانت به دولت و پادشاه كرده‌اى ، هميشه خاطر تو از آن رهگذر مشوش است . هيچ روز و ساعت مباركى تو را از كيفر حركات بد و خيانتكارى به ملك و ملت نجات نمىتواند بدهد . نمىدانم اين بازىها و شعبده‌ها تا كى در ايران و ميان ايرانيان رواج خواهد داشت ؟ جناب حاجى بنده به شما عرض بكنم هر وقت غسل و شست‌وشوى بدن بر شما لازم شد بدون تعيين نيك و بد ساعت به حمام برو و بدن را پاك‌كن كه سعدترين ايام و ساعات همان است ؛ و همچنين هر مسئلهء شرعى داشته باشى بدون ملاحظهء تقويم پيش فقيه شهر رفته بپرس كه بهترين اوقات همان وقت است . هر زمان - خدا نكرده - ناخوش شدى پيش طبيب رفته معالجه كن . اين تقويم را كه مجمع خرافات است بهل كنار ! اين سخنان مهمل را كه صاحب تقويم مىگويد ترقى قند و ابريشم ، قوت حال مطربان ، بسيارى دروغگويان ، رفاه حال خواجه‌سرايان ، كج نشستن زنان ، كثرت ناخوشى در ميان مردان ، وقعى مگذار و به چيزى مشمار كه اين‌ها همه هذيان است ! »\r\nديدم اوقات حاجى تلخ شد . گفت : « پس به فرمايش شما بايد تقويم را بيندازيم .\r\nخوب اگر تقويم نباشد ، شما از كجا معلوم مىكرديد كه امروز چندم ماه است ؟ »\r\nگفتم : « حاجى جان ! بنده عرض نمىكنم كه تقويم لازم نيست . البته براى هر ملتى و هر قومى لازم است اما نه اين تقويم ايران كه در سر هر صحيفه بنويسد « اوضاع اين ماه دلالت مىكند به شورى پنير و شيرينى شكر ، به نرمى پنبه و درشتى حجر . »\r\nخلاصه ، ديدم حاجى مستعد است سر كلافهء سخن را پيچيده خداحافظى كرده درگذشتم .\r\nآن شب را در منزل خوابيده ، بامدادان پس از اداى فريضهء صبح و خوردن چايى كه\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nآفتاب خيلى بلند شده بود ، يوسف عمو تذكره‌ها را به دلالت خدمتكار مهمانخانه به گونسل‌خانه‌هاى ايران و عثمانى برده قول كشيدند . گونسلخانهء ايران از هر تذكره دو منات ، گونسل‌خانهء عثمانى يك منات و هشتاد كاپك گرفته بودند . اما گونسل‌خانهء عثمانى به روى تذكره‌ها « تمر » بيست غروشى چسبانيده بود . معلوم شد كه آن‌چه به گونسل عثمانى داديم به خزانهء دولت مشاراليها رفت و آن‌چه به گونسل ايران داديم راست به كيسهء خود او فروشد .\r\nبارى ، تا معاملهء قول تذكره‌ها تمام شود چهار ساعت از روز گذشته بود . رفتيم به اسكلهء واپور ، ديديم كشتى هنوز بار مىگيرد ، چون واپور از ميعاد معين دير رسيده بود .\r\nمن هم در روى پل قدم مىزدم خيال و حواسم چندان پريشان و مختل بود گويى كه هوش از سرم پريده است .\r\nيك‌بار آواز يوسف عمو به گوشم رسيد كه : « سركار بيگ ! به خود باز آى كه به دريا افتادى ! »\r\nچون متوجه به آواز او شدم ديدم همان قدم را [ كه 
  ] برداشته‌ام به دريا است . ملتفت گشته خود را پس كشيدم . به طرف يوسف عمو نگريستم . ديدم بيچاره دو دستى به سرش مىزند .\r\nو الحاصل ، در آن‌جا چندان منتظر شديم كه زمان حركت واپور رسيده رفتيم توى واپور . ديدم همان كشتى « ازوف » نام روس است كه در آغاز سياحت اين طرف نيز به او سوار شده بوديم . عملهء واپور مرا شناختند . با هم تعارف و احوالپرسى كرديم و از اين حسن تصادف خوشوقت شدم . واپور حركت كرد . هوا خيلى خوش و دريا آرام بود . از اسكله‌هاى طربزون ، سينوب ، كيره‌سون ، صامسون ، يكىيكى گذشته روز پنجم صبحى وارد بوغاز اسلامبول شديم . در پيشگاه كرانتين‌خانهء « قواق » - كه در مدخل بوغاز است - حساب كردم ، هشت ماه و بيست و يك روز تمام بود كه از آن‌جا به عزم زيارت مشهد مقدس و سياحت ايران گذشته بودم .\r\nصاحب‌خانه مىگويد : چون آن سياحتنامهء كدورت‌انگيز را خوانده تمام كردم ، غرق درياى حيرت بودم . آن وقت به ساعت نگاه كردم ديدم ده دقيقه به غروب مانده . به مراتب حيرتم افزود ، زيرا كه نه ساعت تمام مشغول خواندن آن سياحتنامه بوده در اين مدت نه سيغار كشيده نه چيزى خورده و نه از جاى خود حركت كرده بودم . از خود بالمره خبرى نداشتم . از مهمانان بيچاره هم خبرم نبود . ايشان رفتند حمام كه بدن را\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nشست‌وشويى داده برگردند . حالا آفتاب غروب كرده خبرى از ايشان نيست . همه در انديشهء آن بودم كه اينان در كجا ماندند و در كجا ناهار خوردند . نوكر را صدا زدم ، آمد ، چون مرا ديد متعجب شد .\r\nگفت : « آقا ! شما در خانه بوده‌ايد ؟ ما چنان پنداشتيم كه شما به همراهى مهمانان بيرون رفتيد . خانم حالا از من مىپرسيد كه چرا نيامدند . »\r\nگفتم : « فضولى مكن ! مىبينى كه در اين‌جا هستم ، ديگر پرسيدن چه معنى دارد ؟ زود برو به « خان والده » در مرتبهء فوقانى به اتاق نمرهء « . . . » سرى بزن ، ببين اگر مهمانان در آن‌جا هستند همراه خود بياور خانه ! هرگاه در آن‌جا نباشند از صاحب اتاق بپرس پيش او آمده‌اند يا نه ؟ زود برگرد ! »\r\nنوكر رفت . من باز در فكر مهمانان و از غفلت خود شرمسار بودم كه چرا خود با ايشان نرفتم . قدرى نگذشته بود كه ديدم هر دو آمدند ، برخاسته استقبال كردم .\r\nچون نشستند گفتم : « برادر ! مرا به عجب حالى گذاشتى ؟ اين كتاب مصيبت و يا سياحتنامهء خود را به دست من پيموده در رفتى . مرا چنان مشغول داشت كه نه از خود و نه از شما خبرم شد . تا حال هيچ چيز نخورده‌ام ، سهل است كه سيغار هم نكشيده بلكه از جايى كه نشسته بودم جنبشى هم نكرده‌ام . حتى اهل خانه نيز چنان گمان برده‌اند كه من هم با شما رفته‌ام . اكنون به خود بازآمده به فكر شما افتادم كه در كجا مانديد . »\r\nگفت : « ما نيز از حمام بيرون شده به يك نفر همشهرى كه آشنا بود راست آمديم . ما را برد به منزلش . ناهار و چايى را آن‌جا خورديم ، باز دست نكشيد كه « بايد شب را نيز در اين‌جا باشيد ! » به هزار گونه التماس راضى كرديم ، يكسر مىآمديم به خانه كه در اثناى راه به آدم شما برخورديم كه پى ما مىرفت . »\r\n\r\nسرگذشت ابراهيم بيگ پس از ورود به اسلامبول\r\nبارى قدرى صحبت كرديم . پس از آن گفتم شام حاضر كنند . آن زمان به خاطرم آمد كه از مصر به نام ابراهيم بيگ مكتوبى رسيده است .\r\nگفتم : « برادر ! راستى فراموش كردم . به نام شما كاغذى از مصر رسيده است . »\r\nپس كاغذ را از جزوه‌دان درآورده دادم . ابراهيم بيگ به اشتياق تمام مكتوب را گرفت و آشكارا خواندن آغاز كرد .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nمندرجات مكتوب مذكور اين است\r\nبرادر جان ! به حمد الله و المنة ، همهء منسوبان و متعلقان سلامت‌اند . اميدوارم كه اين روزها در پناه خداوند وارد اسلامبول شده‌ايد . از طرف شما چندان نگرانى داريم كه به تقرير نمىآيد . تمامى دوستان از طول كشيدن سياحت شما ملول و همه در اين انديشه بوديم كه شما در مملكت مصر به آزادى تمام بزرگ شده‌ايد ، اين حالت شما با وضع ايران منافات داشت . راستى ، مىترسيديم كه به سبب آزادى زبان ، صدمهء بزرگى در ايران به شما وارد بيايد . خصوصا مادر پيرت از اين رهگذر خيلى نگرانى داشته ، شب و روز در گريه و زارى بود . اى مرد بىانصاف ! گيرم كه دوستان از خاطرت بالمره فراموش شدند ، مهر فرزندى و مادرى كجا رفت ؟ در ظرف اين مدت طولانى ، نه مكتوب نه تلگرافى از شما رسيد كه موجب اطمينان خاطر ياران و سبب تسليت دل مادر مهجور و ناتوانت گردد . من خوب دريافتم ، مىدانستم كه شما از ديدن جمال معشوقهء خودت - « ايران خاتون » - دنيا و مافيها را فراموش خواهى كرد تا چه رسد به ما . بارى ، شكر خدا را كه چند روز قبل مژدهء حركت شما از تبريز به واسطهء تلگراف رسيد . دوستان از شنيدن اين مژده شادمانىها كردند ، به ويژه والده‌ات را اين مژده حيات تازه بخشيد . دو شبانه‌روز از غلبهء شادى گريه مىنمودند و هى تلگراف‌نامهء شما را مىبوييد و مىبوسيد و به ديدگان مىماليد . از قضا ، تلگراف نيز چندان زود رسيد كه مايهء شگفتى و حيرت عمومى شد . گويا آن هم از حالت ملولى دوستان و نگرانى والده‌ات خبردار بوده در ظرف سه ساعت و سى و چهار دقيقه خود را به ما رسانيد و از مژدهء حركت و سلامتى شما آگاهى بخشيد . راستى حلال باد تعريف ميرزا رضاى شاعر كه در حق آن بريد دونده‌تر از برق مىگويد :\r\n اى « تل » ! تو نيك واسطه‌اى دادخواه را * آگاه كن ز حال گدا پادشاه را\r\nدر يك زمان ، به يك حركت ، چون شعاع شمس * طى مىكنى مسافت صد ساله راه را\r\nفرسخ بريدن تو به قدر پريدن است * از صحن ديده تا صف مژگان ، نگاه را \r\nبارى ، خبر تازه نيست دوستان همه سلامت‌اند ، به جز از ياد شما حرفى در زبان ندارند ؛ بعضى در اثناى صحبت شما مىگويند اى كاش در ايران ما نيز در نزد\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nابراهيم بيگ بوده ، تماشا مىنموديم كه از ديدن آن وضع خود به خود چه‌گونه كوك مىشود ، آن دشنام‌هاى غليظ را به كه مىگويد ، بىدينى و بىغيرتى را به كدامين كسان اسناد مىدهد . از اين مقوله هى مىگويند و هى مىخندند .\r\nان شاء الله زود تشريف بياوريد كه رفقا با تو كارها دارند . اگر مىخواهى جانت خلاص شود هرچه آن‌ها گفت [ مىگويند 
  ] تو از پيش بگو . خود در خنده با ايشان همرنگ باش تا آسوده شوى ، و الا كارت خراب است و اسباب همه‌جوره كوك كردن شما را فراهم آورده‌اند .\r\n من از مفصل اين نكته مجملى گفتم * تو خود حديث مفصل بخوان از آن مجمل ! \r\nقضاى ناگوارى كه بعد از تشريف بردن شما روى داد ، فوت حاجى على باباى سلماسى است - خدايش بيامرزد ! همهء دوستان از غريب و بومى از فوت آن مرحوم متأثر شدند . بعد از تعزيه‌دارى ، مأمورين گونسلخانهء روس آمده نقد و املاك و مطالبات آن را ثبت كردند . مردم در ثروت مومى اليه مبالغه‌ها داشتند .\r\nولى از همه جهت سى و چهار هزار ليرا نقد و املاك و طلب از او باقى ماند . آن‌چه سهم على رضاى صغير و محمد على مختل الشعور بود به بانك سپرده شد . قرار دادند كه هر ماه براى مخارج مكتب و غيرهء على رضا بيست و پنج ليرا و براى محمد على هشت ليرا داده شود . سهم وارثان كبير را نيز به دست خودشان سپردند . تا يك هفته ، مأموران گونسل‌خانه مشغول تقسيم متروكات نقد و جنس متوفى بودند . گونسلخانه تنها پنج ليرا و نيم حق الزحمه يا حق الحكومه برداشتند .\r\nآن را هم از وراث كبير گرفتند ، از حصهء صغار حبه و دينارى برنداشتند . اين يك حادثه بود كه عرض شد . حادثهء ديگرى نيز روى داد كه بس عجيب است . رفيق شما - كه در بندر « سويش » مغازه داشت - در ضمن تجارت به طرف سودان رفته بود . چنان به نظرم مىآيد كه آن وقت شما در مصر بوديد ، خلاصه چندى پيش از اين خبر فوت او شايع شد . « . . . » خان ، گونسل ايران ، از مصر آدم فرستاد در سويش مغازهء او را مهر كرده آدمش را بيرون انداختند و از مغازه آن‌چه نقد و متاع كارآمد بود از ميان رفت . بيچاره صاحب مغازه نمىدانم به چه واسطه در سودان از ماجرا مطلع شده ، از پس بود يك ماه و نيم از انتشار خبر مرگش ، خود به سويش رسيد ديد مغازه‌اش ممهور است . آمد به مصر . حالا هرچه داد مىزند « من كه نمرده‌ام ، مغازه‌ام را باز كرده اموالم را به من بسپاريد » به جايى نمىرسد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nجناب گونسل طفره مىزند . بيچاره ناچار به حكومت خديوى ملتجى شد ، اعتنا نكردند . هنگامهء غريبى است . ديروز آقا ميرزا عباس و حاجى خليل آقا به شوخى مىگفتندش كه « بندهء خدا در گونسلخانه به ثبوت رسيده كه تو مرده‌اى ، حالا بايد رفته از سودان شهادتنامهء مصدق بياورى كه زنده هستى ، تا آن وقت به كارت رسيدگى كنند . » بيچاره از شنيدن اين سخنان ديوانه شد . حالا دربه‌در مىگردد تا چه شود . همشهريان مصر مىگويند جاى ابراهيم بيگ خالى است ، هرگاه اين ماجرا را به چشم خود مىديد آيا متنبه مىشد يا باز ما را به عدم غيرت و حميت برمىشمرد ؟\r\nديدم دست‌هاى ابراهيم بيگ مىلرزد . رنگش متغير گشت . سراسيمگى در حالش پديد آمد و يك‌بار مكتوب را پاره‌پاره كرده دور انداخت و گفت : « خود هم نمىدانم چه بلا در سر دارم . همه‌جا مصائب مرا پيشواز مىكند . گويى اين مقدمات را براى گداختن دل من مخصوصا فراهم مىآورند و نمىدانند كه اين دل بلاكش خود لختى خون گشته است . مردكهء بىانصاف گويى براى استقبال من تحفه فرستاده است ! به خداى با اين‌همه من راضى هستم كه گونسل ايران هست و نيست مرا به غارت ببرد و خودم را به سخت‌ترين مصائب گرفتار سازد ولى پس از مرگ من چند تن نصاراى زنخ‌تراش و كاسه كلاه ، براى تقسيم متروكات من به وارث شرعى به خانهء من نيايند . اين مردمان بىخبر چنان مىپندارند كه در روس ظلم نيست . مأمورين آن رشوت نمىگيرند . به خداى ! هر گاه آنان بند بگسلانند ، چون گاوسالهء خواجه نصر الدين [ گوسالهء ملا نصر الدين 
  ] از مأمورين ايران خيلى تندتر مىدوند . اما درد اينجاست كه از ما سرچشمه خراب است .\r\nهرگاه مأمورين روس را در خيانت‌كارى بگيرند ديگر محال است كه خلاص شوند و دوباره به سر كار آيند ، و لو كه منسوب به خانوادهء ايمپراتورى باشند . ابدا پاى توسطى در ميان نيست . آن‌چه محكمه در كيفر كردار او حكم كرده است ، بىكم و زياد مجرا مىگردد و وجوه رشوت ناشمرده مىماند كه معنى عدالت همين است . وقتى كه كار به محكمهء عدليه رسيد به قوانين مساوات تا آخرين نقطه رعايت مىشود . اين است كه بزرگان گفته‌اند « ظلم بالسويه عين عدل است . » اما در ايران بدبخت ما ، هرگاه كسى به دولت صد هزار تومان خيانت كرده يا همان مقدار به مال غير تجاوز كند در صورت آشكار شدن آن خيانت و يا تعدى اگر بيست هزار تومان آن را به رؤساى كار به عنوان رشوت بدهد ، البته مابقى را مفت از ميان برده مىخورد و خود هم خلاص خواهد شد . »\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nصاحب‌خانه مىگويد : هرچند كه از قديم به مراتب تعصب ملى ابراهيم بيگ آگاهى داشتم ولى چنان گمان مىكردم كه پس از سياحت ايران و ديدن آن‌همه ناملايمات آتش تعصب او تا يك درجه سردى و خاموشى گرفته است . اما از ملاحظهء اين حال و شنيدن اين تفصيلات ديدم خير ! ظن من به خطا رفته ، بالعكس به مراتب تعصب ملى او افزوده است . پس در دل خود تصديق كردم كه اين خوى او فطرى است نه عارضى ، « با شير اندرون شده با جان به در رود . » راستى ، از آه‌هاى سرد پىدرپى او دلم آتش گرفت . رقتم دست داد .\r\nبىخود از جاى برخاسته گريه‌كنان او را به كنار كشيدم و از سر و صورتش بوسيده گفتم : « برادر جان ، نعمت وطن‌پرستى بر تو گوارا باد !\r\n آفرين خداى بر پدرى * كه تو پرورد و مادرى كه تو زاد ! \r\nراست مىگويى و خوب فهميده‌اى كه از ما سرچشمه خراب است ، نه همهء حكام مسلم ظالم است و غير مسلم عادل . ما نيز در اين‌جا گونسل داريم . خود از ملت نصارا است ولى هزار مرتبه از گونسل‌هاى پيش ظالم و غدار [ تر 
  ] است . كارهايى مىكند كه به تقرير نمىآيد . نمىدانم به چه وسيله خود را به اين سفارت انداخته ، مدت‌هاست كه عنان اختيار ملتى را از هر طبقه به دست اين ظالم سپرده بر مال و جان و اعتبار مردم مسلط داشته‌اند . در تاخت و تاز ضعفاى ملت و هتك احترام مردمان محترم چندان دلير و بىباك است كه مردم ، به استثناى يك نفر ، به تمامى گونسل‌هاى پيش رحمت مىكنند .\r\nيكى از دوستان من نقل مىكرد كه : در ضمن كارى چند روز پيش به گونسل‌خانه رفته بودم ، دو نفر از عوام ملت را آن‌جا ديدم ، يكى عرضه‌چى بود ، از ديگر ادعاى طلب مىنمود . مديون مىگفت : « استطاعت اداى دين خود را ندارم . » يك‌بار صاحب طلب بىاختيار فرياد زد كه « خان قربانون اولوم بو بىانصافون سوروش منم پولم ارمنى پوليدور ! » حضار همه خنديدند . هرچند كه خان خود نيز نيم‌خندى كرد . ولى من ديدم كه رنگش متغير شد . عجب است كه همين گونسل به دعواى نكاح و طلاق ما نيز به اقتضاى مأموريت خود مىپرداخت . پس خرابى سرچشمه را دليل بهتر از اين نتواند شد . هركس از زيردستان خود به ستم گرفت و به زبردستان به رشوت داد ، تحصيل هر مأموريت براى او ممكن است و هرقدر شقاوتش زياد باشد تقربش به دستگاه حكومت بيشتر مىشود .\r\nچنان‌كه نصرانى قاضى مسلمانان شده است . »\r\nدر اين‌جا ، يوسف عمو نيز مداخله به صحبت كرده گفت : « آقا جان ! اين‌ها چه فرمايش است ؟ سرچشمه چه گناه دارد ؟ شقى همه‌جا و از هر ملت كه باشد شقى است ، عكس\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nآن نيز هكذا . خدا بيامرزد ميرزا احمد خان جنرال كونسل مصر را ! آن نيز از همان سرچشمه آب مىخورد . آن‌هم از مأمورين دولت ايران بوده در مصر با تبعه و زيردستان پدروار رفتار مىنمود . ايرانيان در زمان مأموريت آن مرحوم افتخارها داشتند . آنان‌كه از خوف تاخت و تاز پيشينيان ترك تابعيت نموده بودند اظهار ندامت مىكردند . از رعيت احدى از آن مرحوم و كسانش آزرده نشدند . بيچاره هميشه قرض‌دار بود و آن‌چه به دستش مىرسيد وقف سادات و دراويش بود . به خاطر دارم كه يك شب رقعه‌اى به مرحوم حاجى ابوى بيك نوشته پنجاه ليرا قرض خواسته بود . حاجى مرحوم چون از داد و دهش آن مرحوم آگاهى داشت مخصوصا وجه را به من داد و سپرد كه خودت برده بسپار و ببين كه در دل شب اين پول را چه مىكند . برده تسليم كردم ، ديدم سه نفر از سادات هم در آن‌جا هستند . به تقريبى از ناظر « وكيل خرج » پرسيدم كه شبانه پول را براى چه لازم داشتند ؟ گفت : « براى اين سه نفر سيد . خان به اينان وعده كرده بودند كه هنگام رفتن نيازى به شما خواهم داد . حالا مىروند ، به ايشان خواهيم داد . » واقعا قدرى نگذشته بود كه خان ايشان را خواست و تمامى آن پول را به ايشان تقسيم كرد . چندى پس از آن مرحوم ، كه در مصر يكى دو گونسل عوض شد ، حاجى ميرزا نجفعلى خان آمد . به جاى شمع كافورى چراغ نفت سوختن گرفت . اسباب نيكنامى و شرفى را كه آن مرحوم در مصر براى دولت و ملت به زحمات زياد فراهم آورده بود پشت‌پاى زد . در تاخت و تاز چندان دلير شد كه مردم به چنگيز خان رحمت مىخواندند . حسن خان خويى را - كه پيش‌تر از او گونسل بود و در ظلم آوازه‌اى داشت - فرسنگ‌ها از خود عقب گذاشت . خداى روحش را تا روز رستخيز معذب دارد ! پس معلوم است كه شقاوت فطرى مردم را به ظلم وامىدارد . سرچشمه را چه گناه است ؟ »\r\nدر اين اثنا خبر دادند كه شام حاضر است .\r\nابراهيم بيگ گفت : « هر شب شام را مثل امشب زود مىخوريد يا براى خاطر ما تغيير در وضع خودتان مىدهيد ؟ »\r\n- « برادر جان ! من امروز از دولت مطالعهء سياحتنامهء شما روزه گرفتم . ولى افسوس كه نماز نخواندم . »\r\nخنديد . در حقيقت هم آن‌طور بود . نماز را بالمره فراموش كرده بودم . رفتيم سر سفره . در اثناى طعام قدرى صحبت شد اما حالت ابراهيم بيگ را خيلى منقلب ديدم .\r\nملاحظه مىنمودم كه بيخودانه حركت مىكند . مثلا بعض صحبت را دوباره مىپرسيد .\r\nگويا تازه وارد شده از آغاز صحبت بىخبر بوده است و همچنان خود نيز بعض سخنان را\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمكرر مىگفت . به هر حال شام را خورده از سر سفره برخاستيم .\r\nابراهيم بيگ گفت : « من نماز بخوانم . » به لطيفه گفت كه : « هرگاه مىخواهيد ، قضاى نمازهاى ظهر و عصر شما را هم به جا بياورم . »\r\nاو رفت به نمازخانه . من ماندم و يوسف عمو .\r\nگفتم : « عمو جان ! بگو ببينم احوال شما چه‌طور است ؟ »\r\nگفت : « آقا ! احوال مرا نپرسيد كه جان به گلويم رسيده . اگر بدانيد كه من در اين سفر چه زحمت‌ها كشيده‌ام ، بر من ترحم مىكنيد ؛ نه من به تنهايى ، اين جوان هم تمام شده است . چند روز مىشود كه بىخود حركت مىكند . هى آه مىكشد . گاهى بيهوشانه لب خود را مىگزد . گاهى بىهيچ سبب ظاهرى دست تأسف به زانو مىزند . بعض اوقات خودبه‌خود چندان حرف مىزند كه دهانش چون مردمان مصروع كف مىبندد و مردمك ديده‌اش در چشمخانه مىگردد . آخر الامر ، لرزى گرفته بيهوش مىافتد و خوابش مىبرد .\r\nآن زمان نيز راحت نيست . هى با خود سخن مىگويد . هى حرف وطن است كه از زبانش جارى است . گاهى مىبينم يكى را مخاطب و معاتب داشته ، داد مىزند كه سبب تباهى حال وطن و زبونى و پريشانى هموطنان شما هستيد ، معنى حب وطن را نمىدانيد ! از اين‌گونه سخنان چندان مىگويد كه من متأثر شده از خوابش بيدار مىكنم . مىپرسم در حالت خواب اين چه داد و فرياد است كه مىكنى ، خصومتت با كيست ؟ مىگويد هيچ .\r\nباز مىخوابد ، همان آش است و همان كاسه . نمىدانم چه خاك بر سر خود كنم . از خداى درخواست مىنمايم كه چندانم از مرگ مهلت بدهد كه اين جوان را تندرست در مصر به مادرش برسانم . پس از آن ، آرزويى در دنيا ندارم . حال اين جوان خيلى خراب است شما هم قدرى نصيحت كنيد بلكه كارگر شده قدرى از اين حالت بيهوشى به خود بازآيد . »\r\nگفتم : « من از اول كه عزم سياحت او را شنيدم مىدانستم كه بر سر شما چه خواهد گذشت . اما شكر كن كه باز ارزان خلاص شده‌ايد ! »\r\nدر اين اثنا ابراهيم بيگ نمازش را تمام كرده بود ؛ آمد سلامى كرد و نشست . گفت :\r\n« هرگاه مكن است يك تلگراف به مصر بنويسيم آدم شما ببرد به تلگرافخانه بدهد .\r\nگفتم : « چرا ممكن نباشد ؟ كارى است بسيار سهل . »\r\nپس تلگرافى نوشت فرستاديم .\r\nگفتم : « خوب ، برادر ! قدرى صحبت كنيد مستفيض شويم . ولى خواهش دارم از بىنظمى ايران چيزى نگوييد . زيرا كه در سياحتنامهء شما همهء آن‌ها را خواندم ، خود هم تا\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nيك درجه مىدانستم . شما قدرى هم از محسنات وطن كه ديده‌ايد نقل نماييد . »\r\nگفت : « از محسنات نيز هرچه ديده‌ام در سياحتنامه ثبت است ، البته ديده‌ايد . »\r\nگفتم : « درست در نظرم نيست ، وانگهى مىخواهم از زبان شما توصيف محبوب خودتان را بشنوم . »\r\nگفت : « از همه جهت چهار چيز خوب در ايران ديدم كه موجب خوشوقتى من و افتخار عموم وطن‌پرستان تواند شد : اول روضهء مطهرهء حضرت امام - رضا عليه السلام ؛ دوم كاروانسراها و بعض راه‌هاى شوسهء پادشاه غفران پناه شاه عباس صفوى - طاب الله ثراه ؛ سوم بودن شخص بزرگ و كارآگاهى مانند « وجود محترم » در طهران ؛ چهارم دار الفنون ناصرى در طهران ، و السلام !\r\nگفتم : « و السلام ؟ چرا ؟ اين‌همه شهرهاى خوب را سياحت و گشت و گذار كرديد تنها اين چهار چيز جالب نظر مشكل پسند شما شد ؟ شهر اروميه را با آن همه چمن‌هاى سبز و خرم و گلستان‌هايى - كه رشك گلشن ارم است - مگر سياحت نكرديد كه هواى هر سوى مشك‌بيز و نسيمش عنبرآميز است ؟ سايرين كه ديده‌اند مىگويند آن شهر مينو بهر نمونه‌اى از جنت است . صحن باغ و بساتينش از كثرت گل‌هاى رنگارنگ رشك نگارستان چين است و خاكش همه‌جا عنبرآگين . خداى را ! انصاف است از آن شهر - كه گلستان روى زمينش توان گفت - توصيف نكرده بگذرى ؟ »\r\nگفت : « بنده باغات و بساتين را افسرده و باغبانان را خفته يافتم . گل‌ها را همه پژمرده و زرد و گلستان‌ها را تيره از رنگ غبار و گرد ديدم . نه در صحن گلستانش نزهت و نه در گل‌هايش طراوت بود . همه‌جا را پايمال سم خيول خزان يافتم و گمان ندارم كه به اين روش بهارى در پى آن خزان باشد . سال دوازده ماه خزان است و بس . »\r\nگفتم : « از وضع صحبت و سخنان شما ، چنان معلوم مىشود كه از ايران خيلى رنجيده‌ايد . »\r\nابراهيم گفت : « حاشا كه من از محبوب خود برنجم ! « من لاف عشق مىزنم اين كار كى كنم ؟ » حيات من در گرو مشتى از خاك آن زمين پاك است . همه آزردگى دل غم‌پرور من از غفلت باغبان است و گرنه باغ را تقصيرى نيست . چنان‌كه خود تعريف كردى ، شهر اروميه و ساير بلاد ايران برازندهء صد چندان توصيف‌اند . جنگل مازندران بهشت روى زمين است . در تمام صفحهء گيتى بهتر از آن صفوت هوا و خضرت خاك جايى پيدا نمىتوان نمود . افسوس كه از غفلت باغبان ، ديو و دد اجانب چندين سال است بدان‌جا ريخته به فضاى نزهت‌افزاى آن خاك غم بيخته‌اند . زخم تيشهء آن نامردان دل وطن‌پرستان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nرا تا قيامت مجروح خواهد داشت . آخر من چه خاك بر سر خود كنم ؟ از كدامين محسنات دارندهء اين ملك مبارك سخن گويم ؟ چرا در چند بندر آن خاك پاك چند كشتى از دولت ما با بيرق‌هاى شير و خورشيد كه نمايندهء سطوت و هستى دولت و ملت است نباشد ؟ هرگاه اولياى دولت ما مخارج سه سفر سياحت فرنگستان را به آبادى آن ملك صرف مىكردند ، امروز به همان اندازه خزانهء دولت از منفعت آن آبادى بهره‌مند مىشد و محتاج آن نبود كه براى مخارج لازمهء مملكت به تاخت و تاز رعيت قيام نمايد . همه‌جا خاك وطن به زبان حال فرياد مىزند كه : اى ايرانيان و اى فرزندان ناخلف من ! از من غفلت نكنيد كه من در دل خود گنج‌هاى بيكران براى شما آماده داشته‌ام . سعى و همت كنيد ، از من فيض ببريد . اما فرياد او به گوش احدى نمىرود .  « وَ لَهُمْ آذانٌ لا يَسْمَعُونَ ! » \r\nگفتم : « پس معلوم مىشود شما از مردم مملكت ، يعنى از هموطنان خود ، رنجيده‌ايد ، چنان‌كه از وضع صحبت و سياحتنامهء شما هم دريافت مىشود . ولى من به شما نصيحت مىكنم كه اين خوليا را از دل به در كن ، به غصه خوردن جوانى ابراهيم نام ، كه خيال خود را به هواى اصلاح وضع وطن پريشان كند و به سبب عدم انتظام كارهاى وطن دائما خود را اندوهگين بدارد ، ثمرى حاصل نتواند شد ؛ شدنى مىشود و غصه به تو مىماند .\r\nحضرت امير المؤمنين على بن ابى طالب - عليه السلام - مىفرمايد : « الجزع عند البلا ياتما المحنة . »\r\n در بليت جزع مكن كه جزع * پاى تا سر دلت كند رنجور\r\nهيچ رنجى تمام‌تر زان نيست * كز ثواب خداى مانى دور \r\nمن مىترسم - خدا نكرده - از اين پريشانى خيال به وجود و صحت تو صدمه برسد .\r\nاين حالت تو مثل آن است كه به حيات خود قصد كرده باشى . اين هم از گناهان بزرگ است و در عقبا موجب سخط خداوندى است . هرگاه خود رحم ندارى بدان پيره‌زن مادرت ببخشاى كه امروز در صفحهء گيتى به جز از تو كسى را ندارد ، حياتش بسته به حيات شما است . چيزهايى كه در اين سياحتنامه نوشته و از آن آزرده خاطر هستى مطلب پنهانى نيست . همه‌كس هر روز مىبينند و بدان وضع الفت گرفته‌اند و در انظار هم بس كه آفتابى است ديگر اهميتى ندارد . اما با وجود اين ، جاى هزار گونه افسوس است .\r\nولى چه بايد كرد ؟ اگر به مرگ من و تو اين نواقص اصلاح مىشود برخيز اول من ، بعد تو ، خودمان را بكشيم ! در صورتى كه چارهء اين دردها از من تو و ساخته نمىشود ، پس بايد بسوزيم و بسازيم ، تا خداى خود فرجى عطا فرمايد ، بزرگان ملت و اولياى دولت را متنبه سازد . »\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nابراهيم گفت : « برادر جان ! من از ناملايمات وطن هرچه كه ديدم همه را ننوشته‌ام ؛ به واهمهء اين‌كه مبادا به دست معترضان سررشتهء ملامت بيفتد ، ديگر روز روشن را از شماتت خودشان بر من تاريك‌تر از شب ديجور مىكنند .\r\n غيرت نگذارد كه بگويم كه مرا كشت * تا خلق ندانند كه معشوقه چه نام است . » \r\nدر اين صحبت بوديم كه يكى حلقه به در زد . نوكر خانه در را باز كرد . يك نفر از ايرانيان - كه معمم و در سلك علما بود - از در درآمد . گويا به عزم شب‌نشينى آمده بود .\r\nبه هر حال ، پس از تعارفات معموله گفت : « فلان كس ! راستى خبر تشريف آوردن مهمان عزيز را شنيدم . صبحى مىخواستم شرف‌ياب شوم ، بعد فكر كردم كه شب‌ها دراز است . با خود گفتم بهتر آن‌كه شب بروم و به كام دل صحبتى كنيم . »\r\nگفتم : « بسيار خوب ، خوش آمديد ، قدم بالاى چشم ! »\r\nقدرى مجلس به سكوت گذشت .\r\nملا گفت : « مجلس شما را افسرده مىبينم ، اگر صحبت محرمانه داريد عيب ندارد ، من قهوه‌اى خورده مرخص مىشوم » .\r\nگفتم : « نه ! مهمان محترم ما تازه از ايران آمده ، از سياحت آن سامان و ديدن بعض ناملايمات خود آزرده خاطر است . افسردگى مجلس از بنده و شما نيست » .\r\nملا روى به ابراهيم بيگ كرده گفت : « مهمان قارداش ! در ايران چه خبر تازه هست و چه روى داده كه موجب افسردگى خاطر شما شده ؟ بفرماييد ما هم بدانيم . »\r\nابراهيم گفت : « هيچ خبرى نيست » .\r\nملا باز بسيار اصرار كرد .\r\nابراهيم گفت : « سبب بزرگ اين خاطر افسردگى من شما هستيد . »\r\nملا گفت : « من ؟ »\r\nابراهيم گفت : « يا شما يا برادران شما ، هيچ تفاوت ندارد . »\r\nملا گفت : « من و يا برادران من به شما چه كرده‌ايم ؟ »\r\nگفت : « به من هيچ نكرده‌ايد ، اما حقوق ساير برادران مرا ضايع نموده‌ايد . »\r\nملا گفت : « چه حقوق ؟ حقوق كدامين برادران شما ؟ »\r\nابراهيم گفت : « حقوق برادران وطنى من . »\r\nملا گفت : « راستى نفهميدم . »\r\nابراهيم گفت : « حالا من يكان يكان عرض بكنم ، شما بفهميد . جناب آقا ! من با اين يوسف عمو كه در خدمت شما نشسته‌ايم در شاهرود به بهانه‌اى پيش يك نفر ملاى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمكتب‌دار رفتيم . يوسف عمو بايع شد ، من مشترى . تمسكى نوشت و خانهء اين را در مقابل مبلغى نزد من بيع شرط گذاشت و به سبب يك قران كه از ما اجرت قلم گرفت بدان تمسك بىپا و بيع شرط موهوم مهر زد و شهادت نوشت ، بدون اين‌كه به تحقيق مطلب پردازد و سخنى از روى تدقيق مسئله از ما بپرسد ، بلكه اين يوسف عمو مال ديگرى را به تقلب‌كارى به من مىفروشد . ملاى مذكور من و او را نشناخته ، چگونه بدان تمسك مهر نهاد و به كدام دليل شرعى بدان بيع شرطنامه شهادت داد ؟ »\r\nملا مستهزيانه گفت : « به‌به آقا جان ! اين حرف است كه شما مىزنيد ؟ نويسنده چه تقصيرى دارد ؟ شما رفتيد اقرار كرديد ، او هم نوشت داد . »\r\nابراهيم گفت : « اگر خانه مال ديگرى باشد نمىدهد . آن وقت چه مىشود ؟ »\r\nملا گفت : « ندهد . هيچ‌چيز نمىشود ! »\r\nابراهيم گفت : « اگر ندهد من مىروم پيش حاكم مملكت عرض شكايت مىكنم . »\r\nملا گفت : « خودت مىدانى برو بكن ! »\r\nابراهيم گفت : « در صورتى كه من شكايت پيش حاكم بردم البته آن هم به فراش‌باشى خود حكم خواهد داد كه ملك را گرفته به من بدهد . آن‌وقت از طرفين هى رشوه و تعارف است كه خواهند گرفت . يك‌بار خبردار خواهيم گشت كه هر دو تمام شده‌ايم .\r\nحالا اين يكى ملاى مكتبى بود ، از او درگذشتيم ؛ در حق مفتيان بزرگ بزرگ چه مىگوييد كه در يك دعواى زيد و عمرو چندين احكام ناسخ و منسوخ از يك نفر عالم صادر مىشود ؟ بسا دعواهاى املاك را از اين قبيل ديدم كه طرفين از يك عالم چندين احكام در دست دارند ، باز دعوا تمام نشده چند نفر حاكم تغيير و تبديل مىشود ، در تجديد هر حاكم دعوا نيز تجديد مىگردد تا آخر به همين سبب چندين خانواده از طرفين به همديگر خصم جانى و مالى مىشوند و آتشى از آن ميان افروخته مىگردد كه تر و خشك همه را مىسوزاند . آيا اين يكى برازندهء شأن بلند علماست ؟ احكام خدا و اوامر شريعت غرا در احقاق حقوق عباد ، ناسخ و منسوخ لازم دارد ؟ اين‌كه يك دعواى ملك سال‌هاى سال فصل نمىشود سبب‌اش چيست ؟ »\r\nملا گفت : « من عالمى را تا به چشم خود نبينم كه رشوت گرفت ، نمىتوانم در حق او زبان درازى كنم . »\r\nابراهيم گفت : « من هم نمىگويم ، اما اين يكى را مىگويم عالمى كه مرجع مردم شهرى واقع شده چرا بايد براى فصل دعاوى مردم سجلات منتظمهء شرعيه نداشته باشد ؟ براى محاكمات و مرافعات مردم موقع مخصوصى و وقت معلومى معين نكند ،\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاختيار مهرش در دست ديگران باشد ؟ حكمى را كه در خانهء خود مهر كرده به دست يكى از متخاصمين داده دو روز بعد در محراب ميان دو نماز نقيض آن را مهر نموده به دست مدعى عليه بدهد تا كار به جايى رسد كه حكومت عرف بر آن‌ها بخندد ؟ من مىگويم چرا در ايران تمامى امور روحانيه و جسمانيه بىقاعده و بىنظم باشد ؟ چرا مراتب علميه و مناصب ملكيه موروثى گردد ؟ كجا رواست كه مرد محض اين‌كه پدرش قاضى بوده خود نيز بدون هيچ استحقاقى صاحب مسند قضاوت گردد ؟ يا اين‌كه پدر مرد سرتيپ بوده پس از فوتش پسر او در هجده سالگى - كه دست از پاى نمىشناسد - سرتيپ شود ؟ اين‌ها همه حقوق ملت و برادران وطنى من است كه پايمال مىشود . »\r\nملا گفت : « آقا جان ! به فرمايش شما ، بايد علماى ملت خانه‌نشين باشند ؟ »\r\nابراهيم گفت : « استغفر الله ! من از اهل شورا و از مردم حل و عقد نيستم و حكمم نيز نفوذ ندارد ، اما تعصب ملى نمىگذارد در مجالس سكوت ورزم و به سخنان دور از حق و صواب پاسخ و جواب ندهم . به اجازهء بزرگان نافذ الحكم عرض مىنمايم كه امروز در ميان ما قانونى كه مشتمل بر تمامى احكام الهيه باشد نيست ، مگر در حضور مبارك حضرت امام عصر - عجل الله فرجه . امروز مبناى احكام به دلايل عقليه و نقليه مستند است . ما بيش از همه ، به وجود اجرا كنندهء قوانين و احكام شرعيه محتاج‌ايم ؛ اول آن را بايد پيدا كنيم و راه پيدايش آن هم بدين وجه ممكن تواند شد كه به حكم مرجع كل علما مجلس بزرگى مركب از اتقياى علماى ملت تشكيل مىشود ، و آن مجلس به نسبت بزرگى ولايات و جمعيت اهالى شهرها معين مىنمايند كه بدان ولايت براى فيصل قضايا و احقاق حقوق عباد چند نفر علما لازم است ، آن را معين مىكنند . آن‌گاه از علما ، آنان‌كه در خدمت رييس و مرجع كل به طلاقت لسان و عذوبت بيان و تقوا و ديانت و وفور علم و وقوف به احكام شرعيه سمت رجحانيت دارند منتخب و بدان‌جا معين مىفرمايند . و از امّهات كتب فقه نيز آن‌چه متعلق به حقوق و بيع شرعى و تجارت و امثال آن‌هاست به زبان ساده و لغت سهل به پارسى ترجمه و طبع نموده منتشر مىسازند ، تا هركس گرفته بخواند و تا يك درجه عارف به مسائل حقوقيهء خود باشد ؛ و آن‌وقت هر حكمى كه از قاضى عادل مملكت داده مىشود خود به خود نفاذ مىيابد . پيشوايان اسلام احكام قضاياى بسيار مهم را به روى پارچهء پوست يا استخوانى در نهايت اختصار نوشته مىفرستادند و همه‌جا در اقطار بعيده نافذ بود . شريعت پاك محمدى از اول مبرا از هرگونه حيل و دسايس است ، با نيرنگ خدعه آميزش نداشت . شارع مقدس - كه تن و جان به فداى شريعت مطهرش باد ! - چه صدمات به گرامى وجود اقدسش روا داشت تا\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nاحكام شريعت خود را استوار دارد . از اعادى چه زحمت‌ها كشيد و چه ناملايمت‌ها شنيد ! همه را متحمل شد كه پيروانش در فصل قضايا به زحمت نيفتند . حال ، زهى بىانصافى است كه علماى ملت احكام شريعت طاهره را به حيله و تزوير مختل سازند و نام حيلهء شرعى به زبان آرند . مگر نه خداى خود بر همه چيزى عالم و داناست ؟ گذشته از اين‌ها ، مگر علم بسته به چهار گز كرباس است كه هركس در سر داشته باشد ، ما بايد او را عالم دانيم و چون عالمان از ايشان تمكين كنيم ؟ آن‌كه بر مسند علم نشست بايد علم و ديانت و تقوا و همه چيزش برازندهء آن مسند مقدس باشد ؛ و الا فلا . »\r\nپس صاحب‌خانه به صحبت مداخله كرده به ابراهيم بيگ گفت كه : « اين‌همه اصرار شما در تعصب ملى بىمعنى است . از شمردن عيوب مردم در پيش چشمشان و به صراحت نمودن قبايح اعمال خلق و نكته‌گيرى بر خرد و بزرگ ثمرى حاصل نمىشود ، مگر اين‌كه بىسبب مردم را به خود دشمن كنى و از معاشرت و مصاحبت تو بگريزند . تا اين پايه ، اوقات خود را تلخ نكن ! قدرى تيغ زبان را در نيام‌دار ! « ره چنان رو كه رهروان رفتند . »\r\nابراهيم گفت : « آقاى ميزبان ! اولا خود مىدانيد كه مرا از اين گفتارها با كسى غرض و خصومت نيست . من شخصا با همه بر سر صلح‌ام ولى محرك من بدين گفتارها همانا تعصب ملى و درك وطن است . هركس اين ناملايمات را ببيند و نگويد نام او را بايد از جرگهء اسامى وطن‌پرستان دور كرد . در مذهب من ، آن‌چنان شخص [ در 
  ] رديف گويندگان لفظ شوم « به من چه ؟ » است كه در همين مختصر سياحتنامه ، در چند جا ، نام آن‌گونه كسان را به طعن و نفرين ياد نموده‌ام . بر خود چگونه هموار كنم كه داخل چرگهء آن كوته نظران بشوم ؟ اگر تمامى هموطنان ملاحظات شخصيه را ، از پنجاه سال به اين طرف ، كنار گذاشته بد را بد و نيك را نيك مىگفتند ، امروز بسيارى از كارهاى ناشايست اصلاح شده بود ؛ اين ملت بدبخت اسير حكم فراش‌باشى و داروغه نبودند و ملاهاى بىسواد مكتبى بر همه‌چيز ما فعال مايريد نمىشدند . واضح است كه چون در ميان هر طايفه و قومى كه سوءاخلاق و ذمائم اطوار و عادات رذيله بروز و ظهور نمايد ، هرگاه عقلاى قوم از تذكر آن اطوار سيئه خاموش نشينند ، هر آينه سوءاخلاق را در ميان آن طايفه تعميم حاصل شده به تدريج هدف سهام طعن و تمسخر بيگانگان خواهند شد ، شرف و اعتبار آن قوم در ميان خودى و بيگانه محو و نابود خواهد گرديد . پس فرض ذمت دانشمندان امت و عقلاى ملت است كه معايب و نقايص آن طايفه را ، بىهيچ ملاحظهء حال و شأن بدكاران تبه روزگار ، هرچند كه على الظاهر صاحبان قدرت و قوت هم باشند ، تذكره نمايند ، بلكه\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاز شنيدن آن متنبه شده خوى نيكان گيرند و از ذمائم افعال دورى جويند ، تا اين‌كه به تدريج صلاح جاى فساد را گيرد و ناملايمات تباهى پذيرد . چگونه من خاموش بنشينم و نگويم كه دين پاك اسلام ما را به عدالت و مساوات امر فرموده حكام و قضات ما بايد در فصل دعاوى به حقانيت حكم بدهند ، نه اين‌كه به رعايت خاطر يكى يا به لذت رشوت ديگرى ، چشم از فرمان واجب الاذعان خدا و پيغمبر چشم پوشيده حقوق زيردستان را دانسته و فهميده ابطال كنند و با اين همه دعوا مسلمانى نمايند و بگويند كه ما از امتان پيغمبر آخر الزمانيم ؟ در مصر چند نفر از معتبرين تجار ايران هستند كه وجودشان واقعا سبب افتخار ملت است . مأمورين ايران - كه هر روز يكى رفته ديگرى مىآيد - عرصه را چندان به ايشان تنگ گرفتند كه ناچار خودشان را به حمايت دولت‌هاى خارج كشيدند .\r\nتقصير اين بيچارگان چه بود كه بايستى از دولت متبوعهء خود روىگردان شده خودشان را به زير بيرق بيگانگان كشند ؟ مگر ملكهء انگلستان ايشان را دعوت كرده يا ايمپراتور روس بر ايشان مواجب و مرسوم معين و مقرر نموده بود ؟ آيا احدى از ايشان پرسيد كه سبب چه شد شما ترك تابعيت نموديد ؟ چه بكنند ؟ كسى دادرس نيست . رعيت از حقوق مالى سهل است كه از حقوق بشريت نيز محروم است . در يك شهر ، چندين حكومت هست كه هر كدام به نحوى زيردستان را مىچاپند . كدامين كس از رعيت در مقابل احكام سراپا جور حاكمان فرعون منش جرئت گفتار دارد كه بگويد اين چون و آن چرا ؟ همان ساعت حكم پشت گردنى است . حق بالمره از ميان رفته و به ناحق نيز هرچه خواستند مىكنند .\r\nهركسى را سر غليان طلا و دو نفر پيشخدمت و چهار نفر فراش و جبهء ترمه‌اى هست مسلط به جان و مال مردم است . امروز كار به جايى رسيده است كه بسيارى از علما نيز خوى حكام گرفته در اظهار دبدبه و دارات از ايشان پيش افتادند . از بزرگان هر كدام در تاخت‌وتاز رعيت بيشتر دلير است كارآگاه و هنرمند اوست . هر كدام بالنسبه رحمى در دل و خوفى از خداى دارد بىعرضه و بىوجود است . هر فقيهى كه عمامه‌اش بزرگ و آستينش دراز شد اعلم العلماست و هركس در دروغ‌بافى بىپروا باشد افصح الشعرا . شما چنان خيال نكنيد كه من در وطن از ناملايمات هرچه ديده‌ام همه را نوشته‌ام . نه به جان عزيزت ! كه از بسيارى چشم پوشيده در گذشته‌ام . يعنى خود هم به ستوه آمده بودم .\r\nاز جمله روزى در جاى معتبرى مهمان بوديم ، يعنى بنده را به واسطهء دوستى بدان‌جا دعوت كرده بودند . وقتى كه داخل مجلس شديم تالار پر بود . دم در ، پايين‌تر از همه نشستيم . در حقيقت جاى ما نيز بايستى همان‌جا بشود ، چه مدعوين تماما از علماى اعلام و خوانين عظام و معتبرين تجار بودند . يك دفعه ديدند كه ده دوازده نفر در دست\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nهركدام غليان و چپوق به ازدحام و تعجيل تمام كه - گويى از پشت سر دشمن مهيبى آنان را مىدواند - داخل تالار شدند . در داخل نيز هريك از اينان مىخواست به ديگرى سبقت گيرد ، به طورى كه كمى نمانده بود به همديگر برخورده بيفتند . در و ديوار تالار از جنبش آنان لرزيدن گرفت . من متحيرانه در آن وضع مىنگريستم . غليان و چپوق‌ها را به حضرات توزيع كردند تا همه كشيدند ، دوباره گرفته بيرون بردند . در آن اثنا ، ديدم در قهوه‌خانه نيز قيل‌وقال است ، هى دشنام‌هاى غليظ و سخنان نامربوط است كه به آهنگ‌هاى مختلف ردوبدل مىشود . من از شنيدن اين مهملات و سخنان زشت بازارى متعجب گشته از رفيق خود پرسيدم كه « اين چه هنگامه‌اى است ؟ » گفت : « باش تا بعد به شما بگويم . »\r\nپس از ختام مجلس مهمانى كه برگشتيم در راه گفت : « آن قيل‌وقال و دشنام‌هاى سخت كه ردوبدل مىشد در ميان نوكران آقايان بود كه هركدام از ايشان مىخواستند در تقديم غليان به آقاى خود بر ديگرى سبقت جويند . زيرا كه غليان هركسى پيشتر به مجلس داخل گرديد دليل بلندى مقام و شأن اوست . حضرات آقايان خود نيز از نوكران همين خدمت را منظور دارند . لهذا اين معنى در امثال اين مجالس هميشه سبب حدوث قيل‌وقال در ميان نوكران است . بسا مىشود كه كار از مشاتمه به مضاربه نيز مىكشد . و آقايان هيچ‌وقت از اين وضع متأثر نشده ابدا به روى بزرگوارى خودشان نمىآورند ، چنان كه امروز شما هم ديديد . »\r\nحال انصاف فرماييد ! بدبختى ما تا به كجا بالا گرفته است ! در صورتى كه خواص ملت بدين بازىهاى طفلانه مشغول شوند ديگر از عوام چه توقع توان كرد ؟ بزرگان ساير ملت‌ها به چه مشغول‌اند و خواص و رؤساى روحانيون و جسمانى ما به چه ! حالا كه زمان زمام بست و گشاد كارهاى ملت را به ارادهء اين حضرات سپرده است ، بايد خودشان ، به اقتضاى انسانيت و تربيت ، متواضع و خليق بوده سايرين را نيز به فروتنى و حسن سلوك نصيحت كنند ، و از مظلومين و ملهوفين دادخواهى نمايند و ملت را به اتحاد و اخوت وادارند . بالعكس محض تبعيت هواى نفس بىهيچ سبب معقولى باعث حدوث خصومت در ميان جمعى عوام شده خودشان هم بدين وسيله به يكديگر بغض مىورزند . در حالى كه اينان خود غرق درياى اغراض نفسانيه‌اند ، كجا فرصت آن تواند شد كه در فصل دعاوى زيردستان خواهش نفس را كنار گذاشته به عدل و انصاف حكم دهند و داد مظلوم را از ظالم بازستانند ؟ علماى ملت بايد اهم مقصودشان ترويج عدل و داد و استحكام بنيان اتفاق و اتحاد در ميان ملت باشد . چه ، مقصود خداوند عالميان از\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبعثت پيامبران همانا انتشار عدل و داد در ميان بندگان خود بود كه داد مظلومان را از ظالمان بازستانند . در چند سال پيش در مصر يكى از ادباى ايران شعرى در اين باب به مرحوم پدر خواند . من نيز حفظ كردم . خداى گويندهء آن را غريق درياى رحمت خود فرمايد ! خيلى خوب مىگويد . چون بىمناسبتى نيست مىخواهم آن را به شما هم بخوانم ، بلكه كارگر افتاد .\r\nشعر اين است :\r\n دادگر آسمان كه داد به شه داد * تا كه شه از داد ، ملك خود كند آباد\r\nگر ندهد داد خلق ، دادگر خاك * دادگر آسمان بگيرد از او داد\r\nداد تو را داد تا كه داد دهى تو * گر ندهى داد ، داد از تو كند داد\r\nگوش به فرياد دادخواه كن ، امروز ! * تات به فردا نكرد بايد فرياد\r\nداد ده و داد ده كه دادگر كل * قافلهء انبيا به داد فرستاد\r\nآن‌چه بنا انبيا نهاده به گيتى * ز آب و گل داد بيخ دارد و بنياد\r\nملك اگر آباد شد به داد شد ، ايرا * گيتى بىآب داد ، كى شود آباد ؟\r\nور تو ز بيداد و داد پند نگيرى * خيز به بابل رو و مداين و بغداد !\r\nكاخ بزرگ ملوك رفته نگه كن ! * آن‌چه بد از خشت خام و آن‌چه ز پولاد\r\nهرچه بنايش به عدل بود به پاىست * و آن‌چه ز بيداد بود جمله برافتاد » \r\nچون ابراهيم اشعار را خواند و تمام كرد ، ملا گفت : « شعر گفتن خود از گناهان بزرگ است . من گوش بدين جور سخنان نمىدهم . »\r\nابراهيم گفت : « حالا كه شما گوش نمىدهيد و شعر به اعتقاد شما گناه است ، من شعر ديگرى را نيز مىخوانم كه گوينده در حق كسانى سروده است كه علمى ندارند و خود را در لباس علما به مردم نشان مىدهند يا اين‌كه علم دارند و خود عمل نمىكنند ؛ و آن اين است :\r\n شيخى به زن فاحشه گفتا : مستى * هر روز به دام ديگرى پا بستى\r\nگفتا : شيخا ! هر آن‌چه گويى هستم * اما تو چنانچه مىنمايى هستى ؟ » \r\nملا از اين شعر برآشفت و گفت : « تو را نمىرسد كه در حق علما زبان درازى كنى ! »\r\nابراهيم گفت : « جناب آقا ! علمايى كه شئون مقام بلند خودشان را مىدانند و رعايت آن مسند مقدس را ، چنانچه شايد و بايد ، مىكنند من بعضى از ايشان را مىشناسم ؛ از خداى درخواست مىكنم كه از عمر من كوتاه كرده به عمر ايشان بيفزايد . هرگاه آن وجودهاى مقدس در ميان نمىشدند ، ما معدوم صرف بوديم . حيات ما بسته به گرامى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nوجود ايشان است . من جوفروشان گندم‌نما و عالمان بىعمل و بدنام‌كنندگان نيكونامى چند را مىگويم . »\r\nملا گفت : « اين‌ها چه حرف است ؟ علما همه يكى هستند ، هيچ تفاوتى در ميانشان نيست . حالا كه تو نام علما را به عدم احترام ياد نمودى مرتدى و ابواب نجات به روى تو مسدود ! »\r\nابراهيم گفت : « مرتد آن است كه علم ندارد خود را در زى علما به مردم مىنمايد . هر بلايى كه به سر ما و همهء ايرانيان آمده سبب اصلى همان ناكسان هستند . »\r\nصاحب‌خانه مىگويد : ديدم رنگ ابراهيم بيگ از شنيدن لفظ مرتد متغير شد و لرزه بر اندامش افتاد و حلقهء چشم‌هايش فراخ گشت و گفت : « امثال همين سخنان است كه يك بزرگى را خراب كرد و يك ملت قديم و قويم را از پاى درانداخت . مردم را از تحصيل علم معاش بازداشت و جهل را در مملكت مطلق العنان نمود . بدين سخنان ، مردم به فقر و مسكنت افتادند . علم را عبارت از « ضرب زيد عمروا » به قلم دادند ، از كسب علوم و فنون متداوله بازداشتند تا اين‌كه از هر طرف شخصى به داعيه‌جويى و رياست‌طلبى برخاسته بىباكانه به تغيير پاره‌اى قوانين مقدسهء شريعت طاهره نيز جسارت يافتند و به عنوان‌هاى مختلف پيش آمدند . يكى گفت : من « شيخى » هستم . ديگرى جسارت گرفته بالاتر از آن را ادعا كرد و گفت : من « بابى » ام .\r\nو به يك دعوت اينان مردم نيز به سبب جهالت از چهار جانب به سويشان دويدند . »\r\nابراهيم در اين‌جا ديگر عنان اختيار را از دست داده از جايى كه نشسته بود دو زانو تا پيش ملا دويد و گفت : « شما آن‌كسانيد كه هنگام مباحثات علميه از روى جهل كتاب را [ بر 
  ] سر همديگر مىكوبيد و كلمات درشت به يكديگر مىگوييد . تحصيل علم دعوا نمىخواهد . اين‌ها خود اساس جهل است . همين عالم صفتان جهل سيرت سبب شده‌اند كه ملت از دولت و دولت از ملت گريزان‌اند . پى مشاقى و كيمياى موهوم رفتن و مبتلا شدن مردم به ترياك ، همه سبب بىخبرى از علم معيشت است . »\r\nرفته رفته آواز ابراهيم بلندى گرفت و دهانش از شدت فرياد چون شتران مصروع كف‌زدن آغاز كرد . از حرارت دل هى عرق مىريخت . در حالى كه من مبهوت اين حال بودم ، ابراهيم گفت : « من چه خاك بر سر خود كنم ؟ اين شخص كه ادعاى علم مىكند مرا به سبب گفتن دو كلمهء حق مردود كرد . »\r\nبه يك‌بار دو دستى به سر زده كلاه از سر برگرفت و ديوانه‌وار بر زمين كوبيد . كلاه از\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nزمين برجسته به چراغ لامپ كه نزديك بود برخورد ، چراغ افتاده شكست و روغن نفت به زمين پهن شده از فتيله آتش گرفت و فورا شعله‌ور گشت و همه‌جا را احاطه كرد . در آن گيرودار ، من از آن حالت مبهوتى باز آمده ديدم كه ابراهيم مدهوش افتاده فرش اتاق هم آتش گرفته است . آنگاه فرياد زدم : « بچه‌ها در رسيد كه سوختيم ! »\r\nيوسف عمو و نوكران دررسيدند .\r\nمن به يوسف عمو گفتم كه : « امان ، دخيلم ! ابراهيم را بيرون كشيد و از آتش خلاص كنيد ، اتاق به جهنم ! » .\r\nدو سه نفرى جسد ابراهيم را بيرون كشيديم .\r\nدر آن اثنا ، ملا خواست بگريزد و خود را از صدمهء صدمهء آتش بازرهاند دامنش آتش گرفت فرياد زد كه : « سوختم ، امان است ، آب ، آب ، آب ! »\r\nمن هم فرياد زدم كه : « يانقون‌وار ! »\r\nهمسايگان ريختند به خانه هى از هر طرف آب به روى آتش مىپاشيدند كه ناگاه پرده آتش گرفت ، به چارچوبهء پنجره و سقف پيچيد .\r\nفرياد كردم كه : « پرده را بكشيد ! چارچوبه‌ها را بشكنيد ! »\r\nمردمان به پرده آويخته « يا على ، يا حسين ، يا على بن الحسين ! » پرده برافتاد ، آتش خاموش شد .\r\n برون فتاد دل از پردهء شكيب ، كنون * زمانه تا چه برون آرد از پس پرده \r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nخاتمه\r\nسپاس خداوند بخشندهء مهربان را كه به طبع اين سياحتنامه من بنده را توفيق عطا فرمود و موفق شدم بر اين‌كه نام نامى اين سياح محترم بلاكش را - كه در راه حب وطن زحمات و خسارت‌هاى فوق العاده بر خود هموار نموده است - در صفحهء گيتى به يادگار بگذارم .\r\nچنان‌كه در مقدمه عرض شد ، مقصود از طبع و نشر اين سياحتنامه كه مستلزم بسى زحمت و خيلى مخارج است جلب منفعت شخصى نيست . بلكه در عقيدهء خود ، اين معنى را نوعى از آيين وطن‌پرستى و ملت‌دوستى و دولتخواهى دانسته زحمات و مخارج آن را به طيب خاطر در عهده گرفتم تا مطالعه‌كنندگان محترم از روى انصاف به مندرجات آن نگريسته براى رفع معايب و اكمال نقايص وطن همت فرمايند كه بلكه از ميامن اتفاق و همت بلند ايشان به تدريج مفاسد صلاح پذيرد . از اين وضع پريشان بالمره مأيوس نبايد شد ، چه كه هيچ سختى را در مقابل سعى و عمل ملتى پايدارى نتواند شد . چنان‌كه فرموده‌اند : « همت الرجال تقلع الجبال . » بايد براى اصلاح كارها متفقانه جنبش كرد تا بر شدايد غلبه نمود .\r\nاميدوارم كه بزرگان ملت اين خوارى و مذلت را بر خود و ابناى ملت نمىپسنديدند ، از گذشته‌ها عبرت گرفته براى آيندهء وطن تدابيرى كه موجب رفع ناملايمات و مستلزم آسايش عمومى باشد به كار مىبردند ، تا وطن عزيز ما نيز از اشعهء تمدن حقيقى - كه درخور آيين پاك اسلاميت و انسانيت باشد - روشنايى گيرد و سحاب مظلم جهالت و كسالت به وزيدن نسايم علم و هنر و عدل و مساوات متفرق گشته افق مملكت ما نيز - كه بهترين نقاط روى زمين است - از دود و غبار بيداد و ستم صافى گيرد و آثار جور و فتن\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nتباهى پذيرد . در تمامى شهرها و قصبات و سرحدات وطن گرامى ، در بالاى عمارت‌هاى دولتى ، بيرق عدالت افراشته شده در يك طرف آن علامت شير و خورشيد و تاج كيانى و در طرف ديگرش آيهء مباركهء « فتح » در نهايت افتخار به تموج و اهتزاز آيد ؛ و در ميان شهرها ، نيز محاكم عدالت در عمارت‌هاى بسيار باشكوه به روى عموم سكنه به طور مساوات بازگردد ؛ غنى و فقير و اسير و امير در نظر حكام عدالت يكى باشند . حقوق بندگان خدا از تعدى و تجاوز زبردستان مصون بماند ؛ قضات محاكم عدالت هميشه فرمايش مولى الموالى ، حضرت امير المؤمنين على بن ابيطالب - صلوات الله و سلامه عليه - را در نظر داشته در محكمه‌ها رهبر احكام خودشان اتخاذ نمايند ؛ چنان‌كه آن حضرت خطاب به جمع كثيرى از امت حضرت ختمى - مرتبت صلوات الله و سلامه عليه و آله - فرمودند كه : « من فرزندان خود حسن و حسين را از شما برتر نمىگيرم و اختيار نمىكنم ايشان را ، نه بر شما و نه بر عبد حبشى بينى بريده . » اين است رفتار پيشوايان ما با زيردستان . حالا ملاحظه فرماييد كه در اواخر « عصر 13 » نياكان ما از جور اين حكام ستمكار و از درازدستى داروغه و فراش‌باشى و فراش و تبعه و لحقهء آن اشرار چه‌ها كشيده‌اند ! به يك اشارت بيهوشانهء يك نفر سباع فطرت ، مال و جانشان معرض تلف و هدر بوده است و از صدمات تاخت و تاز دشمنان قوىپنجهء ملك و ملت چه رنج‌ها برده‌اند ! اكنون [ بايد 
  ] روزى صدبار بر وضع زندگانى خودشان شكر كنند و به عمر و دولت پادشاه دادگر ايران زمين - كه دولتش پاينده باد ! - دعاگو باشند و بر گذشتگان رحمت فرستند ؛ چنان‌كه ما امروز در تاريخ ايام پيشين نگريسته مىبينيم كه از خونريزىهاى آل چنگيز و خرابىهاى آن قوم وحشى بىتميز ، كه در حق وطن و نياكان محترم ما روا داشتند ، تا چه پايه متأثر مىشويم . البته اخلاف ما نيز تاريخ زمان حيات ما را خواهند ديد ، پس بايد طورى حركت كنيم كه از خودمان مصيبت‌نامه‌اى براى ايشان ميراث نگذاريم . تفاوت آن زمان با امروز خيلى است . حالا وضع زمانه بيش از آن‌چه به تصور آيد تغير يافته است . آن وقت ، تمامى روى زمين نسبت به امروز وحشت‌آباد بوده هر طايفه و قومى در داخل و خارج به جز از جنگ و جدال و ريختن خون يكديگر كارى نداشتند . در بسيط زمين آثار ترقى و تمدن نمايان نبود ، لهذا نياكان ما معذور بودند كه نتوانستند سدى در مقابل آن سيل بنيان‌كن بسازند . ولى امروز آفتاب مدنيت از سمت مغرب‌زمين تابيده روشنايى آن همه‌جا را فراگرفته است ، هر طايفه‌اى مىتواند از تابش آن فيضى ببرد . لهذا عذر ما را اخلاف به [ هيچ 
  ] وجهى نخواهند پذيرفت .\r\nانصاف بايد كرد . امروز به غير از ايران هيچ ملكى نيست كه يك نفر تاجر معتبر هدف\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاستخفاف يك فراش بىشرم گشته در دست او گرفتار باشد . در هرجا حقى و حسابى هست ، وظيفه و تكليف حاكم و محكوم معين است ، مگر ايران . در هر مملكتى ماليات دولت به مساوات تقسيم شده ، الا در ايران ؛ رعيت هر دولتى ماليات معين خود را به وقت و هنگام برده در دستگاه حكومت به التماس تحويل مىدهد ، مگر ما ؛ در هر مملكتى دولت و ملت در حفظ وطن مشترك رفتار مىنمايند ، الا در ايران ؛ در هيچ گوشهء دنيا رؤساى روحانى به امور سياسى مداخله ندارند ، مگر در ايران ؛ در هيچ نقطهء روى زمين مقامات متبركه و خانه‌هاى علما و آخورهاى بزرگان مأمن و ملجأ مردمان دزد و دغل و خونى نيست ، مگر در ايران ؛ پس ، چارهء رفع اين همه ناملايمات را ، پيش از آن‌كه فرصت فوت شود ، بايد كرد . اين‌ها كه گفته شد افسانه و خواب و خيال نيست ، مطالبى است كه همه روزه هركس مىبيند . دوستان از ديدن اين اوضاع ناهموار اندوهناك و دشمنان شاد مىشوند و نام بلند ملت قديم و نجيبى را به تمسخر ياد نموده در تياترها و تماشاخانه‌ها شبيه اين اوضاع را [ در 
  ] مىآورند . آيا رواست كه اين همه مذلت را بر خود روا داريم و قدمى به سوى ترقى و تمدن برنداريم و به اصلاح اين ناملايمات نپردازيم ؟\r\nمىترسم كه امروز نيز با همهء روشنايى گيتى ، باز بعضى از هموطنان من پس از خواندن اين سياحتنامه به حال سياح و طبع‌كنندهء اين كتاب از روى استهزا بخندند و نام ما را به حماقت و ديوانگى ياد كنند و دور نيست كه برخى ديگر بدين يكى هم اكتفا نورزيده ما را به بىدينى و لامذهبى برشمارند . در هرحال ، من ايشان را حلال كرده در حقشان به جز دعا چيزى نخواهم گفت . اما اين يكى را به جسارت تمام عرض مىكنم كه اگر چهل پنجاه سال پيش از اين ، هر ظلم‌ديده از دست ظالم داد مىزد و فرياد مىنمود و ظلم را بر خود و ديگران نمىپسنديد و ظلم‌نديدگان هم در حال مظلومان به بىپروايى نمىنگريستند و هر سياح مشهودات خود را از نيك و بد بىغرض و مرض نوشته در روى كاغذ انتشار مىداد ، هر آينه امروز تمامى اين امراض مزمنهء وطن روى به بهبودى گذاشته مزاج ملك و ملت از اسقام و علل شفا يافته بود . افسوس كه همه « به من چه ؟ » گفتند و گذشتند . ولى چندى نخواهد كشيد كه خود به رأى العين خواهند ديد كه هرچه شده به خود ايشان شده است . آن‌گاه ، دستى از دور بر آتش داشته‌اند ، امروز خودشان در ميان آتش‌اند .\r\nهرگاه بزرگان ايران و حكما و شعرا و ادباى مملكت در سياحت اول فرنگستان كه ديدند از آن سفر در مقابل آن همه مخارج گزاف منفعتى براى ملك حاصل نشد ، متفقا جلو سياحت دوم و سوم را گرفته به سخنان ملايم و نصايح مؤثرهء منظوم و منثور ، پادشاه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nرا از آن عزم مانع مىشدند ، البته آن مبالغ كثيره كه در فرنگستان به هدر رفت در خزانهء مملكت مىماند و ملت نيز از ننگ آن همه فضاحت كه در آن سفرها بارآوردند مىرست . آوخ ! كه در مملكت ما هنوز بزرگان ملت لذت آزادى افكار و حريت قلم را نچشيده‌اند و نمىدانند كه آن نعمت بزرگ تا چه پايه موجب آبادى ملك و سرافرازى دولت و ملت است . در حقيقت ، مايهء بس تعجب است با اين‌كه اين معنى را مىدانند و اعتراف هم مىكنند ، باز نمىخواهند كه از در تجربه و امتحان برآيند تا دريابند كه لذت آن حال چيست . افسوس كه بدبختانه باز در هر مورد « به من چه ؟ » گفته مىگذرند . بنى نوع انسان را تكليف آن است كه هميشه طالب ترقى و تمدن شوند . اسباب آزادى خيال و فكر و قلم خودشان را ، به شرط عدم تجاوز از دايرهء ادب و انسانيت ، به هر نحوى كه دست دهد فراهم بياورند تا بتوانند در ميان اقوام سايره به سربلندى زيست كنند . هرگاه بر خلاف اين حركت كنند در نظر ملل ديگر خوار و بىمقدار خواهند شد - چنان كه شده‌ايم . اين مطلب محتاج به اثبات نيست و چون آفتاب روشن است كه ترقى اقوام مغرب زمين را مىبينيم كه از ميامن آن تا چه پايه به افتخار زندگانى مىكنند . امثال ما را از موجودات نمىشمارند . اگر از روى تجسس در پى تحقيق اسباب آن ترقيات باشيم خواهيم ديد كه به جز از آزادى افكار و قلم چيزى نيست . واضح است ملتى كه به طور لايق تحصيل و تربيت بيند و بهرهء كامل از علوم و فنون متداوله داشته باشد و آزادى افكار و قلمى نيز بر آن بيفزايد هر آينه ، از هر جهت ، نيكبختى دو اسبه به سوى آن ملت شتاب خواهد كرد . در صورتى كه ما ناچار از استعمال شمع و شكر و ناگزير از پوشيدن ماهوت ، چلوارى و صرف كاغذ هستيم البته ما را لازم است كه پى تحصيل آن صنايع برويم و آن صنايع نيز بىعلم به دست نمىآيد . در صورت بودن علم هم امنيت و عدالت لازم است ؛ اين هر دو نيز بدون آزادى افكار و قلم در هيچ‌جا حاصل نتواند شد .\r\nدر ممالك مغرب زمين ، از ملت هركس كه قلمى دارد ، از هر طبقه‌اى كه هست ، و لو كه ديوانه باشد ، هرگاه مقاله‌اى به لحاظ منافع مليه نوشته به روزنامه بدهد فرداى آن خواهى ديد كه تمامى عقلاى قوم مقالهء آن ديوانه را مىخوانند . اگر حرف سودمندى ديدند بدان عمل مىبندند و گرنه روى هم ترش نكرده چينى به ابرو نياورده مىگذرند .\r\nبالعكس هرگاه در مملكت ما عاقلى از اين مقوله چيزى بگويد و يا نوشته در روى كاغذ به نظر عموم برساند ، به سبب كوتاهى نظر و تنگى حوصله به يكباره صدا بلند مىكنند كه « بابا ! همچنان چيزى در عالم نمىشود . » آن‌قدر « هو ، هو » مىكنند كه آن عاقل ديوانه مىشود . فرق ميان ما و ملل مغرب زمين همين قدر است كه به ايشان هركس هرچه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nبگويد و لو كه محال باشد تا آخر گوش داده پس از آن رأى خود را در آن باب بيان مىكنند . ولى ما با همهء محدودى خيال ، در نيمهء مطلب ، از هر طرف ناسنجيده و نينديشيده داد مىزنيم كه « محال است ! » خصوصا كه گوينده ، چون من ، از مال دنيا تهى دست باشد . و گذشته از اين‌ها ، هرگاه يكى را بخت مساعدت كند و سخن سودمند خود را از اين همه عقبات صعب المرور بگذارند به جز از دو كلمهء بىبهاى « آفرين ! » ثمرى از آن به حال گوينده و ملت حاصل نخواهد شد . نمىدانم از آزادى افكار و قلم براى دولت و ملت چه ضررى حاصل تواند شد كه زبان گويندگان را بسته و خامهء نويسندگان را شكسته‌اند ؟ معلوم است كه معنى آزادى را درست نيافته‌اند . آرى ! هر قلمى كه از راه خيانت به دولت و ملت جنبشى كرد البته آن را بايد شكست و هر زبانى كه به تهمت اشخاص حركت نمود و به ناحق به هتك احترام اين و آن نطق گشاد البته بايد بست . نه اين‌كه يك روزنامهء بدبخت كه از سوء رفتار و مظالم آفتابى يك امير ظالم هرگاه سخنى به حق گفت به جاى تنبيه و تأديب آن ظالم نكوهيده كيش ، آن روزنامه را تعطيل كنند . بعضى از صاحبان غيرت جاهليه به اقتضاى كوتاهى نظر مىگويند كه نوشتن اين معايب و نمودن اين همه مفاسد در روى كاغذ به بيگانگان ، دليل عدم غيرت و تعصب ملى است . آن بيچارگان چنان مىپندارند كه ديگران از وضع ادارهء مملكت ما و مظالم بزرگان و مفاسد اخلاق سايرين بىخبرند . به خداى ! ملاحظاتشان به خطا رفته امروز هيچ چيز ما در پرده نيست ، به معايب ما بيگانگان خيلى بيشتر از ما وقوف دارند . وانگهى به اعتقاد تمامى خردمندان هركس بخواهد بدين معايب پرده‌پوشى كند خائن دين و دولت و ملك و ملت است .\r\n به نزد من آن كس نكو خواه توست * كه گويد : فلان ! خار در راه توست \r\nحضرت مولاى متقيان امير المؤمنين على - عليه السلام - در اين باب مىفرمايند :\r\n« انما مسمى الصديق صديقا لانه يصدقك فى نفسك و معايبك فمن فعل ذلك فاستقم اليه فانه الصديق . »\r\nترجمهء اين كلام معجز نظام آن باب علم حضرت ختمى مرتبت - عليه الصلاة و السلام - به فارسى چنين نمايد :\r\n« از براى آن صديق را به صداقت نام بردار كرده‌اند كه با تو سخن به راستى گويد . و معايب تو را به روى تو بشمارد و جهد كند كه تو را از آن معايب بازدارد . هرگاه كسى را بدين صفت يافتى ، از دامن او دست باز مدار كه او صديق توست . »\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nپس از معلوم مىشود كه هركس به وطن خود محبت دارد و عزت ابناى وطن خود را مىخواهد بايد به فرمودهء حضرت مولى الموالى على عالى - عليه السلام - كه مولا و مقتداى خودشان است ، پيروى نموده از معايب هموطنان هرچه بيند به زبان ملايمى به ايشان بگويد ، كه بلكه سخن يكى از آن ميان كارگر افتد ، مردم به تدريج به ترك ناملايمات اقدام نمايند ؛ تا به يارى خدا جور و ناراستى كه خود اثر نادانى و جهالت است از ميان ملت بار بربسته قسط و عدل به جاى آن خيمه و خرگاه زند . حالا وقت آن است شعرا و سخن‌سنجان ملت ، كه تاكنون عمرشان را به تمديح و توصيف جبابره صرف مىنمودند ، ديگر از حب وطن و آيين وطن‌پرستى چامه‌ها سرايند و چكامه‌ها آرايند .\r\nچنان‌كه مدتى براى مصايب گريه مىكرديم يك چندى نيز مرثيهء وطن بخوانيم و بدان گريه كنيم ، چه در صورتى كه وطن نباشد به اجراى هيچ آيينى ما را رخصت نمىدهند .\r\nچنان‌كه سال‌ها از وطن‌پرستان مذمت گفته‌اند ، يك‌چندى نيز كردار خائنان را به نظم و نثر نكوهش كنند . چندين سال است كه براى خلاصى خودمان از آتش دوزخ به تضرع و زارى دعا مىكنيم . چندى هم براى رهايى خودمان از ظلم و جور و نيل به عدل و انصاف دعا نماييم . عمرهاست كه با همديگر محض هواى نفس خصومت و نفاق مىورزيم .\r\nچندى نيز به مهر و وفاق رفتار كنيم كه سرمايهء تمامى نيكبخت‌ها است . چه مناسب است نقل حكايتى كه به شاه عباس صفوى - انار الله برهانه - نسبت مىدهند در اين‌جا ذكر بشود :\r\nگويند روزى پادشاه رضوان جايگاه شاه عباس صفوى سواره به جايى مىرفتند . سيد پاك‌نژاد ميرمحمد باقر داماد و شيخ اجل بهاء الدين عاملى ، كه هر دو از فحول علماى آن عصر به شمار مىرفتند ، ملتزم ركاب پادشاهى بودند . پادشاه را به خاطر گذشت كه آن دو بزرگوار را آزمايشى كند تا بداند كه رقابت و حسادتى در ميان‌شان هست يا خير . چون اسب سيد مرحوم خيلى بازى و جست‌وخيز مىكرد ، پادشاه آهسته به شيخ گفت كه « اسب سيد خيلى جهنده و بازىكن است ، در حقيقت سوارى اين‌جور اسب برازندهء حال علما نيست . » شيخ عرض كرد كه « چون اسب راكب خود را مىشناسد كه چه شخص عالم و بزرگواريست اين است كه از وجد آن دولت ، كه مر او را نصيب گشته ، مىرقصد و حق هم دارد . » پس از آن‌كه مسافتى طى شد اين‌بار آن پادشاه دل‌آگاه روى به جانب آن سيد جليل القدر كرده فرمود كه « اسب شيخ خيلى تنبل است ، نمىخواهد قدم به جاى قدم پيش گذارد ، شيخ خود نيز آيين سوارى را نمىداند . » سيد در جواب عرض مىكند كه « خير ! اسب شيخ تنبل و مهمل نيست . بلكه جاى حيرت است كه با آن همه بار\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسنگين فضيلت كه سوار اوست چگونه حركت مىكند . » آن شهريار پسنديده كردار از شنيدن اين سخنان نغز آن دو عالم بزرگوار به شكر خداوندى تر زبان شده مىگويد « سپاس خداوندى را كه در ايام سلطنت من علماى ملت را تا اين درجه به همديگر رئوف و مهربان داشته است كه اين يكى دليل بودن اتفاق و مهر و محبت در ميان تمامى ملت است . »\r\nپس ما نيز بايد شب و روز از درگاه خداوند رئوف ، به كمال تضرع ، درخواست نماييم كه نفاق و شقاق را كه موجب خرابى مملكت و پريشانى ملت است از ميان بزرگان و تمامى هموطنان ما برداشته ايشان را به همديگر مهربان فرمايد ، تا به دستيارى يكديگر اسباب آبادى وطن و آسايش و سربلندى ابناى وطن را فراهم بياورند و متفقانه به حفظ شئون بلند دولت پردازند و سلطنت چندين هزار ساله را از انقراض و اخلاف خودشان را از مذلت و خوارى ، كه امروز آثار آن هر دو نمايان است ، بازدارند ، تا خود نيز به نام يك از اين سپنجى سراى بگذرند و اسمشان را زندهء جاويد دارند .\r\n من آن‌چه شرط بلاغ است با تو مىگويم * تو خواه از سخنم پند گير و خواه ملال \r\nبا اين‌همه نبايد از رحمت خداوندى نااميد شد . خداوند عالميان را بسى الطاف خفيه هست كه بر ما عيان نيست . خيلى مناسب يافتم كه اين چند بيت مناجات را ذيلا نوشته معروضات خود را مسكى الختام كنم .\r\nمناجات\r\n خداوندى چنان بخشنده داريم * كه با چندين گنه امّيدواريم\r\nكه بگشايد درى كايزد ببندد ؟ * بيا تا هم در اين درگه بزاريم\r\nخدايا گر برانى ور بخوانى * جز انعامت در ديگر نداريم\r\nسرافرازيم اگر بر ما ببخشى * و گرنه از گنه سر برنداريم\r\nز مشتى خاك ما را آفريدى * چگونه شكر اين نعمت گذاريم ؟\r\nتو بخشيدى روان و عقل و ايمان * و گرنه ما همان مشتى غباريم\r\nمباد آن روز كز درگاه لطفت * به دست نااميدى سربخاريم\r\nخدايا كار ما را با صلاح آر * كه مسكين و پريشان روزگاريم \r\n\r\n","description":"","footnote":"","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\n\r\nلاحقه\r\nاين بنده يكى از ابناى آن خاك مبارك‌ام كه پريشانى او دل هر وطن‌پرست غيرتمند را پريشان داشته و هر بيچاره در چارهء آن پريشانى در بحر تفكر فرومانده است . امروز به جهت انجام دادن اين كار شخصى خود داخل مطبعهء . . . شدم . از قضا آن وقت اين « سياحتنامهء ابراهيم بيگ يا بلاى تعصب او » در روى دستگاه بود كه طبع مىكردند . آن جزوهء مطبوع را برداشته مطالعه نمودم . در حقيقت چندان متأثر شدم كه درجهء آن معلوم نيست . واقعا آنان‌كه اندكى محبت وطن در دل دارند خواهند دانست كه اين جوان غيرتمند به سبب حب وطن و ملت‌پرستى چه‌ها كشيده و از جهال وطن چه طعن‌ها ديده و چه ناملايمات شنيده است ، كه صدمه به عقل و شعورش وارد آمده در حالتى كه هوشيار و فرزانه بر آن‌جا داخل شده بود بيهوش و ديوانه برگشته است . آتش عشق معشوق او - كه ايرانش نام است - چگونه خرمن هوش و خرد آن جوان آزاده را سوخته و بر باد داده است كه از هستى خود خبر ندارد . بيچاره هرچه نوشته و گفته است خالى از هرگونه اغراق و مبالغه است . اگر به ديدهء انصاف بنگرى ، آن‌چه از ناملايمات ديده اندكى از بسيار آن را ننوشته است . معايبى كه بعض بزرگان اين مملكت بدبخت مرتكب‌اند به گفتن و نوشتن تمام نتواند شد .\r\n معايبش نتوان گفت از هزار يكى * از آن‌چه ذكر شده صد هزار چندان است \r\nعلاج اين درد ظاهرا سخت مشكل ولى معنا خيلى آسان است . اشكالاتش آن است كه اين قطعه زمين - كه وطن ما بدبختان است - در نقطه‌اى واقع شده كه تلاقى انتريك و محل اتصال لطمات پولتيك دو دولت بزرگ حريص است كه خيالشان شب و روز بدان\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمصروف است كه به تيشهء انديشه ، ريشهء درخت حيات همديگر را از بيخ براندازند و بدبختانه عرصهء اين ملك رزم‌گاه ايشان واقع شده است . بدين ملاحظه هر روز كه يكى از اين دو رقيب سخت بازو را مشغلهء تازهء پوليتيكى روى داد ، آن ديگرى فرصت يافته اقدامات به كار مىبرد كه نقاط مهمهء آن ملك را - كه براى لشكركشى و رزم‌آرايى در كار است - به تقريبى به چنگ بياورد كه هنگام خصومت بدان واسطه بر غنيم خود دست يابد ؛ و ديگرى را مقصد آن‌كه اين ملك به همين حال شكستگى و خرابى بماند كه نه صاحب ملك و نه رقيب قوىپنجه بتوانند از آن انتفاعى ببرند . تا اين‌كه به هنگام فرصت ، خود آن‌چه در نظر دارد از قوه به فعل بياورد .\r\n اين مىكشد به سوى خود آن يك به سوى خويش * افتاده كاه ما به ميان دو كهربا \r\nاين كشاكش ايشان و غفلت بزرگان مملكت ، سبب ازدياد پريشانى و خرابى اين ملك گشته روز به روز به مراتب بدبختى و عدم انتظام آن مىافزايد . افسوس كه اين مدعيان دروغى مدنيت ، به جاى اين‌كه مملكتى بدين صفا و نزهت را آباد خواهند ، و به اقتضاى انسانيت كه مدعى آن هستند اسباب روشنايى و رونق آن را فراهم بياورند ، به خرابى و تاريكى آن مىكوشند .\r\nيكى از اجلهء دانشمندان ايران به خيالات اين دو همسايهء زبردست - چنانچه شايد و بايد - پىبرده و در آن باب به عنوان « كشتى پوليتيك ما كجا مىرود ، تكليف ما چيست ، چه بايد كرد ؟ » مقالهء مفصلى نوشته تا يك درجه راه چارهء آن را هم نشان مىدهد . بنده موقع را مناسب ديده از صاحب مطبعه خواهش نمودم كه شمه‌اى از مقالات آن دانشمند محترم را ضميمهء اين سياحتنامه نمايد ، شايد صاحبان طبايع سليمه و اذهان مستقيمه ، به ويژه بزرگان ملت ، از مطالعهء آن به تصورات همسايگان مطلع شده به عبرت‌شان بيفزايد . صاحب مطبعه نيز به اقتضاى وطن‌پرستى قبول نمود . اميدوارم كه نقل اين مطلب عمده در ذيل اين سياحتنامه خالى از فايده نشود .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nاين است مختصرى از بيانات دانشمند ايرانى « 1 »\r\nپولتيك ايرانى چيست ؟ كشتى دولت كجا مىرود ؟ در اين درياى حوادث از براى ما خطرى هست يا نيست ؟ اگر هست ، تدارك ما چيست ؟ طرح ما كدام است ؟\r\nدشمن ما كيست ؟ دوست ما كجاست ؟ از چه راه بايد رفت ؟ از چه ورطه بايد گريخت ؟ در چه كار هستيم ؟ چه بايد كرد ؟\r\nهنوز در ايران از بزرگان ما نه اين سؤالات را تصريح كرده و نه حل اين مسايل را بصيرت كافى داشته‌اند . كشتى دولت بدون طرح ، بدون نقشه ، بدون تعيين مقصود ، در درياى پولتيك حيران و سرگردان است . گاهى بىجهت در مقابل بادهاى مخالف جنگيده‌ايم ، گاهى بىسبب راه رفته را برگشته‌ايم ، گاهى به تضييع دوست كوشيده‌ايم ، گاهى به تقويت دشمن برخاسته‌ايم و پس از صدمات و خبطهاى بىشمار اختيار كشتى را به امواج اطراف واگذاشته هنوز هم نمىدانيم صلاح ما چيست و مقصد ما كجاست ! حال ، كشتى دولت در اين درياى پرخطر به تحريك بادهاى مخالف در قرب دشمنان بىباك بر اطراف ورطه‌هاى هايل بىاختيار دور مىزند و اهل كشتى در آسودگى غفلت ، مقدمات طوفان را نسيم شرطهء سعادت مىپندارند . چيزى كه فى الجمله مايهء اميد نجات شده اين است كه خداوند عالم ناخداى ما را بر حالت كشتى ملتفت ساخته است . از فراست دقيق و از قدرت همت اين ناخداى جوان‌بخت چنان معلوم مىشود كه پروردگار رحيم اين كشتى واژگون‌بخت را به كلى از نظر مرحمت خود دور نداشته است . چون اين ناخداى نجات‌بخش به جهت تعيين مقصد و ترتيب حركات كشتى نقشه‌هاى متعدد لازم دارد ، لهذا بنده نيز - كه چندى از مسافرين اقطار اين دريا بوده‌ام -\r\n\r\n\r\n","description":"","footnote":"\r\n( 1 ) . اين رساله كه به قلم ميرزا ملكم خان ناظم الدوله است ، در اصل گزارشى بوده كه او در هنگام سفارت خود در انگلستان ، براى ناصر الدين شاه قاجار فرستاده است ؛ نمودارى است از وسعت آگاهى و قدرت تجزيه و تحليل سياسى ملكم ، كه در روزگار او به راستى ميان ايرانيان بىنظير بوده است . نويسندهء « ابراهيم‌بيگ » با تجديد چاپ رسالهء ملكم ، در آخر جلد نخست كتابش ، خواسته است كه انتقادات خود را پيرامون سياست داخلى ايران ، با انتقادات يك مفسر صاحب نظر پيرامون سياست خارجى آن ، تكميل كند و بر فايدهء كتابش بيفزايد .\r\nاين رساله به نام « پولتيك‌هاى دولتى » در مجموعه آثار ملكم به چاپ رسيده ، ولى از آن‌جا كه نسخ آن چاپ كمياب بود و نيز به قصد اين‌كه چاپ فعلى سياحتنامهء ابراهيم بيگ بدون افتادگى و درست به گرتهء نشر نخستين باشد . آن را عينا ( با نگاهى به رسالهء اصول تهران حاوى چند مقالهء ملكم خان ، تبريز 1325 قمرى ) تجديد مىكنيم . س .\r\n","page_name":" 265 ","page_number":265},
  {"content":"\r\n\r\nنقشهء اطراف و طرح سير سياحان را بر چند اوراق بىترتيب كشيده‌ام . اگر هم فايدهء اين نقشهء پولتيك منحصر به اين باشد كه فقط يك نقطه مايهء اصلاح حركت كشتى شود ، نتيجهء مزبور براى صاحب كشتى يك نوع غنيمت و براى صاحب نقشه مايهء صد قسم تفاخر خواهد بود .\r\nدر تحقيق عالم پولتيك ، اول نكته‌اى كه موجب تأمل ما مىشود اين است كه مىبينم يك جزيرهء كوچك كه در كنار بحر محيط مردود طبيعت و خارج از ربع مسكون به نظر مىآيد اعظم ممالك آسيا را مسخر ساخته ، به اعجاز تدبير و به بازوى جلالت ، تمام كرهء زمين را در حلقهء استيلاى خود احاطه دارد . از بنادر ژاپون تا به جنگل‌هاى ينگى دنيا و از بحرين منجمد تا به صحراى آفريقا نقطه‌اى نمىبينيم كه از اسم انگليس در لرزش نباشد . در مقابل استيلاى اين طايفهء حيرت‌انگيز مىبينيم كه طايفهء ديگر به تحريك ارادهء قادر ، از جنگ‌هاى وحشى خود على الغفله پا به عرصهء دول نهاده به استعداد مهيب و با طرح وسيع از سمت شمال به قصد انهدام قدرت انگليس و به عزم تسخير سلطنت عالم رو به ممالك هند سرازير شده است .\r\nعظمت اين دو قدرت ، كرهء زمين را به نوعى فراگرفته كه اگر هر يك از حوادث اين عهد را بشكافيم مىبينيم يا ظهور حملهء يكى بوده يا تدارك دفاع ديگرى . تسخير گرجستان ، جنگ چين ، انقلابات افغان ، تصرف سند ، جنگ‌هاى سواحل طونه ، هنگامهء [ سباستوپول ؟ 
  ] سيواستاپول ، حملهء محمره ، جميعا مظهر قصد و نتايج طرح هجوم اين دو قدرت مخالف بوده است . از هر گوشهء عالم ، هر سمت زمين را كه ملاحظه نماييم ، هيچ چيزى نخواهيم ديد مگر هيبت و تلاطم اين دو سيل قدرت انسانى كه رو به همديگر حمله دارند . از مشاهدهء اين اوضاع نكته‌اى كه مايهء وحشت و موجب تعجب مىبينيم اين است كه اين دو سيل هايل پس از انعدام ممالك زياد و پس از خرابىهاى وسيع از سمت مقابل داخل خاك ايران شده نزديك است كه تمام ممالك ما را فروبگيرد و با وصف مهابت اين خطر عظيم ، اولياى دولت ما هنوز از قرب هجوم اين دو سيل هيچ نوع اطلاع صريح ندارند و اگر هم بر حسب اتفاق بعضى اخبار افواهى شنيده‌اند آن اخبار نيز به درجه‌اى مبهم و تاريك و بعيد از خيالات ايشان بوده است كه تحقيق اين مسئله را اصلا قابل اعتنا و توجه خودشان نشمرده‌اند . ولى چون احتمال صدق آن دربارهء ايران از اعظم فتوحات يا نهايت ذلت و از بقاى دايمى تا به انهدام فورى جميع\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاحتمالات حالت دول را لازم دارد ، لهذا ، تحقيق اين مسئله در هر صورت خالى از فايده نخواهد بود .\r\nهرگاه هجوم سيل دولتين مشار اليها فرض بىمعنى است ، مىتوان گفت كه دولت ايران آسوده است و اگر قرب اين حادثه حقيقت دارد پس بايد بىقيدى گذشته را حاصل حماقت بشماريم و بلادرنگ به مقام احتمالات اين حادثه برآييم . عقلاى ايران مىگويند « فردا را كسى نديده است » و به واسطهء اين اعتقاد غفلت‌آور تحقيق اوضاع آينده را در خارج از دايرهء تكاليف دولت مىشمارند و حال اين‌كه به اعتقاد حكماى فرنگ « حكمرانى يعنى تحقيق اوضاع آينده » . ما در ايران به جهت تحقيق اوضاع آينده به جز عقل ترتيب اسباب ديگر نداريم و لكن فرنگان در اين باب علاوه بر عقل كافى يك علم وسيعى نيز ترتيب داده‌اند كه به واسطهء آن علم كليات حوادث آينده را مشخص مىنمايند . حكمت دول فرنگ از توسيع علم مزبور و غفلت دولت ايران از عدم علم مزبور است . هرگاه وزراى ما از اين علم فرنگ فى الجمله اطلاع مىداشتند ، بالقطع بر مصايب آيندهء ايران اشك خونين از ديدگان مىريختند . در باب اين علم دو كلمه بيان لازم داريم :\r\nدر ايام گذشته طوايف دول بزرگ مثل وجود واحد عمر مخصوص داشته و كل ايشان در ترقى و تنزل خود ، مثل عمر انسانى ، عوالم طفوليت و جوانى و پيرى طى كرده‌اند . علاوه بر عمر مخصوص ، مىبينيم دول بزرگ بر روى زمين يك كار معين و يك مأموريت عمده هم داشته و از به دو ظهور به حكم يك قانون مخفى ، بىاختيار رو به مقصد خود پيش رفته‌اند و بعد به حكم همان قانون مخفى به تدريج تنزل كرده از روى زمين محو شده‌اند . ملل فرنگ در تحقيق عمر دول عوالم وسيع طى كرده‌اند ، چنان‌كه اطباى ايشان دقايق روش عمر انسانى را مشخص كرده‌اند . حكماى ايشان نيز اصول رشد و انحطاط عمر را از روى تحقيقات دقيق معين نموده‌اند و به حكم اين اصول مبرهن ساخته‌اند كه فلان دولت به چه سبب ظهور كرد و به چه قوه زنده بود ، مقصود فلان قدرت چه شد و عمر فلان شوكت به كجا منتهى گشت . دول حاليه نيز بلاتخلف همه مطيع قواعد ترقى و تنزل دول گذشته مىباشند ، چنان‌كه اولياى طب به واسطهء تشريح اموات حالت و امراض زندگان را مشخص مىكنند ، اولياى علم دول نيز به واسطهء تحقيقات اوضاع گذشته درجات عمر و موجبات سرنوشت آيندهء طوايف را معين و محسوس مىنمايند و از روى علم قطعى حكم مىكنند كه باعث بقاى فلان\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدولت چيست ، حال فلان دولت به كجا رسيده و عاقبت فلان دولت چه خواهد بود . در نظر ارباب اين علم درجات عمر دولتين روس و انگليس به قسمى مشخص است كه از مقتضيات باقى عمر ايشان هيچ تشكيكى ندارند و از روى بصيرت علمى مىدانند كه اين دو سيل ، مخالف و موافق طرح طبيعت ، حكما پيش خواهند رفت و حكما در وسط آسيا با همديگر روبه‌رو شده مبارزت خواهند كرد . اين حادثهء عظمى را جميع وزراى ايشان ديده‌اند ، همهء وزرا ظهور اين حادثه را از مقتضيات تقدير الهى شمرده‌اند .\r\nيكى از مدققين اوضاع هند مىگويد : « وضع طبيعى و لوازم ملى و حرص جهانگيرى و تقدير آسمانى ، دولت روس را حكما به سمت هند مىكشاند . نكتهء ذيل را « پتر كبير » به اخلاف خود وصيت كرده است .\r\nنكته‌اى از وصيت پتر كبير به اخلاف خود :\r\n« بايد دولت روس را در جنگ دايمى نگاه داشت ، و اين نكته را هميشه در نظر گرفت كه تجارت هند تجارت همهء دنياست . هر كس اين تجارت را به تصرف بياورد ، مالك مطلق كل مملكت‌هاى فرنگ است . »\r\nيكى از دانشمندان مشهور فرانسه - كه مدت‌ها در خدمت دولت انگليس مشغول تحقيق اوضاع هند بود و در اين باب كتاب بسيار مبسوطى نوشته است - مىگويد : « حواس روس ، از وقت « پتر كبير » تا امروز ، دقيقه‌اى از خيال هند خارج نبوده است و ممكن نيست كه از اين خيال صرف‌نظر بكند . تسخير هند نه تنها منظور روس است بلكه اجراى اين مقصود بر ذمهء آن دولت لازم است ، زيرا كه اين تكليف لازمهء وضع طبيعى ملك روس است . »\r\nيك مورخ معروف ديگر مىگويد : « اقتضاى طبيعى ، دولت روس را به حكم تقدير كشان كشان رو به ممالك آسيا مىبرد . - و نيز در جاى ديگر مىگويد : « نكته‌اى كه بر ما تحقيق آن لازم است اين است كه با وصف حوادث فرنگ ، دولت روس در سمت آسيا متصل پيش رفته است و از اين راهى كه در آسيا طى كرده موافق قاعدهء هندسى مىتوان حكم كرد كه عن قريب به مقصد خواهد رسيد . »\r\nيكى از اصحاب پوليتيك انگليس مىگويد : « آن دولتى كه امروز در صدد اين است كه عالم را زير و زبر كند ، دولت روس است ؛ آن دولتى كه مىخواهد دول روى زمين را منهدم كند ، دولت روس است ؛ در دشت تاتارستان ، در مشرق و مغرب درياى خزر ، در شمال و جنوب درياى سياه ، همه جا دولت روس\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nرا مدعى بىباك و خوش‌بخت خودمان مىبينيم . »\r\nيكى از سفراى روس مىگويد : « گرفتن خيوه براى ما ناگزير است ، هرگاه خيوه را بگيريم ايلات وسط آسيا كلا مطيع اعتبار و منقاد قدرت ما مىشوند ؛ و به واسطهء افتتاح راه تجارت هند و روس تمام اموال آسيا مثل سيل به خاك روس جارى خواهد شد . و طرح « پتر كبير » موافق دلخواه معمول خواهد شد ؛ خلاصه ، هرگاه خيوه را بگيريم اركان تجارت انگليس را كه مايهء استيلاى بحرى آن دولت شده به تزلزل خواهيم آورد . »\r\nيك حكيم فرانسوى مىگويد : « هند بلاشك در خطر است و لكن دولت انگليس نمىتواند خطرات هند را در پنجاب يا اين‌كه در دهلى دفع كند . اين خطرات بزرگ كه بر سر هند جمع شده‌اند ، هرگاه چاره‌پذير باشند ، چاره را بايد در پترسبورغ [ پترزبورگ 
  ] و در مسكو بكنند نه در هندوستان . »\r\nيك حكيم ديگر مىگويد : « دولت روس تا امروز دولت عسكريه بوده است و بعد از اين نيز همچنين خواهد بود . دولت روس هميشه جنگ را لازم دارد و اگر دولت انگليس بهانه‌اى به دست بدهد ، دولت روس تمام آسيا را به تزلزل خواهد آورد . » يكى از سفراى مشهور انگليس مىگويد : « اى انگليس‌ها ! ببينيد دولت روس روز به روز چه‌طور به شما نزديك مىشود و چه‌طور مثل امواج دريا شما را احاطه مىكند ! دولت روس متصل رو به طرف ما پيش مىآيد بىآن‌كه در ظاهر حركت بكند و نزديك است كه برسد بدان خزاينى كه فخر شما بسته به آن‌هاست . هرگاه بلادرنگ به مقام تسديد راه روس برنخيزيد يقين بدانيد كه وقت استيلاى روس رسيده است . »\r\nبيست سال قبل از اين ، فرمانفرماى هند به دولت انگليس رسما نوشته ، پس از ايراد دلايل واضحه ، مىگويد : « به موجب سررشته‌اى كه به دست آورده‌ايم هيچ جاى تشكيك نيست كه دولت روس در صدد اين است كه راه رخنه و اسباب استيلاى خود را تا به سرحدات هند وسعت بدهد . »\r\nباز يك مورخ مشهور مىگويد : « دولت روس على الاتصال در كوشش است كه راه رخنه‌اى براى خود در ممالك آسيا باز نمايد . و از آن طرف دولت انگليس شب و روز در اجتهاد بستن راه اين خيال روس است . اين دو دولت از طرفين رو به همديگر پيش مىروند و هيچ شكى نيست كه عن قريب مركز آسيا محل جدال تجارتى و عسكريهء اين دو دولت بزرگ خواهد بود . »\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nيك مورخ ديگر مىگويد : « مرور ايام مسايل مهمهء زيادى را از ميان برده است اما مسئلهء شرق هنوز باقى است و هر روز بزرگ‌تر مىشود . بعد از اين خيالات بزرگ و اقتدارهاى عظيم و طرح‌هاى جسيم ، كل حواس عالم بر دور اين مسئله جمع خواهد شد : از يك طرف دولت روس به جهت اجراى طرح‌هاى بزرگ خود نهايت استعداد را به هم رسانيده است ، و از طرف ديگر دولت انگليس ، با كمال اضطراب ، در تدارك دفع خيال روس است . بايد ديد كه خصومت اين دو دولت بزرگ كى و چه‌طور تمام خواهد شد . »\r\nيكى از وزراى بسيار مشهور فرانسه مىگويد : « ببينيد اين عرصه هيبت‌افزاى جدال عقلى و عسكرى را كه از سرحد چين تا به درياى سفيد ميان دو طايفهء مدعى توسيع يافته است ! دولت انگليس به جهت دفع حملهء روس از قعر عالم تا به سواحل ما همه جا هنگامهء رزم را ساز كرده است . ببينيد اين دو طايفهء بزرگ سنگرهاى خودشان را به چه تدبير داده و به چه هيئت رو به همديگر پيش مىروند ! »\r\nيكى از سفراى انگليس مىگويد : « دولتين روس و انگليس از سرحد چين تا به اسلامبول ، در مقابل هم ايستاده‌اند و در كمال اضطراب مواظب حركات همديگر هستند . يك پوليتيك جهانگيرى اين دو دولت را از مسافات بعيده گذرانده و در قلب آسيا به هم رسانيده است . به حدى با هم نزديك ايستاده‌اند كه نمىتوانند قدمى بردارند ، به ملاحظه آن‌كه به همديگر نخورند . هر دو مجبورا ممالك خودشان را توسيع داده‌اند و اين توسيع ممالك لازمهء بقاى ايشان است . دولت انگليس به حد كمال وسعت رسيده است اما وسعت دولت روس هنوز به حد طبيعى نرسيده است ؛ و بر هيچ كس مخفى نيست كه عن قريب اين دو دولت به جهت استيلاى آسيا به هم خواهند زد . سرنوشت آسايش عالم بسته به اين منازعه خواهد بود . از اين حالات علامت اين دو طوفان دولتى از اطراف عالم بروز كرده است و مىتوان گفت كه جنگ دولتين مشار اليهما ، اگر چه مخفى است ، ولى در كمال شدت درگرفته است . »\r\nيكى ديگر از كارآگاهان پوليتيك در تحقيق مسئلهء شرق مىگويد : « از قراين كار چنان معلوم مىشود كه دنيا باز يك هنگامهء عظيم و محشر بزرگ دولتى در پيش رو دارد . دولتين انگليس و روس - كه دو پهلوان اين عرصهء پوليتيك هستند - سلطنت آسيا را از دست همديگر خواهند كشيد . افواج روس و انگليس در آن\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nسواحل - كه محل عبور اسكندر و امير تيمور و بابر شاه بوده - با هم تصادم خواهند كرد . در دره‌هاى افغانستان و در دشت‌هاى هند عساكر جسيم ، موافق اشارهء پترسبورغ و لندن ، به روى يكديگر خواهند ريخت ؛ و اين دو طايفه كه تدبير و اهتمام طبيعت ، به واسطهء كوه‌هاى عظيم و دشت‌هاى وسيع و درياهاى بىنهايت ، از همديگر جدا كرده بود با قدرت مهيب [ به 
  ] روى هم حمله خواهند آورد . اروپ و افريك نيز از اجزاى اين هنگامه خواهند بود و در تمام روى زمين يك نقطه نخواهد ماند كه از اين صدمات هول‌انگيز به لرزش درنيايد . مكافات اين فتح عظيم - كه يقينا قابل هر نوع اجتهاد و جان‌فشانى است - سلطنت آسيا خواهد بود . »\r\nيكى از بزرگان انگليس در عالم اضطراب فرياد مىكند و به آواز بلند مىگويد :\r\n« برخيزيد اى وزراى انگليس و اى وكلاى ملت و اولياى پوليتيك ، اى صاحبان شمشير برخيزيد ! بلادرنگ به دفع روس بشتابيد ! »\r\nاز اين اقوال مختلف مىتوان استنباط كرد كه مخالفت اين دو دولت به چه درجهء عظيم رسيده و نتايج اين خصومت عقلاى روى زمين را به چه مايه مشوش مىدارد . بلاشك در عالم پوليتيك ، هرگز بزرگ‌تر و عجب‌تر از اين مخالفت دولتين مسأله‌اى نيست . هرگاه بخواهيم روش آينده اين دو پوليتيك ضدين را مشخص كنيم ، اول بايد ببينيم در اين مدت گذشته چه كارها كرده‌اند و از چه نوع راه‌ها پيش آمده‌اند :\r\nهر كس فى الجمله از علم جغرافيا اطلاع داشته باشد مىداند كه محل جدال دولتين روس و انگليس بر سواحل رود « اتل » [ ولگا 
  ] واقع شده و راه عبور دشمن هند از خاك ايران و افغانستان است . تشويش انگليس از اين راه منحصر به قصد روس نيست . در همين راه براى دولت انگليس هميشه يك نوع اسباب تزلزل فراهم بوده است . اول كسى كه دولت انگليس را بر خطرات اين راه ملتفت ساخت ناپليون بزرگ بود . مشار اليه از لشكركشى به مصر هيچ مقصود نداشت مگر سفر هند . خود ناپلئون مىگويد : « هرگاه در مصر كارها پيش رفته بود ، در نزديكى فرات صد هزار آدم بر دور ما جمع مىشد و آخر پاييز رو به هندوستان حركت مىكرديم . »\r\nبعد از مراجعت عساكر فرانسه از مصر نوشتجات و طرح ناپلئون در جنگ « پتو\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nصاحب » به دست انگليسىها افتاد . فرمانفرماى هند در اين باب به دولت متبوعهء خود چنين نوشته است : « حالا كه اين نوشته‌ها را مىخوانم با وحشت تمام ملاحظه مىكنم كه ما چه‌قدر بايد شكر خدا را بكنيم كه ما را از اين خطرات عظيم نجات داده است . »\r\nناپليون بعد از مراجعت از مصر نيز خيال سفر هند را فراموش نكرد . اوقاتى كه كونسول اول بود طرح اين سفر را با ايمپراتور « پاول » - پدر اسكندر الكساندر اول - به ميان آورد و بعد از آن كه خود ايمپراتور شد ، طرح مزبور را با خود اسكندر تجديد نمود . طرح اين دو ايمپراتور الان در دست است . لكن آن اوقات دول فرنگ از اوضاع ايران و افغانستان به كلى بىخبر بودند اما امروز براى لوازم سفر هند اطلاعات مفصل و طرح‌هاى كامل در دست دارند كه در پيش آن‌ها نقشهء ناپليون ناقص به نظر مىآيد . ولى طرح ناپليون بناى طرح متأخرين محسوب مىشود ، لهذا طرح مزبور را در اين‌جا ذكر مىنماييم . طرح ناپليون بزرگ در لشكركشى به سوى هند و مقصود از سفر هند اين است : ناپلئون مىگويد كه « انگليسيان را بايد به كلى از هند بيرون بكنيم و سكنهء اين مملكت پرنعمت را از طوق انقياد انگليس مستخلص نماييم . به جهت رونق صنايع و تجارت ملل فرنگ ، خاصه به جهت امتعهء فرانسه ، مخرج‌هاى تازه باز كنيم . اين است مقصود از سفر هند كه موجب فخر ابدى خواهد شد از براى رؤساى آن دول كه مؤسس چنين سفر جلالت اثر مىشوند . »\r\n\r\nاتفاق دولت‌هاى فرانسه و روس براى سفر هند به قرار ذيل است :\r\nدولت فرانسه و دولت روس به اتفاق هم هفتاد هزار لشكر مأمور به سواحل رود « اتل » خواهند كرد . ايمپراتور نمسه در تسهيل عبور لشكر فرانسه از خاك نمسه لازمهء همدستى را به عمل خواهد آورد كه لشكر فرانسه از رود طونه به كنار درياى سياه نزول بكند . به محض امضاى اين طرح لشكركشى ، ايمپراتور روس حكم خواهد فرمود كه در « حاجى ترخان » سى و پنج هزار لشكر جمع بشوند كه از آن جمله بيست و پنج هزارش لشكر منظم و ده هزارش قزاق باشد .\r\nاين سى و پنج هزار لشكر را بلادرنگ سوار كشتى كرده به استراباد خواهند برد كه در آن‌جا منتظر ورود لشكر فرانسه باشند . استرآباد معسكر لشكر متفقه خواهد بود . جميع تدارك جنگى و آذوقه عسكريه در آن‌جا جمع شده ، شهر\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاستراباد مركز تردد و روابط هند و روس و فرانسه خواهد گرديد .\r\n\r\nراه عبور لشكر فرانسه از اين قرار است :\r\nاز اردوى مشرقى فرانسه ، سى و پنج هزار نفر مأمور اين سفر خواهند بود . اين سى و پنج هزار نفر در رود طونه سوار كشتى شده تا دهنهء رود مزبور پايين خواهند رفت و در آن‌جا سوار كشتىهاى روس شده از درياى سياه و « ازوف » گذشته در نزديكى شهر « تكان روك » فرود خواهند آمد .\r\nاين سى و پنج هزار نفر از سواحل رودخانهء « دون » بالا رفته به شهر كوچك قزاق - كه اسمش « بياتى از بيانكا » است - خواهند رسيد و در آن‌جا نيز از رودخانهء « دون » عبور كرده از خشكى به شهر « سارسين » - كه بر ساحل راست رود « اتل » ، واقع است - خواهند رفت . و در اين شهر سوار كشتى شده وارد « حاجى ترخان » و از حاجى ترخان به درياى « خزر » و از آن‌جا نيز به شهر « استراباد » خواهند گذشت . امتداد اين سفر لشكر فرانسه :\r\nاز مملكت خودشان تا به دهنهء رود طونه / بيست روز / 20\r\nاز دهنهء رود طونه تا به تكانروك / شانزده روز / 16\r\nاز تكانروك تا بياتى ازبيانكا / بيست روز / 20\r\nاز بياتى ازبيانكا الى سارسين / چهار روز / 04\r\nاز سارسين تا حاجى ترخان / پنج روز / 05\r\nاز حاجى ترخان تا به استرآباد / ده روز / 10\r\nاز استرآباد تا رود اتل / چهل و پنج روز / 45\r\nجمع 210\r\nاز اين قرار ، طول مدت سفر لشكر فرانسه چهار ماه خواهد بود . اما به جهت وسعت حركت ، امتداد مدت اين سفر را پنج ماه قرار مىدهيم .\r\nطريقهء تقويم اين سفر از اين قرار است - بعض فقرات زايد اين فصل را محض اختصار ترك مىكنيم :\r\nاسب‌هاى سواره و توپخانه را بر لب رودخانهء طونه خواهند گذاشت ، فقط اسباب و زين و غيره را بار خواهند كرد . از براى يك ماه نان جنگ حمل خواهد شد .\r\nصاحب منصبان دايرهء آذوقه پيش خواهند رفت ، و در منازل عرض راه آذوقهء لشكر را تدارك خواهند كرد . از براى عبور رودخانه‌هاى « دون » و « اتل » لوازم پل و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nكشتى را حاضر خواهند كرد . مأمورين دولتين بايد در « استرآباد » قبل از ورود لشكر ، اشياء ذيل را حاضر كرده باشند :\r\nاول : آذوقه و مهمات جنگى از هر قبيل و توپخانهء قلعه‌كوب - اين آذوقه و مهمات را از قورخانهء شهر « حاجى ترخان » و « قازان » و « ساراتوف » خواهند برد .\r\nدوم : اسب‌ها به جهت توپخانه و حمل اسباب قورخانه .\r\nسوم : عراده و دواب به جهت حمل و نقل پل‌ها و اثقال اردو .\r\nچهارم : اسب سوارى به جهت سواره نظام . و معين شده است كه آن‌ها را از كجا بايد خريد و تدارك نمود .\r\nپنجم : جمع اسباب اردو از هر قبيل لوازم و ما يحتاج .\r\nششم : انبارهاى رخوت و كلاه نظامى و كفش و دستكش لشكريان . باز معين كرده‌اند كه اين اشيا را بايد از فلان‌جا خريد .\r\nهفتم : يك دستگاه دواخانه كه مجمع كل دواها باشد - باز نشان داده‌اند كه اين‌ها را از فلان‌جا بايد خريد .\r\nهشتم : انبارهاى برنج و نخود و آرد و گوشت‌هاى نمكين و روغن و شراب و عرق .\r\nنهم : گله‌هاى گاو و گوسفند - تصريح شده كه از فلان‌جا بايد خريد .\r\nدهم : انبارهاى جو و كاه و علف خشك - كه از فلان‌جاها خواهند آورد .\r\n\r\nوضع حركت عساكر متفقه :\r\nقبل از ورود اين دو لشكر به استرآباد ، مأمورين دولتين مشار اليها رو به پيش حركت خواهند نمود و به رؤساى آن ممالكى كه محل عبور لشكر خواهد بود مضامين ذيل را اعلان خواهند كرد - كه من بر وجه اختصار مضمون آن را مىنويسم . به واسطهء اين نوع اعلان‌نامه‌ها و حسن سلوك و معقوليت و درستى قول ، يقين است كه خوانين عرض راه مانع عبور لشكر متفقه نخواهند شد .\r\nگذشته از اين ملاحظات ، خوانين اين ممالك ، به واسطهء اتفاق دولتين خود ، قادر به هيچ‌گونه ممانعت نخواهند بود . همراه مأمورين دولتين ، مهندسان قابل خواهند بود كه نقشهء راه‌ها و ممالك اطراف را بكشند و محل اردو و رودخانه‌هايى كه بايد عبور كرد و شهرهايى كه بر سر راه‌ها واقع هستند و جاهايى كه حمل و نقل توپخانه و قورخانه اشكال خواهد داشت همه را بر روى نقشه معين بكنند و طريقهء رفع اشكالات راه را تفصيل بدهند .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاين مأمورين به جهت تحصيل آذوقه ، با خوانين عرض راه قرارها خواهند گذاشت ، شرطها خواهند كرد و گرو خواهند گرفت . وقتى كه فرقهء اول لشكر فرانسه به استرآباد وارد شد ، اولين فرقه لشكر روس از استرآباد حركت خواهد كرد . ساير فرقه‌هاى عساكر متفقه ، به فاصلهء پنج و شش فرسخ از همديگر ، حركت خواهند نمود . چهار پنج هزار قزاق و قدرى سواره نظام خفيف همه‌جا پيشرو لشكر خواهند بود . از عقب آن‌ها فوج پل‌سازان حركت خواهند كرد . فرقهء پيشتازان بايد در وقت ضرورت پل‌ها بر رودخانه‌ها نصب بكنند و ساير پل‌ها را خراب نمايند و مواظب امنيت خارجى اردو باشند .\r\nدولت فرانسه به سردار لشكر خود از امتعهء فرانسه متعلق به اسلحه و غيره از قبيل تفنگ و طابانچه و شمشير و غيره و ساعت‌هاى ممتاز چه بغلى و چه مجلسى و آيينه‌هاى بزرگ ، ماهوت اعلى به رنگ‌هاى مختلف مانند سرخ و گلى و سبز و آبى - كه ملل آسيا على الخصوص ايرانيان زياده طالب هستند - مخمل و زرى و پارچه‌هاى ابريشمين و پرده‌هاى تصوير گبلن و غيره و غيره جميع اين امتعه را بايد در جاهاى مناسب با كمال انسانيت و نكته‌بينى تعارف بدهند و دليل مراتب بخشش و قدرت دولت فرانسه سازند و براى آينده در آن صفحات يك ممر تجارت برپا نمايند . از هر صنف بايد ارباب كمال و صنايع در اين سفر باشند .\r\nدولت فرانسه براى مطالعهء اين اشخاص جميع نقشه‌ها و كتبى را كه در باب وضع ممالك و طوايف عرض راه تصنيف شده تدارك خواهد كرد . بالون‌ساز و صاحب منصبان آتشبازى حكما بايد باشند . به جهت اظهار قدرت دولت فرانسه و روس ، بايد عساكر متفقه پيش از حركت خود جشن‌هاى بزرگ بگيرند و جنگ‌هاى هفت لشكر بكنند . پس از اين تداركات ، در حصول مقصود هيچ شكى نخواهد بود . اما اين پيشرفت موقوف خواهد بود به عقل و غيرت و شجاعت و صداقت رؤساى لشكر . همين‌كه عساكر متفقه به لب رودخانهء اتل رسيدند ، آن وقت بناى حركات نظامى خواهد بود . عمدهء اشكال اين لشكركشى در طول سفر است . اين اشكالات هم در مقابل غيرت و شجاعت و تحمل سربازان فرانسه و روس مرفوع خواهد بود . وانگهى نادر شاه از همين راه با جمعيت زياد از دهلى به استرآباد آمد . كارى يك لشكر آسيايى كرده باشد نمىتوان شك كرد كه دو لشكر فرانسه و روس نتوانند بكنند .\r\nدر همان اوقاتى كه حواس ناپليون مصروف طرح اين لشكركشى بود زمان شاه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nافغان نيز به اين خيال افتاد كه با چهل هزار نفر به عزم تسخير هند از راه پنجاب رو به دهلى حركت بكند . وقتى كه آوازهء تداركات زمان شاه به گوش انگليسان رسيد ، فرمانفرماى هند در عالم اضطراب فى الفور ملكم صاحب را با دستور العمل وسيع روانهء ايران ساخت .\r\n\r\nخلاصهء دستور العمل سفير مزبور اين بود :\r\nشما مأمور هستيد كه اسباب خرابى زمان شاه را به هرطور كه ميسر شود به توسط دولت ايران فراهم بياوريد و نگذاريد كه افغان‌ها به سمت هند هجوم بياورند و اگر رو به هند حركت كرده باشند بايد تدبيرى بكنيد كه دولت ايران در ملك افغان براى زمان شاه لابد بشود برگردد و اقلا تا سه سال ديگر نتواند به صرافت هند بيفتد .\r\nخود « ملكم » [ سرجان ملكم 
  ] در كتابى كه بر وضع پوليتيك نامه نوشته است مىگويد : « مقصود مأموريت بيش از آن‌چه منظور بود به عمل آمد . سفير انگليس نه تنها دولت ايران را محرك شد كه به سمت خراسان حركت بكند و زمان شاه را مجبور سازد كه ديگر به خيال هند نيفتد ، بلكه شاه ايران را بر اين واداشت كه هيچ يك از دول خارجه را نيز به ايران راه ندهد و دولت انگليس را منحصرا بهره‌ياب سازد . »\r\nاز جمله منافع اين مراودات تازه ، مورخ ديگر مىگويد : « مقصود از مأموريت ملكم به طور اكمل حاصل آمد و زمان شاه بيچاره بيش از آن‌چه منظور انگليس بود در افغانستان مشغوليت پيدا كرد . از آن تاريخ تا امروز شصت سال مىگذرد ، هنوز افغانستان از اين مشغوليت خلاص نشده است و به واسطهء همين مشغوليت ، چهار پادشاه افغان و بيست سردار معظم كه همه برادر و قوم و خويش بودند ، به شدايد ستم همديگر را تمام كرده‌اند ، بىآن‌كه ملتفت شده باشند كه خون يك كرور مسلمان را نثار پوليتيك انگليس نموده‌اند . اين مصائب هايله - كه افغانستان را در اين مدت غريق خون خود ساخته است - آن را در زبان پوليتيك « مشغوليت دولتى » مىگويند . هرگاه اولياى دولت ايران از اصطلاحات اين زمان فى الجمله اطلاعى مىداشتند قطعا در انجام مطالب ملكم صاحب به اين شدت تعجيل نمىكردند . »\r\nيكى ديگر از پوليتيك‌شناسان مىگويد : « دولت انگليس دولت ايران را به حسن\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nسلوك و به وعده‌هاى رنگين اسباب پيشرفت پوليتيك خود ساخت . اما همين‌كه به واسطهء عزل زمان شاه از سمت افغانستان آسودگى حاصل آمد ، ديگر در بند ايران نشد . در اين بين ، دولت ايران با ناپليون مراوده به هم رسانيده همين‌كه فرانسه‌ها [ فرانسوىها 
  ] پاى به خاك ايران گذاشتند ميل و محبت انگليسىها نسبت به ايران باز با كمال شدت پيدا شد . مأموريت فرانسه‌ها به ايران انگليسىها را به طورى مضطرب كرد كه عوض يك سفير دو سفارت جداگانه مأمور ايران كردند . اولياى دولت ايران بىآن‌كه از مقاصد اطراف اصلا اطلاعى داشته باشند همين‌كه صداى پول انگليسى را شنيدند مأمورين ناپلئون را سراسيمه از ايران بيرون كردند . به واسطهء اين حمق دولت ، كشتى پوليتيك ايران را صد سال عقب انداختند ، بلكه در همان وقت دولت ايران را تمام كردند . ناپليون از مراوده و دوستى دولت ايران دو مقصود داشت : يكى اين‌كه اسباب سفر هند را فراهم بياورد و ديگرى آن‌كه دولت ايران را در جنگ روس همدست خود بسازد . اين دو مقصد ناپليون ، بلاحرف ، اعظم مصالح ايران را متضمن بود . يقينا براى دولت ايران بهتر از موافقت ناپليون پوليتيكى نمىشد . چون آن وقت خرابى روس به واسطهء استيلاى فرانسه منافى پوليتيك انگليس بود ، لهذا دولت انگليس محض صلاح موقتى خود دولت ايران را از مواقفت فرانسه بازداشت و منازعهء ايران و روس را ، به واسطهء « عهدنامهء گلستان » ، صلح داد . در همان اوقات كه پوليتيك انگليس به اضطراب تمام در ايران مصروف دفع فرانسه بود ، مأمورين انگليس در افغانستان و ممالك « سند » نيز با همان اضطراب مشغول كار بودند . عهدنامه‌هايى كه در آن اوقات بسته شده جميعا مبنى بر مقصود واحد است . فقرهء اصلى عهدنامجات از اين قرار است - عهدنامهء ايران و انگليس به تاريخ هزار و هشتصد و نه مسيحى .\r\n\r\nبعض فقرات از عهدنامهء ايران و انگليس كه در سال 1809 ميلادى بسته شده :\r\nبند سيم : دولت ايران نخواهد گذاشت كه هيچ لشكر فرنگى از خاك ايران بگذرد و رو به هندوستان آرد و به يكى از بنادر هند حمله كند .\r\nدر عهدنامهء ديگر به تاريخ هزار و هشتصد و چهارده ميلادى ( بند اول ) : در صورتى كه يكى از دول فرنگ بخواهد هجوم بياورد ، خواه از راه خوارزم و تاتارستان و بخارا و سمرقند و خواه از راه‌هاى ديگر ، دولت ايران متعهد مىشود\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nكه به قدر قوت خود ، خواه به زور لشكر خواه به واسطهء تدابير مراودت ، سلاطين و حكام ممالك عرض راه را بر اين وادارد كه به مقام رفع هجوم مزبور برآيند .\r\n\r\nعهدنامهء دولت انگليس با امراى سند :\r\nبند چهارم : امير سند نخواهد گذاشت كه مردم فرانسه در ممالك سند استقرار بگيرند .\r\nعهدنامهء انگليس با شاه شجاع امير افغانستان به تاريخ هزار و هشتصد و نه . بند اول : چون دولتين فرانسه و ايران به عزم مخالفت امارت افغان با هم موافقت كرده‌اند ، هرگاه اين دولت‌ها بخواهند از خاك افغان بگذرند اولياى دولت ابدمدت مانع خواهند شد و به قدر قوه با اين دو دولت جنگ خواهند كرد و نخواهند گذاشت كه داخل خاك هند بشوند .\r\nبعد از آن‌كه دولت انگليس از سمت ايران و افغان آسوده شد و به واسطهء انهدام دولت ناپليون از جنگ‌هاى فرنگ فراغت حاصل كرد ، آن وقت خود را در مقابل مدعى حقيقى هند ديد . طرح ناپليون با خود ناپليون به خاك رفته بود ، اما طرح پتر كبير هميشه زنده بود و روز به روز بزرگ‌تر مىشد . ترقيات روس در اندك مدت ادعاى آن دولت را نسبت به هندوستان به حدى محسوس و آشكار ساخت كه ديگر براى دولت انگليس نه مجال ترديد باقى ماند نه فرصت تأمل . چيزى كه انگليس را مضطرب داشت اين بود كه خطر روس به هيچ وجه ربطى به خطرات سابقى نداشت . « بيتو صاحب » و زمان شاه و ناپليون خطر موقتى بودند ، ولى اقتدار روس خطر دائمى ، خطر ملى ، خطر تقديرى بود . تدابير رسمى در مقابل اين نوع خطر چندان ثمرى نداشت . در فوت فلان ايمپراتور و از عزل فلان وزير حالت مسئله به هيچ وجه تغيير نمىيافت . دولت روس مثل سيل سنگين پيش‌تر مىرفت و در مقابل چنين سيل هيچ سدى به نظر نمىآمد . با وصف اين ، اولياى دولت انگليس ، به اقتضاى لزوم حتمى و به حكم پوليتيك ملى ، با تمام قدرت عقليه و ماليهء خودشان به مقام چارهء كار برخاستند . و چارهء كار منحصر به اجراى تدابير ذيل بود :\r\nدر آن مملكت‌ها كه ميان روس و هند واقع‌اند بايد چنان دولتى برپا كرد كه از يك طرف قادر بر دفع هجوم روس باشد و از طرف ديگر اصلا قدرت مخالفت انگليس را نداشته باشد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nحل اين مسئله به نظر محال مىآيد ، اما عقل انگليس مدتى است كه اين قسم مسائل را در هند حل كرده است . حالا بايد ديد كه در اين باب چه نوع تدابير صائبه به كار برده است :\r\nدر هند بعض ممالك بودند كه تسخير آن‌ها براى دولت انگليس موجب مرارت و ضرر و بقاى آن‌ها در حالت طبيعى خود منافى صلاح انگليس بود . به جهت اصلاح اين دو نكتهء ضدين ، انگليس‌ها يك نوع دولتى اختراع كردند كه دولت مواجب‌خور و به اصطلاح پوليتيك دولت انگليس ، آن‌چنان دولت را « دولت دوست » مىگويند . مبناى دولت دوست اين بود كه انگليسىها از ممالك يك دولت مستقل هر قدرى كه مىتوانستند تصرف مىكردند و يكى از مدعيان پادشاه آن ملك را به زور خود به سلطنت آن دولت مىرسانيدند . چون اقتدار اين پادشاه جديد مبنى بر حمايت انگليس بود ، لهذا آن دولت به جهت حفظ و حمايت كه مىديد به قدر امكان به انگليسىها تمكين و اطاعت مىكرد . تعهداتى كه از طرفين به موجب عهدنامه قبول مىكردند از اين قرار بود :\r\nدولت انگليس بقاى دولت دوست را ضمانت مىكرد ، يعنى متعهد مىشد كه آن دولت را از جميع دشمنان خارجه و داخله محفوظ بدارد .\r\nدر مقابل اين تعهد انگليس ، دولت دوست نيز فقرات ذيل را متعهد مىشد :\r\nاول : به جهت مخارج اين قسم ضمانت ، دولت انگليس متعهد است كه سالى فلان مبلغ را بدهد . دوم : طرف مقابل نيز بدون اذن انگليس با هيچ يك از دول خارجه بايد مراوده نداشته باشد . سيم : فلان قدر لشكر انگليس در ممالك دولت دوست به عنوان مستحفظ اقامت خواهد نمود . چهارم : دولت دوست از فلان عدد معين نبايد بيشتر لشكر نگاه بدارد . پنجم : صاحب منصبان اين لشكر تماما بايد انگليسى باشند . ششم : دولت دوست به جهت مخارج اين دو لشكر يك ماليات مخصوص معين خواهد نمود و تمام مخارج اين دو لشكر بايد در تحت اختيار سفير انگليس باشد .\r\nبا اين چند شرط ، دوستى دولتين به حد كمال مىرسيد . تا چند سال قبل از اين ، در هندوستان دويست و بيست حكمرانى جداگانه و قريب بيست دولت بزرگ حكمرانى مىنمودند . مانند مملكت‌هاى « دكن » ، « كوالپور » ، « لكناهور » ، « برار » ، « سند » ، « ميسور » ، « ستاره » ، « پنجاب » و غيره و غيره . اين حكمرانىهاى متعدد را كه هر كدام از بيست الى هفت كرور جمعيت و از بيست الى چهار كرور ماليات\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nداشتند ، انگليسان همه را به درجات مختلف دوست خود قرار داده بودند و به قدر قوه اهتمام داشتند كه در همان دولت مراسم دوستى را نگاه دارند ، زيرا كه تعديات و معايب بزرگان آن حكومت جميعا راجع به رؤساى ظاهرى بود و فوايد ملك كلا عايد دولت انگليس مىشد . و لكن به اقتضاى اوضاع كليهء هند ، انگليسان لابد شدند كه دوستى اين حكومت‌ها را به تدريج مبدل به تصرف مطلق بكنند . از جملهء آن حكومت‌ها كه در دوستى خود از سايرين بيشتر دوام كرده است حكومت « حيدرآباد دكن » است . اين دولت بزرگ كه به قدر هشت مقابل انگليس بود پس از جنگ‌هاى زياد و تقسيمات متواتره آخر الامر ناچار شد كه خود را دوست دولت انگليس قرار بدهد . حال ، هفتاد سال است كه در زير سايهء دوستى انگليس آسوده است . بيست و چهار كرور جمعيت دارد ، شانزده كرور ماليات ، در دو فرسخى حيدرآباد - كه پايتخت دكن است - هميشه ده هزار نفر لشكر هندى انگليس اقامت دارد و دوازده هزار سرباز دولت بومى در تحت اختيار صاحب‌منصبان انگليس مشغول محافظت امنيت درونى مملكت هستند .\r\nوزير اول آن‌جا را سفير انگليس معين مىكند و تمامى مخارج اين دو لشكر با ضمانت انگليس از يك ماليات معين به توسط سفير مزبور داده مىشود ؛ و پادشاه دكن - كه ملقب به نظام است و نظام مخفف نظام الدوله - در كمال آسودگى در در عمارت خود سلطنت مىكند . انگليسان اوضاع حيدرآباد را سرمشق دول دوست مىدانند . و اين‌كه هميشه مىگويد ما به ايران از براى دوستى آمده‌ايم يعنى دوستى ايشان اين است كه بيان شد ؛ و اين‌كه اولياى دولت ايران با وصف انواع اهتمامات هنوز نتوانسته‌اند دوستى انگليس را تحصيل كنند محض اين است كه معنى دوستى مزبور را درست نفهميده‌اند ؛ تا اوضاع ايران مبدل به اوضاع حيدرآباد نشود ممكن نيست كه انگليسان دولت ايران را مستحق دوستى خود بدانند . هرگاه كسى حركات و اقوال مأمورين انگليس را در ايران درست بشكافد خواهد ديد كه در اين شصت سال گذشته جميع تدابير و خيالات ايشان راجع به تهيهء اسباب دوستى مزبور بوده است . پولى كه به خاقان مغفور مىدادند و مداخله‌اى كه در مراودهء خارجى ايران مىنمودند و صاحب‌منصبانى كه براى تعليم عساكر ايران مىفرستادند و خصوصيتى كه با فرمان‌فرماى فارس داشتند و مواجبى كه به ميرزا ابو الحسن خان مىدادند و ميل باطنى كه به سالار اظهار مىكردند ، تماما مقدمات دوستى انگليس بود ، اكنون هم . . .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nحال كه معنى دولت دوست را موافق مقصود انگليس مشخص كرديم ، پس لازم است كه برگرديم بر مطلب اصلى خودمان . اولياى دولت انگليس به جهت دفع روس هيچ چاره‌اى نديدند مگر اين‌كه آن ممالكى را كه در ميان هند و روس واقع است به تدريج محمى دولت خود بسازند . در اوايل سلطنت خاقان مغفور ، تخم اين دوستى را در ايران كاشته بودند اما بعد از چندى فهميدند كه به واسطهء پيشرفت روس‌ها در گرجستان و حضور مأمورين ايشان در ايران ، تحصيل دوستى كامل با دولت مشار اليها چندان آسان نخواهد بود . لهذا لابد مصمم شدند كه طرح اين دوستى را از افغانستان ابتدا كنند و بعد تا به هر جاى ايران كه ميسر شود به تدريج امتداد بدهند . نخست براى حصول اين مقصود چند نفر صاحب منصب معروف كه از جملهء احبهء پوليتيك محسوب بودند ، به عزم گذاشتن بناى اين طرح تازه ، مأمور افغانستان و تركستان كردند . در اين بين ، دولت ايران بىآن‌كه از خيالات اطراف اطلاعى داشته باشد ، بناى سفر خراسان را گذاشت . سردارهاى افغان به استظهار وعده‌هاى ايران زير بار دوستى انگليس نرفتند و مأمورين آن دولت را جواب رد داده مأيوسا برگردانيدند . نمىتوان تصور كرد كه به واسطهء اين مقدمات و بعض حركات دولت روس در سمت تركستان ، چه نوع ولوله و اضطراب در ميان انگليسان افتاد . تدبيرى كه از براى پولتيك ايشان باقى ماند اين بود كه بلادرنگ دوستى خود را ، به زور لشكر ، در ممالك افغان محكم و برقرار سازند .\r\nلهذا شاه شجاع برادر زمان شاه را كه سال‌ها بود محض احتياط و ملاحظهء اين نوع روزها در هند مواجب مىدادند اسباب اين طرح تازه قرار دادند و او را با مخارج گزاف بر ملك افغانستان مسلط ساختند ، با همان شرايط دوستى كه منظور انگليس بود . يكى از فقرات عهدنامه اين بود كه شاه شجاع الملك متعهد مىشود - و اخلاف خود را نيز متعهد مىسازد - كه بدون اطلاع و رضايت انگليس با هيچ يك از دول خارجه مراوده نداشته باشد و همچنين متعهد مىشود - و اخلاف خود را نيز متعهد مىسازد - كه با تمام قدرت خود با هر دولتى كه قصد تسخير هند را داشته باشد بجنگد . چون اين معاهده به پايان آمد ، از وجد و مسرت‌ها كه دولت و ملت انگليس در باب پيشرفت اين پولتيك ظاهر ساختند معلوم مىشود كه دولت انگليس چه كار عمده را از پيش برده . با اين عهدنامه نصف بيشتر طرح انگليس به طور دلخواه به عمل آمده بود ولى در حينى كه به عزم انجام نصف ديگر در تدارك امر هرات و بخارا بودند غيرت و مردانگى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nطايفهء افغان - به همان تفصيلى كه بر همه كس معلوم است - حاصل جميع تدابير و فتوحات پوليتيك انگليس را در يك طوفان ملى منهدم ساخت .\r\nيكى از مورخين مىگويد : « دولت انگليس يك گناه عظيمى كرد ، وقتى كه خواست بدون هيچ حق به توسط شاه شجاع به افغانستان مسلط شود ، انتقام الهى آخر الامر حرص انگليسيان را منكوب ساخت . رؤساى اين طرح جميعا مغضوبا منعدم شدند . طايفهء افغان افواج انگليس را از يك سمت رود اتل به سمت هند ريخت و در هند را به روى ايشان بست . كليد اين در ، قسمت دولت روس است . و بعد از اين ، افتتاح باب مزبور موقوف به ميل روس خواهد شد . اگرچه شكست انگليس در افغانستان براى پولتيك آن دولت صدمهء بسيار بزرگ بود ، ولى جنس انگليس از آن‌ها نيست كه طرح پولتيك خود را به اين صدمات موقتى تغيير بدهد . پولتيك اصلى دولت مشار اليها با آن همه صدمهء بزرگ از ميامن ثبات قدم در همان حالت سابق باقى ماند . چيزى كه تغيير يافت فقط راه پيشرفت و رسم اجراى آن بود .\r\nهمين كه افغانستان از دست رفت ، ممالك سند و پنجاب را بدون تأمل تصرف كردند و به واسطهء ضبط آن دو مملكت معظم علاوه بر اين‌كه صدمات افغانستان را بالمضاعف تلافى نمودند ، اسباب پولتيك اصلى را نيز خيلى بهتر و محكم‌تر از سابق مهيا ساختند . چنان‌كه مىتوان گفت كه اكنون ممالك افغان در تحت تصرف انگليس است . طرح پولتيك دولت مشار اليها از قرارى بود كه عرض شد .\r\nحالا چند كلمه هم از طرح عسكريهء آن دولت بگوييم . در ضمن اين مطلب يك مسئلهء طبيعى هست كه بيان آن را بايد مقدم داشت . در ولايات « ينگى دنيا » - كه به تصرف طوايف فرنگ افتاد - از نسل ايشان طوايف بزرگ در آن سامان پيدا شده‌اند ، اما تا به حال زيست و تناسل جنس انگليس در خاك هند ممكن نبوده تمامى اطفال انگليس كه در اين ملك متولد مىشوند پيش از آن‌كه به حد بلوغ برسند كلا بدون استثناء مىميرند . اين حكم طبيعت ، در قطع نسل انگليس ، يكى از مشكلات عمدهء حفظ هندوستان شده بود . اكنون يكصد و پنجاه سال است كه انگليسان ، طبقه به طبقه ، از خاك هند مىگذرند بىآن‌كه از نسل خودشان آثارى در آن سرزمين باقى بگذارند و يا آن‌كه در آن صفحات از جنس خود بتوانند جمعيت كافى فراهم بياورند . لكن چندى قبل از اين وقتى كه خطهء پنجاب را گرفتند ، با كمال وجد ديدند كه زيست جنس انگليس در ملك مزبور آسان و مقدور است و چون رودخانه‌هاى پنجاب و به خصوص رود اتل - كه از بالاى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nكشمير تا خاك سند به درياى عمان امتداد مىيابد - سرحد طبيعى اعظم سدهاى راه هندوستان مىباشند ، لهذا انگليسان مصمم شدند كه كليهء اختيار خود را در خاك پنجاب جمع نمايند و رود اتل را سنگر عسكر خود قرار بدهند . به همين خيال پيشاور را يك نوع سيواستاپول ساختند و طرح مقابلهء دشمن را در همان سواحل رود اتل ترتيب دادند . ولى پس از استحكام اين سرحدات طرح مدافعه را باز ناقص و غيركافى ديدند . اولا معسكر پنجاب از مقر قدرت انگليس زياد دور بود ؛ ثانيا محل جدال به ممالك هند زياد نزديك مىشد . به جهت رفع اين دو نقصان كلى مهندسان انگليس يك طرح تازهء ديگر پيدا كردند كه هيچ ربطى به خيال اولى نداشت . محمره و عربستان ايران را - كه در وسط راه هندوستان و لندن واقع است - و از هر حيث - چه به جهت عبور عساكر انگليس چه به جهت دفع حملهء روس و چه به جهت انقياد حركات ايران - بهترين منازل يافتند . طرح تازه مبنى بر اين بود كه دولت انگليس كل قدرت خود را عربستان و بنادر فارس جمع آورد و عوض اين‌كه حملهء روس را در سواحل رود اتل منتظر باشد در خاك عراق قرار بدهد . و در سمت استرآباد بر روى روس‌ها بيفتد . اين طرح چندين محسنات دارد :\r\nاولا عساكر انگليس از لندن صد مرتبه زودتر و سهل‌تر به فارس مىرسند تا به پنجاب ؛ ثانيا موافق علم نظام ، در اين قسم لشكركشى بايد يك سر صف سپاه دشمن در مازندران و سر ديگر در افغانستان باشد . حمله‌اى چنين به مراتب از حمله‌اى چنان بهتر است . اين نوع حملهء انگليس ، لشكر روس را حكما مجبور مىساخت كه اول به دفع استعداد فارس پردازد و در اين صورت كوه‌ها و استحكامات طبيعى فارس قوهء واقعهء انگليس را مضاعف خواهد كرد ؛ ثالثا هرگاه انگليس در اين صفحات مغلوب بشود باز در پنجاب به دفعهء آخرى هم تجديد جنگ براى او ممكن خواهد بود ؛ رابعا به واسطهء حضور انگليسان در فارس ، موافقت ايران براى روس چندان فايده نخواهد داشت . بلكه زور عمدهء ايران در دست انگليسان خواهد بود .\r\nخلاصه ، اين طرح جديد هزار مرتبه بر طرح‌هاى سابق ترجيح داشت . جنگ آخرى اين دولت با ايران هيچ دليلى نداشت مگر آزمايش اين طرح ، اما بخت دولت اسلام و صد حسن اتفاق ديگر اجراى قصد انگليس را موقتا به تأخير انداخت . اما اشخاصى كه از دقايق پوليتيك انگليس و از مدارج لزوم اين طرح\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاستحضار دارند مىدانند كه دولت انگليس به اين آسانى از چنين طرح ناگزير دست نخواهد كشيد . راه آهنى كه مىخواهند از كنار بحر سفيد تا به محمره بسازند و نصب كونسول‌هاى شيراز و استرآباد و موافقت انگليس با امام مسقط ، وحشت مفرط از استقرار بيدق ينگى دنيايى در خليج فارس و مأموريت « رانسون » به ايران - كه خود او از مؤسسين و از استادان معروف اين طرح تازه است و عزيمت و سياحت او به سمت بغداد ، محض تفحص دقايق اين طرح بود - و هر نوع اقدامات و جانفشانىهاى ديگر ايشان تماما مربوط به خيال واحد است . اين طرح عسكريه و آن طرح پولتيك - كه سابقا ذكر شد - به نوعى لازمهء بقاى دولت انگليس شده است و حواس انگليسان به حدى طرف اين مطالب است كه در هر گوشهء آسيا هر حركتى كه از ايشان صادر مىشود خواه صلح ، خواه التماس ، خواه تهديد ، با كمال اطمينان مىتوان قسم خورد كه مقصود باطنى ايشان نيست مگر پيشرفت اين دو طرح در ممالك ايران .\r\nبعض كسان معتقد اين هستند و مىگويند كه هرگاه انگليسان از دولت ايران مطمئن بشوند مضايقه نخواهند داشت كه تمام افغانستان را به ايران بدهند . الحق ، حرفى بزرگ زده‌اند و البته راه اطمينان را هم پيدا كرده‌اند . اما من هرچه فكر مىكنم نمىتوانم باور كنم . زيرا حكومت افغان كه تنها به بودن در دست زمان شاه مايهء وحشت انگليس شده بود ، وقتى كه منضم به ايران بشود چگونه اسباب اطمينان آن دولت خواهد بود ؟ اكنون كه ما چهار صد فرسخ از پيشاور دور هستيم به محض اين‌كه در هرات يك توپ خالى مىكنيم تمام هندوستان بر هم مىخورد ؛ پس آن روزى كه افواج ايران داخل جلال‌آباد بشوند ، حالت هندوستان چه خواهد بود ؟ لهذا هرچه تعقل مىكنم مىبينم كه در اين باب موافق هيچ علم و قانون اقتدار ايران با اطمينان انگليس جمع نمىشود . پس معلوم است اشخاصى كه اين اجتماع ضدين را مبناى پولتيك خود ساخته‌اند چنان خيال مىكنند كه معنى اطمينان انگليس منحصر بر اين است كه به الفاظ مسلسل و به قسم‌هاى فصيح از مأمورين انگليس تملقات زنانه بگويند و به جهت خوش آمد محرر سفارت ايشان اسباب رنجش دولت روس را بىملاحظه فراهم بياورند .\r\nبلى ! هرگاه وزراى انگليس به اين اطمينان‌ها اكتفا مىكردند ، « سند » را هم علاوه بر افغانستان به ما مىدادند ، اما حيف كه دولت انگليس حصول اطمينان خود را منحصر به آن اسباب مىداند كه در بيست دولت مستقل هند امتحان كرده است .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدوستى و اطمينان دولت انگليس نسبت به ايران وقتى ظهور خواهد كرد كه اوضاع حيدرآباد دكن را سرمشق دولت خود قرار داده باشيم . فرمانفرماى هند در اوقات سفر شاه مرحوم ، محمد شاه - طالب الله ثراه - به تسخير هرات ، به دولت متبوعهء خود نوشته است كه : « ما بايد به قدر قوهء خودمان لازمهء تدابير را به كار بريم و نگذاريم كه در افغانستان اعتبار خارجه رخنه پيدا كند و بايد بلادرنگ در تدارك رد آن تعدى باشيم كه بر سرحدات ما حمله دارد . ايران و افغانستان در پولتيك مشرق زمين وقع و عظم بىنهايت به هم رسانيده‌اند . افغانستان در هر ايام اسباب وحشت و تزلزل صاحب‌منصبان هندوستان بوده است . كابل و قندهار ابواب هندوستان هستند . هر وقت اين درها بسته باشد ، هندوستان از شر دشمنان خشكى محفوظ است . »\r\nباز فرمانفرماى هندوستان مىگويد : « امنيت ممالك ما در مشرق به حكم وجوب ما را لابد داشته است كه در سمت افغانستان چنان دستگاهى برپا كنيم كه سد راه حملهء خارجه باشد و خود حكومت افغان نيز قوت و قدرت آن را نداشته باشد كه مقوى خيالات كشورگيرى دشمنان ما بشود . »\r\nيكى از سفراى انگليس - كه سابقا مقيم ايران بود - در اين باب مىگويد : « اعتماد باطنى من اين است كه دولت انگليس نمىتواند بگذارد كه دولت ايران در سمت افغانستان وسعت بيابد ، زيرا كه نزديكى ايران به هندوستان حكما مايهء اغتشاش ممالك ما خواهد بود . »\r\nباز يك فرمانفرماى ديگر هند مىگويد : « ما بايد در افغانستان سد دايمى برپا كنيم كه اسباب رد حملهء دشمنان شمالى و مغربى ما باشد . هرگاه هرات به دست دولت ايران بيفتد ، حالت اين دولت به تمامى ممالك هند مسلط خواهد بود . »\r\n« لورد پالمرستون » در پارلمنت [ پارلمان 
  ] انگليس فرياد مىكند كه « در تمام عمرم حرفى را كه از همه بيشتر حاصل عقيدهء قلبى خود مىدانم اين است كه اگر ما از افغانستان دست بكشيم ، اعظم مصالح دولت انگليس پايمال خواهد شد . يقين بدانيد كه افغانستان را به هر ملاحظه كه امروز ترك نماييد ، باز خواهد رسيد آن روزى كه مجبور خواهيد شد با مخارج گزاف و با اتلاف عساكر وافر اين ممالك را دوباره تصرف كنيد . »\r\nبا وصف اعلان اين مضامين ، نمىدانم باز احتمال اين‌كه انگليسان افغانستان را به ايران بدهند باقى خواهد ماند يا خير . پوليتيك انگليس در ايران يك روش غريبى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nداشته است . مقصود واحد اين پوليتيك هميشه حفظ هندوستان است . اما با وصف اين وحدت مقصود ، دولت انگليس راه‌هاى متعدد و مخالف و تدابير ضد يكديگر در اين باب اختيار كرده است . مثلا يك وقتى مىبينيم پوليتيك انگليس دولت ايران را به حفظ دوستى روس مجبور مىسازد و پس از چندى مخالفت روس را از لوازم صلاح ايران مىشمارد . يك وقتى صد كرور خرج مىكند كه دوست محمد خان را از افغانستان بيرون بكند . يك وقت ديگر همان دوست محمد خان را تصويب مىكند كه بيايد قندهار و هرات را بگيرد . در عهد زمان شاه افغانستان را به ايران مىدهد و در عهد ناصر الدين شاه سيستان را هم مىخواهد از ايران بگيرد .\r\nهنگام سفر و لشكركشى ناپليون به مسكو ، فرانسويان در ايران خائن بودند و روس‌ها دوست صادق . همين‌كه جنگ سيواستاپول بروز مىكند ، پوليتيك انگليس همان فرانسويان را - كه از ايران بيرون كرده بود - باز به ايران مىآورد كه به اتفاق هم دولت ايران را تحريك بكنند به مخالفت همان دولت روس كه در انعقاد « عهدنامهء گلستان » دوستى آن را براى دولت ايران ناگزير مىدانستند .\r\nبديهى است كه صلاح دولت ايران در اين شصت سال گذشته هميشه يكى بوده است و اختلافات آن پوليتيك هيچ سببى نداشته است مگر مقتضيات پوليتيك انگليس . بىآن‌كه دولت ايران بدان نكات پوليتيكى او ملتفت شده باشد ، در اين مدت هميشه اسباب پوليتيك انگليس بوده است . پوليتيك انگليس با وصف استعمال اين همه تدابير مختلفه ، به جز حفظ هند مقصود ديگرى نداشته است ، از اول تا آخر حفظ هند و باز هم حفظ هند . در پوليتيك انگليس يك نكتهء ديگر هم هست كه غرابت آن بيشتر از نكتهء فوق موجب تأمل مىشود . مقصود انگليس در آسيا نقطهء مقابل مقصود روس است . يكى مىخواهد در مقابل خود سدهاى محكم برپا كند ، آن ديگرى مىخواهد هرچه هست از پيش خود بردارد . ترقى يكى ، تسخير ممالك خارجه لازم دارد ، تسخير ممالك خارجه براى ديگرى مايهء تنزل و خرابى است . دولت روس مىخواهد عالم را مسخر كند ، دولت انگليس هرگاه بتواند ظاهرا مىخواهد بيشتر ممالك خود را به ديگرى وابگذارد . لكن تعجب است ، با وصف اين ضديت مقصود ، دولت انگليس ، در اين مدت شصت سال گذشته ، ده مقابل بيشتر از دولت روس مملكت‌گيرى كرده است . دليل اين هم واضح است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمقصود دولت انگليس در اين مدت بلاشك منحصر به تصرف سواحل هند بوده است . اما از آن‌جايى كه تسخير هر ملك ، ملك ديگر را لازم دارد دولت انگليس هم به اقتضاى اين تسلسل پوليتيك دولتى لابد بوده است كه به تدريج كل ممالك هند را مسخر كند . تصرف مدرس ، تصرف كلكته ، اسباب تصرف بنگاله و بنگاله موجب تصرف دكن شد . حفظ اين ممالك انگليسان را به دهلى آورد . فقط دهلى تصرف افغانستان را لازم ساخت . شكست كابل مقتضى فتح حيدرآباد سند ، فتح حيدرآباد سند موجب شكست و انقراض حكومت پنجاب شد . « لاهور » بدون ضبط « پيشاور » ممكن نبود . وضع اين سرحدات استقلال هرات را لازم ساخت و حال استقلال هرات غصب سيستان را لازم دارد . هيچ شكى نيست همان لزومى كه انگليسان را بر خلاف ميل ايشان از ميان چند دولت مستقل گذرانده و از كلكته به هرات آورده ، حكما ايشان را از سيستان نيز پيشتر خواهد برد . اين بسط استيلاى انگليس از شرايط جبرى استيلاى مزبور است .\r\nآن سفير نامى انگليس - كه در كابل كشته شد - مىگويد : « استيلاى انگليس مثل آن دايره‌اى است كه در ميان يك حوض بزرگ به واسطهء يك ضرب خارجى بر روى آب احداث مىشود . دايرهء مزبوره متصل بسط مىيابد تا آخر از شدت بسط محو مىشود . پس استيلاى انگليس هم ناچار بايد متصل وسعت بيابد تا آخر از شدت وسعت از روى زمين محو بشود . »\r\nاوضاع يك سمت ايران را بيان كرديم . حال ، تحقيق اوضاع سمت ديگر آن را بايد كرد . وضع پوليتيك روس در مشرق زمين از آفتاب روشن‌تر است . اقتدار آن دولت از دول همسايه ابدا باكى ندارد و تا امروز استعمال حيله و خدعهء دولتى را نيز هرگز لازم نديده است . پوليتيك روس به آواز بلند به جهانيان اعلان مىكند كه خدا ممالك آسيا را به من ارزانى فرموده ، تسخير هند سرنوشت ملى من است ؛ هيچ چيزى مرا از تحصيل اين عطيهء خداوندى باز نخواهد داشت . دولت روس از آغاز ظهور خود اين مسلك ملى را به عالم اعلان كرده است . از پنجاه سال به اين طرف قدم به قدم رو به اين مقصود پيش مىرود و اگر در عرض راه مقصود گاهى ايستاده برگشته است ، اين تخلفات ظاهرى محض عوارض موقتى بوده ، بر استقامت حركت اصلى آن به هيچ وجه تأثيرى نداشته است . صد و سى و شش سال قبل از اين - كه هنوز اسم دولت روس در اين صفحات تلفظ نشده بود - پتر كبير براى ابتداى طرح تسخير آسيا با چهل هزار نفر از « دربند » گذشت و سمت\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nشرقى گرجستان را تا به مازندران تصرف كرد . ولى پس از فوت پتر كبير ، صولت نادرى تمام آن دستگاهى را كه مؤسس شوكت روس به اعجاز عقليهء خود در اين سمت خطهء « قفقاز » برپا كرده بود ، به يك نهيب قادرانه باطل و منهدم ساخت .\r\nو لكن با وجود اين شكست اول و شكست‌هاى ديگر ، باز امروز دولت روس در اين سمت كوه قفقاز به قدر ده مقابل تسخيرات پتر كبير ولايت در تصرف خود دارد . هيچ نوع حادثهء خارجى و هيچ قسم انقلابات درونى دقيقه‌اى دولت روس را از ترقى طبيعى خود باز نداشته است . اقتدار روس در سمت آسيا متصل پيش رفته است و مىتوان گفت كه الان در صحراى گرگان و سواحل جيحون به جهت انتزاع سلطنت آسيا صف‌آرايى مىكند . وقتى كه شخص مراتب اقتدار روس را تحقيق مىكند اول نكته‌اى را كه موجب تأمل مىبيند اين است كه چرا دولت روس ظرف اين مدت يكصد و سى سال همهء ممالك آسيا را نگرفته است . بقاى ممالك آسيا ، به تصديق كل وزراى فرنگ ، هيچ دليلى ندارد مگر يك خبط بزرگ ، كه تا اين اواخر دامنگير دولت روس شده و آن خبط بزرگ اين است كه پتر كبير حركت سيل قدرت روس را دو طرفى قرار داد . يك سر اين سيل قدرت را به سمت آسيا سرازير كرد و سر ديگر آن را رو به فرنگستان برگردانيد . اخلاف پتر كبير نيز خبط او را به اقتضاى حركت اولى رفته رفته وسعت دادند و تمام قدرت خودشان را صرف پوليتيك فرنگ ساختند . كل اهل پوليتيك و جميع وزراى مشهور فرنگستان متفقا اقرار دارند كه هرگاه دولت روس عشر آن اجتهاد و تدبيرى را كه در سمت فرنگ به كار برده صرف سمت آسيا كرده بود ، حال ، تمام آسيا در تصرف دولت بود و به واسطهء تصرف آسيا در سمت فرنگ نيز مقصود اصلى او به عمل آمده بود . مدت سى سال على الدوام ، رؤساى ملك فرنگ به ايمپراتور نيكولا فرياد كردند كه « شما در امور فرنگ حق مداخله نداريد ، ملت روس به حكم تقدير مأمور تسخير آسياست ، ما اين مأموريت شما را تصديق داريم ، از امور فرنگ دست بكشيد و مشغول انجام مأموريت خود باشيد . » به جايى نرسيد .\r\nيكى از پوليتيك‌شناسان معروف مىگويد : « دولت روس به حكم تقدير مأمور است تمدن ممالك فرنگ را به ممالك آسيا نقل بدهد . چيزى كه مانع پيشرفت اين مأموريت شده اين است كه دولت روس نمىخواهد در آسيا چنان مشغوليتى پيدا كند كه حواس او را از امورات سمت فرنگ برگرداند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nدولت روس ، عوض اين‌كه حواس خود را صرف ممالك فرنگ بكند ، هرگاه مشغول آسيا نموده بود ، حال بسيارى از ممالك آسيا ، خصوصا هندوستان ، در تصرف آن دولت مىشد و بيدق روس هم در بعض ممالك عمدهء آسيا و هم در كنار رود اتل ، هم در كلكته مرتفع بود . دولت روس به اقتضاى وضع طبيعى خود به حكم تقدير مأمور است كه تجارت آسيا و فرنگستان را تصاحب نمايد ، چيزى كه مانع انجام اين مأموريت شده عدم تمدن طوايف آسياست . بنابراين ، دولت روس را واجب است كه حالت طوايف مذكوره را جبرا تغيير بدهد و دايرهء استيلاى خود را روز به روز در آن صفحات وسعت داده تمدن فرنگستان را چنانچه شايد و بايد در آن سامان منتشر سازد . »\r\nيك دانشمند ديگر مىگويد : « براى دولت روس واجب است كه محرك ترقى ممالك آسيا شود و اين ممالك را از نعمات تمدن مغرب زمين بهره‌ياب سازد .\r\nروش عقليهء دولت روس همت اين دولت معظم را دعوت مىكند كه اين مسلك خود را از دست ندهد . دولت روس بايد ممالك آسيا را مسخر كند ، هم به زور تجارت و هم به زور اسلحه ، هم به زور پوليتيك ، مراسم تمدن را در آن سرزمين مجرا دارد . »\r\nيك حكيم نمساوى مىگويد : دولت روس حق و صلاحيت آن را دارد و بر ذمهء آن دولت واجب است كه بر ممالك وسط آسيا مسلط شود و آن صفحات تاريك را به نور تمدن روشن سازد . »\r\nيك مصنف فرانسوى مىگويد : « دولت فرانسه بايد دولت روس را مقوى باشد كه ممالك آسيا را تصرف نمايد . دولت روس هم در مقابل دول فرنگستان ايستاده است ، هم در مقابل حكومت‌هاى آسيا . اما خزاين دولت روس كلا صرف پيشرفت پوليتيك سمت فرنگستان شده است . هرگاه دولت روس يك قسمت اقتدار خود را از سواحل باليتيك به درياى خزر برگردانيده بود ، حال ، از بنادر چين تا به درياى سفيد همه را در تصرف خود داشت . اما نيكولا ، ايمپراتور روس ، به واسطهء حرص طبع غيور و به اقتضاى حفظ آن تسلط عظيم كه در امور پوليتيك سمت فرنگ به هم رسانيده بود ، نتوانست از مسلك اسلاف خود تخلف نمايد ؛ ولى بعد از اين درس آخرى دولت مشار اليها از قيد خبط قديم خود به كلى خلاص شد ، چنان‌كه حال در امور داخلهء فرنگ هيچ كارى ندارد مگر تماشاى دولتى . كل حواس اين دولت ، بر خلاف سابق ، امروزه صرف اوضاع آسياست . »\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nهرگاه گوش اهل ايران ، مثل گوش ملت انگليس ، بر آواز مخبر راستگوى با اطلاع باز بود ، من هم ، مثل مصنف انگليس ، اكنون فرياد مىزدم كه : « برخيزيد اى وكلاى دولت و ملت ايران و اى بزرگان اسلام ! برخيزيد از خواب غفلت ، كه ظهور طوفان مهيب و خانه‌براندازى نزديك است و مجال تدارك گرفتن جلو آن محال ! اكنون مجراى سيل قدرت روس از سمت فرنگستان تماما رو به سمت آسيا گرديد . خطراتى كه از جانب انگليسيان ملحوظ بود ، در جنب اين خطر عظيم هيچ وقعى و نمودى ندارد . امروز به يك خبط جزئى استقلال دولت و ملى ما تمام است و به يك اشارهء پترسبرگ ايام عمر سياسى ما سپرى است . مسلك و مقصد پوليتيك روس را بيش از اين شرح نمىدهم . مقصود اين پوليتيك پرواضح و راه اين سيل بلا نيز به خوبى معين است . دولت روس بايد حكما به سمت هند حركت بكند و قصد او بر هيچ كس مخفى نيست . هر وزيرى كه منكر اين قصد او است باز مثل سابق در كمال آسودگى مشغول مزيد تشخص و خودپرستى باشد ؛ هر كس كه ادعاى غيرت و دولتخواهى مىكند مقابلهء سيل استيلاى روس را مهيا باشد . دور نيست در ايران بعض اشخاص ، به واسطهء عدم لازمهء اطلاعات ، امكان لشكركشى دولت روس را به سمت هند منكر باشند . و در باب اين مطلب يك صاحب‌منصب معروف مىگويد : « وزراى مشهور و اشخاص مخصوص كه از اين مسئله استحضار تمام دارند ، جميعا بر امكان و سهولت سفر هند مقر و معترف‌اند . »\r\nيكى از فرمانفرمايان هند ، در كاغذ رسمى ، مىگويد : « من هيچ دليلى نمىبينم كه مانع لشكركشى دشمن هند باشد . بنابراين ، بر ما لازم است كه مراسم حزم و احتياط را از دست ندهيم و از تدارك مقابلهء آن غفلت ننماييم . »\r\nيك فرمانرواى ديگر مىگويد : « به واسطهء سفر افغانستان ما خودمان به دشمنان خود راه هند را ياد و نشان داديم و آشكار كرديم كه راه هند چه‌قدر آسان است . » يك صاحب‌منصب انگليس مىگويد : « اوايل گمان مىكردند كه مايهء اشكال كلى لشكركشى خارجه به سمت هند ممالك افغان خواهد بود و تا چند سال قبل اين اعتقاد راست بود ، اما خود دولت انگليس زحمت‌ها كشيد و پول‌ها و جان‌ها تلف كرد تا اين‌كه به واسطهء لشكركشى خود در افغانستان آن اشكالات متصوره را از ميان برداشت و همه كس فهميدند كه عبور لشكر گرانى از افغانستان به سوى هند در نهايت آسانى ممكن است . »\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nيك مهندس فرانسوى مىگويد : « امكان عبور لشكر روس بر ساحل رود اتل مدت‌ها محل گفت‌وگو بوده است اما از وقتى كه درياچهء آرال به تصرف روس افتاده ، اولياى دولت روس حواس خودشان را صرف سمت تركستان كرده ، در امكان اين سفر و از سهولت آن براى هيچ مهندس نظامى جاى ترديدى باقى نمانده است و هر كس حقيقت حالت لشكر هند را تحقيق كرده است نمىتواند خيال خود را برى بكند از آن شكست عظيم كه بر لشكر هند وارد خواهد آمد ، در آن روزى كه در قلب آسيا لشكر هند با لشكريان روس به مقام مقابله برآيند . »\r\nيكى از دانشمندان مشهور - كه مدت‌ها در هند مشغول تفحص اسباب حفظ اين ممالك بوده و در باب طرح لشكركشى خارجه تفاصيل معروفه نوشته - مىگويد :\r\n« آن روزى كه يكى از دول خارجه بر ساحل رود اتل اردويى حاضر كند كه مساوى آن لشكر باشد كه دولت انگليس در همان محل حاضر تواند كرد ، آن روز عمر دولت انگليس تمام است . مملكت هند يك عرصهء وسيعى است كه خرابىهاى دولت زياد و طبقات ملل كثيره را روى هم ريخته‌اند . يك حركت جزئى و يك ضرب واحد كافى خواهد بود كه اين طبقات مختلفه را زير و زبر نمايد و از ميان اين مجموعهء غريب تركيبات غيرمترقبه بيرون بياورد . يك آدم قابل با يك اتفاق جزئى مىتواند در خود هند عساكر متعدده براى مخالفت انگليس برپا نمايد .\r\nتدابير انگليس تا به حال ظهور اين حادثه را به تأخير انداخته است اما آن روزى كه در سرحدات افغانستان براى دولت انگليس مدعى مقتدر ظهور نمايد ، دولت انگليس عوض اين‌كه در ممالك هند اسباب تقويت براى خود ببيند هندوستان را در مقابل خود مدعى و مستقل خواهد ديد و آن همه سطوت و قدرت انگليس در زير عظمت خود منهدم خواهد ماند ؛ و به واسطهء اين سرعت انهدام ، خود مدعى نيز تعجب خواهد نمود . »\r\nدانشمند مومى اليه مىگويد : « اين اعتقاد و بيانات من حرف هوايى نيست . ما مستندات كافى در دست داريم كه به واسطهء آن‌ها مىتوانيم پيش از وقت معين بكنيم كه دولت انگليس چه‌قدر لشكر و چه درجه قدرت مىتواند به مقابل دشمن بياورد . »\r\nمصنف مشار اليه جميع دقايق قدرت عسكريهء دولت انگليس را مىشكافد و به واسطهء شواهد زياد و تحقيقات مفصل - كه ذكر آن‌ها از گنجايش اين كتابچه خارج است - مبرهن مىسازد كه دولت انگليس در هيچ مقام نمىتواند بيش از\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nشصت و يك هزار نفر سپاه ، كه فقط پانزده هزارش انگليسى باشد ، بر سرحدات غربى هند جمع نمايد . دانشمند مزبور با وصف اين تحقيقات خود ، باز در آخر مىگويد : « اما اجتماع اين‌قدر عسكر را هم از براى دولت انگليس غيرممكن مىبينم و در صورتى كه اين منتهاى تخمين خود را قبول بكنم باز محققا حكم بايد كرد كه هر وقت هفتاد هزار سرباز فرنگى از درهء خيبر سر دربياورند ، كافى خواهد بود كه بساط انگليس را از يك سرحد هند تا سر ديگر برچينند ، بىآن‌كه در مقابل خود از جانب مدعى اسباب مدافعه و معطلى ببينند . »\r\nو نيز او مىگويد : « ناپليون هم براى سفر هند از شصت هزار آدم بيشتر لازم نشمرده بود و حال اين‌كه آن وقت سفر هند و لشكركشى بدان صوب موانع كلى داشت ؛ خصوصا وضع افغانستان مانع مهيب به نظر مىآمد . چون از نقشهء اين ملك سايرين اطلاعى نداشتند ، لهذا آن وقت طوايف افغان حكما اسباب صدمات كليه مىتوانستند بشوند . ولى امروز يا فردا يا بعد از صد سال ديگر ، دور نيست كه تمام ملك افغان به يك آواز انتقام مثل نفس واحد بر ضد انگليس برخيزند ، محرك اين آواز انتقام خواه از جانب دولت ايران باشد و خواه از جانب روس ؛ و ديگر اين‌كه آن وقت دولت انگليس در هند هواخواهان متعدد داشت و بعضى از رؤسا را مىتوانست اسباب دفاع خود بسازد اما حال دولت انگليس به كلى تنها و عرصهء مدافعهء او منحصر بر درياى كهن طوايف است . »\r\nمنصف مشار اليه ، در باب طرح حركات نظامى سردار روس در سمت هند و در خصوص ساير لوازم اين سفر ، شروح مفصله نوشته است كه من به ملاحظهء اختصار كتابچه ترجمه نمىكنم . مثلا مىگويد : « سردار روس در باب آذوقه نبايد اصلا تشويشى داشته باشد . چيزى كه لازم دارد اين است كه كيسهء او از ايمپريال هميشه پر باشد . در آن صورت ، نقشهء تدابير كافى است . »\r\nمثلا اظهار اين‌كه آذوقهء لشكر از اين قرار جمع خواهد شد و عبور از رود اتل به فلان دلايل هيچ اشكالى ندارد و بايد به فلان طور گذشت بس است . سلطان محمود غزنوى هفت بار با عساكر بىشمار از همين راه گذشت . امير تيمور ، بابر شاه ، همايون شاه ، نادر شاه و خود سرداران انگليس در اوقات جنگ افغان - به فلان تفصيل - از همين راه عبور كرده‌اند . از اين قبيل تفصيلات زياد نوشته است .\r\nبنابراين سرمشق‌هاى گذشته ، لابد بايد اقرار بكنيم كه سختى اراضى به هيچ‌وجه مانع پيشرفت عساكر دشمن در اين سرزمين نتواند شد . آن‌چه كه امروزه مىتواند\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nهند را حفظ نمايد اردوهاى بسيار منظم است و بس . لشكر انگليس در مقابل لشكر فرنگى همين كه يك دفعه مغلوب شد ، تمام قدرت انگليس منهدم است .\r\nزيرا كه لشكر خارجى پس از شكست انگليس يك سيلى خواهد شد كه جميع سيل‌هاى اطراف را به خود ملحق خواهد كرد و تمام هند را فرو خواهد گرفت .\r\nنقشهء دولت روس در باب سفر هند خيلى مضبوط است . طرح‌هاى متعدد و مفصل در خصوص آن لشكركشى در ميان هست كه حركت لشكريان از كدام راه باشد و سرداران لشكر در اثناى راه چگونه حركت كنند ، سرمشق‌هاى كافى ترتيب داده شده است . من در اين‌جا فقط به اشارهء اين اقوال مختصرا اكتفا مىنمايم . دولت روس به جهت لشكركشى هند دو راه دارد : يكى از تركستان و يكى ديگر از ايران . اگر چه تا امروز دولت روس از هر دو اين راه بالمساوى پيش رفته است اما آشكارا است كه طرح اصلى را از سمت ايران قرار داده است . در اين باب هم شروح زياده نوشته‌اند . من فقط بعض مضامينى را كه تعلق به مملكت ايران دارد ذكر مىكنم :\r\n« دولت ايران امروز در دست دولت روس است . دولت روس هر وقت بخواهد مىتواند حفظ حالت ايران را ضمانت بكند و بعض ممالكى را كه از ايران گرفته است پس بدهد و بعض ممالك را نيز وعده نمايد و به واسطهء يك موافقت باطنى ، دولت ايران را بر اين وادارد كه با كمال ميل و صداقت مقوى مقاصد روس باشد . دولت ايران ، بعد از سلطنت نادر شاه ، به يك حالت ضعيفى افتاد كه گويا نتواند ديگر از اين حالت ذلت بيرون بيايد ، و لكن با اين همه ضعف عارضى مىتواند به واسطهء وضع طبيعى ممالك خود ، در مسئلهء شرقى ، يك مدعى بزرگ واقع بشود . در تغييرات خريطهء شرق ، دولت ايران قسمت عظيم دارد . اين عظم دولت ايران حاصل حالت طبيعى آن است و هيچ دخلى به قدرت دولت ندارد . در آن ترازويى كه يك روزى بايد سرنوشت انگليس و روس كشيده شود ، دولت ايران مىتواند كه وزن عظيمى به ميان بيندازد . هيچ شكى نيست كه هرگاه از جانب روس به دولت ايران تكليف سفر هند شود ، كل اهالى ايران با كمال ميل همراهى خواهند كرد . غنايم هندوستان و يادگار نادر شاه و خيال ضعف انگليس در هند ، اسباب تحريك ايرانيان خواهد شد . در خاك ايران ، مايه و اسباب اين سفر و وسايل قدرت آن به خوب‌ترين وجهى مهياست ؛ ولى اولياى دولت اين ملك چندان شعور و قوه ندارند كه از مايه و اسباب طبيعيهء ممالك خودشان\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nلازمهء فوايد و منافع را حاصل نمايند . اما هرگاه اين دولت به تصرف روس بيفتد ، يا با دولت روس يك اتفاق صميمى داشته باشد ، دولت مشار اليها مىتواند از ايران از شصت تا هفتاد هزار لشكر آمادهء اين سفر كند . معلوم است كه اين لشكر در زير فرمان صاحب‌منصبان كارآگاه روس خيلى بهتر از ساير عساكر كار خواهند كرد . علاوه بر اين عساكر منتظمه ، دولت ايران دو برابر آن عساكر غيرمنتظمه نيز همراه اين اردو تواند نمود . امروز ، بقاى دولت ايران بسته به سنگينى حركات دولت روس است و هيچ مدخليتى به قدرت دولت ندارد .\r\nبارى ، امروز سبب عمدهء تأخير لشكركشى روس به جانب هندوستان همانا دورى مسافت است و رفع اين اشكالات منوط بر دو وجه است : يكى اين‌كه دولت روس براى حصول اين مقصود با دولت ايران اتفاق كاملى حاصل نمايد ؛ دوم آن است كه دولت ايران را اول به كلى از ميان برداشته آن‌گاه به صرافت طبع و ميل خاطر ، اردوى خود را از ايران به سوى هندوستان حركت بدهد . حالا ملاحظهء اين دو وجه مغز پوليتيك ايران است . »\r\nدانشمند مشار اليه [ ميرزا ملكم خان 
  ] در خصوص پوليتيك دولت فرانسه و دولت عثمانى با ايران نيز تفصيل مبسوطى نوشته است كه همه از روى كمال كارآگاهى است ولى ما از ذكر آن تفاصيل به ملاحظات چند صرف نظر نموده در اين‌جا بيانات جناب دانشمند را به پايان آورديم . « * »\r\nخلاصهء كلام اين است كه دولت انگليس يا بايد بالمره تمام بشود يا هند را محافظت كرده نگذارد كه پاى ديگرى بدان مملكت برسد . همچنان دولت روس نيز بايد تمام بشود يا هندوستان را بگيرد . تمالك اين مملكت براى اين هر دو دولت لازم و واجب است و امروزه حيات و ممات اين دو دولت بزرگ منوط به خاك هند است . لهذا دانشمند ايرانى دانش خود را در اين باب از روى كمال كارآگاهى و موافق قاعده نوشته است كه در ميان\r\n\r\n\r\n","description":"","footnote":"\r\n* تا اين‌جا ، زين العابدين مراغه‌اى ، نويسندهء ابراهيم بيگ ، قسمت عمدهء رسالهء پولتيك‌هاى دولتى ملكم خان را ، البته با تغيير و تخليص ، نقل كرده است . اما در اين‌جا از آوردن چند صفحهء آخر رساله خوددارى مىكند و در اين كار حق دارد . زيرا ملكم خان به سياق مال‌دوستى و جاه‌طلبى ، ارائهء راه‌حل و چاره‌گرى را در گرو « تحصيل اعتبارات » مىنهد كه اين از ارزش والاى رسالهء او مىكاهد . حاجى مراغه‌اى ، به دليل تعصب ملّىاش ، نمىتواند چنين پايان‌بندى غيرمسئولانه را بپذيرد ، در اين‌جا عقيدهء خود را تشريح و در حد دانش موعظه‌اى براى ابناى وطن ايراد مىكند . س .\r\n","page_name":" 294 ","page_number":294},
  {"content":"\r\n\r\nكشاكش اين دو دولت بايد دولت ايران از روى مآل‌انديشى پوليتيك متين و مؤثرى پيشنهاد خود كند كه مستلزم منافع آتيهء مملكت باشد . دانشمند مشار اليه ، با اين‌كه از روى وطن‌پرستى بعضى از تدابير مقتضيه را نيز نوشته است ، افسوس كه عقول نارساى ما از ادراك نكات پوليتيكى آن تدابير كه وسيلهء خلاصى مملكت تواند شد عاجز است و احدى در پى آن نيست كه از تصورات پوليتيكى و خيالات بلند آن شخص محترم پيروى و استفاده نمايد . ولى اين‌قدر مىتوان گفت كه اين طرح و نقشه‌هاى پوليتيكى دانشمند مشار اليه حاصل خيالات و تصورات چند سال پيش از اين است . واضح است كه به سبب انقلابات دهر هر چيزى تغيير مىيابد ، به ويژه پوليتيك دولت‌ها كه چونان شب و روز در ظرف بيست و چهار ساعت از رنگى به رنگ ديگر تغيير مىيابد و از تاريكى شب به روشنى روز و بالعكس مبدل مىشود و به وزيدن باد خنكى از يك طرف ديگر برمىگردد . شخص يك روز مىبيند كه در ميان دو دولت بزرگ به سبب حادثه‌اى كه در يك سمت عالم روى داده ، با همه لاف دوستى ، يكباره اسباب كدورت بروز نمود و مطبوعات طرفين از مساوى رفتار همديگر نوشتن آغاز كردند و يكديگر را دشمن ديرين خود وانمود كرده اسباب و دلايل آن را نيز اثبات نمودند ؛ و به سبب همين سخنان روزنامه‌هاى دو طرف ، مىبينى كه در سندات اسهام قروض آن دولت‌ها ، در ظرف يك روز ، تبدلات عمده و تنزلات فاحش روى داد [ و 
  ] به عالم تجارت از آن انتشارات روزنامه‌ها ميليون‌ها خسارت وارد آمد . گذشته از آن ، اسباب كدورت نيز در ميان آن دو دولت چنان بالا مىگيرد كه خوانندگان روزنامه‌هاى طرفين چنان مىپندارند كه فردا اعلان جنگ است . حال آن‌كه اصل ماده تنها عبارت از ولولهء سياسى است . هفته‌اى نمىگذرد كه مىبينى باز وضع پوليتيك طور ديگرى اقتضا نمود ، آن ورق‌ها برگشت ، سر قلم‌ها را بىمحابا از مغرب زمين به سوى مشرق برگردانيدند و سخن همه از دوستى طرفين مىسرايند و ميزان مهر و محبت را چنان برداشت مىكنند كه گويى از فرط اتحاد بادام دو مغزى هستند در يك پوست و ثابت مىكنند كه اين دوستى و مودت قديمى و صميمى و لايزال است . از طرفين مجالس مهمانى به نام همديگر ترتيب يافته به سلامتى يكديگر باده‌گسارىها مىشود . خلاصه ، در هر جايى كه نام پوليتيك در ميان است ، به هيچ چيز آن‌جا امنيت و اعتماد جايز نيست ؛ از دشمنىشان بايد هراسيد و به احتياط حركت نمود و از دوستىشان نبايد به خيرى اميدوار شد . زيرا كه معناى اصلى « ديپلومات » و « پوليتيك » گول زدن و دروغ گفتن است و مقصود از استعمال اين كلمات كه به لطايف الحيل آن‌چه خود دارند ، دو دستى بگيرند و آن‌چه ديگران دارند به كلى از\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدستشان بربايند و چنان منتى هم در اين معامله به طرف مقابل حمل كنند كه گويا جهانى را به او بخشيده‌اند و در تحليل اين فن بديع فرنگان همه از يك سرچشمه آب خورده درسشان همه از روى يك كتاب و تماما شاگرد يك دبستان‌اند . واقعا در دوستى خيلى سخت‌تر از دشمنى صدمه مىزنند . نتيجهء دشمنىشان تسخير املاك و پايان دوستىشان دمار و هلاك است . در عين دوستى ، تو را در كام اژدها گذاشته مىگذرند ، چنان‌كه در عصر پيش به چشم خويشتن ديديم و آن‌چه دربارهء ما روا داشتند در حق ساير غفلت‌زدگان نيز فرو نگذاشتند . پس ، شخص خردمند نبايد از اينان چشم نيكى داشته باشد ، بايد خود در پى كار خود باشد و درمان درد خود را از خود بجويد نه از ديگران .\r\n از اين قوم چشم بهى داشتن * بود خاك در ديده انباشتن \r\nبه‌هرحال ، بزرگان ملت و اولياى دولت ايران بايد از روى صفاى عقيدت و حسن‌نيت چنگ به « حبل المتين » اتفاق و اتحاد زده به دستيارى همديگر به اصلاح نقايص وطن پردازند ، خودكامى و بوالهوسى را از خودشان دور كنند و در هر حال اوامر احكام حقيقيهء شريعت پاك احمدى را بدرقهء وصول مقصد سازند و از آيهء وافى هدايه  « إِيَّاكَ نَعْبُدُ وَ إِيَّاكَ نَسْتَعِينُ »  استعانت جويند و با نيت پاك راه « صراط مستقيم » پويند تا لطف خداوندى شامل حالشان گردد .\r\n دوستان را كجا كند محروم * آن‌كه با دشمنان نظر دارد \r\nدانشمند ايرانى مىگويد « كشتى پوليتيك ما كجا مىرود ؟ » بيانات سودمند آن حكيم دانشمند در باب پوليتيك دو دولت بزرگ همسايهء ما مستغنى از تعريف و توصيف است .\r\nبه فكر نارساى ما نجات كشتى بسته به اجرائات ذيل است و نتيجه بدان جا منتهى مىشود :\r\nاول : به اتفاق و اتحاد ملت در يك نقطه ؛\r\nدوم : واجب دانستن اطاعت اوامر و احكام پادشاه ؛\r\nسوم : دامن افشاندن عموم ملت به منافع شخصيه ، خصوصا اولياى دولت ؛\r\nچهارم : ترجيح دادن نيك‌نامى را به لذايذ نفسانيه ؛\r\nپنجم : جمع شدن برادرانه و برابرانه در مجلس شورا ؛\r\nششم : تحت قانون آوردن هر عمل را جداگانه ؛\r\nهفتم : اجرا كردن احكام آن قوانين به مساوات و بدون استثنا ؛\r\nهشتم : چنان‌كه در اين ايام در السنه ضرب المثل و متداول است ، باز كردن فابريك آدم‌سازى يعنى مكاتب و مدارس جديده ، براى تحصيل علوم و فنون متداوله .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبه اعتقاد ما ، نخستين وسيلهء سعادت و نيكبختى ملت همين تدابير هشت‌گانه است .\r\nوقتى كه ملت و بزرگان دولت اين تدابير را به موقع اجرا گذاشتند ، به يارى خدا همهء دشوارىها آسان خواهد شد . هر چند كه اجراى اين تدابير نيز در وطن ما خيلى مشكل است . اما مرد بايد از مشكلات هراسان نشود . شخص در سايهء سعى و عمل از روى آگاهى بر همهء شدايد غلبه تواند نمود . در صورتى كه اولياى دولت اجراى اين اصلاحات را در نظر داشته باشند ، همان يكى براى حصول مقصود بس است ؛ زيرا كه همهء اين‌ها به يك بار نمىشود ولى به تدريج تمامى اين مقاصد مقدسه به بهترين وجهى حاصل تواند شد . ملت ايران از اقوام مغرب زمين در ذهن و ذكاوت و هنر و شجاعت پاى [ دست 
  ] كمى ندارند ، تنها محتاج تعليم و تربيت‌اند كه معنى حب وطن را از روى علم و آگاهى بدانند و از لذت و افتخار اتفاق و اتحاد باخبر باشند .\r\nبارى ، امروزه به سبب انقلابات زمان ، پوليتيك دولت‌هاى بزرگ همسايه در يك نقطه قرار نمىگيرد . اوراق پوليتيك ايشان ، به سبب وزيدن بادهاى مخالف از بعض جهات غير متصوره ، هر روز به طرفى برمىگردد . چنان‌كه پس از جنگ چين و ژاپون ، نظرشان بالمره بدان سو معطوف شد . چون آن لقمه را نرم‌تر و چرب‌تر يافتند به يك بار بدان سوى شتافتند و هر كدام از آن ملك وسيع پارچه‌اى را - كه از ديرگاهى در نظر داشتند - به عنوان اجاره به دست آورده ضميمهء مستملكات خودشان ساختند . ولى دور نيست كه در ميان اين غارتگران حريص نيز به سبب كم و زيادى و يا رونق و بىرونقى املاك مغصوبه ، رقابتى حاصل شده كار به مخاصمت انجامد . يا اين‌كه خود چينيان به ترك ترياك گفته از خواب غفلت بيدار شده به استخلاص ملك خودشان اهتمام ورزند . در هر صورت ، اين رشته سر دراز دارد . اين‌ها همه حدسيات است . زمان خود دير و يا زود نتيجه را به زمانيان خواهد نمود . خلاصه ، حرف ما در وضع پوليتيك دو همسايهء بزرگ و رقيب دولت ايران در حق آن مملكت بود . از تفصيلات فوق تا يك درجه معلوم شد كه پوليتيك دولت‌ها را به حكم مقتضيات زمان استقرارى نيست ، هر چند كه مقصودشان معين باشد . حالا اگر اولياى دولت ايران ميزان دوستى اين دو دولت بزرگ را طورى به دست گرفتند كه كفّتين آن مساوى شده يك سر مويى به يك طرف سنگينى نكند ، كار بسيار عمده و بزرگى را از پيش برده‌اند ؛ آن هم منوط بر اين است كه در كارهاى داخلى مملكت ، مانند ساختن راه‌هاى آهن و كار فرمودن معادن و جلب صاحب منصبان نظامى براى تعليم افواج و معلمان براى مكاتب و ساير امتيازات مملكتى ، با اين دو همسايهء دوست طرف معامله نشوند ؛ چنان‌كه مثل مشهور است مىگويند « با دوست به عيش\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبنشين به نوش و بخور ، اما داخل معاملات مباش ! » در همهء ممالك اروپ صاحبان ميليون بسيارند ، بايد در اين جور معاملات مملكتى با اهالى ممالك بىطرف و دوردست طرف شد تا آتش رقابت آن دو همسايه در دامن ما نپيچد . افراد ملت نيز ، به خلاف سابق ، از هر طبقه و صنف باشند ، جوق به جوق ، دسته به دسته ، بايد دامن همت به كمر زده به يك جنبش متفقانه به توسيع دايرهء تجارت و صنايع مملكت اقدام نمايند . شركت‌ها تشكيل و كومپانىها تأسيس كنند تا كارهاى وطن ساخته و پرداخته گردد و اسباب نيكبختى از هر سو فراهم آيد . تنها اقدامات حكومت و مواظبت اولياى دولت كافى حصول آرزوها نيست ؛ دولت و ملت هر دو بايد در اصلاح نقايص مملكت يك دل و يك جهت باشند .\r\nهمهء هموطنان را چشم بر اين است كه [ رفع 
  ] تمامى نقايص كارهاى ما را شخص شخيص پادشاه فراهم بياورد . راست است ، پادشاه پدر مهربان ملت است اما اولاد نيز بايد استعداد خود را بروز بدهد و مطيع اوامر پدر باشد .\r\nخلاصه ، نتيجهء سعى و عمل و همت به جز نيك‌نامى و افتخار نخواهد شد ؛ چنان‌كه « پتر كبير » از نتايج حسنهء آن زحماتى كه در باب ترقى ملت و آبادى مملكت بر خود هموار نمود زندهء جاويد است . در همه جا دوست و دشمن نامش را با احترام ياد مىكنند . پايان [ - سرانجام 
  ] غفلت و تن‌آسايى نيز موجب ذلت و بدنامى است ، چنان‌كه تاريخ شاه سلطان حسين صفوى بر ما نشان مىدهد . بايد از خداى درخواست كنيم كه سخنان راست و بىغرض غيرتمندان ، ملت را تأثيرى بخشد كه در دل‌هاى بزرگان ملت و اولياى دولت كارگر آيد و تا آب از سر نگذشته به تدبير خلاصى وطن برخيزند . امروز نجات ما منوط به اتفاق دولت و ملت و حصول مساوات و عدالت در مملكت و وطن مقدس است . از درگاه خداوندى به كمال تضرع درخواست مىنمايم كه دولت را به ملت مهربان و ملت را تابع و مطيع اوامر فرمان پادشاه بدارد ، كبر و حسد را از دل بزرگان مملكت دور داشته اين دعا را از بندهء گناهكار قبول فرمايد :\r\nيا مقلب القلوب و الابصار\r\nيا مدبر الليل و النهار\r\nيا محول الحول و الاحوال\r\nحول حولنا الى احسن الحال\r\n اى هموطنان ز خواب بيدار شويد * وز مستى كبر و ناز هشيار شويد !\r\nاز غفلت و از نفاق دورى جوييد * در حفظ وطن به همدگر يار شويد ! \r\n« و السلام »\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n اى مرغ سحر به نالهء دورادور * بيهوده مكن تو خويشتن را رنجور !\r\nزين سان كه گرفته خواب غفلت ما را * بيدار نمىشويم تا نفخهء صور \r\n صبح است ببين مؤذن آواز كشيد * آوازش را ز دور هر گوش شنيد\r\nگويد كه رسيد از دو سو سيل فتن * اى بىخبران ز خواب غفلت بجهيد \r\n\r\n","description":"","footnote":"","page_name":" 299 ","page_number":299},
  {"content":"\r\n . \r\n","description":"","footnote":"","page_name":" 300 ","page_number":300},
  {"content":"\r\n\r\n\r\nسياحتنامهء ابراهيم بيگ جلد دوم\r\n\r\n","description":"","footnote":"","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\nديباچهء جلد دوم\r\nبه نام ايزد بخشندهء مهربان حمد و سپاس فزون از وهم و قياس مالك الملكى را سزاست كه بندگان خود را به فرمان واجب الاذعان  « يَأْمُرُ بِالْعَدْلِ وَ الْإِحْسانِ »  امر به عدالت و نيكويى فرموده ، و به مفاد  « يَنْهى عَنِ الْفَحْشاءِ وَ الْمُنْكَرِ »  از بىاعتدالى منع نموده . پس ، روندگان صراط مستقيم را سزا است كه پيوسته در تزكيهء اخلاق كوشيده از تكبر و منيت اجتناب نمايند .\r\nاما بعد ، قارئين محترم سياحتنامهء ابراهيم بيگ در انتظار سرانجام كار او مانده و محبان مملكت جهت آگاهى از حال آن جوان غيور عاشق وطن از هر طرف نامه‌ها نوشته و پيام‌ها فرستاده و پرسش‌ها كردند كه پس از افتادن پرده و خاموشى آتش ، آن دل‌سوختهء آوارهء وطن را كه از اطاق بيرون كشيدند ، آيا در آن حالت وفات نمود يا بيمار شد يا صحت يافت ؟ دستش به دامن مادر مهربان رسيد يا نه ؟\r\nبا اين‌كه سرانجام كار آن جوان غيرتمند را يوسف عمو ضبط كرده بود تا بر همگان هويدا آيد كه نتيجهء تعصب چه ثمر بخشيد و تا روز وفات به چه بليه مبتلا گشت ، ولى به ملاحظاتى چند از طبع و نشر حالات آن جوان مرگ وطن‌دوست صرف‌نظر شده بود ؛ تا آن‌كه وطن‌پرستان زياده از حد اصرار و ملتمس و خواهشمند آگاهى از مآل كار آن جوان غيور بلاكش گرديده ، طبع و نشر او [ آن 
  ] را از روى جد و التماس طلب نمودند . حتى يك نفر وطن‌دوست ملت‌پرست مبلغ دويست تومان فرستاد ، به شرط آن‌كه هشتصد تومان هم در مباشرت به طبع بفرستد ، يعنى حاضر بود تا هزار تومان\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدر راه وطن ، يعنى در نشر حالات اين جوان غيور ، فدا نمايد .\r\nالحمد لله و المنه ، ابناء وطن هم چنانچه بدين‌سان دربارهء آنان تصور نموده [ اند 
  ] - كه حميت و غيرت از ملت ايرانيه سلب شده - نمىباشند . انديشهء بىغيرتى در مادهء اهل ايران فكر باطل و افتراى محض است ؛ چنانچه اگر قوه و ثروت اين پيرمرد وطن‌پرست را كسى بداند ، هر آينه مايهء حيرت و تعجب او خواهد شد كه با وجود اين ثروت قليل چگونه هزار تومان فداى ترقى مملكت و وطن خود مىفرمايد و حال آن‌كه نه طالب نام است و نه در بند شهرت ، پول خود را صرف و با كمال بىپروايى به چنين كار پرخطر اقدام مىورزد كه اگر شيوع يابد دور نيست مستوجب غضب ارباب غرض گردد .\r\nبه حمد الله ، در عهد اعليحضرت همايون قدر معارف‌پرور عدالت‌گستر - ارواح العالمين فداه - عموم طبقات رعيت در مهد امن و امان و جهت رونق معارف ، به قلم و افكار عموم زيردستان آزادى مرحمت فرموده‌اند . اميد از مراحم اعليحضرت اقدسش آن‌كه ان شاء الله الرحمن بيشتر از اين آزادى قلم را منظور نظر كيميا اثر همايونى فرمايند تا بتوانند چنين اشخاص با حميت نام خود را برملا نوشته و در صفحهء تاريخ روزگار به يادگار گذارند .\r\nخلاصه ، بعد از شش ماه ، دويست تومان آن مرد با حميت اعاده و اعتذار از طبع اين كتاب نموده شد ، لكن مثل آن است كه وجه احسان ايشان به خرج اين كتاب رسيده .\r\nفداى حميت و غيرت چنين اشخاص صادق القول و الفعل !\r\nاى من فداى آن‌كه دلش با زبان يكى است .\r\nالحاصل ، نسخه‌اى كه يوسف عمو از اسلامبول تا مصر و از مصر تا مآل‌كار آن جوان‌مرگ به قلم آورده بود ، احبا اصرار و ابرام در طبع نمودند و بنده بيشتر ابا و امتناع مىنمود تا اين كه مطلبى مسموع شد كه سبب تحريك غيرت و حميت گرديد و مرا وادار نمود كه سرانجام كار آن جوان غيور را طبع نموده ، ضميمهء جلد اول سياحتنامه نمايم .\r\nخوب است درين مقام سبب طبع كتاب را بر قارئين گرام شرح دهم .\r\nدوستى از دوستانم سالانه دو بار از مصر و اسلامبول به طهران رفته و از آن‌جا به اسلامبول و مصر مراجعت مىكرد . اين ايام كه از طهران عودت كرد از بنده پرسيد :\r\n« سياحتنامهء ابراهيم بيگ جايى سراغ دارى نشان ده ، بخرم . »\r\nگفتم : « براى كه مىخواهى ؟ »\r\nگفت : « در طهران منزلم در خانهء . . . - كه يكى از وزراست - بود ، حليلهء آن مرحوم لطف زياد نسبت به من مرعى مىداشت . در بيرونى ، شب‌ها نوكران كتاب كهنهء پريشان\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمىخواندند ، بنده هم گوش مىدادم . از آن جايى كه مطالب گوشزد نشدهء عجيب و غريب داشت ، شب‌ها به خواندن و شنفتن مشغول بوده و به اندرون نمىرفتم .\r\nيك روز خانم پرسيد : « فلانى چند شب است به اندرون نمىآيى ؟ »\r\nعرض كردم : در حقيقت حاجى . . . كتابى آورده مىخواند ؛ از استماع آن ، هوش از سر رفته و خواب و خورم حرام گشته .\r\nشب آدم فرستاد كه حاجى . . . كتاب را بياورد در اندرون بخواند . كتاب را برديم .\r\nحاجى . . . گفت : « از اول بايد بخوانى . »\r\nمؤمى اليه از آغاز بناى خواندن گذاشت . چند شب خواند ؛ خاتون محترمه گاهى بىاختيار مىخنديد و گاهى با دستمال اشك چشمش را پاك مىكرد . چنان به استماع آن كتاب دلداده شد كه بعضى اوقات غذاى شب را تا ساعت چهار و پنج تأخير مىكرد . در حين مراجعت ، به بنده تأكيد اكيد نمود كه يك جلد از اين كتاب به جهت ايشان ببرم و فرمود مىخواهم به جهت فرزندى . . . خان - كه پسر هشت ساله است و به مكتب مىرود - در كتابخانه بگذارم تا بعد از رسيدن به حد رشد و تميز بخواند كه در ايران چه هنگامه‌اى بود و غيرتمندانى هم بوده‌اند كه مطالب را نوشته و امراى ايران را به سوى تزكيهء اخلاق و اصلاح معايب امور و مهمات دعوت كرده‌اند ، مانند حكماى مغرب زمين .\r\nاين مسلم است [ كه 
  ] اگر كارها چنان‌كه فعلا منظور نظر اقدس شاهنشاهى است - كه با عقيدت درست و نيت خالص شب و روز در فكر آسايش رعيت و رونق مملكت و حفظ نواميس ملت‌اند - تعقيب شود و وزراى ديندار و امراى تقوى شعار هم پيروى از نيات پاك و افكار تابناك اعليحضرت پادشاهى نمايند ، در اندك وقتى كار ايران اصلاح پذيرفته و خائنين هم از سوءرفتار و كردار خويش منفعل و شرمنده خواهند شد .\r\nدر حقيقت ، از شنفتن سخنان اين مخدرهء محترمه در شگفت مانده سجدات شكر به جاى آورده گفتم : « هزاران شكر خداى را ! كه زنان مملكت ما وقتى صاحب اين حميت و افكار باشند ، مردانشان چگونه خواهند بود ؟ » و در واقع ، غرض از نگارش سياحتنامه هم همين بود كه افكار بيدار شود . اين حس غيورانه از آن بانوى محترمه و خاتون معظمه در نزد محبان وطن زياده از هزاران درهم و دينار ارزش دارد . از شنيدن اين خبر ، با اين‌كه از اخذ هزار تومان آن مرد غيور سابق الذكر استنكاف كرده بودم ، از بيانات و افكار اين خاتون معظمهء محترمه خوددارى را متعسّر ديده دامن همت بر كمر زده متوكلا على الله به طبع و نشر آن مبادرت گرديد .\r\nاگرچه غرض از نشر و طبع سياحتنامه در اول اين بود كه شايد قلم راست نگارم ،\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبدون مبالغه و اغراق ، از معايب وطن مقدس از هزاران يكى را نوشته و يمكن منظور نظر ارباب حل و عقد گشته ، در عوض اين زحمات منصفان با غيرت با دعاى خير يادم فرمايند ، افسوس ! « خود غلط بود آن‌چه ما پنداشتيم ! »\r\nخودغرضان بىانصاف اين خدمت را نزد خود آسايش ملك و ملت دانسته سخت غدغن كردند كه در دست هر كس ديده شود حبس و جريمه نمايند . با وجود آن ، سواى چند نفر ، همهء ملت تمام مندرجات سياحتنامه را به نظر انصاف قبول و تصديق كرده و هيچ كس بر او خرده‌اى ، جز اين‌كه كم نوشته است ، نگرفت ، زيرا ابراهيم بيگ فلان شهر را نديده و از فلان عمل بىخبر بوده و ندانسته است . ولى عمدهء غرض ما آن بود كه كاركنان و دست‌اندركاران بخوانند و بدانند كه هرچه تحرير رفته ، حرف به حرف ، تمامى آن سيئات و قبايح افعال در وجود ايشان موجود بوده ، منافع عموم را منافى خير شخصى خود انگاشته ، بلكه براى عزت و احترام موهومى كه شايد در استقبال به وزارت و امارت و دولت برسند ، كوشش بىحاصل نموده‌اند ؛ زيرا ابدا در بند نيك‌نامى و عزت نفس و تزكيهء اخلاق نبوده و معنى شرف را نشناخته ، ابن الوقتى را پيشنهاد نموده و غافل بودند از لذت و احترام و عزت ابدى كه نام نيك است ، تا اسم ايشان در تاريخ مقدس ملى به يادگار بماند .\r\n قارون هلاك شد كه چهل خانه گنج داشت * نوشيروان نمرد كه نام نكو گذاشت \r\nباز عرض مىكنم : اى ارباب حل و عقد و اى مقربان درگاه شاهنشاهى و اى رؤساى قوم و ملت ! بر نفس خود رحم كنيد ، از اين نگارشات متوحش نباشيد ، بپرهيزيد از كارى كه صلاح شما در آن نيست ! مسلم بدانيد كه بقاى شما درين مقامات و اصول كردار شما درين مناصب براى شما ممكن نخواهد شد ، و لو هر قدر بدين روش در بقاى علو مدارج خود بكوشيد ، بيشتر زوال همه گونه افتخار را براى خود دعوت خواهيد نمود ؛ و حال آن‌كه با اقتدارى كه داريد ، مىتوانيد خود را به مراتب بلندى رسانيد و پايهء عزت و بزرگوارى خود را چنان استوار نماييد كه در هنگام و زمان معزوليت ، آسايش و افتخار شما صد مرتبه بيشتر از عزت حرمت امروزى شما باشد . اين روش كه شما پيش گرفته‌ايد ، پيشينيان شما هم چه در ايران ، چه در ساير دول پيش گرفته بودند . درست فكر نماييد كه سرانجام و مآل كار ايشان به كجا انجاميد . به اقبح وجهى معزول گشتند و به غصب گرفتار شده سر درباختند . وزراى سابق عثمانى كه امثال شما بودند گرفتار چگونه مذلت‌ها و خوارىها گرديدند ! اينك كه اندازه‌اى درستى و راستى پيشه نموده‌اند ، در\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمأموريت و معزوليت چه‌قدر محترم و مفتخرند . خود را مستحق چگونه احترامات از طرف دولت و ملت نموده‌اند كه در هر حال مواجب مقررى را گرفته ، به بقا و دوام عزت و حشمت سلطان دعاگو مىباشند . ملاحظه فرماييد كه از دنائت طبع چگونه اقبح رذايل را بر عزت مدامى ترجيح داده‌ايد . قول بزرگان است : « هرچه نپايد دلبستگى را نشايد . »\r\nبه خداى لايزال و نعمت پادشاه سوگند كه غفلت و خودستايى شما ايران و دولت ايران را منهدم خواهد ساخت ! خطرات جوانب اربعهء دولت را ملاحظه نماييد ، بر خود و بر سى كرور ملت ايرانيه رحم كنيد ! شما كارى بس مشكل در پيش داريد ، در اين شصت سال عمر دولت را به چه بازيچه‌هاى پست تمام نموده و مىنماييد . اگر اندكى در شما علم مملكت‌دارى و رعيت‌پروى بودى ، اكنون در جاى ژاپون امپراطور كل ممالك آسيا امپراطور ايران بودى . به اين خودستايى بىروح و بىمعنى كه اسمش را شأن و شرف و نجابت اجدادى گذاشته‌ايد ، خود را فريب مدهيد ؛ اين ادعاهاى پوچ و اين خيالات كج و معوج شما باطل است و مذموم و منفور . خود را از لوث مداخل پاك نماييد و اسم خود را از صفحهء رشوت‌خواران بشوييد تا مداخل ثروت و مكنت شما بيشتر از حاليه شود ، نه مداخل كثيف وزرو و و بال ، بلكه مداخل مشروع با عزت و جلال . يا تجربهء وزراى و فرنگستان را ملاحظه فرماييد كه هر يك دم از ميليون‌ها مىزنند . اين بربرىگرى و بىقانونى و بىنظمى به ما و شما عيب نيست ؛ عيب اين‌جاست كه شما ابدا در فكر اصلاح آن نيستيد ؛ عيب اين‌جاست [ كه 
  ] هر كس معايب كار را بگويد زبانش را مىبريد و كسى كه قبح اعمال را نويسد دستش را قطع مىكنيد ؛ عيب اين‌جاست كه آزادى معارف را حرام كرده‌ايد . اين معايب در هر جا و در هر ملت بدتر از ايران و امراى ايران بوده ، لكن آزادى قلم همه را اصلاح كرده ؛ پووشكن [ پوشكين 
  ] روس و ولتر فرانسه ، جان ايستورت [ جان استوارت ميل 
  ] انگليس ، جز عيب‌گويى و عيب‌جويى كار ديگر براى ملت و دولت نكرده‌اند . همان جان ايستورت انگليس ، براى تفهيم منافع حريت در كتاب خود كه تصنيف كرده مىنويسد : « انسان در عالم حيوان نوعى است كه بايد متصل طالب ترقى باشد ، ترقى هم بدون آزادى افكار و خيالات عاليه امكان‌پذير نيست . بايد انسان در خيالات خود مقيد نباشد . انسان هر چند مىخواهد بگذاريد بگويد . اگر كلام او در نزد اهل بصيرت مقبول افتاد ، براى عموم ملت و جماعت فايده مىبخشد ، و الا « كان لم يكن » انگاشته اعراض كنيد ! »\r\nاگر شما گمان كرده‌ايد كه ساير ملل وحشى و باربارى [ بربرى 
  ] بودند كه از ذكر معايب خود دريغ نمىكردند و ابدا از انتشار نواقص خويش منفعل نمىگشتند ، تصورى به\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nخطاست . اگر شما سى سال پيش از اين وحشيگرى و باربارى اهالى ژاپون را ديده بوديد ، عزت و شوكت و ثروت و جلال حاليهء آن‌ها را هم مىديديد كه در سايهء عيب‌جويى حاصل كرده‌اند ، هر آينه جهد مىكرديد كه در ساعت اول وضع بىنظامى و اين رفتار بىقانونى را با كمال فرح و سرور مبدل به قانون مساوات سازيد و از تكبر و ادعاى بىمعنى و راه رفتن پنجاه نفر فراش و آردالى در پيشاپيش و جنيبت كشيدن چندين اسب صرف‌نظر مىفرموديد ، افتخار به مدارس و مكاتب عاليه و معارف خود مىكرديد ، ملت را از حقوق خود - كه بر ذمهء شما فرض است - محروم نمىفرموديد .\r\nانصاف دهيد ! اگر كسى به شما عرضه دهد ، وزير جنگى ژاپون و وزير جنگى كوريا [ كره 
  ] و چين ، كدام را ترجيح مىدهيد ؟ و حال آن‌كه سى سال پيش همه در يك سلك و قيافت بودند ، اكنون يكى از بركت علم به مدارج عليا و ديگرى از نكبت جهل به مدارك سفلى رسيده ؛ يكى تابع و ديگرى متبوع شده .\r\nالبته در پاريس ، خيابان بلوار ، نمرهء 76 را يك فرانك داده به تماشاى رفته و حالت قديم فرانسوىها را ديده‌ايد كه چه‌طور آدم مىكشتند و چگونه جريمه مىنمودند .\r\nهيكل همه را گذاشته و شرح حال همه را نوشته‌اند كه چه‌طور انسان‌هاى ديو سيرت بودند . البته در اسلامبول ميدان سلطان احمد به سير و تماشاى ينگ‌چرى [ ينىچرى 
  ] ها رفته‌ايد كه با چه هياكل عجيب و غريب قضاوت نموده و چه‌سان به مخلوقات خدا زور و جفا مىكرده‌اند .\r\nالبته در اسپانيا به نظر شما رسيده كه اصل اين ملت چه بوده و چه‌ها كرده‌اند . حالا با كمال افتخار خود را به بيگانه نشان مىدهند كه اول چه بوديم و اكنون چه شده‌ايم . آن‌ها را به اين دايرهء محمودهء مدنيت دعوت نكرد مگر آزادى خيالات و حريت افكار و قلم و عيب‌جويى خيرخواهان . بسى شما را معايب آشكار اظهر من الشمس است كه سواى خود همهء اهل دنيا نقطه به نقطه مىدانند ، باز شما مىخواهيد پرده به روى كار خويش بكشيد ؟\r\nبارى ، مقدمه به طول انجاميد ، به سر مطلب رويم . اميدواريم در عهد اين پادشاه مهربان ترقىخواه معارف‌پرور عدالت‌گستر ، در اندك وقتى - چنان كه جدا اقدام فرموده‌اند - نام و نشان از معايب باقى نماند ، وجود مخربان اساس دين و دولت را از ميان بردارند و نام و نامى همايونى را مروج دولت به يادگار بگذارند . بعد از اين ، هرچه نوشته شود ، تماما از تحريرات يوسف عمو است كه سرانجام كار ابراهيم بيگ و نتيجهء تعصب اوست . يوسف عمو ابتدا شرح حال خود را مىنويسد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nشرح حال يوسف عمو\r\nاين بنده يوسف ابن عبد الله ، مختصرا شرح حال خود را به مطالعه‌كنندگان اين كتاب بيان مىنمايد : مسقط الرأس [ من 
  ] دهخوارقان ، من محال تبريز است . چون عموى بنده در تبريز سكنى داشت ، ابوى مرا تبريز برده در نه سالگى به عم بزرگوار سپرد كه به مكتب بگذارد ، در سايهء او تحصيل علوم دينيه نمايم . هشت سال در دبستان محله خوانده و چهار سال هم در مدرسه در سلك طلاب منسلك بوده صرف و نحو را به اتمام رسانيده خط نستعليق را خوب مىنوشتم . در بيست سالگى ، پدر مرحوم را استطاعت مصارف تحصيل بنده نمانده آمده و مرا از مدرسه در خدمت خود به تفليس برد . يك سال در آن‌جا اقامت نموده ، بعد ، از مرحوم پدر استدعا نمودم كه مرا مرخص نمايد به اسلامبول روم . اذنم داد . به اسلامبول رسيده با يك نفر همشهرى اتفاق ملاقات افتاد .\r\nبعد از پرسش حال ، گفت : « اسلامبول جاى آدم بىسرمايه نيست . بهتر اين است برويم به مصر . »\r\nبه خيال او عمل كرده به مصر آمدم ، دو سه ماهى به قدر قوه در تحصيل رزق مقسوم سعى نمودم ، تا اين‌كه شنيدم حاجى . . . پدر ابراهيم بيگ را نويسنده‌اى لازم است ، رفتم پيشش . بعد از امتحان قبولم نمود و به كتابت آن مرحوم مشغول بودم - هنوز تولد ابراهيم بيگ نشده بود - بعد از چند ماه خلاق عالم به حاجى مرحوم ، ابراهيم بيگ را عطا فرمود و جناب حاجى به بنده آن‌قدر ميل و محبت به هم رسانيد كه برادر و داداش خطابم مىكرد . تا اين‌كه ابراهيم بيگ هشت ساله شد ، به مكتب گذاشته عربى و فرانسوى و انگليس خواند ولى تعليم فارسى و مشق نستعليق را بنده در عهده نمودم تا كار به جايى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nرسيد كه غير از تعليم و تربيت ابراهيم بيگ بنده را شغل ديگر رجوع نمىشد و يك نفر نوكر مخصوص ، مرحوم حاجى براى خدمت بنده تعيين كرده از هر جهت اسباب آسايش و استراحت براى بنده حاصل شد و بسيار جهد كردند كه بنده تأهل ورزم ؛ ابا و امتناع نمودم . ولى در خانه مختار كل بودم . كسى با من رجوع نداشت . عشق و محبت من منحصر در تربيت اين جوان بود . من ادعا نمىكنم كه ابراهيم بيگ را من تربيت كردم ، خود آن جوان فطرتا مستعد و قابل بود ، او را خلاق عالم به قدرت كاملهء خود قابل و كامل و با تربيت آفريده بود ، چنانچه در حسن اخلاق و آداب محاوره و مكالمه و شرم و حيا و تواضع و فروتنى بىنظير بود ؛ در حسن و جمال ، قد و قامت ، چشم و ابرو ، خط و خال ، رفتار و گفتار ، ملاحت و صباحت يوسف زمان خود بود .\r\n به قامت چو سرو و به عارض چو ماه * به فهم و فراست قوى دستگاه\r\nبه اصل و نجابت بدى بىنظير * صفاتش همه فرخ و دلپذير \r\nهزاران زنان و دختران مصرى ، زليخاسان ، مفتون جمال اين عزيز مصر بودند و همه در كمين نشسته كه اگر فرصت يابند پيراهن عصمتش را چاك زنند و حال آن‌كه اين جوان پاك دامن ابدا از آن عوالم خبرى نداشت .\r\n\r\nذكر حالات ابراهيم بيگ\r\nاهل خانه عبارت از ابراهيم و والدهء مكرمهء او و خواهر كوچك وى كه دوازده ساله است ( المساة به سكينه خانم ) و يك دخترى كه در شش سالگى به نام چركس خريده‌اند .\r\nدر عثمانى و عرب اين جور جاريه گذاردن رسم است كه در خرد سالگى خريده تربيت مىنمايند ، بعد مثل اولاد به شوهر مىدهند . بعضى براى خود يا فرزند خود تزويج مىنمايند . نام اصلى اين دختر معلوم نيست ولى خانم بزرگ به اين دختر « محبوبه » نام نهاد . اين محبوبه زياد بافهم و فراست و باهوش بود . در اندك زمان ، تحصيل كمال بسيار كرد . بعد از اكمال درس به مكتب ديگرش نهادند ، طباخى و خانه‌دارى ياد گرفت .\r\nاز آن مكتب هم آراسته و پيراسته درآمد . بعد خانم ، معلمه آورد در خانه علم موسيقىاش آموخت - چنانچه در اين زمان رسم است - از براى خواتين تربيت شده اين فن تا درجه‌اى لازم و ملزوم واقع شده . محبوبه را از چهارده سالگى ، خانم آزاد نمود و عنوان خانمى داد و به جميع اهالى خانه از اولاد و خدام غدغن اكيد شد كه كسى بىلفظ خانم اسم محبوبه را نياورد ، يا « خانم كوچك » بگويند . معلوم است خيال خانم بزرگ از\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاين ترتيبات آن بود كه او را تزويج به ابراهيم بيگ نمايد ، چه در مصر كمتر وجيهه‌اى [ مانند او 
  ] يافت مىشد بلكه نادرة الامثال بود ؛ و اگر محبوبه خانم را به زوجيت ديگرى مىدادند ، لايق همسرى شاهزادگان بزرگ بود .\r\nظاهر است كه در مصر و اسلامبول جفت غالب شاهزادگان دختران چركس است كه تعليم و تربيت يافته‌اند . محبوبه خانم به غير از وجاهت و معرفت ، كمال ممتازى را در طبقهء زنان به تعصب و محبت ايرانيان داشت ؛ گويا تعصب ابراهيم بيگ در قلب او هم سرايت نموده بود . با تمام اهالى ايران مهربان ، چنانچه در خردسالگى هر وقت در خانه را مىزدند ، مىرفت پشت در و در را مىگشاد ، اگر عجم بود از لباس و صحبتش معلوم نموده مىگفت : « بسم الله ، بفرماييد ! » او را آورده در اتاق بيرونى مىنشاند ، به اندرون خبر مىآورد . اگر عرب و عثمانى بود ، در را مىبست و مىپرسيد كه « كيستى و چه كار دارى ؟ » تا مطلب را معلوم مىكرد و به اندرون خبر مىآورد . و لو اين‌كه پاشاى عرب بود ، با اين وضع با او رفتار مىنمود . همه به حال اين دخترك مىخنديدند . در ايران‌خواهى مشهور شده بود .\r\nالحاصل ، در ميان مردم شايع بود كه اين محبوبه ، محبوبهء ابراهيم بيگ خواهد شد .\r\nلهذا از جاى ديگر جسارت خواستگارى نمىكردند و خود محبوبه هم اين فقره را فهميده بود كه عشق مىورزيد . هيچ وقت نديدم كه محبوبه محبوب خود را ببيند و رنگ رخسارش مانند گل سرخ نشكفد ، ولى ابراهيم بيگ از اين عوالم دور بوده ابدا خبر از اين مقدمات نداشت . اين محبوبه هجده ساله بود كه ما سفر ايران كرديم و مسعود نام ، غلام سياه ، را حاجى در ده سالگى خريده در وقت رفتن به مكهء مكرمه آزاد كرد و با خود به مكه برد ، حاجى مسعود شد و خدمتكار صادق و كاردانى بود ؛ كه گويا اصل عائله عبارت از ابراهيم بيگ ، والدهء معظمه‌اش حاجيه خانم ، خواهر مكرمه‌اش سكينه خانم ، حاجى مسعود ، محبوبه خانم و بنده بودم . باقى خدمه از زن و مرد ، چند نفر مواجب‌خوار بود كه گاهى بعضى تبديل و بعضى دايمى بودند ، هر كدام به موجب پاك فطرتى مكافات مىيافتند . اين‌قدر شرح و بيان از خانوادهء ايشان كافى و خوب است رجوع به اصل مقصد شود .\r\n\r\nسرانجام كار ابراهيم بيگ و نتيجهء تعصب او\r\nچنانچه در سياحتنامه نگارش يافت ، شب ساعت سه در خانهء ميزبان محترم ما ، در ميان ابراهيم بيگ و يك نفر ملا كه مباحثه و مجادله به وقوع پيوست و كلاه ابراهيم بيگ\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبه لامپه [ لامپا 
  ] برخورد ، لامپه شكست و خانه آتش گرفت . بعد از كوشش و سعى بسيار ، اطفاء نايرهء خانمانسوز دست داد ؛ ملا نيم‌سوخته خود را بيرون انداخت ، اما به وجود ابراهيم بيگ از آتش آسيبى نرسيده با چند نفر او را بيرون كشيديم . هياهو به همسايگان سرايت كرده خلق انبوه و پليس جمع شد . بعد از ساعتى دو دسته از طولونبه‌چيان [ تلمبه‌چيان 
  ] محله رسيدند ، ولى از « يانقون » يا حريق اثرى نمانده بود .\r\nاين كيفيت حريق در اسلامبول خيلى نقل دارد . اگر در يك محله يانقون ( يا حريق خانمان‌سوزى ) واقع شود ، بعد از نيم ساعت تمام اهل اسلامبول خبردار مىشوند كه در كجا يانقون به هم رسيده . هر كس در آن محله خانهء اقربا و دوست و آشنا داشته باشد ، سواره و پياده به آن طرف دوان و هجوم‌آور مىشود . و قانون يانقون بدين قرار است : در اسلامبول در چند جا منارهء بلند - كه « قلهء يانقون » مىنامند - ساخته شده شب و روز ديده‌بان [ و 
  ] موكل ، به هر طرف نگران هستند . قراول به محض ديدن علامت يانقون ، نسبت به هر محله و سرزمين نشان مخصوص دارد ، مىكشد ، فى الفور هفت تير توپ انداخته مىشود . قراول نزديك قله فرياد مىكشد : « يانقون وار ! » صداى او را « بگجى » و قراول كوچهء ديگر مىشنود . آن هم به دستور ، در تمام محله فرياد مىزند « يانقون وار ! » در فلان جا و فلان محله . فى الفور صدا به صدا وصل شده ، اسلامبول - كه عبارت از دهنهء بحر سياه تا جزيره‌هاى بزرگ ( بويوك آدا ) و تقريبا پنج و شش فرسخ مىباشد - در نيم ساعت تمام نفوس باخبر مىشوند كه حريق در كجا واقع شده و در كدام محل . در شش مركز آلاى [ ؟ 
  ] اطفائيه هست كه از طرف دولت با علم و مشق مخصوص تعليم و تربيت يافته‌اند ، جميع اسباب و آلات اطفائيه حاضر است ؛ منتظر شيپور حاضرباش هستند . فورا اسب‌ها را بسته محض شنيدن شيپور عراده‌ها راه افتاده ، با نظام مخصوص معجلا خود را به جاى حريق مىرسانند . اولا چند باب خانه از اطراف حريق منهدم مىسازند ، بعد بناى آب‌پاشى مىگذارند . سواى اين‌ها ، در هر محله يك دستهء اطفائيه از اهل محله نيز هست و آن‌ها را « طولونبه‌چى » مىنامند ، طولونبهء خود را برداشته پاى برهنه به تعجيل تمام مىدوند . هر كس اول رسيد پنج ليره و دومى سه ليره انعام دارد ، باقى بىبهره‌اند .\r\nسواى اين آلاى كوچه ، آلاهاى نظامى هم در هر مملكت و هر ولايت دنيا هستند ، به جز بدبخت مملكت ايران ؛ اگرچه نسبت به اروپا كمتر حريق واقع مىشود ، ولى اگر يك بار اتفاق افتد سراپاى شهر و بازار مىسوزد . اگر جمعيت اطفاييه هست ، زن و بچه‌هاست كه با كاسه و باديه از بيرون آب آورده مىپاشند . اين است كه چندين بار بازار رشت سراپا\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nسوخته ، در حريق مراغه و اردبيل در يك ساعت هشتصد و پنجاه دكان طعمهء شرارهء آتش خانمانسوز گرديد .\r\nحكام ايران اصلا در فكر اطفاء اين جور نائره‌ها و بليات خانمان برانداز نيستند ، بلكه خيالشان دائما در انهدام ملك و بردن مال رعيت كار مىكند ، بلكه اگر حريقى اتفاق افتد ، اسباب مداخل حكام و داروغه و فراش و فراش‌باشى خوب حاصل مىشود ، بازار « تقى را بگير ، نقى را بگير ! » گرم مىشود . كسانى كه از صدمهء حريق مصون مانده به تهمت اين‌كه فلان چيز را تو بردى و فلان صندوق را تو گشادى ، جان و مال‌شان از شرارهء شرارت اين بىانصافان در شرارهء اين تهمت‌ها نيست و نابود مىگردد . الكلام يجر الكلام ؛ سر رشتهء سخن رها شد باز بر سر مطلب رويم .\r\nبعد از آن‌كه پليس و غيره جمع آمدند ، حريق را منطفى ديدند ، كه احتياج به اعانهء ايشان نمانده بود . ولى ملا در صحن خانه به هيئت غريبى دراز كشيده بود و ابراهيم بيگ را هم در اتاق ديگر انداخته بودند . ولى طرف چپ ملا از سر تا پا سوخته بود ، گويا عمدا تمام نصف طرف چپ او را سوزانيده بودند ، بدون كم و زياد ، ولى نصف طرف راست را ابدا آسيب نرسيده بود . طرف چپ از سر و صورت ، سبيل و ريش ، سينه و دست و پا چنان بود كه اگر خوف مردن را دور نمايد ، ابدا موى نخواهد روييد .\r\nبارى ، پليس ملا را حمل به بيمارخانه نموده در را بستند . مانديم خودمان . گرد آمديم به اطراف بستر ابراهيم بيگ . هرچه به رويش آب پاشيده دست و پايش را ماليديم چشم نگشود . دهانش چنان قفل و بند شده بود كه به هيچ گونه گشادن ممكن نبود . در اين بين ، چشم گشاد ولى قوهء ناطقه نداشت كه دهان باز نمايد . حكيم تا صبح ماند ، يك ساعت از روز بالا آمده فرستاديم دكتر ديگر آمد . باز هر قدر معاينه كردند چيزى مفهوم نگرديد و دارو ندادند . سه شبانه‌روز ابراهيم بيگ به همان منوال افتاد ، نه ذره‌اى خورد و نه قطره‌اى نوشيد ؛ بىحس و حركت ، چشم باز ، ولى بىنطق و فهم . در اين موقع ، بنده را قوهء بيان شرح حال خود نيست ، قارئين محترم خود مصيبت مرا قياس كرده خواهند فهميد . در اين جوان اميد بهبودى به كلى مفقود است .\r\nصاحب‌خانه را گفتم : « آيا چه خاك به سر كنم و چه چاره سازم ؟ خيال دارم به مادرش تلگراف كنم مادرش بيايد . چه مصلحت مىدانيد ؟ »\r\nگفت : « مختارى ! »\r\nمصمم شدم ، لكن ندانستم به چه عنوان بنويسم . اگر به صدق خبر دهم ، آن بىچاره پيش از اين خواهد مرد .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nالغرض ، تلگراف كردم : « ابراهيم بيگ به جهت جزئى كسالت به استصواب اطبا چند روزى در اسلامبول ماندنى است . آرزو دارد تشريف فرمايى شما را . يوسف . »\r\nاين تلگراف را زده برگشته به ميزبان گفتم : « البته چند نفرى از اطباى حاذق اين شهر را بايد جمع كنيم تا ببينيم چه بلا در سر جوان بخت برگشته آمده است . شنيدم در بيمارخانهء آلمانيا يك نفر حكيم معروف است . »\r\nو دو نفر هم ، ميزبان از اطباى معروف را معرفى نمود . تعرفه فرستاديم ، بعد از نيم ساعت هر سه دكتر حاضر آمده ، مريض را معاينه كرده مشورت نمودند . هر يك چيزى گفت كه هيچ با ديگرى ربط نداشت . يكى گفت : « حماى خفاست . » دويمى گفت :\r\n« ماليخولياست . » سيمى اظهار داشت : « در مغز سر مكروب پيدا شده . » مشكل اين‌جاست كه اين سه طبيب معروف مشهور حاذق از تشخيص مرض عاجز بودند ، هر يكى « رجته » يعنى نسخهء جداگانه نوشتند ، حق القدم را بالمضاعف دادم رفتند .\r\nميزبان گفت : « من جرئت ندارم از اين دواها بدهم ، زيرا كه همه ضد يكديگر است .\r\nچون مرض را معلوم نكردند شايد زيان رساند . صبر كنيم تا مادرش برسد ، ولى چاره‌اى بايد جست كه چيزى تناول نمايد ، تا بالمره از حال نرود . چهار روز است از گلوى اين جوان چيزى پايين نرفته مبادا از گرسنگى هلاك شود . »\r\nفرستاديم طبيب اولى آمد . هرچه جهد كرد ، از سؤال خود جواب شنيدن ممكن نشد . بالأخره با آلت مخصوص دهن مريض را گشاده ، دو فنجان شير گاو به حلقش فرو ريخت . بعد از نيم ساعت ابراهيم بيگ حركت نموده گفت : « يا حق ، يا مدد . »\r\nمن بناى گريهء شادى را گذاشتم . صاحب‌خانه بيشتر از بنده به سر زده اشك مىريخت . بعد از نيم ساعت ديگر مريض با دست خود اشارتى كرد ، يا آب يا شير مىخواست . يك استكان چايى يا شير داديم . خواست بگيرد دستش مىلرزيد .\r\nنتوانست . من دادم خورد . قدرى دلم آرام گشت . طبيب رفت . گفت « به جز سبزى و ترشىآلات هرچه خواهش نمايد بدهيد . »\r\nبارى تلگرافى كه كرده بودم به مادرش رسيد ، بعد از اطلاع از مضمون دو دستى به سر زده غش مىكند . در اين اثنا محبوبه خانم مىرسد ، تلگراف را مطالعه كرده گريه‌كنان تا اتاق خود رفته در آن‌جا بىحس و حركت مىافتد .\r\nحاجى مسعود آمده حال اين‌ها را ديده همسايگان را گرد آورده با هزار مصيبت دو عاشق دلسوخته را به حال آوردند . سخنان تسليت‌آميز گفتند : كه : « در تلگراف مطلب وحشت‌آميزى نيست . جزع و فزع شما از چه راه است ؟ هواخوردگى داشته ،\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nحكيم از آمدن منع كرده . » به نوعى ساكتشان مىكنند .\r\nجواب تلگراف زدند : « فردا عازمم ! »\r\nحاجى مسعود ما يحتاج سفر را شبانه ترتيب داده كه صبح عازم شوند . از اين طرف محبوبهء دلسوخته كه نه ماه است اخترشمارى نموده ، انتظار معشوق كشيده ، جگرش لخت خون گشته ، [ انگشترى 
  ] خود را در تلگراف نخستين به مژدگانى بخشيده ، چه‌قدر صدقه به محتاجين داده ، با چه خيال مسرورانه چشم به راه دوخته ، كه كى يار سفر كرده از ره رسد و دفعتا آن همه شادى به اين غم و جانگدازى مبدل گرديده حالش معلوم و دلش پر خون بود .\r\n عشق است كه مجنون كند افلاطون را * آتشكده سازد جگر جيحون را\r\nگر لفظ لبى تر كند از ساغر عشق * بر تن به درد پيرهن مضمون را \r\nبيچاره محبوبه تا اين روز راز دل خود را به احدى باز نكرده و در آتش هجران سوخته و ساخته بود ، لكن اين وقت طاقتش طاق گشته و عنان اختيار از دستش به در رفته آهسته حاجى مسعود را دعوت كرد به منزل خود . چاره ناچار دست سياه حاجى مسعود را به دست نازنين خود گرفته با دل سوزان و چشم گريان به لبان نازك‌تر از برگ گل خود گذارده بوسهء پىدرپى زده ، به ديدهء اشك‌آلود خود گذاشته ، با نهايت عجز و نياز گفت :\r\n« حاجى مسعود ! مدت چهارده سال است در اين خانه هستم . تا امروز از تو خواهشى نكرده و زحمتى نداده‌ام ، حالا :\r\n بنده را عقده‌اىست بس مشكل * كه مرا گشته سخت دامنگير\r\nگر شود التماس من درگير * عرض اين مدعا كنم تقرير \r\nحاجى مسعود ! عوض اين‌كه من دست تو را بوسيدم ، اولا وقتى كه دست آقايت را بوسيدى دو بار هم عوض كمينه ببوس . ولى نيت اين زيارت را شما بدانيد ، او نداند كه من تو را نايب الزياره كرده‌ام . ثانيا بگير اين دو ليره را ، پنهانى از همه به من تلگراف كن .\r\nاگر تلگراف سلامتى از تو برسد بعد از مراجعت انگشتر الماس خود را عوض مژدگانى به تو خواهم داد . اگر چند روزى در آمدن تأخير باشد . البته در ايران خيلى عكس خود را انداخته ، يكى را خفيتا جهت من بفرست و اين سرّ مرا امانت نگاه‌دار و فاش مكن و مرا عفو نما ! اگر اختيار در بودى اين جسارت را نورزيدمى ، و بىادبى نكردمى ، چه كنم ؟ « به كوى عشق اگر جبريل افتد خوار مىگردد . »\r\nاكنون تو را به خدا سپردم ، امان ! اين سر را به كسى فاش مكن ، و اين سخنان را پنهان بدار ، حتى به خود بيگ هم چيزى بروز مده ! »\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nاگرچه حاجى مسعود تعشق محبوبه خانم را به ابراهيم بيگ از قرائن خارجه و علم قيافه پى برده بود ، ليكن حالا به ثبوت پيوسته از ظن به يقين رسيد . با اين همه تا ابراهيم بيگ در حال حيات بود اين راز را افشا نكرده به كسى اظهار ننمود .\r\nچهاردهم ماه ، ساعت سعد ، حاجيه خانم با حاجى مسعود از مصر حركت كرده فردا صبح به اسكندريه رسيده ، به اين مضمون تلگراف كردند : « اسلامبول - يوسف - با كشتى روسى عازمم . »\r\nتلگراف را گرفته پيش ميزبان رفته گفتم : « اگر صلاح دانسته باشيد تلگراف را به ابراهيم بيگ نشان دهم . شايد از شوق وصل مادر به گفتار آيد . »\r\nميزبان پسنديده گفت : « چه عيب دارد ؟ »\r\nپيش ابراهيم بيگ رفته گفتم : « بيگ ، قربانت شوم ! مژدگانى كه حاجيه خانم مىآيد ، حاجى مسعود هم همراه است . »\r\nگويا حقيقت امر را حس كرده دو قطرهء اشك از گوشهء چشمانش جارى گشته ، يك كلمهء « يا حق ، يا مدد » گفته خاموش شد . در اين بين از اندرون ، صاحب‌خانه قدرى موميايى فرستاده بود ، هرچه كرديم دهان نگشاد . بالأخره با آب حل كرده به زور به حلقش ريختيم . وقت عصر ، طبيب اولى با يك نفر طبيب نامى ديگر آمدند ، يك ساعت با دقت تمام اعضاى او را معاينه كرده از امتحان چيزى فرو نگذاشتند . قاروره‌اش را هم ديدند . اين‌ها هم حكم قطعى در مرض ندادند . چهار روز تمام ، هر روز قدرى شير و آبگوشت زورا به او خورانديم .\r\nروز چهارشنبه كه يوم ورود كشتى اسكندريه بود ، به اسكله رفته زورقى گرفته رفتم به كشتى ، لكن متحيرم به پيرزن سياه‌بخت چه گويم ؛ كاشكى قبل از اين واقعه مرده بودم ! الغرض ، حاجى مسعود مرا از دور ديده دويد از قمره حاجيه خانم را بيرون آورد .\r\nديدم به آواز بلند داد مىكشد : « ميرزا يوسف ! كو اولاد من ؟ پسرم كجا مانده ؟ مرده است ؟ بگو ! »\r\nبرخاسته با صداى بلند گفتم : « به خدا چنان چيزى نيست ! آرام باشيد تا من بيايم . »\r\nعاقبت به كشتى رسيده سريعا از پله‌ها بالا رفته افتادم به پاى حاجيه خانم [ پاى او 
  ] را بوسيده گفتم : « پريشان خاطر نباشيد و گريه نكنيد ! مرگ خودم و به سر مباركت كه بعد از نيم ساعت ابراهيم بيگ را خواهيد ديد . يك هفته است مزاجش خوب نيست ، اطبا اذن آوردن ندادند . »\r\nبا هزار يمين و تسليت قدرى آرام‌اش كرده ، آمدم بيرون ؛ كالسكه گرفتم سوارشان\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nكرده رانديم خانه . ميزبان تا دم در استقبال نمود . مادر بىقرار فرزند خود را نديد ، بعد از اندك گفت و شنود صيحهء « اين ولدى ؟ اين قرة عينى ؟ » كشيد . گفتند : « بفرماييد ، در تخت راحت است ! »\r\nقلبش آرام نگرفته داخل شد به اتاق ابراهيم بيگ ، و چنان نعرهء « واولدا ! » كشيد كه اهل خانه را از مرد و زن به ناله و فغان آورد .\r\nگفت : « ابراهيم تويى ؟ نه و الله ! فرزند من قد زيبا ، قامت رعنا ، رخسار گلگون ، اندام موزون ، زلفكان مشك‌بو و نرگس آهو داشت . يا ولدى يا ابراهيم ! اين تويى ؟ اگر تويى چرا مادر را در آغوش نمىكشى ؟ ابراهيم ! در كجا گلشن رويت را باد سموم زد ؟ چرا قد صنوبرت خميده ؟ يا ولدى يا نور عينى ! كو گفتار شكربارت ؟ چرا قيام نمىكنى ؟ چرا سلام نمىدهى ؟\r\n چرا ويران شدت باغ جوانى * شكستت از چه رنگ ارغوانى ؟\r\nچرا خم شد نهال سرفرازت * چرا شد بيد مجنون سرو نازت ؟\r\nچرا در غنچه‌ات آبى نمانده * چرا در سنبلت تابى نمانده ؟ » \r\nهى گفت ، هى طپانچه بر سر و صورت زد و فرزند را لختى در آغوش كشيد . ما همگى دست در بغل ، حيران و سرگردان ايستاده بىاختيار اشك چشممان جارى بود .\r\nابراهيم هم صم بكم خيره خيره به روى مادر مىنگريست و اشك مانند دانهء مرواريد از گوشهء چشمانش مىچكيد ، ولى نه حركت داشت نه گفتار . بعد از نيم ساعت كلمهء « يا حق يا مدد ! » بر زبان راند . مادرش چند ابيات تركى و فارسى خوانده دست به درگاه قاضى الحاجات افراشته گفت : « خدايا ، خداوندا !\r\n عالم السر و الخفياتى * خالق ذات جمله اشيايى\r\nتويى دستگير فروماندگان * برآرندهء حاجت بندگان\r\nبه هر غرقه‌اى لجهء حادثات * نمايد عطاى تو راه نجات\r\nاسيرم در اين ورطهء اضطراب * خدايا نجاتم بده زين عذاب ! » \r\nچنانچه شيوه و رسم زنان اعراب است [ كه 
  ] در ماتم با ابيات نوحه و سوگوارى مىنمايند ، حاجيه خانم نيز بدان طريق نوحه و زارى نمود . چنان سخنان دلسوز آغاز كرد كه دل سنگ آب مىشد و سنگ خارا را مىگداخت . گفت و گفت تا بىحس و حركت افتاد . دست نزديم تا خود به خود آيد و به حالت طبيعى بازگردد . بيشتر از مادر نگاه مظلومانهء پسر كه به سوى مادر دوخته و مىنگريست دل ما را كباب مىنمود .\r\nبعد اندك زمانى حاجيه خانم سر از سينهء پسر برداشته دستش گرفته گفت : « مادر\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nجان ! ابراهيم ! من مادر تو [ ام 
  ] آمده‌ام ، با من سخن گوى ، مشتاق تكلم توام . چرا بدين حال افتاده‌اى ، كجايت درد مىكند ؟ فداى زبان شيرينت گردم . چرا به مادرت رحم نمىكنى ؟ » هر قدر با اين راز و نياز مبالغه نمود ، جوابى نشنود .\r\nحاجى مسعود پيش آمده خود را به قدم‌هاى آقاى خود انداخته ، پايش را بوسه داده ، به سينه چسبانيد . بعد دستش را گرفته بوسيده فرو گذاشت ، دوباره دستش را برداشته بوسيد - معلوم است بوسهء دوم به نيابت محبوبه خانم بود - و اشك ريزان خود را عقب كشيد . بعد از آرام گرفتن ، حاجيه خانم با من خلوت كرد و گفت : « ميرزا يوسف ! اين پسر از كى چنين بيمار و بسترى شده و به اين حالت افتاد ؟ »\r\nگفتم : « هشت روز است . »\r\nكيفيت سؤال و جواب با ملا را ، من البدو الى الختم ، بىكم و زياد بيان كردم . گفتم : « در ايران ناخوش نشد ، مگر دو سه روز ، ولى خوش نگذشت . در مشهد ، من ملاحظه كردم كه اين سفر با طبيعت او مناسب نيست و به ما ميمون و مبارك نخواهد شد . عرض كردم :\r\nبيگ منظور ما زيارت بود كرديم ، از اين‌جا برگرديم ؛ عرايض مرا به سمع قبول اصغا نفرمود ، لابدا اطاعت نمودم . يك روز رويش به خنده نديدم . »\r\nگفت : « بعد از ناخوشى ، طبيب آورده مداوا كرديد ؟ »\r\nگفتم : « پنج شش نفر هر روز آمده و مىروند ولى تشخيص مرض نتوانستند نمود ؛ هر يك چيزى گفتند ، يكى مىگويد حماى خفاست ، ديگرى مىگويد ماليخولياست ، سومى گفت از عشق و سوداست . هر كس به ملاحظهء عقيدهء خود معالجه خواست بنمايد ، من به هيچ يك جرئت و جسارت نكردم ؛ آن بود كه به شما تلگراف كردم . »\r\nاز اغذيه و اشربه پرسيد ، گفتم : « روزى دو سه استكان شير و ديروز زوركى قدرى آبگوشت داديم . »\r\nگفت : « بفرست اطبا جمع شوند تا ببينم چه مىگويند . »\r\nعرض كردم : « حاجيه خانم ! بنده چندان صلاح مىبينم . فورا به سوى مصر حركت كنيم ، در آن‌جا اطبا را مىشناسيم و هم تغيير آب و هوا شايد مؤثر باشد . ولى طبيب خصوصى بعد از ساعتى خواهد آمد . »\r\nدر اين بين ، حليلهء صاحب‌خانه از اندرون آمد ، از پس پرده گفت : « حاجيه خانم ! تشريف بياوريد اتاق اندرون و يا آقا ميرزا يوسف آقا قدرى بيرون تشريف برند ، تا به خدمت حاضر شويم . »\r\nمن برخاسته رفتم . چند نفر خاتون داخل شدند . بعد از مراسم مهمان‌نوازى و خوش\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nآمد ، با سخنان تسليت‌آميز صحبت كردند . حكيم آمد . ولى چه حكيم ، بىفايده ! همان آش است و همان كاسه ! باز قدرى شير داديم . شربت آورده بود ، چند قاشوق [ قاشق 
  ] داديم . اذان شام گفتند . گويا ابراهيم بيگ بعضى چيزها را شنيد يا حس نمود . چه وقتى كه صداى الله اكبر را شنيد ، گفت « يا حق يا مدد ! »\r\nروز ششم ، تذكره‌جات را صورت داده بليت كشتى خديوى گرفتيم . ولى احترام و مهربانى كه در خانهء ميزبان از خود و عيالش ديده‌ايم به توصيف نمىآيد . پدر و يا خود ابراهيم بيگ چه‌قدر خوشبخت بوده كه چنين دوست به دست آورده بودند . دوست حقيقى نادر به دست افتد ، خصوصا در اين اوان كه زمانه قحبه است و مردمانش آشفته به مكر و حيله ، صداقت كم ، شقاوت بسيار ، امانت معدوم ، خيانت موجود . از حكيمى پرسيدند : « يار خوب است يا برادر ؟ » گفت : « برادر خوب است اگر يار باشد . » بديهى است يار صادق بىغرض از برادر بهتر است .\r\nيوم الاحد به مصر تلگراف كردم : « ميرزا عباس به خانه خبر ده با كشتى خديويه عازم هستيم ! »\r\nحاجيه خانم در عزيمت از مصر به چند نفر همسايه و مقربان خود سپارش كرده بود كه تا مراجعت ايشان محبوبه خانم را تنها نگذارند . چند نفر از دختران همسايه و اقوام ، هر روز از صبح تا شام ، نزد محبوبه آمده او را مشغول مىنمودند ولى محبوبه را دل در پيش محبوب خود بود و از ديگران يك دفعه بىخبر « خود در ميان جمع و دلش جاى ديگر است . »\r\nافكار سوداوى پريشانش مىنمود . گاهى به عادت زنان فال مىديد ، گهى مانند باران اشك مىريخت ، وقتى چون ديوانگان اشعار عربى و فارسى مىخواند . عشق و سوداى او غمازى كردن گرفت ، راز از پرده بيرون افتاد . دختران را يقين گشت كه محبوبه را آتشى است در درون كه حالش دگرگون گشته از خواب و خور بازمانده . كسى كه دائما با همسالان در عيش و نوش و در پيانو نواختن بود ، اكنون به جاى لهو و لعب گاهى آه آتشين مىكشد و گهى قطرات اشك چون دانهء مرواريد به دامن مىبارد . يكى از آن دختران كه از همه نكته‌دان‌تر و با محبوبه هم‌داستان‌تر بود ، نيكو نكته را دريافت كه محبوبه را سودايى در دل و عشقى در سر است . پاكى طينت و عصمت محبوبه را يقين داشت و هم مىدانست كه محبوبه منكوحهء ابراهيم بيگ خواهد شد .\r\nدر ميان اعراب و بلكه عجم هم عيب است كه از جانب دختر به پسر اظهار عشق و محبت شود . على هذا پيش رفته و خواست محبوبه را با مهربانى نصيحت نمايد\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nكه « در عمل تعجيل نكن ، و خود را در انظار نسوان بدنام ننما ! »\r\nآهسته دست محبوبه را گرفته به خلوت كشيد و گفت :\r\n« خود مىدانى من از طفوليت كه هم درس و هم مكتب تو بودم تاكنون از همديگر نرنجيده و كمال محبت و مهربانى در ميانه‌مان قايم و برقرار است . از تو سؤالى خواهم كرد بايد راست بگويى ! »\r\nمحبوبه فورا رنگ و روى را باخت و دريافت كه سر درونش فاش گشته گفت : « چه مىفرمايى رفيقهء من ؟ »\r\nگفت : « من در تو علامت‌ها مىبينم . اگر ظن من راست باشد صلاح تو در آن نيست . تو سابقا چون گل شكفته و خندان بودى و اكنون مانند بلبل نالانى ، حال تو دگرگون است . ما به جهت خاطر تو در اين‌جا جمع مىشويم كه به شما تنهايى اثر نكند و بد نگذرد ، تو همهء ما را پريشان كرده‌اى . سبب چيست ؟ چه در دل دارى ؟ راز خود از من پنهان مكن ! راز تو را مانند جان در دل پنهان خواهم داشت ، افشاى سر تو به كسى نمىنمايم . »\r\nمحبوبه بىاختيار آه آتش‌بار از دل كشيده گفت :\r\n « به كس نگويمش اين قصه ، خود جگر خون است * تو هم مپرس ز من تا نگويمت چون است . » \r\nرفيقه گفت : « اگر خود نمىگويى من بگويم . فكر و خيال تو نزد ابراهيم بيگ است . من مىبينم كه هر وقت نام ابراهيم بيگ به ميان مىآيد « رنگ روى تو خبر مىدهد از راز درون . »\r\nمگر تو ديوانه شده‌اى ؟ همهء عالم مىداند كه ابراهيم بيگ تو راست و تو او را . دير يا زود دست ازدواج به دست او خواهى داد . اين همه تعجيل چرا ؟ نه كسى خيال زوجيت ابراهيم بيگ را دارد ، نه او ديگرى را به خود قبول مىكند . پس در اين صورت ، خود را باختن چه معنى دارد ؟ از حالت تو يقينا اين راز از پرده بيرون اوفتد و اين ننگ و عار تا قيامت تو را خواهد بماند . واى اگر گل چنين بدنامى شكفته گردد ، كه قرن‌ها زخم اين فضيحت را با مرهم هيچ خوش‌نامى بهبودى پيدا نشود . البته اين خيالات فاسد و ماليخوليايى را از سر به در كن و تصور منما كه سر تو مخفى ماند .\r\n عشق آب و رنگ گلزار دل است * رهنما و هادى هر منزل است\r\nسينه فانوس است و شمعش عشق‌دان * دل صدف عشق است گوهر اندر آن \r\nتو خود مىدانى در مصر چه‌قدر مايهء سرزنش است كه بگويند فلان دختر عشق ورزيد . حيف است كه در چنين حسن و ملاحت و عقل و درايت و فهم و فراست كه تو را\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاست و شهرهء شهر بل مشهور آفاقى ، بگويند عشق‌بازى نمود . »\r\nهرچه رفيقه از اين سخنان گفت ، محبوبه شنيده و جواب نگفت . بعد از اصرار بسيار بناى گريه گذاشت و در رفت . اما اين راز بعد از ابراهيم فاش شد .\r\nالحاصل ، ابراهيم بيگ را از خانهء ميزبان در بغل گرفته به كالسكه گذاشته رفتيم به اسكله . با مشقت زياد داخل سفينه شديم ، بعد از دو ساعت كشتى حركت كرد ، روز سيم وارد اسكندريه گشت . ميرزا عباس و چند نفر احباى ساكنين اسكندريه به كشتى آمدند ، همديگر را بغل گرفته مصافحه و معانقه نموديم . از ابراهيم بيگ پرسش كردند . به حاجى مسعود گفتم خبر كند حاجيه خانم بيرون آيد . حاجيه خانم بيرون آمده . مهمانان تعظيم‌كنان سلام دادند . رفتيم به قمرهء ابراهيم بيگ . چه ابراهيم بيگ ! قد خميده ، رنگ پريده ، در بدن از خون اثرى نمانده ، پوست به استخوان چسبيده ، مهمانان با ديدهء گريان پيش رفته بغلش كردند و رويش بوسيدند .\r\nابراهيم بيگ جز اين‌كه نگاه حسرت‌آميز كند ، ابدا علامت آشنايى نتوانست ظاهر دارد ، همه حيرت‌زده تعجب نمودند . احوال پرسيدند .\r\nگفتم : « اكنون فرصت بيان نيست . بايد يك ماه تمام سرگذشت خودمان را به شما حكايت كنم . »\r\nپرسيدم : « شمندفر كى حركت مىكند ؟ »\r\nگفتند : « بعد از دو ساعت . »\r\nبه حاجيه خانم گفتم : « يك شب مانده استراحت مىكنيد ، يا امروز مىرويم ؟ »\r\nفرمود : « در ماندن ثمرى حاصل نيست . هرچه زودتر برويم بهتر است . »\r\nيك ساعت در كشتى مانده يك سر به شمندفر رفتيم . ابراهيم بيگ را ميرزا عباس و حاجى مسعود دو نفرى بغل گرفته سر دستى برديم تا ايستگاه شمندفر . بليت گرفته به شمندفر نشسته با حاجى محسن آقا و ميرزا عباس حركت نموديم . يك ساعت و نيم به غروب مانده رسيديم به ايستگاه مصر .\r\nخلق انبوهى در آن‌جا به جهت استقبال ابراهيم بيگ گرد آمده ايرانىها همه بودند .\r\nماشين ايستاد . پيشوازيان از دور تمام با دست اشارت سلام داده پرسيدند : « ابراهيم بيگ كجاست ؟ » گفتم : « هست . »\r\nهمسفران از شمندفر بيرون شدند ، ابراهيم بيگ را از يك طرف ميرزا عباس از طرف ديگر « قاند دوقتور » [ كندوكتور 
  ] ، محمد بيگ عرب ، گرفته بيرون آوردند .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبه مجرد ديدن حال ابراهيم بيگ مستقبلين تماما بناى گريه گذاشتند . ابدا شناخته نمىشد ؛ و اعراب كه ايستاده بودند و با ابراهيم بيگ آشنايى داشتند ، همين كه قد و قامت خميده و تغيير صورت او را ديده ، يكى بىاختيار مىگفت : « ما هذا ؟ »\r\nديگرى از روى استعجاب زمزمه مىكرد : « هذا ابراهيم بيگ ؟ »\r\nسومى با كمال يأس مىگفت : « لا و الله ما تشبه به ابدا ! »\r\nدر ايستگاه قيامتى برپا شد ، يكى بغلش مىكرد ، ديگرى دستش مىگرفت ، سومى رويش مىبوسيد . مريض بيچاره بىحس و حركت ، مانند قالب بىروح ، بلكه روح بىقالب ، نگاه حسرت‌آميز به اين طرف و آن طرف مىنمود .\r\nنيم ساعت خلق انبوهى پروانه‌وار به دور شمع سوزان ابراهيم بيگ مىگشتند ، فلكهء خودشان حاضر بود . حاجيه خانم نشسته ، جلال افندى « لوندى » خود را فرستاد ، ابراهيم بيگ را با زور برداشته به لوندى گذاشته ، سايرين دو دو ، سه سه ، عراده گرفته رانديم تا رسيديم دم در . دو رأس گوسفند قربانى حاضر بود ، ذبح كردند . ابراهيم بيگ را از لوندى بيرون آورده ، باز ميرزا عباس و مختار بيگ المغربى ابراهيم را روى دست گرفته داخل صحن گشتند .\r\nمحبوبه از اتاق چون اين حال را ديد ، بىاختيار بىچادر و معجر خود را به اتاق انداخته ، زلف‌ها را پريشان ساخته صيحهء « يا حبيبى ! يا حبيبى ! يا مولايى ! يا مولايى ! » كشيده ، خود را به پاى ابراهيم بيگ در ميان اين همه جمعيت انداخت . بعضى روى گردانيده بعضى به كوچه برگشتند . هرچه حاجيه خانم و بنده داد زديم « دختره بس است ! برگرد ، حيا كن ! » در بازار عشق حيا را چه حد مداخله و حجاب را چه جرئت مماطله كه سودا را از جوشش باز دارد ؟\r\nچنانچه دو دستى سخت به ساق‌هاى ابراهيم بيگ چسبيده با حال دلسوز مىگفت : « يا حبيبى ! يا قوت قلبى ! » و با اشك گلگون زمين حياط را رنگين مىساخت . هى مىسرود :\r\n« آقا جان ! تو را كه به اين حال انداخت ؟ تو مولاى منى ؟ لا و الله ! مولاى من چنين نبود . » در كوچه و باغچه هر كس آواز اين دختر را شنود به سر زده از گريه خوددارى نتوانست نمود .\r\nزن‌هاى همسايه همه جمع شده ، هرچه سعى كردند محبوبه را از حبيب خود جدا كنند ممكن نشد . بالأخره ، حالم متغير گشته به حدت و سورت تمام گفتم : « خانم كوچك ! عيب است ! مردم سراپا ايستاده‌اند و ابراهيم بيگ مىبينى حالت ندارد ، تحمل اين‌قدر مشقت نتواند آورد . » ابراهيم گردن كج كرده مظلومانه گويا منتظر اين وساطت بود .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nعاقبت حاجيه خانم گفت : « محبوبه ! اولاد من مريض و بىحال است . قصد هلاك كردن او را دارى ؟ رها كن او را ! عجب بىحيا بوده‌اى ؟ » عاقبت فرمود چادر آورده انداختند به سر محبوبه خانم ، پنج شش نفر با زور دست‌هاى محبوبه را از پاى ابراهيم بيگ جدا كرده رفتيم به اندرون خانه .\r\nمحبوبه بىحس و حركت افتاد . يكى مىگويد « گذشت . » ديگرى مىگويد « غش كرده . » كسى تشخيص نمىكند ، مرده يا زنده است .\r\nاين‌جا دو تا شد ، يكى را بردند طرف اندرون و ديگرى را آوردند به طرف بيرونى .\r\nزنان آن‌جا جمع گشتند ، مردان اين‌جا . لطف اين‌جا بود كه تا امروز افكار محبوبه را كسى نفهميده و ندانسته بود كه اين بيچاره خود را بدين نوع گم كرده . در پيش حاجيه خانم قدرت تكلم نداشت ، امروز بدين جسارت اقدام نمود . گاهى به حال آمده از كرده پشيمان و هنگامى از گريه خود را گم مىكند .\r\nفورا فرستاديم طبيب دايمى خودمان آمد . به محض رسيدن گفت : « اين همه جمعيت پيش بيمار هيچ مناسب نيست . بروند به اتاق ديگر . »\r\nمهمان‌ها را به تالار برديم . حكيم رفت پيش ابراهيم بيگ . در هر باب از صحت و قوت و چگونگى عناصر و اعضاى او واقف و سال‌ها در سينهء وى منقش و از طفوليت تربيت شده دست حذاقت اين حكيم بود و مزاجش را كما هو حقه مىدانست ، حالا ديد :\r\n چنان فرسوده شد مشكين تن از غم * كه گر دم بر زند مىريزد از هم \r\nيك مرتبه حكيم به ابراهيم بيگ نگاه كرده و برگشت به من نگاه نمود . بىاختيار دوش خود را بالا كشيد ، به اشاره و ايما پرسيد « اين چه حال است ؟ » پيش رفت سلام داد ، احوال‌پرسى نمود ، جواب نشنيد . نبض‌اش را گرفت ، چيزى نفهميد ؛ درجهء امتحان حرارت گذاشته در حد اعتدال يافت . در سينه و پشت با دست زده گوش داد ، همه را در جاى خود سالم ديد . گفت : « سبحان الله ! چهل سال است ، در پراكتك [ پراكتيك 
  ] هستم ، چنان مرض و مريض نديده‌ام . »\r\nاز من مقدمه را پرسيد . گفتم : « در ايران ناخوش نشد . » ماوقع اسلامبول را از ابتدا تا انتها بيان كردم .\r\nبعد از تفكر بسيار باز آمد در بالين مريض نشست . پرسيد : « ابراهيم بيگ ! مرا مىشناسى ؟ من حكيم صالح هستم كه هر وقت تو را معالجه كرده‌ام ؛ حالا هم ان شاء الله پس از سه چهار روز بهبودى و صحت يا بى ، به آرزوى خود موفق شوى . همهء كارها نيك شود . « مشكلى نيست كه آسان نشود »\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدر اين‌جا ابراهيم بيگ آهى كشيده « يا حق ، يا مدد ! » گفت . بيچاره حاجيه خانم يك ساعت سر پا ايستاده و بدون صدا و ندا متصل اشك از چشمانش جارى بود .\r\nحكيم گفت : « حاجيه خانم گريه كردن ثمر نبخشد . پسرت را خوف مرگ در ميان نيست ، ولى عجايب درد است كه اگر بدن او اين‌قدر زار و نزار نشده بود ، مىگفتم دروغ مىگويد ، هيچ مرض ندارد . چون فردا روز يكشنبه است اطبا جمع نمىشوند . پس فردا سه چهار طبيب - كه خودم به حذاقت ايشان اعتماد دارم - مىآورم ، تا ببينم چه تمهيد بايد كرد . »\r\nاز غذا پرسيد . گفتم : « به جز شير چيزى نمىخورد . » يك چيزى نوشت و گفت دو قاشق با شير مخلوط كرده بخورانيد ، چاى خورد ، خواست برود .\r\nگفتم : « كجا ؟ بيمار تازه‌اى هم هست ، او را معاينه كنيد . » حال محبوبه را بيان نمودم .\r\nحاجيه خانم گفت : « من نمىآيم خجالت مىكشد ؛ زنان همسايه جمع‌اند خبر دهيد بيرون آيند . »\r\nحاجى مسعود را گفتم خبر دهد خانم‌ها بيرون آيند ، همگى بيرون آمدند . رفتيم اندرون ، محبوبه را ديدم ، چه محبوبه‌اى ! جسد بىروح افتاده . حكيم اين طرف و آن طرف گردانيده نگاه كرد ، ابدا حس و حركت ندارد . سوزنى درآورد ، از ميان دو شانهء محبوبه به جلدش فرو برد « اوخ ! » كرده فى الفور به لرزه افتاد ، دو سه بار مانند بيد لرزيده چشم بگشود .\r\nحكيم خنديده گفت : « هان كوچك خانم ! احوالت چطور است ، كجايت درد مىكند ؟ »\r\nمحبوبه هر دو دست به صورت گذاشته هاىهاى بناى گريه گذاشت .\r\nحكيم گفت : « بسم الله ابراهيم بيگ ، بياييد ، بفرماييد ! »\r\nمحبوبه فورا دست از صورت برداشته و آن طرف نگاه كرد ؛ الحاصل ، در اين‌جا طبابت نمىكرد ، حكمت عملى و تدبير به خرج مىداد .\r\nگفت : « آب بياوريد ! »\r\nآوردند . حكيم با دست خود گرفته گفت : « خانم كوچك بگير بنوش ! »\r\nقبول نكرد ، يك دفعه تماما آب قدح را بر روى محبوبه پاشيد . حكيم مىخنديد ، محبوبه مىگريست . ما هم مات و متحير تماشا مىكرديم .\r\nحكيم بيرون آمده گفت : « اين مرض مهلك نيست . تا پس فردا گرسنه نگذاريد » و شربتى هم براى او نوشت و رفت .\r\nمرد و زن به قدر چهل پنجاه نفر مهمان خانهء بىميزبان شدند . اگرچه اكثر ايشان\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nيگانه‌اند ولى هر كس خويشتن را گم كرده در مصيبت اهل خانه پريشان هستند .\r\nگفتم : « حاجى مسعود حاجيه خانم كه خبر ندارد ؛ به مطبخ برو ببين چه هست ؟ چاى حاضر كنند ! »\r\nگفت : « پرسيدم ، همه چيز حاضر است . اگر صد نفر هم باشد كفايت مىكند . »\r\nاز حاجيه خانم اذن خواسته رفتم بالا پيش مهمان‌ها . بعد از بسيار عذرخواهى نشستم اما چه مهمان ! همه در درياى غم غوطه‌ور گشته ، سر به جيب تفكر فرو برده ، از بنده احوال پرسيدند .\r\nگفتم : « وقت زياد داريم البته خواهيد شنيد . »\r\nرفتيم سر سفره ، طعام صرف شد . بعد از شام هر كس خداحافظى كرده و رفت .\r\nسه ساعت از شب گذشته قدرى راحت شديم .\r\nفردا حاجيه خانم به من گفت : « ميرزا يوسف ، تو برو پيش محبوبه ، او از من شرم دارد ، قدرى صحبت كن كه ما را رسوا نكند . مردم چنان گمان مىبرند اين‌ها سابقه داشته‌اند . »\r\nگفتم : « حاجيه خانم مترس ، پاكى و معصومى هر دو اظهر من الشمس است . همه مىدانند . »\r\nالغرض ، خلوت كرده رفتيم پيش محبوبه . هنوز بيست و چهار ساعت از ورود ما نگذشته كه محبوبه نيمه جان شده بود ؛ رنگ پريده ، چشمان دريده ، حال خراب ، دل در پيچ و تاب ، بدن در اضطراب ، نه خورد و نه خواب . داخل شدم ، از من رو گردانيد .\r\nگفتم : « چايى خوردى ؟ »\r\nگفت : « خير ! »\r\nگفتم : « بياورم ؟ »\r\nبناى گريه گذاشت .\r\nگفتم : « خانم كوچك چه خبر است ؟ چرا به اين حال افتاده‌اى ؟ »\r\nجواب نداد .\r\nگفتم : « ديروز كارى نكردى كه به مردم حالت تو مخفى ماند و كسى درد تو را نفهمد .\r\nبد كارى كردى ، كه مناسب حال تو و اين خانوادهء جليله نبود . حيف نبود از تو كه تا حال سر موى تو را كسى نديده خود را بىحجاب در نظر خود و بيگانه جلوه دادى ؟ همه كس دانست كه شدت سودا تو را به اين بىحجابى واداشت ؛ عقلت را جمع نموده برخيز به كار خويش مشغول باش ! ابراهيم بيگ اگر حالت تو را بفهمد ، ناراضى بلكه دلگير و\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nرنجيده خواهد شد . در وصال شما جز بيمارى ابراهيم بيگ هيچ مانعى نمانده ، ان شاء الله عن قريب صحت يافته به مقصود خواهيد رسيد . حاجيه خانم مىداند كه تو از او خجالت مىكشى ، لهذا مرا فرستاد . اين سخن را از قول خانم مىگويم . »\r\nمحبوبه زار زار گريستن آغازيد و گفت : « عمو جان ! من زنده نخواهم ماند ، با اين سخنان دل مرا نرنجانيد . آن‌چه شما خيال كرده‌ايد صحيح نيست . او آقا و مولا و ولىنعمت من است . نمىتوانم او را در آن حال ببينم ، ديوانه شدم ، از من عقل و هوش توقع مداريد ، اختيار از دستم بيرون رفته . از آن روز كه تلگراف شما از اسلامبول رسيد دنيا در چشمم تيره و تار گشته . خدا جان مرا يك روز اول بستاند ، من به روى بىبى خود چگونه نظاره كنم ؟ » - « بىبى » حاجيه خانم را مىگويد .\r\nگفتم : « محبوبه ، سكينه خواهر ابراهيم بيگ است ، البته محبت خواهر و برادرى از همه بيشتر و بالاتر است ؛ آن هم از غصه سوزان و گريان است ، در حيا و حجاب ! »\r\nهرچه از اين مقوله سخنان گفتم جز گريه ثمرى نبخشيد .\r\n بيدل گمان مبر كه نصيحت كند قبول * من گوش استماع ندارم ، لمن تقول ! \r\nديدم محبوبه مضمون اين بيت را كار بسته . برخاسته آمدم ماجرا را كما جرى به حاجيه خانم گفتم . اين درد از آن درد بدتر ! حال اين دختر زياده از مرض پسرش مؤثر افتاد ، زيرا كه اين خانواده عصمت مجسم هستند . از اين فقرات زياده از مرگ متأثر و متغير [ مى 
  ] شوند .\r\nگفتم : « خانم ، شما آسوده باشيد ! اين براى ما و خانوادهء شما عيب نيست ، زيرا كه اهل مصر ، صغيرا و كبيرا ، مىدانند كه اين‌ها به هم ديگر نامزدند ، كاشكى همهء نامزدان چنين عشق و محبت ورزيدندى . »\r\nگفت : « چه بايد كرد ؟ سكينه را بفرستيد پيش محبوبه و دختران همسايگان را هم خبر كنيد ، آمده او را تنها نگذارند ، مشغول نمايند . »\r\nحاجى مسعود رفت بالا ، سكينه و دختران را خبر كند ، يك دفعه صداى گريهء محبوبه بلند شد ، بيچاره حاجيه خانم هم شنيد . رفتم پشت در ، ديدم در مناجات است مىگويد :\r\n« بار خدايا ! از زندگانى سير شدم ، تاب اين سرزنش‌ها را نتوانم آورد . رو بىبى خود را چگونه نگاه كنم ؟ مرا با ناز و نعمت پروريده بود براى چنين روزى ؟\r\n جز خار غم نرست ز گلزار بخت من * آن هم خليد در جگر لخت‌لخت من » \r\nحاجيه خانم گفت : « به عجب بلايى مبتلا شديم . خدا چه كنم ؟ « اگر دردم يكى بود چه بودى ؟ »\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nخود صدا كرد : « سكينه ، بيا پايين ! » آمد . گفت : « از محبوبه جدا مشو ، او را تنها نگذار ! » خودش رفت نزد ابراهيم بيگ .\r\nمن هم جامه‌دان و اسباب سفر را گشاده لباس عوض نمودم . از احبا و آشنايان آنان كه ديروز نيامده بودند امروز آمدند . ميرزا عباس و حاجى محسن آقا هم تشريف آوردند ، قدرى صحبت كرده ديديم آقا . . . تبريزى آمد ، برخاسته مصافحه و معانقه كرديم ، نشست ، سؤال كرد : « ابراهيم بيگ كجاست ؟ »\r\nگفتم : « اتاق خود . حاجيه خانم آن‌جاست . »\r\nگفت : « شنيدم ناخوش است . از تبريز كاغذ داشتم . برادرم عزيمت شما را نوشته ولى از ناخوشى چيزى ننوشته بود . »\r\nگفتم : « در تبريز بيمارى نداشت ، در اسلامبول احوالش به هم خورد . » قدرى اظهار ممنونيت از برادرش كرده گفتم : « حقيقتا بسيار مهمان‌نوازى نمود ، زياده از حد احترام كرد ، زحمت كشيد . »\r\nهر كس از ايران احوال مىپرسد ، مىگويم : « صبر كنيد خواهم گفت . »\r\nدر اين بين آقا ميرزا احمد شيرازى تشريف آورد . بعد از تحيت و سلام احوال پرسيد .\r\nگفتم : « ناخوش است ، در حرم خوابيده . »\r\nافسوس خورد .\r\nگفتم : « اين‌ها همه گناه تو بود ، سبب رفتن به ايران تو شدى ، آمدى گفتى در ايران هيچ نيست ، مبالغه در هر سخن كردى و بيگ را وادار نمودى كه خود برود و ببيند . »\r\nگفت : « مگر دروغ گفته‌ام ؟ چيزى ديدى ؟ »\r\nاهل مجلس گفتند : « آقا ميرزا احمد راست گفته ، هيچ چيز نيست . تو بگوى ببينم چه ديدى و چه بود ؟ »\r\nگفتم : « همه چيز هست ، چيزى كه نيست قانون است . نظم ندارد . از اين رو ، وظيفهء احدى از حاكم و محكوم ، رعيت و صاحب منصب معلوم نيست ، و بدين سبب مكتب ندارد ، ماليات ندارد ، رشوت دارد ، استبداد دارد ، اجحاف دارد ، شهرها خراب مانده ، صحراها لم‌يزرع مانده ، آب‌ها گنديده ، از تعفن آب‌ها از كوچه گذر كردن مشكل است ، گدايان وزير گشته ، وزيران گدا شده ، كار در دست غير اهلش افتاده ، قاپان قاپان است ، چاپان چاپان است ، چكه چك ، سوخاسوخ است . »\r\nهمه قاه‌قاه خنديده گفتند : « در نزد ابراهيم بيگ هم مىتوانى اين‌ها را بگويى ؟ »\r\nگفتم : « من جرئت ندارم ولى خودش به رأى العين ديده كه چه خبر است ، احتياج به\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nگفتن من نيست . مثلى مىگويند : چنين مبهوت ماندم كه هوش از سرم رفت . حالا او چنان مبهوت و متحير مانده كه هوش از سر و گوشت از تنش رفته . خدا به ما رحم كند ! »\r\nبعد از ناهار قدرى صحبت كرده هر كس به كار خود رفت . ميرزا عباس و حاجى محسن آقا با بنده مانده احوال پرسيدند .\r\nگفتم : « روز خوش ما با شما بود ، بعد از آن ديگر لبمان خنده نديد . از روز ورود باطوم تا برگشتن هر جا رسيديم و هر كجا رفتيم و هرچه ديديم ، اين جوان غيور متعصب در هر قدم آهى سرد از دل پر درد كشيد . عجب‌تر آن‌كه بعض چيزها را من ديدم كه به او نگفتم و مانع شدم ديگرى هم بگويد و بعض حالات را هم او از من پنهان مىكرد و بروز نمىداد ، كه در اسلامبول بعد از ناخوشى او در سياحتنامه‌اش ديده و فهميده‌ام . از جمله در خانهء وزير جنگ كوتك خوبى خورده من خبر نداشتم . روزى با مشهدى حسن كرمانى در حالت پريشانى به منزل آمده سه روز بسترى شده خوابيد و از من پنهان داشت . در اسلامبول فهميدم كه چه بر سرش آمده بود . به خانهء وزرا رفته ، بعض صحبت‌ها كرده ، فحش و سقط شنيده ، كوتك خورده . صد هزار شكر كه نكشتندش و زنده برگشت . بعد از چند روزى رفت و نصف شب آمد ، با لب خندان ، بشاش ، مشعوف ، كه گويا دنيا را به او بخشيده‌اند . من هم از شعف او بسيار شادمان گشته شكر حق تعالى را به جاى آوردم ، كه اين جوان در اين سفر يك روز خنديد ، شادمان و مسرور گرديد . جهت مسرتش را پرسيدم ، گفت : « يوسف عمو غافل مباش ! در ايران آدم‌هاى كاردان ، عالم با غيرت و دولت‌پرست موجودند ، كه به مدارج عاليهء قانون‌دانى و كارگذارى صعود نموده به استادان فرنگ برترى دارند . امشب مرا مايهء اميدوارى حاصل شد ، كه در آينده خوشبختى ايران خواهد آمد ، عن قريب ترقى زياد خواهد كرد . به‌به ! وجود محترم محترم است . » سؤال كردم : « چه خبر است ؟ » گفت : « حمد خداى را كه قانون حاضر و آماده است ، اما چه قانون خوب و مقدسى ! ان شاء الله عن قريب در مصر خواهيم شنيد كه ايران داراى چهار پنج هزار مكاتب علوم و فنون متنوعه گشته ، بعد از ده سال هزاران علماى باهوش و باغيرت از كارخانه‌هاى آدم‌سازى بيرون خواهد آمد . » گفتم :\r\n« ان شاء الله ! »\r\nپرسيدند : « چگونه خودبه‌خود به وزرا راه يافت و آن‌ها را در اندك زمان از كجا شناخت و به معرفت و دلالت كه به حضور ايشان توانست رسيد ؟ »\r\nگفتم : « دليل و هادى اين راه را در مجمع عام بايد گفت . مخلصش آن‌كه يك نفر حاجى خان شخص اول ايران - كه همهء شما او را مىشناسيد ، در سياحتنامه هم تعريف\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاو نوشته شده خواهيد خواند - وى را به هر مقام دلالت كرد . »\r\nبارى ، بعد از صحبت متفرق شده رفتند . من هم آمدم پايين پيش بيمار . حاجيه خانم نشسته سر را به دست تكيه داده آب چشم مانند ابر بهار مىريخت .\r\nپرسيدم : « چيزى خورد ؟ »\r\nگفت : « نمىخورد . »\r\nيك كاسهء شير آورده از شربت هم دو قاشق در او ريخته پيش رفته گفتم : « جان عمو بخور ، به حق خدا و به سلامتى وجود محترم ! » من خنديدم و از چشمان مخمور و مظلوم ابراهيم بيگ چند قطره اشك به دامان ريخت . شير را پيش لبش رسانيدم خورد و يك كلمه گفت « يا حق ، يا مدد ! »\r\nسكينه را صدا كرده حال محبوبه را پرسيدم .\r\nگفت : « دختران آن‌جايند . مفصل گريه مىكند ، هر قدر سخنان تسليت‌آميز مىگويند ، ساكت نمىشود ؛ با حيرت نگاه مىكند ، جواب نمىدهد . وقت شام همه رفتند ، مگر رفيقهء اصلى - كه دوست صادق و محبهء محبوبه بود - ماند .\r\nسكينه هم به نماز رفت . حاجى مسعود مرا صدا كرد ، رفته ديدم گوش بر سوراخ در اتاق داده . اشاره كرد « بيا صحبت ايشان را بشنو ! » رفته ايستادم پشت در ، گوش داده ديدم رفيقه مىگويد : « محبوبه يك هفته پيش از اين من درد تو را سنجيدم ، از من پنهان داشتى ، حالا امشب همهء خانه‌ها صحبت از عشق‌بازى تو مىكنند . من نگفتم اين راز نهان نخواهد ماند ؟ تو انكار كردى ، « نهان كى ماند آن رازى كزو سازند محفل‌ها ؟ »\r\nدر صورتى كه تو محبوبه و محبوب القلوب خاص و عامى ، چرا خود را در نزد خودى و بيگانه محجوب مىنمايى ؟ من باز به تو مىگويم ، صبر كن ، و خوددارى نماى ، تا به عزت و احترام و اصل به مقصود شوى ! عشقبازى ، دختران را عيب و ننگ است . به اين كمال و جمال ، چرا لكهء عذر به جبين خود گذارى ؟ تو شهرهء آفاق ، تربيت شده ، شاعره و ادبيه ، هزار رمان خوانده‌اى ، سوء اين عمل را بهتر از من مىدانى كه عاقبت اين كار وخيم است ، عزيزا ! خواهرا ! مهربانا ! مكن ، مكن ، كه پشيمان مىشوى آخر ! »\r\nمحبوبه علاوه بر اين‌كه صاحب حسن و جمال و اخلاق ميمونهء مستحسنه بود ، يك صوت خدادادى هم داشت . در ماه مبارك رمضان ، زنان عرب تلاوت كلام مجيد مىنمايند ، وقتى كه محبوبه سورهء يوسف را به لحن دلكش تلاوت مىكرد ، همه بىاختيار به گريه مىآمدند . زمانى كه آيهء شريفهء (  « فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَ أَعْتَدَتْ لَهُنَّ مُتَّكَأً وَ آتَتْ كُلَّ واحِدَةٍ مِنْهُنَّ سِكِّيناً وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ »  مىخواند ،\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمستمعين چنان مات و مبهوت مىماندند كه اگر كاردى به دست ايشان دادى هر آينه دست از ترنج نشناختندى .\r\nدر مصر مشهور و خاص و عام بود قرائت محبوبه به « خانم عجم » . طبع موزون هم داشت ، گاهى مرثيه و اشعار عربى و فارسى انشاد مىكرد .\r\nامروز ديدم تكيه به بالين كرده ، گيسوهاى مانند بخت خود را پريشان نموده ، با حالتى كه از استماع گفتار او دل سنگ خارا آب مىشد ، به رفيقه مىگفت : « خواهر جان ! اگر دستم عنان اختيار را توانستى نگاه داشتن هرگز ديروز آن رسوايى را بار نياوردمى و داغ بدنامى به ناصيهء خويش نه بنهادمى . درد من كفايت مىكند ، زياده از اين ميفزاى ! » و اين مربعات را خوانده و گريه مىنمود :\r\n « گريبان اولدى رسوالق اليله چاك دامن هم * بكا رسو الغمده دوستار طعن ايتدى دشمن هم\r\nره عشق ايچره جان قلدم گرفتار بلا تن هم * بويتميزمى كه بر درد آرترر سان درديمه سن هم\r\nاگر طوطسام غمم ايلدن نهان صبر و قراريم يوق * و گر شرح غم پنهانيم ايتسم غمگساريم يوق\r\nاسير بند زندانم المده اختياريم يوق * بويتميزمى كه بر درد آرترر سان درديمه سن هم\r\nجفاى چرخ كجرفتارين الندن واردى پك دردم * اولوبدر اشك خونابيله گلگون چهرهء زردم\r\nيا نوبدور آتش هجرانه جان درد پر دردم * بويتميزمى كه بر درد آرترر سان درديمه هم \r\nخواهر جان ! هرچه تو مىگويى مىدانم از راه جانسوزى و مهربانى است . من اگر در اين ولايت يك نفر دوست معتمد ، از مكتب الى حال ، داشته‌ام تو هستى . ولى در اين كار مسلوب الاختيار شده‌ام ، عنان اختيار از دستم رها گشته ، به جز اين‌كه خود را هلاك و اين سرّ در خاك پنهان سازم چارهء خلاصى مفقود است . بىبىام از حالم آگاه شد ، من بعد از شرم سر بالا نتوانم كرد . آه آه ! چگونه گرفتار چنگ ملامت شدم ؟ خدايا مرا حفظ كن ! رفيقه جان نوعى كن كه من رفته ولىنعمت خود را ببينم .\r\n اگر از دست تو كارى برآيد * كه روزى محنتم از وى سر آيد ،\r\nبه درمانم نشايد كوتهى كرد * مرا بايد در اين ره همرهى كرد \r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاما مشروط به اين‌كه بىبىام در خانه نباشد . »\r\nحاجى مسعود گفت : « آقا ميرزا يوسف ! كار به جاى سخت كشيده ، دل من پريشان و در هم شد . ممكن است كه حاجيه خانم جايى برود تا محبوبه را ببريم پيش آقا ؟ او كه خود را نمىداند . »\r\nرقت مرا گرفته دلم به حال دختر بسوخت .\r\nگفتم : « بايد دو سه روزى صبر كرد ، بلكه فردا به حكيم صالح افندى بگويم كه او بگويد بهتر اين است كه « محبوبه » نزد ابراهيم بيگ بماند ، و تيمار دارش باشد . حالا به حاجيه خانم چيزى مگوى ! »\r\nرفتم پيش ابراهيم بيگ . خوابيده بود ، حاجيه خانم پايش را مالش مىداد . قدرى نشسته به حاجيه خانم عرض كردم : « اگر اجازت شود نيم ساعت به گرمابه روم . » اذن داد .\r\nرفته برگشتم . چند نفر از احبا آمده خواهش كردند كه حاجيه خانم بيرون رفته ابراهيم بيگ را ديدن كنند .\r\nرفتيم نزد ابراهيم . مانند آهوى به دام افتاده ، نگاه حسرتانه‌اش دل را پرآذر مىكرد .\r\nمهدى بيگ شاعر گفت :\r\n « وصل بشد هجر ماند حيف كه در باغ عشق * خار به پيرى رسيد گل به جوانى بمرد \r\nاى داد و بيداد ! اين ابراهيم بيگ است ؟ چه نشانه از او باقى است ؟ هرگز من قبول نمىكنم كه بدين نوع تغيير حال در انسان پيدا شود . »\r\nپرسش‌ها كردند ، جواب نشنيدند .\r\nمهدى بيگ گفت : « راستى من تاب ديدار اين جوان را ندارم . خداحافظ ! » - و برخاسته رفت .\r\nآن شب را به روز آورديم . ساعت چهار بود كه آدم صالح افندى رقعه آورد ، نوشته بود : « در ساعت هشت « دوقتور مسيو وولف » ، سرطبيب مريض‌خانهء انگليس ، « موسيو هارون اسرائيلى » و « شيخ يوسف السيد » را وعده گرفته خواهيم آمد . »\r\nدر ساعت موعود دو كالسكه وارد و به خانه داخل شدند . بعد از صرف چاى گفتند :\r\n« برويم نزد ابراهيم بيگ ! »\r\nحاجيه خانم چادر به سر كرده ، اطبا آمدند .\r\nاول از بنده ايضاحات خواستند ، اجمالا احوالات سفر را بيان كردم . از خودش جوياى حال شده جواب نشنيدند . دوقتور انگليس گفت : « تمام لباسش را بيرون آريد ! »\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nحاجى مسعود ، جز زيرجامه ، همهء لباسش را كند . هر يكى جداگانه معاينه كرده و گوش نهادند ؛ با ذره‌بينى مخصوص گلو و دماغ و ساير اعضايش را نگاه كردند و درجه گذاشتند ، نبض گرفتند .\r\nچهار نفر حكيم يك ساعت تمام مرا استنطاق كردند كه « پدرش به چه مرض مرده و در سلسلهء اين‌ها چگونه امراض واقع مىشود ؟ مادرش به چه مرض‌ها مبتلا گشته ؟ در كودكى خودش بيمار شده ؟ بيماريش چه بوده و چگونه ادويه خورده ؟ » همه را به تفصيل جواب دادم . با زبان فرانسوى با همديگر مكالمه كرده « بون ، بون » نمودند ، من نفهميدم .\r\nبالأخره مطلب معلوم شد كه مانند اطباى اسلامبول اين‌ها هم چيزى نفهميده [ اند 
  ] .\r\nگفتند : « مادرش را بگو بيايد ! »\r\nخانم آمد . موسيو هارون اسرائيلى تركى خوب مىدانست . گفت : « خانم ! نمىتوانيم بگوييم كه اولاد شما بيمارى ندارد ؛ اگر بيمار نبودى بدين حال نيفتادى . درد را ما پيدا نكرديم ، قلب درست ، جگر سالم ، حرارت معتدل ، آن‌چه حكم آلت ذره‌بينى بود ، از دهن و دماغ و گوش ، احشا و اعضاى اندرونى را ديديم ، تماما در حالت صحت و اعتدال .\r\nالآن كه ما از مرض چيزى مشخص ننموديم . اگر بفرماييد هفتهء ديگر آمده باز معاينه كنيم ؛ امروز را مسيو وولف چيزى مىنويسد ، شب و روز دو دفعه بماليد . دواى مشروبى هم خواهد نوشت ، در هر شش ساعت دو فنجان بخورانيد و موى سرش را بتراشيد . مشمع از دواخانه بياورند ، تر كرده بچسبانيد . بايد به هر حيله و التماس باشد ، سوپ نان پخته بدهيد بخورد و اگر چيز ديگر هم ميل نمايد عيب ندارد بدهيد ، لكن از ترشى بپرهيزيد ! »\r\nدواها را نوشته خواستند بروند ، من به صالح افندى گفتم : « محبوبه را هم ببيند . »\r\nگفت : « بگو حاضر باشد ! »\r\nرفته ، ديدم باز گريان است .\r\nگفتم : « حكيم‌ها مىآيند . »\r\nگفت : « عمو جان مرا رسوا مكن ! من ناخوشى كه ندارم . »\r\nگفتم : « اگر چنين مىباشد چرا سه روز است روزه گرفته‌اى ، از گلويت قوتى پايين نرفته ؟ »\r\nگفت : « امان ، دخيلم عمو جان ! مرا به سر آقام بگردان ! حكيم را پيش من مياور ! »\r\nهرچه اصرار كردم گفت : « خود را هلاك مىكنم ! »\r\nگفتم : « صالح افندى تنها بيايد ؟ »\r\nراضى شد .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nجواب آورده گفتم : « صالح افندى بماند . » ديگران رفتند .\r\nشيخ يوسف السيد از در برگشت ، صالح افندى را به « قابينه » كشيده مرا نيز صدا كردند . رفتم .\r\nشيخ يوسف به صالح افندى گفت : « چه مىگويى در حق ابراهيم بيگ ؟ »\r\nصالح گفت : « چهل سال است طبابت مىكنم ، اين جور مرض نديده و نشنيده‌ام ؛ رجوع به كتب عتيق و جديد كردم ، چنين دردى نجستم . »\r\nشيخ يوسف گفت : « من سى و دو سال است كه طبابت مىكنم ، اگر چه امتحان من در هر ادارهء صحيه در فن جديد بوده ، ولى معتقد فن عتيق هستم . بسيار تجربه كرده و استفاده حاصل كرده‌ام ، خصوصا در اين‌جا . يا اين مرض ماليخولياست يا سودا . من مىخواهم حكمت ابو على سينا را هر دو در اين‌جا به كار برم و ببينم هيچ فايده مترتب مىشود يا نه ؟ اگر اين مرض را تشخيص نكنم ، ديوانه خواهم شد . »\r\nصالح افندى پرسيد : « كدام فن را خيال امتحان دارى ؟ »\r\nگفت : « يكى آن‌كه يك نفر از امراى بزرگ به مرض ماليخوليا مبتلا شده ، مثل ابراهيم بيگ ، چيزى نمىخورد و هى داد مىزد كه من گاو پروارىام ، مرا بكشيد و به سيخ بكشيد ! دايما اين ورد زبانش بود ، چندى از تناول طعام باز ماند و حكما عاجز گشتند از علاج . علاء الدوله شيخ الرئيس را احضار نمود . شيخ احوالات پرسيد ، پرستاران حالات مريض را بيان كردند . شيخ گفت : برويد به مريض بگوييد خبر كرديم قصاب بيايد و تو را ذبح كند . به مريض گفتند ، بسيار دلشاد شد . بعد از ساعتى ، شيخ كارد و ساطور به دست گرفته ، به آواز بلند گفت : گاو كجا است ؟ بياوريد تا او را بكشم ! امير خود مانند گاو صدا مىكرد ، يعنى اين‌جايم . خلاصه ، امير را آوردند ، سه چهار نفر دست و پايش را بستند ، شيخ مانند قصابان كارد را به ساطور مىكشيد و صداى كارد به گوش امير مىرسيد .\r\nسپس ، پاى به سينهء امير نهادى تهيگاه و كفل امير را مانند قصابان دست مىزد ، ران‌هايش را ملاحظه مىكرد ، تا اين‌كه دست باز داشته گفت : اين گاو بسيار لاغر است ، قابل كشتن نيست ، علف بدهيد تا يك هفته فربه شود ، آن وقت او را بكشيم . بعد دست و پايش را گشادند . ابو على گفت : حالا هرچه بدهيد خواهد خورد به اميد كشته شدن . حقيقتا هر چه پيشش بردند خورد ، تا كم‌كم معالجه شده شفا يافت . ديگرى تدبير اوست در عشق و سودا . اگر يقين شد كه سودا دارد ، بايد اطمينان داد « بخور تا به مقصود رسى ! » اين امراض بىاكل و شرب ممكن نيست معالجه شود . رأى من اين است ، شما چه صلاح مىدانيد ؟ »\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nصالح افندى گفت : « در اين رأى و تدبير شما اگر نفع نباشد به هيچ وجه من الوجوه ضرر و زيان ملحوظ نيست ؛ البته تجربهء عمل بىزيان كه در ضمن آن هم سودى ملاحظه شود اولىتر است . »\r\nبعد شيخ يوسف السيد به من گفت : « آقا يوسف ! در مصر اين جوان با كسى از طايفهء نسوان سر و كار داشت ؟ »\r\nگفتم : « همه عالم گواه عصمت اوست . حاشا ! ثم حاشا ! كه اين گمان در حق او خطا است . »\r\nگفت : « در ايران هنگام اياب و ذهاب در منازلى كه نزول مىكرديد و يا با كسانى كه ديد و بازديد داشتيد از زن و دختر به كسى برخورد كه دلبستگى به هم رساند ؟ »\r\nگفتم : « ابدا ! »\r\nگفت : « اين را ادعا نكنيد . تو مرد پير و او جوان است ، با تو همراز نمىشود . »\r\nگفتم : « ابدا در اين خيالات نبود و اين احتمالات در حق او فاسد است . »\r\nشيخ يوسف چنين گفت : « وليعهد عز الدوله بيمار شد . عموم اطبا از معالجهء او عاجز آمده عاقبت شيخ الرئيس را خبر دادند . شيخ استنباط آثار عشق در او كرده خلوت نموده يك نفر - كه عموم محلات و خانه‌هاى شهر را به اسم مىدانست - آورده پهلوى مريض نشاند و خود نبض مريض را گرفته ، با آن شخص بناى صحبت گذاشت و محلات و خانه‌هاى شهر را يگان يگان به شمار آورد ، تا فهميد كه در فلان محله و فلان خانه به فلان دختر عشق ورزيده . به عز الدوله خبر داد ، تا مقصود حاصل شده صحت يافت . حالا نزد ابراهيم بيگ رويم . از مصر كه بيرون رفته هر شهر و قصبه و دهكده كه ديده و منزل كرده‌ايد يگان يگان بشماريد ، شايد چيزى دستگير شود و مقصود حاصل گردد . »\r\nرفتيم پيش ابراهيم بيگ . صالح افندى در گوشه‌اى پنهان شد ، شيخ يوسف السيد نبض بيمار را گرفته از من چنين سؤال كرد :\r\n« يوسف آقا ! شما در اين سفر از كدام طريق رفتيد و كجاها را ديده و سير و تماشا كرديد ؟ »\r\nگفتم : « از اين‌جا با راه‌آهن به اسكندريه ، و از آن‌جا با كشتى به اسلامبول ، و از اسلامبول هم با كشتى به باطوم ، و از باطوم با شمندفر به تفليس ، و از آن‌جا با كشتى به سواحل رشت و مازندران و عشق‌آباد تا داخل خاك ايران شديم . »\r\nيك بار شيخ يوسف فرياد كرد : « مقصود حاصل گشت ، درد را پيدا كردم . بعد را بگو ! »\r\nيگان يگان از مشهد ، سبزوار ، نيشابور ، سمنان ، دامغان ، شاهرود ، طهران ، قزوين ،\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nزنجان ، تبريز ، اردبيل ، مراغه ، بناب ، مرند ، تا كنار ارس يك‌يك شهرها و قصبه‌ها و دهكده‌ها ، از هر جا كه عبور و مرور كرده بوديم ، تمام را برشمردم . بعد روسيه را تا باطوم و از آن‌جا به اسلامبول و مصر ؛ و السلام .\r\nگفت : « سبحان الله ! ايران سواى اين‌كه كل ممالك عجمان است ، ايران نام شهر هم هست ؟ »\r\nگفتم : « خير ! »\r\nگفت : « بايد باشد ! البته در استخراج و استنباط من اشتباهى نشده . »\r\nگفتم : « استنباط شما درست و ابدا سهو و خلأيى ندارد . ما شاء الله به اين درد ! اين بينوا را همان نام ايران انداخته . »\r\nگفت : « يعنى چه ؟ ايران نام انسان هست ؟ »\r\nگفتم : « خير حكيم‌باشى ! اين جوان غيور عاشق مملكت ايران است . رفت معشوق خود را ببيند ، از ديدار او فرحناك و شادمان شود ، بعد از وصلت ، قضيه برعكس نتيجه داد . بعضى بىرونقى و پريشان حالى ولايات به طبع نيك‌خواهش ناگوار آمده ، از كثرت غصه و اندوه خود را به اين حالت انداخته است . »\r\nگفت : « نفهميدم بىرونقى و پريشان حالى ولايات را . »\r\nگفتم : « يعنى نظم و نظام و انتظام و قانونى در كار نيست . اين افكار را در دل مستحكم كرده ، تا اين‌كه از جهت همين فقره با يك نفر از بزرگان منازعه كرده ، حدت و غيظ غلبه نموده ، از آن وقت به اين بليه مبتلا گشت . »\r\nحكيم گفت : « در اين صورت ، من سهو نكرده‌ام ؛ عشق [ و 
  ] اوهام جسم باسم [ به اسم ؟ 
  ] ، با وجود يا بىوجود ، تفاوت نمىكند ؛ اين‌ها تفصيل دارد . وقت نداريم ، مختصرش اين است : حكما افراط محبت را عشق خوانند و آن بر دو قسم است :\r\nقسمى فطرى ، يعنى خلقتى و ذاتى است ، و اين عشق در تمام كاينات و موجودات - خواه فلكيات و خواه عناصر كه به مقتضاى طبع جاذب و مجذوب يكديگرند - موجود است . قسم ديگر ، عشق كسبى است و در حيوان و انسان يافت مىشود ؛ و منشأ اين عشق لذت است ، يعنى از ادراك ملايم و از حالتى كه در اعتدال مزاج به هم رسد حاصل مىشود ، و اين عشق كسبى خارج از دو قسم نيست : يا اين است كه از قوهء تحريك است و يا قوهء ادراك . آن‌كه از قوهء تحريك است جسمانيش خوانند ، چون ميل به غذا و شوق به مآكل و مشارب و غيره ؛ و آن‌كه ادراك است ، روحانىاش گويند ، چون شوق به نظر در حقايق امور و تميز حسن و قبح و غيره . اما آن‌كه روحانى است يا بالذات است يا\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبالعرض . اما آن‌كه بالذات است عشق حقيقى ، چون محبت اهل حق و روحانيون كه موجد خود را طالب‌اند . و آثار صنع او را مايل ، و اين عشق را منفعت بالذات است نه بالعرض . و اما آن‌كه بالعرض است عشق مجازى است ، مانند محبت اهل هوس به نسوان و اولاد و اعمار و آثار و غيره . در صورت محبت مفرط عشق و شدت عشق و غلبهء او به عناصر - كه اساس حياتيهء انسان است - ضعف اعتدال را سبب مىشود و مهلك است .\r\nعلاج و رفع آن سواى كاميابى به معشوق محال است ، پس صحت اين بسته به حصول آرزوى آن است . اين‌قدرها ظن من خطا نرفته . در اين صورت ، معالجهء اين بسته به حصول نظم و قانون ايران است . وقتى كه در ايران نظم و قانون مساوات گذاشتند ، اين هم بدون معالجه روى به بهبودى خواهد گذاشت ، و الا فلا . اين‌قدر به شما مىسپارم از ايران اخبارات خوش برسد در پيش او مذاكره نماييد كه بشنود و خبرهاى بد را پنهان داريد ، كه دفعتا به قلب زده هلاكش مىكند . و اگر خواهيد غذايى بخورانيد از آن كس كه ممنون است و آن‌چه معشوق او را ياد آورد ، مانند علاء الدوله تمهيد نموده به اميد استقبال بخورانيد ! »\r\n« خداحافظ » گفت و رفت .\r\nصالح افندى ماند . رفتيم پيش محبوبه ، احوال‌پرسى كرد . من درد محبوبه را به حكيم ، كما هو حقه ، حالى كرده بودم .\r\nسؤال كرد : « چه خورده‌اى ؟ » جواب نداد .\r\nگفتم : « سه روزست به اندرون اين دختر طعام و شراب نرفته . »\r\nگفت : « به‌به ! تو نخور ، از حال بيفت و آقايت هم آن‌جا بىپرستار بماند ! ما شاء الله كارها در نظام است . اقلا تو بخور قوت پيدا كرده پرستارى و خدمت آقايت را بكن ! مىبينى بيچاره مادرش پير و ناتوان است . به جهت پرستارى مريض ، آدم توانا لازم است .\r\nغير از تو كه مىتواند خدمت شايسته كند كه ان شاء الله چند روزه صحت يابد ؟ آخر ببين خواهر ابراهيم بيگ به شما چه‌قدر مهربانى و خدمت مىكند ؟ تو هم بايد به خاطر ايشان قوت حاصل كرده به ابراهيم بيگ خدمت نمايى ! »\r\nچهار شيشهء شربت نوشت كه هر روز بايد يكى را بنوشى تا به كلى رفع نقاهت گردد .\r\nبيرون آمد ، خواست از حاجيه خانم خداحافظ كند .\r\nگفت : « خانم در اين‌جا مريض و بيمارى نيست ، اگرچه حكيمان وعده كردند كه باز بيايند ، لكن شيخ يوسف السيد حكيم مجرب و با وقوف است ، بنده حق القدم ايشان را داده به پاى شما نوشتم ؛ شما اين‌قدر سعى بكنيد كه ابراهيم بيگ غذا بخورد و ديگر\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمحبوبه را براى پرستارى ابراهيم بيگ از روى مصلحت تعيين فرماييد ؛ گاهى همشيره‌اش و گاهى محبوبه معاون شما باشند ، البته اين عرض بنده را قبول فرماييد ! »\r\nحاجيه خانم گفت : « امر حكيم را اطاعت بايد نمود كه قرين به صلاح است . »\r\nحكيم رفت .\r\nحاجيه خانم آمد از پشت در صدا كرد : « محبوبه ، به جهت چه سه روز خود را در اين‌جا حبس كرده‌اى ؟ يقين نماز هم نخوانده باشى . برخيز نماز بگذار ! من بالا كار دارم ، سكينه در مطبخ ، ابراهيم تنها است ، او را تنها مگذار ! »\r\nحاجيه خانم رفت بالا . من آهسته در منزل محبوبه را باز كرده ديدم در بستر سر به ديوار نهاده گريه مىكند .\r\nگفتم : « محبوبه ! نشنيدى بىبىات چه گفت ؟ »\r\nگفت : « شنيدم . چه خاك بر سر كنم ؟ »\r\nگفتم : « محبوبه ! اين‌قدر بدان كه من عمو و پدر معنوى شمايم و خود هم پير دنيا ديده و تجربت آزموده هستم ، من از امروز به شما صراحتا مىگويم هر درد در دل داشته باشى از من پنهان مدار ! اگر درد خود را به دل بيفكنى ، غصه مرگ مىشوى . البته دل خوش‌دار و از خدمت آقايت تغافل روا مدار ! حاجيه خانم خدمت او را به شما محول فرموده . دائما با نشاط تمام بخور و بنوش و به آقايت هم بخوران و بنوشان . دعا كن خدا صحت دهد و شما را بخت يارى كند . و اكنون نماز گزارده خدمت آقايت بشتاب ! »\r\nلكن حالت محبوبه از روز تلگراف تاكنون بدتر از حال ابراهيم بيگ شده ، گويا از حيات رمقى باقى مانده ، مانند ابرى كه مستعد بارندگى باشد برخاسته گفت : « عمو جان اول مرا آن‌جا ببر ، بعد نماز بگزارم . نماز بىحضور قلب جايز نيست . »\r\nاين را گفت و دستم را بوسيد .\r\nمحبوبه كجا ، دست‌بوسى من كجا ! نه در او چنان شرم و نه در من چنين دست محترم ؛ خيلى رحمم آمد . بلى گفته‌اند :\r\n عشق آمد لاابالى اتقو ! * عشق آمد عقل دورانديش كو ؟ \r\nگفتم : « مرا بعد از اين چنين خجل مكن ! اگر چه پير و در مقام پدر تو هستم ، ولى باطنا خود را چاكر و شماها ولىنعمت من هستيد . بيا فرزند ، بيا برويم ! »\r\nدر را گشاده داخل اتاق گشتم . الله الله ! از آن دم كه محبوبه داخل اتاق شده سلام داده ، با كمال ادب و شرم و حجاب ايستاده ، جوابى نشنيده ، پيش رفته گفت : « يا مولاى ، يا حبيبى ! »\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nگريان و نالان خود را انداخت در بستر ابراهيم بيگ ، پاهاى او را بغل كشيده گفت : « يا مولاى ، يا قوة قلبى !\r\n تا كى ز غمت چو شمع سوزان باشم * در آتش عشق تو فروزان باشم\r\nتا چند در انتظار تو آينه‌وار * سر تا به قدم ديدهء گريان باشم ؟ \r\nآقا جان ! جاريهء كمترينه‌ات نه ماه چشم به راه ايران دوخت و در انتظارت نشست كه تو را به اين حال مشاهده كند ؟ كو كلام دلجويت ؟ كو عنبرين گيسويت ؟ قد صنوبرت چرا خميد ؟ از كجا خار غم به پايت خليد ؟ از چه رهگذر فلك كج‌مدار خاك مصيبت بر سرم ريخت ؟ »\r\nابراهيم بيگ نگاه مظلومانه كرده گفت : « يا حق ، يا مدد ! » - اين مخفى نماناد كه تكلم ابراهيم بيگ جهت شنيدن نام ايران بود .\r\nمحبوبه پاىهاى مولاى خود را به بر كشيده ، بوسيده ، بوييده و گفت : « مولاى ! كمينه كنيزت حاضر است ، هر خدمتى دارى بفرماى ! » بعد برخاسته دور ابراهيم بيگ گرديده گفت : « خداوندا مرا تصدق مولايم گردان و هر درد و بلايى كه دارد بر جان من نه ! خدايا مرا بىمولايم زندگى مباد ! »\r\nگفتم : « محبوبه بس است ! وقت نماز مىگذرد ، برو نماز بخوان ، زياده اذيت مكن ! بعد از نماز با حضور قلب دعا كن ، ان شاء الله دعاى تو مستجاب خواهد شد . »\r\nاز آن بعد ، به مسعود گفتم : « برو به حاجيه خانم عرض كن ، نماز مغرب و عشا را آن‌جا بگذارد و قدرى دير تشريف بياورد . »\r\nمحبوبه رفت ، وضو گرفت كه در منزل خود نماز بخواند . من نزد بيمار نشسته يواش يواش پايش را مىماليدم . نماز محبوبه طول كشيد . خيال كردم شايد باز غش كرده ، آهسته رفته پس در ، ديدم در مناجات با قاضى الحاجات است ، مىگويد :\r\n« خداوندا ! رحيما ! كردگارا ! خود آگاهى كه اين كنيزك كمينه‌ات را به الطاف بلانهايهء خود در مهد عزت پروريدى و حال آن‌كه جز يك طفل صغير اسير بىكس و اقربايى نبودم . همهء اميد و بختياريم وابسته به اين جوان باغيرت و حميت است ، گر او را اجل موعود فرا رسيده ، كمينه به رضا و رغبت و طيب خواطر [ خاطر 
  ] باقى عمر خود را به او بخشيده خويشتن را تصدق وى نمودم . اى رحيم كارساز و اى معبود بنده‌نواز ! تو مىدانى كه بى او زندگى بر من حرام است ، تو قاضى الحاجات و مجيب الدعواتى\r\n اى جملهء بىكسان عالم را كس * يك جو كرمت تمام عالم را بس\r\nمن بىكسم و تو بىكسان را يارى * از لطف به فرياد من بىكس رس ! » \r\n\r\n","description":"","footnote":"","page_name":" 338 ","page_number":338},
  {"content":"\r\n\r\nدر اين اثنا ، دق الباب كرده گفتم : « خانم تشريف بياوريد ! من مىروم . »\r\nدر اين بين حاجى مسعود آمد . گفت : « ميرزا عباس با يك نفر كه نمىشناسم آمده . »\r\nگفتم : « بروند اتاق ، من هم مىآيم . »\r\nهمين كه رفتم ، ميرزا به گوشم گفت : « اين عرب را مىگويند از دعانويسان مجرب است ؛ ابراهيم بيگ را ديده دعايى بنويسد ، شايد مؤثر اوفتد . »\r\nگفتم : « عيب ندارد ! »\r\nنشسته قهوه خوردند ، بعد رفتيم .\r\nبه محبوبه خانم گفتم : « برو منزل خود ! مهمان آمده . »\r\nبعد از بيرون شدن محبوبه ايشان داخل شدند . عرب قدرى دعا و اذكار خفى خوانده به ابراهيم بيگ دميد . سپس دعايى نوشته كه به پارچهء سبز بدوزند و بر بازوى راستش ببندند ، ان شاء الله معجلا شفا خواهد يافت .\r\nبرخاسته بيرون آمديم ، تا دم در مشايعت كرده برگشته ديدم حاجى مسعود به تعجيل از پى ايشان مىدود ، صدا كردم كه : « به اين عجله كجا مىروى ؟ »\r\nگفت : « محبوبه خانم ظاهرا در دستمال چند غروشى به جهت نياز دعاى عرب بسته .\r\nمىروم او را بدهم . »\r\nگفتم : « ميرزا عباس حق او را خواهد داد . »\r\nدستمال را باز كرده ديدم سه ليرهء انگليسى و يك حلقهء انگشتر الماس بريليان كه مرحوم حاجى به بيست و پنج ليره خريده بود بسته . گويا محبوبه از هول جان چنان تصور كرده كه نياز دعا هر قدر بيشتر باشد آن‌قدر دعا سريع التأثير و مفيدتر مىشود .\r\nبه حاجى مسعود گفتم : « بگو دادم ! » و به جيب خود گذاشته سپردم كه « محبوبه از قرارى كه معلوم مىشود ، من بعد از اين ديوانگىها زياد خواهد كرد . به تو هرچه بدهد [ كه 
  ] به فقرا و سادات ببخش ، بيار به من نشان بده و يا به حاجيه خانم بگو ! »\r\nشب شد . من چند روز است نخوابيده ، رفتم بخوابم . ناگاه محبوبه با نشاط تمام آمد .\r\nگفت : « عمو جان مژده ! »\r\nگفتم : « چه خبر است ؟ »\r\nگفت : « چهار پياله شير دادم خورد . »\r\nگفتم : « تو چه‌طور ؟ هيچ چيز خوردى ؟ »\r\nگفت : « اى والله ، اول من خورده ديد كه من مىخورم ، آن هم ميل كرد . »\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nگفتم : « البته غذاى شما قوت اوست و غذاى او قوت شما . بارك الله ! بايد خورد و خوراند . »\r\nپرسيدم : « خوابيد ؟ »\r\nگفت : « آرى ! » بىبى هم خوابيد ، اما من يك دقيقه نمىتوانم بخوابم ، ابدا خوابم نمىآيد . عمو جان به آشپز بگوييد قدرى شيربرنج بپزد ، من بخورم . شايد به آقا هم بخورانم . »\r\nگفتم : « عيب ندارد . » رفتم پيش بيمار ، ديدم خواب است ، به نظرم حالش بهتر از ديروز آمد .\r\nحاجيه خانم به سكينه گفت : « آشپز را بگو شيربرنج درست كند . »\r\nوقت ناهار رسيد ، ظرفى هم شيربرنج گذاشته بود . من هم نشستم . محبوبه ابراهيم بيگ را تكيه بر متكا داد . بيچاره مىخواهد قاشوق را به دست ابراهيم بيگ بدهد ، نمىتواند بگيرد . خود دست او را مانند بچهء يك ساله با قاشوق گرفته دست او هم مىلرزيد . مىخواست به زور دهنش گذارد نمىتوانست ، گاهى نيم قاشوق مىخورد ، گويا مىخواست به او بفهماند « كه تو هم اين طور بخور ! » محبوبه مانند گل سرخ افروخته و عرق بر جبينش مانند مرواريد نشسته و قطره قطره اشك از گوشهء چشمانش مىچكيد و بدنش مانند بيد مىلرزيد ؛ دخترى چنان محجوب ، گويا شرم و حيا را بالمره فراموش كرده . حاجيه خانم رقت نموده هم اشك مىريخت و هم تبسم‌كنان نگاه مىكرد . مبهوت و متحير سير عالم محبت محبوبه را مىنمود . اين دختر بيچاره تمام هوش و حواسش در اين بود كه يك قاشوق شيربرنج به او بخوراند . اگر در آن حال محبوبه را آتش مىزدندى و يا بدنش را ريزريز مىكردندى حس نمىكرد .\r\nمىگفت : « آقا جان بخوريد ، در ايران شيربرنج نخورده‌ايد ! » محبوبه زود قاشوق را ميان لبان ابراهيم بيگ گذاشت .\r\nابراهيم لب‌ها را باز كرده گفت : « يا حق ، يا مدد ! » و شيربرنج را خورد . محبوبه زود زود قاشوق را به دهن او مىگذاشت ، تا پنج و شش قاشوق به او خورانيد . چنان مسرور و فرحناك شد كه گويا سردار باغيرت و شجاعتى قلعهء دشمن را فتح كرده . جد و جهد تمام به عمل مىآورد و به من اشاره مىكرد .\r\nمن تبسم‌كنان گفتم : « دستمال بيار دهنش را پاك كن ! »\r\nابراهيم بيگ خيره خيره به روى محبوبه نگاه مىكرد و گاهى به روى مادرش مىنگريست . بالجمله ، جا داشت كه به مسرت خوراندن شيربرنج ، محبوبه اين روز را\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n« عيد شيربرنج » قرار دهد و هر ساله در اين روز شادمانىها نمايد . اما ندانسته بود كه مويد و مفتح دهان ابراهيم بيگ همان نام ايران بود ، كه چهار پنج قاشوق هم خورد ؛ بعد هرچه كرد كه ديگر بخورد نخورد . گويا محبوبه خيلى از اقبال خود ممنون و متشكر بود ، آمده دست حاجيه خانم را بوسيد .\r\nمن ديدم ديگر خوددارى نمىتوانم كرد ، آمده در منزل خويش نيم ساعت گريه نمودم . امروز فهميدم كه عالم محبوبه چه عالم است .\r\nبارى ، دو ساعت از شب رفته ميرزا عباس و حاجى محسن آقا و حاجى . . . تبريزى آمده احوال پرسيدند .\r\nگفتم : « به حمد الله بيمارمان امروز بهتر است . »\r\nگفتند : « برويم نزد ابراهيم بيگ ! »\r\nگفتم : « بگذاريد راحت شود [ باشد 
  ] . خانم‌ها هم آن‌جايند . »\r\nرفتيم كابينه . بعد از صحبت‌هاى متفرقه ، حاجى محسن آقا گفت : « خوب ! نقل نما احوالات سفر را ، ببينم چه گفتيد و چه شنيديد و چه ديديد ؟ »\r\nگفتم : « پريروز عرض كردم ، كه مختصرا بد گذشت . در مشهد مقدس التماس كردم برگرديم ، مآل اين سفر به نظرم خوب نمىآيد . بدش آمد . مىترسيدم كه سلامت به مصر نرسد . باز صد شكر كه بدن خشك و نيم‌جان او را آورده به مادرش تسليم نمودم . در طهران كوتك‌كارى كرده از بنده پنهان داشته بود - چنانچه عرض كردم - اين واقعه را اسلامبول ، در سياحتنامه ، خوانده مطلع شدم . بدبخت حاجى خان ، سبب اين ناملايمات شده بود . »\r\nميرزا عباس پرسيد : « حقيقت حاجى خان كيست ؟ پريروز هم گفتى كه شما مىشناسيد . »\r\nگفتم : « آرى مىشناسيد ! حاجى خان يعنى حاجى خان ؛ حاجى خان ، اين حاجى خان ، يعنى سرهنگ ايران ، صاحب دو نشان . صلوات بفرستيد ! »\r\nگفتند : « يوسف ، بس است ! از عادت قديمت دست برنداشته‌اى ؟ بگو ببينم كيست ؟ »\r\nگفتم : « صلوات دويم را بلندتر از اين بفرستيد ! حاجى خان ، همان حاجى خان ، يعنى ملا محمد على كور و كل كه چند سال پيش با حاجى جعفر آقاى تبريزى و سه نفر ديگر آمده بودند و چهار روز مهمان حاجى مرحوم شدند . »\r\nگفتند : « بابا ، كدام ملا محمد على ؟ »\r\nگفتم : « آن كوتاه قدو نبود ؟ بىعار ! كه ميخكى مىزد و پيچ زير بغل مىكرد ؟ مىجهيد\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاين‌جا ، مىتنگيد آن‌جا ! آن هزله‌گوى هذيان‌سنج نبود ؟ »\r\nگفتند : « آرى شناختيم . همان هزله‌گويى او را به جايى رسانده ؟ »\r\nگفتم : « آرى ! به ما زياد احترام نمود و مهمانمان كرد . حالا صاحب نشان و لقب خانى شده . بيگ در سياحتنامه اسباب ملاقات او را نوشته . او اين بيچاره را به خانهء وزرا فرستاد ، زدندش ، عبا و ساعتش را بردند ، من ابدا مطلع نشده بودم . »\r\nگفتند : « عجب عالم است ! »\r\nگفتم : « بلى عجب بالاتر از عالم است ! تنها يك حاجى خان نيست . مسخره و هذيان‌گوى امثال او خيلى هستند . از مطربان و رقاصان هم خيلى هستند كه نفوذ كلمه و قولشان در نزد امرا و وزرا پيشرفت دارد . تماما ما شاء الله لقب خانى و معتمدى دارند . هر يك صاحب تنخواه كلى شده و علاوه پنجاه نفر را هم يكى از آن‌ها حمايت مىكند ، يعنى - به عبارت قولچوماقانه - به حقوق فقرا و ضعفا تجاوز مىكنند . لطف اين‌جاست كه موافق دلخواه خود راه مىروند و به هر كس هم از دست آن‌ها متظلم شود اعتنا نمىكنند .\r\nبيگ ، حاجى خان را فورى شناخت ، من هم به حالات بعضى مطلع گشتم ولى مانع شدم از اخبار مشهدى حسن به ابراهيم بيگ . حتى از جنابان معمم هم مسخره امرا و وزرا هستند .\r\nبنده اكثر با مشهدى حسن به سير چارسو و بازار مىرفتم . روزى بغتتا شخص معمم عجيب الشكل با هيكل غريب و هيولاى مهيب ديدم ؛ كمر باز و شكم گشاده ، با ناف بزرگى مانند گردو بيرون آمده ، زير جامهء سفيد پاچه گشاد پوشيده و از زير شكم بسته ، و بند زيرجامه را تا زانو آويخته ، دستش را از زير پيراهن به شكم برده خاش‌خاش مىخراشيد و خود به خود از دماغ خويش سورنا مىزد . من خيره خيره نگاه به او كرده ، متحيرانه پرسيدم : اين مرد لاابالى كيست ؟\r\nمشهدى حسن گفت : درست شكل و شمايل و قوارهء او را نگاه كن !\r\nگفتم : آخر بگو ببينم اين ديو صورت زشت سيرت كيست ؟\r\nگفت : بابا آهسته باش كه اين شخص اول ايران است . بيا برويم قهوه‌خانه ، براى تو نقل مىكنم !\r\nكم‌كم رفتيم قهوه‌خانه .\r\nمشهدى حسن گفت : اين شخص رفيق شفيق و هم‌قطار حاجى خان ماست ، ولى اين را هم بدان كه حاجى خان غير از اين از كسى ديگر در اين شهر حساب نمىبرد .\r\nگفتم : چه كاره است ؟\r\nگفت : هزله‌گوى عجيب و مسخره و مقلد غريبى است ؛ به صدر اعظم و وزرا حرف\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nزشت و فحش مىگويد ، همه قاه‌قاه مىخندند . بالاتر آن‌كه به حرف بد گفتن از آن‌ها پول مىگيرد ؛ به قدر سى هزار تومان ثروت پيدا كرده ، روضه‌خوانى مىكند ، تكيه دارد ، از امرا پول مىگيرد به فقرا مىدهد ، يعنى زورا سى و چهل تومان از آن‌ها مىگيرد و پنج شش تومان را هزار دينار هزار دينار به فقرا مىدهد و باقى را در جيب خود مىريزد و اسم مباركش « شيخ شيپور » است . همه او را مىشناسند ، در نزد همه كس گستاخ است .\r\nحتى يك روز شنيدم به قبلهء عالم هم گستاخى كرده ، ناسزايى گفته بود ؛ فورا امر به قتلش فرمودند ، گريخته در مقبرهء حضرت شاه عبد العظيم بست نشست . همان وزرا و امرا التماس كردند ، شاه هم عفو فرمود و از بست بيرون آمد . از آن وقت دانست كه مسجد جاى ر . . . نيست ! شيوه‌هايى كه اين مرد دارد احدى از مقلدان و هزله‌گويان اين شهر ندارد ؛ اولا كم و بيش  « كَمَثَلِ الْحِمارِ يَحْمِلُ أَسْفاراً »  علم خوانده . ثانيا مانند خر عراعر مىكند ، به قسمى كه اگر كسى آواز عراعر او را بشنود و رويش را نبيند ، گمان مىكند خر واقعى است . ثالثا تقليد شتر و گوسفند و گربه و سگ را به نوعى درمىآورد كه ابدا فرق از اصل نمىتوان گذارد و كسى تشخيص اصل و نقل را نمىدهد . بالاتر از همهء اين‌ها ، تسخير احمق هم دارد ؛ جميع اعيان و وزرا را شيفتهء همين صفات خود كرده ، مثلا بيضيتين او عمدهء اسباب معيشت و رزق وى گرديد ، هر خايه‌اش به بزرگى تخم شترمرغى است كه گويا به كيسه گذاشته ، بين دو ران خود آويخته است . با كمال مهارت مىايستد و پاىها را به چهار وجب از همديگر دور گذاشته ، سرين خود را به پس و پيش حركت مىدهد ، خايهء صاحب مرده‌اش گاه به شكم گاه به مقعدش برمىخورد ، صداى شاپ شاپ بلندى مىدهد ، اكثر مردم از خنده ضعف مىكنند . اسم اين مضحكه شاپ و شاپ است يا شلف لف . از بركت چنين اسباب بابركت ، رزق خورده و مداخل مىكند ، داراى سى هزار تومان گشته . اين است حساب بودجهء ماليات ايران و اين است تهذيب اخلاق مردم طهران ، خصوصا وزرا و اعيان ، خاصه شاهزادگان و درباريان ايران !\r\nبيچاره حاجى خان ما از اين شيوه‌ها بلد نمىباشد ، اين است كه رقابت با او دارد ، مگر مقابلهء با وى نمىتواند كرد ؛ لهذا با كمال تملق با او راه مىرود ، ولى منتظر فرصت است .\r\nچنانچه روزى به من گفت : مشهدى حسن ، چارهء اين شيخ شيپور را بايد كرد !\r\nگفتم : حاجى خان تو كه آن اسباب و آلت شاپ و شوپ ندارى .\r\nگفت : نه بابا ! شهرت او تمام از اين نيست . او به جهت پول دادن به فقرا و دراويش شهرت كرده ، تو هم بعضى كسان كه مىروند و اين هياهوها را در بازار مىاندازند بفرست بيايند پيش من ؛ شايد من هم به اين تدبير كارى از پيش بتوانم برد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمن هم بعضى از دراويش و شيادان و بنگيان لاابالى و الواط بىسر و پا را نزد او فرستادم ، بيچاره تقريبا نود تومان رفته رفته به اين جور اشخاص احسانات ريايى كرد .\r\nروزى پرسيد : در چهار سوق و بازار از احسان و انعام وجود و سخاى من گفت‌وگويى هست ؟\r\nگفتم : چيزى نشنيده‌ام .\r\nاو هم ترك اين تدبير يا تزوير را نمود . بارى ، اين‌گونه معمم‌هاى ننگ نوع ، هر رنگ و هر جنس كه هستند القاب باشكوه دارند . چنانچه روزى يكى را مشهدى حسن نشان داد و گفت : اين شمشير الذاكرين است ، الان مىرود منبر روضه مىخواند ، شب كه شد مىرود در مجلس امرا مسخرگى مىنمايد . بسا اوقات تنبانش را كنده شمع كافورى به هرجا بدترش كرده و روشن مىنمايد . صنعتش اين است كه تيز مىدهد و شمع را به هوا مىپراند ، و به هر عدد كه بگويند گوز فندقى مىدهد . »\r\nحاجى . . . تبريزى گفت : « يوسف آقا ! راست بگو ببينم در تبريز هم از اين قسم هرزگىها ديدى ؟ »\r\nگفتم : « اگر چه از آن‌ها اين قسم حركات رذيلهء كثيفه نديدم ، لكن « اهل ريبه » كه مىگفتند ديدم . »\r\nحاجى گفت : « نه ، آن‌ها را با اين‌ها قياس نمىتوان كرد . آن‌ها شوخى و مزاح مىكنند . »\r\nگفتم : « حاجى خان ببخشيد ! در خانهء شما به ما خيلى خوش گذشت و برادر شما زياد به ما محبت و مهربانى كرد و من بسيار ممنون و متشكرم ، لهذا خجلت مىكشم همه چيز را بگويم ، و الا نقايص بيشتر از اين‌هاست . علنا من ديدم كه اهل ريبه به دين و آيين توهين مىكنند . اگر آن‌چه من ديدم ابراهيم بيگ مىديد ، قطعا هنگامه برپا مىكرد و دعوايى راه مىانداخت كه خجلت و صدمه‌اش به برادر شما عايد مىشد . »\r\nحاجى گفت : « مرگ من ، بگو چه ديدى ؟ »\r\nگفتم : « روزى ابراهيم بيگ با برادر شما رفته بودند بيرون ، من هم با ميرزاى شما از حجره بيرون آمده ، خواستيم به گردش رويم . از دم مسجدى گذشتيم .\r\nميرزا حبيب منشى شما گفت : « ميل دارى برويم مسجد ؟ »\r\nگفتم : « چه عيب دارد . هر ديدنى براى نديدن بود ضرر . » من وضع مساجد تبريز را نديده‌ام . »\r\nرفته نشستيم ، كم‌كم مردم جمع شده ، يك نفر ملا رفت بالاى منبر و با وقار تمام نشست . از ميرزا اسمش را پرسيدم . گفت : « آقا ميرزا حسن . » ملا خواست آغاز به خطبه\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nخواندن نمايد ، به محضى كه دهن باز كرد الحمد لله گويد ، تقريبا دويست نفر به آواز بلند گفتند : اللهم صل على . . .\r\nملا خواست رب العالمين گويد ، باز به طريق اول صلوات فرستادند . خواست بسم الله گويد ، باز صداى صلوات بلند شد . من متحير به اطراف خود نگاه مىكردم كه يعنى چه ؟\r\nواعظ مىخواهد دهان بگشايد ، صداى صلواتش منع مىكند ، يك كلمه نگفته مردم پنج صلوات مىفرستند . درست نگاه كرده ديدم همه مىخندند ، در اين اثنا بغتتا چهار نفر چهارپايهء منبر را گرفته آوردند ميان مسجد گذاشته به آواز بلند فرياد زدند : « آقا ! چون صداى شما را همه كس نمىشنيد و بىفيض مىماند ، خوب است درين جا قرار گيريد . »\r\nاز ميرزا متحيرانه پرسيدم : « اين چه هنگامه است ؟ »\r\nگفت : « اهل ريبه‌اند . »\r\nگويا مسجد را به سر من زدند .\r\nگفتم : « پاشو برويم ، شماتت لايق اين جور عباد و عبادتگاه ! اين چه مسلمانى است ؟\r\nخانهء خدا را صحنهء تياتور كرده‌اند ؟ يك نفر در ميان آن‌ها صاحب غيرت و مسلمان حق‌پرست نيست ؟ اين چه بىناموسى ، اين چه حكومت شرعى و اين چه علما بازى است ؟ اگر يك نفر از طلاب را يك حرف حسابى به درشت گفته آيد ، مىريزند و مىزنند و مىكشند كه توهين شريعت شده ، در خانهء خدا ، در شهر شهير مسلمانى و قبة الاسلام ، اين‌قدر بىادبى و گستاخى مىكنند ، احدى نمىپرسد كه اين چه عمل قبيح است ؟ اگر در ميان ايشان يك نفر از پروتستان‌ها در لباس اسلام پيدا شود و ببيند ، چه خواهد گفت ؟ البته سعى ايشان بيش‌تر خواهد شد كه اين‌گونه ملت كم عقيدت به مذهب خود را به كيش و آيين خود بكشند . در اين صورت به پيروان مذهب پاپ كه در پى همه گونه بهانه‌جويىاند ، چه ايراد توان كرد ؟ آيا نخواهند گفت كه قدر و قيمت و شأن و منزلت مذهب پاك حضرت محمد - صلى الله عليه و آله - در نزد شما معلوم شد كه به اين قسم در انظار خودى و بيگانه خوار و بىمقدار مىنمايد ، بلكه اسباب مضحكه و مسخره فراهم آورده‌ايد ؟ اين وضع موعظه ، اين نحو تعزيه‌دارى ، اين حرمت معبد ، جز اين ثمر نمىبخشد كه روز به روز بدين تيره روزگارى گرفتار شويم .\r\n گر مسلمانى همين [ ازين 
  ] است كه حافظ دارد * واى اگر از پى امروز بود فردايى ! \r\n خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ  . خداوند به فرياد ما مسلمانان برسد و بر اسلام ترحم فرمايد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n جمعيت كفر از پريشانى ماست * آبادى ميخانه ز ويرانى ماست\r\nاسلام به ذات خود ندارد عيبى * هر عيب كه هست از مسلمانى ماست » \r\nحاجى قاه‌قاه مىخنديد و مىگفت : « بگو يوسف آقا ! بگو ببينم ديگر چه ديدى ؟ »\r\nگفتم : « چه بگويم ؟ تو خود بهتر مىدانى در مساجد و منابر ايران ، خصوصا تبريز ، چه فضيحت‌كارىها مىشود . نمىدانم در چه كارند ؟ اهالى مسجد را گويا مغازه قرار داده آخوندها دكان فضل‌فروشى خويش . همين كه بيچاره‌اى داخل مسجد شد ، پنج ساعت تمام مانند اشتر زانو بسته بايد بنشيند . دو نفر واعظ ، چهار نفر روضه‌خوان ، يك دسته شاگرد ، يكى بالا مىرود ، ديگرى پايين مىآيد . اگر يك نفر از جالسين را به اقتضاى طبيعت بشرى تقاضايى پيش آيد و يا كار واجب فوتى برسد و بخواهد از جاى خود برخيزد ، گويا از دين اسلام و شريعت ارتداد جسته ، با حقارت تمام از بالاى منبر داد مىزنند : « اى خبيث ، مجلس را به هم مزن ! » يعنى بنشين و آن‌چه به دهن من از نيك و بد ، راست و دروغ مىآيد گوش داده زشت و زيباى مرا تصديق كن و در آخر هم آن‌چه از نقد و جنس دارى به من احسان نما ! نه خود تميز دارند و نه تمييزى در ميان خلق ديده مىشود ، كه صدق را از كذب تشخيص دهد و حق را از باطل فرق گذارد . شما خود بهتر مىدانيد در تبريز معارف نيست ، حكومت نيست ، عقل نيست ، مروت و انصاف نيست .\r\nهر مخرب دين و مذهب يهودى سيرت اسلام كسوت ، هزار سال پيش هر استبعادهاى عقلى و شرعى كه شنيده در ورق پاره‌اى نوشته « كاللوح المنزل » قرار مىدهند و گمانشان اين است و يا همچو جلوه مىدهند كه « هر كس اعتقاد به اين خرافات ننمايد كافر است و از دين و آيين برى . » و هيچ ملتفت نمىشوند چه خيانت بزرگ به اسلام و اسلاميان است كه روضه‌خوان‌هاى بىسواد و ملانماهاى بىعلم و عقل ، هرچه بگويند و تصديق نكنى كافر مىشوى . يك ملك بدين بزرگى ، كاسهء سر حوض به اين بزرگى ، در حوض ماهيان بدين بزرگى ، چشمان ماهيان از ياقوت سرخ به اين بزرگى و بدين قيمت ، هر كس به آخوند پول دهد قسمت او خواهد شد . شك نيست كه قدرت كاملهء قادر متعال ، زياده از آن و فزون از حد و بيان است ولى دخل بر حقانيت و صداقت اين‌گونه خرافات ندارد .\r\nعلماى اعلام و فقهاى كرام - رضوان الله عليهم و كثر الله امثالهم - كه احكام شريعت مطهره و فروع دين كه واجب به هر يك از مؤمن و مؤمنه و مسلم و مسلمه است - بيان فرموده ، و عمل و اعتقاد بر آن را واجب و ثواب و تارك آن را گناهكار و معاقب نوشته‌اند ؛ با وجود اين احكام و فرمايشات نبوى - يعنى احاديث را ظنى الصدور مىفرمايند و هيچ يك را قطعى الصدور ندانسته‌اند - آخر اين آخوندهاى ما چه‌طور و به چه جرئت\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nنوشتهء ملا بومعلى را كاللوح المنزل دانسته و اشعار فلان شاعر را تالى فرمايش امام پنداشته‌اند ؟ اجر تعزيه‌دارى حضرت سيد الشهدا عليهم السلام زياده از آن است كه زبان وصف او تواند نمود ، ولى اين را هم از قول آن حضرت مىگويند كه هر كس از زبان من دروغى جعل نمايد و بگويد جفايش از جفاى شمر - عليه اللعنه - بر من كمتر نيست . اين اخبارات كاذبه از زبان ائمه - عليهم السلام - از روات غيرمعلوم مانند ابو الخطاب ، محمد ابن ابو زينب ، ابو شاكر ميمون ، مغيرة بن سعيد ، مولى صالح بن عبد القدون ازدى ، على بن جمل سمالى ، يحيى بن زياد عجز ، حمل بن محفوظ و فلان و فلان كه تماما عالما و عامدا مخرب دين و آيين ما بوده‌اند ، براى عوام و خواص بىآن‌كه شرم كنند مىگويند و حال آن‌كه هزاران حديث معتبر است كه بنى اميه - لعنهم الله - به آل رسول مختار - عليهم السلام - چه‌ها كردند و چه ظلم‌ها نمودند و چه ستم‌ها بر آن‌ها روا داشتند . در اين صورت ، چرا بايد به قول اين روات غير معلوم آل رسول را خوار و ذليل كنند ، و كسى هم نتواند به آن‌ها بگويد اين خرافات چه است كه بر منبر رسول مىگوييد ؟ هركس هم مىشنود مىگويد در بساط سيد الشهدا چيزى نتوان گفت . تقصير جسارت اين‌ها بر ذمهء رؤساى ملت و حكومت روحانى و امت است ، كه هر كس دو ذرع تنزيب و يا يك شال كوسه به سر پيچيد ، در منبر رسول جاى گزيده ، با جرئت تمام كلام هر بىسر و پايى را نسبت به فرمايشات گوهر انتظام آن پيشواى مقتديان و اصدق الصادقين مىدهد . اهالى هم سراپا گوش شده مىشنوند . چه فايده ، كه امور شرعيهء ما امروزه در تحت يك قانون صحيح - كه اين اساس زندگانى ملك و ملت است - نيست ؛ ورنه روضه‌خوان و واعظ و رعيت و حكام و اعيان همه تكليف‌شان معين و مشخص مىگرديد .\r\nحاجى ، باز قاه‌قاه خنديده گفت : « ديگر چه دارى از تبريز ، آقا يوسف ؟ بگو بشنوم ! » گفتم : « تو خود از من بهتر مىدانى ، قدرى هم خودتان بگوييد ! »\r\nگفت : « مرگ من بگو ، بگو ! »\r\nهمه از اصرار حاجى و صحبت‌هاى بنده مىخنديدند .\r\nگفتم : « بابا ! » براى رضاى خدا دست از من بدار ، قدرى خودت از اوصاف خودتان بيان فرما تا مستفيض شويم ! »\r\nحاجى گفت : « من خيلى وقت است از تبريز بيرون آمده ، هم اوضاع ولايتى را فراموش نموده ، و هم تغيير و تبديلات جديد را نديده‌ام . »\r\nگفتم : « من چهل و شش سال پيش تبريز را ديده بودم ، حالا تجملات زياده از آن است كه گفته شود ؛ خانه پر است از اسباب چراغ ، مانند لاله و مردنگى ، جارهاى بزرگ و\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nكوچك ، و تالارهاى آينه‌بندى . آن‌چه از جلال و جبروت اهل تبريز وصف كنم كم گفته‌ام .\r\nاما اتفاق و محبت در ميان ايشان مفقود ، نفاق و عداوت و حسد بين‌شان زياد است . »\r\nحاجى باز گفت : « ديگر بگو ! »\r\nگفتم : « ديگر طاقت ندارم ، غصهء مرگ شدم . اين‌قدر دربارهء تبريز شما كافى است كه شهرى به آن بزرگى و عظمت ، داراى يك روزنامه و يك باب مكتب نيست كه امروز شرف هر ملت بسته بدين دو مادة السعادت است . تو خود فكر كن و انصاف ده ! شيبانى خوب سروده ، جميع اهل ايران و اهل تبريز را امتياز داده . »\r\nحاجى پرسيد : « چه گفته ؟ »\r\nگفتم : « حاجى مسعود ، در ميان كتاب‌ها يك جلد كتاب سبز جلدى است ، بياور بده به ميرزا عباس ، براى حاجى آقا بخواند . »\r\nحاجى مسعود رفت و آورد . باز كرده به ميرزا عباس نشان دادم كه از اين‌جا بخوان .\r\nاين اشعار را خواند :\r\n « از بهر عمامه منشين فكر بفرما * كن چارهء تجويز\r\nنعلين به پا پوش ، ز آهن به كف اما * درگير عصا نيز\r\nزير قدم افكن همه مخلوق سراسر * با نيك و بد آميز\r\nمىپرس ز هر ملت و هر جنس خصوصا * از مردم تبريز\r\nنه غصه ز پس هست و نه از پيش غم اصلا * بىپرده و پرهيز\r\nتن ده به قضا ، باش پياپى پى سودا * منگر به دگر چيز\r\nتا اين‌كه به دست آيد ، چل چاق بلورى * از لندن و پاريز\r\nآن وقت كه حاضر شد و آماده مهيا * ز تالار بياويز ! » \r\nگفتم : « از مشهدى و حاجى و خان و غيره ، جز از تزيينات لاله و چراغ ديواركوب ، ابدا در فكر آبادى مملكت و ترقى ملت نيستند . »\r\nگفت : « يوسف ! ان شاء الله اين‌ها را تماما محفوظ داشته به ابراهيم بيگ خواهم گفت ، كه يوسف عمو در مادهء تبريز چه بحث مىكرد و چه‌ها گفت . »\r\nقاه‌قاه خنديده گفتم : « خبر ندارى كه بيگ خود در سياحتنامه چه‌ها نوشته است ! من از ميرزاى شما التماس كردم كيفيت مسجد را از او پنهان دارد و به او نگويد ، خود بيگ هم كه خواست مسجد برود ، به تدبير مانع شده نگذاشتم ؛ همهء اين‌ها را حقير خود خواهم نوشت ، كه انشاء الله بعد از صحت به او دهم ، چه خيال دارد سياحتنامه را به\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nباسمه‌خانه داده چاپ نمايد . به جهت ناخوشى در اسلامبول ممكن نشد ، ان شاء الله در اين‌جا طبع خواهد نمود . »\r\nميرزا عباس گفت : « كو سياحتنامه ابراهيم بيگ ؟ »\r\nگفتم : « نشان نمىدهم شايد بيگ بدش آيد . »\r\nگفت : « اين چه خيال است كه مىفرمايى ؟ او از من چه چيز مخفى مىدارد كه از ديدن من سياحتنامه او را بدش آيد ؟ »\r\nگفتم : « مىدهم ، مشروط بر اين‌كه به كسى ديگر نشان ندهى . »\r\nگفت : « چشم ! لكن از آن‌جايى كه حاجى محسن آقا به مرتبهء « السلمان منا » است ، غير از او به كسى خارج نشان نمىدهم ، خاطر جمع باش ! »\r\nگفتم : « حاجى مسعود ! در جامه‌دان من دفتر اوراقى است بياور . »\r\nرفت و آورد . مجدد سپردم : « ملتفت باش نمره‌ها زير و زبر نشده باشد . »\r\nگفت : « خير آسوده باشيد . »\r\nقدرى صحبت متفرقه كرده ، برخاستند بروند ، ميرزا عباس گفت : « پس فردا شب حاجى محسن آقا و حاجى . . . آقا در بنده منزل تشريف دارند ، شما هم تشريف بياوريد ، قدرى صحبت كنيم . »\r\nقبول كردم ، ايشان رفتند .\r\nبعد از مشايعت‌شان برگشته ، آهسته نگاه كرده ديدم حاجيه خانم را خواب غلبه كرده ، نشسته خوابيده است و ظاهرا ابراهيم بيگ هم خوابيده ، ليكن محبوبه نشسته به ابراهيم بيگ نگهبانى مىكند ، من هم برگشته خوابيدم .\r\nصبح بيدار شده ، دوگانهء معبود يگانه را به جاى آورده ، بعد از خواندن تعقيبات رفته ، ديدم حاجيه خانم در منزل سكينه مشغول نماز است . برگشتم منزل ابراهيم بيگ ، محبوبه را پهلوى بالش بيمار ديدم نشسته . احوال پرسيدم .\r\nگفت : « از اول شب خوابيده . »\r\nگفتم : « شما چه طور ؟ »\r\nگفت : « مرا خواب نمىبرد . »\r\nگفتم : « خارق عادت است كه شب كسى نخوابد . »\r\nگفت : « چه كنم ؟ خواب كه در دست من نيست . »\r\nپرسيدم : « چيزى خورد ؟ »\r\nگفت : « شير دادم ، شكر خدا بسيار خورد . »\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nگفتم : « چه عجب ! »\r\nگفت : « بىبى گريه كرد و گفت اگر من اين طور مىدانستم تو را نمىگذاشتم به ايران به روى . آقا گفت : يا حق ، يا مدد ! »\r\nگفتم : « تو چه خوردى ؟ »\r\nگفت : « بىبىام چلو آورده با سكينه خانم خورديم . »\r\nگفتم : « محبوبه خانم به سكينه خانم بگو دو سه پارچه قاتليت [ كتلت 
  ] خوب پخته بياورد . قاتليت را دست بگير و بگو به خاطر بىبى و وجود محترم است بخور ، رد مكن ! محض شنيدن اسم وجود محترم البته خواهد خورد و رد نخواهد كرد . »\r\nمحبوبه پرسيد : « وجود محترم كيست ؟ مرد است يا زن ؟ »\r\nگفتم : « آسوده باش كه مرد است ، از اشخاص بزرگ و امناى دولت ايران است ، به آن زياد عقيده و محبت دارد . »\r\nگفت : « يوسف عمو تو عالمى ، بىبى را محترمه بايد گفت نه محترم . »\r\nگفتم : « كوچك خانم ! اين مقام معفو است ، با حيله يا به هر نوع باشد ، به مريض بايد غذا خوراند صحت و غلط لفظى و تركيبى در اين ماده عيب ندارد . »\r\nدر اين‌جا منظور اصلى محبوبه خانم فهميدن ذكور و اناث بود ، اگرچه ايرادش هم صحيح و به جا بود ، اصل مطلبش همان بود كه رقيب دارد يا نه . ولى من خودم را به نفهميدگى زده و رفتم سر طويله به تيمار و جو و علف اسب‌ها سركشى نمايم . از ناظر حساب بايد خواست ، اگر چه ناظر معتمد مرحوم حاجى و ابراهيم بيگ است ، با وجود اين حساب بايد در كار باشد .\r\nدر باغچه بودم ، حاجى مسعود آمد كه « حكيم صالح افندى آمده است . »\r\nگفتم : « بيايد باغچه »\r\nآمد ، احوال‌پرسى نمود .\r\nگفتم : « امشب خوب خوابيده ، ديروز جزئى شيربرنج خورده و امروز سپرده‌ام قاتليت درست نمايند . زيان نمىكند ؟ »\r\nگفت : « هيچ ضرر نمىكند ، هرچه ميل نمايد عيب ندارد . »\r\nپرسيد : « حاجيه خانم كجاست ؟ »\r\nگفتم : « پيش ابراهيم بيگ است . »\r\nگفت : « صدا كن بيايد به كابينه . »\r\nحاجى مسعود خبر داد . آمد با هم رفتيم . حكيم احوال پرسيد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nگفت : « افندى خوب است ، اما چه خوبى ! لايتحرك و لايتكلم ؛ اگر چنان بماند نمىدانم چه خاك به سر كنم ؟ »\r\nگفت : « به جز صبر چاره نيست ، ان شاء الله حكيم على الاطلاق از داروخانه الطاف بىغايت خود شفاى عاجل كرامت خواهد فرمود ، طبيعت خود به خود در اصلاح و دفع مرض ساعى است ، لكن كوشش شما اين باشد كه به هر حيله است چيزى به او بخورانيد ، معده را خالى نگذاريد ، از آن شربت باز بنويسم بىشير بدهيد . امروز شيخ يوسف السيد مرا ديد . گفت كه « موسيو وولف گفته سر بيمار را بتراشيد . » به نظر من هم صلاح است . اگر فايده مترتب نباشد يقينا زيان هم ملحوظ نيست . اگر اذن مىدهيد بفرستم دلاك بياورند سرش را بتراشد . »\r\nحاجيه خانم گفت : « صالح افندى ، من سلامتى و بهبودى فرزندم را طالبم ، دخل و تصرف نمىتوانم كرد . به هر وسيله كه او را بهبودى حاصل شود ، راضى و ممنون خواهم شد . »\r\nفرستادم دلاك آمد ، رفتيم منزل بيمار . ناخوش ساكت دراز كشيده ، پرستار بيچاره نشسته . شب چهارم است كه محبوبه را يك دم خواب نربوده ، ما را ديده برخاست ، تعظيم‌كنان به حكيم سلام داد ( گويا به زبان حال از حكيم تشكر دارد كه پرستارى بيمار را به او موكول و محول داشته ) .\r\nحكيم از محبوبه احوال پرسيد .\r\nمحبوبه گفت : « تمام شب در خواب بود . »\r\nپرسيد : « امروز چيزى خورد ؟ »\r\nجواب داد : « آرى گوشت كوبيده ، يك دانه قاتليت دادم خورد . »\r\nمن پرسيدم : « چگونه خورد ؟ »\r\nگفت : « اول نخواست بخورد ، بعد فرمايش و تدبير شما را كاربند شدم ميل فرمود . »\r\nحكيم پرسيد : « چه فرمايش و تدبير بود ؟ »\r\nگفتم : « سركار ابراهيم بيگ را دلبستگى به دو چيز است و بس . اگر در خواب باشد يا عالم غشوه ، محض شنيدن اسم هر يك از آن‌ها « يا حق ، يا مدد ! » مىگويد ، و هرچه خواهش كنى بدون مضايقه قبول مىفرمايد ، يكى نام ايران ، ديگرى وجود محترم . »\r\nدر اين بين بيمار ديده گشوده گفت : « يا حق ، يا مدد ! » .\r\nصالح افندى گفت : « بلى در طب اين مسئله را نوشته‌اند . موسيو ايتاليايى [ اى 
  ] در اين ماده شرحى نوشته كه گويا در چنين عالم ، احشا و اعضا و اعصاب او بدان ذكر مشغول‌اند . »\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبالجمله دلاك آمد . محبوبه به محض ديدن دلاك متوحش گشته از جاى برجست .\r\nگفت : « امان ! دلاك چرا آمده ؟ »\r\nگفتيم : « براى تراشيدن سر بيك »\r\nبناى گريه را گذاشت كه نتراشيد .\r\nحكيم گفت : « كوچك خانم ساكت باشيد ! براى خير و بهبودى است ، زيان ندارد .\r\nشما تشريف ببريد منزل خودتان . »\r\nبرخاسته ساكتش كرده بردم به منزلش . سكينه و مادرش ايستاده نظر مىكنند . حاجى مسعود آمد نشاندم پيش رو ، بيمار را دو دستى گرفت ، دلاك مشغول شد ، بيچاره مريض مظلومانه نگاه مىكند . محبوبه آمد پشت در نگاه كرده گفت : « اقلا با ماكينه [ ماشين 
  ] موى سرش بزنيد ، بيمار را زحمت ندهيد ! »\r\nحكيم گفت : « ميرزا يوسف او را ببريد منزلش ، مگذار نگاه كند . »\r\nآمده گفتم : « خانم كوچك ، الله الحمد شما عالمه هستيد ، در علاج مريض با طبيب سؤال و جواب نشايد . چرا اين‌قدر تلاش داريد ؟ بگذار هرچه حكيم مىداند به عمل آرد ، بيا برويم ! »\r\nبارى ، سر بيمار تراشيده دلاك لنگ را آورد در حياط بريزد . محبوبه به تعجيل برخاسته رفت پيش دلاك ، دستمالى آورده آهسته گفت : « موىها را بريز به دستمال و گذاشته برو ! »\r\nصالح افندى نسخهء شربتى نوشته برخاست برود ، ديدم محبوبه نزديك حكيم شد .\r\nخيال كردم باب تشكر يا خداحافظى آمده است .\r\nاز آن بعد حكيم رفت ، نزديك غروب دوباره برگشت ، به خيالم كه دارويى به خاطرش آمده ، بعد از اداى تحيت و سلام گفت : « حاجيه خانم به قابينه تشريف بياورد . »\r\nخبر داديم آمد .\r\nحكيم گفت : « حاجيه خانم هنگام رفتن من ، محبوبه خانم آمد نزديك ، خيال كردم به جهت مشايعت است . از زير چادر خود قوطى بيرون آورده گفت : اين هديه را به صبيهء خودتان برسانيد . من به اعتقاد اين كه شايد شيرينى است ابراهيم بيگ از تبريز آورده گرفته بردم خانه . وقتى كه قوطى را باز كردم ، معلوم شد كه اشتباه كرده‌ام . فى الفور برگشتم كه شما را اخبار نمايم . محبوبه خانم با آن همه هوش و ذكاء عقل خود را باخته .\r\nاگر رمالان عرب و حيله‌وران قبطيه از حال او آگاه گردند ، زنان دلالهء عجوزه [ اى 
  ] هستند كه مرغ را از هوا ، و ماهى را از دريا به دام آورده مىفرستند كه اين مريض را دعا لازم\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاست ، نه دوا . در اندك روزى ، اجنه و پريان را كه در زير درخت به اين آسيب رسانيده گرفته ، در جوف حقه بند مىكنند و پادشاه اجنه را هم آورده عهد و پيمان گرفته قسم مىدهند كه من بعد گرد اين بيمار نگردند . اين بيچاره هم از شدت علاقه و محبتى كه دارد ، مفتون لاطايلات آن طراران خانمان‌برانداز گشته ، نقد كيسهء خود را درباخته ، شايد دست‌درازى به خانه هم بنمايد . اكنون در نظر آن بيچاره جز سوداى عشق و محبت ابراهيم بيگ چيز ديگر نيست . مال و منال در نظرش قدر و قيمت ندارد . »\r\nقوطى را درآورده باز كرد . در جوف محفظه يك حلقهء انگشتر هجده ليره قيمت ، يك پارچه گل سينه سى و دو ليره قيمت ، يك شدهء مرواريد ده ليره ، و پنج ليرهء مصرى .\r\n « عشق آمد و آتش به همه عالم زد » \r\nدر مقابل محبت و محبوب مال و منال دنيوى در حكم عدم است . و رقعه‌اى هم عربى العباره كه فارسىاش اين است نوشته بود :\r\n« عالىجاه حكيم‌باشى افندى ! اين جاريه جسارت نموده ، با نهايت خجلت و شرمسارى اين مختصر هديه را جهت صبيهء مرضيهء كوچك جنابعالى تقديم نموده ، قبولى هديهء عاجزانه‌ام را از حضرت عالى استدعا مىنمايم و از آن جناب مسئلت دارم كه همت خود را مصروف در سرعت بهبودى مولايم بفرماييد . اميدوارم كه اجر شما عند الله و عند الناس ضايع نباشد . ان شاء الله بعد از صحت و عافيت مولايم جاريهء عاجزه هم در خدمت و دست‌بوسى سركار سامى حاضر و مهيا هستم و سلامتى آقايم را به حول و قوهء الهى از شما خواهانم . الفقيرة الحقيره ( محبوبه ) . »\r\nحكيم گفت : « اول مرتبهء حكمت ، امانت و ديانت است ؛ زيرا كه طبيب به هر خانه كه داخل شد محرم و اهل آن خانه محسوب است . طبابت با خيانت ضد است . بنده از شما سال‌هاى دراز است مقررى و مستمرى دارم و هيچ وقت شما در اداى وظيفهء بنده تأخير جايز نداشته‌ايد و بنده هم در وظيفهء محوله اهمالى نكرده‌ام . و اكنون اگر اين هديهء كوچك خانم را نگاه مىداشتم ، البته رقم خيانت بر ناصيهء خود زده بودم . بديهى است شما از اين فقره مطلع نيستيد و آن‌چه بنده حق القدم به اطبا داده و مصارف سايره كرده‌ام ، يگان يگان را نوشته از شما دريافت خواهم داشت . غرض بنده به شما اطلاع دادن است كه دقت نماييد زنان خارج داخل خانه نشوند ، كه غفلت مورث بسى زيان‌ها است ، لكن خواهش دارم اين فقره را به كوچك خانم اطلاع ندهيد ، كه انفعال او سبب بسى امراض خود و تأخير بهبودى ابراهيم بيگ خواهد شد . »\r\nمن گفتم : « اين فقرهء دوم است پريروز ميرزا عباس ، عرب دعانويسى را آورده بود .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nهنگامى كه اين‌ها رفتند ، ديدم حاجى مسعود از پى ايشان مىشتابد . آواز كردم برگشت ، پرسيدم « بدين تعجيل كجا مىروى ؟ » گفت : « دستمال كوچكى محبوبه خانم ظاهرا چند غروش بسته ، به عرب حق القلم مىدهد . او را مىخواستم برسانم . » دستمال را گرفته گفتم : « حق او را ميرزا عباس داده ، به خانم كوچك بگو دادم . هر وقت محبوبه بخواهد به كسى بدهد يا به حاجيه خانم و يا به من بگو . از آن بعد به فرموده عمل كن » دستمال را باز كرده ديدم مرحوم حاجى به محبوبه يك حلقه انگشتر الماس داده بود ، با قدرى پول است . حاجيه خانم امان ! اين دختر را تنها نگذاريد ، و به جز دو سه نفر دختران همسايه آدم بيگانه پيش او راه ندهند ! »\r\nحكيم صالح قهوه خورد و رفت ، عصر بود ديدم جمعى از خانم‌ها آمدند .\r\nاز حاجى مسعود پرسيدم : « مهمانان كيستند ؟ »\r\nگفت : « از همسايگان . »\r\nگفتم : « البته زنان اجنبى را پيش محبوبه راه مده ! »\r\nرفتم منزل ابراهيم بيگ ، ديدم حاجيه خانم و محبوبه و سكينه هر سه آن‌جا هستند .\r\nپرسيدم : « زن‌ها كه بودند و كجا رفتند ؟ »\r\nسكينه گفت : « رفتند منزل محبوبه ، از آشنايان اويند . »\r\nگفتم : « چرا تنهايش گذاشته‌ايد ؟ »\r\nسكينه گفت : « دوستان اويند ، به من چه ؟ آن هم نمىرود . »\r\nگفتم : « خانم كوچك ، ايشان به ديدن شما آمده‌اند ، تنها بگذاريد عيب است . »\r\nحاجيه خانم فرمود : « دختره گفتم پاشو برو ! »\r\nبا اكراه تمام از جاى برخاست و رفت . من هم پشت سرش رفتم پس در ، ديدم يك رفيقه است ، و ديگرى هم از همسايگان نشسته صحبت مىدارند .\r\nرفيقه گفت : « محبوبه ! اين چه عالم است ؟ چرا چنين ضعيف و رنجور شده‌اى رنگ و رويت پريده ؟ همشيره جان ! ديوانه كه نيستى خود را بدين حالت انداخته‌اى ، آن گل رخسار مشهور جهانت پژمرده و پريشان گشته . مگر به آينه نگاه نمىكنى ؟ چرا بر خود رحم نمىنمايى ؟ زنان عرب در خانه‌هاى خود به جز عيب‌جويى تو سخنى ندارند . آنقدر نمىگذرد كه داستان تو ثانى اثنين داستان ليلى و مجنون و وامق و عذرا خواهد شد و تصنيفات ساخته در مجلس سماع در تار و طمبور ، دايره و دف خواهند زد . ياوه‌گويان مصر را مىدانى كه اجتناب از چيزى ندارند ، شايستهء شأن و ادب شما نيست به زبان مردم افتادن . سزا نباشد خود و اقران خود را از دايرهء عفت و طهارت بيرون كردن كه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nعاقبت اين كار وخيم است و نهال اين حال بار رسوايى آرد ! اين افكار باطل را فرو نه و اين خيالات باطل را يك سو بگذار ! ديشب در خانهء . . . خانم بودم . دختران مجمعى ترتيب داده هر يك لايق خود از شما حكايتى مىكرد و لطيفه‌اى مىگفت ؛ مرا عصبيت دوستى و خواهرى دامن‌گير گشته طاقتم طاق شد ، جواب هر يك را به طور خوش داده به غيظ برخاستم . آن بىادب . . . خانم به من گفت : « مترس ، تو كمتر از خواهر خوانده‌ات نخواهى شد بلكه او را نسيا منسيا خواهى نمود ، زيرا كه در يك مكتب تربيت شده‌ايد ؛ هيچ وقت كتاب رمان از دست فرو نمىگذاريد ، و به ديگران طعنه زده كه عالم و مدنى هستيم ، بىخبر از آن‌كه آن علم و مدنيت شما بر سر شما چه‌ها خواهد آورد و چه خاك‌ها خواهد ريخت . آخر نتيجهء رمان خواندن عشق‌بازى است ، با عشق بايد ساخت و در بوته سودا بايد گداخت . عن قريب مىبينم كه در جريده‌ها خواهند نوشت فلان خانم از هجوم لشكر عشق خود را كشت . » خواهر عزيز من ! مكن ، مكن كه پشيمانى ندارد سود . »\r\nمحبوبه از اين سخنان به خود پيچيده و گفت : « رفيقه جان ! ظن قوى داشتم به خواهرى و يگانگى تو ؛ اگر فى الواقع چنين است و اين گمان كه در حق من رفته راست است ، طعنه زدن و سرزنش نمودن و دل آزردن چرا ؟ اين سخنان ملالت‌انگيز و ملامت‌آميز تو هر يك دل حزين و روح غمين مرا بدتر از نيش عقرب مىرنجاند . من كم درد دارم كه تو هم سر بارش مىنهى ؟ من چه بدى و چه خطايى كرده و چه عمل ناشايست از من سر زده كه رسوايى و عقوبت آن بر تو هم سرايت بكند ؟ خواهر جان ! غير از اين‌كه من با تو در يك مكتب درس خوانده‌ام ، ديگر با هم ديگر چه رابطه و مناسبتى داريم ؟ آخر از من چه خلاف شرع و عرف سر زده ؟ به خانهء كه رفته و كه را به خانهء خود راه داده‌ام ؟ مگر انسان نمك‌شناس و حقوق‌دان باشد عيب اوست ؟ مولى و ولىنعمت خود را در حال مرگ ديده ، بىاختيار گشته ، بىچادر او را استقبال كرده ، ندانستم رسوا شده و رسوايى براى ديگران هم به بار خواهم آورد ، بىادبان و پست فطرتان عرب - كه بىادبى و ياوه‌گويى موروثى ايشان است - به تو طعنه خواهند زد . گناه من چيست ؟ عالم من و . . . خانم را مىشناسد ، با دهن سگ دريا نجس نمىشود .\r\n من آن زنم كه همه كار من نكوكارى است * به زير مقنعهء من بسى كله‌دارى است\r\nنه هر زنى به دو گز معجر است كدبانو * ولى به نزد خدا پيشه‌ام پرستارى است \r\nالبته اگر او بميرد ، من خود را خواهم كشت . دنيا مىداند كه پدر او مرا به زر خريده و من كنيز زر خريدم ! او مولا و ولىنعمت و سبب حيات و غيرت من است . اگر خودكشى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمرا جرايد بنويسند فخر من است نه ذم من ؛ زيرا مىنويسند فلان كنيز زر خريد تاب جدايى مولا و ولىنعمت و سبب عزت و حرمت خود را نياورده خويشتن را كشت ، جاريهء باوفا و صادقه‌اى بود .\r\n بر عصمت من خدا گواه است * معصوم دلم ز لوث پاك است \r\nتوقع دارم از اين به بعد نصيحتم نفرمايى و مرا معذور دارى و به حال خود گذارى !\r\n من اگر نيكم اگر بد ، تو برو خود را باش * كه گناه دگرى بر تو نخواهند نوشت \r\nاگر از دوستى من غبار ننگى به دامن شما مىنشيند ، كناره‌جويى نموده ره خود گيريد و طريق مجانبت اختيار كرده ترك دوستى نموده دورى گزينيد ، و گرنه اين مقوله نصايح و سخنان را يك سو نهيد . من گوش استماع ندارم لحن تقول .\r\n اى كه منعم مىكنى از ديدن آن گل عذار * حالت دل را نمىدانى مرا معذور دار ! \r\nاكنون اختيار دست شماست ، در رفتن و ماندن مختاريد . بيگ تنهاست ، بايد در پرستارى او حاضر باشم . »\r\nبدين حال برخاسته با قهر و غصه تمام مهمانان عزيز را گذاشته بيرون آمده ، در حالى كه لرزه بر اندامش افتاده بود . بعد از لمحه‌اى ، دختران هم كه ميزبان را غايب ديده رفتند .\r\nمن رفته از آشپز پرسيدم : « براى شام ابراهيم بيگ چه مهيا كرده‌اى ؟ »\r\nجواب داد « فرنى حاضر و گوشت كوبيده هم مخصوص آقا دارم . »\r\nچون شام شد به حاجيه خانم گفتم : « روز كه ميسر نمىشود . مرخص فرماييد ، دو سه نفر را بازديد لازم است بروم . »\r\nاذنم داده ، يك ساعت چهار جاى لازم رفته مراجعت نموده در منزل خود نماز گذارده خوابيدم . صبح حاجيه خانم فرمود : « امروز با ناظر حساب مصارف اين ماه را صاف كنيد ! حواس من جمع نيست . »\r\nبه هر صورت ، تا شام مشغول اين امر بودم . نزديك مغرب گفتم : « ميرزا عباس امشب را از بنده وعده گرفته . اذن مىدهيد ؟ »\r\nحاجيه خانم گفت : « خانهء او دور است . بگو به كالسكه اسب ببندند ، سوار شده برو ! » عرض كردم : « با راه ترامواى برقى در ده دقيقه مىرسم . چه لازم است كه اسب را زحمت دهم ؛ علاوه ، پاى اسب هم آماس كرده است . »\r\nپرسيد : « چرا ؟ »\r\nگفتم : « نمىدانم ، كالسكه‌چى مىگويد از آن روز كه شما آمده‌ايد چنين شد . »\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nفرمود : « كاش كه همه تصدق سر ابراهيم بيگ شدى . ميرزا يوسف ! امروز جگرم كباب شد كه سر او را تراشيدند . نگاه حسرتانهء محبوبه بر روى او و اشك‌ريزى آن مرا هلاك مىكند . نمىدانم عاقبت اين كار به كجا منجر خواهد شد ؟ »\r\nقدرى تسليت و دلدارى داده ، حركت نموده وارد خانه شده ، در اتاق كوچك نماز مغرب و شام را خوانده رفتم به مجلس ؛ حاجى محسن آقا ، حاجى . . . تبريزى ، ميرزا خليل اصفهانى ، و داماد حاج محسن آقا ، و چند ديگر حاضر بودند . بعد از تحيت و سلام ، حاجى . . . تبريزى با مزاح گفت : « هان ميرزا يوسف ! غيبت تبريزىها را مىكنى ؟ همهء اين‌ها را به ابراهيم بيگ خبر خواهم داد . »\r\nحاجى محسن آقا گفت : « خبر ندارى كه ابراهيم بيگ خود چه‌ها نوشته با اخوى شما در مهمانى چه صحبت‌ها كرده در خانهء شما چه گفته ! فى الواقع آقا يوسف هرچه نوشته صحيح نوشته است . »\r\nگفتم : « اكثر مطالب را به ملاحظات عديده صرف‌نظر كرده ننوشته است . »\r\nحاجى محسن آقا گفت : « نوشته در قزوين به شاهزاده خانم وارونه سر فرود آوردى و فراشان تو را چوب‌كارى كردند . درست است ؟ »\r\nگفتم : « بله ، حقيقت دارد . »\r\nحاجى . . . تبريزى پرسيد : « چگونه وارونه سر فرود آوردى و چه شاهزاده خانم ؟ »\r\nحاجى محسن آقا گفت : « ميرزا عباس ، مرگ من رو به رويش بخوان ! »\r\nگفتم : « من كه منكر نيستم ، در اسلامبول خودم خواندم ، بىكم و زياد نوشته ؛ [ به 
  ] هر جا [ نه 
  ] بدتر شاهزاده خانم ! من چه كار كنم ؟ در شاهرود تعليم كردند ، بايد در پيش روى اين‌ها ركوع نمايى ، در قزوين همه روى به ديوار كردند ، چنان تصور نمودم در اين‌جا هم بايد خم شد . احتراما خم شده ، يك بار ديديم چوب است كه بر سر و كله‌ام مىزنند . در آن روز ، براى ابراهيم بيگ چه حالى دست داد تصور نمىشود . رنگ و رويش از غيظ مانند زغال سياه گشته بود . چه‌قدر وحشىگرى و باربارى و چه‌قدر دور از طريق انسانيت ؟ من پنجاه سال طول مدت غربت همهء اين‌ها را فراموش كرده بودم ، حالا خيال مىكنم كه بيچاره اجداد ما از دست چنگيزيان چه مصيبت‌ها كشيده و چه بلاها ديده‌اند ! شما را به خدا انصاف دهيد ! ديروز از چارسو مىگذشتم ، ناگاه افندينا عباس پاشا خديو ، سواره گذر كرد . من ايستاده با كمال لطف و مهربانى سلام كردم . فى الفور حاكم شاهرود به خيالم خطور نمود كه اى كور شدهء روى آدمى نديده و لذت انسانيت نچشيده . بيا تماشا كن جلال و عزت و دولت اين مرد نجيب محترم را و اقتدار و مكنت خود را هم\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nملاحظه نما ، كه هنگام حكومت گرفتن با تومانى ده شاهى تنزيل از صراف قرض كرده حاكم مىشويد به رشوت و تعارف ، و حين معزولى حق قصاب و بقال و علاف را نمىتوانيد بدهيد ؛ اسب و يراق و ساير تجملات حكومتى كه تماما از خون جگر ضعفا و فقراست و با ظلم به دست آورده بوديد ، فروخته و مظلمهء هزاران مظلوم را در گردن نهاده شبانه فرار بر قرار اختيار مىكنيد ؛ حالت رعيت بيچارهء خود را با حال رعيت بختيار اين دولت قوى شوكت مقايسه نماييد ! رعيت بيچاره به محض ديدار شما لرزه بر اندامش مىافتد ، كه گويا حيوان درنده را ديده ؛ لكن اين رعيت برخوردار ، روى صاحب اختيار خود را مىبيند مسرور و مشعوف گشته بىاختيار زنده باد مىسرايد . « ببين تفاوت ره از كجاست تا به كجا ! » همهء اين‌ها نتيجهء قانون و عدالت است كه نيكبختى حكومت و رعيت را فراهم مىآورد ، ورنه مخلوق خدا همه از يك جنس و از يك نوع‌اند ، در آفرينش هيچ فرقى ندارند ؛ فرقى كه هست ، در اخلاق و مدنيت و قانون و مساوات دولتى و بىقانونى و وحشيگرى و ظلم و بىانصافى دولتيان است . »\r\nميرزا عباس گفت : « يوسف ! ديشب سياحتنامه را برداشتم مطالعه كنم . مشغول خواندن شده ناگاه ديدم آفتاب درآمد ، نمازم هم قضا شد . حقيقتا اين مصايب پىدرپى كه به ابراهيم بيگ وارد آمده خيلى قوت قلب داشته كه نيمه جان خود را هم به اين‌جا رسانده است . سبحان الله ! اگر چه ميرزا احمد گفته بود ، ابراهيم بيگ با آن غيرت و تعصب وضع ايران را نپسنديده غصهء مرگ شده برنمىگردد ، من باور نداشتم . »\r\nگفتم : « به جان تو ، باز به جان تو ! من بسيار وضع‌هاى ناگوار ديده از او پنهان داشتم و به اين و آن التماس مىكردم كه به او خبر ندهند و حركت از راهى را كه مىدانستم منافى طبيعت اوست منع مىكردم و از راه ديگر او را مىبردم . در هر قدمى آهى سرد از ته دل مىكشيد . يك بار مىديدم در كوچه مردار انداخته ، تعفن او عالم را فراگرفته سگان دور مردار حلقه زده هم او را مىدرند و هم خودشان را ؛ به قدر نيم ساعت ايستاده گويا منتظر فراش بلديه و پوليس بود كه صدا كند و بگويد : اين چه اوضاع است ؟ ادارهء بلديه و پوليس كو ؟ نظافت كجاست ؟ در آن حال بيگ گفت : « سبحان الله ! مگر اين مملكت صحيه ندارد ؟ آخر نه اين وضع مضر به صحت است ؟ » گفتم : « نور ديده ! ايستادن در اين‌جا ثمر نمىدهد . صحيه نيست كه نيست . بيا برويم ! » در شهرى كه چهل هزار جمعيت دارد دو نفر حكيم و دكتر نيست و جراح مكتب ديده مفقود است ؛ جراح معتبرشان آن است كه پدرش دلاك بوده چنين آدم خود به خود جراح مىشود و يا اين‌كه دلاك به مرضاى غربا اماله مىكند ؛ و گاهى ديده شده كه دو نفر با همديگر منازعه به سر هيچ كرده ، يكى زده\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nدهان ديگرى خون‌آلود گشته يك نفر پوليس و ضبطيه نيست كه بگويد چه هنگامه است ؟ احيانا اگر يكى پيشدستى كرده پيش داروغه بشتابد ، آن ديگرى را بدون سؤال و جواب ، اعم از اين‌كه مظلوم باشد يا ظالم ، گرفته به قدر مقدور پول اخذ كرده رها مىكند ، ابدا نمىپرسد كه تقصير داشته و يا بىقصور بوده است . اگر پول نداشته باشد ، به چوب و فلك بسته آن‌قدر مىزنندش كه قدرت بيرون آمدن از خانه نداشته و تا دو ماه در بستر بخوابد . عيالش از گرسنگى و بىطاقتى ، عاجز و نالان ، بايد دست سؤال به هر كس و ناكس دراز كند ؛ يا اين‌كه گوش و دماغش بريده و در بازار بگردانند و از براى خود پول و از براى آن فقير بيچاره ننگ بار آرند . معلوم است براى صحت بدنيه و ماليهء اين فقير چه‌قدر صدمه است . اين‌ها را ابدا ملاحظه نمىكنند . در سياحتنامه نمىدانم به چه خيال ننوشته سرگذشتى را كه يك نفر حكايت كرد كه بنده تحمل نياورده هاىهاى گريستم . »\r\nپرسيدند : « آن حكايت چه بود ؟ »\r\nگفتم : « طولانى است . بعد از شام شمه‌اى عرض خواهد نمود . »\r\nقدرى مزاح و صحبت‌هاى متفرقه كرده شام صرف شد ، حاجى . . . تبريزى گفت :\r\n« بگو ميرزا يوسف ! باز از تبريز چه‌ها خواهى گفت ؟\r\nگفتم : « اين فقره به تبريز شما راجع نيست ، اين حكايت مال مراغه است . »\r\nخندان خندان گفت : « البته ياقيماق يا با سدوق [ باسلق 
  ] است .\r\nگفتم : « خير ! مراغه‌اى قيمتش از باسدوق مراغه كمتر است ! چنانچه از مراغه به سوى بناب مال كرايه كرده مىرفتيم ، در بيرون شهر دو نفر اولاغ سوار هم مىرفتند . قدرى راه رفته يكى از ايشان پرسيد : « همشهرىها كجا مىرويد ؟ »\r\nيكى جواب داد : « به دهخوارقان . »\r\nبيگ هم گفت : « ما به بناب مىرويم ، خوب شد كه با همديگر همراه باشيم . ما جايى را بلد نيستيم ، شما بعض چيزها را نشان ما بدهيد . »\r\nقدرى راه رفته چون به لب جوى آب زلال جارى رسيديم ، همه پايين آمده دست و رويى صفا داديم . بعد رفيق تازه دو دستى آب برداشته سه دفعه نوشيده گفت : « سلام الله على الحسين و لعنت الله على قاتل الحسين ، الله وليعهده عمر ويرسون . » - يعنى خدا به وليعهد عمر بدهد .\r\nباز قدرى كه راه رفتيم ، رفيق راهمان سفرهء خود را درآورده ، نان و پنير و گوشت شب مانده خورده و سپس گفت : « الحمد لله الله رب العالمين ، الله وليعهد عمر و يرسون . » ابراهيم بيگ به روى من نگاه كرد ، اشاره نمود كه اين مرد ديوانه يا لايشعر است . « الله\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nوليعهد عمر و يرسون » اين سخن بىموقع چه معنى دارد ؟ قدرى راه رفته خسته شده خواستيم سوار شويم ، بعد از سوارى باز گفت : « الله وليعهد عمر و يرسون . »\r\nابراهيم بيگ گفت : « عمو جان ! اسم شريف شما چيست ؟ »\r\nگفت : « يحيى . »\r\nابراهيم بيگ گفت : « اسم من ابراهيم است ، حق رفاقت داريم ، بايد نام و نشان همديگر را بدانيم ، اين هم عموى من ميرزا يوسف است . »\r\nگفت : « خيلى خوب . »\r\nبيگ گفت : « عمو جان ! از شما چيزى خواهم پرسيد . »\r\nگفت : « بپرس ! »\r\nبيگ پرسش كرد : « در هنگام آشاميدن آب و خوردن نان و سوار شدن شما گفتى « الله وليعهد عمر و يرسون . » اين سخن مكرر بىموقع چه معنى دارد ؟ »\r\nآقا يحيى گفت : « البته اين را نپرسيد كه نخواهم گفت ، من وظيفهء خود را بهتر مىدانم . »\r\nبسيار التماس كرديم ، كه ما هم از محبين حضرت وليعهد و دعاگوى آن وجود شريف‌ايم ، اگر سر مخفى باشد از ما مترس كه در دل نگاه داريم و به كسى افشا ننماييم ، و آنگهى يكسره از اين ولات به خارجه خواهيم رفت .\r\nيحيى گفت : « مخفى چيزى نيست ، چون روزى صد بار اين ذكر را مىكنم ، اگر بنا شود به هر كس علت را بگويم ، تمامى وقت من كفايت نخواهد نمود ؛ به علاوه اين مسئله طولانى و رفاقت ما و شما بيش از يك ساعت باقى نمانده . »\r\nدر اين اثنا رسيديم به كنار فاليزى كه [ فاليزبان 
  ] به چيدن خربزه و هندوانه مشغول بود . ابراهيم بيگ گفت : « آقا برويم در كلبهء اين بستان بنشينيم و قدرى استراحت نماييم و ميوه بخوريم ؛ شما هم داستان خود را بگوييد ! »\r\nيحيى گفت : « من هم به كشيدن غليان ميل دارم . بسم الله ! » رفته نشستيم . بىآن‌كه به صاحب فاليز چيزى بگوييم ، چند عدد خربزه و هندوانه چيده آورد و در مقابل ما گذاشته گفت : « بسم الله ! » آقا يحيى چنين آغاز به داستان خود نمود :\r\n« تقريبا سى و پنج يا چهل سال قبل كه سن من قريب به سى سال بود ، يك نفر دوست « عبد الاحد » نام داشتم ، كه تقريبا بيست و چهار سال عمر داشت ؛ آن جوان ، رويى خوش و مويى عنبرين داشت ؛ كم‌كم به قمه و قداره بستن ميل نمود ،\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nلكن پدرش بىخبر از وضع الواطى پسر . خواهر عبد الاحد زن ابراهيم خليل سلطان بود . اين هم به جهت برادر زنى سلطان قولچوماقى مىكرد . سلطان مزبور از زن سابق پسرى « فرج الله » نام شانزده ساله آفتاب طلعت و نيكو صورت ، مشهور زمان ، يوسف دوران داشت . روزى با سه نفر به باغچهء ابراهيم خليل سلطان توپخانه رفتيم . فرج الله به شرب خمر معتاد بود . شيشهء شرابى در بغل داشت ، خورد تا تمام شد ، سپس با التماس و زور ، من و عبد الاحد را فرستاد به قريهء « مهرآباد » - كه در نزديكى باغ ايشان بود و اهالى آن دهكده جميعا عيسوى مذهب‌اند - از آن‌جا شراب تحصيل كرده براى او بياوريم . طوعا و كرها رفته ، بىنيل مرام برگشته ، ديديم فرج الله از سر تا پا سوخته نيم بريان شده است ؛ اندك رمقى از او باقى بود . سبب اين واقعه اين بود كه چون ماه صفر بود قباى سياه پوشيده و بعد از رفتن ، مشغول ساختن كباب شده ، دامن قبايش آتش گرفته ، چون در حال مستى بود مقتدر بر خاموش كردن نگرديده خودش را كباب كرد . اين حالت را كه مشاهده كرديم ، افسوس‌كنان و بر سر زنان باغبان را صدا زديم .\r\nگليمى آورده ، فرج الله را در گليم گذاشته آورديم به شهر . داروغه و كدخدا و غيره جمع شده ، از فرج الله احوال پرسيدند . جواب داد : مرا حضرت عباس زد . پدرش اصرار كرد ، همان جواب را شنيد ، بعد از چند ساعت فرج الله درگذشت . سه روز تعزيه گرفتند ، بعد از سه روز سلطان به توپچىها امر داد كه مرا و برادر زنش عبد الاحد را گرفتند . حكومت با « ضياء الدوله » ، محمد رحيم ميرزا ، بود . شاهزاده خود در تبريز و پسرش اميرزاده « داراب ميرزا » حكومت مىكرد . ما را بردند در دار الحكومه . شبى را در حبس نگاه داشته ، فردا ابراهيم خليل آمده ، ما را به حضور خواستند . رفته تعظيم نموده ايستاديم . سلطان دست عبد الاحد را گرفته ، به حضور كشيده گفت : « اين خونى من است » . و مرا هم نشان داده گفت : « اين هم خرج مطبخ نواب و الا اميرزاده . »\r\nفى الفور حكم شد عبد الاحد را بدون سؤال و جواب سر بريدند و دل يك شهر را سوزانيدند ، مرا ده روز در غل و كند نگاه داشتند ، چون خودم بىچيز بودم و وجه معتدبه كه سبب استخلاص تواند گرديد نداشتم ، دايى بنده صد تومان به اميرزاده و ده تومان به فراش‌باشى داده مرا از حبس نجات داده و برد به خانه . نزديك به غروب تمام خويش و اقربا ، زن و مرد در صحن خانه نزد من جمع بودند . چون در حبس هر شب مرا از خانه طعام مىآوردند ، با زندان‌بان - كه عهده و منصب\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمير غضبى هم داشت - توأم مىخورديم ، از اين رو ظاهرا با من محبت پيدا كرده بود . گفتم : « امشب هم به زندان‌بان طعام بفرستيد . » در اين اثنا زندان‌بان خود داخل خانه شد و آهسته به گوشم گفت : « اميرزاده براى تو خلعت فرستاده ، بيرون آى و استقبال كن ! » من از جاى جسته خواستم بيرون روم ، زن‌ها هجوم آورده مرا كشيدند به اندرون . بعد معلوم شد گفت‌وگوى خلعت دروغ و حيله بوده ، بعد از قتل عبد الاحد ، ابراهيم سلطان تبريز رفته ، به ساعد الملك عارض مىشود ، آن هم حالات را به عزيز خان سردار مىگويد ، عزيز خان حكم مىكند دو نفر آردالى بروند مراغه ، او را دست بسته بياورند .\r\nضياء الدوله از اين فقره اطلاع حاصل نموده ، يك نفر چاپار مخصوص به مراغه مىفرستد ، به پسر خود مؤكدا حكم مىكند ، كه يحيى را دو شقه كرده ، دم دروازهء تبريز بياويزند . سردار سگ كيست كه از محل حكومت من بتواند آدم ببرد ؟ مرا ننگ است اين حكومت بل زندگى .\r\nاين رقم نيم ساعت بعد از استخلاص من به مراغه مىرسد . اميرزاده مرا از على محمد بيگ فراش‌باشى مىخواهد . زندان‌بان مىگويد : « يحيى به من اعتماد دارد ، مىروم با حيله او را گرفته مىآورم . » با چند نفر فراش آمده ، آن‌ها را دم دربند مىگذارد و خود به خانه مىآيد . خويشاوندان من اين فقره را كه معلوم كردند ، مرا از پشت‌بام به پشت‌بام بردند بيرون شهر كه به طهران نزد پدرم بفرستند . محمد آقاى قاپوچىباشى هم از اقرباى ماست . چون در زندان ، از جهت ناراحتى و اذيت ، بيمارى عارض من شده قوهء رفتن به طهرانم نبود ، شب ديگر مراجعت به شهرم داده بردند به خانهء شيخ الاسلام كه به اصطلاح بست است . با وجود اين ، مرا در سردابه پنهان داشتند . دايى من رفت تبريز . روز چهارم محصلان غلاظ و شداد سردار كه گويا اولاد نمرود و شداد بوده وارد شدند . از اقوام من شصت و پنج نفر متوارى گرديدند . محصلان كه يكى نايب حميد كور بود ، قراول به باغ خالو و خاله گذاشته و پيش حجرهء خالويم چاتمه زده ، خانهء ما و دايى و خاله را خالى كرده اهل و عيال سه خانه را در يك خانه كه جز بوريا چيز ديگرى نداشت جمع كردند و محصلين در خانهء ما نشستند و به هر جانب پى جست‌وجوى من و اقوامم برآمده كه اگر مرا پيدا نكنند شايد بتوانند از اقوامم بعضى را به دست آورده مداخله نمايند .\r\nهر روز محصلين ، خرج از كدخدا و فراش‌باشى حتى از خود اميرزاده مىگرفتند .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nالحاصل ، بعد از سه ماه دايى من از تبريز نوشته بود كه مرا از بىراهه به تبريز در خانهء جعفر دايى دلال كه قرابت داريم بفرستند . به نوشته عمل شد . جعفر دايى مرا به خانهء مجتهد برده سه روز آن‌جا ماندم . بعد مجتهد آقا فرمود : « يحيى را ببريد سر طويلهء ساعد الملك ! » خودش به معزى اليه سپارشنامه خواهد نوشت .\r\nپنهان پنهان مرا به سر طويلهء ساعد الملك رسانيدند . حضرت وليعهد و سردار و ساعد الملك در چمن بودند ؛ اردو هم آنجا بود . بعد از سه روز چند نفر توپچى آمده دست‌هايم را از عقب بسته ، زنجير به گردنم نهاده بردند به اردو . چون حضور ساعد الملك رسيدم ، سلطان را احضار نموده گفت : « اين قاتل پسرت ! چنانچه تشفى دلت مىشود ، با او رفتار كن ! » با اين حكم محكم و خودمختارى ، سلطان دستم را گرفته ، از اردو بيرون برد ، و يك امپريال به يك نفر توپچى داده گفت : « هيزم بياور ! » بعد از چند ساعتى سه حمال هيزم آورده در يك جا ريخته آتش زدند . همين كه هيزم‌ها آتش گرفت و شعله‌اش بلند شد ، سلطان رو به من كرد و گفت : « پدر سوختهء مادر به خطا ! اكنون تو را چنان بسوزانم كه لذت آدم سوزاندن را ببرى . »\r\nاز آن‌جايى كه هر كه دست از جان بشويد ، هرچه در دل دارد بگويد ، گفتم : « پدر سوختهء مادر به خطا ، زن فلان خواهر فلان تويى ! اگر من به پسر تو بد كرده‌ام سزا و جزاى خود را خواهم ديد ، و گرنه شهيد شده در روز قيامت عوض اين آتش تو را در نار جهنم به آتش خواهم افكند كه تو هم لذت آتش جهنم را ببرى . » در اين بين يك نفر توپچى سيلى به صورتم زده ، چون دست بسته بودم تف به رويش انداختم . در آن حال يك نفر فراش آمده گفت : « سردار مىفرمايد چون سوزاندن آدم منافى با شرع و عرف است ، البته سوزاندنش را موقوف كرده به عنوان ديگر بكشند . » سلطان را اوقات تلخى زياد رخ نمود ، گفت : « من بايد چنان قاتل پسر خود را بكشم كه تشفى خاطرم شود . »\r\nحكم داد زمين را حفر نموده تا زنده سر پايم نگه داشته خاك بريزند . ريسمانى به قد من گرفته گودى زمين را مساحت كردند . يك بار از دور جمعيتى نمايان شده ، سوارى به تاخت آمده و گفت : « حضرت و الا مقصر را مىخواهند . » از اتفاقات حضرت و الا از شكار تشريف مىآوردند ، از دور ما را ديده سؤال مىفرمايد . چگونگى را به عرض مباركش مىرسانند . خود به خرگاه ولايت عهد رفته ، از سوارها يكى را براى احضار من مىفرستد ، مرا دم چادر برده\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nگفتند : « برو گريه و زارى كرده التماس كن ! »\r\nگفتم : « بالاى سياهى رنگى نيست ، با بىگناهى ابدا التماس نخواهم كرد . »\r\nرفته و عرض كردند مقصر حاضر است . به حضور طلبيد . بردندم ، بدون اين‌كه تعظيم كنم و سر فرود آرم ايستادم . به محض اين‌كه نظر به رويم كردند ، فرمود « زنجير از گردنش برداريد و مطلق العنانش كنيد ، كسى متعرض او نشود . » زنجير برداشته ، از ميان اردو چنان مسرت و فرح حاصل شد كه ما فوق آن متصور نيست .\r\nاهل اردو يكى سردارى ، ديگرى كلاه ، سومى كفش ، چهارمى قبايم بخشيد .\r\nخواستند بين خود پول جمع كنند راضى نشده گفتم : « محتاج نيستم ، الله ولىعهده عمر ويرسون . شما اسبى كرايه كنيد مرا تبريز ببرد ، خانهء حاجى جعفر دايى . وجه كرايه‌اش را مىدهم . »\r\nپيش خدمت‌باشى به نوكرش گفت اسبى براى من حاضر كند و خودش هم سوار شده مرا ببرد به حاجى جعفر دايى تسليم نموده برگردد . اين است ماجرا و سبب ادعيهء من به حضرت وليعهد .\r\nاكنون از شما انصاف مىطلبم ، اگر در هر نفس دو دفعه دعا و ثناى وليعهد را بنمايم از شكر نعمت او بيرون توانم آمد يا نه ؟ زيرا زندگانى من از اوست .\r\nصاحب عيال و اولادم ، تحصيل رزقى كه از جهت آن‌ها مىكنم از لطف اوست كه مرا زندگانى بخشيده ؛ در حقيقت من زنده كردهء وليعهدم . الله وليعهده عمر ويرسون . تا زنده هستم در وقت خواب و بيدارى ، خوردن و آشاميدن ، نشستن و برخاستن ، اين ذكر ورد زبان من است . اكنون تصديق كنيد ، عملى به صواب مىنمايم ، يا نه ؟ الله وليعهده عمر ويرسون . »\r\nبىاختيار مرا رقت دست داده شروع كردم به هاىهاى گريستن .\r\nيحيى گفت : « بابا جان چرا گريه مىكنى ؟ سپاس خداى را كه نكشتندم و مرا نسوزاندند و زنده به گورم نكردند . »\r\nگفتم : « به حال اين ملت فلك‌زده بىصاحب مىگريم ، كه قيمت اين بيچارگان به چه ارزانى است ، به دست كه‌ها سپرده شده . »\r\nمكارى پرسيد : « اين كدام وليعهد است ؟ »\r\nگفت : « حالا بزرگ شده در تبريز است ، و مظفر الدين ميرزا اسم دارد . همه بگوييد :\r\nالله وليعهده عمر ويرسون ! »\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nهمه گفتيم . در آن حال ديدم ابراهيم بيگ مات و مبهوت و متحير گشته ، نه او خربزه خورد ، نه ما زهرمار نموديم . انعام فاليزبان را داده سوار شده به راه افتاديم .\r\nابراهيم بيگ با يحيى مرادف مىراند . من هم با رفيق او در پيش ايشان مرادف مىرانديم . بين صحبت به رفيقش گفتم : « در اين جور مملكت چگونه زندگى مىكنيد ؟ »\r\nگفت : « عمو جان ! همه صاحب ملك و اهل و عيال هستيم ، نمىتوانيم ترك عيال گفته هجرت نماييم . هر قسم كه ممكن است بايد سوخت و ساخت ؛ حب وطن است چه توان كرد ؟ »\r\nگفتم : « شيخ سعدى چندين قرن پيش سروده :\r\n سعديا حب وطن گرچه حديثى است صحيح [ شريف 
  ] * نتوان مرد به سختى كه من آن‌جا زادم » \r\nبه پشت سر خود ملتفت شده ديدم ابراهيم بيگ مكالمهء ما را مىشنود . فورا لب فرو بسته دم در كشيدم . باز آثار تغير از ناصيه‌اش نمايان و هويدا بود . ميرزا عباس گفت :\r\n« واقعا الله وليعهده عمر ويرسون . شما را به خدا آمين بگوييد . » همه آمين گفتيم . باز بىاختيار گفت : « اگر اندك دير رسيده بود بيچاره زنده در گور مىشد . »\r\nحاجى تبريزى گفت : « حقيقتا معصوم و بىگناه بود ، خلاصى اين مرد مظلوم محكم آيهء كريمهء  « مَنْ أَحْياها فَكَأَنَّما أَحْيَا النَّاسَ جَمِيعاً »  است . گويا حضرت و الا يك نفر را زنده نفرمود ، تمامى مخلوق و ابناى بشر را زندگى بخشوده . اين احسان عام و نيك‌نامى تام تا قيام قيامت باقى خواهد ماند . »\r\nگفتم : « عمو ! از حسن نيت ، و پاكى طينت و ستودگى سيرت ، و نيك فطرتى حضرت وليعهد خيلى مىگويند . اميدوارى ابراهيم بيگ هم به پادشاهى حضرت و الا بسيار است .\r\nمىگفت ان شاء الله تعالى بعد از جلوس وليعهد به تخت سلطنت موروثى ، عموم اختلالات ايام به نظام و ريشهء ظلم و طغيان از بيخ و بن قلع و قمع گشته ، ايران خزان ، مانند بهار گلستان خواهد شد . زيرا كه از هرج‌ومرج حاليه و ظلم عمال و حكام وقوف كامل به هم رسانيده ، همه را به احسن وجه اصلاح خواهد نمود . »\r\nحاجى محسن آقا گفت : « چنانچه ابراهيم بيگ نوشته ، اگر وزير با تدبير و صاحب جزم و عزم كه مؤيد خيالات شاه شود - [ اگر 
  ] بگذارند همسايگان ! - در ايران تسلط و تفوق يابد ، البته ايران ترقى خواهد نمود . ولى اين سياحتنامه مرا دو روز است خيلى مضطرب ساخته ، ايران را تا اين درجه پريشان نمىدانستم . هرگاه غير از ابراهيم بيگ نوشته بود باور نمىكردم ، ولى چون ابراهيم بيگ خود مدعى آن سخنان بود و اكنون با آن همه\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nتعصب و غيرت كه داشت اين‌ها را نوشته ، چار و ناچار بايد باور كرد . بعيد نيست كه ابراهيم بيگ باز هم به مناسبت غيرت و تعصب فطرى در بعضى چيزها پرده‌پوشى هم كرده باشد . »\r\nميرزا خليل اصفهانى گفت : « اين جور نخواهد ماند . زمان آن زمان نيست ، البته گردش طبيعى عالم خود به خود همهء عيوبات را اصلاح خواهد نمود . قبل از اين ، همهء روى زمين وحشت‌آباد بود . خيال نكنيد كه اهالى مغرب ابتدا مدنى از مادرزاده و وحشيگرى نداشته‌اند . شنيدم در اسپانيا روزى در مجلس رؤساى روحانى جوان بىگناهى را متهم ساخته ، به سوزاندن وى فتوى صادر شد ، در وسط ميدان شهر در نظر عموم على الرؤس هيزم فراوانى ريخته به نفت آلوده آتش زدند تا جوان متهم را به آتش اندازند . در آن حين پادشاه جوان ، « فريدلان » ، از آن‌جا گذر نموده ، پرسيد : « چه هنگامه است ؟ گفتند : « اين جوان نزد رؤساى روحانى متهم است ، به آتشش خواهند سوخت . »\r\nپادشاه جوان رئوف از راه دلسوزى و انسانيت گفت : « بيچاره و حيف ! » و فورا از آن‌جا گذشت . بعد از اتمام عمل متهم ، به رييس روحانى خبر بردند كه پادشاه از ميدان گذشت و جوان متهم را در آن حال ديد و از راه دلسوزى و انسانيت گفت : « بيچاره و حيف ! »\r\nكشيشان در اين خصوص مجلس تشكيل داده ، به مذاكره پرداختند ، كه دلسوزى و حيف گفتن پادشاه توهين به شريعت و طريقت ماست ، لذا شخص پادشاه هم مستوجب سوختن گرديد .\r\nاين خبر به پادشاه رسيد كه كارت از كار گذشته ، بر سوختن شما هم حكم قطعى صادر شده است . پادشاه نيمه شبى تنها به خانهء رييس روحانى رفته به محض ورود خود را به قدم‌هاى رييس انداخته ، آغاز به گريه و زارى كرده و گفت : « راست گفته‌اند ، من « بيچاره و حيف ! » گفته‌ام ، ولى قصدم توهين نبوده ، بلكه اين سخن بىاختيار از طريق نوعيت و انسانيت بر زبانم جارى گرديد ، حالا به خاطر خدا به جوانى من رحم آوريد ، و از تقصيرم درگذريد ! »\r\nرييس بعد از تفكر بسيار جواب داد : « فتوى بر سوختن تو صادر شده ، پاسخ نتوان داد . لكن فصادى حاضر نموده رگ زده خون خود را در شيشه بگير تا در همان موضعى كه آتش افروخته‌اند شيشهء خون تو را به آتش اندازند تا بسوزد و كفارهء گناه تو شود . »\r\nپادشاه راضى شده فورى به فرمودهء رييس روحانى خود عمل نمود .\r\nاكنون تماشا كنيد كه چگونه اوصاف حسنهء مدنيت را جمع كرده‌اند . اين است كه عرض مىكنم : دنيا وحشت‌آباد بوده ، به تدريج اصلاح پذيرفته . ايران هم ان شاء الله\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nعن قريب به دايرهء محمودهء مدنيت درآمده ، به مدارج قانون مساوات عروج خواهد نمود .\r\nچنان‌كه نيات حضرت وليعهد را تعريف و توصيف مىكنند مايهء بسى اميدوارىها براى آتيهء ايران است . »\r\nگفتم : « آقا جان ! ساير ملل و ممالك را يا يك نفر پادشاه عاقلى مانند ميكادوى ژاپون هدايت نموده و يا ملت را مطبوعات و روزنامه‌ها به غيرت آورده و ادبا و حكما تصنيف‌ها كرده ، كتاب‌ها در بيدارى ملت نوشتند ، معايب را نشان داده پيش چشم همه گذاشتند . حقوق دولت را بر ملت و حقوق ملت را بر دولت تحديد كرده جلو آحاد جلوه‌گر ساختند تا اين‌كه رفته رفته كوكب اقبالشان طلوع نمود ؛ و اگر چنان نمىكردند باليقين چنين نمىشدند . بدبختانه در ايران يك نفر نديدم بدين خيال كه عيوب دولت و ملت را به قلم آرد . آن‌كه شعرايند خاك بر سرشان ! تمام حواس و خيال آن‌ها منحصر بر اين است كه يك نفر فرعون صفت نمرود روش را تعريف نموده يك رأس يابوى لنگ بگيرند ، و آن‌چه حكمايند . . . چه توصيف كنم كه غرق در موهومات ركيكه‌اند .\r\n « آن كو كه خود گم است كه را رهنمون شود ؟ » \r\nآن‌چه علما مىباشند ، از مسئله تطهير فراغت حاصل نكرده‌اند . به دكان كتاب‌فروشى مىروى غير از همان كتب دويست سيصد سالهء پيش هيچ تأليف و تصنيف جديد ديده نمىشود و اگر كتاب تازه‌اى هم نوشته شده فقط تغيير اسم داده ، مطلبش همان است كه پيشينيان نوشته‌اند . يك وزير و امير را نديدم كه يك جلد كتاب تشكيلات لشكرى و توپخانه و پوليتيك و اصول ملك‌دارى و رعيت‌پرورى و وضع اخذ ماليات و قانون حكمرانى و مساوات را به قلم آورده باشد . هيچ وقت درخت اميد خود به خود نروييده و بار نياورده و اگر هم آورده قابل تمتع نبوده است ؛ مانند ميوه‌هاى جنگلى تلخ و شور و بىمزه مىشود . اگر به اصول مدنيت ، نهالى را بنشانيم و تربيت كنيم ، البته ثمرش لذيذ و طعم شكر بخشد . انسان اگر بىتربيت آدم مىشد ، افريقايىها مانند حيوان نبوده و اهالى امريكا هم مثل مردم افريقا بودند . اين‌ها به دست انسان‌هاى كامل افتاده ، عاقل و كامل‌ترين ملت روى زمين شدند ، آن‌ها به بىتربيتى وحشى و باربارى ماندند .\r\nگذشته از اين‌كه امريكايىها حاصل زمين را برداشته ، تسلط به هواى جوّى هم يافته ، قوهء برق را به اطاعت و فرمان خود آوردند ، ولى در مملكت ما با آن قدمت و عظمت يك مكتب كه معلمش بداند سواى علم تقليد علم ديگرى هم هست كه سرمايهء سعادت يك مملكت و نيك‌بختى يك ملت از آن حاصل تواند شد نداريم ؛ در آن خاك وسيع يك روزنامه انتشار نمىيابد ، و اگر هم به اسم يافت شود عبارت از دو پارچهء كاغذ است كه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nهفته‌اى يك بار در روى سنگ با زحمت زياد طبع مىنمايند و مندرجات و عناوينش يك قاز به دولت و ملت فايده نمىبخشد ، روزنامهء ايران و اطلاع شاهد زندهء مايند .\r\nسى سال جزاير ژاپون فقط داراى سى روزنامه بود كه تماما مزخرف و لاطايل بدتر از ايران و اطلاع ، اكنون هزار روزنامه و جرايد هفتگى و رسايل ماهانهء ادبى و سياسى در آن مملكت طبع مىشود . »\r\nحاجى . . . تبريزى گفت : « يوسف بس است ، بس است ! ساعت هفت شد ، پس‌فردا شب در بنده خانه تشريف داريد ، صحبت را آن‌جا به اتمام رسانيد . »\r\nگفتم : « بيست روز در تبريز به شما زحمت داده‌ايم بس است ، ديگر در اين‌جا زحمت نكشيد . »\r\nگفت : « منظور اجتماع احبا و اصدقاست كه صحبت نماييم ، نقل زحمت در ميان نيست و تعارف هم لازم ندارد . البته آقايان پس‌فردا شب تشريف خواهند آورد . »\r\nمجلس به هم خورده من هم خانه آمده خوابيدم .\r\nعلى الصباح ، برخاسته دوگانهء معبود يگانه را به جاى مىآوردم كه ناگاه شنيدم در اتاق را طراق طراق مىزنند ، بعد از اتمام نماز گفتم : « كيست ؟ »\r\nمحبوبه گفت : « منم يوسف عمو ! »\r\nمرا از شنيدن آواز محبوبه وحشت عظيم حاصل شده ، خيال كردم كه ابراهيم بيگ را حال دگرگون شده . به استعجال پرسيدم : « خير باشد ! چه خبر است ؟ »\r\nگفت : « ان شاء الله خير است ، مژده آورده‌ام . الحمد لله خود به خود آقا نيم‌خيز شده ، با دست اشاره به يخدان كرد . دانستم آب مىخواهد ، دادم خورد . چهره‌اش خيلى بشاش و روشن است ، شما را مژده آورده‌ام كه بياييد و ببيند ، نيم‌خيز شده ، به متكا تكيه كرده است . »\r\nپرسيدم : « حاجيه خانم كجاست ؟ »\r\nگفت : « نزد بيگ خوابيده . »\r\nجواب دادم كه « حاجيه خانم خوابيده است تا برخيزد نمىتوانم بيايم . مژدگانى شما به چشم ! برويد بعد مىآيم ، ان شاء الله تعالى كم‌كم برمىخيزد و صحبت هم مىكند . »\r\nمحبوبه خانم چنان دلشاد و خوشحال بود ، كه گويا دنيا را مالك شده ، بعد از ساعتى رفته ديدم واقعا رنگ و رويش نسبت به ديروز فرق كرده ، علامت بهبودى از ناصيه‌اش هويدا است .\r\nمحبوبه گفت : « چايى دم كرده‌ام . »\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nگفتم : « بيار ! » همين كه آورد پياله را دست گرفته گفتم : « اين چايى است كه از ايران آورده ، بخوريد ! »\r\nفورا « يا حق يا مدد ! » گفت و چايى را خورد ، لكن در هنگام خوردن آب از گوشهء چشمانش جارى بود . نزديك او نشسته پاهايش را مالش داده گفتم : « باز قاتليت درست كنند ؟ »\r\nوقت عصر در باغچه بوده ، ديدم بچهء سياه عربى آمده ، مكتوبى به حاجى مسعود داد و رفت . حاجى مسعود را آواز كردم آمد .\r\nپرسيدم : « مكتوب مال كيست و از كجاست ؟ »\r\nگفت : « دختر همسايه به خانم كوچك نوشته . »\r\nگفتم : « اگرچه درست نيست ، بنا به رعايت قول صالح افندى شايد وعدهء دعانويس يا رمال باشد . تغافل نتوان كرد . »\r\nترجمهء فارسى عنوان مكتوب از اين قرار است :\r\nمكتوب را گرفته گشودم . . .\r\nاز جانب محبهء صادقه - به طرف محبهء صادقهء خود محبوبه خانم\r\nعزيزهء محبوبهء محترمهء من محبوبه خانم ! سه روز است من هم مثل شما پريشان و خسته خاطرم ، ولى فرق ميان ما و شما همان است كه پريشان حالى و تكدر شما از هجوم لشكر عشق حاصل گشته و غصه و كدورت محبه‌ات از دست‌درازى خشم ، غيرت و عصبيت . زيرا حوادثى كه گمان نمىكردم در خواب ديده باشم ، در بيدارى ديده و مشاهده كردم . با وجودى كه دوازده سال است با همديگر انيس و جليس بوده ، در عالم صدق و صفا و راسمهء مهر و وفا ، در آشكار و خفا ، خواهرانه انس گرفته و محبت ورزيده بوديم ، بدون اين‌كه از جانب محبهء صادقهء ذليله تقصير يا ترك اولايى واقع شود خائب و خاسر از دولت‌خانهء خود راندى و از خدمت مهجور داشتى و حال آن‌كه « نبوده جز وفادارى گناهم » .\r\nاز آن ساعت ، به تعب تب لرز گرفتار گشته و تا به حال هم به حال نيامده‌ام .\r\n« مفارقة الاحباب بالله اصعب »\r\nنمىدانم تقصير و گناهم چيست به جز اين‌كه به طريق مهر و وفا و صدق و صفا و خلوص ارادت ، از راه نيك‌خواهى نصيحت كردم و صلاح دنيا و آخرت تو را گفتم ؟ افسوس ! كه سخنان مرا - معاذ الله - سوءظن پنداشتى ؛ چنان پندارم كه\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nنصايح مشفقانهء مرا حمل به غرض نفسانى نموده‌اى و حال آن‌كه ابراهيم بيگ برادر رضاعى من است ، مادرم او را شير داده ، او مرا برادر و من او را خواهرم . خيال ديگرى نبوده و نيست . نظرم ، هرچه به تو گفته‌ام ، نظر به ظهور آب و رنگ گلشن هميشه بهار تقدس ذات انسانيت و مصباح هموارى اهليت و انسيت كه در حقيقت حيف و ننگ صاحبان هوش و خرد و آداب عقل و تميز است . البته انسان كامل مباشر امرى نشود كه لآلى قيمتى او را صراف نمايان بىتميز خزف‌انگارند . عمل تو اگر نيك و اگر بد ، در انظار عموم زشت و مذموم است . « سنگ بدكارى زدن بر سر كل ديوانگى است » . انسان عاقل كامل از اظهار عيوب خود در محافل ناموافق در نزد هر ناكس كه عبارت از دختران اعراب بىتربيت باشد بايد بپرهيزد و از مقام تهمت بگريزد « اتقوا من مواضع التهم ! »\r\nداستان محبت تو داستانى است كه در سر هر بازارى هست ؛ اگرچه محبهء شما به ايشان جواب مىدهد ، ولى چه توان كرد كه طشت رسوايى از بام افتاده و صدايش عالمگير گشته ! تو در خانه نشسته ، در به روى خود بسته‌اى ، از بيرون خبر ندارى ، كه چه هنگامه‌اىست ! « كوس رسوايى تو بر سر بازار زدند . »\r\nوظيفهء خصوصيت و دوستى و محبت فقيره آن است ، كه دايما صلاح كار تو را گويم و از كم‌لطفى تو نرنجم و از حقارت تو ترك مودت نكنم ؛ اگر مرا هزار بار برانى و بخوانى و بيندازى من وظيفهء دوستى را دانم و خاطر خود را نرنجانم . « اگر برانى ازين در ، برآيم از در ديگر . »\r\nدل منيرهء منوره‌ات آگاه و صدق ضميرت بهترين گواه است كه ارادت سابقه و عقيدهء صادقه‌ام اصلى و ثابت است ، نه فرعى و راسخ [ ناسخ 
  ] . « بوستانىست كه هرگز نزند باد خزانش . »\r\nبناى دوستى و محبت تو در دلم چنان محكم و مستحكم است كه صرصر هيچ حوادث ، رخنه بر بنيان آن نتواند انداخت ، و آن حصن حصين و قلعهء متين با توپ‌هاى كروپى صدمه‌گزين نشود . با وجود اين به تو باز مىگويم : آيينهء قلب تو صاف و بىغش و از كدورت خيانت مبرا و مصفاست و همهء افكار تو مقدس و منزه است از شوايب اغراض ، ولى چه توان كرد كه در انظار ناس منفور و ناپسند است . پس هر عاقل و عاقله را لازم و واجب كه مراعات حفظ نام و ننگ و حقوق شخصيه خود را بنمايد و نبايد چنان راه رود كه صحبت او بر مذاق همگنان طعم\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nحنظل دهد ، و در هيچ سينه صورت مهرش كشيده نباشد . پيوسته چنين شخص نامحرم قبول خزانهء دل‌هاست و چراغ حضورش در هيچ بزمى فروغ ندارد و عموم از صحبت او كناره جويند و طريق مجانبت وى پويند و نوشتن اين‌ها را ذمهء محبهء صادقهء خود فرض عين و عين فرض دانسته ابدا بر شما منت نمىگذارم .\r\n« چرا عاقل كند كارى كه باز آرد پشيمانى ؟ »\r\n هر كه با دشمن نصيحت كرد بىغش آن كس است * دوستى با دوستان چندان ندارد منتى \r\nخوب سروده‌اند قدما ، ماراست كه از فرمايشات آن‌ها سرمشق گيريم .\r\n دوست آن است جمله عيب تو را * همچو آيينه رو به رو گويد\r\nنه كه چون شانه با هزار زبان * پس سر رفته مو به مو گويد \r\nكاشكى ديشب در خانهء ما بودى ، و به چشم مىديدى كه با دختران بىتربيتان عرب تا دل شب در چه جنگ و جدال بودم ؟ در مدافعهء بىغشى تو كوشيدم ، لكن مرا با شما يكى دانسته و گفتند : آخر رمان‌خوانان همين است كه با عشق و سودا قرين شوند ، افتخار نمودن به دانستن زبان فرنگ و « بون بون ، نون نون » ثمرش جز اين نيست . « ترسم آزرده شوى ورنه سخن بسيار است »\r\nشايد تا حال خودتان هم از قبح راندن محبهء خود از خانهء خويش آگاه شده‌ايد .\r\nعيب ندارد !\r\n عشق از اين بسيار كرده است و كند * سبحه را زنار كرده است و كند \r\nباقى الدعاى الفقيرة الحقيره محبك رفيقه\r\nمكتوب را من البدو الى الختم خوانده ، باز پيچيده ، جوف پاكت گذاشته ، سرش را چسبانيده ، به حاجى مسعود داده گفتم : « ببر به محبوبه بده ، جوابش را كه نوشت بياور مطالعه كنم ! شايد چيزى در جواب بنويسد كه صلاح او نباشد ، ولى نفهمد كه من مطلع شده‌ام . »\r\nحاجى مسعود خط را برده ، روز ديگر جواب را گرفته نزد من آورد . از اين قرار بود :\r\nجواب مكتوب رفيقه از جانب محبوبه\r\nهذا كتابت محبوبة الى صديقتها الرفيقه\r\nعزيزهء من ! مكتوب شما را گرفته با دقت مكرر خواندم . تو در خيال خود به اين\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nتحريرات شاعرانه و اين نگارشات اديبانه گويا وظيفهء دوستى و اتحاد به جا آورده‌اى . اى كاش مرا خاطر چون گيسوان ليلى پريشان نبودى و ادراك بصيرت ظاهرى مانند ديدهء زليخا از نور بينش محروم نگشتى و طبع موزون و قوهء مميزه داشتمى و تميز هر نكته كردمى ، تا در جواب اين مكتوب عاجز نماندمى و بر عجز و انكسار خود اعتراف ننمودمى . آن‌چه نوشته‌اى اگر ظن و اعتقادات غلط نبوده هيچ صحيح هم نبوده است . البته در عهد قديم ، استحكام در اركان قوى البنيان ضوابط امور يك جهتى بوده ، لذت‌طلبان علو محبت ماديات دنيا را اين‌قدر دامنگير هوس خاطر ننموده نعمت صداقت و ولا كه در سفرهء اتفاق لب به نمك موايد وفاق و اشفاق آلوده ساخته ، حقوق آن را ساليان دراز فراموش نكرده ، روزبه‌روز آنا فانا طراوت گل هميشه بهار محبت و يگانگى را از نزول فيوضات ابر گهربار هواى اعتقاد و اخلاص افزوده ، در حضور و غياب ، رشتهء حبل المتين يك رنگى و اتحاد را به دست اعتصام محكم نگاه داشته و رعايت حقوق همديگر كرده‌اند ؛ بسا نقد خزانهء جان و مال را نثار راه همدمى و هم‌بزمى يكديگر نموده و ابدا بر خلاف رضاى هم‌نفسى بر نزده ، در پيمودن جادهء مستقيم مؤانست و مصاحبت مانند دو مغز در پوستى گنجيده و خنگ مرام بر دلخواه همعنان به جولان درآورده‌اند . اگر من از هيچ چيز خبردار نباشم ولى قدر و قيمت دوستى و وظيفهء مقدس آن - كه منزل اولش ترك مال و جان است - مىدانم .\r\nنصيحت نمودن دوست به دوست ، خود از فرايض حتميه است . عزيزهء من ، رفيقه ! تو سوراخ دعا را گم كرده‌اى ! نظر به نصايح كه كرده‌اى چنان مفهوم و معلوم مىشود كه مرا آشفته مىدانى . تو هنوز فرق آشفتگى و عشق و عشقبازى را ندانسته‌اى . « ز عشق تا به صبورى هزار فرسنگ است . »\r\nحيف كه من عاشق نيستم ، اگر عاشق بودمى خود را از سعادتمندان عالم دانستمى . كاش من هم عاشق بودمى ، كه مانند زليخا و ليلى و عذرا نام من زيب و زينت اوراق كتب فضلا و ادبا و شعرا گشتى . اى عزيزهء من ! عشق ديگر چيزى است ، شأن و مرتبهء عشق از آن بالاتر است كه به بازى ذكر شود . تو در هر كلام خود عشق‌بازى صرف مىكنى ، عشق را با بازى رديف مكن ! عيب است بر تو .\r\nبازى بازى است و عشق عشق است ، وانگهى من از هر دو مبرا هستم . « ان كان قميصه قد من دبر فكذب و هو من الصادقين . »\r\nخواهش دارم من بعد دل حزينم را با ملامت بىجا مرنجانى تا مجازات از حق يا بى .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n به سويم از وفا يك ره نظر كن * ز آه سوزناك من حذر كن ! \r\nاين‌كه نوشته‌اى من تو را از خانهء خود راندم ، حاشا ! ثم حاشا ! هذا بهتان عظيم ! چون بيگ تنها و بىپرستار و رعايت حال مرضا واجب ، دلم در نزد او در گرو بود لهذا زود رفتم تا از عشق‌بازى سخن كمتر سرايى و اگر شريك دردم نشوى اقلا ساكت باشى ، نه اين‌كه پريشان حالى مرا عشق‌بازى نام نهى . در صورتى كه تصديق قول شما كنم اين فقره مصدق صداقت و حق‌شناسى كنيز است دربارهء مولى و صاحب اختيار خود . چه فايده ؟ تو از اين مقامات دور و در ندانستن معذورى .\r\n بر سينه‌ات اى كاش نهم سينهء خود را * تا دل به تو گويد غم ديرينهء خود را \r\nبعد از اين همه تفاصيل « كرم نما و فرودآ كه خانه خانهء تست . »\r\nمحبك محبوبه\r\nاز خانهء ميرزا عباس شيرينى آورده بودند ، گرفته خدمت حاجيه خانم فرستادم . از نيكى حال ابراهيم بيگ مرا خيلى شعف و سرور حاصل بود ، زيرا كه امروز حالش نسبت به سابق بهتر و از وجناتش علايم محموده مشاهده مىشد .\r\nچون شب فردا رسيد به حاجيه خانم عرض كردم : « امشب را در خانهء حاجى . . .\r\nتبريزى موعود هستم ، اگر اذن مىدهيد بروم . »\r\nفرمود : « برو ! »\r\nرفتم ، كسى نيامده بود . كم‌كم جمع شدند . دوازده نفر بوديم . يك نفر هم در مجلس بود كه آشنايى با او نداشتم ، نمىشناختم ، گويا از فرنگستان آمده .\r\nپس از صرف چايى ، باز حاجى ميزبان بناى ظرافت گذاشت . گفت : « يوسف عمو ، بگو ببينم در تبريز چه‌ها ديدى ؟ »\r\nگفتم : « بنده چيزى نديده‌ام ، ولى سركار بيگ هرچه ديده نوشته است . »\r\nگفت : « مرگ من بگو ، بگو ! »\r\nگفتم : « يك چيز ديدم كه ابراهيم بيگ ننوشته . »\r\nپرسيد : « چيست ؟ »\r\nگفتم : « روزى در حجره شما نشسته بود ، فراش پست مكتوب‌هاى برادر شما را آورد . يك نفر هم در آن‌جا بود ، پرسيد : « به اسم من مكتوبى هست ؟ »\r\nگفت : « اين دو پاكت به اسم شماست . »\r\n- درآورده داد .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nآن شخص مكتوب را از لاى پاكت درآورده ، ظرف آن را به جناب ابراهيم بيگ پراند ، يعنى باد بدان جانبش سوق داده ، ولى معلوم بود كه عمدا اين عمل را كرد كه ابراهيم بيگ عنوان القاب و جلالت شأن او را دريابد .\r\nابراهيم بيگ هم نكته را ملتفت شده ، آهسته زير چشم نگاه كرده گفت : « سركار حاجى آقا ! بهتر از اين زحمت القاب نوشتن ، اين است كه يك كلمه بنويسند : حضور بارى تعالى برسد . »\r\nحاجى نيم‌خندى كرده گفت : « آقا جان ، چه توان كرد ؟ حالا ديگر رسم شده كه نسبت به شأن و رتبهء هر كس عنوان بنويسند . »\r\nابراهيم بيگ گفت : « اين چه رسم است و چه مجبوريت دارد كه اوقات عزيز خود را صرف به نوشتن اين مزخرفات و لاطايلات نمايند ؟ در اين‌جا شانزده كلمهء زياد دارد :\r\nعريضهء الخلوص ، در دار السلطنهء تبريز ، خدمت ذيرفعت بندگان جناب مستطاب مستغنى الالقاب عمدة الاعاظم و التجار و زبدة الاعيان و الاشراف ، اجل الناس ، سركار قبلهء مكرم و خداوندگار اعظم آقاى حاجى آقا قرچه‌داغى ، دام اقباله العالى ، مشرف و ملحوظ باد الشهير به خرازىفروش . »\r\nاوقات ابراهيم بيگ تلخ شده ، حاجى هم بناى بدمستى را گذاشت . اخوى شما هم قاه‌قاه بخنديد . چيزى نمانده بود كه دست و گريبان شوند . حاجى قرچه‌داغى خرازى فروش هم قهر كرده با غيظ برخاسته و رفت .\r\nآن شخص ناشناساى فرنگىمآب گفت : « حقيقت چه‌قدر بىمعنى و چه قيودات ابلهانه است ! دور نيست رفته رفته خدايگان بلكه خداوند بودن هم كسر شأن‌شان شود .\r\nدر فرانسه رييس جمهورى را يك كلمهء « موسيو » مىنويسند ، از شأن و شوكتش هم به قدر سر مويى كم نمىشود ، يعنى دو لقب ندارند كه در عنوان خطوط خود بنويسند . عنوان ثانوى براى خطوط را نه در كتاب لغت نه در مكتب خوانده و نه از طفوليت غير از آن از كسى شنيده ، عنوان ديگرى براى مراسلات يافت نمىشود . نمىدانم اهل ايران بالاى ياوه‌گويى چه‌قدر وقت شريف و عزيز خود را ضايع و چه‌قدر تكاليف شاقه را به مردم حمل مىنمايند ؟ در كتب و مرسله‌جات آن‌قدر عبارات و الفاظ مغالطه مخلوط به مطلب كرده‌اند كه كتاب و مكتوبشان غليظ شده ، كه اگر يك ساعت بخوانى هيچ مطلب مفهوم نمىگردد . نه سر دارد و نه بن . سه دفعه تاريخ وصاف را خواندم ، يك كلمه از آن را خاطر ندارم . آدم بىانصاف مثل حمال حطب ، در عوض آن‌قدر زحمت ، بر خود مايهء شماتت\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمىگذارد . كسى نيست كه بخواند و نويسنده را شماتت نكند ؛ چه ابدا مفهوم نمىشود چنگيز چه غلط كرده و چه ظلم‌ها نموده و براى چه كرده و هلاكو چه . . . زيادى خورد ! با وجود اين مشكلات چنين كتاب را مىدهند دست اطفال مكتبى ، اگر نفهمد پاى چوب و فلك به ميان مىآيد و حال آن‌كه معلم خود نفهميده و مصنف هم جز قلنبه‌گويى و لغت‌پردازى منظورى از معنى نداشته است . يك نفر مؤلف منصف مىنويسد كه انشائات ايران عجب تماشا دارد ! يك كلمه ندارد كه دروغش بىاثبات و شاهد باشد ؛ هر جا كه كلمهء و اصل باشد ، حكما كلمهء حاصل هم لازم و ملزوم گشته بايد به دم او چسبيده باشد ؛ هر وقت كه لفظ وجود ديدم ، نديدم ذىجود بعدش نباشد . مزاج بىوهاج نمىآيد ؛ اگر در آخر صفحهء اول دروغ خواندى البته در اول صفحهء دوم بىفروغ را خواهى ديد ؛ خدمت بىرفعت صورت نبندد . نوشته‌اند روزى ياوه‌گويانى چند در محفلى جمع بودند ؛ هر كس از نظم و نثر آن‌چه گفته بود ، به نظر همديگر عرضه مىداشت و افتخار مىنمود . يكى از ادبا ، با كمال وقار ، لولهء كاغذى از كمر بيرون آورده ، با منتهاى مفاخرت بناى قرائت گذاشت :\r\nشهباز بلندپرواز طبع ، كه همواره گلستان سخن‌پرورى را ترشحات سحاب كلك درر سلك خضارت و طراوت افزوده و پرند پرنيان او را به قرابهء لآلى ازهار معانى ملون و مزين ساخته ، اشهب خوش‌خرام همت قضا سمت را بر اين دارد كه در بزم نظم هنرورى حدايق حقايق را به شقايق دقايق بيارايد و دوشيزهء كلام را به دستيارى مشاطهء فكرت از پردهء خيال به ايوان بلاغت درآورده ، به روايح رايح فصاحت ، رخسار شاهد مقصود را از لوث هموم و سموم غموم بزدايد و به ميامن بركات مكارم كرم كامكارى را در كان كرامت بر كاخ كياست نهاده ، دل را از كام نهنگ زمانه . . . »\r\nتا اين‌جا خوانده بود ، ژوليده مويى كه در گوشه نشسته بود ، صدا بلند كرد و گفت : اى پدر فلان بىدين ! چه خواهى گفت ؟ زود بگو ! حوصلهء من كه تنگ شد . آخر اين « كم كو كام كرم كو » تا كجا خواهد كشيد و آخرش چه چيز است ؟ اى جلاد نفس مردم ! منظورت از اين ياوه‌سرايى چيست ؟ بگو بفهمم ! هر يك از اين ادبا اگر گويد فهميدم غلط مىكند ! چه چيز را فهميد ؟ با اين همه ياوه‌گويى با اين شيوهء ناپسند ، به خود هم مىباليد و توقع صدرنشينى هم داريد و متوقع‌ايد در حين قدومتان يساول بگويد : « كنار شويد ، فاضل آمد ! » خاك بر سر شما از اين فضل ! در دنيا و آخرت چه يادگار گذاشتيد كه دولت و ملت به او تفاخر نمايند و از آن به فقرا فايده رسد ؟ مردكهء ديوانه ! هيچ خيال نمىكنى مردم را به اين قدر سخنان لغو و بىحاصل معطل ساخته‌اى ؟ بيست سال عمر در تحصيل لفاظى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nتلف كرده‌اى و آخر در تفسير يك سطر جفنگ پوچ ، مستمع سه روز در تحير مانده . از شما سؤال مىكنم : لغت تابع معنى يا معنى تابع لغت است ، تا شما اين‌طور اوقات خود و ما را تمام نماييد ؟ مردكهء فرنگى از علم خود يك ماشين اختراع مىنمايد ، دفعتا صاحب يك كرور فرنك [ فرانك 
  ] مىشود ، شب هم به آسودگى مىخوابد . شما شبى سه بار برخاسته شمع روشن كرده كه فردا پنج تومان صله از فلان فرعون صفت به دروغ‌بافى خواهيد گرفت ، خواب را بر خود حرام مىكنيد . »\r\nبالجمله ژوليده آن‌قدر گفت كه از ساده‌گويى او هم ادبا چيزى نفهميدند . آرى « آشنا داند صداى آشنا . »\r\nاز ميرزا عباس پرسيدم : « اين شخص كيست ؟ »\r\nگفت : « مازندرانى و در مارسل [ مارسى 
  ] مقيم است ، جهت ايران امتعه خريده مىفرستد . »\r\nآرزو كردم كه ابراهيم بيگ حاضر بود ، چه موافق سليقهء او اين آدم است .\r\nهمه برخاسته مشغول نماز شدند . بعد از نماز به شام اخبار كردند ، رفتيم سر سفره طعام صرف شد .\r\nبعد از صرف شام حاجى محسن آقا پرسيد : « يوسف عمو ! اين وجود محترم كيست كه در سياحتنامه نوشته شده و كدام شخص [ او را 
  ] به خانهء وزراء و امرا و چنين اشخاص دلالت كرد ؟ »\r\nگفتم : « مشهدى حسن كرمانى ، آن هم به صواب ديد و راهنمايى حاجى خان بود . اين مشهدى حسن از آدم‌هاى خوب و از هر جا باخبر است . به ابراهيم بيگ وعده كرده كه هر ماه يك‌بار كماهو حالات طهران بلكه تمام ايران را بنويسد . آدم بااطلاع و به هر زبان آشناست . »\r\nباز پرسيد : « خيلى خوب اين وجود محترم چگونه قانون نوشته است ؟ »\r\nگفتم : « من به چشم خود نديده‌ام . »\r\nباز آن شخص مازندرانى آغاز به سخن كرده گفت : « بابا براى خدا در ايران قانون كجاست ؟ نظام چه كار مىكند ؟ گاه‌گاهى مىگويند شاه چنان فرموده ، آدم مست را مىگيرند جرمانه مىكنند و خودشان همان وجه جريمه‌اى كه از شرابخوار گرفته‌اند به بهاى شراب داده علانيه مىنوشند . قمارباز را دچار شكنجه كرده ، تاوان او را بىملاحظه به قحبه و فاحشه مىدهند . قانون حكمش بايد در حق همهء على السويه جارى باشد ؛ بدون استثنا دستگاه اجراى قانون از حكم بايد علاحده شود . حكم جريمه را يكى بايد\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبكند ، تاوان را ديگرى بگيرد و به جايش برساند . جريمه‌دهنده و حاكمى كه حكم كرده ، با گيرندهء جريمه ، اگر در كوچه و بازار به همديگر راست آيند ، همديگر را نمىشناسند كه ديروز به حكم اين مرد از فلان محل جريمه گرفته شده . اگر قانون شرط مخصوص نداشته باشد ، در حق هر كس به فتواى يك فصل حكم مجرى نمىشود ، چه در قانون حاكم بايد اول خود را مطيع شمارد . حكام را حكما چنان مأمور داشته‌اند كه اگر حمال ده پول تجاوز به حق ديگرى نمايد فلان جزا را بايد بيابد ، و اگر امير هم مرتكب آن جنابت شود همان سزا را خواهد يافت . در ايران ما ، روى كاغذ يك حرف به اسم قانون نيست ، اگر كسى گويد نوشته شده دروغ گفته است ، فقط كاسه سر هر كس در ايران قلعهء قانونى است ، حاكم باشد يا رعيت ، كشورى باشد يا لشكرى . مردكه مىرود به اختيار سرباز مىشود كه به همه كس تعدى و قولچوماقى كند . احيانا اگر فوج به سفر بخواهد برود يك نفر فعله و حمال را در عوض خود اجاره كرده ، اسم و لباس خود را به او داده مىفرستد :\r\n« يا الله بابام برو به سفر ! » بهادر آن حمال‌خانه چه‌طور سرش از چپ و راست بيرون آيد ، چه مىفهمد كه راست چه چيز است ، چپ چه ؟ همه براى او يكسان است . اگر قانون بود سرتيپ چه حق داشت سلطان را خارج از نظام نمايد ، سرهنگ چه كاره است سرباز را بكشد ؟ مواجب از خزانهء دولت مىگيرد موت و حيات سرباز در دست سرهنگ نبايد باشد . چهل سال است چهل كارخانه در ايران بنا نهاده‌اند ، كرباس ، بلور ، چينى ، يخ ، زرى ، كبريت ، شكر ، ماهوت ، و . . . و . . . و ، هى پول است كه به فرنگستان براى فلان ماشين ، فلان چرخ ، فلان اسباب مىآيد و در ايران بيكار مىافتد . لطف اين است پادشاه حكم مىدهد به خريدن بعضى اشياء و حكم صادر مىشود . وزير خارجه حاضر شده عرض مىكند :\r\nبلى قربانت شوم ، مىنويسم فلان وزير مختار تدارك كند ! در چهار مجلس هر كس به‌قدر قوهء خود مانند عملجات غارت يا ارباب يغما حصهء خود را از فرمايش برمىدارد ؛ پول رفته ، چه آمده ؟ معلوم نيست ! چرا نشد ؟ چه طور نشد ؟ قانون نيست ! گفتن ، گفتن . . . »\r\nعنان سخن را رها كرد ، و از جا بيرون رفت .\r\nحاجى ميزبان گفت : « جناب رضا خان ! شما هم وقتى از خواجه تاشان بوديد . عيب سرهنگ و سرتيپ را حالا مىفرماييد ؟ معلوم شد كه فرنگىمآبى شما را دامن‌گير گشته كه اين فرمايشات را مىكنيد ! »\r\nگفت : « ابدا ! من هزار شاهد دارم كه وجدان من راضى نشد به اين نحو نوكرى و از اين جهت ترك كردم . يكپارچه‌اى نان با عرق جبين خدا مىرساند مىخورم ، ابا عن جد نوكرى كرديم ، پدران ما معذور بودند . آن وقت زمان باربرى بود ، ايشان نيز با\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nديگران هم‌مسلك بودند . ولى اكنون من معاينه مىنمايم كه سلطان فوج فرانسه به چه مكلف و مؤظف است ، من به چه . اگر با رفقا همراهى نكنم ممكن نيست . اگر همراهى كنم در نزد نفس و وجدان خود منفعلم . از آن جهت اعراض كرده ملاحظه نمودم از فرنگىمآبى در اين گونه موارد بوى انسانيت و مدنيت واضح‌تر منتشر است ، اين مسلك را اختيار كردم و طريق مدنيت پيمودم . »\r\nبنده عرض كردم : « سركار خان ! به اعتقاد شما در ايران بتوان قانون گذاشت ؟ »\r\nخنديد و گفت : « قانون ذىروح نيست كه خلق كردن آن خارج از حيز اقتدار بشر باشد ؛ قانون عبارت از قراردادى است كه داده شود . مثلا ديروز وزن يك من پنجاه مثقال مروج بود ، امروز بايد هفتاد مثقال باشد ؛ لكن اين قانون وقتى كسب عموميت خواهد نمود كه اول دولت غلهء انبار خود را به همان سنگ وزن و به رعيت بفروشد تا ديگران هم پيروى نمايند . »\r\nگفتم : « پنجاه مثقال را به هفتاد تبديل كردن موقوف بر علم است كه بداند بيست مثقال كه بر پنجاه علاوه كردى هفتاد مىشود . »\r\nگفت : « همان بيست را كه به پنجاه زياد كنى هفتاد مىشود ، ولى هفتاد را به دويست و هفتاد و نه تقسيم كردن علم مفصل لازم دارد ؛ همان هفتاد كردن هم وابسته به يك حكم قطعى است كه علم تقسيم هم داخل آن حكم خواهد بود . حكم صحيح همان اقدام جدى در تدارك مكاتب و به قدر مقدور از خارجه حاضر نمودن اسباب آن و فراهم آوردن استاد و معلم است . »\r\nبنده گفتم : « جناب خان ! از قرارى كه شنيده‌ام ، كار قانون نه چنان سهل و آسان است كه بدين زودى از فيض و بركت آن تمتع توان برداشت ؛ و علاوه بر اين ، مىگويند الفباء مسلمانان زياد مشكل و بىمعنى است ، در تعليم و تعلم با اهل اروپ ده سال تفاوت مىكند . مثلا يك نفر بچهء مبتدى مسلمان را با يك نفر مبتدى فرنگى توأم تعليم‌دهى ، بچهء فرنگى ده سال پيش‌تر تحصيل خود را تمام مىكند . »\r\nرضا خان گفت : « الفباء ما شك نيست بىمعنى و در اين‌كه سخت و مشكل است حرفى نيست ؛ ولى آن وظيفهء ادارهء معارف است كه اصلاح كند - اگر احيانا معارفى داشته باشيم - اما اين فقرهء دخل به مراتب قانونى ندارد . نظير اين در ميان است : اشكال الفباء ژاپون هزار مرتبه مشكل‌تر از ماست ، چنان‌كه بايد پانزده هزار اشكال را حفظ كنند تا داراى دانستن لغت ژاپون و ادبيات آن زبان شوند . اين ملت با وجود اين اشكالات تدريسى ، در اندك زمان از تحصيل علوم و صنايع و از رموز ملك‌دارى و رعيت‌پرورى و\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاخذ ماليات و كسب مدنيت و حسن اخلاق و ادبيات از دويست سالهء اهل مغرب پيشى گزيده و گوى سبقت ربوده‌اند . اكنون ژاپونيان داراى چهارده مكتب عالى و سيصد مكتب رشديه و پنجاه و هشت هزار مكتب ابتدايى هستند . از دولت همين مكاتب چهارصد و هشتاد ميليون دخل و خرج آنان است و داراى صنايعىاند كه جميع عقلا را به حيرت انداخته . شجاعت و نظام لشكرى ايشان از آن بالاتر است كه بيان كنم ، چنانچه در جنگ با چين اقتدار و شجاعت خود را بر جميع دول روى زمين ثابت كردند . اگرچه دول مغرب متفقا او را از چيدن ثمرات فتح تا يك درجه محروم كردند ، ولى شك نيست كه در اندك زمان دست‌درازى به دول مغرب هم خواهد نمود و ايشان را از منافع شرق مأيوس خواهد ساخت . اين عقيدهء بنده است كه اگر حيات داشته باشيم خواهيم ديد كه خون اهل شرق و غرب بحر اخضر را بحر احمر نموده . »\r\nميرزا عباس گفت : « ابراهيم بيگ هم آخر اين جنگ را چنين نوشته كه سر دراز خواهد داشت ، به اين زودى قطع و فصل نخواهد شد . »\r\nرضا خان گفت : « خوب نوشته ، صحيح است ! اين رشته سر دراز دارد و اين را فراهم نياورد مگر حميت و غيرت يك نفر كه همين ميكادو ايمپراتور حاليه باشد .\r\nاجداد اين ميكادو خود را فرزند آسمان ناميدند ، ديدن ايشان براى طبقات رعيت محال بود ، حكام بزرگ - كه « دره‌بكى » ناميده مىشوند - سالى يك بار با پادشاه ملاقات مىكردند ، بعد از آن ملت را ، مثل حال حاضرهء ايران ، به هر نوع كه به دلخواه ايشان بود ، مانند غلام زرخريد مىزدند ، مىكشتند ، مىفروختند ، جريمه كردند و . . . و . . . تا اين‌كه نوبت سلطنت به اين جوان خوشبخت رسيد . دفعتا انجمنى برپا نموده از هر طبقه وزرا ، امرا ، لشكرى ، كشورى ، تجار و كسبه ، در آن انجمن گرد آمده ؛ به طريق غيرمترقب شخصا ميكادو در حالتى كه دست ملكه را در دست داشت حضور به هم رسانيده خطاب به حضار كرده فرمود : « غرض از احضار شما اظهار مطلب بزرگى است كه تصور نموده‌ام و منافع بسيار در آن است و تخلف از آن بر من و شما حرام . بدانيد و آگاه باشيد كه امروز من - كه « موچوكسو » يكصد و بيست و يكم پادشاه و ميكادوى شما هستم - جميع صفات و عادات اجداد خود را زير پا نهاده‌ام . ايشان در سهو و خطاى بزرگ بودند كه شما را عبد و خود را معبود يا فرزند آسمان مىشمردند . به شما مىگويم از همين ساعت ميان من و شما جز برادرى و برابرى چيز ديگر نيست . من جميع شئونات سلطنتى و حقوق روحانى - كه منحصر در سلاطين است - به شما بخشيدم ، حالا\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nخود را يكى از شما مىشمارم . از امروز پارلمنت تشكيل دهيد و مجلس شوراى ملى ترتيب كنيد ! آن‌چه براى سعادت دولت و ملت ژاپون لازم است مهيا سازيد .\r\nتمدن و مدنيت اهل غرب را شعار خود سازيد و اسلحهء جنگ و آلات مدافعهء دشمن را فراهم آوريد ! گويا مىبينم كه اهل مغرب شما را راحت نخواهند گذاشت و از اوطان خودتان آواره خواهند ساخت . اين حرص و طمع كه ايشان راست بسى كارهاى خطير را مباشر خواهند شد تا اول كار مشرق را بسازند ، بعد به اصلاح او بپردازند . نخستين اسباب اين دفاع علم و بصيرت است . پس شما راست كه به من مثل فرزند معاون شويد ، من هم به شما مانند پدر تقويت كنم . تا چهار ماه به شما مهلت دادم ، ترتيبات قانون مساوات را به من بنماييد ، مشروط بر اين‌كه در قانون اساسى خود نخست بنويسيد كه ملت بدون امضاى پادشاه حق ندارد از مجلس حكم صادر كند و من هم به شما وعده مىدهم كه بدون اطلاع مجلس جنگ و صلح اختيار نكنم . » ايمپراتور در اين‌جا نطق خود را به انجام رسانيد ، اعيان و « دره‌بكى » هاى ظالم ، بنياد نمودند به هاىهاى گريه شادى و فرح نمودن . در بيست و دو سال كار را به جايى رساندند كه در دنيا احدى از صاحبان الفباى آسان را ممكن نشده بود و انگشت جميع دول روى زمين را در دهان گذاشته و خود را مشار بالبنان نمودند .\r\nاز نطق‌هاى همين ايمپراتور فرزانه است : « هر دولتى كه اكتفا بر حفظ مملكت خود نمايد ، هر آينه بر محافظهء آن قادر نگردد . اراكين دولت بايد دائما افكارشان در تجاوز به ملك ديگران و وسعت و بسطت مملكت خود به كار برود . اگر چنانچه مقتدر بر تجاوز به ممالك ديگر نشود ، البته حفظ ملك خود جهت او دشوار نخواهد بود . »\r\n همت بلند دار كه مردان روزگار * از همت بلند به جايى رسيده‌اند \r\nنخستين وظيفهء مجلس بر اين قرار گرفت كه بيست و پنج نفر آدم فرزانه باهوش و باغيرت انتخاب نموده ، شش هيئت قرار دهند ، چهار نفر به امريكا ، چهار نفر به انگلستان ، چهار نفر به روسيه ، تعيين كرده ، مبالغ كافى خرج راه داده فرستادند تا آن جماعت در هر مملكت چندى مانده اوضاع و اطوار و اخلاق و وضع پوليتيك ايشان را با يكديگر در حال حاضر و آتى سنجيده اطلاعات خود را به مجلس ارائه نمايند . ولى رجال دولت ما در اين اوان چندين بار سياحت اروپا نموده نيم شاهى نفع از اين سياحت حاصل نكرده برگشتند ؛ زيرا كه خيال ايشان منحصر به\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nتماشاى يك نقطهء سربسته بود ، كه به عبارت اخرى هرزگى و بىعارى باشد ، غير از آن به چيز ديگر ملتفت نشدند و بلكه فهميدن را هم بدعت پنداشتند . حال شما ملتفت شديد كه اشكال حروف الفبا دخل به مطلب ندارد ؟ « هزار نكته باريك‌تر ز مو اين‌جاست ! »\r\nفرضا پادشاه ما از شئونات و امتيازات سلطنت گذشت ؛ يك نفر حاكم و امير ايرانى در اين خيال هست كه سر مويى از امتياز شخصى خود را فداى حب وطن نمايد ؟ هماره بدان آرزو است كه با سى نفر فراش و اردالى متكبرانه راه رود ، در اين صورت ناچار است به اسم مواجب و مستمرى و استصوابى و خرج مطبخ و خرج اصطبل و غيره و غيره به جاى يك ، دو بگيرد و باز سير نشود ؛ و يا اين‌كه از اشخاص عزت‌طلب جهت لقب و اعطاى منصب صد تومان تعارف بگيرد و آن هم عوض هر صد تومان پنجاه هزار تومان از رعيت بيچاره دريافت دارد . اين حساب را از درازنويسان عظام ، يعنى مستوفيان ، بايد پرسيد . از آن قرار بايد در خزانه يك مليار ليرا وجه نقد موجود باشد ، ولى بنده يقين دارم يك مليون هم نيست . پناه بر خدا ! شايد غير از اسم خزانه در بساط چيزى نمانده باشد . آمر و مأمور ، حاكم و محكوم همه يكسان‌اند و حال آن‌كه هيچ اشكال ندارد ماليات ايران را اقلا سالى به سى و چهل كرور رسانيدن . اين ابلاغ سى و چهل كرور كار مأمورين بىعلم امروزى ماست ، معلوم است اگر عالم باشد چه مىشود ، مشروط بر اين‌كه به باد داده نشود و اولياى امور پس از ده سال صاحب بيست ده بزرگ نخواهند بشوند و دخل خزانه در راه حفظ حقوق دولت و ملت صرف شود .\r\nبارى ، سخن بسيار است . وقت مىگذرد . اگر مأمور عالم خواسته باشند ، اول پول درست نمايند . بىپول قاضى راضى نمىشود . ناپلئون گفت : « جنگ را سه چيز مىكند اول پول ، دوم پول ، سوم هم پول . » اولش پول ؛ آخرش پول است ؛ حالا اين پول را از كجا بايد آورد ؟ اگر چنانچه در كارها به اين نحو بىنظمى و بىنظامى جارى باشد ، معلوم است كه اين قافله تا به حشر لنگ است . آن‌ها كه پول دارند و پول جمع كرده‌اند و مىنمايند گويا هر يك ده باب وزارت‌خانه دارند كه در وزارت‌خانه پنجاه جلد كتاب قانون ، در هر كتاب پانصد فصل نوشته شده كه جمله مىشود دو ميليان و نيم فصل ، به عبارت اخرى پنج كرور . در مقابل اين تفاصيل ، ما را يك سر صدر اعظم است كه بايد همهء اين دو مليان و نيم از مغز شخص شخيص آن سرور بروز و اجرا شود . حضرت صدارت پناهى صدر اعظم\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nاست ، وزير جنگ است ، وزير ماليه است ، وزير داخله است ، وزير خارجه ، رسومات ، طرق ، معادن ، معارف ، بحريه ، خزانه ، دربار . علاوه ، از هر گونه روزى صدها تلگراف مىرسد ، از گرانى غله ، از ظلم حكام ، از تعدى طلاب مدارس ، از طرف علماى مملكت ، سفراى خارجه و هجوم عرايض ستم‌ديده و مظلوم و حاكم و محكوم ، از صبح تا شام . سلمنا ! اگر اين صدر يك انسان تربيت‌يافتهء كاردان و عالم هم باشد ، چگونه در مقابل هجوم اين قدر مشاغل تحمل تواند نمود ؟ غير از اين‌كه بناى سبعيت و فحاشى و هتاكى گذاشته ، هر يكى را به يك كلمه لفظ پدر سوخته از سر خود دفع كند چاره‌اى نخواهد داشت . مگر در يك نفر انسان چه قدر تحمل و صبر مىشود ؟ خلقت او كه ماوراى خلقت بشر نيست . مگر اين آدم دو صد گوش و صد زبان و پنجاه چشم دارد ؟ آيا چنانچه يك نفر شخص اول دنيا را اختيار كنند ، جهت اصلاح عشرى از اعشار اين اوامر و نواهى كه عدل و داد در آن منظور باشد ، از عهده تواند برآمد ؟ لا و الله ! جز اين نخواهد شد كه ديده و مىبينيم . با همهء اين نواقص ، خيال شما آن است شهر شما مثل پاريس ، لشكر شما مانند آلمان ، عدليهء شما به پايهء امريكا باشد ؟ در اين صورت ، منتظر باش تا قائم مقام از باغ بيرون بيايد و يا امير كبير از حمام كاشان به درآيد !\r\nشمه‌اى از تمدن ژاپون را اجمالا كه سبب ترقى ايشان شده گفتم . با وجودى كه قانون مدنيت اروپا را قبول كرده‌اند ، در مواظبت آيين و مذهب خود محكم‌تر از اول شده ، مراقب شئونات آيين مذهبى خود بيش از پيش هستند ، نسبت به ساير ارباب اديان امانت و ديانتى كه اين‌ها دارند هيچ ملت ندارد ، همه روزه به رونق معابد و بتخانه‌هاى خودشان مىافزايند . ولى اين فرنگىمآبان ما به محض اين‌كه يك ماه در فرنگستان ماندند ، و همين قدر تحصيل زبان و اخلاق كردند كه ايستاده بتوان شاشيد پس از مراجعت منكر آيين مذهب آبا و اجداد خود مىشوند . علاوه بر انكار خودشان ، در گمراهى ديگران هم اقامهء بينه و دليل مىنمايند ، يعنى همان دليل‌ها كه در مكاتب فرنگستان از كشيشان پروتستانى ياد گرفته ، [ لا 
  ] شعور بيان مىنمايند . بدبختانه عقيده‌شان اين است كه شريعت مطهره مانع از اجراى قانون اساسى است . و اين قدر مدرك و تمييز ندارند كه اولين قانون مكمل دنيا را صاحب شريعت مطهرهء اسلام در عالم ارائه نموده است . روزى يكى از مستفرنگ‌ها كه خود را فاضل‌ترين اهل ايران مىدانست و در فرنگىمآبى اول\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nشخص بود ، به يك نفر از دوستان خود چنين نوشته بود :\r\n« تو قانون را چه قدر سهل و آسان مىپندارى ؟ تا سى هزار مسئله از شريعت اسلام محو نكنى و - العياذ بالله ! - با آتش نسوزانى ، اجراى قانون در اسلام نتواند شد . » آن شخص ، مكتوب فاضل جليل را به من بنمود و گفت : « شما را به خدا انصاف دهيد كه افكار باطل اين فرقهء بىانصاف تا چه درجه است ! نظم قانون و اجراى آن چه دخل به بطلان احكام شريعت مطهره دارد ؟ ملت ژاپون از كدام مسائل شرعيهء خود يكى را ترك كردند ؟ دولت عثمانى كدام احكام شريعت مقدسه را وا زد ؟ بلكه در استحكام بنيان شريعت مطهره زياده بر سابق ساعى شد . »\r\nقانون چه چيز است ؟ قانون همان دستور العملى است كه مولاى متقيان امير مؤمنان ، خليفهء بر حق حضرت سيد المرسلين ، على بن ابى طالب - عليه السلام - به مالك اشتر - رضى الله تعالى عنه - نوشته وقتى كه به حكومت مصرش فرستادند . اگر بخوانند و بدانند كه آن بزرگوار به مالك اشتر چگونه دستور العمل داد ، هرگز براى ايشان شك و شبهه باقى نمىماند كه قانون دول مغرب زمين از اين دستور العمل گرفته شده كه كار خود را به درجهء عليا رسانيده‌اند . غير از سرمشق و دستور العمل حضرت امير المؤمنين - عليه السلام - هيچ مسلمان قانون ديگرى را طالب نيست ؛ خواه كشورى ، خواه لشكرى ، خواه ماليات ، خواه عدالت ، خواه قضاوت ، تماما از روى دستور العمل آن جناب اخذ شود كافى است .\r\nمن جمله آن بزرگوار مىفرمايد : « اى مالك ! بدان كه لشكريان به اجازهء ملك منان براى رعيت به منزلهء حصن حصين و قلعهء محكم و استوار و رزين است و ارجمندى دين و ايمان و طرق امن و امان و آسايش رهروان نظام و قوام امر لشكريان به خراج و باج است كه دريافت گردد ، تا قوت كار آن‌ها بگردد و رفع حاجت ايشان بنمايد و از عهدهء حملهء دشمن برآيند ، و نظم كار سپاه و ماليات‌دهندگان به قضات و عمال و كتاب است ؛ چه ، امور و اعمال آن‌ها از خصوصى و عمومى به حكومت و احكام و عقد معاملات و كتابت صورت گيرد و معنى پذيرد . و منافع هر دو صنف به دست اين طوايف مرتب شود و به توسط آن‌ها به مال و ملك خود مطمئن و از تعدى و ظلم ايمن گردد . مبناى راحت و فراغت جميع طبقات مذكوره را استحكامى نيست مگر به جماعت تجار و\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمردمان صنعت‌كار كه از اقصاى ممالك جلب هر گونه قماش و متاع نمايند ؛ به صنايع ايشان اهالى بلد و قصبات بياسايند و بازارها را بيارايند و اسباب كارخانه‌جات را بيفزايند . اما طبقهء پست كه محتاجان باشند ، سزاوار است كه دارندگان به دستگيرى ايشان پردازند و نگذارند كه يكباره درمانند . خداى تعالى براى هر طبقه اندازه‌اى قرار داده ، هر يك از رعايا را به والى آن قدر حق است كه كار او به اصلاح گرايد و با فساد سر ننمايد . اى ممالك ! هر وقت خواهى كه يكى را مأمور امرى نمايى ، آن كس را اختيار كن كه از خدا بترسد و مطيع و پيرو پيمبر و امام باشد ، با دامن پاك و حلم كامل كه گاه خشم تند نرود ، اگر عذر گناه آرند بپذيرد ، با ضعفا به رقت عمل نمايد و از عهدهء جلوگيرى اقويا برآيد . از اين طايفه ، صاحبان حسب و نسب و آن‌ها را كه از خاندان كرم‌اند برگزين و اشخاصى كه به بزرگى خو كرده‌اند مزيت ده و زمره‌اى را كه اهل سربلندى و شجاعت باشند برترى نه ! چه صاحبان اين خصال جامع انواع كرامت‌اند ، و داراى اقسام مكرمت .\r\nدر پرسش حال ايشان چنان باش كه به پدر و مادر شايسته و در خور است ؛ اگر تقويتى به ايشان كنى پيش خود چيزى مپندار ، هر وعده كه به آن‌ها دادى وفا كن ! اين تفقدات ، آن طايفه را بر آن وادارد كه دلالت و راهنمايى خود را از تو دريغ ندارند و در حق تو گمان نيك برند . اى مالك ! سردارى عسكر كسى را شايد كه با لشكريان در مال خود مؤاسات كند . علاوهء راتبهء مقرره ، به هر يك آن قدر عطا و احسان نما كه بتوانند بستگان و متعلقان خود را آسوده دارند . چون اين سلوك را ديدند ، البته ايشان هم در جهاد يك دل و يك جهت مطيع فرمان تو گردند . در اين وقت كه از تو محبت ديدند ، زوال سلطنت نخواهند و انقراض او را آرزو نكنند .\r\nآن‌ها را وسعت ده و بر حسن خدمت‌شان آفرين گوى ! قدر و مقام جمله را ظاهر ساز ! زحمات هر يكى را به زبان تمجيد كن ! چه ، تمجيد و اظهار آن دليران را به كار وادارد و ساكن را نيز بر سر غيرت آرد . بايد كار هر كس را به او بشناسانى ، رنج اين را نسبت به او ندهى ، مبالغهء بىحد ننمايى ، يعنى نه از آن بكاهى ، نه از اين بيفزايى ! زحمت بزرگ را كه جاه بلند ندارد كم ننگرى و اگر امر خطيرى روى نمود و تدارك او مشكل شد و ندانستى چه كنى ، او را به خدا و رسول بازگذار كه خداى تعالى فرموده :  « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ، فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ »  . اى مالك ! براى حكومت شرع و انجام مهام قضا كسى را انتخاب كن كه در حقيقت بر ديگران برترى داشته\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nباشد . از عمل عمال قضا و حكام شرع خبر گير و مفتش خفى بگذار ! در معاش ايشان نيز وسعت ده تا راه عذر و بهانه قطع شود ، خلاف نكنند ، از مردم رشوه نگيرند . اى مالك ! از افساد مفسد بر حذر باش ! چه ، اين آيين گزين دستخوش اشرار است و گرفتار اغراض بدكارى ، به هواى نفس در آن عمل كنند ، دين خويش را دست‌آويز نموده دنيا طلب‌اند . چون و چنان بايد به نظر دارى و عمال را پيش بيازمايى ، بعد از امتحان مأمور نمايى ! مخصوصا چيزى كه بايد به نظر آرى اين است كه كسى را به گرفتن هديه يا ميل خود به كارى نگمارى ! اى مالك ! براى صاحبان حاجت ، يعنى اشخاصى كه با تو كار دارند ، وقتى معين كن ! و آن وقت كه در مجلس نشستى بار عام ده و خود را مهيا در شنيدن مطالب عامه دار و بزرگى آفرينندهء خويش و حق تعالى را به ياد آر ! چنان رفتار كن كه عارضين را مورث خوف و هيبت نگردد ، زبانشان گرفته نشود تا بتوانند با جرئت تمام درد خود را بگويند . اى مالك ! اگر عارضى از شرط ادب قصور ورزد به رويش ميار ! اى مالك ! بسيار در خلوت منشين و خود را از رعيت پنهان مكن ! اى مالك بين يگانه و بيگانه تفاوت مگذار ، رعيت در حق خود با سلطان درجهء مساوات دارد . »\r\nاگر جميع فرمايشات حضرت امير المؤمنين - عليه السلام - را تفصيل دهد و تشريح كند ، معلوم خواهد شد كه دستور العمل‌هاى از بن متين آن جناب را اهالى فرنگ مو به مو ترجمه كرده و عمل نموده و به اين سعادت و نيكبختى رسيده‌اند .\r\nخاك بر سر ما كه نام خود را مسلمان نهيم و اين‌ها را قانون فرنگى نام كنيم و پنج روز كه در فرنگستان مانده از جهالت به حقايق احكام شريعت ، متعرض مذهب و آيين خود شويم و شريعت مطهره را به قسمى مغاير قانون قرار دهيم كه اگر اين را بگيريم ، بايد آن را فرو گذاريم ، يا سى هزار مسئله از شريعت محو كرده بيندازيم .\r\nاگر در ما ذره‌اى از ادراك باشد خواهيم دانست نمازى را كه به ما امر كرده‌اند روزانه پنج نوبت بخوانيم ، چنانچه از روى صحت و درستى - چنانچه مأموريم - به جا بياوريم ، ديگر ما را احتياج به قاضى و حاكم و داروغه و فراش نخواهد ماند ، زيرا كه در محكم كتاب خود فرموده  « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ »  . نمازگزارنده به مال مردم تعدى نكند ، بايد جا و جامهء او غصبى نباشد ، اگر مقروض است پيش از نماز ادا نمايد كه بدون اداى قرض با استطاعت ، نمازش درست نيست و از آن كسى كه قادر بر اداى دين خود نباشد هرگز مطالبه نكند و مردمان را بر نيكى تحريص و از طريق خلاف منع سازد ، مساوات و مواسات را\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nپيشه كند ، رداى كبريايى از تن بيرون آرد ، قباى تواضع و فروتنى در بر نمايد ؛ با عبد و مولى ، پادشاه و گدا ، سالك يك طريق گردد ؛ از دروغ‌گويى و مردم‌آزارى بر حذر شود بلكه به هيچ ذىروحى آزار و جفا جايز ندارد . اگر انسان انسان باشد سر مويى تخلف از مقام انسانيت نورزد ؛ زيرا امر خدا و رسول به مساوات است ، از برترى جستن به نوع بشر شريعت نهى فرموده ، با برادران مؤمن همرنگ بايد شد ! شرع محمدى مستمر الى يوم القيامة باقى است . مولوى در مثنوى چه خوب سروده :\r\n از على آموز اخلاص عمل * شير حق را دان منزه از دغل !\r\nدر غزا بر پهلوانى دست يافت * زود شمشيرى برآورد و شتافت\r\nتا جدا گرداندش سر از بدن * او ز غصه زد برو آب دهن\r\nچون‌كه خيو انداخت بر روى على * افتخار هر نبى و هر ولى\r\nذو الفقار انداخت از دست و نشست * ترك قتلش كرد و شد از شوق مست\r\nگشت حيران آن مبارز زين عمل * از نمودن عفو و رحمت بىمحل\r\nگفت : بر من تيغ تيز افراشتى * از چه افكندى ، چرا بگذاشتى ؟\r\nگفت : من تيغ از پى حق مىزنم * بندهء حقم نه مأمور تنم\r\nشير حقم ، نيستم شير هوا * فعل من بر دين من باشد گوا \r\nسلطان اوليا و شخص اول مخلوقات خدا اين نوع سلوك و رفتار مىفرمايد .\r\nپيروانش را سزاوار نيست كه اعتراض بر قول و فعل آن سرور نمايند ، بلكه واجب است كه كردار و رفتار خود را شبيه آن بزرگوار سازند . پس معلوم شد كه نماز گزارنده به هيچ چيز محتاج نيست . اما نماز ، نه آن‌كه سر به زمين و ته به هوا كند ، يعنى عبادت به خدا كند . خدا به نماز و روزهء كسى محتاج نيست ، هرچه امر فرموده صلاح عباد در اتيان به آن و هرچه نهى نموده مصلحت بندگان در ترك آن است . از دولت و ملت ژاپون بايد عبرت گرفت كه به چه اندازه در دين بت‌پرستى خود راسخ هستند . با وجودى كه آن‌ها تمام قوانين خود را از فرنگستان آورده و در ملك خود مجرى داشته و مقتدر بر هر چيز گشته‌اند و حال آن‌كه ذره‌اى از بت‌پرستى آنان هم نكاسته است .\r\nقانون ، عبارت از اصول مملكت‌دارى و لشكرآرايى و اخذ ماليات و حفظ حقوق رعيت و اجراى عدالت است ، اما ما با بيچارگان از آن‌جا رانده از اين‌جا مانده  « خَسِرَ الدُّنْيا وَ الْآخِرَةَ »  نه قانون مىدانيم و نه شئونات مذهب مىشناسيم . شريعت\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمحمدى سهله و سمحه است . هر گناه تصور شود در مسلمانى ماست و الا « اسلام به ذات خود ندارد عيبى » ، جميع عيوبات در نفس ماست . ما ابدا نه از مسلمانى خبر داريم ، نه از لوازم شئونات مليهء خود آگاهيم ؛ نه حق خويش مىشناسيم و نه حدود ديگران را مىدانيم . ما از هيچ چيز خبر نداريم و اگر داريم هم محض قول است نه فعل و عمل . همين كه چند نفر يك‌جا جمع شديم ، بعد از صرف چند قدح بادهء ناب زهرمار نطق‌ها مىنماييم و تأسف‌ها مىكنيم : آوخ وطن ما خراب شد ! ملت ما پس افتاد ! امان از دست بعض صاحبان عمامه ، كه عمامه را به تزوير غصب كرده و جز مسئلهء طهارت چيزى نفهميده ! مخرب حقيقى ملك و ملت بعض از مزوران‌اند ؛ از كسى شنيده نشد كه بگويد : آوخ دولت ما بىقدرت گشته كه حافظ مال و عرض و جان و ناموس ماست ! حيف كه وزراى ما غرق بحر معايب‌اند . از ترس بروز عيوبات خود به اصلاح ملايان مصنوعى نمىپردازند .\r\nمعلوم است كه حكايت اين‌ها همان حكايت دزد و قاضى است كه به يك نفر عالم گفتند : « فلان قاضى دزدى كرده » . گفت : « چنين مگو ، بلكه بگو فلان دزد قضاوت مىكند و الا قاضى دزد نمىشود . » هزاران دزد در لباس قاضى مترصد دزدى مال ملت و ناموس شريعت‌اند . به اصلاح آوردن ايشان ذمهء دولت و حكومت است ، ولى اعمال امراى دولت چندان زشت است كه از دزد مىترسند ، زيرا اگر احيانا دزد را مسئول دارند كه : حق فلان مظلوم را چرا پايمال كردى و به چه دليل از فلان ظالم رشوت گرفته حكم بر ابطال حق فلان مظلوم دادى ؟ در جواب گويد : به همان دليل و قانون كه تو حق دولت و ملت را به فلان اجنبى فروختى ، و فلان حاكم جابر و ظالم كه ظلم و طغيان او در نزد تو مكرر به ثبوت رسيده ، باز تعارف گرفته ، حكومت فلان شهر ارزانى داشتى ! مىخواهى كه بىاعتدالى تو را يكان يكان بشمارم ؟ « نى ز ما و نى ز تو ، رو دم مزن ! » در اين وقت مجادله به مصافحه انجامد . اگر وزراى ما ديانت و تربيت را بر سر كار وادارند ، بيخ ظلم كنده مىشود ؛ علماى حقانى - كثر الله امثالهم - را كه حافظ شريعت و حامى ملت‌اند اگر تقويت كنند و قضات را از مردمان صحيح تعيين فرمايند ، نه ناموس دولت بر باد مىرود ، نه مال ملت تلف مىشود . عموم در مهد آسايش مىخسبند اگر حال بر اين منوال بگذرد . چنانچه ذكر شد ، دايم چند نفر از اشخاص بىوقوف همين كه يكى از پاريس ، ديگرى از اسلامبول و سومى از روسيه برگشت و بعض سخنان بىسر و دم را كه طوطىوار از اين و از آن شنيده‌اند به قالب زنند ، رفته\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nرفته مردم را از دين و مذهب برى خواهند نمود . يك نفر مىخواهد [ كه 
  ] گريبان اين‌گونه اشخاص را گرفته بگويد : اى نادانان ! پنج سال اختيار ايران را به كف بىكفايت شما گذاشتيم ، بسم الله ! هرچه مىتوانيد اصلاح كنيد . آن وقت مانند خر در گل فرو خواهند ماند ، و قوهء نطق كشيدن نخواهند داشت . وقتى بنده مسكو در منزل يك نفر فرنگىمآب مهمان بودم ، سفره گستردند ، شراب و مزه گذاشتند .\r\nيكى از فرنگىمآبان برخاسته نطق مفصلى از سخنان ياوه و هرزه ادا نموده و به سلامتى صاحب منزل باده نوشيد . باز به سلامتى هر يكى از اركان مجلس جداگانه قدح پيمود ، كم‌كم به سلامتى داداشان و دوستان غايب رسيد . در هر دور ، از حب وطن حديث مىراندند و اشعار مىخواندند ؛ از عدم قانون در ايران شكايت‌ها مىكردند ، تأسف‌ها مىنمودند . دو ساعت نگذشت يكى از نطق بازمانده مانند مرده بىحركت و حس افتاد ، ديگرى را قى عارض گشته مجلس را ملوث نمود ، سومى بناى عربده را گذاشت ، بنده هم سير اطوار و حركات اين مدعيان مدنيت و طالبان نظام و قانون را مىنمودم و در گوشه‌اى خزيده بودم .\r\nدر مجلس ديگر ، قبل از آنى كه بدين عوالم برسند ، گفتم : اى نانجيبان ياوه‌گوى هرزه‌دراى ! چندين سال است كه در اين ولايت هستيد ، هنوز از صد يك قانون تجرع را ياد نگرفته‌ايد ، بدين هيكل منحوس و شمايل منفور و زبان ملوث دم از قانون و حب وطن مىزنيد و چنان مىپنداريد كه با خشك كردن « م ق ع د » [ مقصد 
  ] با كاغذ و تر كردن دهن با شراب انسان كامل شده‌ايد !\r\nنخستين صفات مروجين هر قانون ، در هر دين و مذهب و قوم و ملت كه باشند ، امانت و ديانت است و بايد با اعتقاد پاك و استوارى در دين و مذهب خود قانون را براى رواج آيين خويش مجرى بدارند ؛ و الا براى بىدين و لامذهب نه قانون لازم است ، نه نظام . چه اولين مرتبهء بىقانونى و بىنظامى سهل گرفتن احكام مذهب است ، و حال آن‌كه قانون و نظام براى حفظ شريعت و محافظت طريقت و نگاهدارى معابد و صيانت احكام كتاب آسمانى است ؛ و تربيت لشكر به جهت جهاد و دفاع هجوم اعادى مىباشد . اگر گفته شود : قانون به جهت حب وطن و حفظ آن است ، خواهم گفت : ابدا ! سربازان ، بلكه غالب رجال بزرگ طبقات مختلفهء ما ، هنوز اسمى از حب وطن نشنيده و رسمى از آن را نفهميده‌اند ؛ و كليه از اين عوالم دورند ، ولى نتايج حسنه قانون شامل حال وطن خواهد گرديد .\r\nبالجمله عنان سخن از دست رها شد ، باز بر سر مطلب خود رويم .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nقانون و اجراى آن در ايران هم مشكل است و هم آسان . آن‌كه مشكل است و بلكه در نهايت اشكال و سختى ، به جهت اجراى آن كرورها پول لازم و قتل نفوس كلى در پيش مىآيد ؛ اما آن‌چه آسان است نه پول لازم دارد ، نه از دماغ يك نفر خون مىآيد . مشكل آن است كه وزراى ايران خواسته باشند با عقل و رأى خود قانون ترتيب داده بگذارند . آسان آن است كه اهل مغرب دويست سال زحمت كشيده ، خون جگر خورده ، نفوس تلف كرده ، قانونى مرتب داشته ، اكنون با كمال فراغت و سهولت اجرا مىدارند . او را ترجمهء درست نموده ، فورا بعض جهات كه براى ايران منافى است حك و اصلاح كرده به موقع اجرا گذارند . براى ايضاح مطلب چند سطر از نگارشات شخص معلومى در اين‌جا بيان شود ، تا معلوم گردد كه اصل مطلب جز اين نيست و نخواهد بود . شخص معلوم چنين مىنويسد :\r\nدر اين اوقات ، بعضى از وزراى ما خوب فهميده‌اند كه حفظ دولت ايران ممكن نيست مگر به تأسيس قوانين دولتى ، و لكن اغلب بزرگان ايران اصلا نفهميده‌اند كه يافتن قوانين چه قدر مشكل و چه قدر معظم است . خيالشان بر اين است كه هر صاحب عقل مقتدر است به افكار خود قانونى مرتب داشته مجرى دارد . اين مراتب سهو بلكه خبط را شرح نمىدهم ، لكن اين‌قدر عرض مىكنم كه ارتباط و ناشرات قوانين به حدى باريك است كه دقايق اين ارتباط و ناشرات را ديدهء عقل خردبين از درك رموز آن عاجز و فكر بلندپرواز به معارج آن نتواند رسيد .\r\nحكماى بامعرفت و عقلاى با مدرك ، از سه هزار سال [ پيش 
  ] تاكنون با تيشهء انديشهء افكار خيلى دل‌خراشيده و مو شكافى كرده‌اند كه اگر عقلاى حاليه جمع شوند در باب قوانين دولتى يك سطر بر آن نتوانند افزود و يا كم كرد ؛ و هرچه بگويند يا از دايره خارج و يا تكرار خواهد بود . به هم بست كردن هر قانون دولتى اقلا دويست سال طول كشيده ، اگر خسارت و صدماتى كه به جهت تأسيس قوانين دولتى بر ملت فرنگ وارد آمده حساب كنيم ، در انگلتره [ انگليس 
  ] و فرانسه سر هر سطرى از سطور اصول قوانين اقلا ده كرور مصرف برداشته . با وصف اين مراتب ، يك وزير ناخواندهء ايرانى پيش خود مىنشيند و بهترين قوانين را رد مىكند ؛ در آن واحد ، عجيب‌تر اين‌كه مىخواهد در همان مجلس در مقابل قانون فرنگ قانونى ترتيب دهد بهتر از آن ؛ و متصل مىگويد : « فرنگيان كه نظامات را از آسمان نياورده‌اند ! » متوقع‌ايم كه اين عقل و شعور را قدرى صرف فرموده تلگراف ، تلفون ، عكس و امثال آن را ايجاد كنيد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاگر مقتدر بودم اين اشخاص باشعور را يك‌جا جمع كرده و تا شش ماه مهلت‌شان مىدادم كه معنى « پول كاغذ » را به من حالى نمايند ؛ نه معنى پول كاغذ ، اگر بگويم : « شمع گچى درست كنيد ! » خواهند گفت : « ما به روسيه نرفته و ياد نگرفته‌ايم . » ولى اگر گويند : « ايران كه يك مملكت وسيع بزرگ است نظم دهيد ! » فورا آواز برآرند كه : « حاضريم ، و بهتر از همه از عهدهء اين كار توانيم برآمد . »\r\nاگر از ايشان بپرسند : « شما كه علم شمع ساختن را نخوانده‌ايد ، مقننى كه صدها علم لازم دارد در كجا خوانده‌ايد ؟ » خواهند گفت : « از روى عقل ترتيب خواهيم نمود . » و اصل سهو در اين‌جاست كه خود را عاقل مىدانند ، در صورتى كه تصديق به بىعلمى خود هم مىكنند . عجب اين است كه تا حال ندانسته‌اند در اين مراتب علم لازم است نه عقل . خداوند عالم با همه قدرت ، خلقت اشيا را به علم نسبت مىدهد ، نه به قدرت . « به كل خلق عليم » مىفرمايد . پس معلوم است كه بىعلم ، خلقت و ايجاد هيچ چيز ميسر نيست . اگر عقل آحاد يك ملت از افلاطون هم بيشتر باشد ، باز بدون تعليم فنون جديده نخواهند دانست ادارهء شهر و معنى بلديه و مجلس چيست . باز هزار سال ديگر شهرهايشان به همان بگلربيگى اداره خواهد شد . اعظم موانع ترقى ايران اين است كه وزراى ما عقل خود را ترجيح بر علوم و فنون فرنگستان مىدهند . هر وقت كه وزرا بر عظمت اين اشتباه خود ملتفت شدند ، در يك ماه ايران نظم خواهد گرفت . هيچ جاى شبهه نيست كه وزراى ايران اشخاص عاقل و اديب باكمال هستند و هر كدام چند صد شعر عربى حفظ دارند ، ولى با كمال فروتنى رعيت از ايشان استدعا مىنمايد كه اين عقل را در تنظيم امور دولتى صرف نفرموده ، در جاى ديگر صرف فرمايند .\r\nدر چندين قرن با عقل كار كرده صرفه‌اش را برده و لذتش را چشيديد ، كفايت مىكند !\r\nمن نمىگويم « حاجى ميرزا آقاسى » عقلى نداشت و يا اين وزير « نورى » ظلمانى بود ، من مىگويم چون علم مملكت‌دارى نخوانده خاك ايران را بر باد كرد . حال اقتضاى مروت اين است كه به عقل وزراى خود قانع نشده قدرى هم از علم وزراى خارجه استعمال نماييم . مقصود از اين تفصيل اين است كه ايران نظم و نظام نمىگيرد مگر در صورتى كه دستگاه ديوان نظم بگيرد . نظم دستگاه ديوان موقوف به دو مطلب است : يكى اين‌كه اولا بدانيم نظم لازم و ضرورت است ، يا نه ؛ دوم آن‌كه در صورت لزوم نظم بدانيم كه به چه وجه توان اين دستگاه را نظام\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nداد . پس از تفهيم اين دو صورت ، مطلب آسان مىگردد ؛ اگر مطلب آخرى اختيار شود ، دور نيست كه دولت ايران سى سال ديگر در تردد بماند . آن‌چه اولى است امراى ايران هنوز منكر لزوم اين دستگاه هستند . البته آنان منافع شخصى خود را ملحوظ مىدارند و از منافع نظام مملكت صرف‌نظر مىنمايند . اگر از هزار يك معايب دستگاه ديوان را ملتفت مىشدند ، ممكن نبود كه تغيير اين دستگاه را به دعا از خدا نخواهند . از وزراء ايران ، بعضى صاحبان غيرت و طالبان نظم بودند لكن عوض اين‌كه احوال نظم را ملتفت شوند ، غيرت و خيالات خود را مدت‌ها صرف فروعات جزئى كردند . نظم ايران موقوف به فهميدن همين مطلب است .\r\nهر كس اين مطلب اهّم را در افكار وزراى ايران جاى داد ، خدمت بسيار بزرگ به دولت ايران كرده است . جاى انكار نيست كه در اواخر ، بعضى از اولياى دولت به جهت نظم ايران خيالات عالى بروز داده‌اند و تدابير با معنى برده‌اند ، لكن نتيجهء اين تدابير يا غير معمول ماند و يا موجب خسارت دولت شد . چون دستگاه نظم نداريم ، ده بار حكم كردند نوكر زياد نگاه ندارند ؛ در اين باب چند دفعه شور و مشورت كردند و قرار قطعى دادند . چرا اين حكم مختصر و جزئى با وجود آن تأكيدات معمول نگشت ؟ معلوم مىشود كه دستگاه بىنظم است ، وضع ديوان ما ناقص است .\r\nاگر معادن زغال را راه اندازيم ، سالى ده كرور منفعت دولت خواهد شد ، اما با اين وضع دستگاه ديوان محال است بتوان يك دستگاه چرخ آبكشى ترتيب داد . اگر گرگان را آباد كنيم نظم تركمان آسان شود . ولى نمىشود . چرا ؟ نظم دستگاه نداريم . اگر بخواهيم افواج ما مثل افواج فرنگ شود و صدها معلم بياوريم محال است . محال چرا ؟ دستگاه ديوان نداريم . ماليات ما از اين زياده‌تر ممكن نيست شود ، چه اگر زياد اخذ شود مايهء هزار اشكال مىگردد . به چه جهت ؟ دستگاه ديوان نداريم . يك وقت مىبينى وزراء ما گويا به تعليم فرنگ معتقد شده از فرنگستان معلم براى سرباز مىآورند ، ولى از جانب ديگر منكر علم وزارت فرنگ هستند ، گويا علوم و فنون وزارت را از مشق سربازى هم بىمايه‌تر دانسته‌اند و چنان پندارند كه ادارهء بلديه بايد به اصول تاتار باشد ، ماليات را بايد مانند چنگيز بگيرند . در هيچ مملكت هيچ پادشاهى به قدر پادشاه ايران احكام صادر نمىكند . چرا ؟ دستگاه ديوان ندارد .\r\nدر ايران تحصيل هيچ منصب وابسته به هيچ شرطى نيست و هيچ كس نيست كه\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبفهمد دولت ايران طالب چه هنر است . اهل ايران از ملل فرنگ قابل‌تر و مستعد تعليم هر علم هستند ، اما به واسطهء عدم تعيين شرايط استحقاق نمىدانند كه استعداد خود را در چه علم بروز و ظهور دهند و به تحصيل علم بر شوق و ذوق همه كس بيفزايند . اصلاح اين عيب بزرگ با تأسيس دار الفنون نمىشود . تحصيل مناسب را بايد مشخص نمود ، يعنى قانون گذاشته شود كه كسى به فلان رتبهء عاليهء و منصب عروج نتواند كرد الا به تحصيل فلان علوم ، « المعروف به قدر المعرفه » .\r\nاين قانون را اگر تا ده سال به موقع عمل گذاشته مجرى بدارند ، بعد از ده سال خواهند ديد در خاك پاك ايران چه قدر ارباب عقل و درايت و عالمان باكفايت و تمييز اظهار حيات نمايند . چون همه ميل و محبت به علوّ جاه و پول دارند و همگى طالب‌اند مواجب ده را به پنجاه رسانند و از عهدهء پست به بالا روند . اگر اين مراتب بسته به وجود علم شود ، درجات علميهء رجال ما از هر طبقه ترقيات محير العقول خواهد نمود . لكن اكنون كه بنده يك پسر فرزانه دارم ، نه او فكر تحصيل است ، نه بنده در پى تشويق آن ، به خيال اين‌كه سرتيپ شدن بسته به وجود هزار تومان و حكومت فلان شهر بسته به ده هزار تومان است ، هر كسى مقتدر باشد نايل به مرام مىشود ، و الا فلا . و اين چندان جاى تعجب نيست ، تعجب در آن‌جاست كه با اين حال مىخواهيم در پاريس هم سفارت داشته باشيم ، داخل در معادله و معاملات فرنگ هم باشيم . خلاصه ، در ايران نهادن قانون آسان و بلاشك و شبهه ماليات اراضى را در دو سال چهل كرور مىتوان كرد ، اما به شرط نظم و به شرطى كه ولايت ايران را در تحت دستگاه نظام درآورده نفروشيم .\r\nيك نفر حكيم انگليس به پادشاه خود مىنويسد : « اگر احيانا تو را تنگدستى رخ نمود ، اثاث سلطنتى را به فروش ، زينهار حكومت و ولايت مفروش كه به تجربه رسيده كه عاقبت به خير منجر نمىشود . » اما حكيم انگليس در اين‌جا سهو كرده ، هزار سال است دولت ايران حكومت و ولايت‌فروشى را پيشه نموده ، الحمد لله و المنه عاقبتش به شر منجر نگشت .\r\nبارى ، بسيار دردسر دادم ، من هيچ وقت اين قدر چانه نزده بودم . چون در مارسيل چند نفر از نورسان ايران هستند كه خود را عالم حكمى مىدانند ، هر شب از بيكارى در ميان ما اين صحبت‌هاى جنگ و جدل هست . رأى من غير از رأى ايشان است . اين است كه عادت كرده‌ايم به ياوه‌گويى . »\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nحاجى محسن آقا گفت : « سركار خان ! حقيقتا اگر سه شبانه‌روز از اين مقوله صحبت فرماييد ، بنده حاضرم به استماع نمودن . واقعا بسيار خوش گذشت . »\r\nخلاصه ، بعد از صرف چاى ساعت به هفت رسيده بود . خداحافظ گفته متفرق شديم . در راه به رضا خان ، محبت‌آميز گفتم : « خان ! واقعا خوب صحبت كرديد ! حاجى محسن آقاى ما هم معتقد بر اين است كه قانون در ايران مشكل است جارى شود ، نمىتوانند صورت دهند . »\r\nگفت : « بابا جان ! اين‌ها همه بهانه است ، براى نظامات درست است بسيار خون‌ها ريخته شده ، زيرا كه گاهى رعيت از قانون وحشت كرده وقتى رؤساى روحانى منكر قانون بوده و زمانى سلاطين قانون را منافى استقلال خود دانسته ضديت كرده‌اند . امروز در ايران اين ملاحظات به تجربه رسيده كه سلطنت و استقلال پادشاه با قانون مشروطيت هزار مرتبه مشعشع‌تر و عزيزتر و باعزت‌تر از پادشاهى باربارى است . رعيت هم خوب دريافته‌اند كه رفاه حال و مكنت و دولت ايشان بسته به دستگاه قانون نيست و علما هم متحد هستند ، زيرا احكام و اوامر خدا با قانون بهتر اجرا مىشود و معطل نمىماند . اگر عكس اين را رأى دهند در ميان مردم بدنام مىشوند ، عنود و خود غرض به قلم مىروند ؛ در اين‌جا به جز چند نفر وزراى بىانصاف خائن كه به مداخل خودسرى ايشان از قانون نكث عايد مىگردد و از چاپيدن رعيت بازمىمانند و متضرر مىشوند ، هيچ كس منكر قانون مشروطيت مقدس خداپسند و محبوب القلوب نيست . همهء اين‌ها عذر ناموجه است كه مىآورند . مشكل به نظر مىدهند كه مردم را به وحشت اندازند تا رغبت ننمايند كه به منافع شخصيهء آن‌ها زيان وارد آيد . به نظر بنده ، اجراى قانون در ايران چنان سهل و آسان است كه گويا مىروى از دكان عطارى گزانگبين مىخرى . نان پخته است و قباى دوخته ! مىخواهى برو فردا كتب قوانين انگليس را بياور و ترجمه كن ، دستگاه قانون را از دستگاه اجرا سوا كرده مجرى بدار ! آن‌چه نوشته‌اند اول خود و اولاد خود [ را 
  ] تسليم نموده سپس رعيت سر تسليم به آستانهء آن مىگذارد . خيال وزرا و حكام ما اين است كه حكم را خود بدهند ، و فراشباشىشان اجرا كند . البته در اين صورت مشكل است .\r\nبارى سر دوراهى رسيده از همديگر جدا گشته خداحافظ كرديم .\r\nبعد از دو هفته ، حاجيه خانم به من گفت : « ميرزا يوسف ، يك سفر [ به 
  ] « تانتا » بنما ! .\r\nوعدهء فلان فلان رسيده ، آن‌ها را تحصيل كن اگر معذرت آرند كه پنبه را نفروخته‌ايم ، در آن‌جا اقامت كرده مال‌ها را به فروش و دوباره تجديد معامله مكن ! از قرارى كه معلوم\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمىشود ، ابراهيم به اين زودى تماما به حال نخواهد آمد كه كارها را بتواند انجام بدهد . »\r\nگفتم : « به چشم . »\r\nتدارك رفتن را تهيه كرده ، آمدم ابراهيم بيگ را بوسيده ، از حاجيه خانم التماس كردم كه مرا از احوال بيگ بىخبر نگذارد ، محبوبه را هم دلدارى داده عازم مقصود شدم .\r\nاز روز رفتن تا يوم برگشتن چهار ماه و نيم طول كشيد ، چه ، بنا به فرمودهء حاجيه خانم تا موعد فروش پنبه در آن‌جا مكث و اقامت نمودم . حاصل پنبه خوب بود ولى مشترى به وقت نيامد ، لذا از چند نفر پول و از بعضى تجديد معامله كرده ، سند گرفته ، مراجعت نمودم . نقود و اسناد را به حاجيه خانم داده رفتم نزد ابراهيم بيگ .\r\nديدم همان آش است و همان كاسه ، همان رنگ است و همان رويه . رفتم دست داده ، گريه گلوگيرم شد لكن خوددارى نموده بناى شوخى و مزاح را گذاشته گفتم : « محبوبه خانم ! بيگ باز به آن حال مترنم به اين مقال است :\r\n گر طبيبانه نشينى به سر بالينم * به دو عالم ندهم لذت بيمارى را . » \r\nمحبوبه گفت : « عمو جان ! كاشكى چنان بودى ، ولى نه چنين است .\r\n غلط است اين‌كه گويند ز دل رهست دل را * دل من ز غصه خون شد ، دل او خبر ندارد \r\nدر مدت اين پنج شش ماه ، اگر به نيم نظر مشفقانه‌ام مىنواخت ، براى دنيا و آخرتم كافى بود . خبر ندارد كه منم ، يا بىبى ، يا سكينه خانم است و يا اين‌كه در اين‌جا كسى هست يا نيست . و ابدا سواى « يا حق ، يا مدد ! » از زبانش سخنى و حرفى شنيده نشده . »\r\nگفتم : « محبوبه خانم ، بيا يك كار بكن ! »\r\nگفت : « چه كنم ؟ »\r\nگفتم : « در اين‌كه آواز تو روح‌پرور است ، حرفى نيست . يك روز عود را گرفته قدرى در پيش رويش بزن و بخوان ، زيرا موسيقى و لحن خوش در جميع امزجه تأثير خاص دارد ، خصوصا در مزاج مريض . شايد به حس آيد .\r\n آواز خوش از كام و دهان و لب شيرين * گر نغمه كند ، ور نكند دل بفريبد » \r\nگفت : « اطاعت مىكنم ، مشروط بر اين‌كه بىبى نباشد . »\r\nگفتم : « البته روزى به حمام يا جاى ديگر مىرود ، تجربه كن ، ببينم مؤثر مىشود يا نه . »\r\nگفت : « سكينه خبر مىدهد . »\r\nجواب دادم : « مىسپارم خبر ندهد . »\r\nگفت : « خيلى خوب ، هر وقت بىبى جايى رفت من حاضرم به خواندن و پيانو زدن و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nتار و قانون و سنتور نواختن ، حتى رقص كردن و مسخرگى نمودن ، و لو خود را از پنجره به پايين انداختن باشد ، اى كاشكى به صحت او نافع شود . هرچه از دستم بيايد مضايقه نمىكنم . »\r\nچند روزى گذشت ، يك روز حاجى مسعود آمد به عراده‌چى گفت : « اسب‌ها را ببند ! »\r\nپرسيدم : « چه خواهى كرد ؟ »\r\nگفت : « خانم مىرود زيارت رأس الحسين . »\r\nديدم امروز فرصت است . عراده حاضر شد .\r\nحاجيه خانم گفت : « سكينه بيا با هم برويم ، تو هم به برادرت دعا كن ! شايد دعاى تو مستجاب شود » - ايشان سوار شده رفتند .\r\nمحبوبه گفت : « اگر چه حاجى مسعود نمىگويد ، احتياطا شما هم بسپاريد . »\r\nگفتم : « به چشم . »\r\nرفت بالا عود و قانون را آورده ايستاد و گفت : « يا سيدى و حبيبى ! خوب مىدانى كه جاريه‌ات از آن بىشرم‌ها نيست كه در حضور تو نيم خند زند ، تا چه رسد به دست اسباب موسيقى گرفته بزند ، در حضور شما صوت خود را بلند كند . به جهت عافيت و صحت وجود مبارك‌ات خوددارى نتوانم نمود . مولاى من ! نه ماه منتظر و چشم به راه قدوم اشرفت بودم و از فراقت خواب و خور را بر خود حرام كردم و اكنون كه شب ظلمانى فراق به صبح وصال مبدل گشته ، از هنگام فراق بدتر در حرمانم گداختى و روز روشن را به كمينه‌ات تيره و تار ساختى . »\r\nهى از اين مقوله سخنان مىسرود و از چشمانش مانند ابر نيسان اشك فرو مىريخت .\r\nعود را برداشته آه سرد از ته دل پر درد بركشيده بناى ترنم گذاشت :\r\n « نه طاقت وصلت مرا ، نه صبر از هجران تو * هجرت بلا ، وصلت بلا ، اى من بلاگردان تو ! » \r\nاين را خوانده طوافى بر سر ابراهيم بيگ كرده ، در پايين پايش نشست ، اما چه نشستن ؛ لب‌ها مانند برگ گل كه از هجوم تند باد مىلرزد ، دست‌ها از كار افتاده خود به خود حركت مىكند و جميع اعضا و جوارح چون بيد مىلرزد . رنگ و رويش زرد شده ، مانند گل احمر از تابش آفتاب عشق پژمرده گرديده ، زار و نزار ، گريان و نالان ، عود را به دست گرفته صوت « يا حبيبى يا سيدى ! » بلند نموده مترنم بدين مقال گشت :\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n « خلاف رآيم ايله اى فلك مدار ايتدك [ ايتدون 
  ] * منى گل ايسترايكن مبتلاى خار ايتدك\r\nمرور عمر ده بير دونه مدك مرادم له * دونه دونه بانا ظلم ايتمكى شعار ايتدك\r\nاهانتمده ندر بيلمزم مرادك [ مرادن 
  ] كيم * عزيز عالم ايكن خوار و خاكسار ايتدك\r\nاميدوارم ايدم اول كه بير نشاط گورم * بناى محنتمى شمدى استوار ايتدك\r\nجفا ايله قيليوب چاك پردهء صبرم * نهان اولان غمينى حلقه آشكار ايتدك » \r\nاين غزل تركى را محبوبه به حالت سوزناك مىخواند . من كه خود هم مىدانم آدم بىذوق و پير سال خورده و منحنى هستم ، به جميع رگ‌هايم صداى جانسوز و شورآميزش اثر كرده با جد و جهد زوركى خوددارى نمودم كه غشوه عارض نشود و بىهوش نكردم .\r\nاما ابراهيم بيگ ، مظلومانه نگاه مىكرده و ابدا نه جنبش داشت نه حركت . اين به او نگاه مىكند نالان و گريان ، او به اين مىنگرد ساكت و حيران . من كلاه از سر برداشته بر زمين زده به هاىهاى گريه آغاز كردم .\r\nحاجى مسعود آمد كه چه خبر است ؟ ديد محبوبه عود مىنوازد ، تعجب كرد . بعد محبوبه بنا كرد به خواندن اين تصنيف ، ضمنا عود هم مىنواخت . از شنيدن آن چنان مؤثر [ متأثر 
  ] گشتم كه در دلم اضطراب پديدار شد .\r\n بوسيدن پايت ار دهد دست * سهل است گذشتن از سر و جان\r\nكى قدر وصال داند آن كو * هرگز نكشيده بار هجران ؟\r\nدر كيش من است زنده آن كس * كاندر ره دوست گشته قربان \r\nايواى به حال كسانى كه سير اين عوالم را كرده مبتلاى بلاى عشق گشته ! همين كه حالت محبوبه را [ در 
  ] مدنظر آورده ، عالم عشق او را فهميده ، هر آينه ممكن نيست در غم و اندوه اين دخترك بلا ديدهء محنت كشيده شركت ننمايد و از ديده اشك خونين نبارد .\r\nخلاصه ، از سوز و گداز عاشق مجنون را افاقتى حاصل گشته و از دل پر دردش كثرت ناله رفع كدورت كرد . برخاسته و رفتم .\r\nمأمور موظف پوستخانه آمد ، سه چهار مكتوب آورد ؛ در روى يكى تمر ايران ديده\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمهرش را معاينه نموده ، « حسن » بود . معلوم شد كه از مشهدى حسن كرمانى است .\r\nمكتوب را گشوده ، مضمونش به قرار ذيل بود :\r\nاز طهران الى مصر ، به نظر جناب مستطاب ابراهيم بيگ مشرف شود .\r\nفدايت شوم ، پانزده ماه است از عزيمت بندگان عالى مىگذرد . اگرچه فدوى وعده كرده بودم در هر ماه يك بار احوالات طهران را به عرض عالى رسانم ، ولى چون قاعده اين است كه از عقب مسافر مكتوب نمىفرستند و لازم است كه اول مسافر مكتوب بنويسد ، تا حال از جانب جناب عالى تعليقه‌اى بروز ننمود ، بر نگرانى و انتظارم افزود . مستدعى اين‌كه گاهى از سلامتى حالات خيريت علامات مرقوم فرماييد ، تا مزيد اخلاص و ارادت گردد .\r\nاحوالات قابل ، ظهور ننموده كه سبب تصديع شود ، مگر اين‌كه روز قبل امتياز كشف آثار عتيقهء شوشتر و همدان و غيره را به توسط وزير مختار فرانسه به كمپانيهء فرانس دادند . اگرچه ملت ايران از اين عوالم بىخبرند ولى آن‌ها كه سوء نتيجهء اين جور چيزها را مىدانند در بحر غم و الم غوطه‌ور گشته‌اند كه آن همه گنج‌هاى بىپايان موروثى اجدادى ما را - كه مادر وطن در شكم خود از چندين عصر جهت ايرانيان محفوظ داشته ، و مليان‌ها ارزش داشت - به يك صلوات فرنگى از دست دادند . در عوض اين گنج ، پانزده هزار تومان ميرزا على اصغر خان صدر اعظم براى خود گرفت و امتياز آن را داد . اگرچه وعده شده به دولت هم حصه‌اى قسمت بدهند ، ولى مسلم است يك انگشت به دهان مأمورى كه از جانب دولت نظارت خواهد كرد مىمالند و كار تمام مىشود . اما غيرتمندان وطن در حفر خاك ايران براى عتيقه‌جويى چنان ممنوع‌اند كه در ممالك قانونى مردم از شكافتن سينهء انسان ، و برآوردن جگر او . در پيش اين امتياز ، صد رحمت به امتياز تنباكوى رژى ! چون از آن معامله هر پيره‌زن حق صرف دخانيه داشت ، فرياد به عيوق رسانيدند اما اين را كسى حق خود نمىدانست . دولت هم كه از جهالت خوددار و جاى حرف نداشت . كاشكى او را مىدادند و اين را مىگذاشتند ! عموم دانايان مىدانند كه چه‌قدر ثروت و دولت ايران از دادن اين امتياز بر باد رفته است .\r\nبارى ، بر گذشته افسوس خوردن كار خردمندان نيست . مستدعى اين‌كه اقلا هر ماهى با سرفرازنامچه ياد و شادم فرماييد . بنده هم در عريضه‌نگارى قصورى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nنخواهم نمود . خدمت جناب صاحبى يوسف عمو عرض اخلاص‌مندانه مىرسانم ، باقى ايام عزت مستدام باد ! اقل حسن كرمانى .\r\nرفتم پيش حاجيه خانم عرض كردم : « از اسلامبول سه طغرا مكتوب آمده ، به هيچ يك جواب ننوشته‌ايم ، بسيار عيب است ، به ما محبت زياد از حد كردند و نگران‌اند ، لازم است جواب دهيم . چه امر مىفرماييد ؟ و علاوه از طهران هم كاغذ آمده ، نمىدانم در جواب آن‌چه خواهم نوشت . »\r\nفرمود : « به اسلامبول بنويس به همان نحو است كه ديده‌ايد ، اما طهران را نمىدانم چه بايد نوشت . »\r\nگفتم : « طهران هم از زبان ابراهيم بيگ مىنويسم و امضا و مهر او را مىگذارم . »\r\nاز خدمت خانم بزرگ بيرون رفته ، سكينه خانم نزدم آمده و گفت : « يوسف عمو بيا تو ، با تو كار دارم ! » رفتم منزل اظهار داشت : « يوسف عمو ، چيزى ديده كه دو ماه است به كسى نگفته‌ام ، حتى به والده . در دل خود پنهان داشته كه به شما بگويم . »\r\nگفتم : « خير است ان شاء الله . »\r\nگفت : « روزى رفتم منزل محبوبه ، نماز نگذارده بودم . جاى نماز برداشته باز كرده نماز گذاردم ، در ميان جا نماز كيسهء تربت و كيسهء ميخك و كيسه ترمهء نرم بود . بوى عطر و خوش به مشامم آمد . خيال كردم كه پنبه به عطر آلوده گذاشته است . گوشهء كيسه را با چاقو باز كرده ديدم موى سر است ، قدرى در آورده ، به خيالم مىآيد آن روز كه سر برادرم را تراشيدند ، محبوبه موها را جمع كرده جادو نمايد . اگر چه به والده خبر ندادم ولى اگر جادو كرده باشد با محبوبه سخت دعوا خواهم نمود . »\r\nپرسيدم : « چه كردى ؟ »\r\nگفت : « قدرى برداشته باز كيسه را دوخته بر جا گذاشتم ، خودش نمىداند . »\r\nگفتم : نور ديده محبوبه جادوگر نيست ، و آنگهى به برادرت در چنين حالت مرض چه جادو خواهد كرد ؟ يقين آن را در جا نماز خود گذاشته كه اوقات نماز به خاطرش بيايد دعا به جهت شفاى او بكند . »\r\nعقلش قبول نموده باور كرد . اين سكينه دختر صاف و ساده است ، از عوالم عشق و محبت بىخبر ، اين‌قدر به گوشش رسيده كه به موى سر جادو مىكنند ، به جهت آن شبهه عارضش شده بود .\r\nگفتم : « به خانم نگو ، تو هم به برادرت دعا كن ! »\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nخلاصه ، كردارهاى محبوبه اگر به قلم آيد معلوم مىشود كه عالم محبت او از دايرهء وهم انسانى خارج است .\r\nشب ميرزا عباس و بعضى از احبا به ديدن آمدند ، قدرى صحبت متفرقه شد . حاجى محسن آقا گفت : « يوسف عمو ، روزنامه را بعد از رفتن شما كه نوشت ؟ »\r\nگفتم : « هيچ كس . من هم پس از اين نخواهم نوشت . »\r\nكاغذ طهران و اسلامبول را به ايشان بنمودم .\r\nميرزا عباس گفت : « خبر خوبست ، ببرم نزد ابراهيم بيگ بخوانم ؟ »\r\nگفتم : « اگر خواندنى بود من پيش از شما مىخواندم . »\r\nالحاصل ، روزگارى بدين نوع گذشت ؛ مدت بيست و دو ماه تمام يك خانواده از كوچك و بزرگ پريشان حال و پريشان روزگار و از همه پريشان‌تر محبوبه بود كه بدن رنجور ، خاطر مشوش ، افكار پريشان ، ترك دوستان و همسايگان گفته ، همه او را فراموش نموده و همه را كان لم يكن انگاشته ، از جان و دل با جميع حواس مشغول مريضى - كه قالب بىروح است - بود .\r\n گر مخير بكنندم به قيامت كه چه خواهى * دوست ما را و همه نعمت فردوس شما را \r\nمحبوبه را يك دوست از عموم دوستان مستغنى داشت .\r\nروزى حاجى محسن آقا آمد و در دست روزنامه عربى داشت گفت : « در طهران تدارك جشن بزرگى ديده‌اند . »\r\nگفتم : « چه جشن ؟ »\r\nگفت : « سال پنجاهم جلوس اعليحضرت همايون ناصر الدين شاه است . برويم روزنامه را نزد ابراهيم بيگ بخوانيم ، شايد خوشحال گشته چيزى بخورد . »\r\nگفتم : « صبر كنيد من نوعى حالى نمايم . »\r\nبعد از يك هفته از قونسولخانهء عليهء ايران خبر دادند كه تبعه جمع شوند ، من هم رفتم ؛ قونسول نطق بليغى كرده و گفت : « جشن سال پنجاهم از جلوس ميمنت مأنوس اعليحضرت قوى شوكت همايون شاهنشاه ايران است . پادشاه‌پرستى ايرانيان در جميع ممالك خصوصا در مصر شهرهء آفاق است . بر همهء ما لازم و واجب كه هر كس به قدر وسع خود خانه و حجرات و دكانين خود را با قناديل و مصابيح چراغان نموده ، مانند آيهء نور رشك وادى طور سازد و با آلات ساز و موزيك از خواننده و نوازنده رونق دهد ، تا در ميان عموم خارجه ممتاز و سربلند باشيد ، كه در جرايد عالم حميت و غيرت و پادشاه‌پرستى ايرانيان بيش از پيش ثبت گردد . »\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nچاى و شيرينى صرف شده متفرق شديم . من آمده به حاجيه خانم گفتم .\r\nفرمود : « البته مضايقه نكن ، من صد ليره خرج جشن مىدهم ، شال و قالى آن‌چه اسباب و تجملات لازم است حاضر نما ، فردا طاق‌بندى بسيار مزينى بنماييد ! »\r\nمن رقعه‌اى به مهدى بيگ شاعر نوشتم كه شعرى مناسب بگويد تا در لوحه نوشته در جام بگيرم تا پشت لوحه چراغ بگذارند و از خارج خوانده شود .\r\nخود رفتم به دكان « هاشم البدوى الخطاط » كه در شيشه با خط جلى بنويسد « اللهم بارك جلوس سلطاننا فى سنة الخمسين به حق طه و يس و نصر السلطان ناصر الدين » ، در شيشهء ديگر هم « خسروا پاينده باش ! » بنويسد .\r\nحاجى مسعود هم از جانب مهدى بيگ آمده بود گفت : « مهدى بيگ جواب داد كه به يوسف عمو بگو مناسب اين مقام را شيخ سعدى ششصد و پنجاه سال پيش از اين گفته ، خوب است كه آن را لوحه نوشته بگذارد . و يك پارچه كاغذ به من داد و گفت : « فردا من خودش را خواهم ديد . »\r\nكاغذ را باز كرده ديدم كه مهدى بيگ نوشته است :\r\n « اى كه پنجاه رفت و در خوابى * مگر اين پنج روزه دريابى » \r\nگفتم : « حاجى مسعود اين شعرا بىمغزند ؛ اين را حقيقتا فرستاده يا اين‌كه مزاح كرده ؟ »\r\nبه هرحال ، آن‌چه لازمهء جشن بود جابه‌جا نمودم . يك دستهء موزيك عرب سه روزه دوازده ليره داده وعده گرفتم ، شربت و شيرينى و ساير ملزومات تهيه كردم . چهار روز گذشت ، ناگاه حاجى مسعود آمده گفت : « يوسف عمو خبر دارى ؟ »\r\nگفتم : « از چه ؟ »\r\nگفت : « تلگراف آمده ، مىگويند پادشاه ايران را كشتند يا وفات كرد . جريده‌ها هم اين خبر را نوشته‌اند . »\r\nبيرون رفته ديدم اين خبر منتشر گشته ، مىگويند به قونسولخانه هم تلگراف آمده .\r\nفراش قونسل را ديده پرسيدم : « چه خبر است ؟ » گفت : « خبر خير نيست . »\r\nگفتم : « حقيقت چنين مىگويند ، صحيح است ؟ »\r\nگفت : « آرى ، ما طاقى كه بسته بوديم سياه مىكشيم . حالا مىروم چند توپ پارچه سياه بگيرم . »\r\nاز آن‌جا برگشته احوالات را به حاجيه خانم بيان كردم . گفت : « در اين صورت چه بايد كرد ؟ »\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nگفتم : « ما هم سياه بگيريم ، طاق را بپوشانيم . »\r\nسپردم نزد ابراهيم بيگ از اين مقوله صحبت‌ها نكنيد . آدم فرستادم به اهل طرب خبر دادند بيعانه كه داده شده مال ايشان ، لازم نيست ، نيايند .\r\nرعاياى ايران جمع شده رفتيم به قونسولخانه ، تعزيت داديم . پس فردا به قونسول تلگراف جلوس شاه مظفر الدين بدين عنوان رسيد : « پادشاه جديد در تبريز جلوس به تخت سلطنت نمود و موكب همايون رو به طهران حركت كرد » .\r\nپس از چند روز از گزارش ماتم شاه ، از هر طرف تحسين و تمجيد زياد از ميرزا على اصغر خان امين السلطان صدر اعظم نمودند كه چه‌قدر عاقل و بادرايت و باتدبير است .\r\nچه در اين موقع اقدامى نمود و تمهيدى به كار برد كه ابدا خلل به امور دولت و ملت راه نيافت ، عموم ملت در مهد آسايش غنودند .\r\nميرزا عباس آمد كه برويم پيش ابراهيم بيگ از جلوس حضرت وليعهد به تخت فرماندهى و حركت موكب همايون به طهران او را آگاه كنيم .\r\nگفتم : « صبر نماييد تا ورود موكب همايون به پايتخت سلطنت ؛ بايد كم‌كم گوشزد او كرد . »\r\nبعد از ده روز تنها رفتم پيش حاجيه خانم گفتم : « روزنامه‌ها از ايران اخبار خوش مىنويسند . »\r\nابراهيم بيگ گفت : « يا حق يا مدد ! » . لكن بلندتر از اوايل .\r\nحاجيه خانم گفت : « در ميان زن‌ها اشتهار دارد كه وليعهد به تخت نشسته ، پادشاه شده ، من باور نكردم ، زيرا جعل نسوان عرب معلوم است . »\r\nگفتم : « خير جعل نكرده‌اند . در ميان مردان هم شيوع دارد كه وليعهد پادشاه شد . » يك دفعه ابراهيم بيگ بىاختيارانه حركت كرده ، به سوى من نگاه نموده و گفت : « يا حق يا مدد ، يا حق يا مدد ! »\r\nگويا آمادهء نطق است . من ديگر حرف نزده برخاسته بيرون آمدم . كسى را فرستادم به ميرزا عباس كه حاجى محسن آقا و مهدى بيگ و حاجى . . . تبريزى را وعده بگيرد كه فردا به صرف شام تشريف بياورند شور نماييم كه به چه راه مطلب را به ابراهيم بيگ اظهار كنيم . به حكيم صالح افندى هم خبر فرستادم آن هم بيايد . تدارك مهمانى حاضر ، و مهمانان همه آمدند . به حكيم صالح گفتم : « حكيم‌باشى ! نتيجهء زحمات شما و ديگران بعد از دو سال انجام‌پذير شد ، يعنى آن‌چه شيخ يوسف السيد گفته بود . »\r\nپرسيد : « يعنى چه ؟ »\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nگفتم : « اكنون ممكن است كه بتوانم ابراهيم بيگ را مانند امير علاء الدوله كه خولياى گاو شدن داشت بخورانيم ، بلكه در يك هفته بستر بيمارى دو ساله را برچيند ؛ ولى مىترسم كه اگر دفعتا خبر دهم سكته عارضش شود و يا به درد بدتر گرفتار گردد ؛ و حال ابلاغ اين امر به رأى حكمت پيراى شما منوط و مربوط مىباشد . »\r\nصالح افندى گفت : « با كنايه و يا به صراحت گفتن فرق نمىكند و به او زيان نمىرساند ، زيرا كه اين خبر دواى درد اوست . »\r\nميرزا عباس گفت : « پس از صرف شام همگى مىرويم پيش ابراهيم بيگ . »\r\nمن مىگويم : « بيگ ، مژده ! احوالات ايران چنين و چنان است . »\r\nحكيم گفت : « قتل شاه ماضى را نگوييد ، اگر سؤال كند بگوييد سبب وفاتش معلوم نيست . »\r\nالحاصل ، شام صرف شده به حاجى مسعود گفتم : « برو بگو در پيش ابراهيم بيگ كسى نباشد ! »\r\nسپس همگى رفته سلام داده نشستيم .\r\nميرزا عباس گفت : « تلگراف بود ديروز وارد شده . »\r\nديگرى گفت : « مىگويند نصف اهالى طهران تا قزوين استقبال كرده بودند . »\r\nسه ديگر گفت : « پس از اين در ممالك ايران با كمال سرعت اصلاحات رخ خواهد نمود . »\r\nيك دفعه از ابراهيم بيگ صداى « يا حق يا مدد ! » به طريق بلند استعمال شد .\r\nمن گفتم : « سركار بيگ از احوالات باخبر نيست . واضح بفرماييد تا مستحضر شود . حضرت وليعهد به تخت سلطنت موروثى جلوس فرمودند . اكنون سكه و خطبه به نام نامى شاهنشاه مظفر الدين شاه است . »\r\nگويا اين صحبت من ، دم حضرت مسيح بود كه مرده را جان داده بىاختيار به آواز بلند گفت : « يا حق يا مدد ، بخت يا الله ! » و با كمال هشيارى به من نگاه مىكند ، گويا منتظر است كه احوالات را بپرسد . هر كس صحبتى از سلطنت به ميان آورد . يك بار به آواز بسيار ضعيف گفت : « يوسف عمو كى شد ؟ »\r\nگفتم : « قربانت بيست روز زياده است . »\r\nگفت : « يوسف عمو يك سيغار بده بكشم . ! »\r\nديدم از پشت در صداى حاجيه خانم بلند شده كه مىگويد : « جان قربان زبان شيرينت ، جان مادر ابراهيم جان ! »\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمحبوبه گريه‌كنان از پله رفت سيغار بياورد ؛ از مدت بعيد يك قوطى سيغار نگاه داشته بود ، فورا او را برداشته به تعجيل مىآورد كه در پله دامن زير پايش گير كرده ، معلق افتاد تا پايين . جعبهء سيغار شكست ، سيغارها ريخته و پاشيده گرديد . بيچاره با حال عجيب كه مايهء خجلت و شرمسارى است افتاده گريه مىكرد و خيلى شرم از افتادن داشت .\r\nگفتم : « بابا آرام باشيد ، خودتان را گم نكنيد ! همهءتان چنان زيركى به خرج دهيد كه گويا از سابق هيچ مطلع اين خبر نبوده‌ايد . » - سيغار گرفته ، به ابراهيم بيگ دادم .\r\nحكيم گفت : « اول چاى بياوريد ! »\r\nمحبوبه دويد چايى با نان آورد .\r\nگفتم : « نان را بردار ! »\r\nگفت : « ناشتا سيغار كشيدن زيان دارد . »\r\nگفتم : « شما برويد اندرون اين‌جا نايستيد . صبر كنيد . دست و پا را گم نكنيد ! » چايى را دادم ، خواست قاشق را دست بگيرد بگرداند ، دستش لرزيد . ملاحظه كردم بىقوت است . پيش رفته معاونت كردم . سيغار را كشيده ، بناى سرفه را گذاشت . حاجى محسن آقا گفت : « حقيقتا در ايران جشن بزرگى برپاست . »\r\nمهدى بيگ گفت : « البته چنين پادشاه بزرگ را هر قدر جشنش بزرگ بگيرند رواست .\r\n جوان و جوان‌بخت و روشن ضمير * به دولت جوان و به تدبير پير\r\nبه دانش بزرگ و به همت بلند * به بازو قوى و به دل هوشمند » \r\nابراهيم بيگ گفت : « يوسف عمو ! روزنامه‌ها از قانون چه مىنويسند ؟ گذاشته و اجرا كرده‌اند يا نه ؟ »\r\nگفتم : « قربانت ! البته معلوم است زياد صحبت شده . »\r\nهى نگاه به اين طرف و آن طرف مىكند كه بفهمد اين خبر صحت دارد يا نه ، شب از نيمه گذشت ، مهمانان برخاسته ، به ابراهيم بيگ دست داده ، خداحافظ گفتند . هر يك را با سر تعارف نمود . حاجيه خانم آمده فرزند خود را در آغوش كشيده بوسيد و بوييد و گريه كرد .\r\nابراهيم آهسته گفت : « والده ، چرا گريه مىكنى ؟ چه خبر است ؟ »\r\nبيچاره گويا از هيچ چيز اطلاع ندارد . محبوبه حالا محجوبه شده ، نمىتواند به اندرون بيايد ، از ما بين در نگاه مىكند . معلوم است كه شب در منزل خود خواهد\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nخوابيد . سكينه خانم از احوالات خبردار نيست ، پس از شام خوابيده است . من هم رفتم و هر كس در منزل خود مشغول استراحت شد . حاجيه خانم در منزل ابراهيم بيگ خوابيد .\r\nصبح بعد از اداى فريضه آمده ، ديدم مادر و پسر آهسته آهسته مشغول صحبت هستند . چايى با نان دو آتشه آوردند ، ما هم خورديم . وقت ظهر حكيم آمد . احوال‌پرسى كرده شكرها نمود . سخت تعجب داشت كه چنان آدم بىحس و هوش در دو روز چه‌سان تبديل يافت و به هوش آمد . حكيم صالح افندى با كلمات اطمينان‌بخش گفت :\r\n« از هيچ چيز پرهيز ندارد . از سخنان فرح‌افزا صحبت كنيد و نگذاريد تا يك هفته بلكه دو هفته از خانه بيرون رود . »\r\nبارى ، دو سه روز به حال خودش گذارديم . يك روز ديدم به دست‌هاى خود تعجب‌كنان نظاره مىكند ، به اين طرف و آن طرف مىگرداند و مىبيند ؛ چه دست‌هايش مانند قلم خشكيده پوست به استخوان چسبيده و اصلا از گوشت نشان و اثرى در او پديدار نبود . گفت : « سكينه ! آيينهء كوچك را بياور ! »\r\nمن اشاره كردم لازم نيست . سخن به ميان انداخته آيينه را فراموش كرده برخاستم بروم .\r\nگفت : « يوسف عمو ، در روزنامهء داخله و خارجه از ايران احوالات باشد بياور ! »\r\nرفتم بازار ، حاجى محسن آقا « روزنامهء تاتار » ترجمان باغچه‌سراى را به من داد و گفت : « ببر به ابراهيم بيگ بده ! »\r\nدو عدد روزنامهء داخله هم خريده مراجعت نمودم . روزنامه‌ها را به ابراهيم بيگ دادم .\r\nگفت : « احوالات ايران در آن‌ها هست ؟ »\r\nروزنامهء ترجمان باغچه‌سراى را باز نموده احوالات ايران را جسته عنوان ذيل را نوشته بود : « شهامتلو ايران شاهى مظفر الدين شاه حضرتلرى سلامده بير نطق بليغ ايراد بيورمشلر كه من بعد لقب و نشان و خلعت كسه لره اعطا اولنه جق كه دولت و ملت صادقانه نمايان خدمتلر بولونسزنلرو هيچ وقت خائن كمسه‌لره اغماض نظريله باقليمه جق . »\r\nترجمهء فارسى : « پادشاه جديد ايران اعلىحضرت مظفر الدين شاه در سلام عام نطق بليغى ادا فرموده كه بعد از اين نشان و لقب و خلعت به كسى التفات و مرحمت خواهم فرمود كه خدمات شايسته به دولت و ملت نمايد و خائن را بىمجازات نخواهم گذارد . »\r\nابراهيم بيگ پس از استماع اين نطق گفت : « البته مسلم است چنان بايد شود ! »\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nگويا اين نطق سبب اشتهاى ابراهيم بيگ گرديد ، يك سيغار كشيده چايى خواسته سپس گفت : « والده ، من گرسنه‌ام . »\r\nخانم گفت : « چه مىخواهى نور ديده ؟ »\r\nابراهيم بيگ گفت : « يوسف عمو ، آشپز را صدا كن بيايد ! »\r\nحاجى مسعود را فرستادم ، آشپز آمده دست آقايش را بوسيده ، خود را عقب كشيده ايستاد . ابراهيم بيگ رو به قنبر كرد : « قنبر ، برنج صدرى دارى ؟ »\r\nگفت : « ايو الله ! »\r\nفرمود : « قدرى چلوكباب درست كن ! »\r\nگفت : « ايو الله ! »\r\nباز گفت : « قنبر ، بادنجان پيدا مىشود ؟ »\r\nگفت : « ايو الله ! »\r\nفرمود : « چند دانهء جوجه بگير ، مسما هم بپز ! »\r\nگفت : « ايو الله ! »\r\nمجدد قدرى فكر كرده باز اظهار داشت : « قنبر ، كوبيده هم بپز ! »\r\nگفت : « ايو الله ! »\r\nقنبر خواست برود ، باز ابراهيم بيگ پرسيد : « ماهى تازه پيدا مىشود ؟ »\r\nگفت : « ايو الله ! »\r\nو نيز امر داد : « چند دانهء ماهى كفال تازه هم بگير ! » قنبر سرى فرمود آورده بيرون شد .\r\nمجدد ابراهيم رو به من كرده گفت : « يوسف عمو ، قنبر را صدا كن . »\r\nصدا كردم ، آمد . گفت : « قنبر ، آش دوغ را هم فراموش مكن ! »\r\nباز گفت : « ايو الله ! »\r\nامر داد : « چند عدد خربزه هم بگير ! » من گفتم : « در خانه خربزه هست . علاوه او خوبش را هم نمىشناسد ، من مىخرم . »\r\nقنبر خواست برود مجدد اظهار داشت : « قنبر ، براى احتياط قدرى زياد تدارك ببين ! »\r\nگفت : « ايو الله ! »\r\nدوباره بيان كرد : « هرچه گفتم همه را جابه‌جا كن ، شايد مهمان بيايد . »\r\nقنبر گفت : « ايو الله ! »\r\nديدم حاجيه خانم تبسم مىكند . محبوبه در پس در قاه‌قاه مىخندد ، قنبر تعظيم كرد و رفت . از اين شفاى ناگهانى همهء دوست و آشنا مسرور و خوشحال گشتند ، عرب و عجم\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاز رفقا و آشنايان ده ، با حال فرحزا و شادكامى آمدوشد مىكردند .\r\nروزى حكيم آمده معاينهء حالت مريض كرده گفت : « حمام برود . پس از آن هر جا ميل داشته باشد مىتواند رفت ، نقاهت بالمره رفع شد . »\r\nفردا كالسكه را حاضر نموده اسب‌ها را بستند . ابراهيم بيگ ، ميرزا عباس ، مهدى بيگ ، بنده سوار شده راه افتاديم . هر كس ما را مىديد برمىخاست و از يمين و يسار هى سلام و مرحبا بود كه مىرسيد . بيگ هم با دست راست و چپ همه را تمنا و جواب مىداد . قدرى گشته ، برگشتيم به خانه . حاجى مسعود رقيمجات پست كه امروز رسيده بود آورد . گرفتم . يكى مال طهران بود از مشهدى حسن . پرسيد : « از كجاست ؟ »\r\nگفتم : « طهران از مشهدى حسن كرمانى . »\r\nگفت : « غير از اين هم كاغذش آمده بود ؟ »\r\nعرض كردم : « يكى و اين دويمى است . »\r\nگفت : « بخوان ! »\r\nبنده بنا كردم به خواندن . عنوانش از اين قرار بود :\r\nفدايت شوم . بعد از اظهار مراسم بندگى مشهود مىدارد تعليقهء سركار عالى مدتى است رسيده ، ولى سبب جواب ننوشتن اين‌كه از كم‌لطفى سركار انزجار خاطر حاصل شده بود . اخلاص من از مرحمت تو گله دارد . گرچه كاغذ به مهر جناب‌عالى ممهور بود ولى دو كلمه با دست‌خط شريف سرافرازم نفرموده بوديد . در مقابل ارادت بنده اين‌قدر كم‌لطفى سركار بعيد است .\r\nبارى ، باز امروز اخلاص باطنى محرك شد كه به وعدهء خود وفا نمايم و هر ماه احوالات اين ولا را به عرض عالى برسانم . از آن‌جايى كه سركار مشتاق دانستن احوالات اين‌جا هستيد ، عرضه مىدارد از غرهء ماه ذى القعده تدارك جشن سنهء پنجاهم شاه مبرور را مشغول بودند ؛ بديهى است از تلگرافات فهميده‌ايد ، تمام دول هيئت مخصوص به تهنيت فرستاده بودند . يك روز مانده به روز جشن ، شاه به زيارت شاه عبد العظيم رفتند . يك نفر « ميرزا رضا » نام - كه مىترسم بنويسم همشهرى بنده ، يعنى كرمانى بود - عريضه‌اى در دست گرفته ، زير عريضه طپانچهء شش لول ( ريوالوار ) بود . به مجردى كه مقابل شاه شد ، طپانچه را خالى مىكند ، گلوله يك دفعه بر دل شاهنشاه مىرسد . ضربهء آن گويا به دل عموم ايرانيان رسيد . فى الفور كار شاه را مىسازد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nجناب ميرزا على اصغر خان امين السلطان ، صدر اعظم ، بسيار زيركى به خرج مىدهد ، يعنى شاه را سوار كالسكه كرده چنان به شهر مىآورد كه احدى از آحاد از وفات شاه با خبر نمىشود . انصافا بسيار هنر بزرگ به خرج داد و اسباب آسايش و امنيت را هم در همه جا مهيا نمود . چنان مسرت عظيم ، به چنين كدورت جسيم و چنان عيش منير ، به چنين ماتم وفير در آن واحد مبدل گشت .\r\nاسباب عيش را به طيش تبديل كردند . ولى از قرارى كه بعد اشتهار يافت صدر اعظم خود در اين كار دخيل بود ، زيرا كه يك نفر از موثقين روز چهارشنبه كاغذى به صدر اعظم بدين مضمون نوشته بود :\r\n« قربان ، ميرزا رضاى كرمانى معروف از اسلامبول به طريق مازندران آمده ، در شاهزاده عبد العظيم مخفى شده و منتظر فرصت است . محققا كار بزرگ در نظر و خيال صيد شاهباز دارد . به ايران و ايرانيان صدمه‌اى از آن صدمه بزرگ‌تر نخواهد شد . شنيدم اعلى حضرت همايونى فردا خيال شاهزاده عبد العظيم رفتن دارند ، زنهار غافل مباشيد كه ميرزا رضا در كمين و مترصد است كه كار خود را بنمايد و ايرانيان را يتيم بگذارد . آن‌چه شرط بلاغ بود به جا آوردم » .\r\nصاحب مكتوب دانسته بود كه صدر اعظم عمدا اعتنا به اين خط نخواهد كرد ، لذا سه نفر معتبرين را بر كاغذ خود گواه گرفته بود و اين خط را به صدر اعظم نوشت ، در حضور آن‌ها فرستاد . بعد از اتمام كار شاه كه بنا بود به پروپاچهء اعيان و بزرگان بپيچند ، صاحب خط شفاها به صدر اعظم گفت : « من به شما قبل از وقت نوشتم . » صدر اعظم جواب داد كه « كاغذ شما را نخوانده‌ام . » عاقبت امر منجر به اين شد كه كاغذ را بخواهند . همين كه كاغذ را آوردند سرگشاده بود و همين سبب گرديد كه به كسى ديگر متعرض نگرديد ، و فقط همان ميرزا رضاى قاتل را كشتند ، و الا صدر اعظم خيال داشت بدين بهانه هزاران شمع مدعيان خود را خاموش نمايد .\r\nچاپارى شاهنشاه جديد ، مظفر الدين شاه ، به طهران رسيد . شاه‌پرستان تا قزوين استقبال كردند . با شوق و ذوق تمام با صلوات وارد دار الخلافه كردند . سلام عام شد و نطق مفصل ايراد فرمودند . ماحصل مضمون اين‌كه « همه نوكر صادق و جان نثار باشيد ! بعد از اين به هيچ يك از چاكران دربار لقب و نشان مرحمت نخواهد شد ، مگر از براى خدمات شافى و جان نثارىهايى كه مستحق مراحم ملوكانهء ما شود . »\r\nاين نطق همايون در شادى به روى عموم وطن‌پرستان گشود ، فرح بر فرحشان\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nافزود ، اميدوارى كلى حاصل گشت . بعد از چند روز ، به عموم حرم‌هاى شاه ماضى اذن خروج از سراى سلطنتى اعطا شد ؛ صدها اهل حرم كه هر يك صاحب جمعى خدم و حشم بودند و مصارف‌شان را خون دل ملت بود ، گوشهء انزوا گزيدند و به كيفر اعمال مجرمانهء خود رسيدند . عزيز السلطان - كه فعال ما يريد بود - و همهء رعيت و امرا و وزرا از كردار آن دلخون و محزون بودند ، به ارادهء ملوكانه مقهور و از دربار فلك مدار دور و مهجور گرديد . شب و روز دست نياز اهالى به درگاه بىانباز و خداوند بىنياز بلند ، به استدامهء عمر و دولت و حشمت شاهنشاه عادل باذل رطب اللسان ، و به زنده باد شاهنشاه ايران گويا هستند . پس از اين ، سه كرور خرج حرم‌خانهء بىمعنى و شلوغ ، عايد خزانهء عامره خواهد شد ، ولى به اعتقاد بنده كارها تماما بر وفق دلخواه سركار نخواهد گرديد . چه اولا همان رجال خود غرض در دربار دست در كارند و علاوه ، در ركاب همايون نيز بسيارى از جوانان آسمان جل آمده كه از ديرباز انتظار چنين روز مسعود را مىكشيدند و تماما لات و لوت هستند و چنان روزى را به حاجت از خدا خواسته بودند . از اين رو ، نخواهند گذاشت كارها بر وفق مرام شود . البته در ميان اين گرسنگان و امراى سير قديم در اغراض شخصى ، نه خيرخواهى ملت و دولت ، اختلاف پيدا خواهد شد و هر كس منافعهء شخصيهء خود را منظور نمود . خصوصا كه عصبيت لسان يعنى فارسى و تركى هم به ميان خواهد افتاد . مىبينم در اين دوره ، دربار بازى به اندازه‌اى بالا گيرد كه در هيچ زمان دربار ايران ياد نداشته باشد ، اين به آن « ترك خر » خواهد گفت ، آن به اين « پدر سوختهء فلان » خواهد شنوانيد . به همديگر افتاده ناموس دولت و ملت را از ميان خواهند برد و احيانا اگر سازش هم كنند عنوان « من و ساقى به هم سازيم و بنيادش براندازيم » خواهد بود . بر اين‌ها رييس عاقل كاردان فرزانهء باايمان لازم است كه وظيفهء هر طبقه را به فراخور استعداد و قابليت آن‌ها تعيين نمايد و نگذارد دست از پا خطا كنند ، تا هر كدام وظيفهء مأموريت خود را بشناسند ، و خارجه را از تجاوز به حقوق دولت و ملت مانع شود . على الظاهر ، چنان شخص كه امروزه مفقود است ، مگر اين‌كه دست غيب از پس پرده بيرون آمده بر سينهء نامحرم زند ، و شخص محترم شما را به جاى او برانگيزد . جناب يوسف عمو را سلام مخصوص دارم . باقى ايام عزت مستدام باد ، اقل حسن كرمانى .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبعد از ختم قرائت مكتوب ابراهيم بيگ گفت : « شما مىگفتيد شاه وفات نموده ، اين مىنويسد كشتند . »\r\nمجدد رنگ رويش پريد ، آثار حزن و اوقات تلخى در ناصيه‌اش پيدا شده گفت : « اين هم يك بدبختى ملت ايران كه به پادشاه‌كشى در ميان تمام ملل رسوا شدند و همانا درباريان خطاكار اين لكهء تاريخى را به روى ملت ايران گذاشتند . »\r\nدست تأسف به هم مىسود . چون مهدى بيگ ديد كه اوقاتش تلخ شده گفت : « بابا چه خبر است ؟ آدم ناخوش خود را بايد ملاحظه كند ، اوقات تلخى براى چه ؟ اين فقره منحصر به ملت ما تنها نيست ، در هر ملت و دولت هزارها از اين بدتر بروز ظهور نموده . مگر نمىدانى و نخوانده‌اى ايوان ششم ، پطر سيم ، الكسندر دوم را از فرماندهان روس و از سلاطين آل عثمان سلطان سليمان ، سلطان احمد ، سلطان مصطفى ، سلطان عزيز را ملت خودشان نكشتند ؟ و از پادشاهان ايران نادر شاه ، آقا محمد شاه را به قتل نرسانيدند ؟ اين دنياست ، از اول چنين بوده و چنين خواهد بود ؛ خواه تو خاطر خود را رتجه‌دارى يا ندارى »\r\nابراهيم بيگ گفت : « آن‌ها چه دخل به اين دارد ؟ آن‌ها را وزراى خود ، يا خطا يا صواب ، بهانه جستند ، يا به كم‌درايتى و بىعدالتى منصوب كردند ، يا از برادران و غيره ، و آن‌ها از حيات خودشان مخوف گشته از ترس جان به اين عمل شنيع اقدام نمودند ؛ مثل پدرسوختگان « آنارژيت » [ آنارشيست 
  ] هاى بدبخت كه پادشاه ايتاليا و يا ايمپراتوريچهء [ امپراتريس 
  ] آستريا و رييس جمهورى فرانسه را كشتند . اما شكر خدا را كه در ملت ايران « آنارژيت » نيست . در اين صورت اين جور بدبختى و رسوايى چيست ؟ »\r\nبارى بسيار او را تسلى دادند و نصيحت نمودند كه در آتيه كارها رو به بهبودى خواهد گذاشت . شايد خواست حق چنين بوده ، شاه در پنجاه سال سلطنت نتوانست يا نخواست و يا نگذاشتند اصلاحات صحيحه را بنمايد . اما پادشاه جوان‌بخت در سعادت و رستگارى به روى عموم ملت خواهد گشاد . پرده ظلمتى كه ولايت‌فروشى و استبداد در مقابل اينان كشيده به قانون مشروطيت رفع خواهد شد ، انوار معارف و مساوات دل وطن‌پرستان را منجلى و منور خواهد نمود .\r\nگرچه از اين سخنان خيلى تسلى يافت ، ولى باز هم در فكر بود . به من گفت :\r\n« جواب اين خط را اين نوبت هم شما بنويس و اظهار بدار كه اگر ممكن شود هر ماهى دو دفعه كاغذ بنويسد ، منهم در هامش ورقه چند كلمه به خط خود خواهم نوشت . »\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nگفتم : « سركار خوب است جواب مكتوب اسلامبول را بنويسيد . چند كاغذ در اين دو سال آمده جواب ننوشته‌ايم . »\r\nگفت : « چه‌طور دو سال مىگويى ؟ دو ماه بيش نيست . »\r\nگفتم : « خير ! نزديك به دو سال است . »\r\nگفت : « چه مىگويى ؟ »\r\nگفتم : « عرض كردم ، خلاف ندارد . »\r\nسرش را پيش افكنده به فكر فرو رفت ، گويا به حساب خود دو ماه در بستر خوابيده بود . خيلى متأثر شد . عنان صحبت را برگردانيدم تا شام حاضر شده پيش از شام مهمان‌ها رفتند .\r\nصبح بسيار زود ، محبوبه آمد پيش من و گفت : « عمو جان ! در ناخوشى آقا نذر نموده‌ام پس از آنكه مولايم خوب شد و به بازار رفت هزار غروش به فقرا ، يعنى كه به هر يكى پنج غروش ، صد حقهء نان به حيوانات از سگ و گربه و دو رأس گوسفند قربانى كرده و يك ماه روزه بگيرم . خودم پول دارم به شما مىدهم ، لطفا اين‌ها را جا بياوريد . نذر ديگرى هم كرده‌ام ، ولى از اداى آن پشيمان شده‌ام . »\r\nگفتم : « آن چيست و چه نذر است كه نادم شده‌اى ؟ »\r\nگفت : « نذر كردم پس از بهبودى آقايم در خدمت بىبى دف و دايره نواخته رقص نمايم . اما نمىدانم چه كنم ، با كفارهء دادن اين نذر ساقط مىشود يا نه ؟ شرمم مىآيد در پيش روى بىبى برقصم . »\r\nگفتم : « نور ديده ، نان حيوانات و پول فقرا را با قربانى به جا آر ، و روزه هم كه يك ماه نذر دارى به زمستان بگذار ، رقصيدن را هم يك روز دختران همسايگان را مهمانى كرده جمع نما ! دف و دايره زده با ايشان مىرقصى ، خانم از پايين پاى كوبيدنت را مىشنود ، ندرت قبول مىشود . »\r\nگفت : « عمو جان ! دختران را مهمانى نمىكنم ، سهل است ، پس از اين با ايشان مراوده و سلام و عليك و اختلاط هم نخواهم كرد . نمىدانى در اين مدت دربارهء من چه‌ها كه نگفتند و چه افتراها كه نبستند و چه غيبت‌ها كه نكردند . مرا به كلى بىرغبت و منزجر كرده‌اند ، على الخصوص آن رفيقه چه فضولىها در حضور خودم نكرد . »\r\nگفتم : « خود مىدانى . مرا با خيالات و عقايد شخصى تو كارى نيست . »\r\nرفتم پيش ابراهيم بيگ . گفت : « روزنامه آوردى ؟ »\r\nگفتم : « خير ! هنوز نياورده‌اند . »\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nپرسيد : « يوسف عمو سياحتنامهء من چه شد ؟ »\r\nگفتم : « در خانه موجود است . »\r\nگفت : « در اسلامبول ناتمام ماند . »\r\nعرض كردم : « تا آن روز همهء مطالب را نوشته‌ام . »\r\nممنون شده ده روز از خانه بيرون نرفت .\r\nحكيم به عيادت آمده بسيار مشعوف شد و گفت : « خيال داشتم ساير اطبا را هم به ديدن شما بياورم ، باز خيال كردم شايد قبول نكنيد . »\r\nمن گفتم : « مهمان را آيا كسى رد مىكند و حال آن‌كه بيش از يك فنجان قهوه زحمت ايشان نبود ؟ كيست كه با يك فنجان قهوه مهمان را قبول نكند ؟ »\r\nرفت . روز جمعه اطبا كه ابراهيم بيگ را ديده بودند جمع كرده آورد . همه نيكى حال ابراهيم بيگ را ديده ، تعجب كردند . شيخ يوسف به ايشان خودستايى و خودنمايى مىكرد كه به اصول شيخ الرئيس ابو على سينا من فورا مرض را تشخيص و تعيين كردم .\r\nدوكتر وولف گفت : « شما يك چندى بايد به آب‌هاى « ماريامباد » برويد و قدرى استراحت كنيد ، اگر آن‌جا نمىرويد به « ستانرا » يا به اسكندريه برويد و چندى آن‌جا بمانيد ! »\r\nابراهيم بيگ با كمال خشونت گفت : « گور پدر اسكندريه ! »\r\nچون به خشونت گفت ، حكيم انگليس اوقاتش تلخ شد حكيم صالح از دوكتر انگليس دلجويى كرد و به اشاره فهمانيد كه اين مرد از اسم اسكندر بدش مىآيد ، نمىخواهد در نزد او اسم او را ببرند . اطبا بعد از صحبت رفتند .\r\nده پانزده روز بازديد دوستان و آشنايان را تمام نمود ، كم‌كم به عمل تجارت و محاسبات قديم مشغول شد . روزى گفت : « سبب چيست كه به ما حبل المتين نمىآيد ؟\r\nمگر تعطيل شده ؟ »\r\nگفتم : « نه ، من پارسال نخواستم و نفرستادند . »\r\nگفت : « فورا پول بفرست بيايد . حق مدير آن نامه بر ذمهء ما ايرانيان بسيار است . بايد قدر آن وجود را دانست ! كاشكى در ايران مانند ساير ممالك صدها اين قسم روزنامهء جدى ناصح ملت بود . چه سود كه ما را نه انصاف و نه حميت و نه قدرشناسى است ؟\r\nتمامى چيزها را جريده‌نگاران يعنى دبيران با دانش و تميز اخبار و حكيمان سخن‌سنج با هنر در جلو ملل خوش‌بخت خود گذارده‌اند و بهبودى اعالى و ادانى ملت را با رشتهء سخن كه محكم تاب داده به دست آنان سپرده‌اند و از تيه حيرت و شقاوت به شاه‌راه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nدانايى و سعادت رسانيده و كارهاى وخيم را به اصلاح آورده‌اند . سعى يك جريدهء ناصح و خدمت يك نفر مدير با دانش روزنامه به وطن و اهل وطن خود مؤثر و سودمندتر از وعظ صد نفر واعظ خوش تقرير و بيان در عرشهء منبر و ده سردار مجاهد و صفدر در ميدان حرب است ، و احترام يك نفر جريده‌نگار و مدير با تدبير و خوش تحرير آن در ممالك متمدنه بيش از صد واعظ است و كم‌تر از صدر اعظم آن مملكت نيست . افسوس بل هزاران افسوس ، كه در مملكت ايران هنوز اين‌گونه اشخاص محترم باايمان را به نظر تحقير مىنگرند و آدم شارلاتان و درويش افسانه‌خوان مىانگارند و اين گناه به گردن بعضى از ارباب اوراق پوسيدهء ايران هم هست كه خود را به همان صفات در ميان مردم جلوه‌گر ساخته‌اند ؛ چه فريضهء ذمهء جريده‌نگار آن است كه يك نفر ظالم خطاكار را قدح و ذم نمايد ، تا سوءاخلاق خود را در جرايد ديده شايد متنبه گشته به تزكيهء اخلاق زشت خود پردازد . همين كه برعكس خطاهاى او را تمجيد و به عدالت و حقانيت نسبتش دادند ، خواه مخواه مورث جرئت او شده ، بدبختانه بر خودش نيز مشتبه گشته ، دايم خويشتن را ممدوح مىخواهد و بر ازدياد قبايح خود مىافزايد . البته گناه اين چنين مادح بيش از آن‌گونه ممدوح است . هرگاه اندك نظر به اوراق ايران و اطلاع شود به خوبى حل اين معما خواهد شد . »\r\nبارى ، با ابراهيم بيگ به بازار رفته ، از دم دكان آقا جليل گذشتيم ، ما را آواز داد و گفت :\r\n« ابراهيم بيگ بفرماييد ! »\r\nبعد از تعارفات رسمى و خوش‌آمد ، خندان خندان بيان كرد : « ما شاء الله شما كرامت كرديد ، زيرا كه الان شما را آرزو مىكرديم كه كاش تشريف داشته ، از مصاحبت‌تان استفاضه حاصل مىكرديم ، از صبح تا حال از خنده روده‌بر شديم . »\r\nبيگ پرسيد : « چه صحبت بود كه آرزوى مرا داشتيد ؟ »\r\nآقا جليل اظهار داشت : « چند نفرى از اشخاص گوشت تلخ هم بودند كه فورا گريختند . اين مهمان محترم از آن‌ها هستند كه از عكه [ عكا 
  ] مىآيند . خوش داشتم حكايت خود را جهت شما هم صحبت نمايد تا شما هم از اين فيض محروم نباشيد .\r\n- سپس روى خود را به مهمان تازه رسيدهء خود كرده گفت : - مرگ من احوالات را براى بيگ بيان كن ! »\r\nمهمان طفره رفت كه : « از براى رضاى خدا دست از سرم بردار ! »\r\nگفت : « جان من ، بدون كم و زياد از اول تا آخر حكايت خود را بگو كه بيگ خيلى طالب شنيدن اين‌گونه حوادث است ! »\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nگفت : « برادر مرا رها نمىكنى ؟ »\r\nگفت : « نه ، مرگ تو بايد تمام را بگويى تا بيگ بشنود ! »\r\nگفت : « حالا كه زور است يا على مدد مىگويم . »\r\nو سپس چنين آغاز به سخن نمود :\r\n« در يزد چند نفر از نانجيبان هستند كه هر روز در جايى اجتماع مىنمايند ؛ بعضى از آن‌ها با من دوست بودند ، آن‌قدر اغوا كردند كه مرا هم در سلك و جمعيت خود آوردند . هر روز از « جمال مبارك » تعريف‌ها و توصيف‌ها بيان مىنمودند و حديث‌ها مىخواندند و افسانه‌ها مىگفتند . عاقبت مرا ، نديده مريد و بلكه عبد عبيد جمال مبارك كردند .\r\nبه اغواى آن‌ها برادر كوچكى داشتم در دكان گذاشته ، با حجاج به بهانهء عزيمت مكه عازم عكه شدم . با كمال انبساط و شوق تمام و اخلاص مالاكلام ، از طريق عدسه [ ادسا 
  ] به اسلامبول و از اسلامبول به يافه [ يافا 
  ] و از آن‌جا به عكه رسيدم .\r\nچند تن از همشهرىها در آن‌جا بودند كه يكى از ايشان همسايهء بنده بود ، در آن‌جا مقيم و دكان خرده‌فروشى داشت . به او برخورده آشنايى دادم . اول مرا نشناخت ، بعد نشانى خانهء خود و او را داده ، اسم و رسم خود و او را كه گفتم شناخت . پس از آشنايى و خصوصيت احوال‌پرسى نموده گفت : « صد هزار شكر اگر دنيا ندارم آخرت دارم . يك بار زيارت جمال مبارك از دنيا و مافيها بهتر است .\r\nاين سعادت دنيا و عقبى خيلى كسان متشخص متمول را حاصل نمىشود كه مراست »\r\nهر قدر از اين مقولات مىسرود بر شوق و اخلاصم مىافزود ، من هم احوال و كيفيت مجمع يزد را ، من اوله الى آخره ، گفتم .\r\nپرسيد : « جمعيت خيريهء ما در آن‌جا به چند نفر منتهى مىشود ؟ »\r\nگفتم : « زياده بر صد است ولى بنده به اميد ادراك فيض جمال مبارك زحمت‌ها كشيده و زهر مشقت‌ها چشيده ، تا خود را به آستان فيوضات رسانيده‌ام .\r\nمستدعى هستم كه از شهد زيارت مذاقم را شيرين فرمايى ، كه هرچه زودتر بهتر ! چه سفينهء صبر و تواناييم در گرداب بىصبرى شكسته و زورق طاقتم در گل نشسته . »\r\nگفت : « اين فيض عظمى و درك اين سعادت كبرى به تعجيل حاصل نمىگردد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبسيار كسان بزرگ آمده ، دست كوته ايشان به بالاى اين نخل سعادت نرسيده ، مدتى اقامت كرده عاقبت بىنيل مرام و ناكام مراجعت كرده‌اند . ولى من به جهت حفظ حقوق همسايگى و آشنايى قديم مستعد مىشوم كه به زودى تو را نايل به اين فيض عظمى گردانم . »\r\nهمه روزه در دكان او رفته به ابرام و اصرار خود مىافزودم .\r\nبعد از چند روز گفت : « لباس‌هاى خود را عوض كن و خود را مطيب و معطر گردان كه امروز به شرف زيارت جمال مبارك مشرف مىشوى . »\r\nبنده هم رفته سر و كله صفا داده ، قباى خضوع و رداى خشوع در بر كرده ، دل در پيچ و تاب ، تن در اضطراب ، چمان چمان رفتيم . دربان ما را به احترام بالا برد .\r\nحاجب پرده را بالا گرفت . رفيقم آستانه را بوسيد ، من هم تبعيت او را كرده با وقار و سكينه داخل گشته ، سجده نموده ، مانند عبد ذليل ايستاديم . پس از لمحه‌اى يواش يواش تقدم جسته به زانو درآمده ، زانو بوسيده برخاست . باز به طور قهقرا خود را پس كشيده دم در ، دست ادب بر سينه گذاشته ايستاد ؛ و پيش از ما هم چندى نفرى بار يافته بودند كه همگى دست بر سينه و چشم به زير دوخته ، با كمال خضوع و خشوع چون قالب بىروح ايستاده بودند . بنده هم از شدت واهمه ياراى نگاه كردن نداشتم .\r\nساعتى گذشت ، به عربى به رفيقم گفت كه به من فارسى بگويد : « زحمات و مشقت‌هايى كه در بين راه زيارت به تو رسيده مقبول درگاه و سبب رضاى ما گشته و از زمرهء خاصان آستان ما شمرده خواهى شد . » سپس گفت : « اين عزيمت زيارت او سبب نجات دويست نفر از تلاطم گردباد فنا در دريا گرديد ، كه اگر او در كشتى نبود ، كشتى مىشكست و تمام ساكنين كشتى در قلزم بيكران نيست و نابود مىشدند . ولى چون او به سوى ما توجه داشت ، لهذا كشتى را از غرقاب بحر بىپايان نجات داديم . »\r\nاثناء نطق ، زيرچشمى نگاهم به ناطق افتاده ، ديدم شخص درويش صورت تنومندى مانند خمرهء شراب نشسته ولى به سبب بياناتش - كه حقيقتا در دريا تلاطم و گردباد زياد شده بود به حدى كه از حيات دست شسته بوديم - اعتقادم زياد و اخلاصم بيشتر گشت . واقعا من هم بر كشتى با ته دل متوسل شده بودم ، اين را اعجاز و خوارق عادت دانسته در ارادت و عبوديت راسخ شده بىاختيار اشكم از ديده فروريخت و مانند ابر بهارى گريستم . بعد از تسكين ، اذن مرخصى\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nحاصل كرده باز به سجده افتاده به طور قهقرا از در بيرون شديم . عاكفان حريم ، ما را در اتاق ديگر برده مهربانى زياد و محبت نموده قهوه دادند . به كلى از شك و شبهه خلاص شده ، يك بر صد بر اعتقادم افزود .\r\nبعد از چند روز ، باز پيش همشهرى رفته التماس دعا كردم : « مرا زود زود به جمال مبارك برسان كه لذت زيارت چنان شيرين كام و سرمستم كرده كه تلخى جان كندن هم نتواند آن لذت و حلاوت مذاقم كم نمايد . »\r\nهمشهرى گفت : « دربان و حاجب را تعارف و هديه لازم است ، بايد فراخور حال خود چيزى به ايشان تقديم نمايى ! »\r\nگفتم : « به جان منت دارم . »\r\nبالجمله ، رسوم هر دو را ادا نموده ، بار خدمت يافته ، به عادت اولى شرايط احترام حضور را به جاى آورده مراجعت كرديم . يك ماه بدين قرار در هر چند روز يك نوبت با همشهرى رفتيم ، تا اين‌كه رفته‌رفته خود از مقربان درگاه شده از احتياج همراهى رفيق مستغنى گرديدم . هروقت كه مشتاق زيارت بودم بدون راه نماينده خود تنها مىرفتم ، و برمىگشتم . روزى باز شوق زيارت دامن صبر و سكوتم را چاك زد ، تنها عزيمت آستانه بوسى نمودم . ولى از دربان و حاجب كسى را نديدم ، بىتحاشا داخل اتاق شده ، ديدم جمال نامبارك مانند خرس در جوال به پشت افتاده ، پا را بلند كرده بر ديوار نهاده ، يك نفر هم از خاصان و مقربان در پهلويش نشسته مىگويد : « چنان خر نمىشود . » و جمال هم قاه‌قاه مىخنديد ؛ در حالت لااباليانه و بىادبانه - كه از اجامر و اوباش هم بعيد بود - گرم محبت و صحبت بودند . چون بغتتا نظرشان بر من افتاد ، بناى اوراد خواندن و هوهو كردن نهادند . رفيقش با عجلهء تمام برخاسته و گردن كج كرد و غضب‌آلود نگاه به سوى من نموده از ترس رنگ و رويم پريد و لرزه بر اندامم افتاد . فورا بيرون شده ، آمدم به دكان همشهرى ، لكن رمزى از آن سرّ كه ديده بودم بروز ندادم .\r\nسه روز از اين واقعه گذشت . روز سيم همشهرى نزد من آمده و گفت : « آيا تو بى من به حضور رفتى ؟ »\r\nگفتم : « آرى . »\r\nگفت : « مگر به گوشت نرسيده  « لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ »  ، چرا ترك ادب كردى ؟ و از آن چيز كه تو ديده‌اى حضرت دانسته كه در دل تو شك به هم رسيده و واجب گشته به تو حد بزند . مريدان خاص شايد فردا پس‌فردا حد تو را\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاجرا بدارند . لكن تو با من همشهرى و همسايه و رفيق هستى و سه حق تو در گردن من است . من راضى نمىشوم كه در پيش من تو را حد زنند . مصلحت اين است كه اول از ارتداد توبه كنى و در ثانى از اين ولايت هم بيرون روى و اگر تا فردا بمانى بلاشك تو را خواهند گرفت و حد خواهند زد . بهتر اين‌كه من عراده‌اى از براى تو بگيرم تا تو را به يافه برد و چند روزى در بيروت توقف كن تا من اشياء تو را بفرستم . اگر نقدينه هم دارى در اين‌جا بگذار كه در راه از دستت مىگيرند . » و اين‌ها را به رقت هرچه تمام‌تر مىگفت ، كه گويا چنان بر حال من رحم نموده كه مىخواهد گريه كند . به يك دست هم چشم‌ها را از اشك‌هاى مصنوعى پاك مىكرد . من صاف و صادق حرف‌هاى او را باور كرده ، چند مجيدى سفيد و سى و يك ليرهء فرانسوى كه داشتم پيش او گذاشته ، چند مجيديهء سفيد را با سه ليرهء فرانسوى به من داد و بيست و هشت ليرهء فرانسوى با يك جامه‌دان كه در عدسه به هفت منات گرفته بودم و رخوت خود را از ارخالق و سه توپ قباى ماهوت جديد و پيراهن و زيرجامهء متعدد و سردارى ماهوت نو و عبا و قلمدان و چاىدان و غيره هم را به او سپردم . يك لحاف و عباى كهنه و قدرى قند و چاى و نان برداشته يك عرادهء اسبى كرايه كرده يك ليره درآورده به عراده‌چى داده اضافهء پولش را گرفتم . چنان‌چه به عراده‌چى سپرده بود مرا به يافه آورده از آن‌جا رفتم بيروت پيش آن كس كه گفته بود اشيائت را پيش آن خواهم فرستاد . گفتم :\r\n« من امانتى دارم ، پيش شما خواهد آمد . »\r\nگفت : « خيلى خوب ، هر وقت آمد به شما خبر مىدهم . »\r\nدو هفته از اين مقدمه گذشت خبرى نشد . كاغذ نوشتم جواب نيامد . دوباره نوشتم بىجواب ماند ، سفارشى كردم مفيد نشد . بالأخره به تنگ آمده آن‌چه به دهنم آمد از فحاشى و سقط گفتن مضايقه نكرده ، نوشته از پست فرستادم .\r\nعاقبت از پست جوابى بدين مضمون رسيد : « بعد از عزيمت تو ارادهء گرفتن مرا نمودند . دكان را بسته خود را به آستانهء مقدسه دخيل انداخته ، سه روز و سه شب التجا و گريه و زارى نموده آرام نگرفتم . بالأخره نسيم رحمت وزيد و از سر جرمم درگذشت . اموال و اشياء تو را محض ارتدادت از من گرفتند و مرا امان دادند .\r\nاموال تو را به مؤمنين و مستحقين قسمت كردند . چه‌قدر به من بيچاره از براى دوستى شما خسارت وارد گشته ، متهم شدم . همهء اين زيان و تنزيل درجه و رتبه از شما به من وارد آمد . با وجود اين از تو خجلم ، همهء اين تقصيرات را از خودت\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nدان كه بدون استحصال اذن و اجازه داخل خلوت آن حضرت شدى كه بدين گونه ثمر دهد . »\r\nجواب او را آن‌چه به قلم آمد نوشتم و چيزى فرو نگذاشتم . خوب بود كه ساعت و قمه در پيشم بود . آن‌ها را فروخته در اسلامبول آشنا دارم ، از آن‌جا پول گرفته به يزد خواهم رفت كه بگويم به مكه نرفته به عكه رفته بودم و جمعيت اين الواط بىدين و مذهب را چنان رسوا كرده ناموس اين بىناموسان و گمراهان باديهء ضلالت را به باد نيستى دهم ، كه حظ كنند ، تا من‌بعد كسى را نتوانند اغوا نمايند .\r\nچون آقا جليل با اين طايفهء رذيل كه اسم مكروه [ بهايى 
  ] به روى خود گذاشته دايما در جنگ و جدال و مباحثه است و از راه شوخى و مزاح آن‌چه مكنون ضمير ايشان است به خود ايشان برمىگرداند ، اين حكايت را به ايشان گفتم تا در جهان سمر كند ؛ حال بنده را پيش هر كس برده كه حكايت كن .\r\nبارى ، پس از گردش مراجعت به خانه نموده ناهار خورديم . آدم حاجى . . . تبريزى آمد رقعه‌اى آورد كه نوشته بود : « مهمان خوش صحبت كه عبارت از جناب ميرزا رضا خان مازندرانى باشد از مارسيل آمده و سابق هم آمده بود . يوسف عمو ايشان را ديده ولى شما نديده‌ايد . موافق سليقهء شما صحبت مىكند . شب را تشريف بياوريد صرف شام نموده صحبت نماييم و گفت‌وگوهاى ايشان كه مطابق افكار شما و خالى از ملاحت نيست بشنويم . »\r\nشب رفتيم چند نفرى حضور داشتند ، حاجى . . . ابراهيم بيگ را معرفى نمود . پس از تعارف رسمى ، چنانچه رسم اين گونه مجالس است ، از اقسام غيبت ملانماها و بىنظمى مملكت و ظلم حكام و اعمال ناشايستهء آخوندهاى رشوه‌خوار و غيره در ميان آمد . به عادت معلوم رشتهء صحبت به درازا كشيد . بازار بگو و بشنو رونق گرفت . بالأخره رضا خان گفت : « عزيز من ! همهء اين قبايح كه مىشمريد تقصير خود ملت است كه طالب به دست آوردن حقوق شخصى خود نيستند و مانند شتر خار مىخورند و بار مىبرند . به هر زحمت و مشقت صابر و به هر ظلم و تعدى شاكرند . البته در اين صورت ، هر كس باشد پاى خود را به گردهء آن‌ها گذاشته سوار خواهد شد . در همهء ممالك روى زمين سابق اين وضع بوده است . در همين مصر حاضر ، مگر تاريخ را فراموش نموده‌ايد كه فراعنه  « أَنَا رَبُّكُمُ الْأَعْلى »  مىگفتند و بنى اسرائيل را به غلامى خريد و فروش مىكردند و در خدمات شاقه - كه بيرون از حيز اقتدار بشر بود - استخدام مىنمودند ؟ آيا آن وقت در\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nخيال احدى خطور مىكرد كه اهالى مملكت مصر بدين‌گونه استراحت و آزاد خواهند شد ؟ اول شورش و آشوب فرانسه ، حكيم با سياست « ميرابو » خطاب به ملت فرانسه كرده مىگويد : « اى فرزندان فرانس بدانيد و آگاه باشيد كه هر فردى از افراد بنى بشر كه از كتم عدم به دايرهء وجود قدم نهاده ، لابد است به حكم عقل سليم از نعمت حريت بر وجه اكمل بهره‌مند باشد ؛ و حريت كامله بر دو قسمت است : يكى حريت روحانيه ، ديگرى حريت جسمانيه . حريت روحانيه ما را اولياى ديانت مسيحيه كاملا از دست‌مان گرفته ، عموم ما را در امور روحانيه عبد ذليل و بندهء مطيع اوامر خود كرده‌اند و ما را در اين ماده هيچ‌گونه حق مداخله متصور نيست ، چنان كه جسارت نداريم يك مسئله را مكرر از ايشان بپرسيم كه فورا چماق تكفير را به گرده‌مان مىزنند و داغ ارتداد بر جبين‌مان مىنهند . در اين صورت ، در مواد روحانى بايد بندهء فرمانبردار اولياى ديانت و از نعمت آزادى محروم باشيم . حريت جسمانيهء ما را هم فرمانفرمايان ، يعنى ظالمان مستبدين ، از دست ما گرفته ، ما را در اين پنج روزهء حيات دنيويه بالكليه محكوم احكام و فرامين خود شمرده ، بر طبق مشهيات نفس سركش خود باركش انواع تحميلات و تكليفات شاقهء خارج از حيز قدرت هر انسان نموده‌اند . در اين ماده نيز عبد ذليل و بىاختيار مطلق در نزد ظالمان مستبد بوده از نعمت حريت و آزادى بىبهره و محروميم . اى فرزندان فرانسه و اى ابناى وطن عزيز و اى برادران فلكزده و پريشان روزگار ! در اين صورت تكليف ما بيچارگان چيست و دستگير ما كيست ؟ آيا غيرت و حميت شما رضا مىدهد كه ما در اين حال بدبختى مانده ، در اين آتش جگرسوز كه بيرون از حكم خداوندى و خارج از انصاف و انسانيت است بمانيم ؟ هنوز كه وقت باقى است بايد چارهء علاج خودمان را بكنيم و پردهء غفلت را از ديدهء بصيرت بدريم و خود را به سعادت ابدى برسانيم ! مطالبهء ما حق است ، و اين آزادى بسته به جنبش غيورانه و غيرت شماست . »\r\nابراهيم بيگ گفت : « الحمد لله خداوند ذو المن و الاحسان باب رحمت به روى ايران و ايرانيان گشوده . اميدواريم كه عن قريب ، بدون اين سخنان ، وطن مقدس ما از توجهات و حسن نيات شاهنشاه جوان‌بخت با سعادت قرين آمده ، خداى تعالى اين ظل رأفت خود را از ما دريغ نفرمايد . شما را به خدا آمين بگوييد ! »\r\nهمگى آمين گفتند . ابراهيم بيگ با رضا خان از همديگر ممنون و آشنايى به هم رسانيدند ، خود رضا خان گفت : « فردا صحبت را دولتخانه شما خواهيم كرد . »\r\nبارى ، صرف شام شده باز صحبت پاريس و فرانسويان به ميان آمده قدرى صحبت كرده برخاسته آمديم خانه .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nحاجى مسعود رفت مكتوب‌ها را از پست‌خانه آورد و داد به ابراهيم بيگ . يكى را گفت : « اين مال مشهدى حسن كرمانى است . »\r\nگفتم : « التفات كنيد ، من بخوانم ، شما هم بشنويد ، چرا كه به نظرم نمىآيد بتوانيد بخوانيد . زياد بد خط است . »\r\nسر كاغذ را باز كرده ، نگاه نموده گفت : « واقعا خيلى بد خط است ، مثل نقشهء پنجهء شتر گربه است . »\r\nداد به من كه : « بگير بخوان ! چنين خط نامربوط هم نديده‌ام . »\r\n\r\nمكتوب مشهدى حسن كرمانى\r\nفدايت شوم . تعليقهء شما در وقت خود رسيد . چون مرا كار عاجلانه رخ نمود ، به كرمان رفته مدت سه ماه طول كشيد . اين مدت در طهران نبودم . ديروز تعليقهء عالى را خواندم . كيفيت ناخوشى را مرقوم داشته بوديد ، مايهء اسف و كدورت گرديد . لله الحمد كه رفع نقاهت شده است . احوالات جديد اين‌كه پيش از ورود بنده ، ميرزا على اصغر خان امين السلطان ، صدر اعظم ، را به مناسباتى كه ذكرش شايان نگارش در خط نيست معزول و به معصومهء قم فرستاده بودند - البته شما هم در جرايد خوانده‌ايد . چند روز پيش در باب پول سياه در مجلس شورى گفت‌وگو نمودند . پس از تشريف‌فرمايى سركار پول سياه بدتر شد ، به حدى كه سبب خسارت عموم كسبه و تجار گرديد . قرار قطعى داده‌اند كه امين الضرب از عهده برآيد . ياد دارم روزى فرموديد « اگر من صاحب نفوذ بودمى به حاجى محمد حسن آقا حكم كردمى كه همهء پول‌هاى سياه را از دست مردم بگيرد . » گويا خيال شما صورت بسته ، جنابان امين الدوله و مشير الدوله و ساير وزراى دار الشورى قرار داده‌اند كه تمام پول سياه عايد به امين الضرب است ، بايد وجهش را تأديه نموده همه را از دست مردم بگيرد . شرعا هم كه معامله اين چنين غبن فاحش دارد ، عايد به صاحب اولى است كه عموم ملت را از جهت سود خود به زيان انداخته ، مقدار پول سياهى كه سكه نموده و در ممالك محروسهء ايران به موقع تداول درآورده ، قريب به بيست كرور تومان است ؛ همهء اين‌ها شايد دويست هزار تومان وصول نكند . و قرارداد مجلس به نظر كيميا اثر همايون شاهنشاهى رسيده و صحه گذاشته‌اند . از اين رو ، امين الضرب را گرفتند جزع و فزع بسيار نمود كه نيم شاهى نمىدهم و پسرش را هم در راه مشهد گرفته\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nآوردند ؛ انواع شكنجه دادند ، بالأخره زياد از صد هزار تومان به مأمورين جديد و قديم از ترك و فارس رشوه و تعارف داد . مأمورين منصف باايمان رفتند و [ قبلهء 
  ] عالم را بدين گونه مشتبه نمودند كه : اين‌كه مىگويند اين قدر پول سياه هست دروغ و بىاصل است . امين الضرب راضى شده كه هشتصد هزار تومان به بانك بگذارد ، تمام پول سياه را جمع نمايد و ششصد هزار تومان هم خرج مطبخ‌خانهء مباركه شود . آن‌چه شيوهء ديرينهء ايشان بود به كار برده ، امين الضرب را مستخلص نمودند . آن رند روزگار يك كرور تومان قبض درآورد كه از فلان و فلان فقره از دولت طلبكار هستم ، در بهاى اين جريمه كه تا قيام قيامت از وصول وجه قبوضات مأيوس و نااميد بود محسوب نمود و سيصد هزار اشرفى هم داد . در ملاء و خلاء گفت : « منكر نيستم كه پول سياه را من سكه زده‌ام ، ولى در ميان قوطىهاى شمع گچى اشرفى پر كرده به خانهء امين السلطان فرستاده‌ام . اگر جمع كردن پول سياه بر ذمهء من علاقه بگيرد ، رد آن قوطىهاى پر از اشرفى هم به امين السلطان وارد مىآيد . اگر اول را حكم كنيد ، آخرى هم لازم آيد . جريمهء او را كه من نمىتوانم كشيد . » اگرچه قوطىهاى اشرفى را كسى از امثال ما شهادت نتواند داد ، لكن از روش كار به خوبى معلوم مىشود كه ضراب‌خانه را امين الضرب چندين سال هر سالى هيجده هزار تومان اجاره كرد ، پس از آن به كمپانيهء آقا عبد الباقى به صد و ده هزار تومان ، و اكنون به وزير دربار به صد و هشتاد هزار تومان داده‌اند . باز نفع كلى دارد ، و تفاوت پول سياه هم كه از ميان برخاسته و آن وقت نقره ده دو از اين ارزان‌تر بود .\r\n ببين تفاوت ره از كجاست تا به كجا ! \r\nاين مداخل را بايد محاسبين فرنگ جمع كنند و از اين رو ممكن نبود كه صدر اعظم از اين يغماگرى باخبر نباشد و بلكه در در ميان خود ايشان اشتراك بوده است ، يعنى « نصف لى و نصف لك و الله خير الرازقين » بوده است . در هر صورت ماهى به دام افتاده از شست به در رفت . ابتدا معامله‌اى با قاعده و با نفع اجرا شده بود ولى صاحبان اغراض فاسده و طماعان بىانصاف و ايمان به جهت جزئى سود خودشان خسارت كلى بر دولت و ملت وارد آوردند . ارتكاب خيانت جبلى به قسمى درنهاد درباريان گذارده شده كه به تيشهء هيچ انديشه قمع و قلع آن ميسر نيست .\r\n با شير اندرون شده با جان به در رود \r\n\r\n","description":"","footnote":"","page_name":" 420 ","page_number":420},
  {"content":"\r\n\r\nهمين نكته در انظار اجنبيان سبب افتضاح ملت و دولت ايران گرديده ، و پس از اين اگر امين الضرب را ممكن شود تبعيت روس را قبول خواهد كرد ، اگرچه روس‌ها رعيت ايرانى را به رعيتى علنا قبول نمىكنند ، ولى شايد به زور پول خود را به آن‌ها ببندد . اگر ممكن نشود خلاصهء مايملك خود را به ملك خارجه خواهد كشيد و نقل مكان خواهد نمود . يقين قطعى است كه از اين بيست كرور مداخل مفت و مسلم - كه تماما مال اهالى ايران است - پنجاه هزار تومان را وقف يك مريض‌خانه و يا يك مكتب ملى نخواهد كرد .\r\nشما او را بهتر از بنده مىشناسيد ، از ترس شما نمىتوانم بنويسم كه بنده مأيوس هستم .\r\nحال كه صدر اعظمى در ميان نيست ، بعضى [ مىگويند 
  ] امين الدوله و برخى مشير الدوله و شايد مخبر الدوله بشود . هنوز كه مشخص نيست ، بعد از اين هرچه ظهور نمايد عرض خواهد نمود . يوسف عمو را سلام مخصوص دارم . اقل حسن كرمانى .\r\nصبح مهمانان ديشبى كه وعده داده بودند آمده ، در نزد ابراهيم بيگ مضمون كاغذ مشهدى حسن كرمانى را به رضا خان گفتم . ابراهيم بيگ اشاره نمود كه نگو ، ولى چون گفته بودم كتمانش ممكن نشد و گذشته بود .\r\nرضا خان گفت : « شما را به خدا انصاف دهيد ! با وجود اين وضع باز ايراد داريد كه چرا ملت كمپانيه نمىشوند ؟ اول بايد به ملت امنيت مالى و جانى و اعتماد به احقاق حقوق داد ، بعد اين توقعات را نمود . ملت چه خاك به سر كند ؟ كسى نيست از اين‌ها بپرسد آيا حاجى خيانت كرده يا نه ؟ اگر خيانت داشت ، چرا كميسيون تشكيل نكرديد ، تا هر قدر از وجه خيانت بر ذمه‌اش وارد آمده از دستش بگيريد و مجازاتش دهيد و اگر خيانت نداشت چرا هشتصد هزار تومان از او گرفتيد ؟ در اين صورت ، خوب است املاك امين الدوله را هم ، بدون محاكمه و اثبات شرعى ، از ملك التجار گرفته به مشار اليه عايد داريد . حيف كه حكومت حقه در بين نيست ، اغراض فاسدهء شخصى در ميان است . هر كس هر وقت كه فرصت يافت رقيب و همسر خود را از حق خود محروم ساخت . اين است اعتبار دارايى ملت فلك‌زدهء ايران ! »\r\nچون حاجى تبريزى تنها با رضا خان آمده بود ، عصر ابراهيم بيگ فرستاد ميرزا جليل و حاجى محسن آقا را هم دعوت كردند .\r\nرضا خان به ابراهيم بيگ گفت : « جناب حاجى آقا شمه‌اى از كيفيت ناخوشى شما را به بنده فرمودند . مثل پانزده سال پيش حالت بنده بوده‌ايد ، ولى بنده نيك و بد و خوب و زشت دنيا را سير كرده ، كم‌كم عادت نموده تعصب را از سر به در كردم . ان شاء الله شما\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nهم اندك‌اندك عادت مىكنيد . هر قدر كه سن انسان بالا مىرود سكونت پيدا مىكند ، هر قدر فكر كنيم كار ما از آن‌ها گذشته است .\r\n به جد و جهد چو كارت [ كارى 
  ] نمىرود از پيش * به كردگار رها كرده به مصالح خويش \r\nاين قدر به شما عرض توانم نمود ، با اين ظلم و وضع باربارى نه مقتدر توانيم شد كه يك وجب به ملك خود افزاييم ، و [ نه 
  ] خواهيم توانست صاحب ثروت و شوكت و قدرت شويم . بلكه رفته رفته خود به خود صلاى الوداع خواهيم زد . »\r\nابراهيم بيگ گفت : « اعتقاد بنده در اين خصوص وراى اعتقاد سركار است و هر قدر عمرم بيش و پير منحنى شوم ان شاء الله محبت من به وطنم روز به روز افزون خواهد گرديد . چه هرقدر كه در راه اخلاص و ارادت قدم زنى و جد و جهد به كار برى ، دل مانند آينهء حلبى انجلا پذيرد و دايرهء اعتقادات از حصار آهنين محكم‌تر شود .\r\n هر كه به اخلاص قدم مىزند * عيسى وقت است كه دم مىزند \r\nوظيفهء ما در وطن‌پرستى دايما دعاى خير است . همواره در نظر اميد اصلاح وطن و آبادى او را داريم . »\r\nرضا خان گفت : « ابراهيم بيگ ! نمىدانم اين سخنان شما از روى تعصب است يا حقيقت . اگر حقيقت است ، تعجب دارم از آن تعريف كه در غياب شما به من كردند .\r\nبرادر جان ! آبادى هر مملكت به قول هر يك از خاص و عام و به مفاد هر آيه و هر حديث بسته به عدل و داد است نه جور و فساد . خدا به عدل حكم مىفرمايد :  « إِنَّ اللَّهَ يَأْمُرُ بِالْعَدْلِ وَ الْإِحْسانِ »  ، رسول اكرم - صلى الله عليه و آله - مىفرمايد : « بالعدل قامت السموات و الارضين » و ايضا مىفرمايد : « بالعدل سلامت السلطان و عمارت البلدان » .\r\nحكيم مىفرمايد :\r\n اى كه بر تخت مملكت شاهى * عدل كن گر ز ايزد آگاهى !\r\nتخت را استوارى از عدل است * پادشه را سوارى از عدل است\r\nسايهء كردگار باشد شاه * شاه عادل نه شاه عادل كاه\r\nنور كلى ز سايه دور بود * سايهء نور نيز نور بود \r\nمىفرمايد : « عدل ساعة خير من عبادة ستين سنة - الملك يبقى مع الكفر و لا يبقى مع الظلم » . مگر شما اين سخنان را حكايت محمود و اياز مىدانيد و يا قصهء خسرو شيرين مىپنداريد ؟ اين احكام يقينى است كه عاقبت جور وخيم است . هزاران بار به تجربه رسيده كه از ظلم خانه‌ها خراب و دولت‌ها بر باد رفته . آه سحرگاه پيرزنى چنان\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nمملكت و سلطنتى را زير و زبر مىكند كه لشكر ده دشمن مانند افراسيابى نتواند نمود .\r\nشنيدم كه خدمت يكان يكان از وزرا رسيده و تعصب ملى و وطن‌خواهى و شاه‌پرستى خود را در پيش ايشان بر طبق اخلاص نهاديد ؛ اگر نمىرفتيد و به وزير جنگ ارادت و محبت خود را دربارهء وطن عزيز خود ظاهر نكرده بوديد ، اين سزاهايى كه ديديد نمىديديد . تأسف دارم از آن‌كه در اين خصوص با شما هم‌رأى نيستم و استحكام رشتهء رابطه‌اى كه مىخواستم با شما محكم نمايم دشوار مىنمايد . هر قدر اميد شما در بهبودى و اصلاح كار ايران است ، برعكس اميد بنده ، با وجود اين امناى جور كه هستند و با اين وضع باربارى ، در بردبارى و اضمحلال است . هر قدر شما در اين خيال باشيد ، بنده برعكس او خواهم بود . روزى خواهد رسيد كه خداى ناخواسته با يكديگر دست و گريبان شويم . اين سخنان كه شما مىگوييد و رفته در طهران گفته‌ايد ، آن اشخاص با معرفت امروزى ايران ابدا معنى آن را نفهميده‌اند و هيچ‌گاه به خيال ايشان خطور نكرده كه كسى را ياراى اين سؤالات از ايشان باشد بلكه جميع حواس و خيالشان منحصر بر اين است كه زير پاى فلان وزير چگونه صابون بمالند كه به رو درافتد و كى موقع به دست آرند كه غمازى فلان رقيب را در حضور پادشاه به جا آرند ، و چرا از فلان مداخل دست او كوتاه باشد . اگر آن‌ها را از وطن ياد آيد ، همانا روز معزولى و بىدخلى است كه در نزد مردم بعض مزخرفات به خرج دهند . ورنه دين ، مذهب ، ناموس ، امام ، پيغمبر ، دولت ، ملت و وطن ايشان پول ، بلكه آفريدگار وطن خود را هم پول مىدانند و بس .\r\nحكايت است روزى مؤذنى بانگ اذان مىداد ، حق‌شناسى در پايين مناره ايستاده بود .\r\nهمين كه مؤذن بانگ الله اكبر بلند كرد ، پاى خود را به زمين كوفت و گفت : « خداى تو زير پاى من است . » مردم جمع شده بدين كلمهء كفرآميزش به حق يا ناحق كشتند . چون اين خبر به حاكم شهر كه مرد بازيافته‌اى بود رسيد ، سوار شده به پاى مناره آمد و پرسيد :\r\n« حق‌شناس پايش را به كجا كوفت ؟ » نشان دادند . امر كرد آن‌جا را كنده خمرهء زرى بيرون آمد . گفت : « آن بيچاره را ناحق كشتيد ، خيال آن اين بود كه تو خدا را به اخلاص نمىخوانى بلكه به جهت زر مىخوانى آن هم در زير پاى من است . » اين حكايت به عينه حال وزراى ماست كه هر چيزشان پول است ، پول . جز پول كسى را نمىپرستند ، بلكه هيچ نفهميده و نمىفهمند . »\r\nاهل مجلس خنديدند . به ميرزا عباس اشاره كردم سر صحبت را برگردان . فورا خودم هم گفتم : « به قول درويشان يا هو ! بيدار على باش كه چرتت نبرد . دم غنيمت است . »\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nصدا كردم چايى بياورند ، رضا خان گفت : « عمو جان ! من هم در اعتقاد با شما شريك هستم . دم را غنيمت مىدانم ، شما به جناب بيگ بگوييد كه دم غنيمت است . از اين گونه وزرا اميد بهى براى ملك و ملت نبايد داشت . هر وقت ابراهيم بيگ ديد كه ماليات ايران ده برابر حاليه شد و از مدارس نو ايجاد ، نوباوگان ما كامل الفنون قابل درآمد ، يعنى فابريك آدمسازى آماده گرديد و به ملت اطمينان مال و جان و امنيت احقاق حقوق بخشيدند ، آن وقت يحتمل ايران هم بتواند در قطار دول متمدنه درآيد و ايرانيان هم سرى در ميان سرها درآورند ؛ ولى امروز اشد احتياج ايران هم به عالم كاردان است و هم به پول فراوان . آن‌كه ماليات است به عادت و قانون اولاد چنگيزى تحصيل مىكنند ، آن‌چه مكتب است خود رفتى و ديدى . چه احتياج به گفتن من ؟ بدون رودرواستى [ رودربايستى 
  ] وزراى ايران مكاتب و ترقى را منافى صلاح دولت جلوه داده‌اند ، چنانچه مكرر به شاه عرض كردند : « قربان ! از اين مكاتب جز زيان سودى مترتب نيست .\r\nنمىشنويد كه طلاب مدارس روسيه هر روز چه شورش برپا مىكنند ، دولت را چه‌قدر به تشويش مىاندازند ؟ ملت را نمىتوان بيدار كرد . »\r\nبارى ، شام صرف شد . ساعت چهار مهمان‌ها رفتند و ما هم خوابيديم . صبح محبوبه خانم تشريف آورد و گفت : « يوسف عمو ، فرمودى كه هرچه درد دارى به من بگو ! »\r\nگفتم : « باز هم مىگويم ، من به جاى پدر تو هستم . اولاد هرچه درد دارد بايد علاجش را از پدر بجويد نه از غير ، هرچه مىخواهى بگو ! »\r\nگفت : « شرم دارم ، با وجود اين دل به دريا انداخته مىگويم . من و بىبى دو سال روزگار ، [ آزگار 
  ] در سر بالين بيگ اعتكاف كرده گريستيم ، از خدا صحتش را خواستيم .\r\nاكنون كه صحت يافته ديگر رويش را نمىبينيم . هر روز و هر شب مهمانى مىرويد و مهمان مىآوريد . »\r\nگفتم : « چشم نور ديده ! پس از اين من هم پيش شما مىمانم . ديگر حرفى دارى ؟ »\r\nگفت : « شما را نمىگويم . انصاف بده ، اما به خودش نگو ، كه من گفته‌ام . »\r\nدر مقام انصاف حق داشت ، زحمت و گريهء دو ساله را يك ساعت با هم نشستن و خوردن و صحبت كردن از خاطر محبوبه محو مىكرد و پاداش زحمات و گريه و زارى او مىشد . مدت يك ماه تمام از مهمانى رفتن و مهمان آوردن ممانعت كردم .\r\nدر اين بين پسته آمد . از چند جا مكتوب بود ، همه را خود خواند ، مكتوب طهران را به بنده داد ، خواندم .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\nصورت مكتوب نمرهء پنجم مشهدى حسن كرمانى از طهران\r\nفدايت شوم . بعد از اظهار حيات ، معروض مىدارد كه در ضمن عريضهء سابقه ، معزولى امين السلطان ، صدر اعظم ، و عدم تعيين صدر ديگر را نوشته بودم . حال سه هفته است كه جناب مستطاب اشرف امين الدوله به لقب جليل و منصب جميل صدارت عظمى مشرف گشته . الحق ، از مراحم ملوكانهء شاهنشاهى ، مگر قليلى ، عموم ملت و مخصوصا دانايان مملكت ممنون و مسرور گشتند . اگرچه براى بندهء فقير امين السلطان بهتر بود ؛ اگر حق او را انكار نمايم هر آينه كفران نعمت كرده باشم ، زيرا گذران بنده از سايهء دولت ايشان بود ؛ ولى از براى عموم ملت و دولت ، صدارت امين الدوله رحمت خداى است كه گويا از آسمان نازل شده . او را به سايرين هيچ نسبت نمىتوان داد . آراسته ، پيراسته ، كاردان ، عالم و عاقل است .\r\nشاه بسيار مرحمت فرمودند . تكرارا امر نمودند : « كه كارها بسيار عقب مانده ، هر قدر ممكن باشد زودتر در اصلاح امور دولتى و رفاه حال رعيتى سعى بليغ نماييد . من هم در هر گونه تقويت حاضرم ، در هيچ باب كوتاهى نخواهم فرمود ، ساعتى بدون تضييع وقت كارها را انجام دهيد . ! »\r\nاكنون جناب امين الدوله دامن همت بر كمر زده ، در اصلاح امور دولت و ملت مىكوشد ، آنى غفلت ندارد . همگى اهالى را عقيده اين است يك سال نمىكشد كه جميع كارهاى دولتى و ملتى در تحت نظام و قانون درآيد . افواها مىگويند خيالش اين است كه اول تيولات را موقوف نمايد ، زيرا از عهد نايب السلطنهء مرحوم اراضى ايران را بازديد كرده جمع قليلى بسته‌اند .\r\nمالكين املاك و يا ديگرى به اسم خود هر يك قريه‌اى را تيول كرده و حال ده مقابل آن جمع‌بندى از همان قريه مىگيرد و رعيت بيچاره را هم بىپا مىكند .\r\nگويا قرار خواهد گذاشت كه وجه ارباب مواجب و مستمرى را از خزانهء عامره بدهند و قراء را بازديد نموده ، نقد و جنسش را ديوان ضبط نمايد و اين مستوفيان را كه مخرب اساس دولت‌اند در تحت قانون داخل نمايد . بعضى كه مواجب و مستمرى و استصوابى بىاندازه دارند ، آن‌ها را هم به فراخور حال استحقاق‌شان از خزانه مواجب و مستمرى خواهند داد . و در شهر و قصبه مدارس ابتدايى و رشدى و اعدادى بنا خواهند كرد . خيلى كارهاى سترگ از او ذكر مىكنند كه [ در 
  ] مدنظر دارد ، ولى آن‌چه الان محقق است اين است . با اين همه ، به\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاعتقاد بنده صدارت امين الدوله دير نپايد ، به چند جهت :\r\nاولا يك فوج از بهادران درازنويس ، يعنى مستوفيان عظام ، را با خود مدعى دشمن نموده ، ثانيا يك تيپ مخبران [ مخيران 
  ] مخرب دولت ، يعنى درباريان ، را مدعى خود قرار داده . ثالثا گروهى از قابچيان شريعت ، يعنى علمانمايان ، را از خود بد دل كرده ؛ چه ، جميع افكار امين الدوله منحصر است در خير دولت و حفظ حقوق ملت . اين هم براى ايشان بىصرفى و منافى منافع آن‌ها شناخته مىشود . بعضى از سفراى دول خارجه هم راضى به صدارت اين مرد نيستند ، زيرا امين الدوله با افكار تجاوزكارانهء ايشان نخواهد ساخت ؛ چون امين السلطان دست تجاوز ايشان را به حقوق دولت و ملت جهت هيئت به يادگار گذاشته و خارجه را عادى بدين حركات جسورانه نموده ؛ لكن امين الدوله مرد غيور ، دانشمند ، باتدبير ، وطن‌پرست ، عالم و باديانت است ، هرگز چشم از حقوق هيئت اجتماعيه نخواهد پوشيد . مىترسم زود امين الدوله را به جرم دانش و خيرخواهى ملت و دولت به كنار افكنند .\r\n تو اهل دانش و فضلى ، همين گناهت بس ! \r\nزيرا كه در ايران علم براى صاحبش و بال و ذلت‌بار دهد ؛ مرحوم ميرزا تقى خان امير نظام جز اين‌كه داراى افكار عاليه و با حاجى امين الدوله هم‌افكار بود ، تقصير و گناهى ديگر نداشت . بارى ، زياد دردسر دادم ، عفو فرماييد . جناب يوسف عمو را سلام مخصوص دارم . باقى ايام عزت مستدام باد ! اقل حسن كرمانى .\r\nابراهيم بيگ گفت : « اين مشهدى حسن ما هيچ عيب ندارد ، مگر فضولى . گويا خود را از ديپلمات‌هاى عالم مىپندارد . مردكهء ديوانه ! تو كجا ، افكار سياسى به خرج دادن كجا ؟\r\nتو از كجا فهميده‌اى كه عقيدهء خود را بيان مىكنى ؟ تو را كجا مىبرند كه اين پيش‌بينىها را مىكنى ؟ »\r\nبالجمله ، اگرچه ابراهيم بيگ در حق مشهدى حسن ناملايمات گفت ، ولى بنده با يك درجه خيالم مجسم بود كه مشهدى حسن به راستى سخن رانده ، زيرا كه طبيعت ايرانيان نيكو به دستم بود و نيز مىدانستم مشهدى حسن هم خودش باهوش است و هم به همه جا راه دارد و در افكار هر كس موشكافى مىكند . گوش موش ديوار است . علاوه ، چند چيز در خلوت به من گفته بود همه درست و مطابق افكار او شد . منتظر بايد بود تا عواقب اين كارها ديده شود .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبعد از اين هم بعضى احوالات در خطوط بعد ، از مشهدى حسن رسيد ، چون قابل درج نبود صرف‌نظر شد ؛ تا سه ماه از اين مقدمه گذشت . روزى حاجيه خانم بنده را خواست رفتم .\r\nفرمود : « يوسف آقا ! الحال تو به ابراهيم و محبوبه به جاى پدرى ، خود مىدانى كه مرحوم حاجى وصيت كرده بود ابراهيم تا سى ساله نشود تأهل اختيار نكند و به من در اين خصوص وصيت كرد و تو خود بهتر مىدانى كه به اين دختر چه‌قدر مايه گذاشته ، دربارهء او چه زحمت‌ها كشيده و به ابراهيم نامزد كرده بود . اكنون ابراهيم به سى و دو سال رسيده ، اگرچه خودش در اين خيال نيست ، ولى حال اين دختر را بهتر مىدانى كه خواب و خور بر او حرام گشته ، هر وقت ابراهيم را مىبيند چون بيد مىلرزد ، رنگ و رو را مىبازد . ديروز رفتم بالا ديدم قانون دست گرفته حزين حزين مىزند و مىخواند و گريه مىكند . بعض اشعار فارسى و تركى مىخواند . اين دو بيت خاطرم ماند :\r\n ناله دندر نىكمى آوازهء عشقم بلند * ناله تركين قيلمرم نى تك كسلسم بند بند\r\nقيل مدد اى بخت يوخسا كام دل ممكن دگل * بويله كه اول دلربا بىدرد در من دردمند \r\nدلم به حالش سوخت . مىترسم كه محبت را آشكار نمايد . خواهش دارم يا خودت يا ميرزا عباس را بگو به ابراهيم بگويد عجاتا شيرينى بخوريم و عروسى را در بهار مىكنيم . آخر من هم آرزو دارم كه حجلهء عروس پسر ببينم ، عمر من هم تمام شده ، نمىخواهم اين حسرت را به گور برم . از اين گذشته ، دختر هم بزرگ شده با وجود ابراهيم كس ديگر جسارت نمىكند خواستگارى نمايد ، از اول به همه كس گفته‌ام تا ابراهيم عروسى نكند دختر را به شو نخواهم داد . »\r\nگفتم : « به چشم ! در هنگام فرصت اظهار مطلب خواهم كرد . »\r\nچند روز از اين مقدمه گذشت . احوالات را به ميرزا عباس گفتم . سر در پيش افكنده تا ديرى جواب نداد . پس از تأمل و تفكر گفت : « صبر كن ! در تنهايى مطلب را جابه‌جا مىكنم . »\r\nامروز پست آمد ، مكتوب مشهدى حسن نمرهء 11 رسيد ، سر مكتوب را گشاده خواندم :\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nصورت مكتوب نمرهء يازده مشهدى حسن كرمانى از طهران\r\nفدايت شوم . به جهت عدم مطلب عرايض چند ماهه در قارط پوستل [ كارت پستال 
  ] بود ، و شش ماه سابق صدارت جناب امين الدوله را نوشته بودم . الحال ، امين الدوله از منصب صدارت خلع و امين السلطان را از معصومهء قم احضار و به صدارت عظمى نصب فرمودند - سبب عزل او را سابقا قلمداد كرده بودم . علاوه بر آن ، اين‌كه خزانه از وجه تهى بود و سابق شهرت داشت كه مرحوم شاه ماضى دويست كرور پول موجود در خزانه گذاشته ، يا به كلى بىاصل بوده يا اين‌كه تا ورود موكب همايونى به دار الخلافه يغماگران رند و قلاشان يغماگر ربودند ، « چو تركان خوان يغما را ! »\r\nبر نقد ، سهل است كه بر اثاث سلطنتى نادر شاه مرحوم - كه از هداياى هند بود - اكثرى موقع دستبرد يافتند . بعضى هم بذل و بخشش‌هاى بىجا شد ، مانند حافظ كه سمرقند و بخارا را به يك خال هندويى بخشيد . به‌هرحال ، براى اصلاح كارها پول لازم بود و حكما امر به استقراض شد و امين الدوله از استقراض متنفر بود ، يعنى ميل به قرض كردن نداشت ؛ از فرمايشات اوست : « براى ايران قرض لازم است با شرف بشود ، ولى امروز با اين وضع قرض با شرف ايران ميسر نيست . » خدا داناست . مىگويند بانك انگليس مبلغ گزافى تعارف هم وعده كرد كه ايشان پول به قرض بگيرند ، امين الدوله جواب داد : « از دست من نمىآيد كه قرض بىمصرف نمايم و اين ننگ تاريخى را به روى خود گذارم . مىدانم كه پول استقراض به آبادى مملكت و لشكر صرف نخواهد شود و بىجا تلف خواهد گرديد . وجدان مانع است اقدام به كارى كنم كه سبب پشيمانى گردد و از براى من نفرين ابدى به جا ماند و ملت هم زير بار قرض محو و نابود شود . » مىگويند به هولاند و بلژيك آدم فرستاده كه شايد از ايشان قرض كند كه ابدا در ايران نفوذ سياستى ندارند . ولى آن‌چه محقق شد غرضش طفره و سكوت دولتيان است و حقيقت نمىخواهد قرض بكند .\r\nاز اين طرف ، امين السلطان به توسط خفيگان ديرينه و دست‌هاى قديمهء خود - كه در داخلهء ايران همه جا دارد - مبلغ هنگفتى به اطراف مايه‌گذارى كرد . اين بود كه يك بار براى امين الدوله بازىاش را درآوردند . از يك طرف ، قزاق روس به حدود خراسان تجاوز كرد و به روايات مختلف ذكر كردند ؛ بعضى گفتند به جهت گرفتن اشقيا مىآيند ، برخى سرودند به جهت قرانتين حركت كرده‌اند . از طرف ديگر ،\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nدولت انگليس در بوشهر به اسم وصول طلب خود عسكر پياده كرد ولى غرض اصلى انگليس رقابت با روس بود ؛ چه ، او از طرف خراسان پيش آمد ، اين هم لازم ديد از طرف بوشهر پيش رود . در هر صورت ، اين هياهوها براى بردن لحاف ملا نصر الدين بود ؛ عاقبت دولت را به واهمه انداختند . از طرفى هم علما نمايان و چاكران دربار به حضور شاه آغاز بدگويى نموده ، حتى قرآنى برده به حضور شاه قسم ياد كردند كه اين مرد خيال جمهوريت در سر دارد . از جانبى ، روس سعى بليغ به كار برد و در پطرسبورغ تمهيدات انيق كردند . به‌هرحال ، امين الدوله از صدارت استعفا خواسته ، اذن طواف مكهء مكرمه - زاد الله شرفا و تعظيما - تحصيل نموده ، شايد به مصر هم بيايد ؛ اگر ايشان را نديده‌اند ، بعد از ورود البته ديدن كنند كه نادرهء زمان است .\r\n خوش درخشيد ولى دولت مستعجل بود \r\nباقى احوالات جديد ، اگر ظهور نمايد ، عرض خواهم نمود . استدعا دارم دو ثوب عباى شامى ، يكى سياه و ديگرى شترى ، مرحمت فرموده ارسال فرماييد ؛ يكى به جهت جناب آقاى پيش‌نماز است كه وعده كرده‌ام ، ديگرى هم خود خواهم پوشيد . اميدوارم به خلعت سركار عالى مخلع شود ، خدمت جناب يوسف عمو سلام مخصوص دارم . اقل حسن كرمانى .\r\nابراهيم بيگ گفت اسب‌ها را به كالسكه بستند ، كس فرستاد پى رضا خان مازندرانى آمده سوار شده به گردش رفتند . عصرى تنها مراجعت نموده گفت : « يوسف عمو ! با رضا خان قرار گذاشته برويم به فرنگستان . آن به مارسيل بماند ، من هم به ويانه [ وين 
  ] خواهم رفت . تا يك ماه در آب‌هاى گرم خواهم ماند و آن هم خواهد آمد كه در آب گرم دو هفته به سر بريم . پس از مراجعت ، او به ايران خواهد رفت . »\r\nبعض مراتب را به من دستور العمل داده كه بروم از والده اذن تحصيل نمايم .\r\nتذكره و ملزومات سفر حاضر شده رفتند . مدت سفر سه ماه طول كشيد تا مراجعت نمودند ، عوض اين كه نافع به صحت او واقع شود برعكس پريشان‌تر شد . چند بار احوال پرسيدم ، چيزى نگفت . بالأخره معلوم شد كه در جرايد فرنگستان بعض احوالات ناملايم از ايران خوانده ، موافق طبعش نگشته و رضا خان هم نگارشات جرايد را دست‌آويز نموده به مباحثه اقدام كرده ، اين مراتب سبب رنجش و جدايى دو دوست جديد العهد شد . چند ماهى بر اين منوال گذشت . از طهران كاغذ مشهدى حسن رسيد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nصورت مكتوب نمرهء شانزده مشهدى حسن كرمانى از طهران\r\nفدايت شوم . بعد از دعاى سلامتى وجود شريف اظهار تشكر و امتنان از مرحمت جناب‌عالى مىنمايم . دو ثوب عباى شامى و دو توپ قماش مصرى به توسط حاجى احمد خراسانى رسيد . خدا به حق آل عبا به عمر و دولت شما بركت عطا فرمايد !\r\nدر عرايض سابقه عرض شده بود كه درباريان در فكر استقراض هستند . عاقبت ، اين استقراض از دولت روس جابه‌جا شد و بيست كرور گرفتند . گمركات را هم در مقابل تأمينات دادند تا هفتاد و پنج سال به سود صد پنج . تنزيل گران نيست ، چه آن هم از جاى ديگر قرض كرده است ، كمتر از اين نمىشد . البته چيزى كه هست شرايطش ناموس‌شكنانه است و دولت روس امتيازات بزرگ ايران ويران‌كن در سايهء اين استقراض حاصل نمود - كه شرح آن درين عريضه نگنجد - و عمل صرافيهء آن هم فوق تصور است . در روزنامهء رسمى اعلان شد كه دولت ايران از خسارت لغو عمل رژى متضرر و مقروض بود به سود گزاف . از اين رو ، استقراضش لازم آمد كه قرض انگليس را بدهد ، و بعض مواجب نوكر و قروض غير رسمى را هم كه دارد به بانك‌ها بپردازد و بند اهواز را هم ببندد ، به قزوين هم آب بياورد . باقى را هم يك بانك دولتى باز كند كه از ملزومات است ، چه اين بانك شاهنشاهى و غيره خون مردم را ، خصوصا بيوه‌زنان را ، مانند زالو مىمكد .\r\nاهالى ، اول جهت اين مصارفى كه اعلان شده بود ، رضا به استقراض دادند ، يعنى ساكت شدند ، ولى از مصارفى كه ذكر شده بود به هيچ كدام صرف نكردند . گويا قرضهء رژى را روس‌ها خود از اين وجه دادند كه دست رقيب‌شان يك‌دفعه كوتاه شود . در افواه ، بعد از استقراض مشهور شد كه قبلهء عالم سفر فرنگستان خواهند فرمود ، لكن كسى باور نمىكرد . حالا گويا محقق شده ، چه ، يك ماه است رسما اعلان دادند و در تدارك نشان و تهيهء سفر فرنگستان مىباشند . يك نفر ارمنى ده هزار تومان به صدر اعظم پيشكش كرد كه نشان‌ها را او تدارك نمايد ، ليكن صنيع الممالك دوازده هزار تومان داد به او واگذار كردند . ديروز پسرش را به اسلامبول فرستاده ، از قرارى كه ذكر مىكنند ، عمل نشان‌ها بالغ به صد و پنجاه هزار تومان است . يكايك مداخل دارد . همهء رقيبان صنيع الممالك بر اين مدخول هنگفت او حسد مىبرند . امروز عموم گردن‌كشان عتيق و جديد دست و پاى\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nامين السلطان را بوسيده و او را سجده مىكنند كه در اين سفر در ركاب باشند و مايه‌گذارى زياد هم در اين باب مىنمايند و اشخاصى كه در عزل امين السلطان بدگويى از او كرده بودند ، پس از منصوبى وى ، بعضى را خانه‌نشين و برخى را آواره از وطن نمود ، همه را پراكنده ساخت . فعلا در همهء ولايات هم اغتشاش است و حكام را رعايا بيرون مىكنند و خانه‌ها را هم تاراج مىنمايند . از آن جمله در تبريز خانهء نظام العلما و خانهء برادرش علاء الملك - كه سفير كبير پاىتخت عثمانى است - تاراج و يغما نمودند ، به بهانهء اين‌كه گندم انبار كرده و نمىفروشند و حال آن‌كه از علاء الملك يك من گندم بيرون نيامده ، بسيار مظلوم واقع شد . آدم بدى نيست . از قرارى كه مىگويند اين يغماگران را به جهت امير نظام مهيا كرده بودند . از بركت تمهيد امير نظام خانهء علاء الملك فديهء نجات او گشت . غرض ، خبر خوش در ميان نيست . زياده جسارت گرديد . خدمت عمو يوسف سلام مخصوص دارم . اقل حسن كرمانى .\r\nامروز ميرزا عباس آمد مرا كشيد به گوشهء باغچه گفت : « پس از گفت‌وگوى بسيار ابراهيم بيگ را راضى به تأهل نمودم ، ولى مىگويد شيرينى بخورند لكن عروسى سال آينده بماند ؛ خيال دارد عيش بزرگى برپا و عروسى مطنطنى بكند . چنان‌چه گفت « خويش و اقوام داريم ، لازم است از ايران و اسلامبول و غيره همه را سه چهار ماه پيش وعده بگيريم . » و سپرده است كه به حاجيه خانم بگويم كه مراسم ازدواج او ، از من البدو الى الختم ، به رسوم ايران بايد اجرا شود ، در هيچ امر تقليد از رسوم عرب و ترك و فرنگ نكنند . »\r\nرفتم به حاجيه خانم گفتم . بسيار مسرور و شادمان گرديد . امر كرد چند نفر از زنان همسايه و آشنايان را جهت روز دوازدهم وعده بگيرند ، و به بنده هم گفت يك طاقهء شال و يك حلقهء انگشتر با يك عدد آيينه بگيرم . اگرچه همهء اين‌ها در خانه موجود بلكه زياد بود ، لكن خيالم قوت گرفت كه همگى به اسم محبوبه خريد شود .\r\nگفتم : « بيگ سپرده است جميع آداب و رسوم ايرانى مرعى شود . »\r\nگفت : « خيلى خوب ، اما من از شما توقع دارم كه اين‌ها هر دو پدر ندارند ، شما وظيفهء پدرى را در عهده گيرى ، كه غير از شما كسى را نداريم ؛ من هم مادر هر دو هستم ، اما بايد اول از محبوبه اجازه بگيريم ، بفرستم زهرا خانم ، مادر رفيقه ، بيايد از محبوبه اجازه بگيرد . »\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nعرض كردم : « در مرض ابراهيم بيگ من با محبوبه هم اسرار شدم . خودم به محبوبه مىگويم و اجازه مىگيرم . »\r\nشب رفتم منزل محبوبه ، گفتم : « خانم كوچك ! تو نذر كرده بودى در پيش بىبى برقصى ، روز دوازدهم ماه مهمان داريد ، موقع رقصيدن است . »\r\nخنديد و گفت : « چه مهمانى است ؟ »\r\nگفتم : « كار خير است . »\r\nكم‌كم از كنايه به صراحت كشيده ، بيان كردم « جواب بگو ! »\r\nسر به زير افكنده خاموش شد .\r\nگفتم : « جواب بايد بدهى . چه ، اين رسم و شرعى است . »\r\nبه همان حالت محجوبى گفت :\r\n « زنده جاويد كيست ؟ كشتهء شمشير دوست * دل كه مرا در بر است به كه به زنجير دوست . » \r\nگفتم : « شاعره خانم ! در اين موقع جواب صريح بايد . كشتهء بند و زنجير مناسبت ندارد ، شعرى بگو كه حيات و مباركى در او باشد . »\r\nگفت : « شعر از من نيست ، مال قاآنى است . »\r\nبىاختيار بر زبانم جارى شد ، گفتم : « مبارك باشد ! راضى هستى ؟ »\r\nسكوت كرد ، معلوم است كه سكوت به معنى رضاست .\r\nرفتم پيش ميرزا عباس ، گفتم : « به ابراهيم بگو با هم برويم شال و آيينه و انگشتر بگيريم ، تا دوازدهم ماه حاضر باشد . »\r\nآدم فرستاديم آمد . ديديم آن هم خجالت مىكشد ، و گويا رودرواستى دارد .\r\nگفتم : « نور ديده ! اين حكمى است از احكام خدا و سنت محمد مصطفى ( ص ) . خدا به همه قسمت كند ! در اين مورد سر زير افكندن لازم نيست . بايد با كمال دلخوشى و شادمانى آغاز به كار نمود . »\r\nهيچ نگفته ، صد و پنجاه ليرا چك بانك نوشته به من داد و گفت : « از بانك بگيريد و هرچه لازم است ابتياع نماييد . بردن من ضرور نيست . »\r\nبالجمله اشيا را خريده ، بردم . حاجيه خانم پسنديد و از مهمانان وعده گرفت . شيرينى و لوازمات ديگر هم حاضر شد . روز دوازدهم كالسكه را بستند . ابراهيم بيگ با ميرزا عباس سوار شده رفتند به گردش . مهمانان از خاتونان عرب و عجم بسيار جمع شده بودند . چنانچه قاعدهء زنان است به محبوبه زينت دادند . زلفش را شانه زده پريشان\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nريختند . حقيقتا مشاطهء قدرت ، محبوبه را چنان هر هفت نموده و به قلم قدرت نقش كشيده بود كه عقل از نقش‌بندى آن محبوب القلوب در درياى حيرت غوطه‌ور مىشد .\r\n حاجت مشاطه نيست روى دل‌آرام را \r\nدر منزل خود نشسته بودم . ناگاه محبوبه را كشان كشان پيش من آوردند : انگشتر نشان در انگشت و شال عروسى در سر . حيا مانع از آمدنش بود . داخل شده تعظيم كرد . نگاه كردم : چه محبوبه ؟ زيبايى و رعنايى او مسلم ! « على الخصوص كه پيرايه‌اى بر او بستند . » بىاختيار گفتم : «  فَتَبارَكَ اللَّهُ أَحْسَنُ الْخالِقِينَ  ! به قامت چو سرو [ و 
  ] به رخسار ماه ! »\r\nبا حجاب تمام آمد دستم را بوسيد . رقت مرا دست داده ، بداهتا اين شعر را انشاد كرده گفتم :\r\n « الله تعالى ان شاء الله * بخت شما را فيروز كند\r\nاختر شما را آشتى داده * روز شما را نوروز كند ! » \r\nسكينه بنا كرد به خنديدن : « ها ، ها ، ها ، ها ، والده والده يوسف عمو شاعر اولوب ! ها ، ها ، ها ، ها ، ها » تمام خانم‌ها : « ها ، ها ، ها ، ها ، شاعر شاعر شاعر باشى ! ها ، ها ، ها . » مىخنديدند .\r\nبه سكينه گفتم : « هايدى شيطان ! مرا مسخره كردى ؟ »\r\nباز : « ها ، ها ، ها ، شاعر ، شاعر . »\r\nناچار من گريختم . آن‌ها متصل مىخنديدند ، امروز با مسرت تمام و فرح مالاكلام گذشت . محبوبه دماغش ششدنگ خوش ، عجب عالمى دارد . واقعا عجب خلقتى ، و عجب قانونى است ! اگر انسان درست غور و تأمل نمايد ، مىفهمد چه مرحله‌ها و چه مقامات طى مىكند . ولى افسوس صد افسوس كه بقا و ثباتى در كارهاى دهر نيست . گل بىخار ، نوش بىنيش ، شهد بىزهر زمانه ندارد . نوش و نيش و غم و شادى توأم و به هم آميخته است .\r\nامشب به خانهء حاجى محسن آقا جمع شده قدرى شوخى و ظرافت [ با 
  ] ابراهيم بيگ نموديم ، حاجى محسن آقا گفت : « حبل المتين قصيدهء وطنيه‌اى درج نموده ، گوش دهيد تا بخوانم :\r\n\r\nقصيدهء وطنيه ، من كلام بديع\r\n الا بكوش به حفظ ديانت و ناموس * كه گشته رايت اسلام در جهان معكوس \r\n\r\n","description":"","footnote":"","page_name":" 433 ","page_number":433},
  {"content":"\r\n\r\n به اتحاد بكوشيد از آن‌كه هر ملت * قوى نمىشود الا به اتحاد نفوس\r\nبه اتفاق گراييد اى مسلمانان * كه از نفاق شده نجم سعدتان منحوس\r\nز اتفاق شود عرض و نامتان محفوظ * ز اتفاق شود عرض و جانتان محروس\r\nبراى صيد تو در چار سو نموده كمين * پلنگ قطب شمال و نهنگ اوقيانوس\r\nيكى ز جانب برّ و يكى ز بحر تو را * احاطه كرده چو پروانه‌وار بر فانوس\r\nبه دفع دشمن بد دل كمر ببند اى دوست * مكن هراس از او همچو ماكيان ز خروس\r\nبزن به عرصهء همت قدم به صد اميد * مباش از مدد كردگار خود مأيوس\r\nز فرّ علم بسى بندگان شدند آزاد * تو تا به چند به بند جهالتى محبوس\r\nدر اين زمانه كه تغيير يافته‌ست زمان * نشان علم و هنر شد ز هر كران محسوس\r\nبه كار كى خورد اين كار ناپسند امروز * كه مانده ارث شما را ز عهد دقيانوس ؟\r\nتفنگ « ماوزر » آيد به كار و توپ « كروپ » * در اين زمانه نه شمشير و نيزه و دبّوس\r\nدريغ و حيف كه در غفلتى و بىخبرى * كه خصم بر تو نهاده ز هر طرف جاسوس\r\nيكى به رسم تجارت برد منال تو را * يكى به اسم ديانت همى كند سالوس\r\nخيال فاسدشان اين بود كه ماها را * زبون كنند چو قوم جهود و قوم مجوس \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n خلاصه ، واقف خود باش چشم خود كن باز * مشو فريفتهء اين گروه بىناموس\r\nعلاج واقعه قبل از وقوع گر نكنى * ز كار خود بشوى نادم و خورى افسوس\r\nاگر بمانى چندى دگر بدين منوال * نهال كفر شود در ديار تو مغروس\r\nبه جاى صيحهء بانگ اذان نخواهى ديد * به غير رشتهء زنار و نغمهء ناقوس\r\nخموش باش « بديعا » كه در جهان ما نيز * نموده‌ايم ترقى ولى بسى معكوس ! » \r\nحاجى تبريزى با وجد و طربى عجيب گفت : « خدا توفيق دهد اين‌گونه شعرا را ! اگر عموم شعراى ما در اين مسلك قدم زده ، آواز يكديگر داده داد وطن‌پرستى مىزدند ، يقينا ما را از گرداب مهلك جهالت به ساحل نجات و از تيه گمراهى به شاه راه هدايت و سعادت مىرساندند و نهال معرفت در دل ما غرس مىكردند ، نه مانند امروز اهل وطن ما در ظلمتكدهء جهالت و نادانى نشسته مرثيهء وطن خوانده گريه كردندى . ادبا و شعراى ساير اقوام و ملل چون قبل از وقت از اين مراثى خوانده جريده‌نگاران اشك قلم فصاحت شيم را بر صفحهء اوراق ، قبل از نزول بلا ، جارى ساخته آواز نالهء جانگدازشان در مسامع آحاد و افراد طنين‌انداز شده از خواب غفلت بيدار و از غرور حيرتشان هشيار ، افراد ملت هم خدمات آن‌ها را تقديس و تكريم نموده بر احترام و قدرشان افزوده‌اند ؛ ولى ما ايرانيان بدبختانه يك روزنامهء حبل المتين داريم آن هم خارج از وطن ، و نگارشات و نصايح حكيمانهء او را با نظر حقارت ديده و حكايت گربه و موش و دزد و قاضى مىپنداريم و به جاى تعظيم و تكريم از بىحرمتى در حق مدير محترم آن چيزى فروگذار نمىنماييم . واقع ، جاى آن دارد كه گفته شود كه « من نمىشنوم بوى خير از اين اوضاع . » در حقيقت ، بايد گفت قلوب ما مرده است . « عيسى دمى كجاست كه احياى ما كند ؟ »\r\nابراهيم بيگ ، با حالى كه معلوم بود كه هيچ جواب اين سخنان ندارد گفت : « شما هم پس از سه و چهار سال از اين مقوله صحبت‌ها فراغت حاصل خواهيد نمود . نقصان ما اين است كه دير بيدار شده‌ايم . هر چند دير آمده ولى در نبسته و عن قريب گل اميد مىشكفد و نسيم رحمت مىوزد .\r\n باش تا صبح دولتت بدمد * كاين هنوز از نتيجهء سحر است . » \r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبنده را در سويس [ سوئز 
  ] بعض كارهاى لازمى روى داد رفته آن‌ها را صورت داده برگشتم . يك روز پس از ورود من ، پست آمد . به غير از يك طغرى مكتوب طهران نداشتيم . او را گرفته آوردم پيش ابراهيم بيگ ، گفت : « غير از اين ديگر خطى نبود ؟ »\r\nگفتم : « نه ! »\r\nگفت : « اگرچه سخنان مشهدى حسن بىسر و دم است و چيزى از آن مفهوم نمىشود ، باز هم بخوان ببينم چه نوشته ! »\r\nسر پاكت را باز كرده بدين قرار بود :\r\n\r\nصورت مكتوب نمرهء پانزده مشهدى حسن از طهران\r\nفدايت شوم مطلب قابلى ظهور ننموده كه سبب تصديع شود ، ولى چون چاپار عازم آن صوب بود ، دو كلمه به جهت اظهار سلامتى معروض مىدارد . سابقا نوشته بودم كه اعلى حضرت اقدس همايونى خيال سفر فرنگستان دارند . ده روز بعد از عيد اضحى ، با شوكت خسروانى موكب همايون به سمت فرنگستان لواى عزيمت افراشت . در ركاب ظفر انتساب همايونى موش و بقر و خرگوش خيلى هستند . با اين‌كه اكثرى از آنان كه مشتاق اين سفر بودند محروم گشتند ، يعنى صدر اعظم از اشخاصى كه در خيرخواهى شبهه داشت ، بعضى را مأمور و برخى را معزول و از ركاب همايون اعلى تبعيد نمود . در ميان محروم‌شدگان همهمه و گفت‌وگو بسيار است . اين جماعت هم داستان در عزل صدر اعظم هستند ، و خيانات او را يكان يكان در هر محفل و مجلس به موقع مذاكره درمىآورند و عزل امين الدوله را بهانه نموده در هر جا منتشر مىسازند كه استقراض شد جهت مصارف معلوم و معين ، به هيچ يك اقدام نكرده ؛ عمده بند اهواز بود كه نسيا منسيا ماند ، تأسيس بانك دولتى بود موقوف شده ، اصلاح معاش و امور لشكرى بود فراموش شد ، تعمير و تنظيم كشورى بود از ياد رفت ، صدر اعظم با رفقاى اسرار خود پول‌ها را در ميانه تقسيم نمودند . هر يك به وسيله و يك طرزى در اين باب سخن مىراند . اكثر اين مدعيان كسانى مىباشند كه از وجه استقراضى حصه و قسمت آنان داده نشده دلشان مىسوزد و برخى هم حقيقتا من باب دوستى و محبت وطن و دلسوزى ابناء وطن است كه پول را رنود به يغما بردند و قرض بر ذمهء ملت باقى ماند .\r\nخلاصه ، مدعى صدر اعظم بسيار شده . پس از مراجعت آن هم خدمت شايسته به\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاين جماعت كه در غياب او ميدان‌دارى مىكنند خواهد كرد . كيفر اعمال و گفتار يك‌يك را خواهد داد و اين گروه كه جمع‌اند پس از مراجعت او پريشان خواهند شد و هر كس گفته‌هاى رفيق خود را در پيش صدر اعظم اظهار خواهد نمود ؛ چه ، اين جماعت بدتر از اهل كوفه هستند ، روزى سه بار بيعت كرده و مىشكند ، دين و آيين ، مذهب و ايمان ، وطن و ناموس ، غيرت و حميت‌شان پول است .\r\n از هرچه بگذرى طلب پول خوشتر است * پيغام اشرفى سخن روح‌پرور است ! \r\nآيهء صداقت درستكارى در شأن هيچ يك از آن‌ها نازل نشده ، كسانى كه شبان دراز چراغ خود را افروختهء غيبت صدر اعظم كرده و لعنت بر او خواندند ، امروز او را سجده كرده زمين ادبش مىبوسند . عجب عالمى داريم و ما عجب ملتى هستيم كه نه در قول خود ثبات و نه در فعل خويش استقامت داريم ! بر هر نيك و بد شتابان ولى در اجراى او ابدا اقدامى بروز نمىكند . اى من فداى آن‌كه دلش با زبان يكى است !\r\n مُذَبْذَبِينَ بَيْنَ ذلِكَ لا إِلى هؤُلاءِ وَ لا إِلى هؤُلاءِ .   خَسِرَ الدُّنْيا وَ الْآخِرَةَ . \r\nبالجمله اوضاع خراب ، مملكت سراب ، نان و آذوقه كمياب ، دل ملت كباب ، راه صواب مسدود و از شيخ و شاب در هر قصبه جز يغماگرى و صداى الجوع الجوع چيزى بروز نمىكند . جمعى گرسنه از آذربايجان با هزاران اضطرار بدون برگ و بار به دربار گردون مدار استقرار يافته ، با اين‌كه خيلى نگذشته هر يك ثانى اثنين قارون گشته ، ادعاى نمرودى و نخوت فرعونى بروز مىدهند . در هر خانه غير از تلف شدن وجوهات استقراضى صحبتى در ميان نيست . از اين بعد لازم است كه سركار حقير را از احوالات فرنگستان مطلع فرماييد . و جناب يوسف عمو را سلام مخصوص دارم . اقل حسن كرمانى .\r\nدر حاشيهء خط نوشته بود : « واقعا حبل المتين بيداد مىكند و بر ذمهء ملت حق بزرگ دارد ، از نصيحت و ايقاظ ابناء وطن چيزى فرو نگذارده ، اگر در ملل ديگر بودى اعتبارش به درجهء قصوى رسيدى ؛ دولت و ملت را واجب است قدر اين گوهر دانش را بدانند و حق او را بشناسند . ولى قطع دارم كه اگر سخنان حقانى خود را دنبال كند آن‌قدر نمىكشد كه اين خائنان دولت و ملت ، از ترس بروز خيانت خود و بيدار گشتن اهالى از خواب غفلت ، قدغن نمايند به ايران نيايد و ملت را از فيض\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمطالعهء آن نامهء مقدس محروم و بىبهره گردانند ، كفى بالله نصيرا » .\r\nبعد از شام در زدند ، حاجى مسعود آمده عرض كرد : « حاجى محسن آقا با مهدى بيگ‌اند . »\r\nابراهيم بيگ گفت : « بالا چراغ بگذارند ، بگو بفرماييد ! »\r\nبرخاسته رفتيم بالا ، حاجى محسن آقا گفت : « يوسف عمو ! حبل المتين آمده ، قصيدهء وطنيهء در او مندرج بود ، به مهدى بيگ گفتم برويم قصيده را پيش ابراهيم بيگ بخوانيم و يوسف عمو بنويسد ؛ قبل از صحبت : « بشنو از نى چون حكايت مىكند . »\r\nقصيدهء وطنيه من كلام بديع\r\n تا كى اى شاعر سخن‌پرداز * مىكنى وصف دلبران طراز\r\nدفترى پر كنى ز موهومات * كه منم شاعر سخن‌پرداز\r\nذم ممدوح گه كنى ز غرض * مدح مذموم گه كنى از آز\r\nمىزنى لاف گاه از عرفان * در حقيقت سخن كنى و مجاز\r\nاز پى وصف يار موهومى * گاه اطناب ، گه دهى ايجاز\r\nگويى اى رشك دلبران طراز * خوانى اى قبله‌گاه اهل نياز\r\nطره‌ات در مثل بود طرار * غمزه‌ات در صفت بود غماز\r\nمتماثل بود رخت با ماه * متمايل قدت بود از ناز\r\nتلخ از حسرت تو شد كامم * فاش از محنت توام شد راز\r\nاز فراغت در آتش حسرت * چند باشم همى به سوز و گداز\r\nاين سخن‌ها اگر برى بازار * نخرندش ز تو به سير و پياز\r\nمىنگويى چه ژاژ خاى بود * كه به ميدانش آورى تك و تاز\r\nغصهء قيس و قصهء ليلى * حرف محمود و سرگذشت اياز\r\nكهنه شد اين فسانه‌ها يكسر * كن حديث نوى ز سر آغاز\r\nبگذر از اين فسون و اين نيرنگ * ديگر از اين قبل فسانه مساز\r\nگر هواى سخن بود در سر * از وطن لااقل سخن گو باز\r\nهوس عشق بازى ار دارى * با وطن هى قمار عشق بباز\r\nاز وطن نيست دلبرى بهتر * با وطن دل بده ز روى نياز\r\nشاهد شوخ دل‌فريب وطن * با رقيب خطر شده همساز \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n در اصول ترقيات وطن * شعر گو ، برگزيده و ممتاز\r\nتا به كى در جهالت و غفلت * نشناسى نشيب خود ز فراز ؟\r\nهست ايران ميان آن همه خصم * صعوه‌اى در ميان گلهء باز\r\nهست اسلام در بر كفار * طعمه‌اى پيش روى خيل گراز\r\nمايهء هر سعادتى علم است * به خداى عليم بىانباز\r\nكى ترقى كند كسى بىعلم * مرغ بىبال چون كند پرواز ؟\r\nعلم تحصيل كن كه سلّم علم * از نشيبت برد به سوى فراز\r\nزين بيان لب فرو ببند « بديع » * كه نيايد ز مردگان آواز \r\nابراهيم بيگ پس از استماع قصيده گفت : « به‌به آفرين به چنان شعر و شاعر ، مرحبا شاعر زرين قلم ! در حقيقت اصل شعر و شاعرى و سخن صدق و ديانت اين است . بلاى « بديع » به جان آن مرتكبان لئيم دروغگو بخورد . در اين مدت يك نفر شاعر نجيب پيدا نشد كه به اين اسلوب قصيده سرايد . ابدا حيا نمىكنند . ممدوح كه در پيش روى مردم ايستاده ، مانند كاكا سياه ، يوسف مصرى نامند و چشمان كورش را - كه هر بىبصر مىبيند - نرگس شهلا گويند . مردكه را [ كه 
  ] هر روز زنش تف به رويش مىاندازد و پشت گردنى مىزند و از ترس بىچراغ به خلا نمىتواند رفتن ، در شجاعت به رستم دستان و سام نريمان برترى مىدهند ؛ پست‌ترين مخلوقات را فضيلت‌مدار مىنامند . ممدوح پدر نامرد هم خجالت نمىكشد و محجوب نمىشود ، با آن‌كه مىداند اوصافى را كه به او نسبت مىدهند همگى برعكس و بىاصل است . اگر گل و خار ، ليلى و مجنون ، فرهاد و شيرين ، خسرو و پرويز ، ماه و آفتاب نبودى ، ندانم اين شاعران بىمشعر چه كردندى و تشبيه ممدوح به چه نمودندى ؟\r\nاز پانصد سال پيش تمام شعرا به يك اسلوب سخن رانده ، در مدح ظالمان و دشمنان مدنيت و انسانيت كوشيده ، آنان را به انوشيروان برترى داده ، بلكه نوشروان را از چاكران دربارش مىشمارند . به جهت ادراك معنى يك بيت لازم است به كتب لغت مراجعت شود و خود هم اگر به لغت مراجعت نكند ، در قافيهء نصفهء بيت ديگر معطل مىماند . شعر اين است و فضل و هنر همين ، كه يك كلمه افراط و تفريط ندارد . بارك الله ! »\r\nمن گفتم : « سركار بيگ ! همانا صحبت شما را كه در قزوين با شمس الشعرا در ميان گذاشته‌ايد ، بديع به رشتهء نظم كشيده . »\r\nحاجى محسن آقا گفت : « صبر كنيد ! در نمرهء ديگر هم قصيده‌اى هست . »\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nقصيدهء وطنيه من كلام بديع\r\n « چرا نمىنگرى حالت فكار وطن * مگر نمىشنوى ناله‌هاى زار وطن ؟\r\nز جهل هموطنان ليل شد نهار وطن * خزان شده‌ست ز بىدانشى بهار وطن\r\nعليل گشته مزاج وطن ، طبيبى كو * كز التفات نمايد علاج كار وطن ؟\r\nچرا به فكر همى نيستند اهل وطن * كه بس مخوف بود حالت فكار وطن ؟\r\nز روزگار وطن بيش از اين مشو غافل * كه شد ز غفلت ، آشفته روزگار وطن ! » \r\nدر اين‌جا همه را رقت دست داده ، ابراهيم بيگ دست به روى گذاشته هاىهاى گريه مىكرد و حاجى محسن آقا گفت : « هنوز وقت گريه نيست گوش بده تا آخر ! »\r\n « به جبر و كسر وطن كوششى ببايد كرد * كه آب رفته بيايد به جويبار وطن\r\nوطن چو جان عزيز است خوار مپسندش * كه به ز صبح غريب است شام تار وطن ! » \r\nابراهيم بيگ گفت : « بلى والله ، بلى والله ! »\r\n « ز اضطرار ، وطن مورد ترحم شد * چرا تو رحم نيارى به اضطرار وطن ؟\r\nز گلستان وطن گر خلد به پا خارى * غمين مباش ز گل بهتر است خار وطن\r\nنبى سروده كه حب وطن ز ايمان است * چرا نمىشوى از جان تو دوستار وطن ؟\r\nفداى همت آن مردمان باغيرت * كه گشته‌اند به جان عاشق نگار وطن\r\nنمرده‌اند كسانى كه جان خود كردند * ز روى غيرت و مردانگى نثار وطن » \r\nابراهيم بيگ گفت : « اگر نمرده‌اند ، پس كجا هستند ؟ »\r\n « در اين زمانه كسى صاحب‌نظر باشد * كه جاى سرمه به ديده كشد غبار وطن\r\nبسان كشتى بىناخداى و بىلنگر * رها شده است ز كف دامن قرار وطن\r\nنموده‌اند هجوم از دو سوى خصم قوى * يكى ز سوى يمين و دگر يسار وطن\r\nنهنگى از سوى دريا ، پلنگى از صحرا * دهان گشوده پى خوردن شكار وطن\r\nحصار محكمى از علم كن كه ماند نيك * ز دستبرد اجانب مصون حصار وطن\r\nز بس نقود وطن را فرنگيان بردند * خلل رسيد به اركان اعتبار وطن \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n به راه حفظ وطن رنج اگر برى غم نيست * كه به ز گنج بود رنج بىشمار وطن\r\nكجاست آن‌كه نمايد ز راه دلسوزى * بيان حال وطن را به شهريار وطن\r\nستوده خسرو عادل مظفر الدين شاه * وجود او سبب شأن و افتخار وطن\r\nبلند مرتبه شاهى كه در جهان باشد * كه حق سپرده به دست وى اختيار وطن » \r\nابراهيم بيگ بىاختيار گفت : « بگوييد آمين ! » - همه آمين گفتند .\r\n « حسن حديث وطن را به وجه احسن گفت * كجاست آن‌كه بگردد معين و يار وطن ؟\r\nبديع و نغز از آن رو بود كه شعر « بديع » * نمونه‌اى است ز اشعار آبدار وطن » \r\nهمگى دستمال درآورده اشك از چشمان پاك كردند ، و بديع را ثناخوان و دعاگو گشتند .\r\nابراهيم بيگ گفت : « اى داد و بيداد ! چنين روزنامه‌اى كه داراى چنين پندنامه‌هاست قدغن مىنمايند كه به وطن نرود و اهل وطن كلام شيرين او را نشنوند ، ناله و زارى از براى وطن نكنند ، از دست ظالم تظلم ننمايند و بر ظلم نشورند ؟ اين چه بدبختى است كه ما را دامن‌گير شده ؟ هر طبقه از ملت را خواندن روزنامه لازم و چه‌قدر لذت و منافع مادى و معنوى مىبخشد ؛ اصحاب اغراض فاسده ، محض از جهت ستر قبايح اعمال ناشايست خويش ، ملت محترمه را از فيض خواندن چنين نامهء مقدس محروم و بىبهره گذارند . و حال آن‌كه حبشيان و زنجيان [ زنگيان 
  ] در صحراى افريقا امروز مالك روزنامه و معارف شده‌اند ، همه از سوء رفتار و بدى كردار آنا فانا باخبر مىشوند ؛ كه در دنيا مدنى الطبع بايد بود و انسانيت حقيقى بايد آموخت . سابق ، علوم و فنون از ايران به عموم دنيا منتشر و سارى گشته . اكنون ، مع التأسف ، از حليهء انسانيت عارى و از زيور مدنيت خالى ، از كيفيت حالات سكنهء روى زمين بىاطلاع شده‌ايم . استحضار و اكتساب لباس مدنيت را منافى دولتخواهى به خرج داده ، و دولت را اغوا مىنمايند . با هزار غم و الم ماتم‌دار و مصيبت‌زده - گويا « صم بكم فهم لا يعقلون » در شأن ما نزول يافته - و از هيچ يك ما صدا درنيايد .\r\nبالجمله ، مجلس به همين صحبت‌ها ختم شده هر يك به مقام خويش بازگشت\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nنموديم . شب بعد حاجى مسعود آمده گفت : « حاجيه خانم تو را مىخواهد . »\r\nرفتم . مادر و فرزند نشسته بودند . سلام دادم .\r\nحاجيه خانم گفت : « ميرزا يوسف ! ما با ابراهيم در دعوا هستيم . قرار گذاشته كه هر چه تو بگويى قبول كنيم . »\r\nگفتم : « چه چيز است ؟ »\r\nگفت : « من مىگويم اطاق‌هاى بالا را تعمير نموده ، رنگ بزنيم و كاغذها را عوض كنيم .\r\nابراهيم راضى نمىشود ، مىگويد لازم نيست . خيال من اين است كه همه چيز تازه باشد كه بسى آرزو دارم . تو چه صلاح مىدانى ؟ »\r\nگفتم : « البته تعمير چهار اطاق هم سى ليره مصارف بيش ندارد ، حال كه اين‌قدر خرج كرده‌ايم ، اين هم لازم است كه كاغذهاى اطاق هم عوض شود . بنده سركار عليه را تصديق مىنمايم ، البته بيگ هم راضى خواهد شد . »\r\nابراهيم بيگ هم سربجنبانيد ، خداحافظ كرده بيرون آمد . ديدم محبوبه پشت در ايستاده منتظر است . گفت : « يوسف عمو ! مىترسيدم بگويى لازم نيست . خدا شما را عمر بدهد ! ممنون شدم اما از كاغذها مستوره بياور من خود انتخاب كنم كه به رنگ پرده‌ها وفق دهد . »\r\nگفتم : « مترس ! پرده‌ها را هم عوض خواهم كرد ، كه همه نو و مطابق باشد . »\r\nبسيار مشعوف شده و رفت .\r\nامروز رفتم بازار ، تلگراف بود كه در پاريس به شاه از آنارشيست‌ها يك نفر تير خالى كرده ولى خطا نموده . گويا در كالسكه شاه صدر اعظم و وزير دربار با هم سوار بوده‌اند .\r\nوزير دربار بازوى آن خطاكار را گرفته ، طپانچه از دستش به در كرد . از جسارت و جوانمردى وزير دربار بسيار تمجيد كرده‌اند و حضرت شاهنشاهى اصلا به متانت و وقار و تمكين خود خلل وارد نياورده و گردش را متوقف نفرموده‌اند . شجاعت و دليرى اهل آسيا در نظر فرنگيان آشكار گشته ، اهالى از اطراف به « هورا ! هورا ! زنده باد پادشاه ايران ! » بلندآواز گشته شكرها مىنمايند كه وزير دربار حضرت شهريارى بسيار دلاورى كرده ، نگذاشت نام ملت فرانسه را در تواريخ مهمان‌كش بنويسند . بعد از استماع اين خبر مسرت اثر ، مراجعت نموده ، به ابراهيم بيگ مژدهء حراست خداوند حافظ را كه وجود مسعود حضرت ظل اللهى را از كيد اعدا مصون داشته و غيرت و شجاعت وزير دربار را كه با عنايت خالق بىچون دشمن را دستگير نموده ، ايران و ايرانيان را از يتيمى رهانيده ، حق بزرگى در ذمهء پادشاه و پادشاه‌پرستان گذاشته است ، رسانيدم . ابراهيم بيگ از\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nاستماع اين خبر بهجت اثر سجده شكر نموده فى الفور انگشتر ياقوتى كه در انگشت داشت درآورده و مژدگانى به من اعطا نمود و گفت : « حقيقتا جانم قربان چنين پادشاه با جسارت و وزير با حميت باد ! كه در آن هنگامه چه‌قدر جسارت و شجاعت لازم است كه انسان خود را گم نكند و كسر و نقصان به متانت خود وارد نياورد . واقعا شجاعت اهل آسيا موروثى است . « رسيده بود بلايى ولى به خير گذشت . »\r\nمنتظر بوديم كه روزنامه‌ها تفصيل را بنويسند . بعد از دو هفته مهدى بيگ و حاجى محسن آقا با حاجى . . . تبريزى وقت ناهار تشريف آوردند . حاجى آقا تبريزى گفت :\r\n« ابراهيم بيگ ! از رفيق شما كاغذى هست . تفصيل گلوله انداختن آن آنارشيست به شاه را نوشته ، ولى نصف كاغذ به شما راجع است . »\r\nپرسيدم : « رفيق ايشان كيست ؟ »\r\nگفت : « رضا خان مازندرانى ، كه مدتى است رفته در فرنگستان ، جهت « اكسپوزيسيون » در پاريس است . »\r\nابراهيم بيگ گفت : « حاجى بدت نيايد ، رضا خان آدم خوب و متين نيست ؛ من در اين‌جا او را آدم پخته دانستم ، با او سفر كرده ديدم مشتبه است . فقط بعض جفنگيات و لاطايلات را زبانى ياد گرفته ، خود را عالم و دانشمند مىشمارد . من به شما نگفتم در ميان ما كدورت و نقار پيدا شده ، قهر كرده از او دورى گزيدم . »\r\nحاجى گفت : « آن هم به اين سبب به شما سلام رسانيده و مطلب مكتوب را به شما خطاب كرده . گوش دهيد بخوانم ببينيد چه نوشته است ! »\r\n\r\nعنوان كتاب رضا خان از پاريس\r\nاى كاش دوست شما ابراهيم بيگ ترك در پاريس بودى و به رأى العين حركات نامناسبانه و كردارهاى ناپسندانه و بىمزگىها و بىعارىهاى اين حشرات را مىديد ، شايد از آن تعصب خشك بىجا خلاص مىشد . مكرر به او گفتم كه ايران با اين رجال اصلاح‌پذير نيست ، بىخود خود را رنجه مدار و خيال آسوده‌دار ! از بنده رنجيده و قهر نمود و جدايى گزيد . به حق نان و نمك كه با هم خورده‌ايم ، در ميان اين گروه كه همگى از اولياى سلطنت به شمارند يكى را نديدم كه پيروى افكار ابراهيم بيگ را بنمايد و بلكه از خيال آنان هم نمىگذرد .\r\nيك نفر پيدا نمىشود كه از توپخانه و سربازخانهء فرنگستان صحبت به ميان آرد و از علوم متنوعه و معارف ايشان سخن راند و آرزوى ترقى در دل داشته باشد ؛ و\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nنمىدانند كه اين‌ها طريق تمدن را از كجا به دست آورده و ترقى بىنهايت را چگونه نمودند . كار اين‌ها در « اكسپوزيسيون » تماشا و گردش كردن است و بس .\r\nدر آن خيال نيستند كه چيزى بفهمند و بروند اين كارخانجات و مكينه‌هاى اين‌ها را سير نموده ياد گيرند ؛ نظر ايشان در عقب اشيا گران‌بهاست كه جسته بخرند ، پول ملت و دولت را بيهوده در اين‌جا تلف نمايند . دو سه نفر كه در يك جا جمع شوند صحبت‌شان جز اين نيست كه من ديروز فلان دختر را بردم ، اما پدر سوخته چه‌قدر خوب بود و چه فلان و فلان داشت . ايتالى ، فرانسوى و ساير زبان‌هاى خارجه را براى آن نياموخته‌اند كه از پولتيك دول استحضار حاصل كنند و يا كتب فنى و قانونى مدنيت را خوانده و ترجمه نمايند تا عموم ملت از آنان استفاده حاصل كند . بلكه زبان‌دانى اينان براى مصاحبت با دختران و معاشقهء با زنان است كه « قوم ووزت ژولى » « 1 » مىگويند . اين را « كورامانت » « 2 » ياد گرفته ، دختران هرچه از ايشان توقع و خواهش نمايند در جواب جز « سيل ووپله » « 3 » پاسخ ديگر نگويند .\r\nمن بىمزگى و بيعارى داخلهء ايشان را ديده بودم ، روى خارجى ايشان وراى داخله است . « عالمى در زير دارد آن‌چه در بالاستى . »\r\nدر داخله صبح كه از خواب برخاستند ، شش دانگ حواس‌شان صرف آن است كه ببينند مداخل امروز از كجا خواهد رسيد ، به كه تهمتى زده و اسمى به روى آن گذاشته برهنه خواهند نمود . در داخله چه‌قدر شايق و مولع مداخل بودند ، در خارجه برعكس خوليايى جز آن ندارند كه امروز پول را در كجا به اسراف خرج كنند و به كه بدهند و چگونه تبذير نمايند . به حق سلام عليك فاحشه‌اى كه ده فرانك نرخ اوست اين‌ها بيست ليرا داده به همديگر تفاخر و تشخص به خرج مىدهند كه گويا شكار ناديده به دست آورده قلعهء شيشه [ شوشى 
  ] را گرفته‌اند .\r\nهمهء ايشان را شيادان پاريس « پرنس سون اكيلانسس [ اكسلانس 
  ] » « 4 » مىگويند و نقدينهء آنان را مىگيرند . »\r\nاز مغازه‌ها آن‌چه بگيرند به رغم همديگر به قيمت بلندتر مىخرند كه انسان حيران مىماند و تأسف مىخورد ، زيرا در طهران ارزان‌تر از اين‌جا مىتوان خريد .\r\n\r\n\r\n","description":"","footnote":"\r\n( 1 ) . ( چه زيبا هستيد ) !  Comme vous etes joli  .\r\n( 2 ) . به احتمال زياد  Couramment  فرانسه به معنى به آسانى ، اغلب ، معمولا .\r\n( 3 ) . ( لطفا ، خواهش مىكنم )  S'il vous plant  .\r\n( 4 ) . ( والاحضرت ، عالىجناب )  Prince son excellence  .\r\n","page_name":" 444 ","page_number":444},
  {"content":"\r\n\r\nاين‌ها به ملاحظهء اين‌كه كرايه و گمرك نخواهند داد ، هر خرت و پرتى كه از كار افتاده و پس مانده پيش‌شان آمد بىملاحظه مىخرند .\r\nديروز يكى از آن‌ها به معيت خود مرا به مغازهء بلورفروشى برد . به جان عزيزت سوگند ، چهار هزار ليرا مال خريد كه در ميان آن‌ها نه يك آويزه و چهل چراغ بود و نه لانپه [ لامپا 
  ] و نه يك جفت جار ؛ همه سامان روى ميز و اسباب مشروبات از تنگ و گيلاس و غيره بود . هرچه به فارسى گفتم : « جناب . . . سلطنه ، اين‌ها گران است ! » اعتنا به سخن من ننمود ؛ چه فروشندهء مادموازل ، دختر ظريف قشنگ شيوه‌باز خوش صورت و نيكو اطوار بود ، متصل به شيوهء مخصوص فرنگيان تبسم‌كنان مال نشان مىداد و مىنوشت . دو ساعت ما را اكرام تمام نمود . آبجو و سيغاريت مىآورد تا اين‌كه خريد تمام شد . حساب را جمع بسته هشتاد و يك هزار فرانك شد . قدرى پول داد ، امر نمود ببندند . نمىدانم اين همه پول را از كجا تحصيل كرده‌اند كه مانند ريگ بيابان خرج مىنمايند ؟ با اين مداخل دولت و اين‌گونه مخارج در حيرتم كار به كجا خواهد كشيد .\r\n بر احوال آن شخص بايد گريست * كه دخلش بود نوزده خرج بيست \r\nمنظور و غرض از نوشتن اين مطالب آن است كه به ابراهيم بيگ ترك بگوييد در مقابل آن همه دعوا و مجادله كه با من در اوتل « اروپانتال » كرده و سخنان سخت كه - هرگز از او چشم نداشتم - دربارهء من گفت ، زحمت كشيده بيايد پاريس و مصارفش را من مىدهم ، خودش به چشم خود ببيند و ديگر مرا خارج از محبين وطن نشمارد و مذمت نكند . بگو « اى تركه غصه نخور ، ديدى كه شلوغ است تو شلوغ‌تر باش ! خواهى نشوى رسوا همرنگ جماعت شو ! بگذار اين بىدردان فكر خود نمايند و غصهء خود خورند ! » مثل مشهور است ، روزى دهقانى آمد كه گاو خود را به شخم برد . گاو خفته ، هرچه زد برنخاست ؛ بالأخره به تنگ آمد چوب را از دست بينداخت و گفت : « بخواب صاحب مرده ! فردا كه زمستان رسيد و طلبكار آمد خواهيم ديد مرا خواهد فروخت يا تو را . » الحال ، همان مثل در حق آن‌ها شامل است ؛ اگر خدا نكرده بلايى به ايران نزول يابد نخستين به خانهء امرا و وزرا نازل خواهد شد ، زيرا عمارت ايشان بزرگ و قابل سكونت است ؛ ولى تجارت يك نفر تاجر و زراعت يك نفر دهقان از دستش نخواهد رفت ، بلكه تقويت هم خواهد يافت ؛ چنانچه در مصر و هند و ساير ممالك مفتوحه مشاهده مىشود ، پيشه‌ور در پيشهء خود باقى و چيزى از وى نخواهد كاست ولى هيچ\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nوزيرى را در سر وزارت نخواهند گذارد و امر هيچ اميرى ديگر مجرى نخواهد بود ، بلكه برعكس خوار و ذليل و بىمقدار خواهد گرديد ، نفوذ امر ايشان پامال خواهد شد .\r\nابراهيم گفت : « از قول من به او بنويسيد سخن همان است كه روبرو گفته ، دوباره تفصيل لازم ندارد .\r\n كار پاكان را قياس از خود مگير * گرچه باشد در نوشتن شير شير\r\nآن يكى شير است اندر باديه * و آن دگر شير است اندر باديه\r\nاى بسا ابليس آدم روى هست * پس به هر دستى نبايد داد دست \r\nاين اشعار را در سر يك مطلب من به رضا خان خواندم ، از من قهر كرده و حال هم « تركه تركه » مىنويسد . در عدم اطلاع او از مجارى حقيقى امور همين بس كه فرق بين ترك و ترك‌زبان نمىگذارد . ايرانى نژاد اگر به جهات تاريخى تركى صحبت دارد تركش نمىتوان گفت . بنويسيد كاغذ شما را براى فلانى خواندم ، چنين جواب داد . »\r\nبالجمله ، دو ماه پيش به كلكته جهت آمدن جريدهء حبل المتين پول فرستاده بودم .\r\nامروز اول ورود غزته [ گازت 
  ] بود كه دو نمره يك دفعه رسيد . بردم نزد ابراهيم بيگ .\r\nگفت : « اگر از بديع وطنيه هست بخوان بشنوم ! »\r\nگفتم : « وطنيه دارد ولى از بديع نيست ، از منير است . نخستين دفعه مىباشد اسم اين اديب را مىشنوم ، گويا مازندرانى و از تجار محترم است و نام ناميش آقا محمد اسمعيل عطا الله اوف است . »\r\n\r\nقصيدهء وطنيه ، من كلام منير آقا محمد اسمعيل عطا الله اوف تاجر مازندرانى\r\nنقل از حبل المتين\r\n عنكبوت ار لانه دارد آدمى دارد وطن * عنكبوت آسا تو هم دور وطن تارى بتن\r\nبهر حفظ لانهء خود مىتند تار عنكبوت * ز عنكبوتى كم‌نئى اى غافل از حفظ وطن\r\nعقل كل مهر وطن را معنى ايمان شمرد * معنى ايمان بود مهر وطن ، اى لا وطن \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n شيخ اگر نام وطن نشناخت معذورش بدار * اين وطن نامش بود ايران ، بيا بشنو ز من\r\nباشد اين ايران به جاى روح جسم آسيا * آسيا باشد صدف ، ايران بود درّ عدن\r\nاين همان ايران بود اى عاقل از دور سلف * در هوايش خفته اندر خاك چون پور پشن\r\nاين همان ايران بود كز سطوتش مانند بيد * لرزه افتادى به جسم پردلان اندر اتن\r\nفى المثل دنيا چو هامون ، دشت سبزش آسيا * اندر آن وادى بود ايران ، هلا باغ سمن\r\nنونهالانش سمن خدّ ، سرو قد ، سيماب ساق * پشت سنبل خم نموده از خم زلف شكن\r\nخواب نرگس برده از چشمان مسكين در سكوت * آب حيوان داده از لب‌هاى شيرين در سخن\r\nاين همان ايران كه شد بهرام در هجرش به هند * سبز شد از گريه‌اش صحراى قنوچ دكن\r\nاين همان ايران كه شد بر آستانش دادخواه * از جفاى دهر هر سلطان كه گشتى در حزن\r\nاين همان ايران كه بهر يارى زنهار جوى * قهرمان لشكر قهار او زد بر يمن\r\nاين همان ايران كه هر نعمت در او آماده است * آن‌چه داده وعده در فردوس اعلى ذو المنن\r\nدشت‌هايش همچو جنت ، خلق‌هايش همچو حور * چشمه‌هايش همچو كوثر ، نهرهايش چون لبن\r\nبا كيان بود اين همايون ملك ايران قرن‌ها * گشته اين يا بركيان با ماكيان اكنون قرن\r\nماكيان جمعى جهول و سفلهء نادان ، رذيل * نى مروت در يكى تن ، نى محبت در دو تن \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n حق نعمت ناشناس و مردمى بس ناسپاس * كله‌شان بىمغز و دل بىعلم ، مانا اهرمن\r\nسر تهى از عقل و تن همچو جوالى پر ز كاه * فكر غالب در فتن ، انديشه عاجز از فطن\r\nگوش هش كن باز و بشنو از چه مىنالد حزين * اين همايون چشم ايران دخت ، با قلبى حزن\r\nناله‌هاى دردخيزش سخت سوزاند دلم * مرد را سوزد دل آرى چون بنالد زار زن\r\nزار مىنالد كجا رفت آن يل اسفنديار * چند جهل ارجاسب آسا كرده بر من تاختن ؟\r\nز اسكناس اشكبوس روس ، طوس از باد حرص * آتش اندر خاك فيروزه زد و آب تژن\r\nخيز از خاك سيه اى پور دستان يك زمان * جوشن مردى بپوش و توسن همت فكن\r\nديو اسپد پربيانى [ پرنيانى ؟ 
  ] هست و پر جادو و مكر * دست آخر برگشا ، جلد از تن جادو بكن\r\nنالهء اين نازنين در حضرت شه شد قبول * تا مظفر شاه عادل شد شهنشاه زمن\r\nتا سرير جم شرف از اين همايون شاه يافت * شد متاع جهل ، رايج آمدستى علم و فن\r\nطلعت خورشيد دارد با دل شير ژيان * گوئيا خور از كلاهش نقش بسته بر پرن\r\nشاه چون بيخ قوى پى هست ، ايرانش چو بار * شاه چون جان مقدس هست ، ايرانش چو تن \r\nايضا قصيدهء وطنيه از نامهء مقدسهء حبل المتين\r\n دشمن گرفته دور به دور ديارتان * اى قوم از چه نيست جوى ننگ و عارتان ؟ \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n ياد آوريد همت آن خفتگان خاك * اسلاف با شرافت عالى تبارتان\r\nتا بود دور چرخ به دوران‌شان مدام * دوران زدى به دورهء عالم سوارتان\r\nاز يادگار روزگار كهن سال كى رود * اسپهبدى رستم و اسفنديارتان ؟\r\nآن دور هشت و چار فراموش كى كند * رزمى كه داد بهمن غيرت شعارتان\r\nآن چرخ سال و ماه به ياد آورد هنوز * شمشيرهاى قاطع دشمن شكارتان\r\nتا آن‌كه شمس عالم تقديس جلوه كرد * از سطوتش فتاد اگر انكسارتان\r\nبعد از قبول دين مبين محمدى * كز دين او فزود خدا اعتبارتان\r\nاز كارنامه‌هاى شهان ديالمه * شد تازه باز جامهء عزت دثارتان\r\nنادر شه آن وديعهء قدرت به روزگار * در روزگار داد بسى افتخارتان\r\nمردانه پا فشرد و در افشرد پاى او * مقهورش هند و روم شدست و تتارتان\r\nاندر سپاه او به جز اسلاف‌تان نبود * سرگشته چرخ گشت از آن كارزارتان\r\nدر بارگاه او به جز اجدادتان كه بود ؟ * حيران زمانه گشته ز جد تبارتان\r\nاى ناخلف نتايج از انصاف مگذريد * بر باد شد چرا شرف و اقتدارتان ؟\r\nعزت ز آستان شما آسمان گرفت * اكنون فلك ز بهر چه كرده است خوارتان ؟ \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n پوسيده مغز بس كه صراحى كشيده‌ايد * خمر است يارتان [ و 
  ] قمار است كارتان\r\nتا بارتان شراب شد و كارتان قمار * بىدرد و عار گشته صغار و كبارتان\r\nدر ملكتان به سير بدند اهل شرق و غرب * در ملك غير ، سيركنان شهريارتان\r\nذوقى كه شاه ديد ز « استاند » و « مرمباد » * آن ذوق را نداشت مگر كوهسارتان ؟\r\nپاريسيان ز حسرت « فرس » اند جان به لب * پاريس برده از چه دل پارستارتان ؟\r\nداغ از براى باغ فرنگى ، رجال پارس * جان فرنگ داغ ، پى لاله‌زارتان\r\nكى دست صنع خلق تواند صفا دهد * صانع صفا كه داده ابر لاله‌زارتان\r\nبرگو ز من رجال شهنشاه پارس را * از رى چرا به پارس نيفتد گذارتان ؟\r\nپاريس نيست قطعهء جنت ، بود و ليك [ ؟ 
  ] * هرگز ازو فزوده نگردد فخارتان\r\nاز باد اوست آتش‌تان شعله‌ور ولى * از خاك پارس آب گرفته عذارتان\r\nچون پول پارس مصرف پاريس مىكنيد * يزدان كند به روز جزا شرمسارتان\r\nآباد شد اروپ به تبذيرتان ولى * ويران فتاده قلعه و برج حصارتان\r\nنظم « منير » لؤلؤ عمان حكمت است * در گوش هوش باد ، هلا ، گوشوارتان ! \r\nحاجى تبريزى با افسردگى تمام گفت : « اين اشعار شما را غم افزود . حالا نگارشات اين نمره را بشنويد كه حكايتى است شنيدنى . صحبت يك نفر ايرانى با يك نفر\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nفرنگى را در برلن نوشته است ؛ همهء دردها اين‌جاست . « بشنو از نى چون حكايت مىكند . »\r\n\r\nگفت‌وگوى يك نفر ايرانى با يك نفر فرنگى در برلن\r\nآنان‌كه وضع باغ‌هاى ملى فرنگستان را ، در هنگام بهار و فصل تابستان ، مشاهده نموده‌اند ، بر شكوه و جلوهء شبانگاه آن‌ها كه شعاع چراغ‌هاى الكتريك ساحت آن‌جا را منور و رشك باغ مينو مىسازد به خوبى آگاه‌اند . به جهت ايشان تعريف و توصيف نمودن البته بىجاست و همچنان از براى برخى مردمان خاورستان كه اين وضع محير العقول را نديده‌اند ، تعريف آن بىحاصل است ، زيرا درخور گنجايش حوصله و پذيرايى اذهان آنان نيست . قبول ننمودن سهل است ، حمل بر مبالغه و دروغ نموده و بدين مصراع با طرف مقابل مقابله مىنمايند : « جهان ديده بسيار گويد دروغ ! »\r\nبهتر آن‌كه از تعريف و توصيف صرف‌نظر نموده ، آغاز به اظهار مطلب شود . در ماه مه افرنجى 1902 ، شبى از شب‌ها ، در برلن با يك نفر ايرانى رفيق بنده - كه اهل وطن بود - به عزم گردش از منزل خويش بيرون شديم . گردش‌كنان وارد باغ شده پس از اندك تفرج جهت آسايش در قناپه [ كاناپه 
  ] نشسته براى رفع كسالت چايى خواستيم . هم به آشاميدن چايى مشغول و هم با ديدهء حيرت و غبطه به وضع زندگانى نيك و آسايش و خوشبختى اروپاييان نگران بوديم ، كه آن شب تار كوكب اقبال آن گروه بختيار را چه‌سان رخشنده به نظر درآورده ، و شكوه باغ را نيز از نظر دقت و ملاحظه دور نمىداشتيم و در آن انديشه بودم كه اين مغربيان وحشى چگونه اين همه اسباب آسايش را جهت خود فراهم آورده‌اند و از پيروى كدام دانش و تدبير اين قطعهء زمين را ، با عدم استطاعت و استعداد ، از براى آرامش خود چون بهشت برين آراسته‌اند و نخستين نعمت بهشتى را كه مايهء حيات ابدى ساكنان آن‌جا و بلكه از لوازم حياتيهء دو جهان است ، يعنى آزادى خيال ، چگونه به چنگ آورده‌اند و امر معيشت خود را در سايهء تربيت كدام دانشمندى به اين پايه رسانيده و بدين اصول و مايه ترتيب و تنظيم داده‌اند . اين فكر و خيال مرا مستغرق درياى حسرت و انفعال نموده ، مات و متحير غرق بحر انديشه بودم كه ناگاه نظرم به دو مرد و زن افتاد ، كه نزديك ما سرپا ايستاده در جست‌وجوى جاى نشستن بودند . چون اطراف و تمام ميزهاى ميان باغ را گرفته\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبودند ، يكى از ايشان با كمال فروتنى كلاه ادب از سر برداشته و به قانون خود لازمهء تواضع و رسم سلام به جا آورده گفت : « آقايان ! چون در سر ميزها جاى نيست ، اگر اذن مىفرماييد ، ما هم در آن طرف ميز شما كه خالى است قدرى نشسته آسايش كنيم ، ما را رهين منت خواهيد فرمود . » اين بنده نيز با كمال گشاده‌رويى جواب دادم : « مع اللمنونيه ! جهت پذيرفتن مهياييم . » پس از تشكر به رفقاى خود اشاره كرد بياييد . آمده نشستند ، خدمتكار را صدا كرده آن‌چه ميل ايشان بود طلب نمودند . پس از ربع ساعت ، يكى از آنان مرا مخاطب داشته گفت :\r\n« جناب آقا ! اجازه مىفرماييد با شما صحبت كنم ؟ » پاسخ دادم : « اگر بنده را قابل مصاحبت بدانيد ، زهى بختيارى ! »\r\nاز اين جواب مسرور گشته به قانون آن‌جا جهت تشكر از جاى برخاسته و دست مرا گرفته و گفت : « از وضع لباس ، خاصه كلاه كه بر سر داريد ، مىنمايد كه جناب شما از اهالى ايران مىباشيد . ولى بفرماييد ببينم از ملتزمين ركاب همايون شاهنشاهى مىباشيد يا خير ؟ »\r\nپاسخ دادم : « خير ! »\r\nگفت : « آيا به جهت تجارت تشريف آورده‌ايد ؟ »\r\nگفتم : « نه ، بلكه از روسيه به عزم سياحت چند روزه آمده‌ام . »\r\nسؤال نمود : « از زبان‌هاى اروپا به كدام آشناييد ؟ »\r\nگفتم : « اندك فرانسوى و آلمانى و قدرى زبان روسى را بلدم . »\r\nچند كلمه با آلمانى پرسيد ديد خوب نمىدانم . خواست روسى حرف زند ، ديدم روسى را هم او خوب نمىداند .\r\nاظهار نمود : « مىخواهم با شما پارسى مكالمه نمايم ، اما مىترسم به من بخنديد . »\r\nگفتم : « نبايد مرا اين‌قدر بىادب تصور نموده باشيد . »\r\nاز اين جواب اظهار ممنونيت كرد و تشكر نموده متوجه به رفقاى خود شده گفت :\r\n« عذر تقصير خود را رجا مىنمايم ، زيرا از مصاحبت شما قدرى دست برمىدارم و اجازه مىطلبم . جهت آن‌كه به زبان پارسى واقف نيستيد دل‌تنگ خواهيد شد ولى در ثانى به شما ترجمه خواهم نمود . »\r\nرفقاى او اظهار داشتند : « ما نيز با يكديگر مشغول صحبت هستيم . شما مهمانان خود را مشغول نماييد . »\r\nپس از دستورى يافتن از رفقاى خود ، به من گفت : « از شما يك خواهش دارم ؛\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nنمىدانم قبول خواهيد فرمود ؟ »\r\nگفتم : « بفرماييد ! »\r\nگفت : « شما را در نخستين پايه متفكر و اندوهناك مىبينم ؛ در كدام عالم سير داريد و فكر و انديشهء شما چيست ؟ »\r\nديدم پارسى را چنان فصيح و روشن مىسرايد [ كه 
  ] با آن‌كه من ايرانى ولى ترك زبان هستم در مصاحبت با او شرمسار خواهم گرديد .\r\nبىتحاشى گفتم : « آفرين بر شما ! فارسى را كجا ياد گرفته‌ايد كه مانند اهل شيراز تكلم مىفرماييد ؟ »\r\nگفت : « خوب دريافتيد ، هر چند تحصيل در دبستان‌هاى خودمان كرده‌ام ، ولى هشت سال در بوشهر و شيراز مأموريت داشتم و حال در مكتب شرقى برلن معلم لسان شرقى هستم . . . رشتهء سخن ار دست نرود ، سخن بنده [ را 
  ] پاسخ دهيد ! پرسيدم در چه عالم سير و در چه انديشه غور مىفرماييد و در كدام عالم خود را مىبينيد ؟ »\r\nگفتم : « آفريدگار همه عالم يك است . »\r\nگفت : « آرى ! در يگانگى و بىهمتايى خدا سخنى نيست ، ولى چنان مىپندارم شما در انديشهء زندگانى اين‌جا و وطن مقدس خود فرورفته‌ايد . »\r\nگفتم : « همه جا خانهء عشق است ، چه مسجد ، چه كنشت ! »\r\nخندان خندان گفت : « با شما سر مباحثهء فلسفى ندارم . معلوم است انسان كامل بايد آن‌چنان باشد ، ولى مقصود من چيز ديگر است . از آن‌جايى كه حكماى شما مىگويند :\r\n بهشت آن‌جاست كآزارى نباشد * كسى را با كسى كارى نباشد \r\nپس بفرماييد ببينم به حكم اين فرد اين‌جا را بهشت بايد گفت و يا ايران شما را ؟\r\nعجبا ما در بهشت هستيم يا شما ؟ »\r\nگفتم : « الدنيا سجن المؤمن و جنت الكافر . »\r\nبنياد قاه‌قاه خنديدن را داده و گفت : « نخست معنى كفر و كافر را بيان كنيد كه عبارت از چيست ؟ »\r\nگفتم : « بنده را آن درجه علم و معرفت نيست كه بتوانم در اين خصوص سخن رانم ، ولى اين‌قدر شنيده‌ام كفر به معنى انكار از حق و ستر نمودن و پوشيدن كلمهء حق است . هر كسى كه حق را مكتوم دارد كافر است . »\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nگفت : « سخن سربسته گفتى با حريفان . انصاف نكردى دنيا براى مؤمن چرا بايد زندان باشد ؟ خداوند عالم و خلاق بنىآدم اين دنيا و نعماى او را براى خاصان و نزديكان خود آفريده است تا در او به راحت و آسايش بخورند و بنوشند و شكر نعمت او را به جا آرند ؛ بلكه از براى مؤمن نعماى دنيا در مقابل نعماى عقبى و راحتى او در دنيا نسبت به آخرت ، چون زندان و عذاب زندانيان است . حاشا كه خدا اهل ايمان را در دنيا از نعماى خود محروم نموده باشد ؛ چه مقتضاى رحمت بر اين نيست . پس بايد تسليم كرد كه شما هميشه در دنيا خود را معذب مىداريد و بعضى احاديث كه معنىاش را نفهميده‌ايد اسباب راحت و تنبلى خود قرار داده در جواب اجانب به همين‌ها دل خود را خوش مىنماييد . مثلا در اين باغ اقلا ده هزار جمعيت از كوچك و بزرگ ، زن و مرد ، حاكم و رعيت گرد آمده‌اند و با يكديگر آميخته ، مىخورند و مىنوشند . هر يكى همراه رفيق خود با كمال مهر و محبت و صفا و حضور قلب در نهايت گشاده‌رويى مشغول صحبت و عيش و نوش‌اند و با ديگران ابدا كارى ندارند . از برادران خود غيبت و بدگويى نمىنمايند ، و نه حسادت به توانگران كرده خسارت ايشان را مىانديشند و نه بدگويى از دولت مىكنند و نه عرض تظلم از حكام مىنمايند و نه شكايت از ادارهء حكومت دارند ؛ زيرا وظيفهء هر كس معلوم و كيفر و مكافات هر عمل مشخص .\r\nپس همه دور از قيل و قال و مشغول به صحبت حال‌اند ، نه از غنى تملّق دارند و نه دست رد بر سينهء فقرا و مساكين گذارند كه : در حلقه و جرگهء ما ميا ، كه هم‌شأن ما نئى و در وصف ما منشين كه شايستهء نشستن با ما نيستى !\r\n هر كه خواهد گو بيا و هر كه خواهد گو برو * كبر و ناز و حاجب و دربان درين درگاه نيست \r\nهر شب حاكم و محكوم ، پادشاه و گدا ، فقير و غنى ، درين باغ براى آسايش خيال و تفرج درآيند و هر وقت خواهند برگردند به منازل خود . اگر در ايران شما در يك تفرجگاه ده هزار نفر يك جا جمع شوند ، گروهى از آنان به دعوى شاعرى حلقه زده تمام سخنان ايشان در مذمت واعظان و زاهدان ، در گوشهء ديگر زاهدان و واعظان اجتماع نموده در تكفير شاعران سخن رانند . در جانب ديگر گروهى گرد آمده به امور مذهبى كوشند و از شيخى و متشرعى مجادله نمايند . در گوشه‌اى جمعى به بدگويى فلان تاجر صاحب ثروت مشغول‌اند و در جايى شركا در قيل و قال ، اثبات خيانت يكديگر كنند . در طرفى دانايان جمعيت نموده به دولت\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nخرده‌گيرى كرده معايب كار را برشمارند . در طرفى فرياد از ظلم حاكم نمايند و جمعى به ظلام نفرين و لعنت خوانند . در يك سو گرسنگان از گرانى غله و فقدان آذوقه و آب و نان فرياد به فلك اثير رسانند . در جايى محتكران تدبير در گرانى ارزاق انديشند و از طرفى اگر از مأمورين حكومت و يا اهل نظام وارد آن مجمع شوند و جاى پيدا نكنند ، صندلى از زير پاى بيچاره رعيت كشيده با كمال كبر و غرور بنشينند و زهر در كاسهء آسايش آن بيچاره رعيت ريزند . اگر در ميانه چون و چرا پيش آيد تودهنى و چماق‌كشى گرم شود . اين‌ها كه ذكر كردم كردار معقولين شما بود . اى واى ! اگر چند نفر الواط ميان آن گروه انبوه داخل شوند ، پناه بر خدا ! كردار و رفتار و گفتار آن‌ها [ را 
  ] در ميان اين زنان گفتن جايز نيست .\r\n ناموس عشق و رونق عشاق مىبرند * عيب جوان و سرزنش پير مىكنند \r\nهمه غرق لجهء جهل و نادانى ، ولى خود را افلاطون دهر و ارسطوى زمان مىپندارند . انصاف ده اين بندگان ، سجن و آتش ملتهب را خود جهت كباب شدن افروخته‌اند يا خداى تعالى از براىشان روا ديده ؟ پس مىتوان گفت اين‌گونه مؤمنين دنيا را خود به خود سجن كرده ، نه خدا براى آن‌ها . با اين وضع غير مرغوب ، « الدنيا سجن المؤمن » گفتن بيرون از عقل انسانى است . به اين قسمى كه شما سلوك مىنماييد ، به عقيدهء بنده ، دنيا و آخرت را براى خود سجن كرده‌ايد ، نه دنياى به تنها را . باز علماى شما از روى كبر مدح شرقيان كرده گويند اهل شرق فاضل‌ترين مخلوق‌اند ، خورشيد معارف از شرق طلوع كرده . بدين سخنان طفلانه به اهل غرب استهزاء و خرده‌گيرى مىنمايند . همانا در شرق تشريف داشتن شما مايهء افتخار نتواند گرديد . از براى شما سبب رجحانى ديده نمىشود ، زيرا با ظلمت جهل آن ساحت نورانى را مكدر ساخته‌ايد . بلى ! جاى شبهه نيست ايرانيانى كه در اعصار سابقه در آن خاك پاك توطن داشته ، بر مردم تمام عالم برترى و فزونى داشتند و الحق مايهء افتخار جنس انسان بودند ، زيرا دستور العمل نيك از آنان به يادگار مانده و دفع هر گونه زشتى به يمن همت ايشان از اين عالم شد . ايرانيان امروزى به درستى از حال پيشينيان خود آگاه نيستند ، در روزگارى كه زمين و اهل زمين زير سحاب مظلم وحشت مستور بودند ، سلاطين ايران ايرانيان را دارى همه گونه تهذيب اخلاق نموده بودند . سلاطين ايران هيچ يك مستبد نبودند و همگى با كنكاش كار مىكردند . در آخر هر سال تا بزرگان و دانايان و آگاهان رموز امور جمهور اظهار خوشنودى و رضامندى نمىكردند ،\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nسلطان تاج سلطنت به سر نمىگذاشت و بر تخت پادشاهى قدم نمىنهاد . هرگاه شما به آن تفاخرات ماضى بخواهيد در حال و استقبال تشخص به غريبان بفروشيد و خود را عزيز بىجهت قرار دهيد ، اشتباه است .\r\n گيرم پدر تو بود فاضل * از فضل پدر تو را چه حاصل \r\nديگر به شما چه عرض نمايم ؟ »\r\nبنده گفتم : « اين‌قدر كافى است . در هر صورت ، آفتاب عالم‌تاب تمدن از جانب شرق طلوع نموده ، تمام غرب از تابش نور او روشن و از ظلمت رهايى جسته‌اند .\r\nاين فخر ما را كافى است كه ما اهل شرق و شما اهل غرب ؛ و شما غربيان از نور شرق زندگانى داريد . »\r\nقاه‌قاه خنديده گفت : « در اين صورت اهل ختا و ختن بايد به شما اين سخن را بگويند كه شما در غرب ايشان واقع شده‌ايد . تأسف مىكنم از جواب واهى شما .\r\nولى آن خورشيد ديگر كه سوار شير گشته مزين به جواهرات گرانبهاست ، در پنج سال يك دفعه آورده در مملكت ما نيست و نابود مىكنند و غروب ابدى مىنمايد . از سى سال به اين طرف پرى پيكران مغرب و خورشيد منظران غرب ، كم‌كم دارند كمند گيسوان مشكين را چين چين و حلقه حلقه نموده به گردن وزراى خودسر و خودرأى شرق انداخته اسيروار گرفتار طرهء طرار خود ساخته ، همه ساله آن خورشيد تابناك را - كه افتخار شما به آن است - نثار قدوم دختران غرب مىسازند ؛ و علاوه بر آن ، شير و خورشيدهاى مرصع و صندوق‌هاى پر از ايمپريال روس كه در بهاى هستى شما داده شده به شاباش - سر دختران نثار مىنمايند . اگر خواسته باشيد به اين شير و خورشيد افتخار نماييد حق داريد ، و الّا بودن شما در جانب طلوع‌گاه خورشيد ، شأن و شرف نيست ؛ زيرا كه فيض خورشيد به همه جا و به همه كس يكسان است . اكنون به عرض اين بنده ملتفت شديد يا نه ؟ در حالى كه بخواهيد به شرقى بودن افتخار نماييد بايد قدر وطن را بدانيد ، حاصلات وطن را در وطن صرف نماييد و بر ثروت وطن افزاييد ، دشمنان وطن را از تيغ نشان بخشيد ، نه اين‌كه ثروت وطن را با تملق به بيگانه دهيد . شما اهل شرق چون خود را از امتياز حريت محروم گذارده ، تمام اختيارات خود را به دست چند نفر خود غرض و خائن سپرده‌ايد ، سالى مليان‌ها از شما مىربايند و به يغما مىبرند و ابدا حس درك مطلبى را دارا نيستيد . طلاى مملكت شما در سايهء چند نفر ناراستكار به كلى نقل به خارجه شده ابدا به شما تأثير نكرد . در ملك\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nشما به جاى طلا مس انگليس قرار گرفت . شنيده بودم كه در ايران كيمياگرى مىكنند و به حكم كيميا قلب ماهيت فلزات مىنمايند ، باور نمىكردم . ولى اكنون به چشم خود ديدم كه ماشاء الله استادان ماهر فرنگ و دانشمندان چابك دست غرب آن همه طلاى مسكوك بىغل و غش تمام عيار را در اندك زمانى به مس تبديل نمودند . حالا انصاف دهيد اهل غرب كيمياگرند يا مردمان شرق ؟ در حقيقت غربيان شايستهء صد هزار تحسين‌اند ، كه از قوهء هيچ ذىشعور شرقى اين‌گونه كيمياگرى برنمىآيد . همهء ملل غرب شب و روز فكر آن‌اند كه اقلا يك وجب به ملك خويش بيفزايند ، اما شما شرقيان چنان يا استراحت تمام خفته‌ايد كه هر روز وزراى بىدانش‌تان - كه تحرير القاب ايشان در دو سطر نگنجد - قطعه‌اى از ملك شما را به اجانب مىفروشند و شما ابدا از خواب غفلت و استراحت بيدار نمىشويد ، و آن همه ثروت را بىدردانه آورده در فرنگستان تلف كرده كيك‌تان هم نمىگزد ؛ و اين سفر سفر پنجم است . در يك نفر از شما اين حس و ادراك پيدا نشد كه بگوييد كجا مىرويد و چرا مىرويد ، براى چه مىرويد ، مال كه را مىبريد ؟ اسراف و تبذير چرا مىكنيد ، مگر « ان المبذرين كانوا اخوان الشياطين » را نخوانده‌ايد ؟\r\nزمانى كه از تشريف فرمايى شما ، شوخ و شنگان و دلبران قشنگ فرنگستان اطلاع مىيابند ، مسرور و خندان مژدهء قدوم منافع لزومتان را به همديگر داده مىگويند : « يار آمد و بار آورد . . . » اما حيف كه اين سخنان را مىگويند به كسانى كه در خواب‌اند ، نه گوشتان مىشنود و نه چشم‌تان مىبيند . اى مهمان عزيز ! مبادا شما از اين سخنان مكدر شويد . اين‌ها را بنده از سوز دل است كه عرض مىكنم ، نه از روى غرض و نفسانيت . زيرا بنده مدتى در ايران مانده ، از ايرانيان نهايت مهربانى ديده ، از ابتدا و انتها آيين و مذهب ايشان را ديده و خوانده و بسيار از رسومات‌شان را گرفته و پسنديده‌ام . از جميع مذاهب ، مذهب حنيف اسلام را پسنديده ولى از عدم سعادت به آن فيض عظمى فايز نگشته‌ام . اگر چنانچه دين و مذهب حنيف اسلام را موافق تبليغ حضرت محمدى - صلى إله عليه - و ائمهء هدى - عليهم السلام - پيروى كنيد ، هر آينه شرق و غرب عالم را مسخر خواهيد نمود - چنانچه در به دو اسلام كرديد - هيچ ملت به شما برترى نتواند جست . من قوانين اسلام را مىدانم و از مردمان بزرگ فراگرفته‌ام . زمانى كه در ايران بودم ، بر آن سر شدم كه قبول اسلام نموده در ايران بمانم ، ولى چون ديدم كسى از اوامر\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاقدس شرع مقدس اسلام پيروى ندارد و فردا فرد در كمال بىباكى تجاوز به حقوق زيردستان را جايز شمرده ، مال صغار را از خود مىدانند ، حقوق بشريت در ميان محو و نابود شده ، در خويشتن تاب ديدن اين همه ناملايمات را نديده نتوانستم دنيا را بر خود جهنم ساخته و خود را همرنگ آنان نمايم . در ميان ايشان زيست كردن دشوارم نمود و فكر ديگر كردم كه مانند بعضى زهاد گوشه‌گيرى اختيار نمايم . آن را هم بيرون از حيز قدرت خود ديدم . در حقيقت ، شارع مقدس اسلام نكته‌اى فرونگذاشته و در ارايهء طريق سعادت و نيكبختى دنيا و آخرت پيروان خود چيزى باقى نگذاشته ؛ اگر ايرانيان پيروى از شريعت غراى خود نموده ، دست از مساوات برنمىداشتند به چه سعادت‌هاى دنيا و آخرت كه نايل نمىشدند ! اكنون باغ‌هاى ايشان بهتر و نيكوتر از اين باغ و محل آسايش و استراحت عمومى بودى ، و ممالك ايشان صد مرتبه آبادتر از آلمان شدى .\r\nافسوس كه سالك و مربى لازم است كه آن هم در ايرانيان مفقود است . گذشته از كتب سماوى و احاديث نبوى ( ص ) ، حكما و ناصحان و واعظان از براى شما راه عذر و بهانه نگذاشته‌اند . از كتاب شيخ سعدى جهت اطلاع عموم اهل عالم چند شعر كافى است كه مكرر او را خوانده و به زبان آلمانى ترجمهء كرده‌ام ؛ اگر به نظر دقت بنگريد هر حرفش به عالمى ارزش دارد :\r\n شنيدم كه در وقت نزع روان * به هرمز چنين گفت نوشيروان\r\nكه خاطر نگه‌دار و درويش باش * نه در بند آسايش خويش باش\r\nبرو پاس درويش محتاج‌دار * كه شاه از رعيت بود تاجدار\r\nنيايد به نزديك داناپسند * شبان خفته و گرگ در گوسفند\r\nرعيت چو بيخ است و سلطان درخت * درخت اى پسر باشد از بيخ سخت\r\nفراخى در آن مرز و كشور مخواه * كه دلتنگ بينى رعيت ز شاه ! \r\nامثال اين كتاب را من از انجيل دوست‌تر دارم ، ولى شما اين‌ها را افسانه مىشماريد و اعتبار به اين سخنان حكمت‌آميز نمىنهيد ؛ به انواع تدابير دارايى مردمان را ربوده ، گرد آورده مىآوريد در اين‌جا به رايگان خرج مىنماييد . ديشب در اين كابينهء تياتور چند نفر از اين اشخاص نشسته مشغول عيش و عشرت ، نه ، بلكه بدمستى و رذالت بودند . در ميان آنان پيرمرد كهن‌سالى سرمست شده ، با دختر شوخ و شنگ اجلاف و قشنگى نرد عشق مىباخت ولى دخترك اعتنايى به دو نمىكرد و دل را به جوان خوش‌روى مشكين مويى باخته بود . آن بيچارهء از\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nهمه چيز آواره گاهى مشت به مغز خود مىكوفت و گهى اشك حسرت از ديده فرو مىريخت و اين اشعار را مىخواند :\r\n چه كرده‌ام كه چو بيگانگان و بدعهدان * نظر به چشم ارادت نمىكنى سويم\r\nگرفتم آتش دل در نظر نمىآيد * نگاه مىنكنى آب چشم چون جويم ؟ \r\nمردم از اطراف‌ها گرد آمده تمسخر نموده مىخنديدند . گفتم : اى بيچاره ايرانيان بياييد و تماشا كنيد كه وجه استقراضى دولت ، كه شما را رهن گذارده و پول گرفته‌اند ، در كجا خرج و چگونه به مصرف مىرسد ! و امروز شنيدم در آن‌جا ديشب هزار و چهارصد فرانك صرف كرده‌اند . »\r\nبنده اوقاتم تلخ از اين سخنان شده با كمال خوددارى گفتم :\r\n « صلاح مملكت خويش خسروان دانند * گداى گوشه‌نشينى تو جرمنا [ ژرمنا 
  ] مخروش » \r\nبا كمالى خوشرويى گفت : « معلوم مىشود از گفته‌هاى من رنجيده خاطر گشته‌ايد . »\r\nگفتم : « نه ، بلكه طرز سخن چنين آمد . » سپس برخاسته كه خداحافظ كنم .\r\nگفت : « كى با يكديگر ملاقى شده صحبت خواهيم نمود ؟ »\r\nگفتم : « فردا به ورشو عازم هستم . آديو ، آديو ! « * » »\r\nپس از شنيدن اين سخنان از قول فرنگى ، ابراهيم بيگ رنگ و روى خود را باخت ، تا بناگوش مانند زعفران زرد گشت . ملاحظه كردم ديگر حالت نشستن ندارد ، كالسكه كرايه گرفته ، سوارش كرده ، به خانه آوردم ، يكسر رفت به منزل خود ؛ چون حالت صحبت و گفت‌وشنود نداشت ، من هم رفتم منزل خود كه شايد او خوابيده راحت بشود .\r\nبعد از ساعتى حاجى مسعود آمده گفت : « خانم خوابيده ؛ بيا ببين آقا چرا گريه مىكند ؟ »\r\nرفته داخل نشده گوش داده ديدم ابراهيم بيگ خود به خود مىگويد : « ايران ، ايران ، ايران ! اين چه مصيبت است به تو روى آورده ؟ تف بر تو باد اى روزگار غدار ! اين چه خوارى است كه از براى ايرانيان آماده نمودى ؟ اى وطن ، اى مادر عزيز ! اين چه نكبتى است كه از براى تو ابنائت روا ديده‌اند ؟ آيا تو آن ايران نيستى كه در عهد قديم گلستان ارم\r\n\r\n\r\n","description":"","footnote":"\r\n* ( خداحافظ ، خداحافظ ! ) !  A ? ? dieu , a dieu  .\r\n","page_name":" 459 ","page_number":459},
  {"content":"\r\n\r\nو بهشت روى زمين بودى ؟ آيا تو همان ايرانى كه به روزگار ديرين آثار مدنيت و تربيت از تو در عالم ناشى و منتشر مىشد ؟ مورخين دنيا آگاه‌اند در ايام سلاطين عجم تو رسم‌هاى نيك و نظم‌هاى پسنديده داشتى . هنوز قانون كيومرث ، هوشنگ ، جمشيد از ياد نرفته و فرنگيان را سرمشق مملكت و كشورآرايى گشته ؛ اكنون چه شد كه در اقصى بلاد فرنگ ذم اولاد تو را در جرايد نشر مىنمايند ، از نام ايران و ايرانى وحشت كنند ؟\r\nايران ، ايران ! ايران ! پسران ناخلف آوازهء بدنامى و فضاحت تو را به گوش فرنگيان رسانيدند . مردمان بىسروپاى فرنگ به حركات اولاد تو مىخندند . در باغ‌ها گريبان اولاد تو را گرفته به قدح و ذم او پرداخته و به خوشى حال خود مىبالند . امروز از اهل تو كسى نيست به حالت گريه كند .\r\n دى در سر يك مرده دو صد شيون بود * امروز يكى نيست كه بر صد گريد » \r\nاز اين قبيل سخنان مىگفت و هاىهاى مىگريست .\r\nبه حاجى مسعود گفتم : « بشتاب ، ميرزا عباس را بياور ! »\r\nمن داخل اتاق شده ، فورا ميرزا عباس هم رسيد و گفت : « برادر ! تو را چه شده و از بهرچه گريه مىكنى ، چرا خود را هلاك مىنمايى ؟ دنيا به شادى و غصهء تو تغيير و تبديل نيايد . صبر بايد كرد ، كه گفته‌اند « الصبر مفتاح الفرج » .\r\n مشكلى نيست كه آسان نشود * مرد بايد كه هراسان نشود \r\nالبته بدگمانى را فروگذار و تفأل به خير آر ؛ كارها نيكو شود اما به صبر . »\r\nقدرى تسليتش داده گفت : « بگو ، اسب‌ها را به كالسكه ببندند برويم بيرون ! قول بزرگان است كه هنگام غم و الم به قبرستان رويد . شب جمعه است ، به قبرستان رفته براى اهل قبور فاتحه بخوانيم و فاتحه بدهيم . »\r\nكالسكه حاضر شد ، سوار گشته رفتيم سر قبر مرحوم حاجى .\r\nابراهيم بيگ خود را به روى قبر افكنده ، زار زار مىگريست و مىگفت : « پدر جان ، خوشا به حال تو كه رفتى و اين روزهاى غمين را نديدى ! من جميع وصاياى تو را گرفته اجرا كردم ، ولى نتوانستم نسل تو را به وطن برم . پدر جان ! خود رفتم و به چشم خود ديدم آن‌چه كه دربارهء ما ديگران مىگفتند ، تماما درست و صحيح بود . پدر جان ، كاشكى پايم مىشكست و نمىرفتم ! كار از آن گذشته كه هموطنان به ما سرزنش كنند ، حالا فرنگيان معايب ما را به روزنامه‌ها اعلان مىكنند . پدر جان !\r\n اگر به روز قيامت كشيد وصل ، چه شد ؟ * وصال يار بدين انتظار مىارزد \r\nبابا ، اجابت كن مسئولم را ، مرا نزد خود دعوت فرما ! من از اين بيش تاب زندگى\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nندارم و نمىتوانم شماتت خودى و بيگانه را دربارهء وطن خود بشنوم ، از حيات خود بيزارم . زبان هر كس بر من دراز شده ، خدايا خلاصم كن و جان من بستان ! »\r\nدر اين بين ميرزا عباس بازوى ابراهيم بيگ را گرفته از سر قبر بلند نموده گفت : « برادر ! تو به كلى ديوانه شده‌اى . مردم آرزوى عيش و عروسى تو را دارند و تو براى خود آرزوى مرگ مىكنى ؟ « ببين تفاوت ره از كجاست تا به كجا ؟ » اين چه راز و نياز است و اين چه دعاى بىجاست ؟ پاشو ، پاشو برويم !\r\n گلديم كه دردم آزالسون * آرتدى زياده لندى » \r\nجبرا از قبرستانش بيرون آورده ، به كالسكه سوار كرده ، آمديم در خانه ؛ ولى از كسى صدا درنمىآيد و در هيچ يك از ما قدرت تنطق سهل است ، ياراى نفس كشيدن هم نبود .\r\nحاجيه خانم آمد كه چه خبر است ؟\r\nگفتم : « خبرى نيست . باز كدر رسيده و از همان قسم كدرهاست . »\r\nميرزا عباس قدرى نشسته و رفت . محبوبه منتظر بود من بيرون آيم ، بعد از زمانى بيرون آمدم . با چشم گريان و دل سوزان پرسيد : « چه شده ؟ »\r\nگفتم : « چيزى نشده روزنامهء حبل المتين خوانده ، مكدر شده است . »\r\nگفت : « پس از اين حبل المتين را نگذاريد از در خانهء ما داخل شود ! من سابق كه حبل المتين مىآمد گاه‌گاهى مىخواندم ، با اين‌كه از فهم مطالب او قاصر بودم باز هم بعض مقالاتش مرا حالى به حالى مىنمود و به گريه مىانداخت . مدير آن نامه گويا روضه‌خوان بوده و يا پيدايشش در محرم شده ، هيچ وقت خبر بشارت‌انگيز فرحت‌خيزى از ايران در او مشاهده نشده . معلوم است خواندن چنين اخبارى براى بيگ در حكم خوراندن سم بدوست . »\r\nگفتم : « راست مىگويى ، من خود هم پس از اين نخواهم خواند ، ولى اين قصور از اخبارنگار نيست . حكم اخبار آن است كه حسن آيينه را داشته باشد ، قبيح را قبيح و حسن را حسن نمايد . چون حسنى در كردار ايرانيان نيست ، چگونه حسن نمايد ؟ »\r\nابراهيم بيگ چايى و شام ميل ننمود ، با حالت پريشان تكيه زده ، سر در پيش افكنده ، آه سرد از دل پردرد مىكشيد . با اين حال يك ماه كامل ، در خانه نشسته بيرون نرفت .\r\nحاجيه خانم هرچه اصرار مىكرد حكيم بيايد راضى نمىشد . روزى دو سه فنجان قهوه با شير و گاهى چايى مىخورد ، ولى هر روز چهل پنجاه سيغار مىكشيد . احباء هر روز آمده احوال‌پرسى و دلجويى مىنمودند . روز به روز بدنش مىكاهيد و لاغر و ضعيف مىشد ، بىقوت و بىطاقت مىگشت . دايما در فكر و خيال بود .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nروزى جمعى نشسته بعضى صحبت‌هاى بامزه و شوخى مىكردند كه شايد در دلش اثر بشاشت پديد آيد . ناگاه حاجى مسعود نامسعود از در داخل شد و چند مكتوب آورد .\r\nمن اشاره كردم برگردد . نفهميد . همه را گذاشت ، ابراهيم بيگ نگاه كرده ، يكى را به جانب من انداخت و با صداى ضعيف گفت : « بخوان ! »\r\nديدم مكتوب مشهدى حسن كرمانى است . هرچه خواستم طفره بزنم مفيد نيفتاد .\r\nاصرار كرد . خواستم مطالعه نموده احوالات وحشت‌آميز را خارج كنم و با سرهم‌بندى بگذرانم ، گفت : « خيال تو را مىدانم . به مرگ من بدون تحريف چنان‌كه نوشته من البدو الى الختم بخوان . »\r\nناچار من هم شروع به خواندن نمودم .\r\n\r\nصورت مكتوب مشهدى حسن كرمانى از طهران\r\nفدايت شوم . مدتى است كه عدم مطلب عريضه‌نگار نشده زيرا احوالات فرح‌بخشى ظهور نكرده و من هم پريشان خيال و پژمرده حالم و خيال دارم چند روز بعد عازم ارض اقدس مشهد مقدس شده نايب الزياره باشم . پس از وفات حاجى خان راه مداخل بنده مسدود شده ، با كمال عسرت و پريشانى به سر مىبرم و هرچه ما يحتاج داشتم همه را فروختم . اين آخرين عريضه‌اى است كه از طهران مىنويسم و احوالات فرنگستان را شما بهتر از بنده مىدانيد . حبل المتين را خواهش كردم ، حالا يك سال است يك نسخه هم نفرستاديد ، طلبيدن آن اگر به ذريعهء ديگر ممكن بود زحمت جناب‌عالى را نمىدادم . شايد به بىاحتياطى فرستاده‌ايد به بنده نرسيده و در پستخانه گير كرده است . شنيدم بعضى پاكت‌ها را به اين بهانه باز مىكنند ، ولى غرض صدر اعظم ديگر است . با اين همه سختىها كه در عدم ورود حبل المتين مىنمايند باز موثقا شنيده‌ام تمام شماره‌هاى حبل المتين را روى ميز خاصهء شاه مىگذارند . كى و چه‌طور ؟ معلوم نيست .\r\nصدر اعظم خيلى در جست‌وجو است ، هنوز پى نبرده . همين‌قدر خوش خبرى به شما مىدهم كه اخبار حبل المتين به شاه مىرسد و ملاحظه هم مىفرمايند . بارى ، چند ماه قبل نوشتم اعلى حضرت همايون شاهنشاهى با ملتزمين ركاب ظفر انتساب به سلامتى و فيروزى وارد گشتند و جشن مفصلى هم گرفته شد . ولى افواه است كه پس از پنج ماه باز خيال عزيمت فرنگستان دارند . مجددا از روسيه ده ميليون قرض خواسته گويا قرارداد هم شده است و از قرارى كه مىگويند\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nصدر اعظم به تدابير ، اسباب‌چينى اين سفر را كاملا كرده . چنانچه سابقا عرض شده بود كه اعيان جميعا درصدد عزل صدر اعظم هستند ، صدر اعظم هم اين معنى را دريافته ، به جهت صلاح شخصى خود بودن در تختگاه را منافى حزم مىداند تا وقتى كه شايد يك يك اين مدعيان خانگى را براندازد و از ميان بردارد ؛ ولى از قرارى كه معلوم است مشكل بتواند . ماده مستعد است و شايد از بد بدتر شود . جماعت مدعيان شب‌نامه ايجاد كرده ، در كوچه و بازار مىاندازند و به دربندها مىچسبانند . حتى به نفس نفيس همايونى هم به وسايط غير معينه مىرسانند . از پادشاه راضى هستند . همهء گناهان صدر اعظم را با دلايل بينه در شب‌نامه‌ها ثبت مىنمايند ، كه او سبب خرابى ايران گشته سى سال است كه تمام نقاط كرهء ارض از حضيض سفلى به اوج علوى ارتقا نموده ، برعكس ايران روز به روز روى به انحطاط نهاده ، ظلمت جهل تمام ايران را فراگرفته بىنظامى و بىقانونى از حد گذشته ، صدر اعظم هركس را مىخواهد پيش مىكند و هر كس را نخواهد پس مىبرد . گذشته از نجباى ملت و دانايان كار آگاه ، شاهزادگان عظام هم از تفرعن و بىاعتدالى اين مرد دلتنگ گشته ، چندى قبل حضرت و الا ظل السلطان تلگرافى در خصوص يك نفر از ارباب لقب به صدر اعظم زده بود ؛ صدر اعظم را غرور و سبعيت دامنگير شده ، به زور توسرى تلگراف را به حامل خورانيده بود . تصنيف ساخته‌اند در دف و دايره مىزنند :\r\n صدر اعظم شاه ايران است * گويى نيست ؟ هست !\r\nشاه هاىوهوى عنوان است * گويى نيست ؟ هست ! \r\nاول چيزى كه به ايران لازم مىباشد مكتب است و اين شخص در ضد مكتب ايستاده به شاه گفته بود : « نتيجهء مكتب را ملاحظه فرماييد كه طلاب روسيه چه شورش‌ها برپا كرده‌اند . طلاب مكتب هيئت مضرىاند از براى دولت . » با اين صغرى و كبرى خيال سد جميع مكاتب را دارد .\r\nبزرگ‌ترين مدعى او وزير دربار است ، اين‌ها به همديگر افتاده راست و دروغ در حق يكديگر سخنان مضرت‌انگيز مىگويند و مقدمه‌ها براى يكديگر مىچينند .\r\nآن هم كبادهء صدارت مىكشد . بعضى رعايت جانب وزير دربار را مىكنند ، خصوص تركان . گمان دارند او بهتر از اين است ، ولى به خدا نه اين خوب است و نه آن . اين هم دارد علىرغم ميرزا على اصغر خان صدر اعظم باغ و پارك مىسازد .\r\nاز قرارى كه مىگويند اين پارك بهتر از آن پارك خواهد شد . كمتر از دويست هزار\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nتومان خرج ندارد ، از جمله جهت گلخانهء زمستانى ماشين بخار آورده و چندين هزار تومان مايه گذاشته است . خاك به سر رعيت ريخته و براى سير و صفاى خود اين‌گونه عمارات و پارك‌ها مىسازند . بالجمله ، كسانى كه در اين سفر فرنگستان نبوده و از اسباب و تجملاتى كه رفقا آورده‌اند محروم شده ، يا بايد بياورند ، يا از حسد و همچشمى در آرزوى پارك و تجملات غصه مرگ شوند ؛ و آن مرده را « شهيد پارك » بايد خواند .\r\nگويا تفننا در فرنگستان گفت‌وگو شده بود كه مجلس در ايران بنا گذارند ، يك نفر از حواشى شاه ، امير بهادر جنگ ، گفته : « اگر چنين كنند من با خنجر شكم اهل مجلس را مىدرم . اين‌ها خيال دارند از استقلال سلطنت بكاهند ، من شاهسون و صاحب غيرتم . » بهادر ايران را تماشا كنيد ! شجاعت را در برهم زدن سعادت و خوشبختى ايران به خرج داده شكم پاره‌كن مىشود ! بهادر ما چه‌قدر با شجاعت و باغيرت است ، مجلسيانى كه مىخواهند به عزت و قدرت و شوكت پادشاه بيفزايند شكمشان را پاره مىكند . همان مثل مشهور دوستى حضرت خرس در حق آن‌ها شامل است . « دشمن دانا به از نادان دوست . » دوست نادان نمىخواهد كه پادشاه او مثل « ويلهلم » ايمپراتور آلمان شود . مىگويد پادشاهى ايران اسم بىمسمى باشد ، صاحب امر و نفوذ نباشد . خلاصه ، در حقيقت ايران ويران است . در هر ولايت گرانى غله به اعلى درجه رسيده ، فقرا بيكار و گرسنه ، الله الله گويان به خانهء حكام هجوم مىآورند و يغما و تاراج مىنمايند . در مشهد ، شيراز ، اصفهان و يزد يا بلاى گرانى يا جسارت جماعت بابيه و بگير بگير آن‌ها هم هست ، بعضى جاها قشون مىفرستند ؛ و كسادى بازار ، كسبه و تجار را از پا درآورده است . آتش جهل ايران را سوزانيده ، با وجود اين حال ، صدر اعظم اصلا از اين واقعات باك ندارد ، هرچه از دستش برآيد در خرابى ايران مىكند و بر همگى دشمنان خود غلبه مىنمايد . از مسلمات است كه خلاق عالم جهت امتحان يك نفر بندهء خود را به اوج اعلى رسانده قدرت كرامت فرموده است ، ولى كبريايى شايستهء ذات اقدس اوست ، تعالى شأنه ؛ اگر چنانچه بنده خواهد در صفات ذاتيهء خدا شركت نمايد فورا از اوج عزت به خاك مذلتش نشاند و پشهء ضعيفى دمار از روزگارش برآرد . ولى اكنون كه اقبال مساعد دارد ، هرچه دلخواه اوست به جا مىآرد ؛ واى از روزى كه ادبار روى آرد و در جاى اقبال خيمه زند ! دنيا از اين افسانه‌ها بسيار ياد دارد .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nزمانى كه بخت يار است ، جعفر برمكى به انواع زناى محصنه و غير محصنه جسارت مىورزد و مسئول نمىگردد . وقتى كه ادبار دامنگير مىشود ، با منكوحهء مشروعهء خود ملاقات مىكند ، در ده درهم نفت آتش غضب خليفه مىسوزد و عموم برامكه طعمهء شمشير آبدار مىشوند . كسانى كه غنى و فقير ، وضيع و شريف ، عالم و جاهل ، غريب و بومى ، از خوان احسانشان پرورده و جيب و بغل از اكرام ايشان پر از زر احمر و تن و بر اعلا و ادنا از عطاى آنان آراستهء زيب و زيور بود ، در آنى از شدت ادبار و ناسازگارى اقبال « بيوتهم  عالِيَها سافِلَها  » گشته ، نه از خود ايشان آثارى و نه از تجملات و تحكمات آنان نشانى ماند .  « كُلُّ شَيْءٍ هالِكٌ إِلَّا وَجْهَهُ . »  بارى ، از رؤسا ، جماعتى كه در عزل صدر اعظم هم‌عهد و هم‌قسم شده بودند كه تا اعلى حضرت شهريارى او را عزل نكند آرام نگيرند ، يكى هم جناب آقا شيخ فضل الله نورى - كه از علماى معروف طهران است - بود ؛ شش هزار تومان از صدر اعظم گرفته جميع رفقا و معاهدين را نشان داده سر « اذا فسد العالم . . . » را نمود . از نو بگير بگير است ، آقا ميرزا سيد حسن آقا برادر مؤيد الاسلام ، مدير حبل المتين ، را هم شبانه گرفته و بردند . به كجا ؟ معلوم نيست .\r\nاين‌ها براى كوتاه كردن زبان و شكستن قلم حبل المتين است ، با سفير انگليس هم در گفت‌وگو هستند كه شايد دوستانه حبل المتين را در كلكته بند نمايند . حالا خبر رسيد كه نود نفر از بزرگان را گرفته هر يك را به طرفى پرت‌وپلا كرده‌اند . بازار بگير بگير خيلى گرم است ، هر كس با هر كس دشمنى دارد خود را به صدر اعظم رسانيده و كار او را مىسازد .\r\n آن‌كه در دل هوس سوختن ما مىكرد * كاش مىآمد و از دور تماشا مىكرد \r\nاعتذار از علماى اعلام كثر الله امثالهم : اميد صادق و رجاء واثق است كه قارئين گرام و برادران ذوى الاحترام ، هرگز دربارهء بندهء نگارنده به فحواى  « إِنَّ بَعْضَ الظَّنِّ إِثْمٌ »  سوءظن نفرموده و گمان بد نبرند . مسلم است كه توهين اساطين دين مبين كفر محض و عين ضلالت است . هر آن كو به خدا و رسول ايمان آورد ، مرتكب چنان جسارتى كه سبب كفر و ارتداد باشد نمىگردد و كسانى را كه حضرت ختمى مرتبت - صلى الله عليه و آله - ستوده و در شأن و مرتبهء ايشان فرموده « علما امتى كانبياء بنى اسرائيل » اطاعت و توقير ايشان بر هر صاحب ايمان به حكم رسول انس و جان مانند اطاعت ائمه انام - سلام الله عليهم الى آخر الزمان - واجب است و ترك ادب و خلاف اطاعت به سلسلهء مقدسهء علما سبب خلود در نيران است .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n« اللهم احفظ من شرور انفسنا . » و بدون پيروى اساطين دين و جانشينان امام مبين چه ملت ؟ چه دولت ؟ چه سلطنت ؟ چه ايمان ؟ چه اسلام ؟ اين داد فرياد و جد و جهد نگارنده از روى تعصب و حفظ ناموس اسلام و بقاى اسم و رسم ملت و قوميت است و هيچ وقت جز به وجههء ديانت و حفظ شريعت از براى هيچ ملتى ترقى حاصل نشده و نخواهد شد . ترويج شريعت و اعلاى كلمهء توحيد بسته به وجود فايض الجود علماء دين است . بى وجود عالم ، چه مسجد ؟ چه منبر ؟ چه شريعت ؟ چه طريقت ؟ هيچ دولت و ملت در بىدينى فرمان‌گذار نشده و نخواهد شد ؛ ولو اين‌كه مذهب غير حق و باطل باشد ، بهتر از لامذهبى است تا چه رسد به مذهب پاك احمدى و شريعت مطهرهء محمدى كه « همه عالم گواه عصمت اوست . » بلاشك جهت ملك‌دارى و فرمان‌فرمايى وجود علماء اعلام ، از اركان اربعه و بلكه ركن ركين و اس اساس هيئت اجتماعيه شناخته مىشود ، مانند ستون وسط خيمه ، اگر - استعيذ بالله - شكست بر آن وارد آيد آن اساس از بيخ و بن برافتد . سياست در هر ملت از قاعدهء حكميه است ؛ چه ، در هر صنف از اصناف بنى نوع بشر ، قطاع الطريق - كه هر كدام ملبس به لباسى گشته به جان و مال بلكه به دين و ايمان مردم دست تعدى دراز نموده - موجودند ، از هيچ‌گونه فحش و بىاعتدالى مضايقه نمىكنند ؛ چنانچه از ابتدا الى حال ديده و شنيده شده كه نيك و بد ، سعيد و شقى در هر صنف بوده ، حتى در ذريهء انبيا و اوليا . طايفه‌اى از قاطعان طريق در شب جبال پنهان و راه كاروانان زنند و با شمشير و تفنگ هجوم آرند و برخى در شهر شبانه به خانهء بيگانه داخل شده آن‌چه به دستشان افتد مىربايند و مىبرند . گروهى در كسوت تجارت در ملأ عام مال مردم را گرفته پس نمىدهند ؛ از همهء اين‌ها معتبرتر و شقىتر گروهىاند كه به لباس تزوير درآمده طريق شريعت پيمايند ، مال فقرا و مساكين و ايتام و موقوفات را گرد آرند . قطاعان الطريق سابق الذكر در انظار بىقرب و هنگامى كه توقيف شدند مجازات مىبينند و در خاك مذلت و شرمسارى مىنشينند ، اما اينان در صدر مجلس نشينند و بر سايرين برترى گزينند . اين‌ها اشخاصى هستند كه اول درجهء شقاوتشان اين است كه كسوت علما را غصب كرده ، بر سر و بر خود آراسته و به فحواى  « كَمَثَلِ الْحِمارِ يَحْمِلُ أَسْفاراً »  كتاب چندى بر خود بار نموده و او را سبب راه ترقى [ قرار 
  ] داده‌اند . چنانچه ، وقتى كه جناب آقا از عتبات عاليات تشريف مىآورد ، به جز ردا و عصا به چيزى مالك نيست ، دويست تومان هم قرض دارد . در اندك زمان بدان\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nچند حكم ناحق صاحب چند قريهء شش دانگ و تجملات خانه و جواهرات و طلاآلات زنانه و خدم و حشم مىشود . غافل از اين‌كه  « مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ  و  الْفاسِقُونَ  و  الظَّالِمُونَ »  . اين راهزنان ، بدنام كنندهء نيكو نامان‌اند . به مفاد آيهء وافى هدايهء  « إِنَّما يَخْشَى اللَّهَ مِنْ عِبادِهِ الْعُلَماءُ »  علما بايد با زيور خوف آراسته و با كسوت خشيت پيراسته باشند ، نه اين‌كه مردگان را وارث و ناحقان ظالم را حارس ، مال يتيم بخورند و پردهء ناموس مظلوم بدرند . حضرت رسول اكرم در حق چنين علما مىفرمايد : « من طلب العلم لاربع دخل النار ، ليباهى به العلما ، او ليمازح به السفهاء او يصرف وجوه الناس ، او لياخذنه الامراء . » و اگر غمازى را هم بر اين چهار مزيد كنيم ، اين پنج خصلت مذمومه كلا در بعض از علماء طهران موجود است . « العلم بلاعمل و بال ، العالم بلاعمل كشجر بلا ثمر . » حضرت عيسى - عليه السلام - مىفرمايد : « ويل للعماء السوء كيف تلقى عليهم النار . » ابى عبد الله مىفرمايد : « به درستى كه بعض از علما تحصيل مىنمايند و نمىخواهند تعليم نمايند و ايشان در درك‌اند . حتى بعضى كه در مؤعظه تندى نمايند در درك‌اند ، و عالمى كه به علم خود عمل نكند در درك است » پس عالم آن نيست كه پنج ذرع كرباس فرنگى دور سر پيچد ملبسين به لباس علم را عالم نمىتوان خواند ، عالم آن است كه قولش برعكس فعلش نباشد .\r\n غول باشد نه عالمى كه ازو * بشنوى گفت و نشنوى رفتار\r\nبر خود آن را كه پادشاهى نيست * بر كسانش تو پادشه مشمار !\r\nافسرى كو نهد همى بر سر * خواه افسر شمار ، خواه افسار ! \r\nاين عنوان را « وفايى شوشترى » خوب به نظم آورده - رحمة الله عليه :\r\n نه هر كس شد مسلمان مىتوان گفتن كه سلمان شد * كز اول بايدش سلمان شد و آن‌گه مسلمان شد\r\nجمال يوسف ار دارى به حسن خود مشو غره ! * صفات يوسفى بايد تو را تا ماه كنعان شد\r\nبه سر سوداى دنيا دارى و خود فكر دستارى * كز اول فكر سر بايد شد آن‌گه فكر سامان شد \r\n*\r\n عالم آن كس بود كه بد نكند * نه بگويد به خلق و خود نكند\r\nعالم آن است خود به راه بود * نه سوى مال و نفس و جاه بود \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n نه محقق بود نه دانشمند * چارپايى برو كتابى چند\r\nآن تهى مغز را چه علم و خبر * كه بر او هيزم است يا دفتر ؟ \r\nاى كاش در دولت با قدرت و علم بوديم و در تميز كردن اين معايب صد سال پيش جهد مىكرديم كه حسن از قبح و نيك از بد و خوب از زشت سوا شدى ؛ بعضى اشخاص كه مايهء رسوايى يك قوم و مذهب هستند از درجهء اعتبار مىافتادند . چه فايده ! امرا و وزرا بيشتر به لوث پايمال كردن حقوق ملت آلوده و از ترس اعمال و افعال خود قدرت نطق كشيدن ندارند . نه ادارهء تميز هست ، نه معارف و نه سانسور مذهبى ؛ هر نكره‌اى هرچه خواهد مىنويسد و به خورد عوام الناس مىدهد و از صاحبان دستور ، اگر سخنى گفته شود ، مانند كلام منزل در دل عوام نقش بندد ، چون بيچاره قوهء مميزه ندارد كه نيك را از بد تميز دهد و حق را باطل شناسد ؛ و اگر كسى عالم ربانى و فاضل صمدانى باشد ولى عمامه نگذارد و آستين پهن و گشاد نداشته باشد ، سخنى از حديث و آيه به ميان آرد ، همه تمسخر كنند و به نافهمى و بىمعرفتيش نسبت دهند ؛ ولى جاهل ، بلكه جلاد ، اگر عمامه گذارد حرفش مسموع و مجرى و اگر بالاى منبر رود پىدرپى صلوات فرستند و غلغله در مسجد افكنند و در عوض مزخرفات بايد بشنوند و حكما دست‌شان را هم بايد ببوسند و پاپوششان را جفت نمايند ؛ از همه تمناى اطاعت دارند و اگر كسى ايرادى نمايد او را شقى و كافر خوانند ، اما به مكلاى عالم اعتنا ندارند ؛ خيال نمىكنند كه فضيلت در سرپوش نيست ، اگر فضيلت در سرپوش باشد قيمت كلاه كه از پوست بخارايى است بيست و پنج تومان است ، اما قيمت عمامه يك توپ تنزيب شش هزار دينار است . پس فضل در سر است كه محل خرد و هوش و ادراك و تميز مىباشد كه به حكم عقل از خدا مىترسد و خلقتا هيچ فرقى در ميان نيست . افسوس كه رؤساى ملت تا امروز در خيال آن نيفتاده‌اند كه امتياز و اعتبار را به انسان كامل دهند ، نه به دستار بزرگ - « هدينا الله الى طريق الصواب . » سخن به طول انجاميد . خدا آسان كند دشوار ما را !\r\nدر هر صورت ، نگارنده ناگزير است از آن‌چه در نسخه‌ها درج شده بىكم و زياد بنگارد ، چون مطلب سراپا صدق و خالى از غرض است و نيت خالص . خدا را به حق علماء امت محمدى قسم مىدهم كه قلم عفو بر جرايم اعمال ما دركشد . از قارئين محترم استدعا مىكنم كه خرده نگيرند . در اين‌جا اگر سهوى شده در مبلغ\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nوجه مىباشد ، كه آيا شش هزار يا سه هزار دينار است ، خود آن عالم‌نما آن سهو را تصحيح خواهد كرد .\r\nخلاصه ، بعد از عرض معذرت به حضور علماى حقه به اداى مطلب پردازيم . « اذا فسد العالم فسد العالم » عالم را فاسد نموده . از آن روز اين را بگير آن را ببند به ميان افتاد . يكى را به كاشان ، ديگرى را به اردبيل ، سومى را به قزوين ، هر كس را به جايى مىفرستند . يكى را حكومت مىدهند ، ديگرى را اخراج بلد مىكنند ؛ هنگامهء محشر است در مردم . خريد درباريان بيش از تجار است . آقايان محترم در فرنگستان آدم دارند صد صندوق ، پنجاه صندوق . . . مىآورند . حضرات خيرخواهان دولت - كه مدعى آنان‌اند - معترض‌اند چرا وجه استقراضى را چنان كردند ؛ ولى هر كس دم زند ، گم شود . همه جا خفيه و تبديل موجود است . عرض كردم قدغن اكيد شده كه روزنامهء حبل المتين و ساير روزنامجات فارسى از خارج به ايران نيايند . ياد داريد كه يك روز روزنامهء اطلاع و ايران را از دست بنده گرفته انداختيد كه « ظلم عالم را فراگرفته ، اين نامردان متملق به مداحى ظلمه و فساق مىپردازند . » ؟ و حالا تصور نماييد حبل المتين - سواى آن‌كه از ظلم حكام و كم و بيش در كيفيت گرانى طهران و اسباب او و رشوه خوردن امرا و اعيان از محتكرين و راهنمايى دولت به صراط مستقيم - چه نوشته بود كه قدغن كردند ؟\r\nالبته روزنامهء ايران لابد و اطلاع لاعلاج است . هرچه بكنند تعريف و تمجيد نموده ، پارچهء نانى به دست آورده بخورند . اما در ممالك خارجه روزنامه‌نويسان بيش از وزرا و صدر اعظم دبدبه دارند ، ولى در طهران قدرت صد توپ كاغذ به نقد خريدن ندارند . ژاپونيان در سى سال داراى پانزده هزار روزنامه‌نويس شده‌اند و قدرت را روزنامه‌ها به آن‌جا رسانيده كه دنيا را به حيرت و تعجب انداخته‌اند . ما را يك حبل المتين است كه ، هزار و ششصد فرسخ دور از وطن ، آن را هم قدغن مىنمايند به ايران نيايد . از ذلت و ادبار ما دنيا در حيرت است و اين همه ذلت و پريشانى و بىسامانى ما تماما از سوء حزم و تدبير وزراى خود غرض است . سى سال است كه خيال ايشان در اضمحلال و برانداختن يك ديگر صرف مىشود و دايما با يكديگر دست و گريبان و در كشاكش‌اند ، و فرصت رسيدگى به كارهاى دولتى و ملتى ندارند . در هر صورت ، هرج‌ومرج در هر گوشه و كنار نمايان ، خفيه و تبديل از بس زياد شده دوست از دشمن و بيگانه از آشنا شناخته نمىشود . اكنون مانند گفته‌هاى « شيبانى » دنيا پريشان است .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n يار پريشان و زلف يار پريشان * شهر پريشان و شهريار پريشان\r\nروز پريشان‌تر از شب و شب از روز * هست همه كار روزگار پريشان\r\nباد پريشان و ابر و باغ و كه و دشت * عيد پريشان و نوبهار پريشان\r\nخاطر مجموع كافيان در شاه * هست تو گويى چو زلف يار پريشان\r\nبخت پريشان اگر نگشت ، چرا گشت * شاه نشسته به تخت يار پريشان ؟\r\nكار خلايق به اضطرار كشيده * هست دل خلق از اضطرار پريشان\r\nراى پريشان زند به كار چو باشد * مرد نشسته به كاخ كار پريشان\r\nهست پريشان‌تر از همه دل « بونصر » * كش بود اين كار از آن نگار پريشان \r\nخلاصه ، اين اوضاع زندگى ماست . اگرچه خجالت مىكشم ، ولى اگر ممكن باشد پنجاه تومان به مشهد براى بنده بفرستيد ، ورنه جان شما سلامت باشد . آقا ميرزا يوسف را از طرف من سلام برسانيد . اقل حسن كرمانى .\r\nابراهيم بيگ مات و متحير نگران ، و اشك از ديدگانش جارى بود . پس از ختام مكتوب دو دستى به سر زده گفت : « پريشان ، پريشان ، والله پريشان ، بالله پريشان ! » مانند زن سكلابه [ كلابه ؟ 
  ] هاىهاى شروع كرد گريه و نوحه كردن .\r\nحاجيه خانم و سكينه و محبوبهء سياه‌بخت دويدند پشت در اتاق كه : چه شد ؟ چه خبر است ؟\r\nمن اشاره كردم به مهمانان ، برخاسته رفتند و آن‌ها داخل شدند . خانم گفت : « پسر جان ! چه خبر است ؟ چه واقع شده ؟ »\r\nآهسته آهسته پاسخ داد : « والده ! پريشان ، پريشان ! »\r\nخانم به رويم نگاهى كرد و پرسيد : « ميرزا يوسف ! مهمانان چه غلط كردند و چه گفتند كه پسر مرا اين حال انداختند ؟ نمىبينى كه فرزند من بيمار است ! اين‌ها را چرا جمع مىكنى ؟ »\r\nگفتم : « خانم ! ايشان از روى محبت و دلسوزى مىآيند كه او را با صحبت‌هاى ظريفانه مشغول نمايند و گرد كدر از دل او بزدايند . از ايشان خلافى صادر نشده . از طهران كاغذى داشت ، به اصرار او ، من كاغذ را خواندم . »\r\nيكباره ابراهيم كلاهش را زد به زمين ، آوازش منقطع گشته با صوت حزين گفت : « تفو بر تو روزگار ، تفو ! پريشان ، پريشان . ! »\r\nبلى ، حقيقتا پريشان ! آن شب را تا صبح به همين منوال نشستيم ، هيچ كس ديده به هم\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nننهاد . صبح فرستاديم حكيم صالح افندى آمد . گفت : « من در « طنته » [ طنجه ؟ 
  ] بودم ، پريروز آمدم . »\r\nاحوال پرسيد ، گفتند يك ماه است ابراهيم بيگ دوباره بيمار شده است . بالجمله ، حكيم سلام داد . با صداى حزين عليك السلام جواب گفت . حكيم پرسيد : « چه خبر است ؟ »\r\nزبان درآورده به اشاره آب خواست .\r\nحكيم گفت : « از سماور آب جوشيده بياوريد ! »\r\nآوردند . كمى خورد . حكيم معاينه نبض كرد ، درجه گذاشت . ديدم حالش پريشان شد . نسخه نوشت و دواى نوشيدنى ترتيب داد . هنگامى كه خواست برود به من اشاره نموده با هم بيرون رفتيم . گفت : « به محبوبه و مادرش مگو ، اين درد اولى نيست ، حال واقعا مرض شديد شده ، متوجه باشيد ! باز عصر تنگ مىآيم . انار بدهيد ! »\r\nاو رفت ، من هم رفتم داخل اتاق . گفتم : « حكيم مىگويد در نزد بيمار گريه كردن ممنوع است . مناسب حال بيمار نيست و مضر صحت اوست . »\r\nمحبوبه فى الفور قطع گريه نمود ، چشم‌ها را پاك كرد ؛ ولى روز به روز حالت مريض بدتر مىشد تا چهار روز گذشت . حالت محبوبه معلوم است ، احتياج به تفسير و بيان ندارد كه چگونه مشغول نوحه‌گرى و مناسب سرايى است . روز پنجم ، صالح افندى قونسلط [ كنسولتاسيون 
  ] كرد و گفت : « فردا سه چهار حكيم خواهم آورد . »\r\nهمان شيخ يوسف السيد و وولف و دو نفر اطبا ديگر آمدند نگاه كردند و فردا فرد معاينه كرده رفتند اتاق ديگر . درجهء حرارت از چهل افزون است . با لسان فرانسوى قدرى گفت‌وگو كردند . يكى از آن حكيمان - كه شناسايى نداشت - از بنده پرسيد : « شما پدر مريض هستيد ؟ »\r\nصالح افندى گفت : « خير ، اين معلم و به جاى پدر اوست . »\r\nگفت : « بگوييد ! عيب ندارد . »\r\nصالح افندى گفت : « يوسف آقا ! من روز اول گفتم و اين‌ها هم مىگويند ؛ درصد بيست و پنج اميد بهبودى دارد . »\r\nبه سر زده گفتم : « امان ! الله ! امان ! اين مگر چه ناخوشى دارد ؟ »\r\nشيخ يوسف السيد گفت : « ايران ، ميران را نام بردن ديگر سودى نبخشد . آن وقت گفتم كه درد و مرض نداشت ؛ ولى امروز اين موسيوها متفق و يك‌رأى هستند كه دق و حماى مركبه و خوليا ، هر سه وجودش را احاطه كرده‌اند . اگر درجهء حرارت از چهل و يك بگذرد ، معالجه‌پذير نيست ؛ ولى باز قطع اميد نتوان كرد و مرض هر چند مخوف باشد\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nقطع اميد نشايد . مواظبت بسيار لازم است ، مريضان سخت‌تر از اين صحت يافته‌اند . دوا همان است كه صالح افندى داده . »\r\nچيزى هم علاوه كرده رفتند . تا هشت روز بدتر و پريشان‌تر مىشد ، خود را نمىدانست . صالح افندى گفت تخت را برچيده ، رختخواب در روى فرش پهن كنند كه راحت باشد .\r\nبه فرمودهء او عمل شد . محبوبه از شانه‌ها گرفت ، حكيم از پاها و حاجى مسعود هم يارى كرده ، به روى رختخوابش گذاشتند . مادر در يك طرف ، سكينه در جانب ديگر .\r\nمحبوبه يك هفته است كه نه خواب كرده و نه خوراك ، مجسمهء محض گشته . غرهء محرم است و در اين خانه آثار قيامت پيدا . روزگار همه سياه گشته . شب را حكيم نرفت ، درجه گذاشت ، حرارت چهل و يك سهل است ، از چهل و دو هم گذشته . به من اشاره كرد به نوعى محبوبه را بيرون كنم ، اگر وصيت دارد بگويد .\r\nگفتم : « محال است . بيرون نمىرود . تو هم نگو ! »\r\nهنگامهء محشر برپاست ، صداى شيون و واويلا به هفت همسايه مىرود . يك بار ديدم محبوبه خود را بر بالاى ابراهيم بيگ انداخت ، چنان فرياد « يا حبيبى ! يا مولايى ! » برآورد كه در و ديوار به ناله درآمد . با صداى بلند : « روح روانم كجا مىروى ؟ آرام جانم ، مرا بى يار و غمگسار مىگذارى ؟ قربانت گردم ! پس از تو من خواهم ماند ؟ نه والله ! زندگى مرا حرام است ، نخواهم زيست ! » اين‌ها را گفته سخت ابراهيم بيگ را در آغوش كشيد :\r\n كه دست از دامنت هرگز ندارم * تو گر دارى تحمل ، من ندارم\r\nنشستم سال‌ها در انتظارت * كه روزى تنگ گيرم در كنارت\r\nتو را كشت اى حبيبى عشق ايران * ز عشق از تو نيم كمتر ، يقين دان ! \r\nحاجى مسعود آمد . با قهر از گيسوان محبوبه گرفته كشيد و گفت : « برخيز ! مولاى مرا خفه كردى . »\r\nمحبوبه فرياد برآورد : « دور شو اى قاتل حمزه ، اى جلاد روسياه ! خيال دارى روح را از جسم جدا سازى ؟ » باز خود را انداخته او را به بر كشيده اين ابيات تركى را خواندن گرفت :\r\n « يارب به كا جسم و جان گركمز * جانان يوق ايسته جهان گركمز\r\nمن بعد ذليل و خوار قيلمه * سرگشتهء روزگار قيلمه » \r\nاين هنگامه تا طلوع صبح كشيد . زنان همسايه ، به قاعدهء عرب ، صيحه كشيده و نوحه مىخوانند . اين مجلس نمونهء روز محشر و اين پردهء جگرسوز ، دل‌هاى آشنا و بيگانه را آتش مىزد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nحاجيه « ناكام اوغول واى ، جوان بالام واى » گويان يك طرف ، سكينه بىحس در عالم غش زلف‌كنان ، سر به ديوار زنان ، وابرادرا گويان ، « مرا يتيم مىگذارى ؟ » از آن طرف ؛ حاجى مسعود چنان مشت بر سر زد كه انگشتر عقيق بر سرش فرورفته شكافته خون سرخ بر رخسار سياهش روان گرديده يا مولاى گويان و اشك‌ريزان . اين بنده يوسف ، سرگشاده و جامه دريده و پيراهن تا دامن چاك كرده ، به سر و سينه كوبان ، يك طرف .\r\nحكيم هر دو دست در بغل حيران و سرگردان ، همسايگان نوحه‌كنان ، محبوبه « يا محبوبى ، يا حبيبى ، يا مولايى ! » گويان « كوتورمرم اليمى دامن وصالندن . روح روان با توام ، با تو ! » گفته به ابراهيم چسبيده .\r\nحاجى مسعود مىگويد : « حكيم‌باشى ايران كو ؟ ايران ! ايران ! »\r\nزياده از يك ربع ساعت نه از محبوبه آوازى و نه از ابراهيم بيگ نفسى بيرون آمد .\r\nحكيم پيش رفته معاينه كرده ، دو دستى به سر زده گفت :\r\n«  إِنَّا لِلَّهِ وَ إِنَّا إِلَيْهِ راجِعُونَ  ! هر دو تمام شده‌اند . »\r\n بعد رنجورى سه سال اندر عذاب * رفت گر مىبينمش آيد به خواب\r\nز آستين دست محبت برفراز * اندك اندك پرده بالا رفت باز\r\nدر دوم پرده ، حكايت‌هاى عشق * صحبت عشاق و عادت‌هاى عشق\r\nسرّ معشوقان و آن عاشق‌كشى * و آن خوشىّ عاشقان با ناخوشى\r\nآن سفر كردن به هر شهر و ديار * در پى معشوق خود با حال زار\r\nقصهء معشوق و بيمارّى او * ماجراى عاشق و يارّى او\r\nآن پى چاره به پيش اين و آن * رفتن و خوردن قفا از ناكسان\r\nقصهء آن خواب شخص محترم * كه كنون آسوده در باغ ارم\r\nنااميدىهاى امّيد جديد * بار ديگر بازگشتن نااميد\r\nدر فراش نااميدى زردروى * در فتادن كه منم بيمار اوى\r\nآن فرو بستن لب از گفت و مقال * در فراش غم به سر بردن سه سال\r\nناله‌هاى مادر دل‌سوخته * كه به داماديش ديده دوخته\r\nآن حكايت‌هاى محبوبه‌ى نجيب * سوزشش در فرقت وصل حبيب\r\nسوختن چون شمع اندر شام هجر * كه شود روزى ورا گم نام هجر\r\nآن كشيدن نالهء « حق يا مدد ! » * كه مگر شاهى به امدادش رسد\r\nآن بريدن چشم امّيد از همه * روز و شب از مرگ كردن زمزمه \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n آن نگاه حسرت‌آميزش به يار * كه بود در گور آغوش و كنار\r\nخود طمع از وصل من اى مه ببر * تا كه در وصلم نباشد آبخور\r\nجان سپردم در ره عشق وطن * گر تويى اهل وفا پى آى من\r\nآن ثبات عاشق دلداده‌اش * حال محبوبه‌ى ز پا افتاده‌اش\r\nكه به جانان بود جانش متحد * ز انجماد خون او خون منجمد\r\nدر عروقش گشت و بيجان اوفتاد * در نثار جسم جانان جان نهاد\r\nكو حكايت‌هاى مجنون تازه كرد * چهرهء عشق كهن را تازه كرد\r\nخواست چون فصاد تا فصدش كند * او به خود لرزيد كه قصدش كند\r\nگفت : من از تو زنم رگ اى عمو ! * گفت : از ليلى زنى هذيان مگو !\r\nگفت : اندر دست من اين دست توست * گفت : چشم من به فكر بست توست\r\nمن كيم ليلى و ليلى كيست من * چون يكى روحيم اندر در دو بدن\r\nچون ز ليلى جان رود جانم نماند * من نمانم تا كه جانانم نماند\r\nدفتر عشق كهن پيچيده دار * كه شگفتى بيش آرد اين نگار !\r\nعشق شاه است و همه عشاق شاه * عاشق خود را بدان بىاشتباه !\r\nعاشق تو در تمناى وصال * داد جان اندر سر فكر و خيال\r\nدر ره معشوق خود جان باخته * گاه وصلش با جدايى ساخته\r\nاز غم بيمارى جانان خويش * داد جان در راه عشق آن سينه ريش\r\nاين چنين معشوق و اين عاشق كه ديد * تا محبت آفرين عشق آفريد\r\nعاشق ما ، عاشق خاك وطن * قبله‌گاهش تربت پاك وطن\r\nاو بريد اميد و دست از جان بشست * ليك ايدون گشته يارش تندرست\r\nاو همى پنداشت كه جانش رود * خواست پيشاپيش جانانش رود\r\nگر كسى گويد كه يارش بىوفاست * ورنه معشوقش ز عاشق چون جداست ؟\r\nگويمش كاين يار خلاقى كند * هرچه هالك در رهش باقى كند\r\nگر به صورت گشته از عاشق جدا * در به معنى دست در دست وفا\r\nهم از اين سان عاشق ما آرزو * داشت گر بينى به دقت اى عمو !\r\nكه كند جان در ره جانان فدا * تا فناى او دهد او را بقا\r\nاين چنين عاشق كجا كى مرده شد * مرده كى شد آن‌كه نامش برده شد ؟\r\nخاصه عشقى كو نه از روى هواست * نى به شوخ رومى و ترك و ختاست\r\nعشق آن رخشنده خاك تابناك * كه بود گلرنگ از خون‌هاى پاك \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n خوابگاه آن نياكان غيور * كه در او شيران نكردندى عبور\r\nعشق آن خاكى كه من خود از وىام * در فراقش روز و شب همچون نىام\r\nعاشقم بر خاك و استقلال خاك * عاشقم بر حسن استقبال خاك\r\nعاشقم بر خاك و بر قانون خاك * عاشقم بر ليلى و مجنون خاك\r\nعاشقم بر خاك اما خاك خويش * سينه دارم چاك اما چاك خويش\r\nعاشقم بر موسى و طور و قبس * عاشقم بر شحنه و دزد و عسس\r\nعاشقم اما بر آن كو عاشقم * عشقبازى را هلا من لايقم\r\nعاشقم من ، عاشق استم باليقين * هست برهانم زبان آتشين\r\nهاىهاى آن عاشق دل‌باخته * سر ز پا و پا ز سر نشناخته\r\nرشتهء اميد خود بگسيختى * در علاجش چاره‌ها انگيختى\r\nاز طبيبان مسيحا دم ، علاج * جستمى در دفعش اين سوء المزاج\r\nتا مظفر شه ، طبيب دين دثار * مهربان و واقف از اسرار يار\r\nآستين بهر مداوا برشكست * پس به نبض او ز رحمت برد دست\r\nگفت : جستم درد و هم درمان او * من ز مردن مىرهانم جان او\r\nدر مداوايش نخستين گشت راست * كه قد چونان كمانش گشت راست\r\nآب رفته‌ى ما درآوردى به جوى * كز گل رويش عيان شد رنگ و بوى\r\nاندك اندك تكيه دادى بر عصا * مىزدى گامى به اميد خدا\r\nآن زمان خواهم به مصر آرم سفر * برد هم بر قبر آن عاشق خبر\r\nعاشقا ! برخيز كامد رستخيز * طوطيا ! بار دگر شكّر بريز !\r\nمژدهء صحت رسانيد از عراق * وز علاجى خوش به حسن اتفاق\r\nكه ز انفاس مسيحاى دوم * طاوس اقبال ما بگشود دم\r\nيار بيمارت به بستر گشت راست * آمدش ز الطاف حق آن را كه خواست\r\nهين تو يا حق گوى كه آمد مدد * خيز تا دستت به دامانش رسد !\r\nبوسه زن بر پا و بر دست و سرش * هم به انفاس دم جان پرورش !\r\nاين طبيب است آن‌كه خود مىخواستى * نيست اندر قول من ناراستى\r\nخير اى عاشق كه دست سرنوشت * بهر ايران دفترى از نو نوشت !\r\nدر سوم پرده دهد عاشق جواب : * دارم اميد قوى كايد به خواب\r\nاى جهان‌دار اى دل افروخته * عشق اين‌سان لازم است آموخته ! \r\n\r\n","description":"","footnote":"","page_name":" 475 ","page_number":475},
  {"content":"\r\n . \r\n","description":"","footnote":"","page_name":" 476 ","page_number":476},
  {"content":"\r\n\r\n\r\nخاتمه\r\nاز آن‌جايى كه هر كتاب را خاتمه‌اى در كار است ، لهذا در اين كتاب مستطاب - كه راجع به حب وطن مىباشد - مناسب‌تر خاتمه‌اى جز بيان ترقيات دولت و ملت ژاپون نديدم .\r\nدر اين مقام چند مطلب ملحوظ است .\r\nاول : بعض سخن‌هاى رضا خان مازندرانى را كه حكايت كرده تصريح نمايم .\r\nدوم : ظاهر دارم كه [ آن‌چه 
  ] در قوه و نهاد بنى آدم هست ، اگر به جد اقدام در هر كارى نمايد ، انجام دهد و منظور اصلى فرق ميان پادشاه ايران و ايمپراتور ژاپون است كه ظاهر سازم ، تا مردم سر و سامان ژاپون را از ايمپراتور و پريشانى ايران را از شاهنشاه ايران ندانند .\r\nبايد دانست كه ملت ژاپون در ظلمت جهل و خرافات دنيه غرق و گرفتار خوى بهيميت مطلقه و ابدا از انسانيت واقف نبودند و هيچ راهى به عالم علم و تمدن نداشتند ؛ همگى پيرو خرافات و موهومات اسلاف بىمغز و افسانهء دروغين و داستان‌هاى باستانى بودند . پديد آمدن نوع خود را كه اشرف مخلوقات است ، از براى قبول تمدن و خدمت به عالم انسانيت و كشف حقايق و رموز مدنيت و سياست نمىپنداشتند ، بلكه چون ساير امم جهالت‌پرست ، خلقت خويش را براى تن‌پرورى و كامرانى مىدانستند . همين كه سلطنت به « ميكادوى اعظم » حاليه رسيد ، و شئونات بىمعنى زايل گشت ، و در سن پانزده سالگى اعلى حضرتش به تخت سلطنت برآمد و اصلاحات لازمه را - كه موافق اقتضاى آن زمان بود - به موقع اجرا گذاشت ، عقايد و افكار دو هزار سالهء اجداد خويش را يك دفعه عقب انداخته ، در كمال سرعت حسن افكار و ثمرات نيكوكارى خود را ظاهر\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nساخت ، و بدون ملاحظه ، افعال و كردار ناشايست اجداد خود را در مجالس نقل محافل نمود ، كه اجداد من نه فيلسوف و دانا و نه شاعر بودند ؛ شعراى ما ايشان را هنگام مدح و ثنا فيلسوف خوانده ، بلكه جهان‌آرا و فرزند خدا ستودند و دربارهء آنان مبالغه را از حد گذراندند . از اين رو ، ممدوح را به اشتباه انداختند . تا رفته رفته مجاز را حقيقت پنداشتند .\r\nچنانچه در وقت گفت‌وگو با مقربان درگاه و چاكران بارگاه روى خود را نقاب پوشيدند ، در ظرفى دو دفعه طعام نخوردند و جامه‌اى را دو بار نپوشيدند . اكنون نخستين بشارتى است به شما مىدهم ، تا بدانيد و آگاه باشيد كه از امروز من هم يك فرد از افراد ملت ژاپون هستم و از اين تاريخ و بعد در ميان من و شما غير از برابرى و برادرى چيزى باقى نخواهد بود .\r\nاين پادشاه جوان ، با عقل كهن ، دريافت كه به ملت - كه در مرتبهء فرزندند - كبر و غرور به خرج دادن از طريق انسانيت و تمدن دور است ، و در اين دور و زمان درخت تكبر جز محجوبيت و خذلان بار ندهد . اقتضاى جهاندارى كشورستانى است ، و آن هم ممكن نباشد الا به علم و عمل ، و اين نيز حاصل نگردد مگر به فضل و هنر . يكباره اوقات خود را مصروف داشت كه جنود جهل و خودبينى را از دستگاه خويش براند و لشكر عقل و تمدن را در جاى خود بنشاند . در ميان ملت خود قانون مساوات و مؤاسات گذارد و درخت نفاق و شقاق را از مملكت بيخ و بنياد برآرد ؛ چه ، قرن‌ها طريق ترقى و تمدن را يأجوج و مأجوج جهل سد نادانى بسته و مانع بزرگ گشته بود . يكباره به دستيارى سكندر حزم ، سدى محكم بست و براى انتشار تعليم و تربيت و صنايع و فنون معلمان ماهر و استادان چابك دست بياورد ، و بدين وسيله ، سلطنت و حكمرانى خود را بياراست ، كه نامش سرلوحهء تاريخ آيندگان گردد و به ثبوت رساند كه در قطعهء آسيا هم قوانين مساوات بين الناس و آزادى ممكن الوقوع است ، نه ممتنع الوقوع ، بلكه زودتر از اروپا اصلاح‌پذير و مستعد قبول‌اند .\r\nآن‌چه مركوز خاطر مهر مظاهرش بود در اندك زمان مجرى نمود و تبديل استبداد را به مشروطيت كرد . بدوا خود را از درجهء خداوندى به منزلهء بندگى تنزل داد ، تا خداوندگار سلاطين همسايهء خود گرديد و انگشت حكمرانان كرهء ارض را در دندان حيرت گذاشت ، و اين فقره را خاطرنشان عالميان نمود كه قواعد حكمرانى از روى عدل و انصاف منافى با سلطنت شخصى است ، يك تن واحد ، اگرچه مجسمهء هوش و دها و چكيدهء عقل و ذكا و ريختهء تمدن و انسانيت هم باشد ، از خطا معاف نتواند بود ، ناچار از عهدهء مهام امور جمهور عاجز آمده و جمعى كه اطراف اويند به جلب منافع خود خواهند\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nكوشيد و مظنون است كه بدعت‌هاى مضار ايجاد نمايند . در هنگام استعمال ترياق ، سم مهلك به كار برند و در گاه جنگ آشتى نمايند و هنگام بزم تمهيد رزم كنند .\r\nپس ، به قانون شرع و طبيعت چون هيئت مجموعهء انسان بايستى كه به طور تعاون و تناصر كفايت حوائج خويش كنند ، به همان طريق ادارهء امور سلطنت نيز محتاج به هيئت كاردان و باكفايت است كه براى تدبير و ترتيب امور ملكى و مهام دولتى عقل گرد آرند و انبازى كنند ، تا توانند در تحت رياست شخص پادشاه به عنوان مشروعيت با آزادى و اتفاق آرا حلال مشكلات امور جمهور گردند ؛ زيرا كه آراء جماعت از خطا و خلل دور و از فنا و انقراض مصون و محفوظ است ؛ چه ، يك تن اگر از ميان رود آن‌چه از ذكاوت و دانايى دارد با خود برد ، ولى جماعت هيچ وقت فنا نپذيرد .\r\n « يكى مىرود ديگر آيد به جايش » \r\nاين تصورات حكيمانهء ميكادو ، نتيجه چنين بخشيد كه يك مرتبه حجاب كبر و جلال بينداخت و برقع از جمال برداشت . با صورت خندان و دل شادان بار عام در داد و امرا و بزرگان كشور و لشكر همه را به مجلس خود خواند ، به رعايا و جميع طبقات التفات فرمود . عموم را انگشت حيرت به دندان گذارد ، زيرا كسى را تصور اين نبود كه ممكن باشد جمال خداوند خويش را بىپرده ملاحظه كند . بعضى را خواب و برخى را خيال ، ديگرى را يقين ، آن يكى را شبهه مجسم بود ؛ چه ، ابدا تصور اين معنى را نمىكردند ، كه پادشاه والاجاه خود را بىپرده و نقاب بر آنان بنمايد و اين ملت سيه روزگار را با پرتو نور آزادى منور سازد و همگان را به پيشگاه سرير سلطنت بخواند و ملك و ملت ايشان را به سعادت ابدى برساند ؛ حريت و استقلال در مملكت و آراى رعيت مرحمت فرموده ، از فيض شركت در امور برخوردار گرداند ؛ به فريضهء مشروعهء خود ، كه فقط حفظ وطن و ابناى وطن از دست‌اندازى بيگانه است ، با همت شاهانه و حميت ملوكانه اقدام ورزد و دريغ ندارد در راه استقلال هيئت اجتماعيه تا آخرين قطرهء خون خويش نثار نمايد . زهى سرى كه در اين راه چوگان سعادت گشته ، خهى خونى كه در اين كار مقدس بريزد ! پادشاه جوان‌بخت ژاپون ، موتسو مويتو ، رعايا و امراى خويش را همين‌كه از شمول اين عاطفت در حال فرح و نشاط ديد و دانست كه از نشئهء كدام بادهء فرح‌بخش سرخوش گشته‌اند ، لب به موعظهء حسنه و نصايح سودمند گشاده ، همگى را به عدالت و محبت و اتفاق - كه اس اساس سلطنت و دولت و بقاى رعيت و ملت است - اندرز نمود و احسان خود را دربارهء عموم و احساس عموم را دربارهء همديگر توصيه فرمود و خاطرنشان نمود كه فناى دولت و ملت در دست\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nجنود نامسعود جهل و نفاق است و كذا بقاى دولت و ملت با لشكر ظفر اثر علم و اتفاق :\r\n« اميدوارم ، بر خلاف ماضى و اجداد و اسلاف خود كه پيوسته در جلب منافع شخصى و احترامات ذات مىكوشيدند ، من در جلب منافع نوعى بكوشم و من بعد ابر بهارين علم و معرفت باريدن گيرد ، جنود نامسعود جهل را نيست و نابود سازد و همگى منافع نوعى را بر اغراض شخصى اختيار و در سايهء اتفاق ، سعادت هيئت اجتماعيه را به چنگ آريم . به شما با درون صاف قول و پيمان مىنمايم كه دايم خير ملت و منافع مملكت و شئون دولت را به منافع خود مقدم دارم ؛ چه ، شئونات ملت و دولت را ، اگر مقدم ندارم ، در فناى شئونات شخصى خود كوشيده خواهم بود . منافع حفظ حقوق مملكت و ملت و دولت راجع به عزت و شوكت و سلطنت من است ؛ هرگاه در مراعات و احترامات فائقهء آن تكاهل و تكاسل ورزم و جانب او را مهمل گذارم ، احترام و تشخصى براى من باقى نتواند ماند ، زيرا دولت عبارت از هيئت اجتماعيهء ملت است . هر يك از افراد ملت نمايندهء دولت تواند بود ، ولى پادشاه را به شخصه نمىتوان دولت گفت ، بلكه لفظ دولت به هيئت اجتماعيه اطلاق مىشود . كارهاى ملك وقتى به نظام آيد و مملكت زمانى متمدن شمرده شود ، كه دولت و ملت را مغايرتى در ميان نباشد . چون روح و جسد به هم درآميزند و متحد و يك‌دل و يك‌جهت با نيت پاك و خيالى خالى از شوايب اغراض دست به هم داده به استحكام امور دولتى و ملتى و دفاع دشمن و آبادانى و رونق وطن بكوشند . اگر چنانچه هيئت مجموعهء ملت پراكنده شود ، بالطبع شيرازهء اوراق دولت گسيخته مىشود و دولت انقراض مىيابد . پادشاه به منصب عظمى و لقب مخصوص ممتاز است ، و اكنون كه اين منصب جليل و لقب جميل از جانب رب جليل در مادهء من اعطا گشته ، اگر در حمايت وطن و رعايت ملت تكاهل و تكاسل ورزم ، عند الله و عند الناس مسئول و شرمنده خواهم بود .\r\nاستبداد ، آباء و اجدادم را مانع از اعمال به اين وظيفهء مقدسه بود ، و الحال كه من بر حسب وراثت قائم مقام آباء خود شده‌ام ، به شكرانهء اين موهبت عظمى و عطيت كبرى از هر باب چشم از دعاوى بىجاى اسلاف خود پوشيده ، من بعد كارهاى ملكى و ملتى را با شورى و رأى ملت در تحت نظارت گروهى از رجال كارآزمودهء قوم ژاپون محول و مجرى خواهم ساخت و به هيچ كار راجع به ملت\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nاقدام نخواهم نمود و امتياز به احدى داده نخواهد شد ، مگر اين‌كه دار الشوراى ملتى قرارداد او را مرتب نموده به مجلس وزرا بفرستد ، و در مجلس وزرا هم ، اگر صلاح دولت و ملت ديده شد ، ثبت و امضا شده به رييس كل - كه من هستم - بفرستند ، تا صحه گذاشته و به اجراى آن حكم نماييم ؛ چه ، از قراين خارجيه دريافته‌ام كه اهالى مغرب‌زمين ما را آسوده نخواهند گذاشت و دندان طمع براى ملك و ملت ما نيز تيز كرده‌اند . پس ، ما را لازم است كه پيش از آن‌كه ايشان بدين خيال باطل اوفتند و روز روشن ما را مبدل به شب تار كنند ، سد متين بر رهگذر اين سيل خانمان‌برانداز ببنديم و خود را از شر آن‌ها محافظه نماييم ؛ و اين سد متين بسته نمىشود مگر به وفور معارف و آزادى افكار و قلم ، چرا كه مسلّم اولين و آخرين است كه هر نيكبختى و سعادت از علم حاصل مىشود .\r\nگذشته بر اين ، اولين پلهء سلم ترقى و عدالت است . هيچ عمل مكروه را پرده نكشيد ! در مجالس و محافل عيوب كار را بحث و در روزنامه‌جات بنويسيد و از كسى نترسيد و نهراسيد تا رفع موانع و عيوب را بنماييد . از معبود خود بهراسيد ، نه از متصديان امور ! اگر شخص عيب خود را بداند و بر آن آگاه شود ، البته از آن اجتناب خواهد كرد . »\r\nبعد از اين خطابهء مفصل ايمپراتورى - كه مجمل از آن در اين‌جا ثبت شد - به تقويت جاليهء آزادى ، قواى ضعيفهء ملت جمع و به راهنمايى خرد دوربين خون‌هاى افسرده را به سرعت هرچه تمام‌تر به جريان آورد . گويا اين نطق ايمپراتور دم مسيحا بود كه به مردگان روح تازه بخشيده ملك و ملت ژاپون را زنده گردانيد . مملكت فرتوت غرب الغرب جوانى از سر گرفت ، مانند باد بهارين اثرات خضرا بخشيد . نخستين امرى كه توأم از ملت و دولت صادر شد اين بود كه سى نفر از دانايان و ارباب فطن و ذكا به پاىتخت‌هاى دول خارجه رسما فرستاده شوند تا ترتيب جملهء كارهاى لشكرى و كشورى آن‌ها را ، از برّى و بحرى ، ديده و دانسته دستور العمل صحيحى براى ترقيات ملك خود حاصل نمايند ؛ براى هر هيئت رييسى معين نمودند . سپس ، در تحصيل علم مملكت‌دارى دول خارجه عقايد و مشاهدات و ملاحظات خود را ، از تكذيب و تصديق ، بر آن افزوده به مجلس شوراى ملى خود تقديم نمودند .\r\nمجلس پس از رد و قبول و جرح و تعديل ، آن‌چه از قوانين دول منافى و مخالف با وضع آنان بود ترك و خودشان قانونى كه جوهر قوانين متمدنين امروزه شناخته شده\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nترتيب دادند . اول كارى كه كردند ، كارخانجات آدم‌سازى باز كرده ، مردمان جنگلى و وحشى خودروى ژاپون را در آن كارخانجات ريخته ، در اندك زمان چنان تربيت و تعليم دادند ، كه بهتر از اميرالبحرهاى انگليس و ممتازتر از توپچيان آلمان و قابل‌تر از استادان امريكا ، از آن كارخانه‌ها بيرون آوردند ؛ چه ، غيرت ذاتى و ذكاوت جبلى آسيايى در خميره و نهاد ايشان متمكن بود ، نهايت تا آن زمان تربيت‌كننده نداشتند . هنگامى كه آن خداوندان ده اسباب تربيت را موجود ديده ، فن و شكلى كه جهت محافظت ملك ، تحصيل معاش ، رفع امراض مضرهء زراعت ، فلاحت و تمدن هيئت مليه - كه اكمال هر يك از آن در اروپا متوقف به سال‌هاى دراز بود - در اندك زمانى به وجه احسن با كمال مفاخرت آموخته نتايج آن را به عرصهء شهود گذاردند . از نتيجهء جد و جهد و ثمرهء غيرت و حميت طبيعت ، نقشهء مملكت را يكباره تبديل داده ، مغاك‌هاى ملك را بدل به باغ‌هاى گوناگون نموده ، اختر سعادت اهالى درخشيد ؛ اسباب ترقى به طورى از براى اين ملت فراهم آمد كه تاكنون از براى هيچ دولت و ملتى ميسر نگشته ، كه از ابتداى امر خود از احتياج به خارجه آزاد شوند . و اين ملت با غيرت هرچه آلات و ادوات جنگ و جدال از توپ و تفنگ ، از باروت و فشنگ ، كشتىها و راه‌هاى آهن و مهندس و استاد لازم داشتند ، تمام را از ملت خود تدارك نمودند ، حتى عمله‌جات از خودشان ، آهن از خودشان ، چوب و تخته و ميخ از خودشان ، معلم و معمار و مربى از خودشان ، نان و نمك و پوشاك و ظروف از خودشان مىباشد ؛ بدون اين‌كه در هيچ چيز از قليل و كثير محتاج به خارجه باشند و از ثروت مملكت كيسهء رقيبان خود را پر كنند ، همه را از خود آماده و مهيا كرده‌اند ، كه اين‌قدر خوشبختى و اقبال هيچ دولت را تا امروز قسمت نشده است .\r\nانگليس را لازم است تخته از خارج ابتياع نموده كشتى سازد ؛ روس هم محتاج گندم است از خارجه آورده نان بخورد ؛ فرانسه صد و پنجاه سال است كه در عمل شعربافى شهرت داشته ولى محتاج ابريشم از خارج است . اين ملت شيرخواره آن‌قدر نمانده كه از جهت خوبى و ارزانى شعربافى فرانسه را عقب نشانند ، آن هم از ابريشم خود . اگر انسان در اين عمل اندك فكر كند هر آينه خواهد دانست در زمان قليل چه‌قدر پيشرفت در سايهء جد و جهد و اتحاد ملت و دولت ممكن تواند شد . آرى چه نيكو سروده‌اند :\r\n به هر كارى كه همت بسته گردد * اگر خارى بود گلدسته گردد \r\nاين‌ها را نبايد حمل بر كرامت نمود ؛ چه ، خداى قادر به اين مشت خاك تا درجه‌اى قابليت و استعداد بخشيده كه به تشريف شريف  « وَ لَقَدْ كَرَّمْنا بَنِي آدَمَ »  مباهى و سرافراز آمده است ،  « فَتَبارَكَ اللَّهُ أَحْسَنُ الْخالِقِينَ »  را جهت آنان فرموده است .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nفرمايش ايمپراتور ژاپون مطابق است با آن‌چه ذكرش گذشت ، از سخنان ناپليون - كه در تاريخ او ضبط است : يكى آن‌كه لفظ « محال » را بايد از كتب لغت خارج كرد ، يعنى در دنيا امر و عمل نشدنى نيست ؛ همهء امور موقوف به همّت بنى آدم [ است 
  ] و اگر خواسته باشد مىتواند به موقع اجرا درآورد . و لفظ « نه » ، در هيچ موقع و مقام استعمال نكند ، بلكه نون نافيه را بايد به آب همت و غيرت شست .\r\nملت ژاپون يك دفعه پرده از روى اقداماتى كه در خفا محفوظ و مستور داشته بودند برانداخته در جنگ چين ، چينيان كه آن‌ها را عبد ذليل خود مىپنداشتند ، مقر به خداوندى خودشان نموده و هم به عالم مالك رقابى خود را واضح نمودند ؛ هر چند پس از وصول به آن مظفريت تامه اروپاييان متحدا مانع از حصول مقصود ايشان گرديدند . اين هم نكته‌اى بود پولتيك و دپلماتى [ ديپلماتيك 
  ] كه ژاپون با كمال مهارت در آن موقع به خرج داد ، يعنى صرف‌نظر از حقوق ثابتهء نمود و جدا در تدارك كوتاهى دست اين دراز دستان كوشيد ؛ اين بود كه چنان سعى و اقدام نمود كه در قليل زمان با كمال قدرت به جايى بازگرديد كه رجعتش داده بودند . شبهه‌اى نيست كه لشكر اروپا تمام نادم و پشيمان ، در نهايت پريشانى ، از ممالك چين عودت خواهند نمود ولو چند سالى در سر گنج شايگان نشسته باشند .\r\nحالا تشريح و تحقيق معانى اين خطابه را - كه ايمپراتور ژاپون نمود - بنماييم ، كه اينك در صحيفهء نامه‌نگاران و در نظام‌نامهء مجالس خاص و عام متمدنين عالم ، ترقى فوق العاده ملت و دولت ژاپون ثبت و ضرب المثل شده است . آيا خود پادشاه به جز اين خطابه كار ديگر هم كرد ، يا تمامى امور دولت را يكان يكان در تحت نظارت خود آورد ؟\r\nيا به مدرسه‌هاى ژاپون معلمى نمود و خودش فابريك‌ها گشود و شعربافى كرد ؟ زراعت و فلاحت نمود ؟ نه والله ! هيچ يك از اين‌ها را به نفسه مباشرت نفرمود ؛ بلكه اين نام نيك و شهرت بىپايان را از آن حاصل كرد كه مانع پيشرفت كسب علوم و ترقيات ملت خود نگرديد ، از اسراف در شئونات خود صرف‌نظر نمود . خوبى پادشاهان ترقىخواه با ننگ و نام اين است كه راضى شوند امور دولتى و ملتى در مجلس شورى حل و عقد شود . از اين زياده مرحمت و جانبدارى در حق ملك و ملت از شخص شخيص پادشاه نشايد .\r\nاين بود كه در اول جلوس وارث تاج و تخت كيان ، اعلى حضرت عدالت‌خواه مظفر الدين شاه - خلد الله ملكه - كه برازندهء آن شاهنشاه دل‌آگاه دين و آيين نخستين خسروان مينونشان ايران [ است 
  ] ، از راه عدالت‌گسترى و تبعه‌پرورى - كه سرشت ذات همايون شهريار بلند پايگاهش بود - با كلام درر نظام خود فرمودند : « كارها خيلى پس\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nافتاده اكنون هنگام اصلاح و ترقى است . سعى كنيد و كوشش نماييد ، به هر وجه من الوجوه كه سبب ترقى و پيشرفت امور دولتى و ملتى را دريابيد ! در تقويت و جانبدارى و مراعات خوددارى نخواهم فرمود . » به زراعت تشويق و به رونق تجارت امر فرمود . چه امر و چه حكم ؟ اگر به دقت ملاحظه شود ، از وزرا خواهش و التماس فرمودند . در وضع فرمايشات اين پادشاه ترقىخواه دل انسان كباب مىشود و رقت فوق العاده دست مىدهد . اگر چنان‌چه اين فرمايشات به موقع اجرا گذاشته شده بود ، حالا لذت ثمرهء آن را ملت مىچشيد . كتاب و صحايف سخن آن خطابهء همايون آراسته و به لباس قافيه و سجع پيراسته ، تاريخ موزون و مقفا شده ، شأن و رتبه فرمايشات شاهانه هزار درجه بالاتر از خطابهء ميكادو ايمپراتور ژاپون شمرده مىشد . افسوس ! وزراى خود غرض - كه حقيقتا شايسته و سزاست در جرگه خائنين دولت و ملت به شمار آيند - اهميت به اين فرامين ملوكانه نداده ، كان لم يكن انگاشته ، بلكه مانع شدند كه به موقع اجرا وضع شود . اين است كه ما هم ، مختصر و بىربط و بىترتيب ، اشاره بدان خطابه نموده كه شاه چنان گفته بود . ما چه‌قدر ملت بدبخت و ناانصاف به شمار خواهيم رفت ، اگر شكر حق اين نطق شاهانه را ادا ننماييم . از پادشاه همين قدر ممنون و متشكر بايد بود كه مانع اصلاحات نشود ، و حال آن‌كه آن شاهنشاه مىفرمايد در تسهيل هرگونه اسباب ترقى و پيشرفت كارها حاضر و با شما شريك و همراهم و به هر گونه جانبدارى و تقويت حاضرم و خوددارى نتوانم نمود .\r\nاى باانصاف مردم ! وزراى شما هم يك طبقه از رعيت ايران هستند ، پس آن‌چه غفلت رفته از شماست ؛ در اين هنگام كه زمان مساعدت دارد و خداوند چنان پادشاه رئوف و مهربان به شما مرحمت فرمود ، چه كرديد ؟ يكى از آن‌ها را نشان بدهيد ! گناه و و بال ملت بىعلم گردن وزرا و علما و ارباب نفوذ و اقتدار است كه صاحبان كرور شده و داراى هزار كر و فر ، صاحب عمارات عاليه كه پر از مبل‌هاى گرانبهاى فرنگستان است گرديده‌اند . در ازاى اين نعمت ، چه خدمت به ولىنعمت خود كردند ، جز اين‌كه در بين ملل و دول و در تاريخ عالم اين خوارى و بىمقدارى را به نام نامى اين چنين پادشاه جمجاه ترقىخواه عادل ثبت و ضبط خواهند نمود ؟ و در ضمن نام خودتان را به بذل عطا و سخا شهرت مىدهيد ، هزاران حق ملت را ضايع مىنماييد و ثروت آنان را به طور نامشروع صاحب مىشويد . همهء اين‌ها و بال گردن شماست . اين‌كه هزار يك از نعماى خود را به شيادان و غيرمستحقان مىبخشيد تا نام شما به سخاوت علم گردد ، بهرهء فضيلت شما نخواهد شد « ويللك لاتزنى و لاتتصدقى » .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nآيا از وزير به حال ملت سخاوت مستحسن است يا درايت ؟ آيا عدالت و امانت و حزم و احقاق حق و رأى صايب و نيكوكارى و عاقبت‌انديشى و دوربينى و حفظ حقوق و ناموس ملت - كه امروز در عوالم تمدن خودنمايى مىنمايد - ثمرهء سخاوت وزراست ؟\r\nآخر سخاوت وزرا كه از خلفا خود در ممالك اسلاميه مانده ، جز آن‌كه نصف اعراب را سائل به كف نمود ، چه ثمر ديگر بخشيد ؟ آيا نتيجهء درايت « بسمارك » آن نشد كه تمام ملت آلمان را آگاه ساخت تا همگى سربازى اختيار نمودند كه هنگام هجوم دشمن وطن را دفاع نمايند ، تاجران معتبر و صاحبان ثروت با سربازى فخريه و مباهات كردند ؟\r\nاعراب را برامكه و امثال آن شاعر و تنبل نمود و بديهه‌گو كرد ، ليكن در تواريخ اسم بسمارك باقى و نام برامكه و امثال آن فانى گرديد . بسمارك را تمام اهالى دنيا پس از مرگ هم مىشناسد ، و آنان را در عصر خودشان نيز جز چند نفر اعراب طماع گدا [ كه 
  ] به مدح سخاوت و كارگذارى ايشان پرداختند ، ديگرى نمىشناخت .\r\nامروزه ، يك ربع ايران طلاب و درويش و فقيرند ، كه از هر گونه كسب و كار و پيشه دست كشيده ، چشم به دست مردم دوخته‌اند . چرا نبايد وزراى ما تدبير نموده و روشى اختيار نمايند كه آحاد ملت را به هم مربوط نموده همه را در حفظ وطن مشترك سازند تا عموم ملت در حفظ شريعت غرا شمشير بر ميان ببندند ؟ چرا سادات ذوى الاحترام صحيح المزاج قوى البنيه با ملت همراهى ننموده ، در محافظهء دين جد ، به دوش تفنگ نگيرند ؟ چرا از ايشان توپچى اختيار ننمايند ؟ مگر جد ايشان هزاران مخالفين را براى حفظ شريعت غرا از پاى درنياورد ؟ مگر براى حفظ ناموس ملت و وطن مقدس نيزه به دست مبارك نگرفت و اولاد خود را به مقابل شمشيرهاى بران نمىفرستاد ، و حال آن‌كه جد ايشان مىفرمود : « انا سيد الاولين و الآخرين و انا سيد العرب و العجم . » ؟ مگر امير المؤمنين عليه السلام نور ديدگان خود را در هر غزوه به مقابل اعداى دين نمىفرستاد ؟ « رييس القوم خادمهم » . رييس را لازم است كه در حفظ جان و مال مرئوسين و زيردستان خوددارى نكند ، نه اين‌كه داراى اسم بىمسمى باشد . در تنظيم و ترتيب يك جهتى ملت ، وزير صاحب‌رأى و صاحب تدبير لازم است كه بفهمد و بداند چگونه بايد ملت را در حفظ وطن همرأى و همدست كرد .\r\nافسوس ! كه وزراى ما صلاح خود را در آن مىبينند ، كه اهالى را تنبل و گدا نمايند و سخاوت خود را به خرج آن‌ها دهند ، آن هم بىموقع و به غيرمستحق . هيچ مسلم به حقانيت خمس و مال امام منكر نتواند شد ؛ آيا مستحق خمس كيست و به كه بايد برسد ؟\r\nهزاران سادات هفتاد ساله با شش و هفت نفر اولاد در گوشه‌هاى هر شهر ايران افتاده و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nروى سؤال ندارند و با كمال غيرت و پريشانى شب را به روز مىآورند ، كسى اعتنا به آن‌ها نمىكند ؛ ولى سادات گردن كلفت بذله‌گوى و مزّاح مسخره كه به هر كار و كسب توانا و قادرند ، با شيادى همه‌جا مىروند و از هيچ چيز مضايقه ندارند . « آن‌چه پيش آيد خوش آيد ! » گويان‌اند و جناياتى را مرتكب مىگردند كه انسان خجالت مىكشد آنان را آل رسول گويند . در نزد هر كس و ناكس عامل صد گونه فسق و فجور شده و هزار سخن - كه به شأن و مقام ايشان شايسته نيست - گفته و مىشنوند ، به جهت پنج تومان .\r\nبه خدا اگر اين سلسله مربى و صاحب داشته باشند كه مفت‌خواران را از رذالت و بىعارى منع نمايد ، هم زندگانى خود ايشان بهتر و شريف‌تر مىشود و هم خدمت به هيئت اجتماعيه بلكه خدمت به پيغمبر خدا شده است ، كه فرزندان آن رسول اكرم از ذلّ سؤال فارغ مىگردند و ايام زندگانى را با عزت و شرف به پايان مىبرند . ولى چه فايده ؟\r\nاز نكبت وزرا در ايران نه كارخانجات لازم است و نه سرباز و نه مهندس و نه معمار ؛ بايد از بيكارى و آوارگى نصف ملت سائل به كف و درويش و ترياكى شده در كنج قهوه‌خانه‌ها و گوشهء مساجد و گلخن‌هاى حمام ، شب را به روز آرند و از صدقهء اين بىكارى هر روز صدها عريضهء « قربان حضور مباركت گردم ! » به حضور وزارت‌مآب تقديم شود . بلى ! آن چنان مداخل‌ها را اين چنين مخارج لازم است ، كه دهنده و گيرنده هر دو مسئول و مورد غضب خداوندى گردند . خلاصه ، نه لئامت وزير به حال ملت خسارت ، و نه سخاوت امير به حال عموم منفعت رساند و به رفاه حال جمهور بيفزايد .\r\n علاجى بكن كز دلم خون نيايد ! * سرشك از رخم پاك كردن چه حاصل ؟ \r\nوزير و معاون ياور صادق پادشاه بايد باشند ، نام دولت را بلند كنند و عزت ملت را به دست آرند و با آن افتخار و مباهات فرمايند .\r\n « زندهء جاويد كيست ؟ هر كه نكونام زيست * كز عقبش ذكر خير زنده كند نام را »\r\n« قارون هلاك شد كه چهل خانه گنج داشت * نوشيروان نمرد كه نام نكو گذاشت » \r\nاگرچه سخاوت از اولين مرتبهء اوصاف حسنه و در نزد خداوند اعتبارش بيش و اجرش بسيار است ، لكن بايد دانست چگونه و از كجا بايد به دست آورد و به چه طور بخشش نمود . اين را هم بايد دانست كه كار وزرا از عدل و داد بالا گيرد . يك ساعت عدل از شصت سال عبادت و ميليون‌ها سخاوت براى آن‌ها نيكوتر است ؛ چه ، با عدل سلطنت برقرار ماند ، رعيت را ثروت بيفزايد ، عموم مردم از دولت و بركت عدل مقتدر و سخى\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nشوند . چه ، مسلم است درآمد مرد را بخشنده دارد ، ولى بسا شده كه اهل ضرورت سخاوت پيشه كرده فقير شده و از براى گيرنده هم چيزى به‌جا نمانده است (  « اعْدِلُوا هُوَ أَقْرَبُ لِلتَّقْوى »  ) . هزار افسوس كه در ايران يك نفر از بزرگان مقتدر ديده نمىشود كه دنيا و مافيها را پشت‌پا زده طالب نام نيك گردد و نام نامىاش در صفحهء روزگار از روى عقل و صحت باقى ماند ، يعنى چنان عمل و كار خيرى براى ابناى وطن باقى گذاشته باشد كه بدان واسطه هماره نامش به نيكويى برده شود .\r\n اى طالب خلود و بقا و دوام عمر * باقى به ذكر خير بود نام آدمى\r\nهيچ است حكم و سلطنت و ملك و مال و جاه * چون عاقبت فناست سرانجام آدمى\r\nچندان‌كه فكر كردم و انديشه راه برد * نام نكوست حاصل فرجام آدمى \r\nاگر به معاد قائل نيستيم ، اقلا خوب بود از مرگ مىهراسيديم و به خاطر مىآورديم كه مرگ را يقينا در پيش داريم . اگر قائلى ايراد نمايد كه به رأى العين مىبينيم كه وقت موعود غير معلوم است ، مىگوييم اگر راست است بعد از لمحه‌اى يا بيست سال مرگ ما را فراخواهد گرفت ، پس چرا با وجود اين ، آنا فانا در تدارك وزر و و بال و جمع ذخاير و جلب لعن و طعن ملت براى خود هستيم و طالب آن نمىباشيم كه پس از بدرود كردن دنياى فانى به اولاد ما اقلا احترام نمايند و بگويند : « خدا بيامرزد پدر او را كه در راه ملت و وطن بسى زحمت كشيده ، باقيات صالحات از خيرات و مبرات عمومى در آسايش و ترقى ابناى وطن به يادگار گذاشته ، قواعد مستحسنه بنا نهاده كه فوايد آن به عموم هيئت اجتماعيه عايد است » .\r\nدر تواريخ مسطور است كه دانشمندى را در حضور پادشاهى دل‌آگاه بسيار ستودند ، به حدى كه پادشاه طالب لقاى آن گرديده احضارش فرموده ، عالم فيض زيارت پادشاه را دريافته در مقام دعا و ثنا گفت : « هزار سال عمر پادشاه را بقا باد ! » پادشاه از اين محال‌گويى عالم مكدر شده فرمود : « تو را بسى توصيف و تعريف شنيده بودم ، ولى در اول ملاقات سخن محال راندى كه دور از روش اهل علم و معرفت است . » عالم جواب داد : « اى پادشاه ! دعاى من در حق تو ، نه براى عمر طبيعى بود ؛ چه ، هر قدر انسان جاهل و نادان باشد ، مىداند كه هزار سال زيست ابناى بشر محال است ، ولى دعاى من در بقاى نام نيك پادشاه است كه با عدل و داد از او آثار حسنه جهت فايدهء جمهور ملت بروز\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nنمايد كه تا هزاران سال آن آثار باقى و عموم مردم نام نيك پادشاه دادخواه را به وجود آن آثار حسنه ذكر و ياد نمايند . » پادشاه از اين جواب خيلى خرم و مسرور گشته ، با عواطف خسروانه و عطاياى ملوكانه آن را بنواخت و سربلند و سرافراز فرمود .\r\nداد و بىداد از خيالاتى كه در دل اين وزراى پادشاه‌پرست مركوز است كه ملت ايران را مانند جوجهء مرغى مىدانند كه از پستان مادر شير نخورده و نخواهد خورد . اين است كه عامهء وطن‌خواهان ازين صاحبان القاب و اسامى بىمسمى بلكه غيرمستحق لقب و منصب از دولت خود نااميد شده‌اند . خداوند به حق خاصان و نيكان درگاه خويش اسباب سعادت و نيكبختى براى اين پادشاه رئوف بىياور فراهم آورده ، خودش ياورى او را فرماياد و آرزوهاى مقدس همايون اقدسش را از الطاف خفيهء خود بر وفق مرام و آرزوى حضرتش موفق فرمايد كه عمدهء آرزوى خسروانى و اهم مقاصد شاهنشاهى آبادى مملكت و راحتى رعيت و حفظ شريعت است .\r\nالغرض ، منتظر به حمايت خودغرضان و اميدوار به همراهى دشمنان خانگى نبايد شد . آن‌ها را گويا خدا آفريده كه در شرق دخل كنند و در غرب خرج نمايند ، و الّا كارى ديگر از ايشان به جز خسران نيايد . اميد برخى وطن‌پرستان فقط به الطاف خداوندى و عنايت شاهنشاهى است .\r\n اى شهنشاه بلند اختر خدا را همتى * تا ببوسم همچو گردون خاك ايوان شما ! \r\nدر حالتى كه مشغول ترتيب اوراق و تنظيم نمره‌هاى سرانجام كار ابراهيم بيگ و نتيجهء تعصب او بودم ، يكى از دوستان صادق و محبان موافق‌اش از در داخل گشته ، حالت مرا ديده و دانست كه به چه كار مشغولم . بدون تأمل گفت : « باز اين اوراق پريشان و تحريرات سرگردان كه در روى ميز ريخته و پاشيده چه چيز است و ديگر خيالت چيست ؟ »\r\nگفتم : « چيزى كه عيان است چه حاجت به بيان . »\r\nگفت : « برادر جان ! تعجب از ادراك تو دارم كه هر قدر سن و سالت بالا مىرود احمق‌تر مىشوى . به جاى اين‌كه در پاداش چندين زحمات شاقه كه در راه دولت و ملت بر خود هموار كرده ، از استراحت و آسايش دست كشيده [ اى 
  ] به تو رحمت خوانند و تحريرات تو را تمجيد نمايند ، به گوش خود شنيدم كه جمعى لعنتت خوانند و سخنان تو را از جملهء مزخرفات و لاطايلات جلوه مىدهند . مگر تو را شغل و كسب و كار نيست ؟\r\nاز اين مشقت بىجا مرامت چيست ؟ »\r\nگفتم : « كاسبم و بىشغل و كار نيستم . »\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nگفت : « پس خود را در سر اين مطالب بىفايده كه مثمر هيچ ثمرى نيست معطل كردن چرا ؟ آيا اين كار خردمندان با تميز است ؟\r\n گرچه مرغوب‌تر ز خوش‌گويى * سببى در حصول نعمت نيست\r\nهست خاموش سالم از آفات * نعمتى بهتر از سلامت نيست \r\nو اين فقرات بىمعنى را نوشتن ثمرش دشمن از براى خود و اولاد خويش تراشيدن است ، زيرا رشوه‌خوارى ، رعيت‌تازى ، تعارف‌گيرى ، پيشكش‌طلبى و مداخل‌جويى ، خوى بزرگان ايران است . « با شير اندرون شده با جان به در رود . » به قول مدير « پرورش » ، اين‌ها اخلاف همان جانوران‌اند كه قدر آب شور را نداشته ، دريا دريا منافع ملك را بدون ديدن زور و گرفتن زر از دست دادند . اخلاف همان جنابان‌اند ، كه با يك هياهوى و تشر هرات را تسليم كرده و فناى حق حاكميت ما را از افغانستان به بقاى وزارت قبول كردند ؛ اخلاف آنان‌اند كه ، يك اردوى معظم را تسليم سه هزار تركمان وحشى كردند ؛ اخلاف آنان‌اند كه ، به سى هزار تومان رشوه ، امتياز سى كرور تنباكو را دادند و كردند آن‌چه را كه از حوصلهء انسان بيرون است . اگر شرح داده شود ، مثنوى هفتاد من كاغذ شود .\r\nمرحوم ميرزا تقى خان امير نظام خواست وساطت و رشوه‌خوارى را از دستگاه دولت موقوف بدارد ؛ ديدى چگونه سزايش را داده در حمام كاشانش غسل توبه از زندگانى دادند ؟ تو وزرا را دعوت مىكنى به اقدام در امورى كه مانند ميرزا تقى خان از زندگى محرومشان نمايى ؟ يقين بدان در ايران امروز از آنان كه دست اندر كارند ، يك نفر نمىشناسم كه در اين افكار با شما شريك باشد . اگر احيانا وزيرى هم اقدام به اين‌گونه كارها نمايد ، فورا جمعى در عليه او اجتماع نموده و خطاياى شرعى و عرفى با خط و مهر همان شخص وطن‌پرست جعل نموده ، سر بىگناهش را آويزهء گوش ساير خيرخواهان خواهند نمود تا ديگران حق خود و مقام خويش را بشناسند . جز اين‌قدر [ كه 
  ] براى افتخار ايران و ايرانيان در سر هر صفحه از پادشاهان كيان و پيشداديان سخن رانده ملت و دولت را به رفتار و كردار ايشان دعوت مىكنى ، چه معنى دارد كه ملت ايران را منع مىنمايى كه مثل ملت يونان بر استخوان هزار سالهء آباء خود باليدن تسكين قلب حاصل ننمايد ؟ و مىسرايى كه گذشتگان و آيندگان نيامده ، دم از حاضر بايد زد . گذشت آن‌كه عجم طعنه بر عالم مىزد و عرب تفاخر بر عجم مىكرد ؛ روز امروز ، زمان ، اين زمان است .\r\n گيرم پدر تو بود فاضل * از علم [ فضل 
  ] پدر تو را چه حاصل ؟ \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n چو فضله‌اىست كه مىزايد از غذاى لطيف * به اصل و نسل تفاخر بود ز بىهنرى ! \r\nدر اين‌كه اصول مدنيت از فيلسوفان يونان و حكم‌داران ايران در جهان و جهانيان منتشر گشته هيچ محل گفت‌وشنود نيست ؛ ولى چه مدنيت ، در كدام عصر و زمان ؟ در مقابل كدامين ابناى جنس ؟ در آن زمان كه هند و چين و افريقا و اروپ در وادىهاى وحشت مانند حيوانات زيست كردندى ، علم از جهل ، عدل از ظلم ، نيك از بد ، تلخ از شيرين ، خوب از زشت ، تشخيص داده نمىشد ، همه در نظرها يكسان بود . اكنون ماراست كه بر مدنيت آن حيوانات لايعلم نظر كرده رشك بريم ، نه اين‌كه از مدنيت بيست عصر پيشين آباء خود دم زنيم . اگر ما را انصاف و عقل و خرد بودى در مقابل سطوت و قدرت دولت انگليس نبايد از پادشاهان كيان به ياد آريم ، در پيش عدالت ژاپون از عدل نوشيروان سخن رانيم ، در مقابل مملكت‌دارى امريكا از كيخسرو دم زنيم . اين‌ها را كه نام برديم وحشىترين مردم روى زمين بودند و گمنام‌ترين جنس دوپا ؛ خصوص دولت ژاپون كه نه اسم داشت و نه رسم ، در هيچ تاريخ اسم او مذكور نيست ، حتى در « جام جم » كه درين عصر آخرين ترتيب شده نامى از دولت ژاپون نياورده و اكنون از دول معظمهء دنيا به شمار است و از اشراف دول محسوب است . اين دول گمنام را صاحب شهرت و عظمت ، وزرا و امراء دربار نكرده‌اند ، بلكه در عموم ملل روى زمين طلب نفع شخصى جبلى بوده ، آن‌ها هم بلا شبهه خودرأى و مخرب دولت و ملت و دائما در پى اندوختن ثروت و برانداختن ملت بوده‌اند ، مانند وزراى ايران .\r\nاين دول كه حال ترتيب يافته و صاحب قدرت و شوكت گشته ، اساس اين‌ها را نه صدر اعظم و نه امراى اكرم گذارده ، بلكه از دو شق بيرون نبوده ، كه اين ملل به سعادت ابدى و نيكبختى سرمدى رسيده و ظلم را به عدل و ظلمت را به نور مبدل كرده‌اند ؛ يكى اين‌كه ملت تاب تحمل ظلم و جور نياورده و طاقت ايشان طاق گشته ، دست از جان شسته ، به راهنمايى عقلا و حكما يكباره بر دولت شوريده و طوق ذلت را از گردن برداشته و عبوديت را مبدل بر حريت ساخته ، مثل ملت فرانسه و اسپانيا و غيره ؛ دوم اين‌كه پادشاهان خوش‌عقيده و نيك‌طينت در ميانشان پيدا شده كه من جانب الله شجرهء عدل و انصاف در سرشت او بارور بوده ، دامن همت بر كمر زده ، با عزم راسخ درخت كهنسال وحشت و باربارى را از بيخ و بن كنده ، خودسران را - كه ديوان باديهء گمراهى و غولان بيشهء جهالت بودند - سر بريده و در زمين وحشت تخم مدنيت كاشته ، با ابر عدل و احسان آبيارى نموده ، مانند پطر كبير و ميكادو و سلطان محمود و غيره . فقط درين دو\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nصورت مذكوره اصلاح دولت و ملت شده ، شجرهء مدنيت بارور گرديده است و بس .\r\nو اكنون ملاحظه بايد نمود كه به دستيارى كدام سعى و كوشش مىتوان دست درازدستان را از حقوق دولت در ايران كوتاه نمود . طريق اولى ، يعنى شورش رعايا بر شخص سلطنت ، اگرچه اقرب به مقصود است ، ولى از راه شاه‌پرستى ، بنده عين خطا و خطاى عين مىپندارم ، هر آن كس كه در اين افكار و خيال باشد پسندش نمىنمايم . امروز براى ايران هيچ تهلكه‌اى مانند شورش داخله مضر نيست ، كه دعوت‌كنندهء عموم بليات و آفات براى ملت و دولت است ؛ زيرا دشمنان سه جانب ما ، خصوص عثمانى ، چشم انتظار به اين وسيله دوخته ، منتظر فرصت مىباشند ، پول‌ها خرج كرده در كمين نشسته‌اند . گوششان به آواز و با كمال حرص و آز مترصد چنين صداست ! دوستى و محبت وطن مقتضى آن است كه كيف ماشاء حصن حصين و سد رزين به روى شورش داخلى بسته ، نگذاريم آوازى از كسى بر خلاف شخص پادشاه برآيد و مانع پيشرفت افكار دشمن خانه‌برانداز گردد . زياده از اين شرح و بسط لازم نيست . معنى اين را هر سفيه جاهل و طفل ناكامل مىداند كه اگر ملت ايران خود را از اين بلاى مبرم محفوظ دارد ، به مقتضاى زمان و به حكم طبيعت جغرافيهء عالم حاضر ، مملكت را به هيچ وجه انديشه‌اى باقى نيست .\r\nاين نكته را هم بايد دانست كه مخالفت ملت با وزرا و رجال دولت ، غير از مخالفت با شخص پادشاه است . ملت بايد به هم‌دست پادشاه ، وزرا را مسئول قرار داده ، پادشاه خود محدود مىشود . اصلاح هرج و مرج حاليه و چارهء يغماگران خارجيه و داخليه بسته به خيالات عاليهء پادشاه قدر قدرت قوى شوكت و صاحب تخت و تاج ، و شناختن ملت حقوق خود راست . بايد بهر قسم ممكن است شاه را فهمانيد كه روا نديده و راضى نبوده باشد مظلمهء يغماگران به نام نامى همايونش در اوراق تواريخ ثبت و ضبط شود ، چو [ چه 
  ] ، در نوك قلم و سر زبان خودى و بيگانه دو لفظ جارى [ است 
  ] : قبح و حسن ، و نيك و بد ايران و پادشاه ايران ، و الّا از ظلّام و يغماگران كه دورهء دوران خود را گذرانيده ، در جاى و مقر خود قرار دادند ، نه از ايشان نامى باقى و نه نشانى و يادگارى خواهد ماند ؛ چنانچه تا حال از وزرا و امرا و حكام ايران در كتب تاريخ هيچ نام نمانده جز اين‌كه امين الملك و امين السلطان و فلان الدوله و به همان السلطنه و فلان و فلان ، به همان خيانت به ملك و ملت خود نمود ؛ اگر بعد از صد سال هم ذكر آن‌ها آيد ، بگويند اعتماد السلطنه و يا فلان دوله دنائت را به ملك و ملت كرد . بديهى است كه از بس لقب وفور يافته ، اسم اصلى خائنين از ميان رفته لهذا شخصا كسى شناخته نمىشود . از اين‌رو ، يكى از فرنگيان\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nمىگويد در ايران لقب بدنام است نه شخص ؛ چه ، شخص به اسم شناخته مىشود ولى اسامى رجال ايران در ماتحت لقب قرار گرفته يك دفعه گم شده است . اگر لقب نبود و اسم مشهور بودى ، مورخين مىنوشتند كه رحيم خان پسر كريم خان يا ميرزا على اصغر خان پسر ابراهيم آبدار چنين و چنان كرد و آثار لعنت و رحمت در اسم او باقى مىماند ، نه در لقب ؛ حالا ناچار مىگويند كه امين السلطان خيانت كرد و بر فرض محال يك امين السلطان بيايد كه خيانت هم نكند ، از نحوست لقب ، بدنام تاريخ است .\r\nاز ابتدا الى يومنا هذا ، هيچ حكم‌دارى مثل پادشاهان ايران در حق رعايا و وزرا صاحب حكم و مقتدر نبوده ، كه عزل و نصب و حيات و ممات ايشان بسته به اشارهء ابروى سلطان باشد . مثلا در خارجه اگر وزير خيانتش ثابت و تقصيرش واضح شود ، باز چند روزى طول مىكشد كه پس از استنطاق مغضوب و يا معزول شود ؛ چه ، اول بايد تحقيق خيانت او بشود و در ثانى بايد به جاى او يك نفر صاحب علم و معرفت و عدل و انصاف پيدا نمود تا به جايش مقرر شود . ولى در ايران ده نفر را مىتوان عزل كرد و به جاى آنان همان آن بهترى را گذاشت . چرا كه عقل كتّاب و پيش‌خدمت‌هاى ايران از وزرا كمتر نمىباشد و آن‌ها هم از همين‌ها مقرر شده‌اند . بلاشك ، در اين عهد ، عمدهء اسباب ملك‌دارى و ملت‌پرورى و توسيع حدود و فتوحات آسان ، منوط بر حسن قواعد و قوانين سالم است ، نه به كثرت اسباب قتل و غارت و سطوت و صلابت . امروز قانون و حكم اقدس همايون مثل مرگ و قضاى مبرم به هر وضيع و شريف ، غريب و بومى ، اعلى و ادنى مجرى و يكسان جارى است ، حتى به شاهزادگان عظام ، و به روى اين عيب بزرگ متملقين به يك مصرع سرپوش مىگذارند : « هر عيب كه سلطان بپسندد هنر است . »\r\nو حال آن‌كه نزد هر قوم و در لغت هر ملت عيب عيب است ، حسن حسن ؛ زيرا كه آفرينندهء انس و جان عيب را عيب خوانده و نپسنديده ، خواه از سلطان و خواه از گدا سر زند . و همچنين سلطان را سلطان آفرين ، رأى سليم و عقل قويم و درايت عميم بخشيده كه در روى زمين ظل رأفت و رحمت خود را بسط دهد . البته به مقتضاى فطرت علوى عيب را منفور دارد تا مانع عيوب عموم گردد ؛ لذا اشتباه عمده را از سر عموم چاكران دربار فلك مدار بيرون كردن كه مقصود از ارتقاى ايشان به مدارج عاليه ، از شئون و منصب و لقب ، نه به جهت توسيع مداخل و مدد معاش آن‌هاست ، بلكه به جهت كاردانى و قابليت و درستكارى آنان است ؛ نه اين‌كه به جاى آن ، اعتماد ولىنعمت خود را سبب افتخار و سرافرازى دانند ؛ مأموريت خود را وسيلهء مداخل دانسته ، چشم از حقوق ولىنعمت خويش بپوشند ؛ نه از كم امتناع كنند نه از زياد ؛ فرصت را غنيمت دانسته نه از\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nخلق شرم نمايند ، نه از خالق هراس ؛ خود را حمالة الحطب ساخته به افعال ناشايست و كردار نادرست خود ببالند ؛ بر حال فقرا و ضعفا رحمت نياورند . اگر ايشان را در رأى ناصايب خود آزاد گذارند ، به جز عيب از آنان ديده نخواهد شد ؛ چنانچه تا حال كار ايران از سوء نيت يا زشت تدبير ايشان مختل و پريشان مانده ، بسى خيانت‌كاران را معتمد اعتماد خود به خرج داده ، بسا خدمات را پايمال كار كرده و كارگذارى به نظر درآورده ، بسيار اوامر و نواهى شاهنشاهى زمين مانده ، بسى دردها از دولت و ملت بىدرمان مانده و از هيچ دولت احكام به قدر دولت ايران در باب آسايش و رفاه حال ملت صادر نمىشود و هيچ يك هم به قدر ايران از مجرى ساقط نمىماند ؛ و مانع مىشوند از رسيدن دست متظلمان و بيچارگان به دامن عدالت شاهنشاهى ؛ نه آه مظلومان به گوش مبارك اعلى حضرت همايونى مىرسد و نه آن اعليحضرت از حال ستمديگان واقف مىگردد . دولت و ملت وقتى از يكديگر كامياب توانند شد كه اصول « كانستى تيوشن » در ميانه واسطه باشد و حكم پادشاه به مجلس صادر گردد ، و الّا اين قافله تا به حشر لنگ است .\r\nصرفهء وزراى ناانصاف در اين است كه دولت را در اين حالت بدارند و هرگاه از اصلاح سخن به ميان آيد ، بگويند : « قربان ! علما مانع مىشوند . » و اگر از مكتب گفت‌وگو شود بگويند : « اين مكاتب سبب شورش مىشود . » و يا عرض نمايند : « بهتر اين است كه كم‌كم اطفال را براى تحصيل به خارجه فرستيم ؛ ما را اسباب مهيا نيست . »\r\nمن هرگز گمان نمىبرم كه وزرا در اين باب سهو نمايند ، بلكه دانسته و فهميده اين اعمال را روا دارند كه اطفال نوآموز را از آداب مليت و از تعصب قوميت محروم و از اوامر و نواهى شريعت غافل سازند . اين مسلم است كه كودك ده ساله كه هنوز زبان ملى را نياموخته و از آداب اجدادى خود بىخبر - « نخوانده‌ست از دفتر دين الف » - شرف قومى نخوانده ، صرف و نحو زبان نديده و فارسى نياموخته ، اسلام را از كفر تمييز و تشخيص دادن نمىتواند ، وقتى به فرنگستان برود آداب و خوى و زبان و عادات و شريعت فرنگيان « كالنقش فى الحجر » در صفحهء خواطر او - كه مرآت خالى از هر نقش و كدر است - نقش مىبندد . و بعد از مراجعت به وطن چه انتظار خبر و نيكى از آن مىتوان داشت ، غير از اين‌كه استهزا به شريعت و خوى و خورد و خواب و كسوت و آداب پدر و مادر و هموطنان خود كند و سلوك و رفتار قوم و ملت خود را در نظر منفور و ناپسند دارد ؟ جز دو تيرگى در ميان قوم انداختن و به لامذهبى و بىدينى خود افتخار نمودن ، از وجود ايشان چه ثمر بروز خواهد نمود ؟ معلوم است اين‌گونه اشخاص هيچ خدمتى به\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nدولت و ملت نتوانند نمود ، و از مصارف و خساراتى كه جهت او كشيده شده الّا ندامت حاصلى به دست نخواهد آمد . چنان‌كه نمونهء آنان در هر شهر موجود است و محل شبهه و انكار براى احدى باقى نيست .\r\nبالغ بر سى سال است كه همه ساله جمعى از اولاد وطن را به خارجه فرستاده‌اند ؛ ببينيم چه تحصيل كرده و چه اندوخته‌اند و از وجودشان چه خير به ملك و دولت و ملت رسيده ؟ چند نفر مانند ناصر الملك و مشير الملك و ممتاز السلطنه و مجد السلطنه ، فرزند ارجمند علاء السلطنه ، كه ايشان هم از ايران با سرمايهء دانش به فرنگستان سفر نمودند ، پيدا كرديد ؟ كه اگر بگذارند علم خودشان را پس از تجربه به كار برند و امور را تحت قانون بياورند ممكن باشد از وجود ايشان خدمتى به ملك و ملت به شهود آيد ، ديگر اگر كسى را نشان داريد از وزرازادگان و امرازادگان و تجارت پيشگان كه تحصيل كرده و مىكنند و وجودشان قابل خدمت به ملت و دولت است نشان دهيد !\r\nدر عوض اين‌قدر مخارج و مصارف كه الحال بيش از دويست نفر در فرنگستان و روسيه و ممالك عثمانيه مشغول تحصيل‌اند و روى هم رفته هر نفرى ششصد و هفتصد تومان خرج دارند - كه سالانه بالغ بر سه كرور تومان مىشود ؛ از اين سه كرور [ مىتوان 
  ] پنج شش باب مكتب معتبر در خود طهران و محلات خوش آب و هواى ايران بنا نهاد كه نخست اسباب جمعيت هيئت اجتماعيه باشد و در هر يك از آن مكاتب چهارصد نفر اقلا بتوانند مشغول به تحصيل شوند و اين‌قدر نقدينه نيز در داخله بماند ؛ اطفال هم با اعتقادات صحيحه و آداب ملى و اجدادى خود تحصيل علم فرنگى را كرده ، به مذهب و مشى و وار خود خلل نرسانند و تعصب ملى را ضايع نكنند ، البته اولى و انسب است . از اين وجه ممكن است هم مكتب بسازند ، هم كتاب ترتيب داده معلم از خارج بياورند ؛ چنانچه در امور ديگر از فرنگ آدم كرايه كرده در اين باب هم معلم از اروپ جلب نمايند .\r\nجاى شبهه نيست ، وزراى ما مبنى بر يك غرض مخصوصى كه در خاطر خود مخمر كرده بودند ، دانسته و فهميده به اين كارها اقدام و به اين مضرت‌هاى ناحق مبتلا گشته ، سر مويى از تحصيل ايشان هم ملت فايده حاصل نكرده و به دولت و مملكت فايده نرسانيده‌اند . اگر اين تعليمات سى ساله به جهت علم جنگ بود ، به چه سبب تاكنون « پول كنك » [ پالكونيك 
  ] درنيامده ؟ و اگر درآمده پول‌كنك خارجه چه لزوم دارد بگذارند ؟ اگر درس رياضى خوانده‌اند ، چرا يك نفر نيست كه از عهدهء محاسبات گمرك و رسومات ماليه برآيد ؟ اگر علم حقوق آموخته‌اند ، چرا در محكمهء عدليهء ايران هولاندى به زبان فرنگ قضاوت نمايد و حال آن‌كه حكم را از روى قانون خودشان مىدهد ؟ اگر\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nمهندس شده‌اند ، به چه سبب به اسم بستن سد اهواز و غيره فلان مبلغ گزاف داده از خارجه مهندس دعوت مىشود ؟\r\nبه جان حاجى خان قسم ! كه براى هيچ يك از اين‌ها نيست و نبوده و نخواهد بود ؛ به جز اين‌كه دولت را اغوا كرده و كارها را در اين حال بىنظمى نگاه داشته ، معنى ديگر ندارد . بدبختى ما بيچارگان را ببين كه تا حال تمام اختيار در دست عربىدانان ، حتى جهنم و بهشت‌مان هم بسته به رأى مبارك‌شان بود و به هركس مىخواستند مىدادند ؛ حالا فرنگىدانان هم مطاع ما واقع شده ، و حال آن‌كه جز دانستن زبان فرنگى هنرى ندارند كه با چشم حقارت ، اين‌گونه زبان استهزا به جهالت ما بگشايند . از هر دو فرقه سؤال بايد كرد : آقايان عمل اين علوم شما كجاست ؟ تا به حال عوام را چه ثمر بخشيده ؟\r\nدر تحصيل فرنگستان براى اهالى ايران چه فايده شده و خواهد شد ؟ شنيده‌ايد آنان كه پا به عالم تمدن نهاده اول از اولاد وطن به خارجه فرستادند - مثل ژاپون و غيره - ولى نه اطفال ده ساله را ، بلكه جوانان بااستعداد را ؛ آن هم پس از تكميل علوم داخله ، از عقايد و صرف و نحو زبان ملى خود ، در بيست و پنج سالگى جهت تكميل علوم و فنون به خارجه مىفرستند ؛ در اين سن و سال نه از عقيدهء ملى برمىگردند و نه آداب فرنگ در ايشان اثر مىبخشد .\r\nكودك ده ساله قوهء ادراك نيك و بد و مميزهء كفر و اسلام را ندارد . پس از آن‌كه در كتب خارجه به بطلان دين و مذهب خود دلايل و ثبوت ديد ، چون بر محاكمه مقتدر نيست در لوح سينه‌اش نقش مىبندد - كه به دستيارى تيشهء هيچ فرهادى كندن آن ميسر نشود - و آداب و اطوار ، خورد و خوراك و گفتار و رفتار ملت خود در نظر آن مستهجن آمده استهزا و تمسخر مىنمايد . نخستين خدمتى كه به وطن خويش نمايد ، افكندن نفاق به ميان خانوادهء خودش خواهد بود ؛ در اتاق جداگانه منزل خواهد نمود و اختلاط با ابوين را مكروه خواهد شمرد و از صحبت ايشان نفرت خواهد كرد . اين از مسلمات است كه از طفوليت عوض آب كاغذ استعمال نموده و اين عمل طبيعت ثانوى براى او گشته ، ترك آن براى او محال خواهد شد و از آداب اسلاميت دور و مهجور خواهد گرديد . چنين شخص به چه رو از محبت وطن دم خواهد زد ؟ در كسى كه حب وطن نباشد ، چگونه خدمت به دولت و وطن خواهد نمود ؟ ملت‌دوستى و پادشاه‌پرستى را به چه عقيده تواند جلوه داد ؟ محقق است همين كه يكى از اركان طارى شد ، ديگر ملت چه ، دولت چه ، سلطنت چه ؟ همه را به آب جهل و بىغيرتى بشويد ، چنانچه از اين بىغيرتان هر روز مىبينيم كه پس از برگشتن از تحصيل ، اول به هر كس بتوانند تشخص و تفرعن\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nمىفروشند ، دست‌كش را به دست چپ تمام و به دست راست نصفه كشيده تعليمى مىگيرند ، ديدار ملت را مكروه مىشمارند ؛ آنان‌كه در مأموريت هستند و ناچار كلاه ايرانى به سر گذارند ، هرگاه به يك كاسب و تاجر در راه و يا در باغ راست آيند ، مىخواهند كلاه از سر برداشته در جيب گذارند كه مبادا ايرانى بر او سلام دهد و در پيش مادام به شأن او برخورد . اگر درست ملاحظه شود روى مصنوعى ، نگاه مصنوعى ، تكلم با شيوهء فرنگ مصنوعى ، سبيل‌هاى آلمانى بالا رفته ، چند موى در زير لب گذارده مانند اهل فرنگ و تا توانسته خود را مجسمهء فرنگى درست كرده ، تمام تقليد اعمال ظاهريهء آن‌هاست . « اى دو صد لعنت بر اين تقليد باد ! »\r\nو حال آن‌كه از علوم و آداب فرنگ جز تحصيل زبان چيز ديگر در او ديده نمىشود ، ابدا خيال هيچ كس متوجه علوم و فنون فرنگيان نيست . از علم ايشان آن‌چه به وطن يادگار آورده‌اند ، شارلاتانى را جمع كرده بر تردستىهاى خود افزوده مىآورند . چون فرنگىمآب است نه فرنگى ، نيم ساعت در اتاق به زينت خود مشغول و چندين بار به آينه نگاه كرده تا بزكش تمام شود . بار ديگر نگاه نموده و خود را پسنديده و مىگويد :\r\n« خوشا به حال عاشقى كه دلبرش من استم ! » خيال مىكنند كه با سر بالا تابيدن سبيل و يا چند موى زير زنخ گذاردن و ايستاده شاشيدن و مقعد را با كاغذ پاك كردن ، آدم آلمانى و يا فرانسوى شده جميع افتخارات آن‌ها را حاصل مىتواند نمود ؛ غافل از اين‌كه اولين محسنات علم در هر قوم و ملت مهربانى با ملت خود و خدمت به عالم انسانيت است ، نه اين‌كه با دانستن چند كلمهء فرانسوى و اكتساب رذايل صفات آن‌ها ، به چشم حقارت به همجنسان خود نظر نمايد . بيچاره بايد بداند كه شرف در دانستن زبان اروپايى نيست ، ورنه جاشوهاى بوشهر - كه به غالب زبان‌هاى خارجه متكلم‌اند - بر آن‌ها شرف دارند .\r\nافتخار در دانستن علوم و فنون ايشان است . آلمانى شدن تنها به سبيل بالا تابيدن نمىشود ، آلمانىها اين افتخارات را به توپ‌سازى و تيراندازى حاصل كرده و از فتح پاريس شرف اندوخته‌اند ؛ و فرانسوى بودن در علوم صناعت و ديپلماتى و غيرت مليه و قوميهء ايشان است ، كه در يك روز پنج مليار فرنك پول شمرده دشمن را از خاك خود بيرون نمود ، نه چند موى در چانه گذاشتن . اگرچه در اين سخنان قدرى تند رفتيم و بديهى است كه در مذاق بعض فرنگىمآبان اين سخنان همچو شهد طعم حنظل دهد ولى با كمال عجز و فروتنى عرض مىكنم كه غرض شخصى با احدى ندارم ، خصوصا با هموطنان محترم خود جز نصيحت منظورى نيست و عزت واقعى ايشان را طالبم . « از خدا خواهيم توفيق عمل . » ولو ايشان را تحصيل زبان حاصل شد ، ولى ما را تجربهء ديرينه\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nدر كار است . قول عموم دانايان است و نيز نزد عقلاى هر ملت : در محضر سلاطين و در اجراى وظيفهء مأموريت ، كسى كه دين و آيين و مليت و مأموريت خود و منافع دولت و ملت خويش را منظور دارد و در تعصّب مذهب خود محكم باشد - كه پاتريوت مىنامند - هر آينه هزار مرتبه عزيزتر و محبوب‌تر است از كسى كه اين مراتب را مرعى ندارد و لاابالى زندگى كند .\r\nدر تاريخ عموم ملل ثبت و ضبط است كه عثمان پاشا ، سردار لشكر عثمانى ، جد و جهد و كوشش در قلعه‌دارى « پلونا » كرد و هشتاد هزار قشون روس را دور قلعه كشته و زخم‌دار نمود ؛ پس از آن‌كه اسير دشمن گرديد ، آوردندش به حضور « ايمپراتور الكسندر دوم » ؛ در حق او نوازشات فوق العاده فرمود ، و فى الفور شمشير سردار اسير را با دست خود بر كمرش بسته مورد نوازشات ايمپراتورانه نموده به دو فرمود : « سركرده‌اى كه به اين غيرت و حميت و صداقت در راه دولت متبوعهء خود خدمت و جانفشانى نمايد ، دور از مروت و انصاف است كه كمر او بىشمشير شود . » و حال آن‌كه عثمان پاشا ، چند روز پيش از اسارت ، در يك روز بيست هزار از لشكر روسيه را هدف گلولهء آتشين توپ و تفنگ ساخته مادرشان را به عزا نشانده بود . شرف اين است كه هم دشمن تمجيد كند و هم دوست دولت‌خواهى او را بپسندد ؛ و اين شرف حاصل نمىشود مگر از اجراء وظيفهء راجعهء به خود .\r\nشاه شهيد - انار الله مضجعه - در فرنگستان خطاب به اهل ايران - كه بزرگ‌شان حاجى محمد رحيم آقاى اصفهانى بود - فرمودند : « البته لباس و آداب محلى خودتان را ملاحظه نماييد و تغيير ندهيد ؛ خصوصا كلاه را كه نشانهء ملى و شرف شماست هيچ وقت تغيير ندهيد ! »\r\nجنت مكان شاه عباس ماضى وقتى كه « ببرى بيك » يوزباشى را به رسم سفارت به پايتخت اسپانيا فرستاد ، پس از مراجعت به پايتخت ، امر فرمود فى الفور طنابش انداختند .\r\nچند فقره گناه كه از او شمرده شد عمده آن بود كه سفير موصوف در فرنگستان تغيير لباس نموده لباس ايرانى را در تعزيهء زن پادشاه اسپانيول كنده لباس فرنگى پوشيده بود .\r\nمأمور نبايد از چيزى بينديشد و از كسى بترسد ، بايد آداب ملى خود را اجرا دارد و لباس دولت خود را بپوشد ، در اطوار ملى چنان استوار ماند كه بر ثبات و صلابت و سطوت دولت خود افزايد .\r\nغرض از بيان اين حكايات نصيحت است ، و الّا با جوانان فرنگىمآب علاقه و سر و كارى ندارد . اميدوارم كه اگر در ميان ايشان منصفى پيدا شود و تفكر و تعقل نمايد ،\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nصحت مطالب را به رأى العين مشاهده كرده با دعاى خير يادم فرمايد . پرواضح است تا وقتى كه اين سخنان را مزخرف پندارند ، عوض دعا دشنامم خواهند داد ؛ ولى همان‌كه غرض گوينده را ملتفت شدند ، خواه مخواه به دعاى خيرم ياد خواهند نمود . خدا همه را هدايت كند . نيك و بد هر كس به خودش راجع است « الناس مجزيون به اعمالهم ان خيرا فخير و ان شرا فشر »\r\n اگر عمر ما مردم بد سرشت * شود همدم حوريان بهشت\r\nدر آن محفل پرصفا روز و شب * ز جبريل خواند فنون و ادب\r\nبر آن اعتقادم كه انجام كار * نگردد ازو جز بدى آشكار \r\n\r\nنصيحت سودمند\r\nاز جوانان ايرانى تربيت‌شدهء فرنگستان - چنانچه ذكرشان سبقت يافت - با وجود اين‌كه تربيت و تحصيل آن‌ها براى وطن و براى اهل وطن ثمرى نبخشيده و غير از تكلم به لغت فرانسوى و غيره در ايشان بهره و چيزى از علوم نافعه مشاهده نگشته ، بلكه از اكثر قوانين نيك فرنگ هم محروم و بىبهره‌اند ، بسيار ديده [ ايم 
  ] برخىها [ را 
  ] كه در هنگام ملاقات بزرگ و كوچك « بون ژور « * » » گفته دست محبت به سوى ايشان فراز كرده [ اند 
  ] ، قاعده‌شان هم اين است كه اگر رعايت آداب نسبت [ به 
  ] آن‌ها نشود آدم را خارج از تربيت بشمارند .\r\nاولا : هيچ كس حق ندارد با بيگانه [ اى 
  ] كه سمت آشنايى ندارد باب مصاحبت و خصوصيت گشايد ، مگر واسطه در ميان باشد كه معرفى كند يا در مسافرت راه‌آهن و كشتى و غيره ضرورتى پيش آمده چيزى را بهانه سازد .\r\nثانيا : كسى را شايسته نيست دست به سوى كسى كه به حسب مأموريت و يا شيخوخيت از آن زيادتر باشد دراز كند ؛ چه ، بدوا بايد از جانب بزرگ‌تر تمايل و احترام در حق كوچك‌تر بروز نمايد . ولى سلام را كوچك بايد بدهد ، و اين ملاحظه دربارهء اناث واجب است ؛ اگر به زن پيش از آن‌كه او دست دراز كند دست بدهى ، در حق او حقارت كرده‌اى .\r\nثالثا : اگر عمدا يا سهوا در راه به يكى برخوردى و بدان شانه زنى ، فورا بايد معذرت خواهى .\r\nرابعا : بدون اذن و اجازه به اشياء كسى دست نبايد زد ! اگرچه پارچهء كاغذ و يا روزنامهء\r\n\r\n\r\n","description":"","footnote":"\r\n* ( سلام ، صبح به خير )  ? ? Bonjour \r\n","page_name":" 498 ","page_number":498},
  {"content":"\r\n\r\nبىمصرفى باشد ؛ آن چيز هر قدر بىمصرف و بىقدر هم باشد راجع به صاحب اوست .\r\nخامسا : در نزد زنان سيغار كشيدن جايز نيست ، مگر اذن طلب شود .\r\nسادسا : در نزد هيچ زنى لاابالى و بىقدر نشستن جايز نيست ، يعنى دوكمه باز و چاك پيراهن گشاده نباشد ؛ و در نزد هيچ زن پوتون [ پوتين 
  ] درآوردن و با جوراب ماندن جايز نيست .\r\nدر هر موقع و مكان ، خواه آشنا و خواه بيگانه ، خدمت و احترام زن را از تربيت شمارند . مثلا در راه و يا منزل چيزى از دست زن افتاد ، فى الفور بايد خم شده برداشته به زن داد ، ولى با كمال وقار و تمكين ؛ نه اين‌كه اين خدمت را وسيلهء مصاحبت خواهد ، مگر اين‌كه از طرف زن ميل به مصاحبت او شود ؛ و اگر زن تشكر نمايد در جواب اكتفا به يك كلمهء « قابل تشكر نيست » بايد نمود . در هر موقع و مجلس ، نبايد پيش از زن دست به چيزى زد . در هر جا و هر مجلس صدر نشستن از شئونات زن شناخته شده ، در دخول و خروج بايد زن تقدم كند . اگر در مواضع عمومى پيشخدمت چيزى آرد ، لازم است اشاره شود اول به زن دهد . اگر در نزد زن بچه باشد ، نوازش و مهربانى توان كرد ، ولى به مادرش نبايد نگاه كرده بچه را بوسيد ؛ در پيش مادر جايز نيست بوسيدن طفل مگر در مقام محبت و دوستى دست او را بوسه دهد . خميازه كشيدن و دهن دره كردن و با انگشت بينى پاك نمودن و با خلال بن دندان پاك كردن ، از سينه بلغم بيرون آوردن ، به زمين تف كردن ، اخ نمودن در مجالس عمومى و خصوصى پيش زن و مرد ممنوع است .\r\nبه هيچ كس « تو » نتوان گفت ، خصوصا به زن ، و اسم زن را نتوان آورد ، مگر [ با 
  ] لقب و يا با اسم پدر - فلان بن فلان ، و يا فلانه بنت فلان . اين‌ها همه آداب عين خصوصيت است .\r\nدر هنگام طعام خوردن بسيار ملاحظه لازم است ، مثل بعض كسان كه چون در كشتى وجه خوراك را داده ، از اين جهت هر قدر ممكن است صرف مىكنند كه مغبون نباشند ؛ اگرچه چيزى نمىگويند ولى معايب اين به عموم ملت راجع و عايد مىگردد .\r\nبسيار ديده شده كه جوانان به هر كس رسند دست دراز كرده توقع مصافحه دارند ، و حال آن‌كه [ اين 
  ] سوء آداب در قواعد فرنگ است . در هر صورت ، بعضى خصوصيات ملى و مذهبى خود را اگر رعايت نمايند ، نزد عقلاء هر قوم و مذهب مقبول و پسنديده است .\r\n\r\nحكايت\r\nروزى در راه‌آهن در موقع اول نشسته به قدر ده و بيست نفر از زنان محترمه و مردان محتشم بودند . از هر مقوله صحبت در ميان بود . ناگاه ژنرالى به من گفت : « من شاه\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nشما را ديدم . آدم عالم و تربيت‌شده نيافتم . »\r\nحقير گفتم : « از كجا به شما بىعلمى اعلى حضرت پادشاه معلوم شد ؟ »\r\nگفت : « با فلان ايمپراتور به واسطهء ترجمان صحبت مىكردند . »\r\nفى الفور گفتم : « معلوم مىشود كه آن ايمپراتور هم آدم عالم و باتربيت نبوده ، كه لسان آسيابى نخوانده و تربيت نشده بوده كه با مهمان عزيز خود بلاواسطه مكالمه را مقتدر باشد . چرا زبان او را ندانست ؟ »\r\nتمام خانم‌ها و همهء اهالى واقون را يك بار خنده دست داد « حق حق ، احسنت احسنت ، براوو ! براوو ! » گفتند . ژنرال موصوف را از خجلت و شرمندگى اين سؤال و جواب مجال نشستن نمانده ، با كمال انفعال برخاسته و گريخت و از سرزنش اين عقلاى منصف خلاص شد .\r\nپس از دو ماه صورت مجلس و مكالمهء حقير را با ژنرال در روزنامهء خواندم ؛ گويا در واقون مخبر اخبارى حاضر بوده ، از حاضر جوابى و ذكاوت اهل ايران تحسين و تمجيد كرده بودند .\r\nبارى ، غرض ما رعايت قواعد بود كه نزد عقلا و حكما و بزرگان هر ملت و مذهب مستحسن است . هر قدر كه در ميان ما به قواعد و امور خصوصى اهميت نداده و رعايت نمىكنند ، به خلاف ، اهل فرنگستان اهميت داده ترك آن را خلاف ادب و مغاير انسانيت مىدانند . مثلا ما را امر است كه بزرگ به كوچك ، عالم به جاهل ، غنى به فقير ، راهگذر به نشسته ، سوار به پياده ، اسب سوار به الاغ سوار سلام دهد . ما تمامى اين‌ها را برعكس قرار داده‌ايم ، مراعات اعتبار ما ، در هر موقع و مكان ، در پول بىپير سيه روزگار است و لا غير . سهل است ، كه نسبت به برخى بزرگان اگر كسى احيانا تغافل ورزيده و يا ملتفت بر ترك اقدام اين كار معكوس نيامد ، از براى او موجب حقارت و مايهء بسى عداوت مىگردد . در اين غفلت از ناصحين و واعظين و رؤساى قوم آن‌قدر رسوم قبيحه و مذمومه در آداب ما داخل و به تحت قانون و رسوم عاديه درآمده و آن‌قدر امور ممدوحه متروك و از تحت قاعده بيرون شده كه خوب را با چشم حقارت مىنگريم و زشت را حسن مىپنداريم . ترك اين عادات براى ما محال شده - « العادة كالطبيعة الثانيه » - مسلم است ما را بسيارى از عادات زشت طبيعت ثانوى گشته ، اگر از اين قسم ترك اولىها شرح داده شود ، كتابى جداگانه بايد نوشته آيد . خداوند همهء ما را به صراط مستقيم و رشاد راهنمايى فرماياد !\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nغرض از نگارش اين سطور اين بود كه با كمال تأسف ما هر قدر به قانون و قاعدهء ملى خود اعتنا نمىكنيم ، اهل فرنگستان همان قدر رعايت از عادات و رسوم مليهء خود دارند و معتبر مىشمارند و محترم مىگيرند . اگر مردى صاحب يك ميليون ليرا باشد و با زن بقالى هم‌مجلس شود ، باز لازم است كه زن بالا بنشيند و مرد به او سلام دهد و پايين‌تر از او بنشيند . مثل مشهور است كه اين جوانان تربيت‌شدهء ما هم روزهء مسلمان را مىخورند و هم پرهيز ارمنى را ، نه مراعات به اين دارند نه اعتبار به آن مىگذارند .\r\n از خدا خواهيم توفيق ادب * بىادب محروم ماند از فيض رب\r\nبىادب تنها نه خود را داشت بد * بلكه آتش بر همه آفاق زد \r\nمطلب از دست نرود . يك نفر در جواب اين پهلوان‌هاى پنبه ، يعنى وزراى خود غرض ، نمىگويد : « اى آقايان وزرا ! كى علما مانع اصلاحات امور دولتى شده‌اند ؟ كى شما قانون مساوات را در محكمهء عدليه به اجرا گذاشتيد كه ايشان مانع آمدند ؟ »\r\nبه جلال الهى سوگند ! آنان كه عالم ربانى و فاضل صمدانى و امروزه امر و نهىشان بر ملت ناجيه واجب است ، مانند حجج اسلاميه حاجى ميرزا حسين ، حاجى ميرزا خليل ، و آخوند ملا محمد كاظم خراسانى و امثال ايشان - مد ظلالهم - ابدا ممانعت به اجراى امرى كه رفاه حال و اصلاح احوال عموم ملت و ازدياد شأن و قدرت دولت باشد ننموده و هيچ‌گاه نخواهند نمود . اگر دولت اقدام نمايد ، ديده خواهد شد كه اين بزرگواران اول مؤيد دولت خواهند بود . كى دولت با علماء اعلام اين فقره را استشاره نموده و لزوم اصلاح مملكت و ملت را به علما خاطرنشان كرده و خواهش كرده كه بايد به اقتضاى زمان و تحمل دوران ، با اصولى چنين و چنان ، حفظ نواميس شريعت و حقوق ملت و قانون مساوات را اجرا داشت ، كه علما گفتند اين منافى با شريعت است ؟ بلكه علماى حقه هماره فرياد زده‌اند كه قانون مساوات ، حقيقت شريعت غراى اسلام است .\r\nاز آن‌جايى كه اعيان و حكام ، مانند حجاج ، به ظلم و تعدى مايل‌اند ، تا كيف ماشاء ماليات بگيرند ، و يك نفر قاطرچى فلان خان در چارسو و بازار ريش يك تاجر با آبرو را بگيرد و بلاسبب به سرش مشت بزند و كسى مانع نشود ، بهانهء ممانعت علما را به ميدان مىآرند ؛ و حال آن‌كه علما اگر موقع ببينند بيش از ساير طبقات در اصلاح بكوشند و بيخ ظلم و تعدى را از بين مسلمين بركنند و در جاى آن شجرهء شنيعهء ظلم و طغيان ، نهال عدل و انصاف - كه عبارت از قانون مقدس مساوات است - بنشانند . هيچ جاى شبهه نيست كه ملت از قبول قانون مساوات گردن نپيچد . و عجب‌تر اين‌كه مىگويند مكتب لازم نداريم ؛ اى واى ! چه‌قدر كذب آشكار و قول باطل است . در اين صورت ، ما بايد يا منكر تمدن و\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nترقيات اروپا شويم و از قدرت و سطوت و ثروت و صنايع عالم بىخبر باشيم و خلاف فرمودهء مخبر صادق را التزام نماييم كه فرموده : « اطلب العلم من المهد الى اللحد - العلم علمان علم الابدان و علم الاديان » و يا در تكثير مكتب جاهد شويم . اگر از عالمان بىعمل و بىمعرفت اين سخن ترشح نمايد - به مقتضاى منافع شخصيه ، كه رفيق دزد و شريك قافله هستند ، گاهى با حاكم شريك و گهى با رعيت سهيم ، مدعى و مدعى عليه را بر يكديگر برانگيخته دايما در فكر فساد و طالب اغتشاش مىباشند - بعيد نيست . آيا ترقى اروپ را از دولت علم ايشان نمىدانيد و يا مىگوييد ژاپون اين دولت و اقتدار و سطوت سلطنت را از اجداد خود به ارث گرفته ؟ نمىدانم به كدام يك از اين دو فقره اعتقاد بايد كرد . اگر به ارث قايل باشيم ، مىبينيم سى سال قبل ، از ژاپون نه اسمى و نه رسمى در تمام كتب تواريخ ديده مىشد و كاملا نسيا منسيا نزد جميع دنيا بود و حال آن‌كه امروز در سطوت و دولت و اسم و رسم در سلاطين روى زمين درجهء اولى را احراز كرده . اگر قايل به مكاتب صناعى و رياضى شوند ، چرا خود كناره‌جويى نموده از فيض پيشرفت محروم هستند ؟\r\nهرگز نمىتوان گفت پادشاه رئوف و مهربان ما از افعال و اعمال و نيت امرا و وزرا بىخبر است ؛ بلكه بايد گفت رأفت و مرحمت و حياء خسروانه غالب به ديگر اوصاف ملوكانه است . و حال آن‌كه در سلاطين عظام مهر و قهر توأم بايد و معنى عدل همين است كه در جاى لطف ، لطف و در جاى قهر ، قهر به كار آيد . سلوك برعكس آن ، خلاف عدالت است ، زيرا كه سلطان حقيقى ، خداوند عالم ، هم رحمان و رحيم است و هم جبار و قهار ، هم بهشت آفريده و هم دوزخ . انتظام عالم بىسياست سلطان ميسر نگشته و صورت نبندد . مراد از سياست ، مهتران و گردنكشان عالم را به ربقهء اطاعت و فرمان درآوردن است تا از راستى نگذرند و پاى از گليم خود بيرون نبرند ، به حكم « كلكم راع و كلكم مسئول عن رعية » و مىفرمايند : « لو لا السلطان لا كل الناس بعضهم بعضا » و از سخنان پادشاهان است : « لا ملك الا بالرجال ، و لا رجال الا بالمال ، و لا مال الا بالعماره ، و لا عمارة الا بالعدل و السياسة » .\r\n خوش آن شهريارى كه از روى دانش * تأمل كند در كتاب سياست\r\nپر تيغ او گلشن سلطنت را * تر و تازه دارد به آب سياست \r\nدر هر صورت ، من به تو مىگويم عبث اوقات عزيز خود را ضايع مگردان ! از اين زحمات و نگارشات جز خسران چيزى عايد نمىشود و از تسويدات اين اوراق پريشان معلوم نيست كه خود بهره‌مند گردى و يا رفع پريشانى از ملت شود و شايد خود را به\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمهلكه اندازى . اگر تو ديده و شنيده‌اى كه اهل مغرب اين‌گونه اوراق منتشر كرده ، ملت و دولت و وطن و ابناى وطن از او تمتع برده و اكتساب ثروت كرده در ميان ملت يادگار گذاشته و گذشته‌اند درست است ، ولى ايران غير از اروپاست ؛ تو تقليد كرده‌اى از فرنگان ولى غافل از آن‌كه بهتر اين گفت‌وشنود [ را 
  ] به رمز و كنايه و صراحه و به طور حكايت و تمثيل [ در 
  ] كتب تاريخ ، اشعار ، رباعيات نوشته و اوقات صرف كرده‌اند - كه از حد بيان خارج است . به عقيدهء من عوض اين جمله يك جمله بنويس كه : اگر تو را آرزوى اصلاح مملكت ايران است ، قانون مساوات ، قانون مساوات ، قانون مساوات ، تا آخر قانون مساوات . هر قدر زياد گويى ، مفادش همين يك جمله است و بس !\r\nروزى در پطرزبورغ در خيابان « بنواسكى » با يكى از دوستان در حركت بوده ديدم يك نفر جوان بلند قامت ، تخمينا هفده يا هيجده ساله ، در بالاپوش سالدات - كه روس‌ها « مشنيل » گويند ، كه ارزان‌ترين منسوجات روسيه از جنس ماهوت است و رنگ خاكى داشت - با كمال ادب دو پاى خود را به هم وصل كرده ايستاده ، دست راست را تا بناگوش بلند نموده ، به يك نفر صاحب‌منصب - كه موافق مناصب عسكرى ايران درجهء سلطانى داشت - سلام داد و آن سلطان چنان‌كه قاعده است دست بالا كرده گويا جواب داده و با كمال بىاعتنايى گذشته با دست اشاره كرد ، يعنى مرخص . جوان بعد از ده بيست ثانيه ايستاده به راه افتاده و رفت .\r\nرفيقم از من پرسيد : « اين جوان را كه در بر بالاپوش سالدات داشت ديدى و شناختى ؟ »\r\nگفتم : « نه ! »\r\nگفت : « اين پسر ايمپراتور ، « وكيلى قناز » ، شاهزادهء « الكسندرويچ » پسر دوم ايمپراتور است ، و آن « سلطان » پسر يك بقال ( ماقسمون ) است . اگر پسر ايمپراتور به او سلام نمىداد ، در اين عبور عامه حق مؤاخذه داشت كه چرا به سلام نايستادى ؟ از رعايت نظام كار به اين‌جا رسيده است . اگر تأمل و فكر نمايى تعجب نخواهى كرد ، زيرا پدر اين جوان مجسمهء قانون است ، اين احترام را به پدر خود مىكند . اين‌ها به علامت سردوشى نگاه مىكنند كه كدام يك مقدم است ، و الّا در مقام رسمى اين شاهزاده است با همان احترامات ؛ پادشاهى و رعيتى در ميانهء ايشان مرعى است . حالا اين را دانستى ، بيا به ايران بدبخت « منيجه » [ مليجك 
  ] كه عزيز السلطان لقب دارد چه كاره و كيست ؟ چه كرده معلوم نيست ! اين‌قدر مىبينيم بچهء دوازده ساله لباس نظامى امير تومانى مىپوشد ، به هر وزير و امير و سرتيپ عالم و فاضل ، هر كس باشد بدون استثنا ، از رجال دولت و\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nشاهزادگان غيور سلسله جليلهء قاجاريه ، در نزد خاص و عام صدگونه فحش نامربوط مىگويد و از كسى نمىهراسد . اين قاعدهء نظامى شماست . با اين حال شما توقع داريد كه چرا كارها درست نشد ؟ البته نمىشود و نخواهد شد ، زيرا قانون نداريد ؛ بىقانونى بىترتيبى است .\r\nاگر چنانچه ما بگوييم « الكسندر دوم » قانون ترتيب داد ، سهو نموده‌ايم . مىبينيم كه هزار و سيصد سال و اندى قبل ، حضرت رسول اكرم - صلى الله عليه و آله و سلم - به جانب اسد الله الغالب على ابن ابيطالب - عليه السلام - دست بيعت داد و فرمود : « اى مردم بدانيد و آگاه باشيد من فرزندان خود حسن و حسين را به يك نفر غلام بينى بريده برترى نمىدهم . در نزد من در امور شريعت غلام حبشى و سيد قريشى و فرزندان من يكسان و در حقوق مساوىاند . » عمر فاروق در ميدان عام به پسر خود حد زد ؛ پس معلوم مىشود كه قانون مساوات را ايمپراتور روس يا ناپليون اعظم و غيره از شريعت غراى اسلام فراگرفته كه بدان مقامات عاليه رسيدند ، ولى جهت ما قانون از چنگيز يادگار مانده ؛ تا ما اطاعت به قانون شريعت نكنيم كارهايمان مختل و پريشان خواهد بود . اگرچه بعضى درين باب ايراد گرفته مىگويند - معاذ الله - خواست خدا چنين است و يا سرنوشت ما همين . اين سخن در نزد هيچ عاقل پسنديده و مقبول نيست ، و عقلا و نقلا چنين است  « مَنْ كَفَرَ فَعَلَيْهِ كُفْرُهُ وَ مَنْ عَمِلَ صالِحاً فَلِأَنْفُسِهِمْ   أَنَّ اللَّهَ سَخَّرَ لَكُمْ ما فِي الْأَرْضِ »  .\r\nپس ، معلوم مىشود خداوند عالم كه قادر مطلق است هر چيزى را به اسبابى آفريده - انا الله ان يجزى الامور الّا باسبابها » و به آن عظمت و قدرت بدون اسباب هيچ چيز نيافريده و نيافريند ، مگر اين‌كه من باب اعجاز حضرت ختمى مآب مىفرمايد : « ادخلو البيوت من ابوابها و اطلبو الارزاق من اسبابها . »\r\nپيغمبر خدا امت خود را از كسالت و بطالت و تنبلى نهى فرموده ، اسباب بقاى دولت و دوام سلطنت و رفاه حال هر ملت را بسته به وجود عدل و داد قرار داده . بىعدل هيچ چيز دوام و ثبات ندارد . غفلت كردن از حال مملكت ، بىخبر بودن از حال ملت ، باعث بسى مفاسد است . عدل و داد را عبارت از بيدارى و هشيارى و در فكر ملك و ملت بودن و اسباب مقاتله و جنگ و جهاد را براى حفظ شريعت و رعيت و مهيا كردن كاردانان و سپردن كار و امور دولتى و ملتى را به دست آن‌ها و اقتدار وزراء عاقل و دانا و امين فرموده‌اند و از خاين احتراز كردن گفته‌اند . با مراعات مساوات ، هر آينه ملك و ملت با تدابير صايب عادلانه باقى ماند و مملكت رونق يابد ، شوكت سلطنت افزونى گيرد ، ملك\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nخضارت پذيرد ، ارزانى و فراوانى رخ نمايد ، بلاهاى مبرم و ناخوشى و با و طاعون منعدم گردد ، نيكى و نشر عدالت سلطان به همهء ذرات از مخلوقات سارى و طارى گردد ، حتى وحوش و طيور و حيوانات برى و بحرى را مأنوس و آرام دارد . عكس آن ، ظلم و غفلت ، ريشهء گياه را در زمين بخشكاند ، بنياد هستى هر قوم را از بيخ و بن بركند ، سبب زوال دولت و ملت شود .\r\nچنانچه در تواريخ و آثار پيشينيان ديده و شنيده شده ، هرگاه تراجم حال گذشتگان را بخوانيم ، معلوم تواند شد كه در هر عصر و زمان بلاياى مبرم را اقوام و ملل با دست خود به سوى خود كشيده‌اند ، يعنى كارهاى بزرگ را به كوچكان و كارهاى كوچك را به بزرگان سپرده كه هر دو از عمل خود بىبهره گشته‌اند . البته حالات ضحاك و سلطنت يافتن فريدون را خوانده‌ايد . اگر باقى اختصاصات نادرى مانند شجاعت و پشت‌كار او بود ، دولت وى هرگز زوال نيافتى و سلطنت از خاندان او هرگز سپرى نشدى .\r\nهرگاه وظيفهء هر كس به قدر اقتدار و لياقتش معين بود ، اكنون حدود ايران را هر كم‌خرد مىدانست كه از كجا تا به كجا بودى . بعد از آن ، زحمات مرحوم آقا محمد خان در جهان‌گشايى چه ثمر بخشيد كه علاوه بر خصم بيرونى ، دشمن اندرونى هم تحصيل نمود ؟ تمام اين بلايا از نبودن قانون مساوات است كه جان و ملك و عزت و آبروى يك ملت را بر باد داده است .\r\n فريدون فرخ فرشته نبود * ز مشك و ز عنبر سرشته نبود\r\nبه داد و دهش يافت آن نيكويى * تو هم داد ميده فريدون تويى ! \r\nهر صنف از اصناف را اسباب و آلات براى ترقى و اجراى وظيفهء خود لازم است ، چنانچه خياط را مقراض و سوزن ، خراط را تيشه و اره ، همان قسم مملكت‌دارى و لشكرآرايى را امروزه مدرسهء فنون متداوله حاليه و قانون مساوات و نظام و عدل و انتظام لازم است . هر كس به اين اصول رفتار كرد گوى مراد برد و هر كه نكرد در بيابان ناكامى بمرد ، خواه مسلم ، خواه كافر ، خواه صنم‌پرست و خواه صمدپرست . ملك و ملت بىعدل دوام و قوام ندارد ، چنان‌كه امروز دول معظمه تماما با جد و جهد پيروى از اين اصول دارند « من طلب شيىء وجد وجد و من قرء بابا ولج ولج » .\r\nبديهى است هر كس مىجويد مىيابد و هر كس درى را با جد و جهد بكوبد البته مىگشايد . موقوف به حسن نيت آمر است كه تمامى امور را در موقع شورى به مذاكره گذارند ، هر چيز كه نفع‌اش عام است مجرى بدارند ، نه منافع خصوصى شخصى . اگر چنان‌كه در يك فقرهء مهمى جهت اصلاح عموم به نظر كسى چيزى جلوه نمايد ، ساير\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nاجزاء هيئت را با آن شخص ولو عداوت باطنى هم باشد ، نبايد به ملاحظهء دشمنى قول او را رد نمايند و جهل ورزيده سخن صلاح او را هم نپذيرند ، ورنه سريعا جزاى عمل خود را دريابند و بلكه به اولادشان هم سرايت كرده خسر الدنيا و الاخره شوند ، هرگز در دنيا و آخرت نيكى نبينند . هزارها عاقبت چنين اشخاص را ديده و شنيده‌ايم .\r\n گيرم از خلق نهان كردى آن امر شنيع * كى توان كرد ز خالق كه بصير است و سميع ؟\r\nجنت و نارى كه آن موعود توست * گر بدانى جملگى مشهود توست\r\nآن‌چه فردا از كم و بيشت بود * بيش و كم امروز در پيشت بود\r\nآينه با توست دايم روبه‌رو * عيب تو با تو نمايد مو به مو\r\nقول و فعلت نيك بايد اى پسر * جمله اخلاق تو باشد سر به سر\r\nراحت و رنجى كه در اقبال توست * جمله از اقوال و از افعال توست\r\nچون شود خلقت به خلق حق يكى * خوش مراد خويش يا بى بىشكى . » \r\nگفتم : « فرمايش شما تماما صحيح و متين است و خالى از غرض ، ولى با همهء اين مراتب نبايد نااميد و مأيوس شد . عيب كار و پس افتادن ما در سر همين كلمهء ميشومهء « به تو چه و به من چه ؟ » است . اصحاب غيرت و حميت نبايد اين سخن را به زبان آرند - « افضل الاعمال كلمة حق عند جابر » - كلمهء حق را بايد گفتن و از خدا مكافات او را خواستن .\r\n تو نيكويى كن « * » و در دجله انداز * كه ايزد در بيابانت دهد باز\r\nگرت چو نوح نبى صبر هست در غم طوفان * بلا بگردد و كام هزار ساله برآيد \r\n\r\n\r\n","description":"","footnote":"\r\n* تو نيكى مىكن و در دجله انداز . . . ( سعدى )\r\n","page_name":" 506 ","page_number":506},
  {"content":"\r\n\r\n « يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ » \r\nمن اميد قوى دارم كه در عهد اين پادشاه آيهء عدل را بخوانم و باب ترقى را به روى ملت باز بينم . لهذا ، اين بنده به عقيدهء خود عمل مىنمايم ، ملاحظهء منافع شخصى ندارم ؛ اين تحريرات بىريب از مثل بندهء بىعلم مايهء شهرت نام نخواهد گرديد و چنان منظورى هم نداشته و ندارم . سخنان خالى از غرض - كه مبرا از اغراق و مبالغه است - مىگويم و از كسى غير از خالق واهمه و ترس ندارم و اگر چنانچه از مخلوق صدمه‌اى وارد آيد سبب افتخار است نه انكسار ، زيرا در راه اسلاميت و انسانيت و حب وطن آن‌چه پيش آيد خوش آيد .\r\n ترك مال و ترك جان و ترك سر * در ره معشوق اول منزل است \r\nو اين سخن را به آواز بلند عرض مىكنم . هر كس بنده را شناخته مىداند و براى كسانى كه نمىشناسند معرفى خود را مىنمايم : نگارنده از طبقهء عوام محض و محض عوام ، يك تن بىسواد از ابناى وطن است . تحصيل نكرده ، مدرسه نرفته ، دود چراغ نخورده ، گوشمال استاد نديده و از سرچشمهء حلاوت بخشاى علم چاشنى نچشيده ، در مباحثهء بكر و خالد نبوده ، نه به زيد زده ، و نه از عمرو كتك خورده ، دين و آيينم را هم از نگارشات اين كتاب استنباط توانند نمود ، چه ، بزرگان گفته‌اند : « الكلام صفة المتكلم » .\r\nپس از پرستش يزدان ، همانا به قانون دين مبين اسلام ، شيوه‌ام پرستش وطن و حب اوست ، در تولا و تبراى او ثابت قدم ، با دشمن او دشمن و با دوست وى دوست ، نه با كسى غرضى دارم و نه با احدى مرضى . به صدق قولم خدا گواه است ، چه باكم از رد خلق و تصديق .\r\n عاشق يارم مرا با عشق و با كفر و با ايمان چه كار * مفلس عورم مرا با شحنه و سلطان چه كار\r\nقبله و محراب من ابروى دلدار است و بس * اين دل شوريده را با آن‌چه و با اين چه كار ؟ \r\n در هرصورت هر آن‌چه هستم هستم * من دانم و دوست آن‌چه هستم هستم \r\nاستدعا از قارئين محترم آن‌كه به نگارنده و بىربطى تحريرات اين بنده ننگريسته صورت‌بين نباشند ، به صدق سخن نظر كرده ، به معنى پى برند . كلمهء « انظر الى ما قال و لا تنظر الى من قال » [ را 
  ] از دست ندهند .\r\n شرف قايل و خساست او * نكند در كلام هيچ اثر\r\nتو سخن را نگر كه حالش چيست * برگذارندهء سخن منگر \r\n\r\n","description":"","footnote":"","page_name":" 507 ","page_number":507},
  {"content":"\r\n\r\nاگر در سخن مبالغه يا كذب يابند مستحق طعن و لعنم شمرند . اگر چنانچه صدق و سادگى او را اقرار فرمايند ، آن‌چه انصاف هموطنان است در حقم همان را اميدوارم .\r\n مگر صاحب‌دلى روزى به رحمت * كند در حق اين مسكين دعايى . » \r\n\r\nبازگو از نجد و از ياران نجد\r\nدر خاتمهء جلد اول اين سياحتنامه ، بنا به قول يك از دانشمندان وطن ، مقاله‌اى به عنوان « پوليتيك ايران چيست ؟ كشتى دولت به كجا مىرود ؟ و خيالات دو همسايه كه عبارت از پلنگ صحرا و نهنگ دريا باشند چه چيز است ؟ و اصل و لبّ پوليتيك ايران در چه نقطه است ؟ » به تفصيل نگارش يافته .\r\nاكنون لازم آمد كه جهت توضيح مقال تغيير خيالات ايشان را كه در اين اواخر زمان صورت يافته شمه‌اى در خاتمهء اين جلد شرح داده شود .\r\nچنان‌كه ذكر شد ، معشوقهء هندوستان بين اين دو دولت صاحب اقتدار چه بلاها به سر جهانيان عموما و ايران و ايرانيان خصوصا آورده . اين همه قتل و غارت و جنگ و آشوب و فتنه كه در اين دوره حادث گشته از حملهء هندوستان و يا به اسم دفاع از آن بوده است . چنان‌كه سابقا انگليسان به مصر آمده و ناپلئون ايشان را بيرون كرد و اكنون مجدد تسلط يافته‌اند ، براى گشادن دروازهء هندوستان بوده و يا سد آن . محاربهء سواستاپول و جنگ قفقازيه و چند بار خسارت به دولت عثمانى هيچ سبب ديگر نداشت مگر حمله و يا دفاع هندوستان .\r\nبه موجب وصيت پطر كبير كه به روس‌ها نموده ، به هر وجه من الوجوه باشد ، حتما هندوستان را مسخر بايد نمود ، و اين خيالى است كه هرگز از سر روس‌ها به در نخواهد رفت ، ولو عالم زير و بالا شود . از طرف ديگر ملت انگليس بر فرد فرد خود فرض عين دانسته كه از هيچ‌گونه جانفشانى در طريق ابقاى هند كه شرف و سيادت انگليسان را در عالم باعث شده مضايقه ننمايند و در حفظ هندوستان بكوشند و هماره نقشهء پطر كبير را در يورش به جانب هند معلوم نموده در ابطال آن بخروشند و سامان و طريق عبور و مرور او را هماره متذكر بوده باشند . اين مسئله را هر كس خوانده و يا شنيده ، موضوع آن را نيكو مىداند .\r\nالبته در اين اواخر الكسندر ، ايمپراتور روس ، پطر كبير را در حال خود گذاشته ، نقشه و طرح جديدى كشيده كه از بيراهه يورش به هند برد . اگرچه اين راه غيرمعمولى و صعب المرور و متوقف به مخارج گزاف بود ، لكن در تحمل اين زحمت و مصارف ،\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nايمپراتور را دو منفعت ملحوظ و منظور آمد : يكى اين ممالك وسيع و صحراى بىپايان « سيبريا » آباد و محل سكنى گردد و ديگرى از اين راه پى به مقصود برد . و اين نقشه را كشيده امر به ساختن راه‌آهن سيبريا نمود . چون در اين اقدام ثروت بسيار بزرگى لازم بود با فرانسه عقد اتفاق بست و وجوه كليه از فرانسه استقراض نمود و صرف ساختن راه‌آهن سيبريا كرد . راه‌آهن كه به نصف رسيد ، انگليس‌ها كه بدوا گمان نمىكردند تدارك اين مبلغ گزاف به روس‌ها ميسر شود و از عهدهء چنين كار بزرگ برآيند ، به خود آمده ، وقتى معلوم كردند كه آن‌چه را محال پنداشته بودند قريب به اتمام و انجام است و اين‌ها غفلت داشته‌اند ، لذا فورا درصدد تمهيد برآمده كه در اروپا جنگ بزرگى بلكه جنگ عمومى بر پا نمايند و ضمنا روس را از اين تشبث بازداشته و اقدامات او را ناتمام گذارند .\r\nاولين اسباب اختلال ، ارامنه را قرار دادند و آن سبك مغزان را به دولت متبوعهء خود - كه عثمانى باشد - شورانيدند ؛ روس‌ها مطلب را دريافته اعتنا ننمودند . چندين هزار نفوس ارامنه مفتا مفت قربان تمهيد پلتيكانهء انگليس گرديد . از اين اقدام چون مقصود حاصل نشده كار از پيش نرفت ، يونان را تحريك كرده ، جنگ ترك و گريك [ يونان 
  ] را بر پا كردند . باز روس‌ها ملتفت نكته شده اعتنا نكرده در راه خويشاوندى يونان را نصيحت كردند و به تدابير صائبه قطع محاربه را نمودند .\r\nباز مرام انگليس حاصل نگرديده مسئلهء كريد [ كرت 
  ] را پيش كشيد ، از آن هم انگليس‌ها به آرزو موفق نگشتند . اگرچه در مسئلهء كريد به يك درجه موفقيت براى آن‌ها حاصل شد ، چه انگليس از ديرباز از جزيرهء كريد دل‌نگران بود كه مبادا به دست روس‌ها اوفتد ؛ چنانچه چند سال پيش انتشار يافت كه دولت عثمانى كريد را به واسطهء شاكر پاشا ، سفير پطرزبورغ ، به روس‌ها در مقابل صد ميليون منات و يا يك ولايت قفقازيه مبادله كرده و يا مىكند . پس از تحقيق ، انگليس‌ها قدم سعى پيش نهاده با هر وسيله و تدبير بود معامله را به هم زدند . چون روس‌ها را در بحر سفيد پناهگاهى براى آرامش كشتى و انبار زغال لازم بود كه دسترس به درياى هند و بحر اصفر ژاپون باشد ، در هنگام ضرورت بحر بالطيق [ بالتيك 
  ] به مقصد او دور بود ؛ اين شد كه كريد را از خريطهء عثمانى موضوع كرده خواست به ادارهء خود شامل نمايد . پس از مأيوسى از تدابير خود كه دولت انگليس را حاصل آمد ، چاره‌اى براى او نماند مگر اين‌كه دست توسل به دامان « ميكادو » ايمپراتور ژاپون فراز كرده خواهش اتفاق نمود و عهدنامه بست كه دفع روس‌ها را از راه مانچورى و تبت به سمت هندوستان و دستيارى او بنمايد . اگر چنانچه دولت ژاپون را سد متين هندوستان قرار دهد ، در اين صورت روس‌ها باز خواهند\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nگرديد به نقشهء پطر كبير در حملهء بر هندوستان .\r\nمقصد اصلى اين است كه رجال دولت ايران را لازم گرديده كه از امروز اين نكتهء اهم را از مدنظر دور نفرمايند . البته هستند كسانى كه در حل اين مسئله صاحب فكر سليم‌اند ، اما گمان نمىرود شخص رييس اول رجال دولت خود را محتاج به قول و فكر ديگران داند و از كسى سخن صدق و راهنمايى بشنود كه نفع شخصى او در آن نباشد ولو دولت او را بسيار مفيد گردد .\r\n من چه گويم در همه ده زنده كو * سوى آب زندگى پوينده كو ؟ \r\nما مىخواهيم فقط شرح دهيم كه مسئلهء « هند خانم » يعنى معشوقيت هندوستان و رقابت اين دو عاشق بىقرار چه بلاها به سر جهانيان مىآورد . با اين‌كه در ايران يك فرسخ راه نيست ، يك باب دار العلم نيست ، تجارت‌خانهء صحيح از روى فن نيست ، يك فابريك نيست ، قانون نيست ، هيچ نيست ، نيست ، نيست ، مع ذالك بايد ديد شورى كه مسئلهء هندوستان به جهان انداخته و مىاندازد تا حال به ايرن چه كرده است ؟\r\nآمدن « سرجان ملكم » به ايران جهت هند بود كه با سخنان شيرين و مواعيد دروغين كار ايران را صد سال عقب انداخت . حملهء محمره و رفتن هرات ، وداع گفتن بلوچستان ، مسقط ، تمام بحر عمان و سيستان هم در مسئلهء هندوستان بوده و هست .\r\nحالا غرض از تفصيل تا يك درجه معلوم گرديد كه در آخر باز طرح اول يعنى نقشهء پطر را - كه از [ راه 
  ] خاك پاك ماست - روس‌ها در نظر خواهند گرفت . مقصود اين است كه از روى پلتيك براى آيندهء ما اين مسئله خيلى لازم به تشريح و بحث است . افسوس كسى در اين فكر نيست و اگر احيانا در دل بعضى هم خطور كند و به موقع بحث و مذاكره گذارند ، در فكر چاره نمىباشند و ابدا تفكر در اين معنى نمىكنند كه علاج واقعه را پيش از وقوع كرده باشند . اگرچه اين فقره در زبان بزرگ و كوچك جارى است ، ولى هيچ كس از ما علاج واقعه را پيش از وقوع نكرده و پس از وقوع هم كار از كار گذشته و علاجش متعسر بلكه محال خواهد بود .\r\nبديهى است علاج اين نوع امور مهمهء عسير در يك دولت به خيال و افكار يك نفر و دو نفر صورت انجام نپذيرد . در امور عمدهء دولتى و سياستى مجلس شوراى بزرگ با قانون درست صحيح بايد ، كه فعلا او را نداريم . و اگر مجلس قرار دهند همين‌ها كه دم از تمدن مىزند و از مدنيت سخن مىگويند ، يعنى همين حريفان دوست‌نما ، مانع شوند .\r\nچنان‌كه يكى از موثقين مىنويسد :\r\n« بيچاره ميرزا تقى خان امير نظام را دايما محرم راز و هواخواه بودم ، خصوصا\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nروزهاى اضطرار و پريشانى ؛ دست‌خطهاى همايونى را - كه غالبا اعتبارانگيز بود - به من نشان مىداد و زيارت مىكردم و مىگفتم : « اگر صد يك اين‌ها صدق باشد جاى هيچ انديشه نيست كه شما داريد . »\r\nگفت : « راست مىگويى ولى حرف اين‌جاست كه ذات اقدس همايون شاهنشاهى جز يك تن كه بيش نيست ؛ هر قدر لطف و مرحمت دربارهء چاكرش فرمايد در مقابل اين همه رخنه‌گران و دردمندان و حسودان باز سپر خواهند انداخت ، لابد به جهت آسودگى ذات اقدس خود مرا قربان خواهند فرمود . »\r\nگفتم : « چرا علاج مخربين را پيش از وقت نكردى ؟ »\r\nگفت : « مجالم ندادند كه ملت را مستعد قبول بعضى اصلاحات نمايم و الا من ارادهء قايم نمودن « كانستى تيوشن » داشتم . مانع بزرگ روس‌ها بودند ، انگليس‌ها ، كمال همراهى را ظاهر داشته در باطن وعده مىدادند و چنان مىنمودند كه منتظر موقع‌اند . »\r\nاين ممانعت خارجى براى تاريكى خاك پاك وطن ما مؤيد موانع داخلى شده آن‌چه نبايد بشود شد . نتيجهء تدابير اين دو رقيب آن گرديد كه چند نوكر شجيع بهادر دولت گفتند : « اگر مجلس شوروى تشكيل يابد با خنجر شكم خود را پاره مىكنيم ، امرى كه به پادشاه و ولىنعمت ما و استقلال او كسر وارد بياورد او را غيرت ما قبول نمىكند كه بگذاريم اجرا شود . » اين‌گونه دشمنى صريح را محض غرض در نظر ولىنعمت خود دوستى به خرج دادند .\r\nپس از اين تفصيلات و تمثيلات ، مع التأسف تصديق مىكنيم سخنان يگانه گوهر دانش پرنس ملكم خان را كه هيچ دولت مثل دولت ايران در خطر نيست ، و با وصف اين اولياى دولت به نوعى آسوده نشسته و در امور ديوان چنان به تفنن مشغول جمع‌آورى اسباب و تجملات عمارت و پارك هستند كه هر كس از خارج حالت آن‌ها را ملاحظه مىكند خيال خواهد كرد كه ايشان در تدارك مهمانان معزز و محترم هستند كه به وزراى اين ملك در ميان چنين خطرات بزرگ ، در حالت نزع [ اند كه 
  ] چرا ملت ايران را تنظيم و به تركيب دولت شروع نكردند و تكميل وزارت را موقوف به قيد ايام باربارى و مزخرفات مىدانستند . هزار حيف و صد هزار افسوس ! هر قدر بگويم نخواهم توانست كه اولياى خودرأى دولت را بر عظمت خطرات ايران ملتفت سازم . گيرم در اين حالت بىنظمى و بىقانونى ، خطرات خارجه چند زمان هم مهلت به ايشان دهد ؛ ولى از بليهء\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nداخله هيچ وزير ايمن نبايد باشد كه او را به بدترين عقوبت دست جلاد مىسپارند و يا با رذالت و زشتى تمام معزول مىنمايند ؛ چنان‌كه اتابك اعظم ميرزا تقى خان امير نظام غسل توبه در حمام كاشان كرد كه ديگر در دولت و مملكت بىقانون و نظام وزارت و صدارت نكند ؛ و كذا در يادآورى حال حاجى ميرزا آقاسى كسى نيست كه بحر خزر را ياد آورد و به او لعنت نكند ؛ و داغ هرات به سينه كشيدن براى يادگارى نام ميرزا آقا خان نورى تا قيامت كافى است . همهء اين‌ها از عدم مجلس شورى و پارلمنت است كه فلان وزير نطق مىفرمايد كه اگر مجلس تشكيل شود شكم اعضاى شورى را پاره كند .\r\nپس از اين بيانات مىگويم زهى خيال باطل و افكار جاهل ! ديگر نتوان شرح و بسط در خير و شر اين‌گونه خيالات دور از عقل و انصاف داد و اين را با كمال عجز و انكسار عرض نموده سخن را خاتمه مىدهد . چاكران صادق پادشاه بايد در اين دور و زمان آزادى را پيشنهاد خاطر خود ساخته و فرصت را غنيمت دانسته ابدا فوت وقت به باطل نكنند و همه تن در فكر بهبودى و مداواى وطن بيمار و مريض خود بوده در علاجش بكوشند و جنبش فرزانهء مردانه نمايند ، شايد به دستيارى سعى و غيرت وزراى وطن‌پرست و پادشاه‌پرست اين مرض مزمن وطن و ملت شفا پذيرد ؛ و « بالله التوفيق و عليه التكلان » گفته آن‌چه لازمهء سعى و غيرت است به عمل آرند و حق بگويند و حق بشنوند كه عاقبت كلام حق اثر خود را مىبخشد .\r\n اكنون كه به دست اختيار است * هنگام تميز و فكر و كار است\r\nبا شاهد علم و حلم بنشين * دامن ز شتاب جهل برچين \r\n اى صاحب عقل چشم عبرت بگشا * اى صاحب هوش قدر اين نسخه بدان\r\nاى آن‌كه تو را ديدهء عبرت‌بين است * بر حال دل گم‌شدگان نوحه بخوان ! \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nپندنامهء يكى از ادبا كه در خور اين مقال بود\r\n( در اين مقام مناسبت ديده نقل از حبل المتين نمود )\r\n دلير آمدى سعديا در سخن * چو تيغت به دست است فتحى بكن\r\nبگو آن‌چه دانى كه حق گفته به * سخن همچو در است و در سفته به\r\nزبان را به پند و به حكمت بشوى * طمع بگسل و هرچه خواهى بگوى\r\nاگر دشمنان معارف ، كمين * چو دزدان كنند از يسار و يمين\r\nچو پويى ره راستين باليقين * نبرند تارت ز حبل المتين\r\nشنيدم كه فرماندهى دادگر * قبا داشتى هر دو رو آستر\r\nيكى گفتش اى خسرو نيك روز * ز ديباى چينى قبايى بدوز\r\nبگفت اين‌قدر ستر آسايش است * وزين بگذرى زيب و آرايش است\r\nنه از بهر آن مىستانم خراج * كه زينت دهم بر خود اين تخت و تاج\r\nاگر چون زنان حلّه بر تن كنم * به مردى چسان دفع دشمن كنم\r\nمرا گرچه صدگونه آز و هواست * و ليكن خزانه نه تنها مراست\r\nخزانه هلا سهم لشكر بود * نه از بهر آذين و زيور بود\r\nسپاهى كه خوشدل نباشد ز شاه * ندارد حدود ولايت نگاه\r\nچو دشمن خر روستايى برد * ملك باج ده يك چرا مىبرد\r\nمخالف خرش برد و سلطان خراج * چه اقبال ماند از آن تخت و تاج\r\nمروت نباشد به افتاده زور * برد مرغكى دانه از پيش مور\r\nرعيت درخت است اگر پرورى * به كام دل ايدون ثمر برخورى \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n به بىرحمىاش بيخ و بن برمكن * كه بالله زنى تيشه بر خويشتن\r\nكسان برخورند از جوانى و بخت * كه بر زيردستان نگيرند سخت\r\nشنيدى ز فرماندهء دادگر * تو پندى كه بايد نوشتن به زر\r\nبيان كرد معنى باج و خراج * تكاليف هر صاحب تخت و تاج\r\nكه باج از پى ساز لشكر بود * كه لشكر نگهبان كشور بود\r\nكنون اندكى بشنو از حال ما * ز زشتىّ اقوال و افعال ما\r\nز بعد اتابك امير كبير * كه حقش به عقبى شود دستگير\r\nبدى دخل ايران ز خرجش زياد * بياور ز تاريخ حالش به ياد\r\nچو شاه شهيد از گزند عدو * شدى سوى جنت به چهر نكو\r\nبه پنجاه سال آن‌چه شد جمع مال * به پنجش ربودند رندان حال\r\nندانم كجا رفت آن گنج‌ها * كه شد جمع با آن همه رنج‌ها\r\nهمان به كه گويم خزانه نبود * وگر بود دزدش چسان در ربود\r\nنگشتند قانع بدين كار باز * وسايس روان شد به دربار باز\r\nهواى بتان فرنگى نژاد * دگر بارشان در به سر اوفتاد\r\nبه وضعى كه خود كرده ما را مزاج * به جز كاميابى نباشد علاج\r\nبه فكر آمدندى چه چاره كنند * چسان خرج ره را اداره كنند\r\nولى قصدشان بود امر دگر * كه در محو دولت كنندى هنر\r\nوزيرى كه در محو دولت بسى * تعب‌ها كشد در ره ناكسى\r\nكه دشمن به دين و به آئين ماست * به ظاهر محب شمالين ماست\r\nبياراست مجلس ز خاصان خويش * سخن راند با جمله ياران خويش\r\nپى مصلحت مجلس آراستند * نشستند و گفتند و برخاستند\r\nشد اين رأى : بايد به شه عرض كرد * ز همسايگان مبلغى قرض كرد\r\nاگر رهن خواهند بخشيم زود * عوض دخل گمرك به اصل و به سود\r\nشه روس با شاه ايران زمين * دم از دوستى مىزند باليقين\r\nازو آن‌چه خواهيم سازد عطا * كند حق ديرينهء ما ادا\r\nيكى گفت : ملت نگردد خموش * دگر گفت : كو خلق را چشم و گوش ؟\r\nيكى گفت : اين راه صعب است و پيچ * دگر گفت : عاشق نترسد ز هيچ ! \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n خلاصه به عنوان سير فرنگ * بشد ملت و ملك در زير ننگ\r\nبجستند ديرينه دلّال را * كشيدند در دام جلّال را\r\nرضا شد ، خدا ، خاك بر دانشش * به بيع وطن ، تف بر آن بينشش !\r\nدنىزاده آمد سفير عجم * سيه خاك شد بر سرير عجم\r\nز بد اصل هرگز مداريد اميد * به شه پيش از اين خدمت آرد پديد\r\nبدادند در بيع قطعى به روس * همه ملك ايران و جمله نفوس\r\nچو اين شرط منحوس گشتى قبول * وز آن پس سخن آمدى روى پول\r\nفزون گشت رشوت ز مقدار قرض * كه بد حق خدمت به روسيه فرض\r\nبه ايرانيان آن‌چه مىخواستند * نمودند و ماتم بياراستند\r\nخدا بشكند دست‌شان را كه چون * نمودند ما را اسير و زبون\r\nخدايش براندازد از اقتدار * هر آن كو سبب شد بدين ننگ و عار\r\nبه هر حال با ننگ و با عار چند * نمودند ما را به زنجير و بند\r\nگرفتند چون مشت پولى به ننگ * به يغماى او جاى كردند تنگ\r\nدو ثلثش به تاراج آن رهزتان * شد و گشت تقسيم اندر ميان\r\nبه اسم سفر رفت ثلث دگر * برفتند چونان كه خاكم به سر\r\nرسيدند آن‌جا كه مطلوب بود * پر از دلربايان محبوب بود\r\nز دست همه دل ربودند و بس * چو دل شد شدى دين و دينار پس\r\nنمودند اشراف آن قدر ننگ * كه ارذال افرنج گشتند دنگ\r\nوطن را فروريختند آبروى * گذشتند يكسر ز نام نكوى\r\nفكندند ما را به چنگ پلنگ * ثمر زين سياست نشد غير ننگ\r\nهمه كارشان راحت جان و تن * نياورد كس ياد حال وطن\r\nز توپ و تفنگ و ز نظم و نظام * نه ز آذوقه ، نى از مهمّات نام\r\nبه وضع مكاتب يكى از رجال * نكردى توجه ، نبردى سؤال\r\nاز آن مفت‌خواران بىآبرو * نكرد از تجارت يكى گفت‌وگو\r\nهمه كارشان بود لهو و لعب * شب و روز را در نشاط و طرب\r\nخبر بيشتر زين تو خواهى اگر * به اخبار « فيگارو » فرما نظر \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n الا اى شهنشاه فرخ نژاد * بياور ز تاريخ پيشين به ياد\r\nچو قرض آورى ، ملك آباد ساز * حدودش نگه‌دار و لشكرنواز\r\nنپرسد كسى شه چرا قرض كرد * چه داند زمان قرض را فرض كرد\r\nننالد كس از اين‌كه مديون شديم * و يا در سر سود مغبون شديم\r\nولى خرج او را همه بنگرند * به هرج و به مرجش زبان بفشرند\r\nاگر قرض در خرج بى جا شود * فغان از ثرى تا ثريا شود\r\nز ملت ستان و به ملت بده * نه در جيب بيگانگانش بنه\r\nرعيت به هر نكته آگاه هست * به هر خرج و هر دخل همراه هست\r\nاگر قرض مليار مليان بود * ادايش به دانش بس آسان بود\r\nكجا بر ملك قرض كردن رواست * نداند اگر دخل او از كجاست\r\nشريك‌اند شاه و رعيت به هم * به نفع و ضرر يكسر از بيش و كم\r\nولىنعمت ، ايران خدا ، دادگر * ابر ملك بيگانگان يك نظر\r\nبفرما و باب عدالت گشا * رعيت‌نواز و ترحم نما\r\nاز اول چراغ معارف فروز * تن جهل را پاى تا سر بسوز\r\nعنان را رها كن ز فكر و قلم * تمدن از اين در جهان شر علم\r\nمساوات را در جهان پيشه ساز * رعيت به مهر و عدالت نواز\r\nهمه كار دولت به قانون سپار * ز قانون بود مملكت پايدار\r\nبه قانون اگر تو بگيرى خراج * همه كار دولت بگيرد رواج\r\nبه قانون اگر آبيارى شود * به سنگ اندرون كشت‌كارى شود\r\nدو صد دانه رويد ز هر سنبلى * ز شوره زمين سر برآرد گلى\r\nبه عدل ار شوى همچو نوشيروان * ز شوكت اگر بگذرى از كيان\r\nچو قانون ندارى ندارى تو هيچ * به بازى ابر اهل معنى مپيچ\r\nبه قانون به گردون بسايند سر * شهانى كه دارند تاج و كمر\r\nشها گر تو را خواهش شوكت است * به دل ميل آسايش ملت است\r\nرعاياى خود را تو فرزند خوان * حقوق رعيت مساوى بدان\r\nچنين گردى ار نيكبختى تو راست * تو جسمى ، رعيت تو را دست و پاست\r\nتن و عضو چون هر دو شد استوار * نه بهر اسد از خصم ، در گيرودار\r\nاز اين‌سان كه ما را بود پيش‌كار * به دشمن شود ملك و ملت دچار \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n كنون در زمانه ز نوع بشر * نمانده كس از ما سيه روزتر\r\nنظر كن ابر حال همسايگان * همه خوش دل و خرم و شادمان\r\nنشينند با هم فقير و امير * رعيت‌نوازند شاه و وزير\r\nتو نيز اى ملك خلق را شاد دار * ز بند غم از عدل آزاد دار\r\nسر خود به بالين غفلت منه * زمام عدالت تو از كف مده\r\nفرومايگان را ز خود دور كن * به نور خرد ديده پر نور كن\r\nكه اين ديو زادان كج اعتقاد * يكى راست رو نيست ، فرياد و داد\r\nدهى چون به مرد هنرمند كار * رعيت به حكم تو گيرد قرار\r\nچه خوش گفت فردوسى پاك‌بين * كه رحمت به جانش ز جان آفرين\r\nز بد كيش چشم بهى داشتن * بود خاك در ديده انباشتن\r\nشها بهر حق آخر انصاف ده * بدين كج‌روان يك ره صاف ده\r\nز كردار اين فرقهء بربرى * ندانم ز دولت چه‌سان بر ، برى\r\nچه گويم كه ناگفتنم بهتر است * كه بس گوش‌ها در پس اين در است\r\nهمه كار گردد به گيتى تباه * از آن روز بايد كشيد آه ، آه !\r\nرسد ساعتى بعد غفلت تو را * كه ندهد يكى لمحه مهلت تو را\r\nچو اين‌جا رسيدم ، رسيدم ز در * مهين دوستى ، عارفى باخبر\r\nبگفت از نصيحت كه اى دردمند * چرا مىنويسى تو دستور و پند ؟\r\nتو خود را به گفتار ضايع مكن * پرستى وطن گرچه ، شايع مكن\r\nز حب وطن مىزنى گر تو دم * به كيفر به تبعيدت آيد رقم\r\nنوشتند و گفتند بس چون تو پند * نيامد يكى اين همه سودمند\r\nگهى حبس و گه طرد گشت از وطن * مكافات ديدى هزاران به تن\r\nبرو صبر كن تا جهان دادگر * دهد كار را بلكه رنگ دگر\r\nكز آن رنگ حق آشكارا شود * هر آن كو گنهكار رسوا شود\r\nسخن را در اين نكته دادم ختام * تو گر كار بندى شوى نيك نام \r\nاسباب فرصت‌جويان ، مسئلهء حجت و بهانه‌خواهان ، در عليه امين السلطان ، و\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nشمردن سيئات اعمال و سوءافعال او را در مأموريت سى و يك سالهء صدارت در اوراق منتشرهء طهران ، و يكان يكان التجا كردن به مراحم ملوكانهء پادشاه رئوف مهربان ، پريشان شدن حال درباريان و سوء خاتمهء كار ايشان .\r\n « تا پريشان نشود كار به سامان نرسد . » \r\n\r\nمجملى از مفصل\r\nجلد دوم سياحتنامهء جوان نامراد ، جوهر غيرت و چكيدهء وطن‌خواهى ، ابراهيم بيگ ، با خاتمهء روزگار زندگانى او به انجام رسيد . با كمال تأسف در مرآت تصور خود مشاهده مىنماييم كه دشمنان اين نامه - كه در نخستين درجه بىطرفانه و خالى از هرگونه غرض و مرض نگارش يافته - بيش از محبان و هواداران او خواهد بود . چنان‌كه در جلد نخستين از اعمال و افعال طبقه و صنف‌بندى ذكر شده بود ، در اين جلد نيز شمه‌اى از حال وزرا ، سفرا ، كارپردازان ، ملانمايان ، شعرا ، سادات ، طبيب ، منجم ، داروغه ، تجار ، بنكدار ، انباردار ، مرثيه‌خوان ، درويش ، رمال ، ترياكى ، لوطى ، بابى و غيره ، به طور كنايه و يا صراحه ، نگارش يافته ؛ لذا مسلم است به طبع آقايانى كه اندك به اغراض شخصى مبتلا مىباشند و هيچ سخن حقى را تسليم نمىنمايند ، گران خواهد آمد و به محض شنيدن نام كتاب ناديده و ناخوانده در عليه مؤلف او برخواهند خاست و ناسزايى چند خواهند گفت .\r\nاز اين است كه آن‌چه در مقدمهء جلد اول نگاشته در اين‌جا تكرار نموده از درگاه قادر منان براى ايشان خير و صلاح را مسئلت مىنماييم و درخواستى از حضور ايشان نداريم مگر اندك تأمل در مندرجات كتاب و ذره‌اى انصاف ؛ چنانچه سر مويى در آن‌چه نوشته شده افترا و دروغ و مبالغه مشاهده نمايند ، هر اشتلمى كه دربارهء نگارنده روا ديده بگويند ، بر ايشان حلال مىنمايم .\r\nهمهء گفت‌وگوهاى معايب و اثبات نواقص از يك چيز نشأت نموده ، كه آن عبارت است از عدم قانون مساوات كه الحق منبع جميع عيوبات مىباشد . عدم قانون و فقدان اصول مساوات ، عدم دانش و آگاهى ، سد طريق معارف و عدم موجودگى مكاتب منتظم و محو آزادى افكار و اقلام را دعوت مىنمايد . با آن‌كه بايد پنجاه سال قبل ملت ما قدم در شاهراه ترقى گذارده باشد و از اكثر ملل كسب تفوق و برترى نموده ، استبداد و افكار متجاوزانه وكلاى امور ملت را در وحشت‌سراى ظلمانى جهل محبوس داشته و نمىگذارد احدى بر وضع خود و از احوال عالم آگاهى حاصل نمايد . پس از آن‌كه اختر\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nسعد ملت از مشرق اميد دميد و ذات اقدس اعلى حضرت ظل اللهى - ارواحنا فداه - زينت‌بخش تخت‌گاه شش هزار ساله شد و درصدد ترقى ملت برآمد ، با همهء موانع كه از سوءافكار درباريان خائن توليد يافت ، حسن‌نيت اعلى حضرت شهريارى اثر خود را بخشيده ، تا يك درجه حس‌ها بيدار گرديد و در ملت يك آرزوى ترقى بروز نمود كه در همدان نشسته با چشم حس كوچه‌هاى پاريس را ديده و در كشمش قزوين چشم‌داشت تجارت انگليس را دارند ، و از محكمهء ملا غلامعلى مراغه‌اى اوضاع عدالتخانهء ژاپون را متوقع‌اند و از سرباز مازندرانى نظم لشكر آلمانى آرزو مىكنند و ، و ، و . . .\r\nاين است كه هزارها از غيرتمندان وطن مانند اين جوان غيور ، يعنى ابراهيم بيگ ، شهيد آرزوى ترقى وطن گرديده و آنان هم كه رشتهء حيات‌شان نگسسته ، با دل فكار و تن رنجور و خاطر پريشان زبان حال‌شان مترنم به اين مقال است : « كاين قافله تا به حشر لنگ است . » چه ، مانع را موجود و مقضى را مفقود مىبينند ؛ چه ، مىدانند تعالى و ترقى جميع ملل در سايهء علم و دانش است ، دستگاه تعليم و تعلم را بايد آراسته از جانب دولت جهت تشييد مبانى آن در نخستين درجه سعى و مواظبت شود . نور علم است كه وحشىترين اهالى كرهء ارض را داراى همه گونه عزت و اعتبار نموده . ما ايرانيان - با آن‌كه چندين هزار سال قبل كه نام مدنيت را اقوام اروپا به گوش هم نشنيده بودند - داراى مدنيت كاملهء فوق العاده بوده‌ايم ؛ افسوس كه علم و معارف را از دست داده از نحوست جهل ناممان به وحشت علم شده و بفرموده مؤيد الاسلام « نيم وحشى در زبان انجمن شد نام ما . » چگونه مدقوق نشده غصه مرگ نشويم ، با وجود آن‌كه فرزندان داناترين اقوام و جنس بشر بوده‌ايم ؟ چرا بايد در اين درجه تدنيات ناموس‌شكنانه دچار شويم ؟ در اين خصوص قصور بر كه و در كجا مىباشد ؟ اگر با محاكمهء وجدانى انصاف داده شود ، به جميع اين صنوف ، كه اسناد قصور داده مورد ملامت داشته‌ايم ، همگى معاف‌اند ؛ زيرا نه ما مىتوانيم به گردن آنان از روى حقانى قصورى ثابت كنيم و نه ايشان قبول تقصير خواهند كرد . سبب همهء اين بدبختىها بلكه قاتل جوان ناكام غيور ابراهيم بيگ معلوم است ، به شرط آن‌كه از در انصاف درآييم كه نخستين اوصاف حميدهء انسانى است .\r\nبزرگان فرموده‌اند : « عليك بالانصاف ولو بالاتلاف . »\r\n گر ز تو انصاف آيد در وجود * به ز عمرى در قعود و در سجود \r\nبا اين‌كه خود مىدانيم منصف در اين زمان بسيار كم يافت مىشود ، باز هم خواستگار انصافيم . در مملكتى كه قانون است ، در محكمهء عدليه اگر شخص متهم حاضر و موجود\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nنباشد محكمه حق دارد در غياب مدعى عليه حكم دهد از روى قانون ، خواه بر عليه و له باشد ؛ ولى حكومت از طرف خود وكيل جهت مدافعهء آن شخص معين مىنمايد كه بتواند از راه قانون متهم را از ياساى قانون خلاص نمايد . از طرف حكومت مدعى عمومى كه در زبان اروپا « پروكورور » گويند - اين كلمه هنوز به ايران داخل نشده ، بلكه در عصر نوشيروان هم نبوده است - در نهايت سختى ايستاده جد و جهد مىنمايد كه تقصير متهم را ثابت كرده جزاى حبس يا طرد و يا جريمه بدهد . بسا مىشود وكيل يا مدعى عمومى در سر اين مسئله كار را از مذاكره به مجادله مىرساند . مدعى عمومى مأموريت بزرگ و مقام عالى دارد ، وكيل قانونى ناظر پادشاه است و وكيل ، وكيل قاتل و يا دزد و يا خائن دولت است ؛ با وجود اين ، مدعى عمومى حق ندارد خارج از قانون در محكمه به او قهر و يا حدّت نمايد . بعد از استماع شهود و دلايل ، محكمه با اكثريت آرا قرار مىدهد كه معصوم است يا مجرم . هكذا ، اگر متهم بىچيز و قدرت وكيل گرفتن نداشته باشد ، باز حكومت از خود حق وكيل را داده براى مدافعهء مقصر تعيين مىنمايد . شايد بعضى اين قول را قبول نكنند كه چه طور مىشود مدعى را كه حكومت خود گرفته و حبس كرده باز جهت آزادى او وكيل را حق داده مقرر نمايد . بلى ! چنين است كه عرض كرديم . اين هم يكى از اسرار قانون مساوات و عدالت است كه ما اهالى ايران مسبوق بدان نمىتوانيم شد ، چنانچه كيفيت رنگ سرخ و سبز را به هيچ بيانى به كور مادرزاد نمىتوان فهمانيد .\r\nبارى ، متهمى كه حضور ندارد و يا فقير است و نمىتواند خود وكيل مقرر دارد ، محض آن‌كه از روى قانون او را نجاتى حاصل آيد ، حكومت وكيل از طرف او قرار داده تا قاضى و ناظرين باوجدان خودشان فتوا دهند كه معصوم است يا مجرم . خوب است ما هم نزد خود محاكمه‌اى تشكيل ، وجدان خويش را قاضى قرار داده و براى مقصرين غايب هم وكيل مدافع برقرار داشته تا از روى انصاف محاكمه شود .\r\n\r\nمحاكمهء وجدان\r\nوكيل وجدان : سبب اين‌همه قيل و قال و داد و فرياد ، عدم قانون و فقدان اسباب تربيت ، از سد مكاتب و ضعف معارف است . ايران ضعيف شد از وقتى كه دست [ هاى 
  ] قوى قلم ارباب بصيرت را شكستند و از روى خيالات فاسده دانشمندان را محو و طريق دادخواهى را سد نمودند و ، و ، و ، و . . .\r\nاين بدبختىها نه از خدا و نه از طبيعت و نه از فلك كج‌رفتار و نه از بىدرايتى ملت و نه كوتاهى اساطين دين و نه از ذات اقدس شهريار است ؛ بلكه همهء اين ذلت و خوارى را\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nسبب ميرزا على اصغر خان ، شخص اول دربار ، مىباشد كه با عدم اطلاع سى سال كامل - كه موقع همه‌گونه ترقى براى ايران بود - رشتهء امور جمهور را به كف بىكفايت خود گرفته قول هيچ ناصح را نپذيرفت ، عموم وكلاى بادرايت و كياست را از سر كار دور و فرومايگان و جهال را دور خود جمع نمود ، سد آهنين در پيشرفت معارف كشيد . ملل ديگر داراى صدها دار العلم گرديده و صاحب هزاران روزنامه‌هاى سياسى آزاد و رساله‌هاى علمى و فنى و ادبى گشته و به قوت علم داراى ثروت‌هاى فوق العاده گشته و صاحب ثروتان آنان دم از مليون و مليار مىزنند . در جميع بسيط خاك - كه امروز به نور علم و هنر منور گرديده است - ايران را در حالت يك نقطهء سياه بسيار ظلمانى نگاه داشت و مردمان را از هرگونه سعادت محروم گذاشت ، كه غيوران ملت بايد چشم به ترقيات ديگران دوخته ، آه سرد از دل پردرد كشيده ، با خاطر محزون و جگر پرخون و ديدهء گريان ، وا وطناگويان ، سر به تيرهء تراب كشند . آيا اين سخنان محل انكار و مدافعه تواند بود ؟\r\nمدعى العموم : بلى ، هست !\r\nوكيل وجدان : بفرماييد !\r\nمدعى : نخست همهء اين اساس ترقى و سعادت و اسباب پيشرفت امور دول - كه شما مىبينيد - به ترتيب دايرهء معارف و احداث مكاتب بسته به وجود پول است ، كه در ايران حكم كيميا را دارد . دوم تقويت سلطان كه تا حال به وقوع نپيوسته ، اگر وزيرى به عمل نيكى اقدام نمايد سبب عزل او مىشود . هيچ كس عزل خود را طالب نيست و همه كس خواهان رياست و شايق مداخل است .\r\nوكيل وجدان : قبل از آن‌كه اين پاسخ را بدهيد مىدانستم چه خواهيد گفت ، ولى مقصود من همين بود كه خودتان اين عذر ناپسند غيرمقبول را بياوريد . مانند مدافعات ديگر شما ، كه هر كس سخن از اصلاح گويد فورا به او جواب مىدهيد كه اعلى حضرت شهريارى مانع است ، و يا عدم وجه را بهانه و انكار علماى اعلام را دست‌آويز خود نموده و برخى اوقات هم ، كه دست چارهء خود را از اين سه رشته كوتاه ديديد ، دول همجوار را مانع قرار مىدهيد . اولا معاذ الله از چنين تهمتى كه به ذات اقدس شهريارى زده مىشود « هذا بهتان عظيم ! » هيچ عقل سليم اين مدافعه را مقبول نخواهد شمرد ، خصوصا در مادهء اين شهريار عدالت‌پرور و خسرو دادگستر و پادشاه معارف دوست ترقىخواه ، يعنى اعلى حضرت اقدس مظفر الدين شاه - روحنا فداه - كه معارف‌پرورى و عدالت‌گسترى و رعيت‌دوستى و ترقىجويى اين پادشاه دين‌دار بر همگان « كالشمس فى\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nوسط السماء » واضح و هويداست . از روز جلوس حقانى به تخت موروثه ، آنى و دقيقه‌اى از اين نكات فكر شاهانه فارغ نبوده و نيستند ، كه در ساعت اول دولت قوى شوكت را به پايهء دول معظمه ارتقا دهند . اگر از اين بنده سؤال شود كه در اين صورت چرا به اجراى اين مقصود مقدس صرف همت شاهانه را دريغ مىدارند ؟ در پاسخ با كمال آزادى خواهم گفت : « نمىگذارند . » اگر معترضى گويد : « چرا به دفع مانع اقدام نمىفرمايند ؟ » با كمال حجاب عرض خواهم نمود : « نمىتوانند . » زيرا متجاوزان و متقلبان عموم كارهاى دولت و ملك و ملت را آن‌چنان در تحت تصرف متقلبانهء خود و اعوان خويش آورده و صاحب اختيار كل شده‌اند كه عزل يك نفر عزل هزار نفر را لازم مىآرد و مقام و وظيفهء چنين آدم را هيچ عاقل باغيرت قبول نتواند كرد ، چه ، اصلاح اين مفاسد به طور انفراد از قوهء يك حكيم باخرد خارج است مگر قبول‌كننده در اين خيال باشد :\r\n دور مجنون گذشت ، نوبت ماست * هر كسى پنج روزه نوبت اوست \r\nمعنى اين سخن در نزد هر كس واضح است ، زيرا اين مرض كسب عموميت نموده ، چنانچه بعضى از تجار به همين درد مبتلا مىباشند . مثلا تاجرى جميع اختيار امور تجارتى خود را به يك مدير و كاتب مىسپارد و جميع دفاتر دخل و خرج خويش را تسليم او مىنمايد و او را بر تمامى خفاياى امور خود واقف مىسازد . همين‌كه گماشتهء تاجر دانست كه تجارت اربابش را رونق به جا نمانده و كلاه كلاه‌بازى است ، بناى انواع بدرفتارى را گذارده به ارباب خود تعرضات بىجا مىنمايد و ولىنعمت خود را با نيش زبان مىآزارد و در غايت بىباكى از مال ارباب برداشته به مصارف بيهوده و مخارج فوق العاده مىپردازد . تاجر بيچاره ، خواه مخواه ، متحمل مشقت‌هاى فوق العادهء او گرديده ، شب و روز از درگاه قاضى الحاجات رونقى از براى تجارت خود درخواست و پيوسته در جست‌وجو و فكر و خيال يك آدم درست‌كارى مىباشد . بعد از به دست آوردن ، جهت سعادت آتى خود فى الفور او را جواب داده مىگويد : « جهنم شو ! » حال به عينه كار دولت هم در همين مركز قرار گرفته و موكل جناب شما اين مطلب را خوب دريافته روز به روز بيشتر در پريشان‌كارى مىكوشد ؛ همه روزه احتياج دولت را به پول مىافزايد و هر ساعت اسباب‌چينى نموده در پايتخت و اطراف آشوب برپا مىنمايد .\r\nگاهى به نام گرانى و بابى و حاكم‌رانى و ضديت بين علما و حاكم و تجاوز همسايگان ، از اين مسئله فراغت حال نشده مسئلهء ديگر احداث مىنمايد . به عبارت اخرى به تازى مىگويد : بگير ! به خرگوش مىگويد : بگريز ! در خفا و در ظاهر داد مىزند : هاى بگريز ،\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nهان بگير ! در اين صورت پريشانى ، آيا عزل او ممكن است ؟ گذشت آن وقت كه نيرنگ و فريب در پرده بود ، حال شاه و گدا ، عالم و جاهل ، اين نيرنگ‌ها را فهميده‌اند . اگر چنين نيست و - به قول شما - حضرت شهريارى مانع است ، پس بر وزير صداقت‌پيشه و درست‌انديشه واجب و لازم بود به خاك پاى همايونى عرض نمايد : « اين وضع صحيح نيست و ملت همهء زشتىها را از من مىدانند . يا تغيير وضع را فرمان دهيد و يا مأذون و مرخص فرماييد رفته در يكى از زواياى مقدسه به دعاى ذات اقدس شهريارى اشتغال ورزم . » استعفاى خويش را داده و خود را از هرج و مرج كنار مىكشيد ، نه اين‌كه اسباب عزل چندين نفر امراى غيور شاه‌پرست وطن‌دوست درست كار عاقل با سياست ، مانند حاجى ميرزا حسين خان مشير الدوله و حاجى ميرزا على خان امين الدوله ، را جهت حفظ مقام خود فراهم نمايد . از آن‌چه عرض نمود گواهى بهتر نمىشود .\r\nو اما اين‌كه عدم درهم و دينار را بهانه مىآوريد ، ابدا از شما پذيرفته نيست . فرض نماييم امروز دولت جهت اصلاح محتاج بيست كرور پول مىباشد . هويداست موكل شما از سايهء دولت و ملت چند مساوى بيست كرور را خود دارا شده كه همه را به بانك‌هاى خارجه سپرده ، از عمل ضرابخانه اقلا بيست كرور تومان منافع سهميهء او شد .\r\nبلى ! ملت در خطوب و امناى خانه خراب از زيور غيرت عارى مىباشند . آيا مىتوان راه فرارى براى بىپولى جست كه [ از 
  ] سكهء دولت معروف به قران امين السلطانى ، ملت و دولت پانصد كرور متضرر شوند و اين پول بين دو سه نفر تقسيم شود و همان اشخاص هم براى اصلاحات فرياد از بىپولى بزنند ؟\r\n كاش گشوده نبود چشم من و گوش من * كآفت جان من است عقل من و هوش من \r\nآيا كسى مىتواند منكر اين معنى بشود كه موكل شما در عمل ضرابخانه و تباهى ملت و دولت با حاجى محمد حسن كمپانى امين الضرب كهنه اصفهانى شركت نداشته و منافع را بالمناصفه قسمت ننموده‌اند ؟ چندين سال عشر ماليات آذربايجان را - كه به زبان كمتر از يك كرور [ بود 
  ] - سواى گمرك و راهدارى تبريز ، ارومى ، خوى ، مراغه ، اردبيل ، محال خلخال ، قره‌داغ ، طالش و غيره ، [ از 
  ] تمام خانه‌هاى جولا ، حلاج ، قصاب ، كلاه‌دوز ، كفش‌دوز ، فلان و فلان كه از جفت كفش دو هزارى صد دينار پول مىگرفتند - كه همه جزو همين ماليات بود - كرورها از براى خود و غيره جمع ننمودند ؟ اگر ايران پول ندارد ، پس وابستگان و متعلقان صدارت عظمى از كجا اين دولت را گرد آورده‌اند كه هر يك از آنان داراى ده و بيست قريه شده‌اند ؟ موكل شما اگر امروزه املاك ظاهرهء خود را بفروشد\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nپنج و شش كرور وصول مىنمايد . با اين همه بخشش‌هاى بىمعنى و مصارف بىمصرف ، اين ذخيرهء ظاهرى اوست ، غير از كرورها كه به بانك اجانب به سود گذارده ، بعد از مردن وى [ كه 
  ] ميان ورثه بر سر تقسيم جنگ اوفتد ، همه ظاهر خواهد گرديد . با اين منافعى كه از ملت و دولت برده و مىبرد ، يك دفعه به خيالش خطور نكرد كه جهت ترقى ملت و دولت قدمى بردارد و اساسى برپا نمايد ، هم يادگار پسنديده‌اى از خود بگذارد و هم دولت و ملت از او بهره‌مند شوند . در سى سال رياست مطلقه كه مقتدر بر همه چيز بود ، كدام راه صعب المرور را هموار نمود ؟ كدام سنگ را از پيش پاى دولت و ملت برداشت ؟\r\nكدام بناى خير را از مسجد و مكتب و مدرسه بنياد نمود ؟ به جاى اين‌كه در خور ترقى ملت بنياد بيمارخانه و يتيم‌خانه نمايد و ايتام و ابناى فقراى ملت را در آن دايره جمع نموده از تكدى و سفالت و مرگ‌هاى به غير موقع رهايى دهد ، صبح كه از خانه سوار كالسكه شده به دربار تشريف مىبرد ، ده تومان « پناباد » به جيب ريخته ، جهت سير و تماشا و خودنمايى جلو فقرايى كه در رهگذر ايشان افتاده مىپاشد و عموم مردم را به تكدى دعوت مىكند .\r\nميرزا تقى خان اتابك - كه روانش شاد باد ! - سه سال بيش صدارت ننمود ، تكدى را در ايران از ميان برداشت ، صنايع را چه‌قدر ترقى داد و از براى رفع احتياجات چه كوشش‌ها كه ننمود ، تسلط اجانب را به كلى از مملكت دفع داد ، اختيارات هر طبقه را محدود داشت ، چه‌قدر بر اهميت عساكر ايران افزود ، وزارت ماليه و جنگ كه روح مملكت و دولت است تا چه درجه اصلاح كرد .\r\nموكل شما اقلا اگر يك بيمارخانه بنياد كرده بود ، شما مىتوانستيد در حق او مدافعه بنماييد . غير از آن‌كه ماليهء مملكت را محو ، خزانهء ملت را بر باد فنا داد ، قواى مربيهء دولت را به تحليل برد ، همه‌گونه خار در راه ترقى دولت و ملت پاشيد ، تسلط اجانب را در ايران به درجه‌اى رسانيد كه اهالى در دست نوكران مأمورين اجانب - كه از رعاياى ايران و برادران خودشان‌اند - « كالميت بين يدى الغسال » شدند ، هزار گونه امتيازات خانه برانداز - كه يك از آن‌ها جهت محو يك دولت و ملت كافى است - با كمال بىپروايى به اجانب داد ؛ جميع بستگانش هم از خراب‌كارىهاى او همراهى مىنمايند . گويا وطن وطن آنان نمىباشد . كسى حقوق دشمن خود را راضى نمىشود تا اين درجه پايمال شود كه اين مردم حقوق دولت متبوعهء خويش را پايمال و فداى اغراض نفسانى خود مىنمايند . در سى سال كدام دو خشت را جهت ترقيات و يا حفظ ملت و صيانت روى هم گذارده كه بتوانيد بگوييد در مقابل اين همه ظلم و ستم و بىاعتدالى ، اين بنا را هم\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاستوار نموده است ؟ كدام يك از بستگان او به يك گونه عمل خيرى اقدام نموده‌اند ؟ اگر قدرى خود از در انصاف درآيد و از جهل و خود غرضى بگذرد ، يك كلمه پاسخ به اين اعتراضات پيدا نخواهد كرد . ترقيات ملل متمدنه به سبب همين نكته است كه در انتخاب صدر اعظم و رييس شورى و رييس بلديه و حكومت يك ايالت و ولايت و رييس يك شركت از بانك و غيره ملاحظهء علم و اطلاع و سنخيت مىشود و در ايران [ در 
  ] هيچ امر خصوصا در صدارت و ساير عهده‌هاى دولتى اين ملاحظات ابدا در پيش نيست .\r\nبالجمله ، آن‌چه گفتيم ادله و براهين آن‌همه در دست است و حاجت به گفت‌وگو و بحث نيست ؛ با وجود اين تفاصيل ، شما از جانب موكل خود قانونا و كتابا و وجدانا براى مدافعه سخنى باقى داريد ؟ آيا به اين اجوبه قانع خواهيد شد يا خير ؟\r\nبلى ! همهء اين تيره روزگارى و بدبختى را عدم قانون و معارف دعوت مىكند و مانع قانون جز يك نفر رييس دربار - كه موكل شما باشد - در اين دورهء ايران كسى ديگر نبوده ؛ در ظرف سى سال رياست ، اين ملك و ملت را به حالتى انداخته كه اينك خودش از ثبات و بقا و استقلال خويش مأيوس شده و مانند ابوسفيان كه به بنى اميه وصيت مىنمود ، او نيز به متعلقان خود توصيه مىنمايد ، كه وقت را غنيمت بشمرند ؛ غافل از آن‌كه باطن وطن و حقانيت اين خاك پاك هزارها اين‌گونه خائنين خودى و بيگانه را به خاك مذلت نشانيده و افكار مفسدت‌كارانهء آنان را باطل گذارده و مجال نداده كه به جز از كشته بدروند . اگر موكل شما به تاريخ رجوع نمايد و احوال خائنين بدين خاك پاك را به دقت نگرد ، شايد عبرت گرفته از كردارهاى خويش ندامت حاصل نمايد .\r\nقدمت وطن مقدس ما مؤيد استقلال دايمى اوست . گمنام نمودن اين چنين دولت محترم معزز قديمى از قدرت دول و ملل خارج ، بل مخالف تاريخ عالم است . شاهد صادق آن‌كه اركان مجلس شوراى جميع دول معظم ملتفت مهالك اين امر خطير و سوء نتيجهء اين قصد مهم هستند ، كه در آمدن ميان يك ملت واحده امرى سهل و آسان نيست .\r\nولى بدبختانه وكلاى خود ايران ابدا از قواى معنوى خويش خبر ندارند . عقلاى جميع ملل مىدانند جهت تسخير و آرام نمودن و پس از آن به آبادى پرداختن مملكت ايران - كه آيا عاقبت بتوانند يا نتوانند از او بهره بردارند - هزار مليون زر نقد و چند مليون قشون لازم و در كار دارد ، و هم اقلا به قدر نصف و يا ثلث اهالى ايران از ملت خودشان بايد به اين خاك پاك نقل دهند ، و اين كار را چنگيز خونريز كرد ؛ ولى با اين تدابير هم ايرانيان چنگيزيان را قلب در خود نمودند و ابدا در ايرانيت آنان انقلابى حاصل نشد و دولت به خودشان انتقال نموده ؛ اين‌ها همه در نقشه و خريطهء تاريخى ايران ثبت است ،\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nطرف اين اراده هرگز در شوراى هيچ دولت نايل به اكثريت آرا نتواند شد .\r\nروسيه اينك صد سالى است صوبهء قفقاز را ، با آن‌كه در او مسلمان و عيسوى مخلوطاند ، گرفته و سالى چندين ميليون از خزانهء پترزبورغ به قفقاز فرستاده مصرف آن‌جا مىنمود ، تا آن‌كه معدن‌هاى نفت سياه مايهء بسى روسفيدى آمده و ، از دولت معدن‌ها ، گريبان دولت از مصارف فوق العاده رهايى يافت .\r\nملك و ملت ايران ، هندوستان و هندوهاى عياش جبان كم مدرك نيست كه هزاران سال است به بندگى و عبوديت ديگران خوگر گرديده مانند عبود موروثهء حبش و زنج تصور آزادى - تا چه رسد به مولايى - براى خود نمىنمايند . چهار پنج نفر واعظ نطاق ، مانند سيد جليل القدر آقا سيد جمال الدين اصفهانى و آقا ميرزا نصر الله ملك المتكلمين و آقا ميرزا محمود صدر المحدثين ، مىتوانند ملتى مانند ملت ايران را - كه يك جنس و يك آيين‌اند - به شور آورده و از وظيفهء « حب الوطن من الايمان » بياگاهان‌اند ، تا جميع افراد به هيئت اجتماعيه بهتر و سخت‌تر از ملت « ترانسوال » [ افريقاى جنوبى 
  ] جهت حفظ وطن دامن غيرت بر كمر استوار نمايند . غلبهء بر نيم ميليون ترانسوالى ، علاوه بر جان‌ها كه انگليس در آن راه نثار كرد - كه به قول جرايد انگليسى نبود خانه‌اى در انگلستان كه شيون از او بلند نبود و به ماتم ننشسته بود - با صرف يك صد و هشتاد ميليون ليرا هم او را ميسر نيامد . استيلاء بر بيست ميليون ملت واحدهء شجاع متدين غيور ايران كار سهل و آسانى نيست - اين دم شير است به بازى نمىتوان گرفت ! صاحب هيچ وجدان خبيث رضا و فتوى نمىدهد به اقدام چنين امر خطير پرضرر كم منفعت . حرف در با غيرت و حميت ماندن اهالى است ، كه آن هم منوط به غيرت امناى دولت و علماى ملت و تبديل و تغيير سبك منابر است ، - « من از بيگانگان هرگز ننالم كه با من هرچه كرد آن آشنا كرد » - كه حس ملت ايرانيه را كشتند و غيرت را از آن‌ها سلب نمودند « لعنة الله على القوم الظالمين ! »\r\nهر دولت ملت‌پرست وطن‌دوست را لازم است در كارهاى مهمهء ملكيه به محكمهء وجدان مراجعه و در حضور قاضى وجدان محاكمه نموده و بسنجد و بفهمد ، و آنان كه ما را به خاك مذلت نشاندند اسم‌شان را در تاريخ به لعنت ياد نمايد و از هيچ چيز واهمه و هراس ننمايد ؛ خصوصا در اين دوره كه در سايهء اعلى حضرت ظل اللهى بساط عدل گسترده و باب معارف باز و فراز است و تمام معايب دستگاه قبل را ذات اقدس همايونى از همه بهتر مىدانند و خدمت و خيانت هر كس در حضور اقدس همايونى\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nواضح و هويداست كه « خواجه خود روش بنده‌پرورى داند . « 1 » »\r\nاميدواريم اين ناله‌ها بىاثر نماند و زودتر به كلى دفع سد طريق اصلاحات را امر فرمايند . از ما جز يادآورى و دعاى ازدياد عمر و شوكت و عظمت دولت ابد آيت برنيايد ، و به‌قدر مقدور در يادآورى مضايقه ننموده‌ايم .  « لَيْسَ لِلْإِنْسانِ إِلَّا ما سَعى . » \r\n دامن مقصود گر آيد به كف * از غم و اندوه گردم بىطرف\r\nور نشد از جهد كار من به كام * من در آن معذور باشم و السلام \r\nاين‌قدر هست اگر در اين جور نگارشات كه خير عامه ملحوظ است بىغرضانه قلمرانى شود ، عاقبت تأثير خود را خواهد بخشيد . اين ترشحات از قلم هر كس و اين سخنان از زبان هر شخص كه مىخواهد تراوش نمايد ، دير يا زود نتيجه‌اش به ظهور مىپيوندد . اگر از صد كلمه يك كلمه مؤثر و كارگر آيد ، از براى هيئت اجتماعيه هزاران خير در بر دارد . چنانچه معروف است كه حكيم سنايى مىفرمود :\r\nمرا ارشاد نكرد مگر دو كلمه سخن ديوانه‌اى . چه ، روزى كه سلطان ابراهيم عازم تسخير هندوستان بود ، قصيده‌اى در حق او سروده مىبردم در حضور سلطان بخوانم . قضا را گذارم بر در حمامى افتاد ، آوازى از گلخن به گوش رسيده ، گوش فرا داده ديدم ديوانه‌اى - كه « لايىخور » مىناميدند - و مدام مست و خراب و هماره سخنان مستانه مىسرود گفت : « پر كن قدحى به كورى چشم سلطان ، تا نوشيده و از خيال اين و آن برهيم ! » ساقى پاسخ داد : « سلطان مرديست غازى و عزم غزاى با كفار دارد . » لايىخور گفت : « پس مرد حريص بىمدرك نامحمودى است ، زيرا ملكى كه دارد به تحت انتظام نياورده ، ادارهء مسلمانان را به عاملان ستمكار خودسر سپرده و كار اسلام را پريشان رها نموده به هندوستان از پى گرد نمودن زر مىرود ، نه رواج دين . » نوبتى ديگر گفت : « پر كن قدحى به كورى چشم سنائيك شاعر ! » ساقى گفت : « سنايى حكيمى است فاضل و اديبى است قابل ؛ مردى است بلندپايه و شاعرى است پرمايه . » لايىخور گفت : « اگر مرد بلندپايه بود به شغلى اقدام نمىكرد كه به كار او نيايد . فردا اگر او را به معرض سؤال درآورده و از او پرسش نمايند در دنيا بهر آخرت خود چه اندوخته‌اى ؟ خواهد گفت : به دروغ محض و لاف و گزاف مدح سلطان ابراهيم سروده و ذخيره\r\n\r\n\r\n","description":"","footnote":"\r\n( 1 ) .\r\n تو بندگى چو گدايان به شرط مزد مكن * كه دوست خود روش بنده‌پرورى داند . \r\n( حافظ )\r\n","page_name":" 527 ","page_number":527},
  {"content":"\r\n\r\nنموده‌ام . هنوز غافل است كه او را بهر چه آفريده‌اند . »\r\nچون من اين سخنان بلند و اندرزهاى خردپسند و دانشمندانه را از لايىخور ديوانه شنيده ، لرزه بر اندامم افتاده ، موهاى بدنم از جامه سر برآورده ، متنبه شدم كه عمر خود را بيهوده ضايع نموده‌ام ؛ از مستى غفلت به هوش آمده ترك ياوه‌سرايى گفته و از مداحى بندگان به پرستش آفريدگار جهان پرداختم .\r\nو پس از آن پى ارشاد خود سروده :\r\n هر كه چون كركس به مردارى فرو آورد سر * همچو طوطى كى تواند طعم شكر داشتن ؟\r\nرايت همت ز ساق عرش بر بايد فراشت * تا توان افلاك زير سايهء پر داشتن\r\nتا دل عيسى مريم باشد اندر بند تو * كى روا باشد دل اندر بند هر خر داشتن\r\nيوسف مصرى نشسته با تو اندر انجمن * زشت باشد چشم را بر نقش آذر داشتن\r\nرو مدينه‌ى علم را در جوى ، پس در وى خرام * تا كى آخر خويش را چون حلقه بر در داشتن ؟\r\nچون همى دانى كه شهر علم را حيدر در است * خوب نبود غير حيدر مير و مهتر داشتن \r\nخداوند عالم به حرمت مقربان درگاه ربوبيّت‌اش دل ما را از محبت اين بزرگوار و آل طاهرين او مملو فرمايد ، تا به اعتقاد پاك در حفظ و حراست وطن و ناموس شريعت برآييم ! هر چند مناسب نيست كه اين مطالب را در خاتمهء اين جلد بنگاريم ، زيرا از اين قبيل حكايات بسيار است كه ان شاء الله در موقع خود ذكر خواهد شد ، ولى به مفاد « سينه مىگويد كه من تنگ آمدم فرياد كن ! » خوددارى نتوانسته به ذكر اين چند كلمه اكتفا مىنمايد ؛ مشروط آن‌كه قارئين محترم به وجه مليت طريق انصاف پيش گرفته ، منصفانه در محكمهء هر وجدان سبب و مسبب را سنجيده ، پس از آن در عليه و له مدعى تصديق و يا تكذيب نمايند .\r\nدر عصر شاه شهيد ، خزانهء دولت عليهء ايران تمام جهان را در شك و گمان انداخته و\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nبلكه همگى ايقان حاصل نموده بودند بر اين‌كه در دنيا اول خزينه‌اى است كه بدون ديون خارجى و داخلى مملو و معمور است .\r\nبعد از واقعهء هايلهء خاقان شهيد ، از عدم تدبير برخى از وكلاى بىغيرت و تمييز ، پرده از اين كار برافتاد و اسم بىمسما بودن خزينهء ايران ظاهر گرديد ، معلوم شد از كلمهء خزانه حرف اولش را كه ( خ ) باشد به جا گذارده‌اند - العهدة على الراوى . آن‌چه بود و نبود ، تا ورود وارث تاج و تخت به مركز سلطنت عظمى ، رندان عراقى به تاراج بردند - « چو تركان خوان يغما را » - و در خزينهء يك صد و هفت سالهء قاجاريه يك صد و هفت اشرفى فتحعلى شاهى و يا محمد شاهى و ناصر الدين شاهى به جاى نگذارده بودند . علاوه بر آن ، مبالغى قروض وانمود كردند ، هر چند از چگونگى كما هو حقه آگاهى نداريم و به حدس و گمان سخن مىرانيم و حكم قطعى نمىتوانيم كرد كه در خزانه چيزى موجود بود يا نبود ؛ ولى پس از مصالحهء روس فرمانى كه فتح على شاه مغفور به نايب السلطنه مرحوم با خط جنت مكان قايم‌مقام صادر فرموده ، خطاب به ولايت‌عهد مىفرمايند : « اگر آن فرزند را رسيدگى سال بيش خزانهء عامره ذخيرهء خاطر است كه هشتاد كرور موجودى خزانه بود ، نبايد مصرف لشكركشى و غيره را هم از نظر دور بداريد ! »\r\nو در اين‌كه در عصر خاقان شهيد هم همه ساله وجهى به خزانه داخل مىشد حرفى نيست . در كم و زيادش سخن نمىرانم ، ولى با قبضيت خاقان شهيد چگونه خرد نكته‌سنج مىتواند باور نمايد كه در خزينه هيچ نبود ؟ و از طرف ديگر ، خود امين السلطان و متعلقان آن ، از برادر و برادرزاده و خواهرزاده و عموزاده و كسان صدارت پناهى و حاجى عموى شريك سرقت‌هاى ايشان ، يعنى حاجى محمد حسن امين الضرب اصفهانى - كه با اسم و رسم همه را مىشناسيد و دارايى آنان را تا يك درجه مىدانيد - كه هر يك‌شان اينك صاحب مليون‌ها از نقد و جنس و املاك و جواهرات كه بيش از نقدينهء يك خزانه و همه در نظر است مىباشند ، اين مبلغ هنگفت را بعد از سى سال با آن مخارج‌هاى بىمعنى و اسراف‌هاى لاطايل هنوز موجود دارند ؛ ولى در خزانهء دولت هيچ نباشد ، عقل هر خردمند در كشف اين معما متحير است .\r\n ملحد گرسنه و خانه خالى و طعام * عقل باور نكند كز رمضان انديشد \r\nمناسب است اين مثل غير مناسب را جهت عبرت به عرض هيئت اجتماعيه برسانيم :\r\nمشهور است قماربازان كه در يك جا گرد مىآيند و مشغول قمار مىشوند بعد از دو سه روز ، يعنى انجام كار ، هست و نيست عموم در « كيسه كوزهء مدّخر » گرد مىگردد ،\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nعلاوه بر آن ، تزيينات آنان نيز ، از انگشتر و ساعت و غيره ، همه به باد قمار رفته بالأخره صبحى با ديدگان خواب‌آلود و رنگ پژمرده با نهايت كسالت از قمارخانه خارج مىشوند . مانند دولت و هيئت اجتماعيه ما كه همه چيز را باخته‌ايم و اين كوزه‌داران همه را ربوده‌اند ؛ اما در قمارخانه بين قماربازان يك قرار نيك هم هست كه هر كس برده كم يا بيش ، مرحمتا ، چيزى به كسانى كه باخته‌اند اكرام مىنمايد و به خدام مانند پيشخدمت ، دربان ، غليان‌فروش ، چاىفروش انعام مىدهد . انصاف اين گروه كج‌انديش و وجدان آنان را ، در اين همه برد و باخت ، راغب بدان نكرد كه ترحما ، از براى تربيت و تعليم ايتام ملت . دو سه مكتب ، از براى غربا و مساكين دو باب بيمارخانه درست نمايند ، و يا يك راه صعب المرور را هموار ، و يا در روى يك رودخانه پلى استوار كنند ؛ مسجد و مدرسه‌اى مانند مرحوم خلد آشيان حاجى ميرزا محمد حسين خان سپه سالار بنا نمايند ؛ اين‌قدر غيرت ننمودند كه اقلا دو سنگ روى هم گذارده در مقابل چشم ملت از خود يك مختصر يادگارى به پا نمايند ؛ و يا آن‌كه به مطبوعات و معارف ملت خدمتى كرده باشند ؛ سهل است ، ديگران را نيز مانع آمدند و در احدى جرئت باقى نگذاردند كه دم از مطبوعات و معارف زند .\r\nنمىدانم اين ملت خوش‌غيرت در تشييع جنازهء اين‌گونه اشخاص با چه حالت حاضر خواهند شد ؟ بر سر زنان كه « اين نامردان ما را به خاك سياه نشانده » و يا پاىكوبان كه « به حمد الله شرشان از سر هيئت اجتماعيه دفع شد ! »\r\n ياد دارى كه وقت آمدنت * همه خندان بدند تو گريان ؟\r\nآنچنان زى كه وقت رفتن تو * همه گريان شوند تو خندان ! \r\nمسلم است كه ملت غيور ايران ، به خلاف مفاد اين شعر ، شما را تشييع خواهند نمود و همگى شاد و خندان خواهند بود ؛ بدا به حال شما كه گريان خواهيد رفت ! مسلم است عدالت خسرو عادل ، اين طبيعت شوم و وضع مذموم شما و خرابى ايران را اصلاح خواهد نمود . آن‌وقت هنگام تنبيه تذكرهء هيئت اجتماعيه خواهد رسيد و خواهند دانست كه اين گروه تا چه پايه مردمان ظالم و بىانصاف بىمروتى بوده‌اند و چه‌قدر از عدم محبت ، آنان به وطن مقدس ستم وارد آوردند ؛ در عصرى كه نور معرفت عالم را منور نموده ايرانيان را در ظلمت‌كده گذارده‌اند . ملل ديگر براى هر صد خانه يك مكتب بنياد نموده ، ما در صد هزار خانه يك مكتب منتظم نداريم . در تمام شهر اگر بشمارند به شمارهء هر پانصد نفر يك روزنامه موجود است . ما در بيست ميليون نفوس يك روزنامهء آزاد صحيح - كه بتوان استفاده از آن نمود - نداريم . امروز در روى كرهء [ زمين 
  ] همهء\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nمخلوق صد فرسخ راه را در دوازده ساعت طى مىنمايند . و ما ، اگر دچار برف و باران و غيره نشويم ، بايد در يك ماه طى نماييم . در تمام مملكت ما - كه وسعتش سه برابر فرانسه است - يك دودكش « فابريك » - كه دود سياهش اسباب روشنى ديدهء ما باشد - ديده نمىشود كه به او توانيم اندك افتخار نمود .\r\n « واى بر حالم اگر كار چنين مىگذرد ! » \r\nالحمد لله و المنه ، جلد دوم اين نامهء نامى هم به انجام رسيد . اميدواريم كه هموطنان محترم از لغزش قلم و خطاى فكر مؤلف چشم پوشيده ، قلم عفو بر عيوبات او بركشند .\r\nچه ، غير از حب وطن اظهار محبت به كسى نشده و جز دشمن وطن بغض هيچ‌كس در دل نداشته ؛ اگر پرستش كرده از وطن است و اگر اظهار بندگى نموده ، بعد از خدا و رسول - صلعم « * » - به متبوع معظم خود پادشاه ايران است ؛ و اگر از بعضى ذم شده غرض شخصى در بين نبوده و حقيقت‌گويى شده است - با اين‌كه به عقيدهء بنده هيچ وزير و صدر و حاكم را ملامت نتوان نمود . در دولتى كه قانون نباشد ، دولتى كه مستبد باشد ، هر كس بر سر كار آيد جز اين نتواند نمود كه ديگران كرده‌اند . اگر به تواريخ رجوع شود خيلى نظاير ديده خواهد شد ، چنانچه به اندازهء جميع دارايى يك صدر اعظم را آل برمك به يك شاعر و به يك عرب پاپتى غيرمستحق بخشيده‌اند . لذا ، وزراى خودمان را ملامت نمىكنيم . تمام خانه خرابىها از عدم قانون و ثمرهء استبداد است . پس هر قدر وظيفهء حاكم و محكوم معين نشده ، هر كس كه باشد در پى مداخل است .\r\nدر آخر جلد سيم شمايى از افعال و كردار وزراى دولت مستبدهء ماضى را شرح خواهيم داد تا معلوم شود كه اين بىافسارها ، خواه در فرنگستان و خواه در ايران ، خواه در غرب و خواه در شرق ، چه‌ها كرده‌اند ، تا فقط اين وضع غيرمرغوب را مختص به ايران ندانند . هر قدر مساوات نباشد ، جز سوختن و ساختن چاره نيست و از اين نگارشات هم حاصل نمىشود .\r\nو السلام .\r\n( رمضان 1323 )\r\n\r\n\r\n","description":"","footnote":"\r\n* مخفف صلى الله عليه و سلم .\r\n","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n\r\n\r\nسياحتنامهء ابراهيم بيگ جلد سوم\r\n\r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\n\r\nخطابه عرض مىشود\r\nالساعه ، خامه به دست گرفته به نام يزدان پاك شروع به جلد سيم سياحتنامهء ابراهيم بيگ خواستم بنمايم ، ولى حواس نه چنان پريشان است كه بتوان دو كلمه مطلب مهم ادا نمود ؛ نمىدانم شالودهء مطالب از چه ممر برداشته و چگونه بيان شود . خامه خشكيده و بنان سوخت . چه نويسد ؟ كه چيزى نانوشته نمانده ؛ و چه بگويد ؟ كه گفتنىها را همه گفته ؛ كنايه همه تمام شده ، رمز به آخر رسيده ، تصريح واضح گشته ، چيزى ، چيزى باقى نمانده است . محرر نيستم كه تاريخ نويسم و احوال سلف را به قلم آرم . شاعر نيستم كه اشعار انشاد كنم و قافيه پردازم . نطاق نيستم كه سخن‌سازى كنم . عالم نيستم كه از هفت طبقهء آسمان و كون و مكان دليل بياورم . منجم نيستم كه گردش افلاك را پايهء سخن خود سازم .\r\nبه مدرسهء ديپلوماتى نرفته‌ام كه از حقوق دول و حقوق ملل به خرج دهم . طوطىوار آن‌چه ياد گرفته بودم بيان كردم و هرچه در انبان داشتم همه را به خرج دادم . غلط يا صحيح از خود شعربافى و شعرسازى هم كردم . مضحك شدم ، خروس گشتم ، بانگ زدم فرياد كشيدم ، عمامه بر سر نهاده اذان دادم ، « اليقظة خيرة من النوم » گفتم و به آواز بلند فرياد كشيدم : « اى بىخبران ز خواب غفلت بجهيد ! »\r\nحمامى شدم ، بوق حمام دميده گفتم : « اى خفتگان غفلت ، حمام باز شد بيدار شويد ، سر و كله صفا دهيد و كسالت را از خود دور نماييد ! غسل توبه نماييد كه من‌بعد ظلم نكنيد و مظلوم نشويد و ترك طاعت ننماييد ! » آوازم در حنجره گره‌گير شد و\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nكسى بيدار نگشت كه آواز « حى على الصلاح » مرا بشنود . بانگ مرغ سحر به گوش احدى نرسيد .\r\nپس در اين صورت چه نويسم و چه گويم و به چه زبان مرض وطن را حالى ابناء وطن نمايم و به كه گويم ؟ نه ديدهء بينا و نه گوش شنوا ؛ « همه مرده‌اند ولى زنده ، زنده‌اند لكن مرده ! » با اين‌كه آواز مرا شنيده و منظورم را فهميده‌اند جواب به خاموشى حواله كردند .\r\nگروهى زبان به طعن و ملامتم گشاده و طايفه‌اى فضولى شمرده قصد گرفتنم داشته ، خيال ايذا و آزارم كردند ، حال كه ظالمان در اين خيال هستند ناچار در جلد سوم كار از ايما و اشاره و ابهام و كنايه گذشته ، سخن به صراحت خواهد كشيد .\r\n گر من از سنگ ملامت رو بگردانم ، زنم * جان سپر كردند مردان ناوك دلسوز را \r\nجسته جسته وقايع تاريخى صد سالهء ايران و سبب هرج و مرج وطن را آن‌چه شنيده و خوانده و ديده‌ام - هرچه باداباد - خواهم نوشت . اكنون كار از كار گذشته و كارد به استخوان رسيده است . اين ديوانهء وطن به آواز بلند مىگويد : اى مخربان دين و دولت و اى تاركان اوامر شريعت و اى كجروان راه طريقت و اى خائنان خاندان سلطنت و اى باقىماندگان قوم چنگيز ! بدانيد و آگاه باشيد از حيات فرمانفرمايى شما چندان باقى نماند ! اى ظالمان ملت و اى ستمكاران عائلهء انسانيت و اى اعداى قانون مدنيت و شريعت ! عن قريب دست طبيعت سزاى كردار و جزاى افعال ناهنجار شما را در كنارتان خواهد گذارد و كيفر كردارهاى خود را خواهيد ديد . عن قريب است كه منتقم حقيقى جنود نامسعود شما را در بحر احمر غرق و نابود نمايد . اين امت محمد ( ص ) را كه ذليل‌تر از ملت بنى اسرائيل كرده‌ايد از چنگ پرننگ شما رهايى بخشد ، زيرا كه جنگ ترانسوال و محاربهء ملت غيور ژاپون صداى شيپور بيدارباش آن لشكر غيور را به عموم ملل دنيا خصوصا ايرانيان رسانيده و همه را بيدار نموده است . اين همه همهمه و غلغله كه بين ملت افتاده ، مسلم است كه تأديب شما مىباشد و خواهند ادب فرمود .\r\nپس بهتر اين است كه به اهالى ايران - كه خودتان هم عضوى از اعضاى ايشان‌ايد - رحم نماييد ! دمى به خود باز آييد ، درست تفكر فرماييد ، تاريخ گذشتگان را بخوانيد و از احوال سلف ياد آريد ! شما از آل برامكه افزون نخواهيد شد . مانند شما صدها جعفر وظيفه‌خوار داشت ، چه شد ؟\r\nعاليه خاتون ، مادر جعفر كذايى ، در عيد اضحى خانهء يكى از اعيان رفت ، صاحب خانه داخل شده از زن خويش سؤال كرد : « كه اين خاتون كيست ؟ »\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nجواب داد : « مادر جعفر است . »\r\nصاحب خانه رسم تهنيت به جا آورده گفت : « والده ! شما دنيا ديده‌ايد . از حالات عجيب و غريب صحبت نما تا مستفيد و مستفيض شويم . »\r\nگفت : « فرزند ، چه عجب‌تر از احوالات خودم بيان كنم كه در يك عيد واضحى دويست رأس شتر و گوسفند قربانى كرده ، به دويست نفر جوارى ماه پيكر لباس زرينه پوشانيده و به هر يك فراخور حالشان انعام و احسان كردم ، و در يك عيد قربان ديگر - آن‌كه عبارت از امروز باشد - به يك پوست گوسفند محتاج‌ام كه زيرانداز خود سازم . »\r\n همان منزل است اين بيابان دور * كه گم شد در او لشكر سلم و تور \r\nآن روز گذشت و اين روز هم در گذر است . آيا سبب اين ذلت از چه بود ؟ غير از استبداد و عدم قانون ؟ دور نرويم ! رفيق شما حاجى ميرزا ابراهيم خان شيرازى را كه مىشناسيد ، تمام ايران در دست اقتدار او و اولادش بود ، در يك روز مانند آل برامكه نگرديد . سبب چه بود ، غير از خودرأيى و ظلم و ستم و بىقانونى ؟ پس چرا به خود باز نمىآييد و به خويش رحم نمىنماييد ؟ چرا انصاف نمىفرماييد ؟ مگر نمىدانيد ظلم تيشه‌اى است كه ريشهء صاحبش را از بيخ و بن برمىكند ؟ چرا نويسندگان و گويندگان را دست و زبان مىبريد ؟ آخر ما چگونه دم از حب وطن بربنديم ؟ چگونه سلطنت ششهزار سالهء ايران را كه به حالت نزع انداخته‌ايد ببينيم ؟ چه شد صولت آقا محمد شاه خواجه كه ناپليون آرزوى اتحاد او را داشت ؟ خزانهء فتحعلى شاه را كجا خرج كرديد ؟ و آن لشكر محمد شاه مبرور كه در هرات داشت چه شد ؟ اردوى بوشهر كجا رفت ؟ چه شد عساكر خراسان ؟ مگر نه درين اواخر دويست هزار لشكر جرار زير سلاح داشته و دو سال دست به رعيت نزده ، مال ديوان مىخوردند ؟ كو يادگارهاى نادرى و خزاين هندوستان و شدّه‌هاى مرواريد ؟ كو كاردهاى دسته زمرد ؟ كو شمشيرهاى مرصع غلاف كو ؟\r\nصندلىهاى زر خالص ؟ كو ميزهاى طلا ؟ كو كاسه‌هاى فيروزه ؟ كو كاسه كاسه زمرد و ياقوت ؟ كو كيسه كيسه مرواريد ؟ كو سركردگان رستم ريش افراسياب صولت ؟ كو سرتيپان عباسى سبيل با سطوت ؟ كو عزت ايرانى ؟ كو همت و حميت قزلباشى و تكبر قاجارى ؟ همه را به باد فنا داديد ؟ سربازان وطن را ترياكى و جانبازان را بيمارى آموختيد ، سرتيپى به جوانان پانزده ساله داديد ، ادارهء معيشت نجيبهء اجداد خود را به فرنگىمآبى مبدل كرديد ! چرا عصمت زنان را تبديل داديد ؟ جهت اين‌كه تعيش كنيد و با بيگانه درآميزيد و اخلاق ايشان را بياموزيد ؟ غير از اين‌كه خزانهء فتحعلى شاه را تباه ، پنجاه\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nمليان قرض هم بالا آورديد . از براى دو روزهء جلال خود پارك ساختيد و براى پارك‌هاى خود مبل خريديد ، ملت را سر و پا برهنه گذاشتيد و سرباز را به قوت يوميه محتاج كرديد . ديگر بس است ! خيال كنيد . انصاف نماييد . مرحمت فرماييد !\r\nاى نايبان حضرت حجة الله ! نه اين‌كه خدا و رسول و ائمه ما را تا ظهور قائم آل محمد - عجل الله فرجه - به شما سپرده‌اند ؟ چرا لب بسته و انزوا گزيده خاموش نشسته‌ايد ؟\r\nمگر امت محمدى ( ص ) را در زير طوق شما نگذاشته‌اند ، ما شما را واجب الاطاعه نمىدانيم ؟ اگر شما حكم فرماييد كه مثلا معقوده به جهت فلان خلاف كه از تو صادر شده به تو حرام است ، فى الفور عشق‌ورزى او را بر خود حرام نمىدانيم ؟ با اين اطاعت ما ، به چه سبب امر به معروف نمىفرماييد ؟ و حال آن‌كه مىبينيد و از كسان موثق مىشنويد كه از اين ظالمان بىرحم به امت مرحومه چه مىرسد . هزاران خون به ناحق ريخته مىشود . ثغور ممالك را اعدا متصرف مىشوند . فقرا و مساكين را بىخانمان و مسكن مىگذارند . از اسلام جز اسمى باقى نيست . تمام حلال خدا حرام و حرام حلال گشته . در خانه كدام رييس به جاى آب شراب مصرف نمىشود ؟ گوشت خنزير خورده نمىشود ؟ كدام يك نماز مىخوانند ، روزه مىگيرند ، پيشخدمتان امرد نگاه نمىدارند ؟\r\nدفع اين ظلام و فساق مگر واجب نيست ؟ و يا از شما سؤال نخواهد نمود ؟ خيلى روده درازى نكنم ، به سر مطلب روم . سرمايهء تاريخ عيب‌پوشى نيست . فكر نماييد !\r\n\r\nترجمهء حال مؤلف\r\nمخفى نماند ، اين قاعدهء كليه است كه در ديباچهء هر كتاب ، مختصر ترجمهء حال مؤلف و اصل و نسب آن و سبب تأليف كتاب نوشته مىشود . چنانچه بر قارئين محترم پوشيده نيست از طبع جلد اول اين سياحتنامه - تاكنون كه دوازده سال است - به اين قاعده مراعات نشده و اسم و رسم مؤلف آن ظاهر نگرديده و اين نكته سبب بسى سوءظن‌ها گشته ؛ غير از معدودى از آشنايان و همگنان ، در شبهه بوده و هستند و بعضى را گمان بر كسانى است كه بسى از اين عالم دور و از حب وطن فرسنگ‌ها مهجورند ، و آنان هم با كنايه و رمز تصديق ظن ايشان نموده نسبت تأليف بر خود مىدادند .\r\nاز جانب ميرزا على اصغر خان ، صدر اعظم سابق ، در اتهام تأليف اين كتاب به اخذ و گرفتارى چند نفر حكم صادر شد . در دست هر كس كتاب ابراهيم بيگ را مىديدند ، به اخذ جريمه زحمت و خسارات مىدادند . همواره دل نگارنده در پيچ و تاب و عذاب بود كه چرا بندگان خدا به سبب من آزار بينند و خسارات كشند و در كارى كه مرا به جز\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nعقيدت صافى ، و نيت خيرخواهى نبوده ، ابناء وطن بيگناه آزرده شوند .\r\nولى در افشاء نام خود عذر موجه قوى در دست بود كه به هيچ‌وجه من الوجوه افشا نتوانستمى كرد ، زيرا كه از ديباچه الى خاتمهء كتاب و من البدو الى ختم ، تماما دم از حب وطن زده ، ولى از جهت تناقض قول با فعل در پيش وجدان خود شرمنده بودم و بين الناس منفعل ؛ و اكنون به حول الله و قوته آن انفعال از ميان برخاسته و عذرم مرتفع شده ، با كمال افتخار و آزادى به برادران دينى و اهل وطن محترم خود خويشتن را معرفى مىتوانم نمود و كسانى كه در خوف و رجا بودند رهانيد ، و آنان كه نسبت به خود مىدادند از گناه دروغ خلاص و نيك و بد و سود و زيان آن را به مروت و انصاف اهل خبره و بزرگان ملت و رؤساى اهل معرفت و دانش حوالت مىنمايم . اگر مستوجب لعن و غضب بينند و يا قابل مدح و رحمت شمارند ، خود دانند . - « بر رسولان بلاغ باشد و بس ! »\r\nنگارنده حاضر است . دست تعدى از گريبان اين و آن بردارند و اين غريق بحر حب وطن را بشناسند ؛ شايستهء مكافات يا مستحق مجازاتش دانند ، بسم الله !\r\n اگر تيغم زنى ، دستت نگيرم * وگر لطفم كنى ، منت پذيرم \r\nاگر عدل كنند سعادت دارين يابم - نعوذ بالله - وگر ظلم نمايند در مقام مظلومان مانم . اميدوارم كه بعد از چند سالى كه ابر آسمان بغرّد و گلستان معرفت بخندد ، اهل دلى هم به حال اين محنت رسيده بگريد و به رحمت و مغفرتم ياد كند . چون به هيچ‌وجه من الوجوه غرض شخصى نداشته و ملاحظهء سود دنيوى ننموده ، - قربتا الى الله - ترقى ملت و ابنا وطن را در مرأت ضمير جلوه‌گر نموده ، اين دل افسردهء وطن خود را وقف ابناء وطن كرده ، « الله كريم » گفتم . مؤدبا عرض مىنمايد : پدر و اجداد بنده زياده از شصت و هفتاد سال عمر نكرده‌اند . عن قريب است كه من حقير هم بدان درجه رسد . نهايت پنج سال يا ده سال هم باقى باشد ، جز سنگينى بار بارى نمىدهد . اين سفر حتمى و هر قدر به منزل باقى ، زودتر رسيدن بهتر !\r\n چون حاصل آدمى در اين شورستان * جز خوردن غصه نيست تا كندن جان\r\nخرم دل آن‌كه زين جهان زود برفت * آسوده كسى كه خود نيامد به جهان \r\nنفس اماره حصار دل را نه چنان استيلا نموده كه از دست تطاول او رهايى حاصل گردد و اميد بهبودى عاقبت در اين دنيا توان نمود . پس مرگ مرگ است ، چه در سردار ، چه در تخت زرنگار ، « چه بر تخت مردن ، چه بر روى خاك . »\r\nاستدعا از درگاه خداوند حى لايموت اين‌كه با نيت صافى و عقيدهء درست و كافى از قائلين كلمهء طيبهء « لا إله الا الله ، محمد رسول الله ( ص ) ، على ولى الله ( ع ) » محسوب\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nفرموده ، با حب وطن محكم و ايمان مستحكم از دار دنيا به سراى عقبى رساند .\r\nالحاصل ، نگارندهء سراپا تقصير ، زين العابدين بن مشهدى على بن حاجى رسول بن حاجى عبد الله بن حاجى حمزه خان ، از اكراد محال ساوجبلاغ و يكى از خوانين آن سامان بودند ؛ در طريقهء تسنن مذهب شافعى داشته و در زمان نادر شاه بين لشكريان آن بسى خدمات نمايان به ايران كردند ؛ حكاياتى از آنان مسموع شده كه مناسب اين مقام نيست كه قاريين را تصديع دهم . بعد از آن ، اجداد ما به عروة الوثقاى حقيقى متوسل شده به مراغه مشغول تجارت گشته ، در كار و كسب خود يكى از معتبرين و معروفين و مشار بالبنان شدند و معتمد عليه اين و آن . گويا در آن اوان در توانگرى « روچلد » مراغه بوده‌اند ، و حال آن‌كه جميع مال التجاره و ضياع و عقار ايشان ، نقدا و جنسا ، معادل پنج شش هزار تومان بيش نبود كه اكنون بقال و علاف از آن مقدار تنخواه ممنون و متشكر نيست .\r\nهنگامى كه بنده هشت مراحل زندگانى را طى كرده بودم ، به دبستانم گذاشته مشغول تعليم و تربيت گشته ، هشت سال راه مكتب‌خانه پيمودم . ولى چه مكتب و چه تربيت و چه معلم ! « مسلمان نشنود كافر نبيند ! »\r\nدر تحصيل چنين مكاتب - كه الف را از با تشخيص نداده - با جهل مركب بعد از هشت سال بيرون آمده و در سايهء ظلمت آن مكاتب ابد الدهر هم در اين جهل و نادانى به سر خواهم برد . چيزى كه خيلى اسباب ملامت ما پيش نفس خود نيست آن‌كه امثال بنده زياد است ، نگارنده منحصر به فرد نيست . تعجب اين‌جاست با وجود كثرت نادانى دم از معرفت و دانايى هم زده ابدا از ادعا و گفتهء خود منفعل و شرمنده نمىباشيم و جدا افكار خود را صواب مىانگاريم .\r\n هر كس كه نداند ، و نداند كه نداند * در جهل مركب ابد الدهر بماند \r\nخلاصه ، در شانزده سالگى به حجره‌ام آوردند ، در بيست سالگى به اردبيلم فرستادند جهت تجارت ، در اردبيل و مراغه بناى اعيانى گذاشته و دستگاهى به هم بسته ، اسب شكار و نوكر و تفنگ‌دار فراهم آورده ، در تجارت مداخل يك و مخارج نوزده و بيست قرار دادم ؛ حال ما در اين حال معلوم . « مسلمان نشنود كافر نبيند ! » نه روزنامهء صحيح ، نه دفتر معين ، نه حساب و نه كتاب . ادعاى اعيانيت و قولچوماقى دامن‌گيرم شد ، يعنى بناى باربارى و وحشيگرى گذاشته ، از اداى ماليات پادشاه هم گردن پيچيده ، راهدار را زدن و فحاشى به ميزان آقاسى و كدخدا و فراش كردن را يكى از افتخار خود قرار دادم . خلاصهء كلام ، بىحسابى را شأن و تشخيص - كه مراعات به اوضاع مملكت بىقانون است - قرار دادم . رفته رفته عمل تجارت كاست ، پريشانى از هر\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nجهت روى آورد . چنانچه رسم فلك‌زدگان است به ناچار ترك وطن گفته ، اختيار به دست غربت افتاد ، ولى نه از روى اختيار بلكه به اضطرار ! مايهء توكل اندكى كه بقيه مانده بود برداشته ، دو برادر دست به هم داده ، متوكلا على الله ، به جانب قفقازيه رهسپار شديم ، تا در شهر « كتايس » - كه آن اوان از ايرانى كسى نبود و احدى هم از حال ما خبر نداشت - رحل اقامت افكنديم . به پست‌ترين مكاسب كه از روى نادانى به نظر ما پست مىنمود ، يعنى بقالى ، با اندك سرمايه‌اى مشغول شديم . مدت سه چهار سال چند هزار مناتى فراهم آورده ، جهت ساختن راه‌آهن كم‌كم ايرانيان به قدر هزار نفر فعله و عمله و كاركنان در آن شهر پايتخت گرجستان جمع شدند . در اين بين ، از جانب ژنرال قونسولگرى تفليس كه جناب ميرزا اسد الله خان ناظم الدوله بود بنده را سمت « ويس قونسولى » اعطا شده هزار تذكره دادند كه سه منات به جهت ژنرال قونسول و يك منات هم براى خودمان اخذ كنيم .\r\nبديهى است آن وقت ما هم قونسول و هم رييس قوم و ملت و هم تاجر شديم ؛ و رعايت هموطنان را كه تماما مفلس و فقير بودند از جمله فرايض شمرده بنا گذاشتيم هم تذكره و هم ما يحتاج ايشان را ، از خوراك و پوشاك و غيره ، به نسيه مىداديم . در مدت قليلى دفتر پر شد : على خويى صد منات ، حسينقلى تبريزى هفتاد منات ، فلان سلماسى پنجاه منات و ، و ، و ، و ، . . . و هرچه اندوخته چند ساله بود از دستمان بردند .\r\nيكى گريخت ، ديگرى را گرفتند ، آن يكى به قمار باخت و آن ديگرى بيمار شد . بعد از سه سال ، چيزى به ما نگذاشته بودند . ژنرال قونسول هم بالتمام وجه تذكره‌ها را از ما اخذ كرد . باز مانديم دست خالى . لابد از قفقازيه بار رحلت بسته ، انديشه كرديم كجا برويم كه كسى ما را نشناسد . پس از تفحص ، معلوم شد در « قريم » ايرانى نيست ، آمده در آن‌جا بار گشاديم . كم‌كم به اسلامبول رفته خريد جزئى كرده در آن‌جا يكى بر سه مىفروختيم . در اندك زمان سرمايهء كافى كه بتوان از او مغازه‌اى راه انداخت تحصيل كرديم ، تا آن‌كه محاربهء عثمانى و روس اتفاق افتاد . در آن حين در « يالته » [ يالتا 
  ] رحل اقامت افكنديم . اين يالته را جهت خوشى آب و هوا ايمپراتور روس الكسندر دوم آباد مىكرد و عمارات ييلاقى مىساخت ، عموم خانوادهء ايمپراتورى و اعيان جمع مىشدند .\r\nاندك اندك كار ما رونق تمام گرفت . نخستين مشترى معتبر مغازهء ما « قنقنا » شاهزاده خانم زوجهء « وراتسوف » شد . چنانچه روزى مرا برده به ايمپراتريس معرفى كرد . اسم ما را « چست قوپس پرس » گذاشتند ، يعنى تاجر راستگوى ايرانى . كار به جايى رسيد و اعتبار سخن ما به درجه‌اى كشيد كه اگر پنبه را به اسم ابريشم مىفروختيم يقين\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nكردندى كه است ، چرا كه ايرانى دروغ نمىگويد . تمام اهل دربار و بزرگان و خانوادهء سلطنت احترام و محبت مالاكلام نسبت به ما كردندى .\r\nبالأخره ، خواهش كردند كه تو رعيتى روس را قبول كن تا بعض امتيازات را به تو دهيم . چون در اين باب اصرار زياد كردند و دو سه دفعه هم در اسلامبول از قنسولگرى ناحق اذيت و حقارت ديده بودم ، و ابرام اين‌ها هم مؤيد گشت ، قبول كرده عريضهء تبعيت دادم . بعد از سه ماه ، در ديوانخانهء بزرگ واليگرى ، ملا آورده قسم دادند . عموم بزرگان از والى و غيره همه با لباس رسمى حاضر بودند ، كه مرا به رعيتى روسيه قبول كردند . چند سال بعد آمده در اسلامبول تأهل اختيار كرده حليلهء خود را برداشته به يالتا بردم . خلاق انس و جان سه نفر اولاد كرامت فرمود ، بزرگ شدند ، ولى يك كلمه تركى يا فارسى نمىدانستند ، زيرا كه مربيه و خدمتكار تماما روسى بودند . اين اقامت مدت ده پانزده سال خيالم را پريشان و حواسم را مختل ساخت كه : اين چه زندگانى و آسايش است كه پيش گرفته‌ام ، اگر نفس معدود به آخر رسد و پيك اجل درآيد ، اين اطفال چه دين و مذهب فرا خواهند گرفت ؟ من فريفتهء زخارف دنيا گشته ، ذريهء خود را از رسم و آيين اسلام فرسنگ‌ها دور و از قوانين شريعت غرا مهجور خواهم داشت ، البته در دار عقبى مسئول خواهم شد ؛ در مقابل خطاب و عتاب خداوند قهار چه جواب خواهم گفت ؟ به چه روى در روى نياكان و پاكان خواهم نگريست ؟ علاوه ، به قانون دولت متبوعهء خود ، اين‌ها را سالدات خواهند گرفت ، چه‌قدر غافل بوده و خبط عظيم سر زده كه اين طوق لعنت تبعيت اجنبى به گردن انداخته ترك وطن و خانمان گفته ممالك كفر را بر ممالك اسلاميه ترجيح داده‌ام !\r\nمدتى در اين انديشه با سوز و گداز نهانى به سر بردم ، گويا خود از خود متنفر و بيزار بلكه خود را مرتد و از دين برگشته مىدانستم ، ولى چارهء خلاصى مفقود و راه گريز مسدود مىنمود . با اين همه در نهايت اهتمام در عقايد ثابت و در مراعات آئين مذهب اثنى عشرى جاهد ، نه مانند كسانى كه در روسيه نشسته از قيودات اسلاميت رسته ، شيوهء فرنگىمآبى گرفته ، به كلى ترك آيين و مذهب آبايى گفته‌اند - اهل قفقازيه دخل به اين مطلب ندارند ، مثل ايران بلكه سخت‌تر از آن‌ها در احكام شريعت جاهد هستند - ده پانزده نفر ايرانى ملازم مواجب‌خوار در مغازه و خانه كه مشغول خدمت بودند ، كسى را جرئت تغيير لباس و تبديل آيين و آداب ايرانى نبود ؛ محرم به قرار ايران با حزن و اندوه بود ، اعياد با عشرت و شادى ، رمضان با نماز و روزه و به عبادت . ايام معلوم كه در ايران تعطيل مىكردند ، مغازهء ما هم بدان قرار تعطيل\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nبود . حتى روزهاى جمعه و اعياد و ايام عزا در هيچ نقطهء متصرفى روسيه كسى مانند ما اعتنا به رسومات ملى نداشت ، حتى اكثرى منكر صوم و صلات بودند .\r\nاين‌ها را نه من باب تزكيهء نفس مىنگارم . -  « إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي . »  چون عشق و محبت وطن عزيز محترم حصار دلم را استيلا كرده بود ، نمىخواستم جزئى از اجزاء رسوم وطن متروك شود ، و الّا اعمال روحانى در نزد خالق معلوم و كسى را اطلاع بر آن نيست . اما ثمرهء مادى و معنوى اين افعال براى ما اين بود كه روس‌ها به جهت مراعات به آيين مذهب خود اعتماد تام و تمام دربارهء ما پيدا كرده و احترام مالاكلام مىنمودند و ما را آدم درستكار مىناميدند .\r\nروزى در ايام شباب ، يك دست لباس فرنگى تابستانى خريده و پوشيدم . ناگاه شاهزاده خانم « پرنسس وراتسوف » با فيطون به مغازه تشريف آورد . به مجرد دخول ايستاده ، با تحير نگاه كرده و گفت : « اين چه حالت است ، چرا چنين شده‌اى ؟ مگر به آيينه نگاه نكردى كه ببينى به چه مىمانى ؟ »\r\nعرض كردم : « لباس است پوشيده‌ام . »\r\nفرمود : « الان برو عوض كن ! حيف است از تو كه خود را بدين تركيب اندازى . »\r\nاز مذمت او بسيار شرمنده و سرافكنده شده گفتم : « به چشم ديگر نمىپوشم . »\r\nگفت : « من از اين‌جا حركت نمىكنم تا تو را در لباس ملى خود نبينم . »\r\nبعد از اصرار بسيار با كمال خجلت و انكسار كه چنان وجود محترمه - كه بعد ايمپراتريس ، اولين خاتون مكرمه است - نيم ساعت تنها در مغازه نشسته ، بنده رفته قبا و سردارى ايرانى پوشيده آمدم . بسيار ممنون و مشعوف گشت گفت : « اكنون به آدم مىمانى . »\r\nبه خاطر آن حقارت همان روز سه هزار منات از مغازهء ما مال خريده و رفت - « فاعتبروا يا اولو الابصار . »\r\nخلاصه ، با اين تجارت و زندگانى - كه تا حال كسى را كمتر ميسر شده بود - كار و بار دنيوى مثل ساعت كوك تق‌تق كار مىكرد . باز بنده از زندگانى مأيوس ، و از عواقب كار خود نوميد بودم ، چه ميان دنيا و آخرت متردد بودم ناچار ترك يكى مىبايست كردن ! بعد از تأمل و تفكر بسيار ، قرار بر اين دادم كه از مردى و مردمى بسى دور است كه سراى جاودانى را به عيش دو روزهء دار فانى فروخت ، كه نوشش همه نيش است و شهدش همه زهر . پس ، بهتر اين‌كه رياست گفته ، ملك قناعت را حراست كنيم ، و اين اولاد و اطفال بيگناه را بيرون بريم ، اگرچه جمع‌آورى مطالبات و فروش مغازه مورث زيان كلى بلكه\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nسبب خسارت نصف بيشتر از تنخواه بود ، با وجود اين تلخى زيان بسى شيرين‌تر از خسارت مذهب و ايمان نمود . مصمم شدم به هرچه مقتدر گردم ، دست عيال و اطفال خود را گرفته از اين ورطهء هولناك كفر به ساحل نجات اسلام برم . اگرچه ده را كمتر از پنج بدهم . لهذا ، اعلان نمودم كه مغازه را به قيمت ارزان خواهم فروخت و ترك تجارت خواهم گفت .\r\nاين اعلان كه منتشر و شايع گشت ، صدها از مشترىهاى معتبر و زنان بزرگان آمدند كه : « چه خيالى است كه انديشيده‌اى ؟ اگر احتياج به پول دارى بدهيم ، ابدا تو را نمىگذاريم ترك ما گويى . »\r\nهمه را تشكر نموده رد كردم .\r\nدر مدت سه ماه آن‌چه بود فروخته ، صدى پنجاه وصول كرده ، تنخواه را جمع‌آورى نموده ، به جانب اسلامبول رهسپار شده خانهء محقرى ابتياع كرده ، اهل و عيال را گذاشته ، احرام حج - كه فريضهء ذمه بود - بربستم .\r\nاز هموطنان محترم كمال جوشش و محبت را ديدم ، ليكن در مجالس و محافل ايشان نشستن سبب انفعالم مىشد . در نزد نفس خود بسى خجالت مىكشيدم ، زيرا كه صحبت مجالس جز غيبت وطن و بىقانونى آن و ظلم حكام و ظلام و دم از وطن‌پرستى زدن نبود ؛ لكن به خيال و افكار من چنين مىرسيد كه هر كس به من مىگويد : « اى بىغيرت ! از اين سخنان به تو چه ؟ اگر تو حقيقتا وطن‌پرستى ، چرا ترك وطن كرده‌اى ؟ به چه سبب ترك تبعيت گفته‌اى ؟ به جهت چه از زير لواى شير و خورشيد بيرون گشته ، به زير سايهء عقاب درآمده‌اى ؟ از بهر چه اسلام را با كفر مبادله نموده‌اى ؟ » دايما در انديشه و در تب و تاب بوده و ساعتى آسوده نبودم ، تا اين‌كه روزى در خدمت جناب ميرزا محمود خان علاء الملك ، سفير كبير دولت قوى شوكت عليهء ايران ، در ييلاق با چهار نفر ديگر كه يكى هم ارفع الدوله [ بود 
  ] نشسته بوديم . به قدر چند دقيقه بنده بيرون رفته ، مراجعت كردم .\r\nگويا ، در غياب بنده جناب علاء الملك گفته بودند كه فلانى خوب آدمى است ، ولى عيبش اين است كه تبعهء روسيه است .\r\nارفع الدوله در جواب مىگويد : « نبايد چنين باشد ، زيرا كه من او را مىشناسم ، از تفليس با من آشنايى داشت . »\r\nوقتى كه بنده داخل شدم پرسيدند : « حاجى شما رعيت روس هستيد ؟ »\r\nعرض كردم : « آرى . »\r\nگفت : « من نمىدانستم ، چرا ترك تبعيت كرده‌اى ؟ »\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nگفتم : « چه عرض كنم ، از ترس نمىتوانم چخيدن ، با وجود اين از عمل خود منفعل‌ام ، راضى به كردهء خود نيستم ، ولى افسوس خوردن هم چارهء اين كار نمىكند ؛ كار از علاج گذشته . »\r\nجناب علاء الملك فرمود : « اگر تو راست مىگويى ، علاج خلاصى تو را مىكنيم . »\r\nگفتم : « اگر از توجه شما بنده از اين بند بلا خلاصى يابم ، دست و پاى شما را مىبوسم و تا قيامت رهين منت و دعاگو خواهم بود . »\r\nفرمود : « بسم الله ! تو عريضه‌اى به نام ايمپراتور بنويس ! من به واسطهء ارفع الدوله مىفرستم . »\r\nعهد و ميثاق محكم بستيم ، لكن نه ايشان را يقين حاصل بود كه من اين عمل را خواهم كرد و نه مرا گمان بود كه ايشان چنين كار بزرگ خارج از قانون را انجام توانند داد . با وجود اين ، از جهت عريضه نگاشتن از اسلامبول سفر يالتا كردم ، در آن‌جا يك نفر « ابوقاتى » [ اوكا : وكيل 
  ] عالم جميع قوانين روسيه بود و با من دوست و در عريضه‌نگارى مهارت زياد داشت . چون وارد يالتا شدم ، يك نفر تاجر معتبر ايرانى كه در دوستى سابقه هم داشتيم مرا ديدن كرده ، از آمدنم پرسيد .\r\nگفتم : « آمده‌ام جهت عريضه‌نگارى به ترك تابعيت . »\r\nگفت : « سبحان الله ! مگر خبط دماغ آورده‌اى ، عقلت را باخته‌اى ؟ ديگران آرزومند هستند كه چند هزار منات داده ، پاساپورط روسيه به دست آرند ممكن‌شان نمىشود .\r\nچنين دولت عظمى كه در دست تو افتاده كفران مىكنى ؟ من راضىام تذكرهء تو را پنج هزار منات بدهم ، به شرطى كه مرا عوض تو به تبعيت قبول نمايند . اين به چه خيال بيهوده است افتاده‌اى ؟ »\r\nگفتم : « متاع كفر و دين بىمشترى نيست . يكى اين ديگرى آن را پسندد . هر كس را حسى است جداگانه ، طبايع مختلف است . مرا عار آيد از اين زندگى كه اسلام باشم و غير از پادشاه اسلام را بندگى كنم . آن ذات ايرانىگرى كه تو تقرير مىكنى هزار مرتبه بهتر و افضل‌تر از اين عزت روسىگرى است .\r\n گرم تو نيش زنى به كه ديگران مرهم * ورم تو زهر دهى به كه ديگران ترياق ! \r\nوجدان من راحت نيست ، از دم زدن حب وطن من خجل‌ام و از منافات قول با فعلم منفعل . »\r\nخلاصه ، رفتم پيش ابوقات ماجرا را گفتم .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nجواب داد : « قبول نمىكنند ، زيرا منافى ژاگون است . تا حال امثال اين امر به وقوع نيامده . باز عريضهء تو به خودت برمىگردد و در آخر نتيجهء بد بخشد . »\r\nگفتم : « من هرچه به تو مىگويم بنويس ! بعد از رسم عريضه‌نگارى اين‌طور به قلم آور :\r\n« اى پادشاه مرحمت شعار ! ژاگون روسيه سخت ترسناك است ، ولى چون پادشاه پدر زاكون است ، يقين دارم كه قانون مطيع امر ايشان مىباشد . مستدعى اين‌كه اذن مرخصى مرحمت فرمايند تا به وطن اصلى با تابعيت جدى مراجعت كرده ، ازدياد عمر و دولت و وفور اقبال و شوكت اعلىحضرت [ را 
  ] دعاگو باشم » .\r\nابوقات نگاه تعجبانه به من كرده گفت : « اين را از كه آموختى ؟ »\r\nگفتم : « از هيچ كس ، به خيال خودم خطور كرد . »\r\nگفت : « اين سخنان به من تأثير كرد البته به ايمپراتور هم مؤثر خواهد شد . »\r\nعريضه را نويسانيده آوردم به اسلامبول به جناب علاء الملك دادم . هنگام مراجعت بنده ، ايمپراتور در يالتا بود . علاء الملك عريضه را به ذريعهء ارفع الدوله فرستاد . روز بيست و ششم بود كه مرا از قونسولگرى روسيه دعوت كردند . رفتم . سؤال شد . « تو عريضه داده‌اى ؟ »\r\nگفتم « بلى ! »\r\nگفت « اينك جواب آمده . »\r\nديدم تاريخ دست خط ايمپراتور شانزدهم نوامبر است ، ولى خود پادشاه در پانزدهم به پطرزبورغ وارد شده . روز ورود يا فردا عريضه تقديم شده بود ، پادشاهى كه چهار ماه تمام از پايتخت سفر كرده باشد ، در ورود آن - به قول عوام - چكمه از پاى درنياورده ، چنين عرض حال به چه جسارت و به چه خصوصيت تقديم‌شان شده تعجب كردم . چه ، انسان به هم‌پايه و برادر خود نمىتواند اين‌قدر خصوصيت نمايد . هنوز بنده در حيرت‌ام كه اين مرد در نزد چنين ايمپراتور بزرگ به چه پايه محترم و عزيز و باكفايت بوده و چه‌قدر جديت داشته كه در حين ملاقات عرض حال را تقديم نموده ، ايمپراتور در هامش ورقه دستخط فرموده بودند : « انجام تمنا . نيقولاى . »\r\nديوان‌خانهء ايمپراتورى از خود سؤال نموده بود كه صاحب عريضه كى قبول تبعيت كرده و چه‌كاره است ؟ در كجا نشيمن دارد ؟ هرچه سؤال كردند ، جواب دادم . بعد از يك سال باز مرا دعوت نمودند كه « پسرانت را بياور ببينيم ايشان هم ترك تابعيت مىكنند يا باقى مىمانند ؟ » بردم ، يكى ده ساله ديگرى يازده ساله . گفتند : « هرچه پدر ما مىخواهد\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nراضى هستيم . » نوشته گرفته فرستادند . بعد از هشت ماه سؤال كردند : « اطفال در كجا تولد يافته و در كدام دفترخانه نامشان ثبت شده است ؟ » نوشتم : « در يالتا » . تا آمدن جواب اين بار يك سال كشيد .\r\nخلاصه ، چهار سال از داد و ستد و تجارت محروم بودم ، زيرا كه نمىخواستم ديگر باره از ايشان تذكره بگيرم به جايى روم و آزاد نيستم كه با تذكرهء ايرانى بناى تجارت بگذارم . مختصرا روز به روز مخارج زياد شد و مداخل مفقود گشت . پريشان خاطر و دل‌نگران ، از آن‌جا مانده و از اين‌جا رانده ، بىصاحب و بىمعين ، تا اين‌كه در هشتم ماه فرورى [ فوريه 
  ] سنهء 1904 - كه روز اول جنگ ژاپون و روس بود - از قونسول‌خانهء روسيه دعوتم كرده گفتند : « كار تو به انجام رسيد ، اين كاغذ آزادى تو است . »\r\nبرات نجات به دستم دادند ، زبان حالم مترنم به اين مقال گشت :\r\n چه مبارك سحرى [ بود 
  ] و چه فرخنده شبى * كه در آن نيمهء شب تازه براتم دادند \r\nاز كثرت فرح و سرور اشك مسرت باريدن گرفت ، گويا از در و ديوار آواز تبريك مىشنفتم . هاتف غيبى مىگفت :  « الْيَوْمَ أَكْمَلْتُ لَكُمْ دِينَكُمْ . »  سجدات شكر به جا آوردم .\r\nبه مسببان اين عمل خير ، جزاى نيك از خدا خواستم و خود را تازه از مادر متولد شده پنداشتم . من دانم و خالقم كه چه‌قدر وجدانم در عذاب و تنم در آتش غيرت مىسوخت .\r\nوقتى كه سخن از محبت وطن و پادشاه‌پرستى به زبان قلم مىآمد از سر تا پا مىگداختم و دايما معذب بودم . نمىدانم به چه زبان تشكر نمايم كه زبان را ياراى تقرير و قلم را قوت تحرير نيست كه وجدانم آسوده گشت و تنم راحت ، در دنيا نزد مخلوق و در آخرت حضور خالق روسفيد شدم . خدا جزاى خير دهاد ! حال مىتوان گفت : « عاشق يارم ، مرا با كفر و با ايمان چه‌كار ؟ »\r\nبارى ، منظور از ترتيب اين صغرى و كبرى ، تشخيص مطلب بود كه درست مفهوم گردد . و الا حاشا ثم حاشا اين بىمقدار به هيچ نيارزنده خود را قابل آن مرتبه بداند كه ترجمهء حال خود نوشته منتشر سازد . الحمد لله و المنه ، از كسانى نيستم كه در امر خود مشتبه شده ، غلو كنم . مىدانم « من همان خاك‌ام كه هستم . » اگر اين‌قدر ايضاحات نمىدادم مطلب مفهوم نمىشد . در كتاب اول كتم اسم خود از اين سبب بود كه نگويند فلان فلان شده قول تو با فعلت مطابق نيست ، نه از ترس غضب و جريمه . اولا اطمينان كامل از مراحم و رأفت خسرو عادل و شاهنشاه باذل داشتم كه همواره مكنون خاطر اقدسش به ترقى و پيشرفت معارف معطوف و مصروف است كه اگر خداى نكرده\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nخطايى هم از زبان قلم صادر شود زلال باران رحمتش او را مىشويد ؛ و ثانيا حب دولت و ملت و مملكت نه چنان در اعضا و جوارحم جاىگير گشته كه از طعن طاعنان و جور ظالمان بهراسم . اگر انديشهء استراحت و كثرت نعمت و ثروت داشتم چنان خسارت فاحش را بر خود روا نمىداشتم ، از ثروت و دولتى كه ساعت به ساعت در تزايد بود ، از اعتبار و آبرو كه در نزد دوست و دشمن داشتم فداى حب پادشاه و وطن نمىكردم .\r\n گر مخير بكنندم به قيامت كه چه خواهى * دوست ما را و همه نعمت فردوس شما را \r\nاگر به لطف بخواند وگر به قهر براند مزيد الطاف است .\r\nاقل زين العابدين بن على\r\n\r\nقابل نظر دقت\r\nاكنون به نظر دقت ملاحظهء نيك و بد و خوب و زشت و محسنات و سيّات اين عمل مذموم را معاينه كرده ببينم خير اين چيست ، شرف و افتخار آن چون است كه بسيارى از هموطنان عزيز ما در تحصيل يك تذكرهء جعلى بىقرارند و مبالغ گزاف مايه مىگذارند و چند نفر رجوع به حقير كردند كه راه رسم تبعيت روسيه را به ايشان بنمايم . حقير از بابت خيرخواهى و ملاحظهء نفع دنيا و عقبا به مواعظ حسنه و دلايل مقنعه ايشان را از اين صرافت انداخته و از اين نيت غيرمستحسنه منصرف ساخته‌ام . اگرچه خود دولت روس به هيچ وجه قبول نمىكند . سبب چيست ؟ نمىدانم ، ولى رندان پيدا مىكنند . از شيروان و قره‌باغ و گنجه و غيره يك ورقه تذكرهء قلب كه قونسلات روس در تبريز و رشت در دست او ديده بدون تفحص قبول كرده تصاحب مىكنند و اذن قولچماقى و تجاوز به حقوق ملت آن‌ها را حاصل مىآيد ، و بعضى ، محض ، به جهت محافظهء حقوق خود از فلان مأمور يا به همان صدر العلما قناعت مىكنند . و مأمورين ايران ابدا ملاحظه نمىكنند كه اين هاشم پسر تقى بقال بود كه در فلان محله دكان داشت چگونه رعيت روس شد ؛ و حال آن‌كه اگر از بطرزبورغ سؤال نمايند فورا جواب خواهد آمد كه ما چنين رعيت نداريم .\r\nبارى ، در اين مطالب سخن بسيار و خارج از موضوع ماست . اين آقايان ، كه به « اوف » شدن افتخار مىكنند و خود را عموزادهء حضرت ميكائيل مىپندارند ، بايد بدانند كه رعيتى روس در داخلهء روسيه ضررش بيشتر از نفع اوست ، واى اگر اولاد ذكور داشته باشد ، بايد دندانش را تيز كند به گوشت خنزير خوردن و مشق كند به لشكر اسلام ، خواه عثمانى و خواه ايرانى ، تير انداختن را ، اگر مسامحت كرده و نيندازد خودش را مىگشند .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nغير از اين ، در داخله امتياز ديگر ندارد ، اما در خارجه هم به جز ايران در هيچ جا قابل توجه و امتياز نيستند . در ايران همه كه قابل توجه هستند ، نه از ضعف دولت ايران و نه از قوت دولت روسيه است ، بلكه از عدم قانون مساوات عمومى ، از هرج و مرج ايران است ؛ چرا كه يك نفر سلطان و يك نفر نايب و يك نفر ملا و سيد مقتدرند قولچماقى كرده چند نفر را نگهدارى كنند ، در اين صورت ، به طريق اولى قونسولات خارجه حق تصاحب رعيت خود را خواهند داشت .\r\nاما اگر قانون مساوات عمومى بگذارند و وظيفهء هر كس را معين و مشخص نمايند ، وظايف اعلى و ادنى را بنمايانند و به موجب فصل و بند در كتابچهء قانون ثبت و ضبط شود ، در هر مملكت و هر مجلس از آن كتابچه بگذارند و او را به نظر مأمورين خارجه برسانند كه « اين قانون مملكت و اين صحهء پادشاه ! » كدام قونسل و مأمور را حق اعتراض باقى ماند ؟ قونسولات فقط مأمورند كه در ممالك خارجه مانع شوند كه حكام قانون مملكتى را سوءاستعمال نكنند ، لاغير . چنانچه اگر در صرب و بلغار خارج از قانون قونسول از رعيت خود حمايت نمايد ، همان سرعت پاپوش او را جفت كرده مىگويند :\r\n« تشريف ببر ! » چنان كه در بلغاريا چند بار اتفاق افتاد . پس ملت را لازم است كه استدعاى قانون مساوات از دولت متبوعهء خود بنمايد كه اجنبى خود را شناخته دست‌درازى به حقوق ايشان نكند . اگر اين سخن مرا جواب دهند ، حالا كه قانون نيست و هر كه هر كس است ، در اين صورت چه بايد كرد ؟ به عقيدهء بنده سوختن و ساختن ، نه ترك تبعيت كردن ، نه از زير سايهء هما و آيهء رايت  « نَصْرٌ مِنَ اللَّهِ وَ فَتْحٌ قَرِيبٌ »  اسلام خارج گشته ، به زير رايت كفر داخل شدن ؛ اميدوار بايد شد به مضمون آيهء شريفهء « الصبر مفتاح الفرج » . البته قانون مساوات مجرى خواهد شد ، اگر چنان‌كه خدا نكرده نشود هم به خداى ذو الجلال هر قسم ظلم و ستم از خودى به انسان رسد ، نوش‌تر و بهتر است كه در پيش بيگانه سر فرو آريم و تمناى رفع ظلم كنيم ، آن هم به چشم حقارت نگريسته با آن زبان ناپاك هزار ناملايم بشنويم .\r\n « يك مرده به نام به كه صد زنده به ننگ » \r\nو حال آن‌كه اين زمان آن زمان نيست ، با وجود بىقانونى حكومت ايران باز ما را به چشم تاجر نگرد ، مىداند كه از كدام قبيله و پسر كدام تاجرى . در بعض آقايان كه بدون هيچ تعدى و ظلم از در تبعيت ايرانى خارج شده و تأسى به روس كرده ، خود لقب به خود داده « فلان اوف » صراف و « فلان اوف » تاجر و بزاز كه نه به دنياى او خير دارد و نه به عقباى او ؛ هى در عنوان مكاتيب اوف - اوف - اوف ديده مىشود . آخر ، اخ به خانهء تو\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nاوف افتد ! اين چه شرف است اندوخته‌ايد ؟ محض يك بار به حاجى طرخان رفتن و سه صندوق سماور و يا ده جوال قند خريدن ، با كمال افتخار اوف شدن چه معنى دارد ؟ برادر جان ! اگر تو خود را نامزد مىنمودى « صمد رشتى » يا « احمد مازندرانى » ، آيا شكر را به تو نيم « كپك » گران مىدادند يا به تو هيچ‌گونه بدرفتارى مىكردند ؟ هيچ يك اين‌ها نيست ، مگر بىحسى و قدر و قيمت خود ندانستن و شرف وطن نشناختن . بعضى اشخاص اقلا يك بار سفر روسيه كرده امتياز « اوفى » را كسب كرده‌اند ، ولى كسانى هستند كه از تبريز پاى خود را بيرون ننهاده باز هم ملقب به لقب اوف شده . لفظ اوف خود لعنت كند به چنين كسان بىحس بىغيرت كه از آن جمله يكى گردن من است .\r\n منم از جملهء ايشان يك تن * كه خدا خرد كند گردن من ! \r\nعجب است كه اين « اوفان » تسميهء اوف را هم نمىدانند . چنين تصور مىكنند كه چون اسم پدرش خليل است ، خودش خليل اوف بايد باشد و حال آن‌كه اين غلط است . اين اوف را كه روس‌ها لقب قرار داده از چندين قرن به آن شهرت يافته‌اند بعضى اسم حيوانات سباع و اهلى و بعض ميوه يا صنعت است . مثلا هزار سال پيش آهنگر يا زرگر مشهور يك عمل تاريخى نموده ، از آن شخص نسلا بعد نسل هر كس آمده به آن شهرت زيست كرده ، مثلا « الاتوروف » پسر زرگر ، « قوزنسوف » پسر آهنگر ، يا كسى با سگ يك شكارى كرده يا خرسى كشته ، مىگويند « سگ اوف » پسر سگ يا « مدود اوف » پسر خرس . با كمال افتخار خودشان هم امضا مىگذارند پسر سگ ، پسر خرس . بعضى لقب مرغ‌اند « وربيه اوف » پسر گنجشك ، يا ميوه‌فروش بوده « ابرقوزاوف » پسر قيسى ، ولى ماها را گمان اين است كه با پدر اوف شود و حال آن‌كه سگ پدر هيچ آدم نيست .\r\n« يابلوق‌اف » سيب است نه آدم . بعضى از ما لقب را هم به اوف برگردانده‌ايم ، مثلا با كمال منت و عزت و دولت حاجى ابو القاسم آقا لقبش را ملك التجار كرده . ولى مخدوم مباركش شأن آن شرف دولت را ملك اوف كرده . به نام ايرانيت عرض مىنمايم كه صحيح نيست . جميع ملت تأسى بر اسلام مىكنند ما تأسى به روس ، او را هم نفهميده و ندانسته .\r\nغرض از اين نگارشات سرزنش كردن و دل آزردن نيست ، بلكه من باب خيرخواهى و نصيحت است . اگر غرض آقايان مانند روس‌ها صاحب شهرت و لقب شدن است ، اين‌قدر كافى است كه ملك و يا ملك‌زادهء خود را مشهور نمايند تا قيامت از آن سلسله هر كس بيايد به آن لقب ملقب و مشهور شود ، مثل عباس بن ملك ، يا به غير عنوان ؛ چنانچه در اسلامبول هر كس يك شهرت و عنوان بر خود داده و پست و تلگراف او به آن\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nعنوان مىرسد . مثل حريرى ، طهرانچى ، شكرچى ، سلماسى ، كذا و كذا و كذا . همه صحيح است ، ربيع اوف ، على اوف ، حسين اوف ، كذا و كذا و كذا ، همه غلط است .\r\nخلاصه :\r\n متاع كفر و دين بىمشترى نيست * يكى اين ديگرى آن را پسندد \r\nاما انصاف در هر حال خوب و شئونات ملى را حفظ كردن به هر صاحب وجدان و مدرك واجب است .\r\n\r\nديباچه\r\nهر چند شيوهء عبوديت و رسوم بندگى و پرستندگى مقتضى چنان بود كه در ديباچهء نامهء نخست به سپاس و ستايش قادر توانا و آفريدگار بىهمتا آغازيده بوديم ، ولى نظر به نقصان دانش و عدم بضاعت معرفت از نگارش ديباچهء كتاب متعذر بوديم ، چه ، به قول فردوسى - عليه الرحمه - كه مىفرمايد :\r\n بدين آلت و راى و جان و روان * ستود آفريننده را كى توان ؟ \r\nممكن را كجا آن قدرت است كه به ستايش واجب الوجود - كه خداوندان معرفت در اداى شكر نعماتش به مفاد  « اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ »  اظهار عجز و قصور نموده - دم زند ؟ پس شايسته اين‌كه مترنم به كلمات شيخ مصلح الدين سعدى شيرازى شده بگوييم :\r\n بنده همان به كه ز تقصير خويش * عذر به درگاه خدا [ ى 
  ] آورد\r\nور نه سزاوار خداوندىاش * كس نتواند كه به جا [ ى 
  ] آورد \r\nهمين قدر عرض توانيم نمود كه از باطن خاتم انبيا و ائمهء هدى - صلواة الله و سلامه عليهم - استمداد و توفيق عمل مىخواهيم ، شايد خود را در جرگه وطن‌پرستان توانيم آورده به مفاد « حب الوطن من الايمان » در زمرهء اهل ايمان به شمار آييم ؛ زيرا در نگارش اين نامه جز اين مقصود نبوده و نيست .\r\n هر كه دارد ميل ديدن ، در سخن بيند مرا \r\nاز خداوند متعال توفيق مىطلبم كه اين جلد آخر را نيز ، مثل جلد اول و دوم ، خالى از غرض و كذب به پايان رسانم . اميدوارم كه خداوند رحمن مرا از شر شيطان و نفس اماره محفوظ فرمايد تا - العياذ بالله - يك دوست عزيز را بدون استحقاق نستايم و در حق احدى بدون سزاوارى حرف زشت نسرايم . و نيز به قارئين محترم چشم حقيقت‌بين و قلب مزين به صفا كرامت فرماياد كه مندرجات كتاب را تا آن‌جا كه بخوانند ، در حل\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nمقاصد آن نيك‌بينانه و دورانديشانه تفكر فرمايند ، فقط به ظاهر او ننگرند ، حكايت‌هاى لغز و مزاح به تصور نياورند و به مطالب او نخندند و به فكر ثاقب و رأى صائب خود بسنجد كه غرض از اين نگارش چيست و بدانند كه جلد اول و دوم مقدمهء همين جلد سيم است كه به حول و قوهء خداوندى مطلبى مهم در خير و صلاح هيئت اجتماعيه كه در تعبير خواب با كنايه و ايما و اشاره ، يا صراحت ، به عرض عموم خواهد رسانيد . هر چند تا حال در وطن عزيز ما اين‌گونه مطالب نگاشته نيامده و كسى از حب وطن دم نزده و مطالب مفيده را ، به طرزى كه عموم بتوانند از او حصه بردارند ، به حسب اقتضاى وقت به قلم نياورده . هرچه نوشته‌اند از سوداى عشق بلبل و گل و پروانه و شمع ، يا راجع به اظهار فضيلت مؤلف و مصنف و يا مدح ممدوح غيرمستحق بوده .\r\nفوائدى كه در اين نامه ملحوظ شده چند امر است :\r\nاول ، عموم بانيان خير و مرتكبان شر بدانند ، كه هنگام آن رسيده كه نيكان را به نام نيك و بدان را به نام زشت يا نفرين ياد كنند و پس از اين ملت هر نيك و بد را سنجيده ، حاصل هر عمل را در صفحهء تاريخ ملى به يادگار گذارند تا حسنات و سيئات ايشان بماند و آيندگان مستوجب لعنت را لعن و مستحق رحمت را به رحمت ياد نمايند ، كه اين خود جهت صاحبان وجدان و ناموس عذابى است اليم . و معلوم است كه امر به معروف و نهى از منكر لازم و اين‌گونه نگارشات نيز ، به فتواى شرع شريف ، بر هر نگارنده واجب عينى است ، كه كج‌روشان طريق راستى گيرند و اگر همت بر ترك عادت نداشته باشند لامحاله به كردار زشت خود تخفيف دهند و نيكو روشان را ميل به نيكوكارى زياد گردد كه بسى خير به جهت هيئت اجتماعيه در بر دارد .\r\nدوم ، اگر از صد كلمه كه راجع به تهذيب اخلاق و اصلاح نفس است ؛ يك كلمهء آن خواننده را مايهء تنبه آيد ، فايده آن به عموم تواند رسيد .\r\nسوم ، هيچ كس آسوده‌خاطر ننشيند كه سواى مجازات اخروى در دنيا كيفر مكافات نخواهد ديد ، و يقين بداند كه در دنيا نيز مكافات خواهد ديد ، « كاى نور چشم من به جز از كشته ندروى . » مسلم است همين‌كه انسان به چشم ديد كه هر آن‌كو دربارهء وطن و برادران وطن ناشايسته‌اى را روا بيند به كيفر كردار خود مىرسد ، ناچار ترك آن را خواهد گفت و فايدهء آن نيز راجع به نوع است .\r\nچهارم ، بر عالميان روشن شود كه هر آن‌كو در امور دولت و ملت و وطن از روى صدق و راستى قدم زند بدون شك و شبهه به سعادت دو جهانى فايز خواهد گرديد .\r\nپنجم ، هموطنان بدانند هر عسرى را يسرى ، و هر پريشانى را سامانى . و هر ظلام را\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nنورى در پى است -  « فَإِنَّ مَعَ الْعُسْرِ يُسْراً »  - فرج بعد از شدت حديث صحيح و نص صريح است ، اگر صبر باشد بلا بگردد و كام هزار ساله برآيد . ناچار از پس دشوارى آسانى است و لكن صبر لازم . چنانچه اين تفأل را در جلد اول سياحتنامه زده و در هر سطر آن نامه به اين اميد سخن گفتيم ، به حمد الله تعالى امروز بر منتهاى خواهش خود كامران شديم .\r\nششم ، هموطنان ما بدانند كه سواى عشق مجنون و ليلى و فرهاد و شيرين و محمود و اياز - كه بين ادبا و شعراى ايران معروف و موصوف و در نامهء چكامهء خود كه جز از غير آن سخن نمىسرايند - عشق ديگر نيز هست . چه عاشقان وطن در اين راه زحمت كشيده جان دادند و هستى خود را طفيل هستى او دانسته‌اند . لذا ، عشق ابراهيم بيگ را به وطن عزيز محبوب خود افسانه نبايد انگاشت . بلى ! اين عشق را پيغمبر ( صلعم ) ستوده و ايمان فرموده است . جان باختن در راه او منتهاى سعادت و حب وى خير دارين است ، شجرهء اين عشق ثمرهء آن مىدهد كه در عاقبت ابراهيم بيگ ثمرهء تعصب او را خواهيد خواند ، گويا مولوى معنوى اين ابيات را در مثنوى از زبان او گفته است :\r\n بشنو از نى چون حكايت مىكند * وز جدايىها شكايت مىكند\r\nكز نيستان تا مرا ببريده‌اند * از نفيرم مرد و زن ناليده‌اند\r\nسينه خواهم شرحه شرحه از فراق * تا بگويم شرح درد اشتياق\r\nهر كسى كو دور ماند از اصل خويش * باز جويد روزگار وصل خويش\r\nسرّ من از نالهء من دور نيست * ليك چشم و گوش را آن نور نيست\r\nآتش است اين بانگ و ناى و نيست باد * هر كه اين آتش ندارد ، نيست باد ! \r\nفوايد ديگرش سرمشق اختصار و ساده‌نويسى مطالب [ است 
  ] با زبانى مقبول خاص و عام كه باسواد و بىسواد بتوانند عبارات او را تميز بدهند و در مطالعه‌اش ماحاصل كلام را فهم نمايند . ابدا واجب نشده كه در تحرير كلمهء عروس به داماد ختم شود ، وجود را بىذىجود هم مىتوان نوشت ، و اصل را هيچ لازم نيست با حاصل نگاشت . اگرچه اين ساده‌نويسى در سبك ايرانيان تازگى دارد ، ولى مقتضاى زمان ما ساده‌نويسى است . بايد ادباى ايران كه در قلم و اظهار افكار باهنر هستند ، بعد از اين ، حب وطن را نظما و نثرا با كلمات واضحه و عبارات ساده به خاص و عام تقديم نمايند ، مؤسس و مهيج و مشوق ساده‌نويسى شوند . ما خود قايل‌ايم كه ادباى ايران قادر به نگارش همه سبك و سياق و رمز ساده‌نويسى - كه صد مرتبه نيكوتر و مرغوب‌تر از اين نامه باشد - هستند . ان شاء الله در آينده خواهيم ديد . ولى مثل بندهء نگارنده با آن‌ها مثل نجار و خياط و عابد مىباشد :\r\nچنانچه مشهور است ، اين سه تن همسفر شده ، شبى در منزل مخوفى رحل\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nاقامت افكنده مقرر داشتند كه هر يك پاسى از شب را بيدار بوده نگهبانى نمايند .\r\nاول شب عابد با خياط خوابيده نگهبانى به عهدهء درودگر مفوض شد . درودگر به جهت دفع نوم هيكل آدمى از چوب تراشيده بعد از اتمام عمل خياط را بيدار كرده به خواب رفت . خياط هيكل را ديده لباسى به اندازهء تن او دوخته بپوشانيد .\r\nچون ثلث كشيك او هم به اتمام رسيد عابد را بيدار كرده مشغول خواب شدند .\r\nعابد ملاحظهء صنعت رفيقان نموده ، تهجد به جا آورد . دست تضرع به درگاه قاضى الحاجات برآورده استدعاى حيات از بارگاه حضرت مجيب الدعوات نمود .\r\nدعاى عابد به هدف اجابت مقرون شده خداوند محيى الاموات چوب را حيات بخشيد . چون صبح شد هر يك در تملك او مدعى ديگرى شد .\r\nاى صاحبان قلم و معرفت ! شما راست كه بعد از اين به اين نگارش - كه قالب بىلباس و روح است - لباسى آراسته و روحى بدميد كه حياتى بگيرد . از آن‌جايى كه اصل هيكل را اين بىبضاعت سراپا تقصير تراشيده اميدوار است كه حصه‌اى از اين فيض ، كه دم زدن از حب وطن است ، به اين بنده عايد گردد .\r\nاين ايام نه آن زمان است كه ارباب قلم و افكار اوقات خود را صرف خوليا و افسانه‌هاى واهى و اراجيف بىمعنى مثل گذشتگان نمايند كه جز موهوم چيزى حاصل‌شان نخواهد بود ، بلكه مانند فضلاى افرنج [ فرنگ 
  ] و ژاپون وظيفهء نوع‌پرستى و آداب انسانيت را به عوام بفهمانند و حالى نمايند كه مصدر تمام نيكبختىها نام مقدس وطن ، و حفظ آن به عموم اهل وطن واجب عينى است . اگر ترجمهء رسالهء وطنيه را - كه اكنون ژاپونيان داخل پروگرام تعليمات اطفال نموده‌اند - در اين‌جا شرح دهم به طول انجامد ، ان شاء الله در موقع ديگر به ترجمهء آن هم مبادرت خواهد شد و تمام رسالهء وطنيهء ژاپون را به قلم خواهيد آورد .\r\nمختصرا در هر دولت درس ابتداييهء اطفال عقايد مذهبى و تهذيب اخلاق و مقدمات حساب و حسن‌خط و غيره است ، ولى ژاپونيان وطنيه را يك رساله‌اى مثل عقايد مقدس و در احترامات آن ، مانند آيات آسمانى ، واجب التقديس مىشمارند . مثلا اگر كلمهء وطن را در جاى غير مناسب ببينند ، مثل كلمات مقدسه ، برداشته حفظ مىنمايند و در اوراقى كه كلمهء وطن باشد نمىسوزانند و اين عمل را گناه عظيم مىپندارند ؛ كسى جرئت ندارد كه بر زبان آورد وطن خراب يا ويران ژاپون ، چنانچه ماها را تكيهء كلام شده كه در سر هر صحبتى مىگوييم « خراب شده ايران » ، ولى نتوانيم گفت خراب شده مسجد الحرام يا\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nخراب شده فلان روضهء مباركه ، كه اين كلمه را كفر مىشماريم . اين است كه ژاپونيان مقدس بودن لفظ وطن را شش هفت سالگى به اطفال ملكه مىنمايند . پرستش وطن را واجب مىشمارند ، بلكه در شنيدن اسم وطن به لغات خود درود فرستند . اين مظفريت جنگ را عمده سبب اين عقيدت پرستش وطن بوده نه قوت هيكل و جسامت و جسارت ايشان ، يا از ترس سرداران لشكر ؛ چون معتقد بودند كه اگر قدمى واپس گذاريم به جهنم خواهيم افتاد ، قدمى پيش رويم به جنت و سعادت دارين نزديك خواهيم داشت . لذا ، اين جان‌سپارى را اختيار كرده از پنج هزار سرباز چهار هزارشان روى همديگر افتاده جان در راه وطن داده ، باقى يك هزار با كمال شوق و جلادت پاى به سينهء برادران كشتهء خود نهاده پيش مىرفتند .\r\nان شاء الله اين مطالب را در موقع خود شرح و بسط خواهيم داد .\r\n\r\nآغاز داستان\r\nاكنون « يا حق ، يا مدد ! » گفته ، آغاز به تحرير كتاب مىنمايم ، و پس از اين هرچه گفته آيد كلمات يوسف عموست ، چنانچه مىگويد :\r\nظاهر است كه من درد دل خود را نمىتوانم بنگارم . خوانندگان محترم به اندك تأمل مىتوانند دانست ، كه پس از آن جوان‌مرگ روزگار من فلك‌زده چه‌سان مىگذرد . واى از آن ساعتى كه جنازهء داماد ناكام و عروس سيه انجام را در عماريى با زيب تمام و زينت مالاكلام تزيين نموده به حجله و خوابگاه ابدى خاك تيره از در بيرون بردند . غالب اهالى مصر از غنى و فقير بزرگ و كوچك ، شيخ و شاب ، غريب و بومى ، عرب و عجم ، مسلم و كافر اجماع نموده بر سر زنان ، سينه‌كوبان ، موىكنان ، مويه‌كنان ، صيحه‌كشان ، تحليل‌خوانان ، لاحول‌گويان در عقب جنازه مانند سيل به حركت آمدند ، گويى قيامت قيام نمود ، و كسى در مصر مانند آن روز هنگامه نديده بود .\r\nمادر سيه‌بخت جوان مرده خاك بر سر ريخته فرياد « وا ولدا وا قرة عينا ! » برآورده بىاختيار صيحه مىزد : « جگرگوشهء مرا كجا مىبريد ؟ نور ديدهء من به كجا مىروى ؟\r\nحجلهء عروسى تو را در مرتبهء فوقانى عمارت آراسته‌ام ، نه قبرستان مصر . خانم كوچك ! اتاق تو را تعمير كرده‌ام ، ولى به جاى دف بايد مادرت سينه كوبد . »\r\nالحاصل ، فرياد و فغان مادر دلسوخته ثمرى نبخشيد ، اولاد خود را نگهدارى نتوانست نمود ، عاقبت بردند و به خاكش هم سپردند و تسليم حق‌اش كردند . ايام تعزيه به آخر رسيد ، دو سال روزگار [ آزگار 
  ] هر روز صبح حاجيه خانم با سكينه ره قبرستان\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nسپردند و تا شام با ناله و فغان به سر بردند . هنگام عصر بدبخت رفته ، با شيون و شين سحاب حسرت بر مزار آن گلعذار مىباريد - معلوم است كه زمين شوره‌زار حاصل ندهد - وقت مغرب مادر و خواهر جگر سوخته را برداشته با دل سوزان و ديدهء گريان به خانه رهسپار مىشديم . بعد از دو سال طاقتم طاق شده زيستن در مصرم ناگوار نموده ، حبل صبر و شكيبم يكباره گسيخته ، لابد عريضه‌اى به اين مضمون به حاجيه خانم نوشتم :\r\nقربانت شوم . اين پير فرسوده كه پروردهء نعمت اين خاندان است ، از تراكم امواج مصيبت بادبان زورق صبر و شكيباييش پاره و سفينهء طاقتش شكسته ، در بحر محيط اندوه و الم بىناخدا بر تخته پاره‌اى مانده ، ضعف و سستى بر تن حزين طارى شده ، به هر طرف كه نگرم جز نقش تصوير ولى النعم جوان‌مرگ خود نبيند و كانون سينه‌ام زبانه نكشد . مستدعى اين‌كه اذن مرخصى به اين بندهء پير محنت ديده و الم رسيدهء خود عنايت فرمايند تا در عتبات عاليات رفته ، اگر چند روزى از ايام معدوم باقى باشد ، در آن مقام مقدس و مكان پاك ، صبر و شكيبايى شما و خود را از ارواح مطهرهء شهداى كربلا خواستار باشم . اين‌كه معلوم است كه رگ و پوست و استخوانم از نعمت شما پرورده شده ، اگرچه در اين مصيبت عظمى بسى كاهيده ، ولى باز نفس سردى كه به جا مانده آن هم از شماست . مستدعى اين‌كه حلالم فرماييد و اذنم دهيد كه كتاب و مايتعلق خود را بفروشم و يا اين‌كه آن‌قدر خرج راه التفات فرماييد كه اين دعاگو را به كعبهء مقصود برساند تا در آن‌جا نايب الزياره شوم ، و صبر شما را از خدا و خامس آل عبا - عليه التحيه و الثناء - مسئلت نمايم .\r\nچاكر پير\r\n« يوسف بن عبد الله »\r\nسر كاغذ را بسته به حاجى مسعود داده به خانم بدهد .\r\nروز سيّم ، حاجى تبريزى و ميرزا عباس بنده منزل آمده مرا به منزل خود بردند .\r\nميرزا عباس گفت : « يوسف ! تو كاغذ نوشته‌اى به خانم و اذن رفتن به عتبات خواسته‌اى ؟ »\r\nگفتم : « آرى ! »\r\nگفت : « يوسف عمو ! اين بيچارگان مصيبت‌زدهء محنت‌كشيده را در ولايت غربت به\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nاميدوارى كه مىگذارى ؟ دو نفر ضعيفهء بال و پر پريده و جوان مرده و كشتى شكسته را در شدت محنت و غصه چگونه بىپرستار و محرم اسرار گذارى و چه‌سان در نجف اشرف و كربلاى معلى زيست خواهى كرد ؟ مگر فراموش نموده‌اى كه حاجى مرحوم بارها مىگفت : « در آن صفحات هيچ مسلمان با تعصب و غيرت نمىتواند مجاورت نمايد . كربلا و نجف خوب است كه سالى اگر ممكن شود در ايام متبركه بيست روزه رفته با حضور قلب و خشوع زيارت كرده مراجعت نمايد . » ؟ از حالت آن اعراب بىادب كه نسبت به آن مقام واجب التعظيم چه بىاحترامىها مىنمايند و كردار بعضى از جهال خدانشناس - كه اسم مقدس طلبگى را غصب كرده - چگونه گوارا خواهى كرد ؟ ديدن اين نوع اشخاص هر آينه خون‌دل خوردن است . حديث معروف را فراموش نبايد نمود كه فرموده‌اند : « شرار شعيتنا مجاور قبورنا . » در جاى ديگر مىفرمايد : « شرار شعيتنا خدامنا . » حاجى مرحوم از تو چگونگى نقل جنازه و حالت جنازه‌كشان را سؤال نكرد كه « با اين حال كه ايشان راست آيا فرستادن جنازه شرعى است ؟ » تو گفتى « خير » ؟ حاجى مرحوم گفت : « پس بايد اين بدعت را بعض اشخاص به جهت جلب منافع خود به مرتبهء واجب يا سنت مؤكده آورده باشند ، و الا هيچ عقل سليم چنين امر را تسليم نتواند كرد ، كه كسى تمام عمر خود را صرف مناهى كرده و انواع ظلم و ستم بر بنى نوع خويش روا داشته ، خوردن ربا و مال ايتام را حلال شمرده ، به جان و مال مسلمين غيرمشروع قصد نموده ، پس از مرگ استخوان نيم‌پوسيدهء او را ببرند در آن مقام به خاك سپارند ، جميع معاصى و مناهى آن آمرزيده شود ، ورثهء آن ظالم شقى با كمال افتخار در مجالس و محافل بگويند : الحمد لله جنازهء مرحوم ابوى را به عتبات فرستاده راحت شديم . خداى تعالى عقل را شريف و مميز نيك و بد قرار داده ؛ عقل سليم چگونه معتقد تواند شد كه بعد از وفات و مفارقت روح از بدن با حمل استخوان ، يا لاشه ، شقى سعيد شود و از كردار ناشايست خود خلاصى يابد ؟ و حال آن‌كه در حكم تنزيل خود مىفرمايد :   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   و نيز مىفرمايد :  « مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها وَ ما رَبُّكَ بِظَلَّامٍ لِلْعَبِيدِ . » \r\nاعتقاد به عدل و معاد از اصول دين ماست ، در روز رستخيز شقى و سعيد ، عالم و جاهل ، غنى و فقير ، همه به ميزان حساب خواهند آمد و مقتضاى عدالت هم همين است كه داد مظلوم را از ظالم بستانند ، حق الناس را از ناس باز نگيرند ، از چنگ محكمهء عادل حقيقى كسى را خلاصى و فرار ممكن نيست ؛ لابد ذىحق حق خود را خواهد گرفت .\r\nمعاذ الله ! آفرينندهء ممكنات را فريب نتوان داد -  « وَ اللَّهُ خَيْرُ الْماكِرِينَ »  . خداى رحمن و\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nرحيم است كه در نافرمانى از جهت فروعات - كه حق الله باشد - به زلال رحمت مىشويد ، ولى حق ايتام و حقوق بيوه‌زنان يهود ، گبر ، نصارى را چه توان كرد ؟ و اگر آن مقام از جميع اظلام مأمن امان است ، از لشكر شقاوت اثر عمر سعد و شمر - عليهما العنة - چه‌قدرها در آن مقام مقدس كشته شدند ، با اين كلمه لازم آيد كه - استعيذ بالله - ايشان آمرزيده باشند ؟ عقل كه نبى باطن است منكر اين معنى مىباشد . ملك نقاله را - كه مىدانيم - نمىگذارد خبيث بر آن تربت پاك بماند ؛ و همين قسم است نقل جنايز كه جز سود ناقل و تسليت خاطر وارث منقول فايدهء ديگر ندارد . مگر فراموش كرده‌اى حاجى مرحوم دعوى مكارى و صاحب جنازه را حكايت كرد كه در كم و زيادى اجرت كار به مشاجره و منازعه كشيده ، يك استخوان ساق مرده را مكارى برگرفت ، ديگرى را ولى مرده به سر همديگر كوبيدند ؟ »\r\nبارى ، برخى از اين مقال نصايح كردند . بعد حاجى تبريزى و ميرزا رفتند ، من هم برخاسته نماز گذارده ، رقتم دست داد . مدتى گريسته بىاختيار خوابم در ربود .\r\nچون در اين كتاب مقدس مقصد اصلى خواب يوسف عمو و در تعبير خواب آن سخن گفته خواهد شد ، لهذا لازم آمد در چگونگى خواب هم مختصرا شرحى داده شود .\r\nاجمالا چنين شنيده و در بعضى از كتب اين‌گونه ديده شد كه رؤيا بر انواع چند است : رحمانى ، شيطانى ، خيالى ، بخارى و غيره ، بعضى را معتبر و برخى را بىاعتبار دانند . از آن جمله مىگويند هر كس كه حضرت خاتم الانبيا ( ص ) و يا يكى از ائمهء هدى - سلام الله عليهم اجمعين - را در خواب بيند كه فرمودند « فلان چيز حلال است و يا فلان حرام . » و حال آن‌كه آن چيز در شرع و نص قرآن حلال باشد ، يا به عكس در خواب حرام را حلال نمايند و يا حلال را حرام ، عمل كردن بر اين خواب جايز نيست ؛ بدين دليل خواب هيچ اعتبار ندارد .\r\nاكثرى از محققين با شرايط خواب را معتبر دانند ، در خصوص تعبير از كتب و رسايل بسيار نوشته شده و گفته‌اند : خواب به چهار قسم است : يكى خيالى ، دوم غذايى ، سيّم آشفته ، چهارم حقيقى .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nمنقول است كه روزى شخصى از حضرت امير المؤمنين على - عليه السلام - سؤال كرد : « سبب چيست كه مؤمنين خواب بينند ، گاهى اثر بخشد و گاهى بىاثر ماند ؟ »\r\nحضرت فرمودند : « همين‌كه مؤمن به خواب مىرود ، اگر روح او به سماوات عروج نمايد ، آن‌چه در عالم رؤيا مشاهده نموده مؤثر و از رؤياى صادقانه است ، و اگر در عالم سفلى سير كند اضغاث و احلام‌ست » .\r\nسائل عرض كرد : « پدر و مادرم فداى تو باد ! در حالت نوم روح از بدن انفصال مىيابد و قطع علاقه مىكند ؟ »\r\nفرمودند : « نه ، اگر چنانچه روح از بدن قطع علاقه كند انسان مىميرد ، بلكه چون شعاع آفتاب همه جا را سير مىنمايد ولى به آفتاب اتصال دارد نه انفصال . »\r\nاين است كه مىگويند اگر خواب معتبر نبودى ، حضرت شرط صحت بيان نفرمودى و دليل بر صحت خواب اين‌كه اكثرى از انبيا را در خواب الهام مىشد ، چنانچه خواب حضرت يوسف - عليه السلام - را معجزهء او مىدانند و خواب حضرت ابراهيم - عليه السلام - را خداى تعالى در كلام مجيد به حبيب خود خبر مىدهد :  « إِنِّي أَرى فِي الْمَنامِ أَنِّي أَذْبَحُكَ »  ، و در حق خواب رسول اكرم - صلواة الله عليه و آله - مىفرمايد : « لقد صدق الله رسول الرؤيا بالحق . »\r\nخلاصه ، در خصوص رؤيا روايات كثيره است و خواب بر چند وجه است : خواب سلاطين عادل ، خواب فقها و علماء كامل ، خواب انبيا ، خواب فاسق ، خواب غنى ، خواب فقير و غيره . از جملهء چند مسئله كه طبيعيون نمىتوانند با عقيدهء باطل خود مدلل و ثابت نمايد يكى هم همين رؤياست . گويند :\r\n از بطون خواب ، كس واقف نشد * گفتمش خواب است تعبيرات خواب \r\nخلاصه ، صحت خواب را اين بندهء نگارنده بدون شك و ريب ديده و سنجيده‌ام ؛ چندين بار بىخيال و افكار خواب ديده ، سريعتا تأثيرش مشاهده شده و حقيقتش آشكار گشته . الحاصل ، مطلب را خواب يا خيال دانند ، در هر صورت به چگونگى مطالب صدق و كذب او ننگرند . غرض ما از اين صغرى و كبرى اداى مطلب است نه تحقيقات خارجى . « انظر بما قال و لا تنظر لمن قال ! »\r\n فسانه از پى خوابش كنم بهانهء خويش ، * بدين بهانه مگر گويمش فسانهء خويش \r\n\r\n","description":"","footnote":"","page_name":" 559 ","page_number":559},
  {"content":"\r\n\r\nبه مطلب يوسف عمو پردازيم . مىگويد :\r\n\r\nخواب يوسف عمو\r\nبعد از نماز گريه و زارى زياد نموده در سر سجاده كه سه ساعت از شب گذشته بود خوابم درربود . در عالم رؤيا ديدم كه گويا به عادات همه روز ، وقت عصر است و به زيارت اهل قبور مىروم ، از شهر خارج شده از دور ديدم يك نفر از طرف قبرستان مىآيد . چون نزديك رسيد ، ديدم « شيخ قدر » اعمى است . باز فكر در آن عالم كردم كه شيخ قدر دو سال است وفات نموده ، نبايد او باشد .\r\nاين شيخ قدر اعمى حافظ قرآن بود و در حيات مرحوم حاجى ، شب‌هاى ماه مبارك رمضان ، به خانهء ما مىآمد و تلاوت قرآن مىكرد . دو سال قبل به صدمهء افتادن از ترامواى - كه راه‌آهن اسبى است - همان جا وفات نموده . اكثرى اتفاق مىافتد كه در عرادهء ترامواى ماشين شخص ملاحظه نمىكند ، سرپا مىايستد و يا عجله در بيرون آمدن مىكند ، فى الفور پرت مىشود . دايما احتمال صدمه دارد . اين بيچاره پيش از استقرار عراده خواسته بيرون رود ، عراده تكانش داده انداخته بود .\r\nرفته رفته پيش آمده ، ديدم درست شيخ قدر است ، با همان ردا و عمامه ، در يك دست عصا و دست ديگر تسبيح دارد . چون پيش روى رسيد سلام داده جواب عليك شنيدم . .\r\nپرسيد : « يا يوسف ، به كجا مىروى ؟ »\r\nگفتم : « به زيارت اهل قبور . »\r\nگفت : « برگرد ! نه قبور مانده و نه اهل قبور . »\r\nمن خيال كردم مزاح مىكند ، چه عادت ديرينهء او بود كه ظرافت زياد مىكرد ولى هيچ‌گاه باطل نگفتى . گفتم : « هست يا نيست ، من خواهم رفت . »\r\nگفت : « گويا سخن مرا صدق نپنداشتى ؟ من مىگويم نيست ، تو هم مرو ! »\r\nگفتم : « شيخنا ! عادت من بر اين قرار يافته كه هر روز اين وقت مىروم . ديروز هم آن‌جا بودم . چه‌طور مىگويى نيست ؟ »\r\nگفت : « امروز غير از ديروز است ، شب رود نيل طغيان كرد ، تمام قبرستان و غيره را مانند درياچه كرده . »\r\nگفتم : « يا شيخ تو عقلت را باخته‌اى ! مىخواهى با اين كورى من بينا را فريب دهى ؟ » ديدم شيخ از حالت اعتدال بيرون رفت . با غيظ تمام گفت : « يا يوسف ! يا يوسف ! دستت\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nرا به من ده ! » دستم را دادم ، سخت گرفت و گفت : « يا يوسف ! اذتم العقل بطل الكلام ! اى غافل ! مگر نخوانده‌اى  « قُلْ هَلْ يَسْتَوِي الْأَعْمى وَ الْبَصِيرُ أَ فَلا تَتَفَكَّرُونَ »  ؟ اول انديشه و آنگهى گفتار ! من اعمى هستم ، ولى كور نيستم ، كور نابينا تو هستى كه از كورى و جهالت به من سرزنش كردى و دل مرا رنجاندى . حالا با من بيا تا به تو ثابت كنم كه كور منم يا تو ! »\r\nمرا كشيد به جانب قبرستان ، دستم را محكم گرفته و سخت فشار مىدهد ، كم مانده كه دستم بتركد .\r\nگفتم : « يا شيخ ! دستم را رها كن ، اذيت مده ! من خودم مىآيم . »\r\nگفت : « نمىشود ، تا كورى تو را ثابت نكنم ، از دستم خلاصى ندارى . »\r\nخواه مخواه رفته تا رسيديم به جايى كه مزارستان بود ، حقيقتا آب احاطه نموده و مانند بحر مواج گشته ؛ با وجود اين ، شيخ ارادهء رفتن دارد . ناچار ايستادم .\r\nشيخ گفت : « چرا نمىآيى ؟ »\r\nگفتم : « چون توانم آمد كه اگر قدمى پيش بردارم ، به آب خواهم گذاشت ؟ در كنار هستيم . »\r\nشيخ گفت : « چگونه گفتى من ديروز آمدم ؟ ديدى كه كور تو هستى ؟ »\r\nمن در كمال حيرت نگران ، و در انديشه بودم كه آيا قبر ابراهيم بيگ و محبوبه چه شد ؟ لختى در اين انديشه به جانب قبر ايشان نگران بوده ، ديدم دو درخت سرو از آب سر به درآورده . رقتم دست داد . آهسته آهسته بناى گريه گذاشتم . شيخ گريستن مرا ملتفت شده گفت : « گريه نكن ، بيا ، از اين بعد كسى را طعن مزن ! »\r\nگفتم : « صدق يا شيخ ؛ مرا عفو كن ، و دستم را رها فرما ! »\r\nگفت : « نمىشود ، بيا با من ! »\r\nگفتم : « يا شيخ ! كفايت كرد ، ديگر به كجايم مىبرى ؟ »\r\nگفت : « به جهنم ! »\r\nخيال كردم از سر خشم و غضب مىگويد .\r\nگفتم : « شيخنا ! كدام جهنم ؟ »\r\nگفت : « جهنم ايرانيان . »\r\nدر فكرم كه از دست اين مرد چگونه خلاصى يابم و به چه وسيله رهايى جويم . لابد دست در دست او بناى رفتن گذاشتم و صحبت قطع شد . آمديم نزديك اهرام بزرگ .\r\nشيخ گويا كور نيست ، در حركت ابدا عصا نمىزند . داخل اهرام شديم . بىاختيار گفتم :\r\n« شيخنا اين‌جا اهرام است ! »\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nدر جواب گفت : « من هم تو را به اين‌جا مىآوردم . من با اين‌كه بىبصر هستم مىدانم ، ولى تو با چشمان شهلا كور حقيقى هستى . » - مرا كشيد به درون اهرام .\r\nهر كس اهرام را ديده مىداند كه اين بنا از آثار فراعنه است . اين‌قدر سياحين كه به تماشاى مصر مىآيند تا جايى كه ممكن است ، درون اهرام مىروند . نهايت او را كسى نديده . بين العوام مشهور شده كه طلسم است ، نمىتوان رفت ، ولى در حقيقت چنان تعبيه كرده‌اند كه رفته رفته در درون او هوا مفقود مىشود ، تنفس تعسر مىپذيرد ، لهذا پيش رفتن مشكل و غيرممكن مىگردد ، تا مرحله‌اى معلوم و معين با چراغ مىروند ، بعد از آن به جهت انتفاى هوا چراغ هم خاموش مىشود .\r\nبارى ، رفتيم . بعض آوازهاى وحشت‌انگيز مسموع مىشد . باز قدرى پيشتر رفته رطوبت و گل و لاى نمودار شد .\r\nگفتم : « يا شيخ ! از گفتهء خود نادم گشته توبه نمودم . معذرت مىخواهم ، مرا عفو فرماييد ! من مىدانم از اين پيشتر رفتن ما محال است ، آخر اين اهرام مغازه‌اى هولناك و پر خطر است . »\r\nشيخ گفت : « اهرام گذشت ، من به تو گفتم كه تو را به جهنم مىبرم . بيا ! »\r\nگفتم : « دستم را رها كن ، درد مىكند . »\r\nگفت : « من هنگام رها كردن دست تو را مىدانم . »\r\nخدايا ! چه چاره سازم ؟ مانند بيد مىلرزم ، چه بلاست كه به سر من آمده ! دچار اين كور موصلى شدم ، ترسان و لرزان تا جايى رسيديم كه شيخ گفت : « ديگر احتمال گريختن نمانده ، اكنون دست تو را رها مىكنم . »\r\nبه پله‌اى وارد شديم كه رو به نشيب مىرفت ، شيخ فرمود : « سر عصاى مرا بگير و از عقب من به تأنى بيا ! »\r\nكم‌كم آغاز به نشيب كرديم . يك ، دو ، سه ، چهار ، پنج ، هرچه رفتيم تمام نشد . و هزار پله متجاوز رفته ، ديدم تمام شدنى نيست ، عاجزانه گفتم : « يا شيخ ! گرفته و مانده شدم ، رگ‌هاى زانويم گسيخت ، طاقتم طاق گرديد ، از اين بليه كى خلاصى خواهم يافت ؟ ما كه هفت طبقهء زمين را هم سير كرديم ، آخرين منزل ما كجاست ؟ »\r\nگفت : « جهنم ، و عن قريب طى مىكنيم . »\r\nناگاه بوى گند بسيارى بدى به دماغم خورد كه گويا لاشه و يا استخوان و موى در آتش مىسوزانند . از تعفن و بوى گند كلهء سرم تركيدن گرفت . بوى دود به دماغم پيچيد .\r\nچشمانم اشك‌ريز شد ، زياده متأذى شدم . خوف و هراس از يك طرف ، تعفّن و گند و\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nدود غليظ از طرف ديگر ؛ مآل كار خود را انديشيده بناى هاىهاى گريستن گذاشتم .\r\nشيخ گفت : « گريه را موقوف كن ! و الّا تو را در اين‌جا گذاشته خواهم رفت . »\r\nاز ترس نفس را در سينه حبس كرده قطع گريستن كرده پرسيدم : « تا كى خواهيم رفت ؟ چند پلهء ديگر باقى است ؟ »\r\nگفت : « نزديك است پله‌ها تمام شود . »\r\nآن‌قدر نكشيد كه پله‌ها تمام شد ، روشنايى آتش نمايان گشت ، وادى وسيع بسيار ظلمانى نمودار شد ، آواز ناله و فغان و گريه‌هاى زار زار و صداى الامان و آخ ، و اوخ ، گاهى بلند و گاهى آهسته مىآمد .\r\nپرسيدم : « يا شيخ اين‌جا كجاست ؟ »\r\nگفت : « جهنم ! ولى جهنم ايرانيان است . »\r\nحالا تصور مىتوان نمود وقتى كه نام جهنم شنيدم چه حال بر من روى داد . خوف و هراس و رعشه بر اندامم افتاده ، مانند بيد مىلرزيدم . گاهى فكر مىكردم اين شيخ ساحر و جادوگر بوده ، نمىدانستيم . گاهى به خيالم مىرسيد كه ان شاء الله خواب مىبينم .\r\nقدرى پيش رفته ، ديدم از آتش سريرها درست كرده و در روى هر سريرى يك نفر را نشانده‌اند ، به قسمى كه هر يك سريرها از ديگرى چند ذرع فاصله دارد .\r\nشيخ پرسيد : « چه مىبينى ؟ »\r\nگفتم : « تخت آتشين ، كه در بالاى هر يك شخصى نشسته است . »\r\nگفت : « درست ديده‌اى ؟ »\r\nگفتم : « آرى . »\r\nپرسيد : « چه مىكنند ؟ »\r\nگفتم : « در سرير اول يكى را نشانده كه از هر شانهء او مارى از آتش بيرون آمده با زبان آتشين دماغ و دهان و گوش او را مىليسد ، و يك نفر از مالكان دوزخ مانند آهنگران تخته‌اى مسين در كورهء جهنم تافته بر سر آن سندان‌وار گذاشته ، چند نفر ديگر از مالكان عمودهاى گران در دست گرفته ، مانند آهنگران آن تختهء آتشين را بر سر او مىكوبند . »\r\nشيخ گفت : « خوب ديدى ؟ »\r\nعرض كردم : « بلى ، ولى نشناختم . »\r\nجواب داد : « اين همان شخص است كه اول ظلم را به اهالى ايران روا داشت و هزار سال پادشاهى نمود . »\r\nنگاه بر حاشيهء سرير او نموده ، ديدم اين عدد رسم است : « 829 » .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nباز قدرى رفته ، ديدم يك نفر به قيافه و لباس فرنگى ، در تالار بزرگى كه دورش حصارى از آتش كشيده بود ، اين طرف و آن طرف هى مىدود كه شايد راه فرارى براى خود بجويد و نمىيابد ، زبانش زايد بر شبرى از دهانش بيرون آمده فرياد مىزند و كسى به فريادش نمىرسد .\r\nشيخ پرسيد : « چه مىبينى ؟ »\r\nآن‌چه ديده بودم بيان كردم .\r\nگفت : « درست ديده‌اى . اين همان حكمرانى است كه به ايران آتش زد و نام زشت خود را به يادگار گذاشت . »\r\nبر دروازهء حصارش ديدم اين عدد رسم است : « 335 » .\r\nباز قدرى رفته ديدم يك نفر بالاى تخت آتشين در زى عرب نشسته ، مالكان جهنم از يمين و يسارش سيخ‌هاى آهنين تافته به زبان او مىكشند ، اولى سيخ را نكشيده ديگرى مىدواند .\r\nشيخ پرسيد : « چه مىبينى ؟ »\r\nآن‌چه ديده بودم عرض كردم .\r\nشيخ گفت : « اين همان آدم است كه ظلم بىجا در ايران بىحد كرد و سبب شد كه آل رسول ( صلعم ) را ناسزا گويند ، هزاران اولاد فاطمه ( ع ) را شهيد نمايند . »\r\nدر آن اثنا ، نظرم بر اعداد او افتاد كه چنين بود : « 316 » .\r\nباز قدرى بيشتر رفته ديدم به لباس تاتارى يكى را نشانده ، بزرگ‌تر از سنگ آسيا از آهن تفيده تاج مانندى بر سرش گذاشته‌اند ، چشم‌هايش از حدقه بيرون آمده ، زبانش يك شبر بر سينه‌اش افتاده ، ملائكه غلاظ و شداد ميل‌هايى سرخ شده به گوشش فرو مىبرند و از آن طرف درمىآورند و ديگرى را فرو مىبرند .\r\nشيخ فرمود : « چه مىبينى ؟ »\r\nماوقع را گفتم .\r\nبيان نمود : « درست ديده‌اى . اين همان شخص است كه تاجدار ايران را كشته ، تاج شاهنشاهى را به ظلم به سر گذاشت . اينانان‌اند كه در حق ايشان وارد شده : من قتل مؤمنا متعمدا فجزائه جهنم خالدا فيها و غضب الله عليه و لعنه و اعدله عذابا عظيما . »\r\nاز نامش پرسش نمودم .\r\nگفت : « عددشان را ثبت سينهء خود نموده . همين‌كه عودت كردى نامش را كاشف السرائر بر تو كشف خواهد نمود . »\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nچون عدد او را ملاحظه كردم « 98 » بود .\r\nشيخ فرمود : « بيا . »\r\nرفتم به جاى ديگر ، ديدم جمعيتى به رديف نشسته‌اند . روى بساط آتشين از چپ و راست هر يك از ايشان دو نفر عملهء سياست ايستاده ، در دست هر يك مهرى از آتش به جبه و جبين و يسار و يمين و سينهء ايشان مىزنند و مىگويند :  « فَذُوقُوا ما كُنْتُمْ تَكْنِزُونَ »  .\r\nزبان‌هاى ايشان به اندازهء ريش‌شان بيرون افتاده . آتش را با هر دو دست برداشته و مىخورند .\r\nشيخ گفت : « چه مىبينى ؟ »\r\nآن‌چه ديده بودم عرض كردم .\r\nگفت : « اين‌ها كسانى هستند كه منع زكات كرده و مال ايتام را خورده‌اند ، و در حق ايشان خداوند عالم مىفرمايد :  « إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً . » \r\nچون جماعت اين‌ها زياد و اعدادشان در هم و بر هم بود ، درست نتوانستم تميز دهم .\r\nفقط سپس شيخ فرمود « بيا نگاه كن ! »\r\nپيش رفته ديدم . جمع كثيرى در ركوع و سجود ، در بيابان آتشين ، زبانشان به طرف راست و چپ از دهن بيرون آمده و چانه‌شان اعوجاج يافته خون از حلقشان مىريزد .\r\nشيخ گفت : « چه ديدى ؟ »\r\nكيفيت را گفتم .\r\nفرمود : « خوب ديده‌اى . در حق ايشان است آيهء :  الَّذِينَ هُمْ يُراؤُنَ  »\r\nعدهء اين‌ها نيز زياد بود .\r\nبازم شيخ قدرى برد و گفت : « سير كن و ديده بگشا ! »\r\nديدم بساطىست ديدنى و بازىاىست خنديدنى . گويى بزرگ كه اگر سوارى يك طرف آن بايستد از طرف ديگر آن نمايان نيست ، مانند كرهء مصنوعى - كه ما هم در خانه داريم و گلوب مىنامند - در شكل هندوانه ، نه سر دارد و نه بن ، ولى پنجاه شصت هزار دست دارد از آتش افروخته ، ناخن‌هايش مانند چنگال شاهين تيز ، با اين دست و چنگال مردم را سخت گرفته ، بعضى را از دست و جمعى را از ساق ، برخى را از ريش و شرذمه‌اى را از دامن و گريبان ؛ مانند گوى مىغلتد و گرفتاران خود را هم با خويش مىغلتاند . گاه رخسارشان بر زمين آتشين و گاهى كله ، و گاهى به دست چپ و گاهى راست و بعضى به پا ، متصل چرخ مىزند و گرفتاران را مىچرخاند ، چنين تماشا در\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nصحنهء هيچ « تياتور » ديده نشده . مبتلايان هى فرياد مىكنند و داد مىزنند : « امان از دست تو ، فغان از كيد تو ! اى دنياى غدار بىوفا ، بس است ، رها كن ما را ، بس است ، خلاصى ده ما را ! لعنت به دوستى و محبت تو ! عاقبت ما را مبتلاى رنج و عنا و گرفتار جور و جفا كردى . » نالهء اينان ابدا تأثير نمىكرد . و آن كرهء كروى از غلت و واغلت و از چرخ زدن آرام نمىگيرد و مىگويد : « شما دوست من بوديد ، من هم از شما محبت خود را قطع نمىنمايم و نمىتوانم شما را رها كنم و از خود دور سازم . » گرفتاران در تلاش كه بلكه خود را رها سازند ، ولى آن‌چنانشان نگرفته بود كه خلاصى ممكن شود ! من به خيالم رسيد كه مردم مىگويند فلانى دنيا را صد دستى گرفته ، اكنون مىبينم برعكس است ، دنيا ، دوستان خود را به هزارها دست گرفته . ديدم شيخ هم تبسم مىكند . پرسيد : « چه مىبينى ؟ »\r\nماوقع را گفتم .\r\nفرمود : « راست است ايشان آن كسان‌اند كه فريفتهء عشوهء دنياى دون شده ، حقوق ايران و ايرانيان را ضايع كرده و ملك را خراب نموده ، به جهت دو روزهء آسايش خود خانه‌هاى خود را آباد ساخته ، پارك و مبل فراهم آورده ، از حق عدول كرده‌اند ، در حق ايشان است : « اخسر الناس من رضا بالدنيا عن الاخرة » و در حق ايشان نازل شده :  « مَأْواهُمْ جَهَنَّمُ وَ لا يَجِدُونَ عَنْها مَحِيصاً . » \r\nشيخ فرمود : « هيچ از اين‌ها را مىشناسى ؟ »\r\nعرض كردم : « خير . »\r\nگفت : « آن صاحب لحيهء طويل و اين داراى جبهء قصير حقير را ملاحظه نما كه بر سينهء هر يك يكى از آتش ثبت شده . »\r\nدر سينهء يكى اين شعر را ديدم « بيا كه نوبت صلح است و آشتى و عنايت ! به شرط آن‌كه نگوييم از گذشته حكايت » رسم بود .\r\nسپس شيخ فرمود : « بيا . » - رفتم .\r\nگفت : « سير كن ! »\r\nديدم مانند دكان قصابان مردم را به قناره‌هاى آتشين زده ، عملهء سياست ساطور آهنين در آتش دوزخ سرخ نموده ، در دست گرفته ، هر يك به ضربتى قطعه‌اى از اعضاى ايشان را قطع كرده به زمين مىاندازد ، ديگرى برداشته عضو مقطوع را به جاى خود مىگذارد و با قطران جوشيده مىچسباند . باز با ساطور از جاى ديگر قطع مىكند و ديگرى پيوند مىكند .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nشيخ پرسيد : « چه ديدى ؟ »\r\nگفتم آن‌چه را ديده بودم .\r\nفرمود : « درست ديده‌اى . اين‌ها كسانى هستند كه به جهت رياست دنيا اين روز را فراموش كرده ، عوام را فريب داده ، مذهب و آيين نو از خود اختراع نموده ، سخنان مهمل به هم بافته ، لوحه ساخته ، تفرقه ميان امت مرحومه انداخته و ظلم به وطن و ابناى وطن خود كرده‌اند . ظلم اينان ما فوق . . . جمع نموده ، براى وارث خود به ذخيره نهاده ، آن ناخلف هم همان اندوخته‌هاى وطنى را كه از خون جگر فقرا جمع شده ، صرف آبادى ممالك خارجه و رفاهيت اجانب مىنمايد ؛ و حال آن‌كه وطن خودش - كه مقبر اوست - و برادران وطنيش - كه عن قريب جنازهء وى را به دوش خواهند كشيد و قبر او را خواهند كند - در كمال پريشانىاند ، و در مقابل ، خويشتن را به اين عذاب ابدى و لعن سرمدى مبتلا ساخته . »\r\nچون به سيماى او نظر كردم ، از آن بعد شيخ گفت : « سير كن ! »\r\nديدم صحنى است از آتش مانند حصارى متين ، دور تا دورش را آتش بالا گرفته ، بعضى پا برهنه و در پاى بعضى پاپوش از آهن تفتيده و دامن جامه‌ها را بالا كشيده ، با ساق‌هاى گشاده ، اين طرف و آن طرف مىدوند ، گويا راه گريز مىجويند ، اما هيچ مفرى براى آن‌ها ممكن نمىشود . زبان‌ها تا سينه افتاده ، مانند كلب در گرماى تابستان نفس‌زنان دقيقه‌اى سكون و آرام نداشتند ، و به يك عذاب دردناكى گرفتار بودند كه به تقرير درنيايد .\r\nشيخ پرسيد : « چه مىبينى ؟ »\r\nآن‌چه را ملاحظه نموده عرض كردم .\r\nفرمود : « درست ديده‌اى ، اين‌ها كسانى هستند كه از تنبلى و بىغيرتى و بيعارى پى تحصيل كسب معاش حلال نرفته ، شاگرد داروغه و جلاد گشته ، بر فقرا و ضعفا و بيچارگان ظلم و ايذا رسانيده‌اند ، كه در حق اينان است : « اول شهوة طرب ، و آخرها غضب » ؛ و نيز در حق آن‌هاست :  « وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها وَ لَهُ عَذابٌ مُهِينٌ . » \r\nبىاختيار عرض كردم : « يا شيخ ! بپرس ببينم در ميان ايشان فراش قزوينى - كه مرا آن‌جا كوتك زده - و حاجى آقا جان فراش‌باشى شيراز و صادق محمد قلى داروغهء اصفهان - كه هزاران فقير و غريب را چزانده بودند - در اين‌جا هستند ؟ »\r\nشيخ گفت : « اين‌جا مأذون به سؤال و جواب نيستم ، عددشان را ملاحظه كن تا بر تو معلوم شود » - من بعد شيخ فرمود : « بيا . »\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nپيش رفته ديدم مقامى مانند حمام زنانهء خيلى قيل و قال است ، مثل وقت پريشانى زنان كه بدون ربط و بىاول و آخر از هر طرف هى آواز است كه مىآيد ، كلامشان هيچ سر و بن ندارد و ابدا مفهوم نمىشود . گاه داد مىكشند كه « اى ملعون ، حق مرا بده ، دست بردارت نيستم ، حقم را خواهم گرفت ! » از اين قبيل سخنان شنيده مىشد ، لكن معلوم نبود كه قايل كيست و مخاطب كدام و گفت‌وگو بر سر چيست ؟\r\nشيخ پرسيد : « چه مىبينى ؟ »\r\nگفتم : « گويا قيل و قال زنان است ، اما كيست و هنگامه از بهر چيست مفهوم نمىشود .\r\nفقط لعنت و نفرين استماع مىكنم ، از بهر كه و از براى چه ؟ نمىدانم . و معلوم نيست كه قايل كى و مخاطب كدام طلبكار كيست و مديون كه ؟ »\r\nگفت : « همين‌قدر مىدانم ايشان زنانى هستند كه شوهرانشان زنان متعدده گرفته ، در ميان آن‌ها به عدالت راه نرفته ، حالا حق خود را مىخواهند و عمال سياست شوهر ايشان را حبس نموده به ايشان نشان نمىدهند ؛ اگر گريبان شوهرشان به دستشان بيفتد ، قيامت را پيش از روز موعود برپا مىكنند . »\r\nگفتم : « يا شيخ ، پس عاقبت اين‌ها چه خواهد شد ؟ »\r\nگفت : « بايد بمانند تا يوم النشور ، كه در ديوان عدالت كبريا ثبوت جرم گردد و هر كس به اندازهء ظلم و ستم خود معذب شود ؛ بعد از آن ، بعضى خلاص و برخى مخلد در عذاب مانند . »\r\nسپس متضرعا گفتم : « يا شيخ ! ديگر مرا طاقت ديدن اين واقعات دلخراش نمانده و تاب و مقاومتم مفقود گشته . دستم به دامنت ، امان ! الدخيل ! براى رضاى خدا چارهء خلاصى مرا بفرما ! كه آن هم به همت و توجه شما حاصل تواند شد . »\r\nشيخ گفت : « قبول كردم ، مشروط بر اين‌كه توبه كنى و من بعد دل كسى را نرنجانى و عيوبى كه از حوادث روزگار و يا از جانب خلاق جبار عارض كسى شده ستارى كنى و پرده‌درى منمايى ! »\r\nبه دو زانوى ادب درآمده ، دامنش گرفته تضرع بسيار كرده ، استغاثه نموده ، گفتم :\r\n« العفو ، العفو ، ارحم ، ارحم ، يا شيخ ، التوبه التوبه ! »\r\nديدم شيخ با اين همه اذيت كه بر من وارد آورده هنوز فكرش در همان يك كلمه است . باز با كمال تضرع عرض كردم : « شيخنا ! من از اين پله‌ها طاقت صعود ندارم . نزول كه سهل و آسان بود طاقت و قرارم را ربود ، در عروج كه صعب‌تر است چه خواهم كرد ؟ »\r\nفرمود : « چون از قول شنيع خود نادم و تائب شده‌اى ، از صعود به اين پله‌ها برستى . »\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nگفتم : « پس چگونه اين مسافت بعيده را طى و عروج خواهيم نمود ؟ »\r\nفرمود : « با دل صاف و نيت خالص ، از انوار طيبهء طاهرهء خمسة النجباء ، پنج تن آل عبا ، - سلام الله عليهم - استمداد جسته توكل به خدا و توسل به آل طه كرده ، چشم بر هم نه و سر عصاى مرا بگير ، اما بىاذن من مگشا و سه مرتبه صلوات بفرست ! »\r\nبه موجب فرموده عمل كرده ، بعد از زمانى گفت : « سر عصاى مرا رها كن و چشم بگشاى ! »\r\nچون چشم گشوده خود را در صحراى وسيع روشنى ديدم . شكر خداى تعالى به جاى آورده و نفسى با كمال و آرامى كشيدم ، ولى در دل جاى هيچ شك و شبهه نماند كه اين « شيخ قدر » ساحر و جادوگر ماهر بوده و ما نمىدانستيم . زياده از سابق ، خونم به غليان آمد .\r\nشيخ فرمود : « من با چشمان كور تو را در عالم ظلمانى سياحت داده به جهان نورانى رساندم . اكنون تو با اين چشمان شهلا كه دارى مىتوانى بىهدايت و دلالت من به منزل مقصود رسى ؟ »\r\nگفتم : « امان ، دخيل ، يا شيخ ! من به جايى راهبر نيستم و آواره هستم . نمىدانم كجا مىروم . »\r\nشيخ با عصا طرفى را اشارت كرده : « به اين طرف برو ! »\r\nچون به آن جانب متوجه شده و خواستم بگويم كه تنها نمىتوانم رفت ، برگشته شيخ را نديده از نظرم غايب شده بود . دو دستى بر سر خويش كوفته گفتم : « اى واى به حالم ! به نشد بدتر شد . » ناچار ترسان و لرزان و گريه‌كنان ، با افسوس و افغان نشسته ، با خود گفتم : « چه چاره سازم در اين وادى بىپايان خالى از آدميان كه جايى را راهبر نيستم ؟ » ولى صحرا در كمال روشنايى بود ؛ با اين‌كه نه از آفتاب اثرى و نه از ماهتاب خبرى ، نه انجمى درخشان و نه ستاره‌اى فروزان ، نه واسطهء روشنايى و نورانيت معلوم و نه از هيچ جهت جوانب اربعهء آن محدود ، نه شرق معلوم و نه غرب مفهوم ، نه جنوب آشكار و نه شمال پديدار بود . من در آه و زارى به بيچارگى و گرفتارى خود اشكبار و غرق بحر الم و متحير در تيه هم و غم ؛ نمىدانم اين وقت شب است يا روز ، نه غمخوارى دارم ، نه دلسوزى . در دل گفتم : « لعنت به شيخ جادوگر ! اين كور ساحر كه در مجازات يك كلمهء لفظ صدق ، مرا به چه بليات مبتلا ساخت و چگونه شعبده به كارم زد ! » از طرف ديگر نيز نفس خود را ملامت نموده كه بزرگان گفته‌اند « ميان كفر و ايمان يك كلمه و ما بين بهشت و دوزخ قدمى بيش نيست . »\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n زبان بسيار سر بر باد داده‌ست * زبان سر را عدوى خانه‌زادست \r\nيك كلمهء خشن كه از دهان بيرون شد ، خسارات او را يك گنج پر از جواهر اصلاح نتواند كرد و زخم زبان تيز برنده را هزار جراح مرهم پذير نتوانند نمود .\r\n جراحات اللسان لها التيام * و لا يلتام ما جرح اللسان \r\nبزرگان فرموده‌اند « گفته را باز نتوان نهفت ! » سخن كه از دهان و تير كه از كمان به در رفتند ، نه آن به دست آيد و نه اين به شست بازگردد . تا سخن گفته نشده اختيار باقى است و توانى گفتن نهفتن ، ولى گفته را نتوان نهفتن . خلاصه ، فكر زيادى كرده بالأخره به خاطرم آمد كه به مضمون روايت « لكل امر مشكل القرعه » در توجه به يكى از جوانب اربعه قرعه كشم . چهار چيز را هر يك نام يكى از نواحى اربعه گذارده و آن‌ها را مىافكنم و جانب قبله را اختيار مىنمايم . بارى ، دو سكه و يك مهر و يك قلم مداد در جيبم بود ، درآورده انداختم . با همان نيت به جانب جنوب رهسپار شدم . - و از اول هم قلبا اين طرف را خوش داشتم . همين‌كه خواستم رهسپار شوم ، نسيم معطر و معتدلى وزيدن گرفته ، مشامم از رايحهء روح‌بخش آن معطر و خوشبو گرديد . توكل به خدا كرده ، گفتم :\r\n« در طريقت هرچه پيش سالك آيد خير اوست . »\r\nقدم برداشته رهسپار گشتم . هر قدر كه بيشتر مىرفتم رايحهء خوش‌تر از مشك و عبيرم بيشتر مىرسيد ، تنم را حيات تازه مىبخشيد و روحى تازه در كالبدم مىدميد . هر قدمى كه برمىداشتم ، شوق فزونتر مىشد . دست به درگاه هادى المضلين برداشته مناجات مىكردم و همى گفتم : « اى رهنماى گمگشتگان و اى دليل درماندگان و اى دستگير بيچارگان ، راه صوابم بنما و از چنگ ضلالت و گمراهى خلاص و هدايتم فرما !\r\n اى پادشاه عدل تو ملك هنرورى * وى كم‌ترين فروغ تو خورشيد خاورى\r\nتدبير صايب تو ز انديشهء صواب * تمهيد داده قاعدهء راه گسترى\r\nفكر مرا چه وقع بود پيش راى تو * خر مهره را چه قرب بود پيش جوهرى ؟ » \r\nچندى ، راز و نياز به درگاه خالق بىانبازم كردم . خداوند مجيب الدعوات و كردگار قاضى الحاجات قوت قلب و طاقت زانو كرامت و عطا فرموده در رفتن افزودم و از اين راه خشنود شده ، دماغم معطر از روائح مشك و عنبر مىگرديد ، گويى جاذبى مرا به طرف خود جذب مىكند . هوا در نهايت صفا و رفته رفته فرح‌بخش و دلگشاتر شده با شميم نسيم چون دم عيسى مرده را زنده نمودى و قالب بىجان را روح و روان بخشيدى . خود به خود اين رباعى سرودم :\r\n اى باد صبا طرب‌فزا مىآيى * بر گو ز كدامين كف پا مىآيى \r\n\r\n","description":"","footnote":"","page_name":" 570 ","page_number":570},
  {"content":"\r\n\r\n از كوى كه برخاسته‌اى ؟ راست بگوى * اى گرد به چشم آشنا مىآيى \r\nقدرى رفتم . چمنى خرم‌نمايان ، از هر طرف شكوفه و لاله لمعان ، شبنم در روى برگ گل مانند درّ غلتان هويدا گرديد . مرغ دلم از ديدار اين خضراى فرحزا به طيران آمد . در رفتن استعجال و سرعت نموده ، بىاختيار بناى دويدن نهادم . از دور درختان سبز مانند سرو آزاد سربرافروخته ، قمرى و فاخته در شاخسار آن‌ها منزل و مأوى ساخته ، يقينم شد كه به آبادى رسيده و از محنت و تعب رهيدم . با منتهاى شوق در رهسپارى فزوده ، تا اين‌كه نزديك درختان رسيدم ، ولى اثرى از عمارت سنگ و گل پيدا نبود و درختان شاخ به شاخ هم داده حصار مانند دور تا دور صحراى بسيار وسيعى را گرفته ، اندكى پيشى گزيده ، ناگاه از درخت‌ها طبيعى طاقى به شكل دروازه پديدار گشت و دو نفر جوان روشن‌رو و نيكوبو و مشكين‌مو ، يكى در جانب يمين و ديگرى در جانب يسار دروازه ايستاده ؛ در بالاى دروازهء بىلوحه با قلم قدرت نوشته ديدم :\r\n« يا حق يا مدد ! »\r\nبا منتهاى ادب پيش رفته سلام داده و تحيت به جا آوردم . هر دو عليك گفتند .\r\nبيان كردم : « آقايان ! من غريب اين ديار و بيچارهء روزگارم ، نمىدانم اين‌جا كجاست و از طاق به اندرون داخل شدن رواست يا نه ؟ »\r\nجوابم ندادند ولى اشاره كردند كه  « ادْخُلُوها بِسَلامٍ ! »  . معلومم شد كه قاعدهء ايشان سخن‌رانى نيست و قراولان در هيچ‌جا حق مكالمه ندارند . قدم پيش گذاشته « يا حق يا مدد ! » گفته داخل شدم .\r\nآهسته آهسته ، طوطيان خوش‌بيان و بلبلان نيك الحان ترنم مىكردند و جسته جسته شميم عود و عنبر مشام جان را روح تازه و فرح بىاندازه مىداد و آن به لاله و ريحان در تزايد بودند . رفته رفته قوت قلب مىفزود و تاب و توان فزونى مىنمود ، در هر گامى كه به خوش كامى گذاشتمى ، سرورى تازه حاصل شدى و لذت دنيا و مافيها در مقابل آن مسرت باطل گشتى . جاذبهء محبت حقيقى چنان به سرعتم كشيدى كه سر از پا نشناختمى و خوددارى نتوانستمى . از شدت و جد و سرور ، مانند اطفال بىفتور ، دست و پا كوبيدمى و جست‌وخيز نمودمى . از هر طرف زير درختان نهرهاى زلال روان و من در كنار آن‌ها دوان ، گاهى خواستمى كه در كنار انهار نشسته سر و صورتى صفا دهم و كدورت دخان كثيف جهنم را به دستيارى ماء معين زايل و آيينهء رخسار را جلا دهم ؛ ولى شوق وصل محبوب موهوم - كه ابدا چنين دولت غير مترقبه از خاطرم خطور نمىكرد - مانع مىآمد و يا خود مىگفتم : « به تحقيق مرا در اين سفر بخت\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nياور است و اقبال رهبر ، و طالع بلند بر اين بقعه‌ام رهنمون شده .\r\n بختم آورده به صد خون جگر تا در دوست * مژه بر هم مزن اى ديده كه خوابم نبرد ! \r\nرفتم تا رسيدم به جايى كه مانند دروازهء اولين از درختان طاق ظفر افراشته و دو نفر قراول در يمين و يسار ايستاده ، تفاوتى كه دارند در رنگ و لباس است . اين قراولان سرخ‌پوش و شاخ و برگ درختان تماما سرخ و لعلگون بود . به قاعدهء اولى پيش رفته سلام داده و جواب شنيده اذن دخول خواسته ، به اشاره مأذون شدم . با خط سرخ بىلوحه در بالاى طاق « يا حق يا مدد ! » منقوش بود . من هم « يا حق يا مدد ! » بر زبان آورده داخل شدم . چمن و درختان سوسن و صنوبر جميعا لعلگون و به رنگ لعلگون بود . به خيال آورده كه شايد به كرهء مريخ رسيده‌ام ، زيرا شنيده بودم كه در كرهء مريخ جميع اشجار و نباتات حتى بال و پر مرغان به رنگ سرخ است . در جويبارها آب زلال و صاف و روان ولى ته جوىها رمل مانند ياقوت رمّان ، و من بىخودانه از پى وصل دوست موهوم افتان و خيزان ، گويا قوهء كهرباييه مرا مىكشاند .\r\n رشته‌اى بر گردنم افكنده دوست * تار و پودش از محبت‌هاى اوست\r\nگاه دوزخ گه بهشتم مىكشد * مىكشد آن‌جا كه خاطرخواه اوست \r\nباز در رفتن تعجيل نموده ، كسى را نمىبينم كه احوال پرسم ، و اگر بودى هم مجال سؤال و جوابم نبودى . تا رسيدم به طاق ديگر ، باز دو نفر جوان با رخسارهء پر نور - « كانهما لؤلؤ منثور » - به قانون قراولان سابق در چپ و راست طاق ايستاده ، در دست هر يك عمود طلايى از نور ، در سر طاق « يا حق يا مدد ! » مسطور ، در بالاى آن اين حروف رديف هم در هوا بلاواسطه نمودار « ا - ى - ر - ا - ن » . به قراولان رسيده سلام گفته ، عليك شنيدم . اذن دخول خواسته ، به قرار پيشين مأذون به ايما و اشاره گشتم . باز هم فرق بين اين‌ها و سابقين همان لباس است كه ميل به كبودى ، رنگ خوشنماى غير معروف ميان ناس بود « يا حق ، يا مدد ، يا ايران ! » گفته داخل شده ، قدمى پيش گذاشتم .\r\nوه‌وه چه خوش صفا ، چه باصفا و چه نيكو هوا ! چشمه‌هاى آب از هر طرف روان ، مرغان خوش الحان در شاخسار درختان نغمه‌زنان و من واله و حيران و بر صنع آفريدگار نگران و ريگ جويبارها درّ غلتان و لعل مرجان ، درختان پر اثمار با همديگر توأمان ، سنبل و ضيمران در كنار جوىها چمان در چمان ، سرو و شمشاد در اطراف جويبار خرامان -  « جَنَّاتٍ تَجْرِي مِنْ تَحْتِهَا الْأَنْهارُ »  .\r\nقدرى پيش رفته جمعى را ديدم نشسته و گروهى دسته دسته ؛ نمىدانم حورند يا\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nغلمان و يا فرشتهء آسمان در كسوت انسان ؛ چمن‌زار است يا جنت آشكار كه در گردش و محبت و در سير و صحبت با صورت شادان و لب خندان خرامان خرامان از پى هم روان ، با كمال و جد و طرب دست‌زنان و پاىكوبان‌اند . در عالمى هستند غير از اين عالم ، نهان از چشم بيگانگان ، من مسكين سرگردان ، به صنع قادر نگران  « فَتَبارَكَ اللَّهُ أَحْسَنُ الْخالِقِينَ ! »  گويان ، از اشعار شيخ سعدى چيزى به خاطرم رسيد . بدين ترانه سرودم :\r\n لطيف و دلگشا آب و هوايى * مبارك منزل و فرخنده جايى\r\nرياحين در كنار جوى رسته * به آب ژاله دست و روى شسته\r\nدرختان چون بتان قد بركشيده * ز يكديگر به خوبى سر كشيده\r\nفراز شاخ ، مرغان خوش‌آواز * به الحان ، ارغنون‌ها كرده پر ساز\r\nنهال سرو كز جنت سبق داشت * خط  « طُوبى لَهُمْ »  در هر ورق داشت \r\nسپس از كمال حيرت مرا قدرت حركت نماند . خواه مخواه ، طوعا و كرها ، نشستم .\r\nقدرى به خود تسلى داده در نفس خويش چنين سخن مىسرودم : « از قدرت خداوند - جل شأنه و عظم برهانه - اين‌ها هيچ مايهء تعجب نيست . » قدرى ذكر و برخى شكر كرده برخاستم ، پيشتر رفته بهتر و نيكوتر از آن‌ها كه ديده بودم مشاهده كردم . فوج فوج ماه طلعتان ، خورشيد منظران ، آهو روشان ، زنار گيسوان مانند طناب تابيده ، كنار آبشار كه در صافى آبش مانند چشم مار از فواره‌هاى زرنگار در فوران ، با لب خندان ، نشسته .\r\n بهشت است آن‌كه من ديدم نه رخسار * كمند است آن‌كه او دارد نه گيسو\r\nلبان لعل چون خون كبوتر * سواد زلف چون پر پرستو \r\nزبان را چه يارا كه خط و خال و غنج و دلال آن پرى پيكران بىهمال را تعريف و توصيف تواند كرد !\r\n ز هر كرانه ، پرى پيكران ، گروه گروه * ز هر كناره ، قمر منظران ، قطار قطار\r\nبه صد هزار چمن ، نيست صد هزار در او * به شاخ هر چمنش ، هست صد هزار هزار \r\nعجبا ! اين است جنت موعود كه مدح فرمودهء خداوند ودود است ؟ آيا غير از اين است  « فِيهِما عَيْنانِ نَضَّاخَتانِ »  ؟ نيستند اين درختان  « ذَواتا أَفْنانٍ »  ؟ هست غير از اين‌ها   « حُورٌ عِينٌ كَأَمْثالِ اللُّؤْلُؤِ الْمَكْنُونِ »   ؟ امثال اين ميوه‌ها را هيچ ديده‌اى نديده و اوصافشان را هيچ گوشى نشنيده . دلم مايل بود قدرى چيده تناول نمايم و يا در جيب و بغل نگاه داشته يا به دنيا برم ، مىترسيدم كه نداى  « وَ لا تَقْرَبا هذِهِ الشَّجَرَةَ »  بشنوم و راندهء از اين مكان فيض بنيان گردم . خوددارى نموده ، راه هوا و هوس نپيموده ، ولى باز مىترسيدم كه نفس اماره فريبم دهد و باعث خجلت و شرمسارى شود ، مرا برانند و محروم از تماشاى اين\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nگلزار و حوران خورشيد عذار شوم و مهجور از استماع اصوات مرغان خوش الحان بمانم . در آن حال ، خود را از همه جهت خوشبخت شمرده ، از هيچ باب گله‌مند نبودم ، ولى همزبان نمىيافتم كه احوال پرسيده بدانم كه در كجا هستم . باز قدرى راه رفته ، حوضى بسيار وسيع و بزرگ مشاهده كردم از مرمر سفيد با فواره‌هاى بسيار قشنگ ؛ بعضى چون سر مرغ از دهن آب مىريخت و برخى مانند گلوى ماهى و دهان شير و غيره كه انواع عجايب و اصناف دست قدرت به كار برده بود . دور تا دور حوض ، مهوشان حور لقا و حوران حور سيما مجتمع گشته ، صورتشان چون آفتاب تابان در وسط آسمان مىدرخشيد ، كه ديده از مشاهدهء انوار جمال ايشان خيره مىگشت . گل‌چهرگان سابق را از نظرم محو نمودند ، گويى خلقت اين‌ها از عيش محض است . در صباحت ديدار و ملامت گفتار و لطافت رفتار اينان زبان گويا لال است . لبان شكرين چون به تبسم گشايند ، از ديدار درّ دندان ايشان چشم خيره گردد و جميع اعضا و جوارح‌شان ، از موى سر گرفته تا ناخن پا ، يكپارچه خندهء ملاحت و نمونهء وجاهت بود . خدا بيامرزد قايل اين شعر را :\r\n به شادى كرده رو در روى ناهيد * به يك جا جمع همچون ماه و خورشيد \r\nچون ديدار جمال بهجت اشتمال اين طنازان بىمثال مشاهده افتاد ، طاقت رفتارم نمانده از حركت افتادم و از قدرت طى مسافت بازمانده و گفتم :\r\n « ز ديدنت نتوانم كه ديده بردوزم * اگر معاينه بينم كه تير مىآيد . » \r\nبىاختيار در همان جا نشسته و آرام گرفتم . لكن آن به آن بر حيرتم مىافزود و از تماشاى گل رخان و استماع نواى مرغان خوش الحان و اشتهاى فواكه جنان و قدرت كاملهء حضرت سبحان هوش از سر و تاب از تنم به در رفته بود . باز برخاسته آهسته آهسته بناى رفتن گذاشته ، از دور ديدم يك نفر خرامان خرامان همى آيد . چون نزديك رسيد ، پيرمردى نورانى با ريش سفيد و قد موزون و رفتار دلفريب يافتم كه در سر كلاه ايرانى گذاشته و قباى سپيد در بر كرده و تسبيح در دست گرفته است . چون پير كان ملاحت و صباحت و معدن وقار و تمكين بود ، ديدار روشن روانش از آن حوروشان ساده خوش‌آيندتر مىنمود .\r\n پشت او چون لباس بوقلمون * رنگ‌ها داشت از قياس افزون\r\nسينهء پاك همچو سيم سفيد * چشم روشن چو چشمهء خورشيد \r\nهمهء آداب و كسوت و رفتار و مشى آن در طرز و طرح ايرانى ؛ شگفتم آمد كه اين پير را با اين حورشان چه مناسبت و ايشان را با او چه مشابهت ؟ يقين كردم كه اين پير شيطان است ؛ چه ، دانست من از اهل ايران‌ام ، آن هم من خود را به كسوت ايرانى جلوه داد كه از\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nرا هم به در برد . در همان عالم رؤيا در خيال خود مخمر كردم كه هرچه گويد برعكس آن كنم ، زيرا كه عقلا گفته‌اند :\r\n اگر راهى نمايد راست چون تير * از آن برگرد و راه دست چپ گير ! \r\nاگر چنانچه وسوسه نمايد : « از اين ميوه‌هاى گوناگون بچين بخور ! » حتما اجتناب خواهم نمود . چون به من رسيد پيش قدمى در سلام كرد ، عليك گفتم . فرمود : « همشهرى جان ! چرا به اين‌جا آمدى و از اين آمدن چه تمنا بر سر دارى ؟ »\r\nگفتم : « اى عزيز ! تصادف با اقبالم بدين جا كشيده ، اگر خلافى سر زده و دخول در اين سرزمينم جايز نبوده ، را هم نشان دهيد تا بيرون شوم ، و معذرت از خطاى خود خواهم . »\r\nتبسم نموده گفت : « اگر دخول تو ممنوع بودى دربانانت مانع آمدندى و نگذاشتندى داخل شوى . اكنون كه آمده‌اى ايمن باش و خاطر جمع‌دار كه بيگانه نيستى بلكه آشنايى . »\r\nاز عذوبت بيان و طلاقت لسان و حسن رفتار و گفتار پير تسكين قلبم حاصل آمد . پيش آمده دستم بگرفته به قاعدهء ايرانيان مصافحه نمود . با همهء اين محبت و مهربانى ، باز دلم در تشويش بود كه مبادا شيطان باشد . اين تصور را هرگز فراموش نمىكردم و اين ملاطفت و ملايمت و شيرين زبانى و محبت را حمل بر شيطنت مىكردم .\r\nگفت : « خوب سياحت كردى ؟ »\r\nآهى كشيده گفتم : « همه خوب است ، اما نمىدانم كه در كجا هستم . اى پير روشن ضمير ! اميدم به كرم تو است .\r\n ز عكس عارضت اى ماه تابان * سواد بزم بختم شد چراغان\r\nمرا شد گلشن اقبال خرم * كه يارى چون تو با من گشت همدم\r\nدر اين صحرا انيس حال من باش * چراغ محفل اقبال من باش\r\nتنم را جان شو و شام مرا روز * رياض مدعايم را برافروز ! \r\nبگو اين چه مقام است و اين همه مهوشان و گلرخان از چه در اين‌جا جمع‌اند ؟ اين‌جا دولتسراى كدام پادشاه والاجاه است ؟ كسى همزبان مهربان پيدا نكردم كه سؤال نمايم و از هر طاق كه گذشتم دربانان سؤال مرا جواب نگفتند و بدين ملاحظه حقيقت حال را از كسى نتوانستم پرسيد . »\r\nپير گفت : « بيا ! »\r\nرفتيم به عمارتى رسيده كه طاير وهم از رسيدن به كنگره رفعت آن عاجز و سمند تيزتك خيال از طى مساحت آن لنگ و معمار انديشه از طرز و طرح چنين عمارتى عالى بنيان قاصر ، زبان بلاغت نشان فصحاى عرب و عجم از توصيف آن كليل ، كه\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nجز دست قدرت احديت را ياراى تعمير آن نبود .\r\n فضايش چون سواد بيت معمور * پر از آيين و خالى از شر و شور\r\nصبا ، فراش فرش منظر او * دم عيسى ، سپند مجمر او\r\nبه صحنش هر طرف ، چون دشت ايمن * شده قنديل‌ها از نور روشن\r\nمه و خورشيد ، نقش پيكر او * فلك ، چون چشم ، حلقه بر در او\r\nچو كردى ابروى طاقش اشارت * مه نو تافتى رو از خجالت\r\nاگر رضوان به آن منزل رسيدى * به فردوسش كجا دل آرميدى ؟\r\nدر آن محفل جوان با يار خوش‌بخت * نشسته همچو مه در هالهء تخت\r\nملاحت ، خانه زاد خط و خالش * طراوت ، دست‌پرورد جمالش\r\nچون جعد كلكش مرغوله بستى * دل مشك ختن در خون نشستى\r\nنگاهش هر طرف افسون دميدى * پى نظاره‌اش دل‌ها رميدى \r\nگفتم : « امان اى پير ! آن جوان رعنا و آن شهريار زيبا كه در تالار است ، اين كوشك مال اوست يا از غير او ؟ از اين واقعه بىتاب‌ام . براى رضاى حق جوابم ده ! تاب و توان از جسم و جانم به در رفت . »\r\nپير گفت : « توقع لازم نيست . در اين‌جا مداهنه ممنوع است . اگر خط خواندن توانى بخوان ! » و انگشت سبابه به بالا اشارت كرد ، ديدم با خط مشمشع و نورانى نوشته « هذا مقام ابراهيم » . تكبير گفتم و بر زبان آوردم - كه « هذا مقام ابراهيم » را خوانده بودم ، اكنون به چشم مىبينم . بىاختيار گفتم : « اى پير منبع خير و احسان ! آيا مرا ممكن است دست‌بوسى صاحب اين مقام كنم يا نه ؟ »\r\nگفت : « البته به آرزوى خود خواهى رسيد ، ولى حالا هنگام سياحت ايشان است ، درنگ نمىكنند ؛ در مراجعت ان شاء الله تمناى تو را به عمل آرم و تو را به او رسانم . »\r\nپرسيدم : « شما كجايى هستيد ؟ به اهل ايران شباهت تام داريد ! و از چه زمان در اين مكان منزل و مأوى كرده‌ايد ؟ »\r\nگفت : « بندهء يزدان پاك ، هيچ جايى نيستم . چون صاحب اين مقام عالى به اين كسوت راغب و دلخوش است ، لذا مرا امر است كه به لباس در خدمت او جلوه نمايم . رياست حور و غلمان و تمام اين روضهء رضوان با من است . »\r\nدر اين بين ، ديدم صفير حاضرباش كشيدند . تمامى آن خورشيد منظران و پرى پيكران دويدند ، دم پلهء كشيك ، از يمين و يسار صف بستهء مقام احترام ايستادند و هر يك در جاى خود قرار [ گرفته 
  ] ، با كمال ادب و وقار دست به سينهء گذاشته و چشم به زمين\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nاطاعت دوخته و لب از گفتار فروبسته ، مانند جسم بىروح ايستاده ، شعاع جمالشان زمين و زمان را احاطه كرده ، چون عبد ذليل - كه در حضور مولاى خود قيام نمايد - منتظر ايستادند . عجب‌تر اين‌كه از اين گروه باشكوه هيچ يك در لباس و صورت شبيه به ديگرى نبود . « مانى » از تصور نقش و نگارشات انگشت حيرت به دهان ، چنان صورت زيبا و قد رعنا از دست اقتدار هيچ صاحب قدرت نيايد ، جز صانع بىچون كه با دست قدرت و محض رحمت و رأفت بيافريده .\r\nبارى ، بعد از لمحه‌اى تختى مانند تخت روان‌هاى ايران حاضر شد . در برابر پل‌هاى كشيك ، از بالاى تخت ، نازنين سرو قد گلعذارى با زلف‌هاى پريشان و از پشت‌سر و كتفين آويزان ، با جوانى خوش‌صورت و نيكو سيرت چون غلمان دست در گردن همديگر توأمان ، از پرتو جمال ايشان ماه و خورشيد محترق بودى . چه‌طور ايشان را به حور و غلمان تشبيه كنم كه حور و غلمان از ايشان نور اقتباس نمودى ، و اگر ملك‌شان گويم عالم ملكوت را ايشان ماه و خورشيد چه‌سان شدى ، كبك درى از ايشان رفتار آموختى ، آهوى ختايى نگاه از ايشان ياد گرفتى ، چتر طاوس نشانه‌اى بود از دامان رعناى آن نازنينان كه دو ذرع از پشت سر زينت‌بخش زمين بودى . خلاصه ، از تشبيهات مبرائى و از توصيفات مزكى ، هرچه گويم برتر و بهتر از آن بودند . قوهء مخيله از تصور عاجز و انديشه از تفكر قاصر ؛ با لب خندان و دل شادان ، كه سراپا عشوهء ناز بود در بر نازنين پيراهنى از ابريشم خالص از آستين تا مرفق نمايان ، بدنش مانند نقرهء خام ، خدام تخت پردهء تخت را - كه مزين به انواع جواهرات عديم المثال و درّ يتيم بود - بالا زده ، ماه بازوى خورشيد گرفته ، آن طناز با هزار عشوه و ناز داخل تخت شد ، سپس حبيب در طرف يسار محبوبهء خود نشسته ، دست به كمرش انداخته ، گويا ظريفانه رعايت نزاكت كرده محافظت او مىنمايد .\r\n كشيده يكدگر را تنگ در بر * محبت در درون و شور در سر \r\nتخت عروج نمود ، و اين‌ها از پنجره تخت سر به در كرده با دستمال استبرق از صف بستگان مقام احترام ، رسم وداع و قاعدهء خداحافظى به جاى آوردند ؛ صف‌بستگان با كمال ادب و فروتنى جواب ايشان را با تعظيم و تكريم ادا نمودند . من واله و حيران و بر چنين اوضاع غير مترقبه بل متصوره نگران كه شوكت و جلال امثال اين در دار السلطنهء هيچ سلطان مقتدر قاهره‌اى ديده و شنيده نشده . « لا حول و لا قوة الا بالله العلى العظيم ! » بار خدايا ! اين مخلوق را از چه جوهر نفيس سرشته‌اى و يا از ذريت آدم ديگر آورده‌اى كه در توصيف ايشان جز اقرار به عجز چاره نباشد ؟ به مضمون « المدح فى حقهم ذم » ، در\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nحقيقت هرچه وصف كنم ياراى وصف نداشته ، ذم كرده‌ام .\r\n گر صد هزار قرن شود وصف بىشكم * از صد هزار گفته نيايد از آن يكم \r\nنمىدانم حيرت و شگفتى خود را بيان كنم و يا از چگونگى حالات و كردار و عجائبات ايشان ؟\r\n چو ديدى گيسويش را حلقه در پشت * گزيدى عقل كل از حسرت ، انگشت\r\nز جعدش حلقه‌ها افتاده بر دوش * همى كردى ملك را حلقه در گوش\r\nبنفشه شيفته بر عارض گل * شده بر برگ نسرين جعد سنبل\r\nفشانده مشك تر بر روى كافور * ز « و الليل » آيتى در سورهء نور\r\nبه غير از وى ميان مشك و عنبر * نكرده راست ، فرقى هيچ سرور \r\nگفتم : « اى پير خضر طريقت ! از راه مهر و شفقت بيان فرما ببينم آن‌ها كى عودت خواهند فرمود . از اشتياق ديدار ايشان صبر از دل و توان از تن رفته ، ديگر طاقت انتظارم نمانده ، الامان ، الامان ! الدخيل ، الدخيل !\r\n شدم در دام سودايش گرفتار * دلم گرديد مهرش را خريدار\r\nلواى اضطرابم قد برافراشت * به جانم آتش شوقش وطن ساخت \r\nبگو ببينم كيان‌اند اين گوهران گرانمايه ؟ »\r\nدر جوابم فرمود : « برگزيدهء خالق يكتا ، هر دو عاشق هم و محبان وطن محترم خود هستند . اين همه خدام و باغ و عمارت و شكوه مقام و مأواى ايشان است . صبر كن تا مراجعت نمايند و تو را به حضورشان برم . »\r\nگفتم : « اى پير روشن ضمير ، وقت دير است ! شايد امشب برنگردند . مرا طاقت انتظار نمانده . »\r\nپرسيد : « چه شب ؟ »\r\nگفتم : « يعنى بعد از غروب آفتاب . »\r\nگفت : « چه آفتاب ؟ »\r\nگفتم : « آفتاب عالم‌تاب كه جهان را به نور خود منور مىكند . »\r\nگفت : « از سخنان تو چيزى مفهومم نمىشود . »\r\nگفتم : « بابا جان ! در لسان ما ظلمت را شب و روشنايى را روز مىنامند . »\r\nپير گفت : « باز چيزى نفهميدم . ظلمت چه چيز است ؟ در اين‌جا ظلمت نيست ، همه نور است ، روشنايى ما را واسطه‌اى نيست . خداوند تعالى اين قطعه را از نور آفريده ، كسى كه به اين‌جا راه يافت از ظلمت رست و از انديشه و كدورت خلاص\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nگشت ؛ اين‌جا محل عيش و صفا و مقام امن و بقاست . »\r\nملاحظه كردم كه اگر صغرى و كبرى براى نور و ظلمت و شب و روز ترتيب دهم ، ثبوت جهل و نادانى خود كرده باشم ، بهتر آن‌كه دم دركشم و ساكت باشم ، به علت اين‌كه آفتاب و ماهتاب ، گرم و سرد ، ابر و غبار ، بعد از دخول در اين حصار نديدم - « تعرف الاشياء باضدادها » - من كه ضد نور را در اين‌جا نمىبينم كه بر وى ثابت كنم . به خود گفتم كه اين مقام چنان معرى از اضداد است ، با اين همه روشنايى سايه نديده‌ام .\r\nباز پرسيدم : « اى پير طريقت مرا از حيرت جهالت خلاص فرما ! آن تخت را كه ايشان سوار شدند ، نه حيوان او را برداشت و نه انسان و نه اسباب و آلت بالونى داشت كه او را بالا كشد ؛ پس در اين صورت ، حامل تخت كه و چه بود كه از اين انديشه متحيرم و سبب عروج او را ندانسته و نفهميدم . »\r\nپير گفت : « قدرت ، و لا غير ! »\r\nمتفكر سكوت نمودم . پير روشن ضمير سكوت و تعجب مرا ديده پرسيد :\r\n« خلاق زمين و آسمان و افلاك گردان كه بدان سرعت و تيزى سير مىكنند ؛ آن‌ها را كه خلق كرده و كه سير مىدهد ؟ »\r\nگفتم : « الله عظيم الشأن جل جلاله و عم نواله . »\r\nگفت : « پس در اين صورت قدرت او - تعالى شأنه - بيشتر از آن است [ كه 
  ] تختى كه دو نفر عبد مطيع او بنشينند ، به اراده و مشيت او - جلت قدرته - بدون حامل و آلت جاذبه حركت و سير نمايد . در اين مقام ابدا تعجب را راه نيست -  « إِذا أَرادَ شَيْئاً أَنْ يَقُولَ لَهُ كُنْ فَيَكُونُ . » \r\nبارى ، به انديشه فرو رفتم كه شايد اين‌ها مراجعت ننمايند و اين فرح و شاديم به كلى سلب شود . آهسته آهسته مترنم بدين اشعار گشتم :\r\n « غمش در دل نشست و رخت بگشاد * به تعظيمش ز جان برخاست فرياد\r\nبه ناخون غمش جانم خراشيد * به دست خود بر آن الماس پاشيد\r\nشكيب و صبر و آرام و قرارم * به باد نيستى شد هر چهارم\r\nنه جانم تاب را اسباب مىديد * نه چشمم خواب را در خواب مىديد\r\nشدى تشويش جان محنت‌انديش * ز هر ساعت ز ساعات دگر بيش\r\nشد آثار غم از چهرم نمايان * ز سيما ظاهرم درد دل و جان\r\nتن زار و نزار و رنگ كاهم * دهد از درد پنهانى گواهم . » \r\n\r\n","description":"","footnote":"","page_name":" 579 ","page_number":579},
  {"content":"\r\n\r\nپير همين‌كه افسردگى خاطر و پريشانى حالم ديد كه يأس و نااميدى غالب گشته ، دستم گرفت و گفت : « بيا ! »\r\nرفتم ، لكن دل با من نبود . قدرى در كنار حوض و انهار گردش كرده از چگونگى هر گل و گياه و نام اثمار دلخواه سؤال مىنمودم ، با كمال گشاده‌رويى و مهربانى جوابم مىداد ؛ ولى با همهء مهر و محبت كه پيرمرد در حق من مىنمود باز ظن شيطانى او - كه اول در دلم جاى گزيده بود - بيرون نمىرفت . مىترسيدم كه مرا امر به خوردن ميوه‌اى نمايد . مصمم بودم كه خواهش او را رد نمايم و عذر خواهم .\r\nدر اين اثنا ، پير گفت : « اگر اين ميوه‌هاى الوان را ميل داشتى برايت مانعى نيست ، بچين و بخور ! »\r\nگفتم : « اى دليل راه گمشدگان ، مرا نه آرزوى خوردن است و نه ميل آشاميدن ، نه فكر نفس‌پرورى و تن آساييدن . الطاف و مراحمى كه در حق بنده مبذول خواهيد داشت به زيارت كعبهء مقصود يعنى به خاكسپارى آن دلبران مشهودم برسانيد كه « الانتظار اشد من الموت . »\r\nپيرم گفت : « غم مخور ! در اين مرام كامياب خواهى شد و سريعا حاجت روا خواهى گشت - « الصبر مفتاح الفرج . »\r\nآهسته آهسته از آن‌جايى كه آمده بوديم بازگشته ، ناگاه تخت را ديدم كه نزول مىنمود . باز صداى حاضر باش مسموع شد . به طريق اولى كه تمامى ملك منظران و گلرخان چون بنات النعش پريشان گشته بودند هاله‌وار گرد آمدند ، در يمين و يسار پلهء كشيك صف بستند ، با تمكين و وقار دست بر روى دست ايستادند . از آن‌جا كه عروج كرده بودند در همان‌جا نزول اجلال فرمودند .\r\n در آن موقع كه تخت افتاد بر خاك * ز رفعت كرد خاكش بر سر افلاك \r\nاز اعاظم خدام دو نفر پردهء تخت را بلند كردند ، ماه و خورشيد از مشرق تخت سر برآورده و طالع گشتند ، در حالتى كه حبيب بغل محبوبهء خود را گرفته با كمال نزاكت و وقار به درآورد .\r\n دو ذات نور يكتا شد به هم ضم * دو روح معنوى گشتند توأم \r\nبا يك عشوه و ناز و جلوهء بىانباز بيرون آمده از پله به فراز رفتن آغاز نمودند ، به نوعى كه قلم چون من بىبضاعت از اشاعت حالت آن درّ يكتا و آن محبوب و محبوبهء بىهمتا قاصر و عاجز است . كاشكى ادباى نامدار و شعراى نام‌بردار ايران - حرسه الله عن الحدثان - حاضر و ناظر بودندى و جلوهء آن عاشق و معشوق را بديدندى و حالت\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nايشان را به رشتهء نظم و نثر كشيدندى تا عشق وامق و عذرا و ليلى و مجنون و خسرو و شيرين را فراموش كردندى و دست از گريبان محمود و اياز برداشتندى ؛ در مقام صدق و صفا و مهر و وفا انصاف دادندى كه عاشقان وطن كه حريق بوتهء محن گشته ، سمندروار در نار حب وطن منزل و مأوى گزيده و طمع از لذايذ جهان بريده به جز عشق ترقى وطن چشمش چيزى نديده ، تمام خوش‌بختى و نيكى دنيا را براى ابناى وطن پسنديده ، چنين عاشق و معشوق را چه‌سان با حب نفسانى و عشق حيوانى و محبت شهوانى - كه از چشمهء جهل و نادانى بروز و ظهور مىكند - قياس توان كرد ؟ عاشق وطن و معشوقه‌اش چندان كه پيرتر گردند ، آتش عشق عاشق و جلوهء رعناى معشوق شعله‌ورتر و مزيدتر گردد . برعكس آن ، عشق بر گل رخان و سرو قدان ، همين‌كه گلگونهء رخسار معشوق رنگ زعفرانى گرفت و قد موزون محبوب رو به خمى آورد و عاشق از معشوق بيزار شد و كذا ، عاشق كه در زمان اندك قواى حيوانيش رو به سستى گذاشت از معشوقه متنفر گردد . البته در هر صورت ، باقى بر فانى ترجيح دارد و مداحين را شايسته است مدح باقى را به رشتهء نظم كشند كه تا جهان باقى باشد سخن او هم به حق باقى ماند نه اين‌كه پروانه از عشق خود را به آتش زند . بيچاره پروانه حيوان لايدرك است ، چه مىداند عشق چيست ! آرى ، اما رقابت بلبل با خار مناسبت نيكو دارد به بلبلان حب وطن كه زحمت ايشان از دشمنان و اشرار وطن بيشتر از خار گل است ، نسبت به بلبل .\r\nبارى ، عشق‌ورزى جز به وطن ، نفس‌پرورى و شهوت‌پرستى و بروز صفات حيوانيت است ؛ مدح آنان در حقيقت ذم است ، زيرا كه سبب رسوايى در شهوت‌رانى ايشان را آشكار كردن است و لا غير .\r\nالحاصل ، ايشان رفتند بالا ، من دامن پير را گرفته گفتم : « الامان ، الوفاء من الايمان ، به رضاى خدا تغافل منما و مشكلم گشا ! كه ديگر طاقت صبر ندارم . »\r\nپير گفت : « نام و شهر خود را بيان كن ! »\r\nگفتم : « نامم يوسف ، پدرم عبد الله ، مسقط رأسم ايران ، توطنم مصر ، در اين‌جا غريب و بىكس هستم . »\r\nپير بالا رفت ، من با كمال اشتياق منتظر مراجعت او . بعد از لمحه‌اى ، محبوب و محبوبه هر دو سر از دريچهء غرفه بيرون آورده به همديگر نشانم مىدادند و مىگفتند :\r\n« همان است ! » با دست و دستمال اشارتم مىكردند كه « بيا بالا ! » در اين بين ، پير با تعجيل در رسيد . از اول پله با دست اشارتم مىكرد و مىگفت « بيا . » - رفتم - پير گفت : « طالعت ياورى كرده و اقبالت رهبرى . بخت بلندت به كام است ، توسن\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nآرزويت رام . ايشان تو را مىشناسند و اشتياق آن‌ها زيادتر از تو . »\r\nمن بالا رفته ديدم . هر دو دست در گردنم انداخته ، مرا بغل گرفتند . من از كردار آن‌ها متحير گشتم ؛ خيال كردم مانند بزرگان خوش‌طبع كه مزاح را دوست دارند مرا تمسخر مىكنند كه اسباب سخريهء خود سازند . بسى از بزرگان و بزرگ‌زادگان ما هستند كه اگر مرد پير و غريب و فقير بينند اين‌گونه استهزاء مىكنند . من از اين عمل كه حمل بر استهزاء خود مىنمودم ، منفعل گشته خود را پس كشيده ، گفتم :\r\n« استغفر الله ! من از آن‌ها نيستم كه به خيال شما مىرسد . مرا چه قابليت كه شايستهء اين لطف بىكران باشم ؟ »\r\nگفتند : « مگر ما را نشناختى ؟ »\r\nگفتم : « خير ! »\r\nجوان با انگشت به سينهء خود اشارت كرده گفت : « يوسف عمو جان ، من ابراهيم ! »\r\nدختر هم با شيوهء مرضيه و حالت ستوده - كه از معلمهء خود آموخته بود - پاى چپ را قدرى پس و پاى راست را اندكى پيش گذاشته و قدرى به جهت تعظيم و تكريم خم گشته و دست ميان دو نار پستان گذاشته گفت : « عمو جان ، كنيزك كمترينت محبوبه ! »\r\nبعد از استماع اين سخنان صحيه‌اى زده « وا ولدا ! وا قرة عينا ! » گفته ، خود را به قدم‌هاى ايشان انداخته و اشك چون ابر نيسان از ديده جارى ساختم . ابراهيم بيگ دستم را گرفته بلند نموده گفت : « عمو جان ! در اين‌جا گريه ممنوع است . »\r\nبرخاسته گفتم :\r\n « تويى برابر من يا خيال در نظرم ؟ * كه من به طالع خود هرگز اين گمان نبرم \r\nقربانتان شوم ! گريهء من از حزن و اندوه نيست ، بلكه از فرح و شادى و سرور مىباشد .\r\nبا وجود اين ، او را هم موقوف مىكنم . »\r\nمرا بردند بالا نشاندند ، هر دو روبه‌روى من نشسته . به فكر اندر شدم كه آيا اين خواب است يا بيدارى .\r\n اين‌كه مىبينم به بيدارىست يا رب يا به خواب * خويشتن را در چنين نعمت پس از چندين عذاب ؟ \r\nبا حسرت تمام چشم خود را ماليده نگاه كرده گفتم : « قربان شما گردم ! نمىدانم حقيقتا شما هستيد در برابر يا خيال است . »\r\nابراهيم بيگ گفت : « عمو جان ! ما هستيم . »\r\nگفتم : « فداى شأن و جلال شما ! اين چه خوش سعادتى و چه نيكبختى است ! » دست\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nانداخته هر دو را در بغل كشيده بوسيدم و بوييدم . گفتم : « به فداى شما جان اين پير منحنى ! اين چه عالم و جاى عشرت و باصفاست ؟ »\r\nابراهيم گفت : « عمو جان ! از رحمت و قدرت خداوند ذو الجلال و قادر متعال چه جاى تعجب است ؟ كه اگر به بندهء ضعيف خود صد هزار چنين جاى و مرتبه بخشايد ، به كبريايى و عظمت او چه نقصان وارد آيد ؟ »\r\nمحبوبه با دستمال سندس معطر اشك چشمم را پاك مىكرد و با لب خندان مرا تسلى مىداد .\r\nابراهيم گفت : « عمو جان ! ممنون شدم از مهربانى و محبت شما كه ما را فراموش نكرده‌ايد ، اما نمىدانم چرا رنگ و رخسارت چنان دردآلود گشته ، مگر آهنگرى پيشه گرفته‌اى ؟ »\r\nگفتم : « قربان ! قصه و حكايات من دور و دراز است ، ولى شكر خدايى را كه فرج بعد از شدت به اين پير ناتوان عطا فرمود .\r\n المنة لله كه نمرديم و بديديم * ديدار عزيزان و به مطلب برسيديم\r\nكنون وصال تو مىآورد به من جان را * اگر فراق تو وقتى مرا ز پاى آورد » \r\nكيفيت « شيخ قدر اعمى » و بردن مرا به جهنم و مشاهدات خود را از اول تا آخر آن‌چه در جهنم ديده و شنيده بودم بالتمام به رشتهء بيان كشيدم .\r\nگفت : « خوب بگو ببينم والدهء بيچاره‌ام در چه حال است و چگونه گذران مىكند ؟ »\r\n گفتم : « چه پرسى ز حال بد از بدتر ما ؟ * ز خاك تو دوريم ، خاكت سر ما ! \r\n« كه ما دو عاشق زاريم و كار ما زارىست . » هر صبح والده‌ات با سكينه راه قبرستان سپرند ، تا شام به گريه و زارى به سر برند . عصر نوبهء اين پير حزين و وقت اين هجران كشيدهء غمگين مىرسد . بر سر تربت‌تان رفته اشك حسرت از ميزاب ديده ريخته و خاك پاك آن تربت تابناكتان را بر سر خود بيخته ، خسته و خراب با دل كباب و چشم پر آب برخاسته ديوانه‌وار به خانه آمده ، سر غم بر زانوى هم و غم نهاده ؛ نه انيسى كه غم دلش گويم نه مونسى كه از ويش تسلى جويم ، شب‌هاى دراز با غصه و مصيبت همراز به سر برم و مادر پيرت ، مانند زليخا از فراق يوسف مصرى ، از گريه نابينا شده و از حيات جز آه سرد و دل پردرد برايش چيزى نمانده . و اكنون كه شما با اين حشمت و عظمت در جوار رحمت آرميده ، با دلى شادان و لبى خندان هستيد ، سبب چيست كه ما را به نزد خود دعوت نمىنماييد كه هم از ديدار شما تسلى يابيم و هم به خشنودى و عيش شما شركت كنيم ؟\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n يا من ناصبور را پيش خود از وفا طلب * يا تو كه پاك‌دامنى صبر من از خدا طلب ! » \r\nگفت : « عمو جان ! « الامورات مرهونة باوقاتها » . البته شما هم خواهيد آمد . لكن شما را چند وظيفه در پيش است ، بايد انجام دهيد ! »\r\nگفتم : « قربان ! آن وظايف چيست ؟ بفرما تا عمل نماييم . »\r\nگفت : « اول بايد سكينه را به شوهر دهيد كه نسل ما منقطع نشود ؛ دوم از ارثيهء پدرم آن‌چه مانده سكينه هرچه خواهش نمايد مضايقه نكنيد ، و لو اين‌كه جملگى را بخواهد ، و اگر راضى به قسمت خود شود كه ثلث مال است ، ارثيهء من كه دو ثلث است به بانك معتبرى دهيد در آن‌جا بماند ، تا زمانى كه در ايران قانون و بلديه تأسيس شود . آن وقت اول يك باب مريضخانه‌اى كه داراى شصت رختخواب باشد جهت بيماران غريب وطنم درست نماييد و مصارف ساليانهء آن‌جا را حساب نموده به قدر كفايت مستملكات گرفته وقف كنيد كه منافع آن مصارف مريضخانه را به خوبى اداره نمايد و يك باب مكتب هم تعمير كنيد براى ايتام ملت كه گنجايش صد و پنجاه طفل داشته باشد ؛ مجانا لباس و خوراك آن‌ها را و حتى معلمين و آسايش متعلمين را به فراخور حال حساب كرده مهيا نماييد ! ملك ديگر هم به جهت مصارف و مخارج ايشان بگيريد كه منافع آن به رفاهت كفايت كند ، او را هم وقف نماييد ! سيّم ، كتاب سياحتنامهء مرا از اول تا به آخر طبع نماييد ! از من اولادى نمانده كه نام من ذكر شود ؛ آن كتاب قايم مقام اولاد من خواهد شد كه نام مرا اهالى وطنم فراموش نكنند .\r\n چه بهتر مرد را از يادگارى * كه بعد از وى بماند روزگارى \r\nاگرچه در اوايل اين مقولات را از مزخرفات مىشمرند و اسم مرا به بدى ياد مىكنند ، لكن بعد زمانى كه مملكت را آسايش روى آورد و مردم از ظلمت جهل و طغيان استبداد برهند ، آن وقت سبب نيك‌نامى من گردد و هر كس مطالعه كند با ذكر خيرم ياد نمايد . »\r\nگفتم : « قربان ! اين بساتين و عمارات تماما به شما تعلق دارد ؟ »\r\nگفت : « آرى ، همه از ماست . »\r\nگفتم : « آيا در اين‌جا آشنا و هم‌صحبت داريد يا نه ؟ با كسى رفت و آمد مىكنيد يا تنها به سر مىبريد ؟ »\r\nگفت : « هستند . »\r\nپرسيدم : « كيان‌اند ، من ايشان را مىشناسم يا نه ؟ »\r\nگفت : « نمىدانم ، ليكن آن‌ها مرا شناخته بودند . در بالاى مقام ما ، مقام ميرزا تقى خان امير نظام است . وقتى كه ما آمديم به ديدن ما آمد ، ولى من نشناختم ، خود معرفى كرد .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nگفت : « ارواح ما در عالم ذر معارفه داشته‌اند ، به مضمون حديث « الارواح جنود مجندة مألف منها ائتلف و ما تناكر منها اختلف » ، با همديگر الفت داشته‌ايم . گاهى كه از ايران خصوصا از قلعهء اردبيل ياد كردى گريه نمودى بعد مرا برد خدمت نايب السلطنهء غازى ، عباس ميرزا ، وليعهد فتحعلى شاه ايران . بعد برد خدمت شاه عباس و شاه اسمعيل ، دست ايشان را بوسيدم ، التفات زيادم فرمودند ، از تعصب و محبت من به وطن اظهار خوشنودى كردند و گفتند : « آفرين بر تو كه ما را فراموش ننمودى ! » ميرزا تقى خان امير نظام به نايب السلطنه عرض كرد : « در ايران بسا كسان هستند كه ما را فراموش نكرده‌اند ، دايما با ذكر خيرمان ياد كنند . » فرمود : « مسلم است ، مولوى گويد :\r\n ذره ذره كاندرين ارض و سماست * جنس خود را همچو كاه و كهرباست\r\nناريان مر ناريان را جاذب‌اند * نوريان مر نوريان را طالب‌اند » \r\nپرسيدم : « قربان ! مقام ايشان هم بدين وسعت و شوكت و جلال است ؟ »\r\nگفت : « مقام ايشان ماوراى اين مقام است . زيرا كه من رعيت‌زاده مصدر خير و احسان مانند ايشان نگشته‌ام . ايشان رعيت‌پرورى و عدالت‌گسترى و دادرسى فرموده‌اند .\r\nخداوند ذو الاحسان در پاداش ايشان ، ممالك شاهانه و تجملات خسروانه به آنان عطا فرموده كه هيچ گوش نشنيده و هيچ ديده نديده . اگر ملت ايران شكر نيكى و احسان ايشان را مادام الحيات كنند حق شكر به جا نتوانند آورد . »\r\nگفتم : « قربان ! تو هميشه از نادرشاه ذكر خير مىكردى ، پس سبب چيست كه پيش او نرفته‌اى ؟ »\r\nگفت : « مىگويند عليل است ، بيرون نمىتواند بيايد . »\r\nگفتم : « قربان ! چه شود كه مرا هم به زيارت ايشان برسانى يا بفرستى ؟ »\r\nگفت : « مىرسد وقتى كه تو خود بلاواسطه خدمت ايشان برسى ، ولى هر قدر ممكن است حب وطن را از دل دور مكن ، محبت او را روز به روز مستحكم نما ، در تعصب ملى سخت بكوش و بادهء حب وطن بنوش و عقايد خود را به طريق صراط المستقيم اسلاميت محكم و پاك‌دار ! و به اين مرتبه و مقام كسى نتواند رسيد مگر اين‌كه داراى اين سه خصلت حميده و عامل اين سه اخلاق پسنديده باشد . اين سخنان از من جوان كه شاگرد و متعلم تو هستم بر شما كه معلم كهن‌سال من هستى وصيت باشد : اين‌قدر بدان دير آمدنت عيب نيست ، دير بيا ، ولى خوب بيا . محكم كن حب وطن را كه استوارى ايمان ، به فرمودهء نبى آخر الزمان است « حب الوطن من الايمان » ، ايمان بسته به حب وطن است ، دل را با حب وطن صفا ده و ديده را با محبت وطن روشن كن ، از دير آمدن بيم مدار !\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n « تو اين ظرف نجس را شست‌وشو كن * پس آن‌گه بادهء كوثر در او كن !\r\nطبيبان [ كه 
  ] دوا بخش‌اند حاذق * به هر بيمار معجون نيست لايق\r\nاگر ديرت به مطلب مىرسانند * صلاح وقت بهتر از تو دانند\r\nتو را در بوتهء حرمان گدازند * براى آن‌كه از غش پاك سازند . » \r\nدر اين حال ، به جانب باغ نگاه كرده خواستم از ميوه‌ها و نام و طعم‌شان و بعضى از اشجار و گل‌ها كه نديده بودم ، سؤال نمايم . ناگاه ديدم سه نفر ايرانى عبا بر دوش كلاه بر سر ، در باغ سيركنان مانند من واله و حيران مىآيند ، و به اطراف با حيرت نگاه مىكنند ، به ابراهيم بيگ نشان دادم گفتم : « هان نگاه كن ، باز از همشهرىها دارند مىآيند ، آدم بفرست آن‌ها را بياورند ! چه عجب كه به اين‌جا رسيده‌اند ! »\r\nابراهيم بيگ به سوى ايشان توجه نمود . ديدم هر سه به جانب ما رهسپار شدند ، گفت : « آدم فرستادن لازم نيست . خودشان خواهند آمد . »\r\nگفتم : « اذن نداده‌اى ، چگونه مىآيند ؟ »\r\nگفت :\r\n « دو كس را كه با هم بود جان و هوش * حكايت كنان‌اند ، لب‌ها خموش \r\nانسان كامل به هر چيز توجه كند ، خواهش آن به عمل آيد و قوهء جاذبه‌اش مىكشد . من كه به جانب ايشان توجه كردم ، از توجه من به ايشان الهام غيبى شد كه من آن‌ها را مىخوانم .\r\n چو جانت قوى شد به ايمان و حكمت * بياموزى آن‌گه زبان‌هاى مرغان\r\nبگويند با تو همان مور و مرغان * كه گفتند از اين پيشتر با سليمان . » \r\nگفتم : « قربان پس چرا به من توجه نفرمودى و دعوت نكردى ؟ »\r\nگفت : « تو را ندانستم كه جانب تو توجه كنم . كسى بىتوجه عالم السر و الخفيات نتواند شد . از آمدن تو باخبر نبودم . اگر انسان كامل عيار و صادق القول و مطيع پروردگار باشد ، چنانچه انبيا و رسول هر دو سرا ، محمد مصطفى - صلى الله عليه و آله و سلم - « علماء امتى كانبياء بنى اسرائيل » هر خارق عادت كه از انبياء بنى اسرائيل سر مىزد ، از انسان كامل و عبد مطيع خداوند قادر و مقتدر هم مثل او سر تواند زد . « ديگران هم بكنند آن‌چه مسيحا مىكرد . »\r\nدر اين حين ، آن سه نفر ايرانى را همان پير بالا آورد . ابراهيم بيگ و محبوبه خانم برخاسته با كمال محبت و مهربانى پذيرايى نمودند و جلوس دادند . بعد از تحيت و اكرام ابراهيم بيگ سؤال نمود : « تشريف از كجا و عزيمت به كجاست ؟ و چه عجب به اين‌جا تشريف آورديد ! »\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nيكى گفت : « احرام طواف بسته عزيمت بيت الله الحرام در خاطر سرشته تا گذار ما به اين‌جا گشته . »\r\nپرسيد : « از همسفر و رفقا كيان‌اند ؟ »\r\nگفت : « زياده بر صد نفر بوديم . غير از ما سه نفر ، باقى را اذن دخول ندادند و از در برگردانيدند كه از راه مغيلان بروند . »\r\nگفت : « اسم شريف شما چه ؟ كجايى هستيد و از كدام سرزمين ايران‌ايد ؟ »\r\nگفت : « بنده خراسانى و اين حاجى از اهل آذربايگان مراغه ، آن هم اهل طهران همشيره‌زادهء مسيح الملك است . »\r\nابراهيم بيگ گفت : « حاجى حاجى توبه كن ، بگو توبه ، استغفر الله توبه ، زود بگو توبه ! »\r\nبيچاره حاجى ده دفعه بيشتر گفت : « استغفر الله توبه ، استغفر الله ! »\r\nابراهيم بار ديگر باب صحبت نگشاد .\r\nحاجى خراسانى مىگفت : « آقاى بزرگوار ! من چه گفتم كه در او كلمهء رده و كفر بود كه سركار فرموده مرا توبه داديد ؟ »\r\nابراهيم بيگ گفت : « كلمهء كفر و رده بر زبان نياوردى ، ولى دروغ گفتى . در مكان مقدس دروغ سزاوار نيست . فى الفور بيرون مىكنند . »\r\nحاجى گفت : « من چيزى نگفتم كه تا راست و دروغ آن معلوم شود . »\r\nابراهيم بيگ گفت : « دروغ واضح گفتى ، زيرا كه گفتى همشيره‌زادهء مسيح الملك . مگر حضرت مسيح همشيره داشت كه زاده‌اش باشد ؟ وانگهى از زمان مسيح هزار و نهصد سال گذشته ، چگونه همشيره‌زادهء آن اكنون باقى است ؟ »\r\nحاجى گفت : « آقا جان ! من مسيح را نگفتم . خالوى اين شخص طبيب است ، از طرف دولت به او لقب داده‌اند . »\r\nابراهيم بيگ گفت : « دروغ محض است ، بتوان گفت همشيره‌زاده فلان طبيب حاذق . » بالجمله بيگ گفت : « خوب ، در طهران چه خبر تازه هست ؟ »\r\nحاجى خراسانى گفت : « خبر تازهء طهران را از همشيره‌زادهء نوروز خان حكيم بپرسيد .\r\nمن خبر ندارم . »\r\nهمشيره‌زادهء حكيم نوروز خان گفت : « الحمد لله سلامتى است . »\r\nابراهيم بيگ پرسيد : « كار و بار دربار چه‌طور است ؟ »\r\nگفت : « قدرى شلوغ است . ميرزا محمود خان حكيم دربار را از مأموريت عزل و به عنوان حكومت به رشت نفى كردند ، پارسال بعد از سه ماه ورود به آن‌جا غفلتا وفات\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nنمود . در ميان مردم به جهت وفات او سخنان اراجيف بسيار شايع است ، بعضى برآن‌اند كه او را زهر دادند ، برخى را اعتقاد است كه از كثرت واهمه زهره‌اش تركيد . هر كسى نوعى مىگويد ، ليكن از قراين سخن آخرى بايد باشد - العلم عند الله . ميرزا على خان صدر اعظم اسبق از ايران نفى ، با عيال به جانب فرنگستان رهسپار گشت . امسال ميرزا على اصغر خان صدر اعظم معزول شد . گويا خيال مكه دارد . از طريق فرنگستان خواهد رفت . يكى از نوكرهايش به من گفت كه مكه ملاقات خواهيم كرد . »\r\nابراهيم بيگ پرسيد : « اكنون صدر اعظم كيست ؟ »\r\nگفت : « معلوم نيست ، على الحساب شاهزاده عبد المجيد ميرزا به امورات مىرسد . »\r\nابراهيم بيگ گفت : « نمىشناسم . »\r\nگفت : « از ترس شما لقب نمىتوانم بگويم كه بشناسيد . در آن‌جا عين الدوله مىگويند .\r\nحاكم طهران بود . »\r\nپرسيد : « چگونه رفتار مىكند ؟ »\r\nگفت : « هنوز ابتداى كار است ، چيزى معلوم نمىشود ، ولى در اين اول كار بهبودى و قدرى اصلاح كارها حاصل است . مىگويند مرد باكفايت و كاردان ، ولى مستبد است و مقتدر . خوب خواهد شد . شيرازهء كارها [ نه 
  ] چنان گسيخته و ريخته و پاشيده شده كه بدين زودى جمع و اصلاح شود . اگر به رأيى صايب هر كس اصلاح گيرد بسيار عمل بزرگ و كار سترگ كرده . فقط كارى كه شده روزنامهء حبل المتين را از توقيف بيرون آورده ، اين عمل وى اسباب حسن‌ظن از عامه دربارهء وى شده است . اما عقيدهء بسيارى از دانايان اين است كه هر كس باشد اگر قانون مساوات نباشد و وظيفهء هر كسى معلوم نگردد - به عبارت ساده مشروطيت و مسئوليت در ميان نباشد - همه روز كارها بدتر خواهد گرديد .\r\nوآنگهى اين شاهزاده را نه علم مملكت‌دارى [ است 
  ] و نه تجربت در كارها ؛ لابد مملكت هرج و مرج و كارها بدتر خواهد شد - و الله اعلم به انجام الامور . چيزى كه هست پادشاه ما زياد مهربان و رعيت‌پرور و عدالت‌گستر است . خاطر مباركش شب و روز در اصلاح مملكت و آسايش رعيت و آسودگى ملت مىباشد . اميد قوى است از نيت اين پادشاه عدالت‌دوست و تمهيد اين وزير ارسطوتدبير كه در مملكت قانون و نظام صحيح تأسيس شود . خرابىهاى كهن از نو آبادى گيرد . خداوند مقلب القلوب قادر است ، تا ببينيم به منصهء ظهور چه آيد . »\r\nبعد ، حجاج اذن خواسته و ابراهيم بيگ مشايعت‌شان نموده برگشت .\r\nمن به فكر اندر شدم كه ابراهيم بيگ محبوبه را از اين‌ها چرا مستور نداشت و\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nبىحجاب در نزد ايشان نشاند . ابراهيم بيگ فكر مرا دريافت گفت : « عمو جان ! تو در اين انديشه‌اى كه محبوبه چرا در نزد بيگانه بىحجاب نشست و مستور نگشت ؟ »\r\nگفتم : « چنين است . »\r\nگفت : « عمو جان ! اگر نظر ايشان خائن بودى بر اين مكان ره نيافتندى . مگر نشنفتى كه گفتند : « ما زياده بر صد نفر بوديم جز ما سه كس ديگران را راه ندادند . » ؟ پس معلوم است كه اين‌ها اهل حق بودند ، از غل و غش معرى . از اين گذشته ، مقام محبوبه از آن بالاتر است كه نظر خائن و نامحرم درك كند شعشعهء شمس جمال او را . تو عمو و به جاى پدر او هستى و در دست تو بزرگ شده ، جاى فرزند و اولاد توست . مگر شعر شيخ سعدى را خاطر ندارى ؟ كه گفته و اشاره به اين است :\r\n پرده بردار كه بيگانه خود آن روى نبيند * تو بزرگى و در آيينهء كوچك ننمايى » \r\nگفتم : « قربان هر روز با تخت روان سياحت مىفرماييد ؟ »\r\nگفت : « بعض اوقات . امروز رفتم به مقام شخص محترمى كه منتظر ورود او بوديم .\r\nمقامش را فوق العاده زيب و زينت مىدهند ، همه حاضر به استقبال بودند ، و الا هر روز نمىرويم . »\r\nمن به چشم حقيقت بر اين عاشق و معشوقه مىنگريستم و عجب سيرى داشتم ! محبوبه كه واقعا محبوبهء جهان و زليخاى دوران و صاحب عشوه و ناز بود ، در حسن و ملاحت بىنظير و در حيا و حجاب بىبديل بود . هرگاه كسى با او سخن گفتى و به جمالش نظر كردى ، دفعتا كثرت گلنارى از پس سفيدى كسب نمودى ، اكنون ملاحت مخصوص ماوراى ملاحت سابق و دلربايى فوق العاده‌اى حاصل نموده كه از اداى آن مجسمهء ملاحت و زيبايى عاجزم . با وجود اين ، اكنون چنان سربست و سرمست بادهء عشق و محبت ابراهيم بيگ گشته كه در نظرش آشنا و بيگانه كالعدم است ؛ چشمش دائما در دهان ابراهيم بيگ ، گوش و هوشش در تكلم اوست ، دمى از او غافل نيست ، گوئيا روح اين در نفس اوست . از شدت اشتياق ديدارش مژگان بر هم نمىزند . و كذا ابراهيم بيگ ، بىاراده او صحبت نمىكند . يكى كلام را تمام نكرده ديگرى تصديق آن مقال كند ، گويا دو بادام‌اند در پوست -  « فَتَبارَكَ اللَّهُ أَحْسَنُ الْخالِقِينَ »  - از آب و گل چنان محبوب چگل آفريده ، صنع صانع بىچون را از رخسارهء اين دختر بلند اختر بايد تمجيد و تقديس نمود . از آن روز كه عشق‌آفرين عشق آفريده ، چشم زمانه مانند عشق اين دو عاشق حقيقى و محبت تحقيقى نديده . بىملاحظه و رودرواستى دست اين در گردن او ، دست او در كمر اين ، مانند شير و شكر به هم آميخته . و\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nمن از محبت و عشق اين دو فرزند محترم كامياب و برخوردار .\r\nبا ابراهيم بيگ گفتم : « نور ديده ! راست بگو ببينم كه محبت تو به محبوبه بيشتر است ، يا محبت آن به تو زيادتر ؟ »\r\nگفت : « از محبوبه پرس ! »\r\nگفتم : « محبوبه جان ! به جان عمو ! راست بگو كدام بيشتر است ؟ »\r\nگفت : « عمو جان ! من ميزان و قيراط و درجه ندارم كه ميزان كرده و بسنجم ، ولى اين‌قدر توانم گفت كه روح من در دم اوست و روح او در نفس من خواهش او خواهش من ، و تمناى من تمناى اوست ، گويا هر دو يك روح‌ايم در دو قالب ، يك عنصريم در دو جسم . « پسندم آن‌چه جانان مىپسندد » اگر يك بوسه خواهم دو مىدهد . »\r\nدست در گردن ابراهيم بيگ درآورده دو ماچ شيرين آبدار با شهد آميخته‌اى گرفته گفت : « جوهر جان و روح و روانم ! چنين نيست ؟ » بسيار ما را مسرور و خندان نمود ، صحبت ما به خوش‌طبعى و مزاح گذشت . بعد اين فرد را خواند :\r\n « با هم به مراد دل توانيم نشست * وقتى كه تكلف از ميان برخيزد . » \r\nبه محبوبه گفتم : « جان عمو ! هنوز هم شعرگويى رفع نشده ؟ »\r\nگفت : « حمد خدا را نه از ناسازى بخت انزجار دارم ، نه از رقيب آزار ، نه ناخوش از روزگار ، نه ستم از يار . الحمد لله بخت سازگار ، رقيب مفقود ، روزگار به كام ، يار وفادار رام ، ديگر چرا شعر نخوانم ؟ يك « بيگ » دارم كه در نظرم از دنيا و مافيها بهتر و قشنگ‌تر و شوخ و شنگ‌تر است . آن ماه من ، شاه من ، تاج من ، عشرت من ، عزت من ، شوكت من ، بهجت من ، خسرو من ، شيرين من ، شكر من ، ليلى من ، وامق عذراى من ، گل من ، بلبل من ، سنبل من است ! اين‌ها كه گفتم هيچ يك را تشبيه بر آن نتوان نمود ، من باب تشبيه كامل بر ناقص است ، و الا مقام بيگ بالاتر از اين‌هاست كه شبهه ندارد .\r\n گر مخير بكنندم به قيامت كه چه خواهى * دوست ما را و همه نعمت فردوس شما را ! » \r\nگفت : « چنان نيست تاب و توانم ، روح و روانم ، آرام جانم ؟ » . دست ابراهيم بيگ را گرفته بر لب گذاشته ببوسيد و ببوييد .\r\nگفتم : « ياد دارى كه شكايت از وصل كرده ، عود نواختى و اين اشعار را مىخواندى\r\n نه طاقت وصلت مرا نه صبر از هجران تو * هجرت بلا ، وصلت بلا ، اى من بلاگردان تو ! » ؟ \r\n\r\n","description":"","footnote":"","page_name":" 590 ","page_number":590},
  {"content":"\r\n\r\nدر اين حين ، آثار محجوبيت در رخسار محبوبه مشاهده و نمايان گشت و دفعتا صورتش گلنارى گرديد .\r\nابراهيم بيگ گفت : « چه عود و چه شعر و چه وقت ؟ »\r\nگفتم : « بلى ! اين خانم در حال ناخوشى شما ، خود را به ديوانگى زده بود . ما خواستيم با حكمت موزيك تو را طبابت نماييم . خبر ندارى چها كرد ؟ پول به عرب دعانويس و جواهرات به حكيم و غيره مىداد . »\r\nآن‌چه محبوبه كرده بود همه را حكايت كردم ، ابراهيم بيگ دست به گردن محبوبه كرده او را تنگ در بغل كشيده گفت : « جوهر جانم ! پس چرا اين حكايت را به من نقل نكرده‌اى ؟ »\r\nمحبوبه گفت :\r\n « گفته بودم چو بيايى غم دل با تو بگويم * چه بگويم كه غم از دل برود چون تو درآيى ؟ » \r\nهر دو همديگر را چون جسم و جان در بغل كشيده به هم آميخته ، لب بر لب يكديگر نهاده ، مانند دو كبوتر .\r\nدر اين بين ، ديدم حاجى مسعود در را مىزند و مىگويد : « يوسف عمو ! چراغ را چرا خاموش نكرده‌اى ؟ »\r\nچشم باز كردم گفتم : « واى بدبخت ! چه هنگام بيدار كردنى بود ؟ » باز چشم را بر هم گذاشتم كه شايد خوابم برده باز ببينم آن‌چه را مىديدم . هيهات هيهات كه ديگر ميسرم نگشت .\r\n خوش آن شب‌ها كه صبحش از كرامت * زند دم تا دم روز قيامت\r\nخوشا خوابى كه در وى بخت بيدار * نمايد با هزاران جلوه ديدار \r\nبعد از بيدارى ، گريه‌اى سخت‌تر از اولم دست داد . خواستم صبح خواب خود را به حاجيه خانم بگويم ، انديشه كردم كه ريش تازه در دلش خراشيدن و نمك پاشيدن است ؛ چه ، اين سخنان مصيبتش را تازه مىكند و سبب ازدياد محنت و غم و المش مىگردد . وضو گرفته دوگانهء معبود يگانه ادا كردم . بعد از طلوع آفتاب به سمت قبرستان رهسپار شده ، خون دل از ديده به خاك قبر جارى كرده زمين را گل نمودم . بعد از جزع بسيار ، به خانهء ميرزا عباس رفتم كه خواب خود را حكايت كنم . ديدم\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nحاجى . . . تبريزى و رضا خان مازندرانى - كه ديروز از فرنگستان باز آمده بودند - در آن‌جا هستند و خيال دارند كه با هم به خانهء ما آمده حاجيه خانم را سر سلامتى دهند .\r\nرضا خان كه مرا ديد ، دست انداخت در آغوشم كشيد و صورتم را بوسيده و بوييده گفت : « بوى ابراهيم بيگ را از تو استشمام مىكنم . » و بسيار گريست . تأسف بىشمار نمود . بعد از تسيكن ، خواب خود را از اول تا آخر بدون كم و زياد نقل كردم ، همه را رقت دست داد .\r\nرضا خان گفت : « تعبير اين خواب واضح است ، چنان‌كه از آثار بعض مقدمات ديده مىشود ، و اميدوارى زياد بعد از هزار يأس و نوميدى حاصل مىگردد .\r\n گذشت محنت هجر و رسيد دولت وصل * نهاد روى به عمران دوباره اين ويران \r\nمايهء نيكبختى و بهجت و دولت از بركت دعاى محبان وطن به ميان آمد ، دين و دولت قدم به عرصهء تمدن نهاده آب رفته به جوى باز آمده چند روزى كه من به شما مهمان هستم ، اگر موفق شدم به تعبير اين خواب اقبال آتيهء وطن را شرح و بسط خواهيم داد كه ، بعد از همهء اين خرابى و زحمات ، استقلال و استقبال وطن عزيز را تشكر كنيد . بلى !\r\n « شكسته استخوان داند بهاى موميايى را ! » \r\n ؟ ؟ « تا خراب اولماسا آباد اولماز . » \r\n\r\nپوشيده نماند\r\nبر ارباب علم و معرفت و اصحاب فطنت و خبرت مخفى و پوشيده نماند كه نگارندهء سياحتنامه در بعض مقام از كثرت تعصب در حب وطن و ملت و بىرونقى كار و كاستن ثروت مملكت خويش ، خويشتن‌دارى نتوانسته و عنان سخن از دستش به در رفته و در بعض مواقع از شعرا - كه ارباب فضل و هنرند - با طعن ياد نموده . نبايد قارئين محترم سوءظن در حق نگارنده فرمايند -  « إِنَّ بَعْضَ الظَّنِّ إِثْمٌ . » \r\nنگارنده را ارادت خاص و اخلاص بىقياس به علماى اعلام و فقهاى كرام و ادباى ذوى الاحترام و شعراى نيك‌فرجام نه به حدى است كه در حيز بيان آيد ، خصوص در حق اين گروه با خرد و دانش . به مضمون كلام حكمت فرجام « و لله كنوز مفتاحها السنه الشعراء » ؛ بديهى است كه گنج غيب در كلام ايشان مضمر و حكمت لا ريب در سخنان آنان مخمر است . پس ، نبايد سخنى صادر شود كه خالى از سود دنيا و آخرت باشد ، زيرا سعادت هر قوم و ملت بسته به رونق معارف است ؛ و رونق معارف حاصل نمىشود مگر از افكار عاليهء ادباى بادانش و بينش كه گوهر كلام را نظما و نثرا به رشتهء بيان كشيده ،\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nداروى تلخ نصيحت را به شهد شيرين كلامى درآميخته به مذاق جان و گوش روان ملت و دولت خود ريخته‌اند ؛ وخامت خاتمهء ظلم و سعادت عاقبت عدل را به حكمداران عالى تبار نموده ، پندهاى مفيد و مواعظ حسنه چون شير و شكر به هم آميخته در كام جان دهان ريخته ، در تهذيب اخلاق نصايح سودمند گفته ، در توحيد حضرت بارى - عز اسمه - قصايد سروده ، خاتم انبيا و ائمهء هدى - سلام الله عليهم - را ستوده‌اند ؛ حكايات عبرت‌آميز به طرز مثنوى به رشتهء بيان كشيده ، ثمرهء اعمال نيك و جزاى كردار بد را به عموم نشان داده‌اند و مردم بىاستحقاق را ثنا نگفته و مداهنه در قول و فعل خود ننموده و بلكه عام و خاص را به يك نظر ديده ، تملق و چاپلوسى روا نديده ، زحمتى كه در تحصيل علوم و فنون كشيده به هبا و هدر نداده . حقيقتا شاعرى از علوم مشكله است ، زيرا كه بايد معقول و منقول باشد ، در علم كلام استاد ماهر ، صراحت و كنايه ، اشاره و استعاره ، لف و نشر مرتب و غير مرتب ، حكمت و هيئت ، معانى و بيان و اصول و فقه ، هندسه و حساب و طب نيكو بداند ، و در علم رجال و اصلاب ماهر باشد و صاحب قوهء حافظه بود ، فصاحت كلام و بلاغت بيان و عذوبت لسان داشته باشد ، در حسن اخلاق بىنظير و در نيكويى تدبير بىبديل گردد و محب ملت و وطن باشد تا به درجه‌اى « حب الوطن من الايمان » بداند و از مضمون  « وَ الشُّعَراءُ يَتَّبِعُهُمُ الْغاوُونَ »  دور باشد ، پس هيچ صاحب عقل و تميز ذوات معالى صفات را انكار نتوان نمود [ كه 
  ] مصاحبت و مطالعهء كتب و سخنان بلاغت نشان آنان را مغتنم نشمارد و به چنان اشخاص زبان نكوهش گشايد و ذكر جميل آنان را ياد و تذكار ننمايد ، حاشا ثم حاشا كه چنين بىمروت پيدا شود !\r\n بزرگش نخوانند اهل خرد * كه نام بزرگان به زشتى برد \r\nخصوصا افصح الشعراء شيخ سعدى - عليه الرحمة - كه داد سخن داده و آثار نيكو نهاده ، كلامش سراپا حكمت و نظم و نثرش تماما نصيحت ، جوانى خود را در اندرز سلاطين نيكو شيم به كهولت رسانيده و درر غرر ، در توحيد صانع بىچون ، به طرز موزون سفته و نصايح گوناگون و مواعظ از حد افزون ، كه شاه و گدا و بزرگ و كوچك و غريب و بومى از كلامش بهره‌مند و از اندرزهاى سودمندش مستفيد و مستفيض‌اند ؛ بىذكر خير و ياد چنين بزرگوار منافى عقل و انصاف است . ولى هستند سارقان صنعت و طراران طريقت كه از علوم اخلاق بىبهره و به يافتن چند قافيه مثل كار و بار و خار ، اضطرار و اقتدار ، افكار خود را صرف مدح ظالم و هجو مظلوم و اهانت معصوم كرده ، دين خود را به دنيا فروخته ، جز وزر و و بال نيندوخته ؛ چنين كسان كه عزت نفس ندانسته بدى را بر نيكى ترجيح دهند ، جز ملعنت به چيزى نسزند .\r\n\r\n","description":"","footnote":"","page_name":" 593 ","page_number":593},
  {"content":"\r\n\r\n« الناس مجزيون باعمالهم ان خيرا فخير و ان شرا فشر . »\r\nجناب شيخ مصلح الدين سعدى شيرازى - رحمة الله عليه - چنانچه در ديباچهء گلستان به طريق فروتنى و تواضع - كه از اخلاق حسنه و اوصاف ممدوحهء اهل فضل و كمال است - مىفرمايد :\r\n گر خود همه عيب‌ها بدين بنده در است * هر عيب كه سلطان بپسندد هنر است \r\nولى افسوس صد افسوس كه در زمان ما اين كلام نيك فرجام را سوء استعمال مىكنند . از اجله و اشراف ، بلكه از زبردست نسبت به زيردست از رعيت و اصناف ، هر عملى ناشايست كه سر مىزند محض پرده‌پوشى به قبايح اعمال ، تمسك به اين مصرع شيخ سعدى كرده مىگويند : « هر عيب كه سلطان بپسندد هنر است » و كذا از اين غلط مشهور بسيار است ، چنانچه گويند :\r\n نه در هر سخن بحث كردن رواست * خطا بر بزرگان گرفتن خطاست \r\nو از آن جمله است « صلاح مملكت خويش خسروان دانند . » و اثبات همهء اين‌ها در ميدان است ، شيخ هنر خود را عيب در ديدهء احول‌بينان مىشمارد ، چنانچه فرمايد : « گل است سعدى [ و 
  ] در چشم دشمنان خار است . »\r\nو بزرگ آن است كه خطا از او سر نزند كه خطاكار بزرگ نباشد ، و بايد مصرع آخر را چنين سرايند : « صلاح مملكتى اهل مملكت دانند . »\r\nصلاح‌ديد مملكت را اگر چون مصرع اولى خوانند مملكت مانند غزنين و مراغه و اصفهان و قزوين مىشود ، لكن صلاح‌ديد ثانوى مثل لندن و پاريس و واشنقتون [ واشنگتن 
  ] و برلين گردد و سبب اين هم از آفتاب روشن‌تر است . مقتضيات سياسى و تجارتى يك مملكت را محال است كه شخص واحد كمايليق بداند و از عهده برآيد ، اگرچه جامع علوم وفيره و فنون كثيره باشد و چون انسان است ، خالى از زلل و خطا و سهو نمىباشد ؛ صانع بىچون عباد خود را رهنمون شده مىفرمايد  « وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ »  ، حضرت ختمىمآب - عليه و آله سلام الله الملك الوهاب - كه عقل كل داراى علوم كان و مايكون بود ، مأمور به مشورت گرديد . البته به طريق اولى ، امت آن حضرت اوجب و الزم است كه اقتدا نمايند و طريق سنت آن جناب پيمايند .\r\nآمديم به جواب « هر عيب كه سلطان بپسندد هنر است » و اين پرواضح است كه وجود سلطان به اخلاق نيكو سرشته ، صاحب اوصاف حسنه و افعال مستحسنه است ، عيب پسند نمىشود و از عيوبات و خطايا منزه و پاكيزه است ، زيرا كه سايهء رحمت خداست در ملك خدا ، و به حكم آيهء كريمهء  « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ \r\n\r\n","description":"","footnote":"","page_name":" 594 ","page_number":594},
  {"content":"\r\n\r\n تَنْهَوْنَ عَنِ الْمُنْكَرِ »  پس امر به معروف و نهى از منكر - كه از فروع دين مبين باشد - چگونه سكوت جايز و خلاف شريعت غرا نمودن رواست ؟ شعراى عالىتبار و ادباى نامدار پيش از شيخ سعدى و بعد از او آمده [ اند 
  ] ؛ خلاصهء كلام عيب عيب است و سلطان نبايد عيب پسندد . بسى از ادبا رفته‌اند و آثارى گذاشته‌اند به جهت سوانح زمان و گردش دوران ، بناى اكثرى منهدم شده و بعضى پاينده است ، ولى هيچ‌يك چنانچه خود شيخ فرموده « كتاب گلستانى توانم تصنيف كردن كه باد خزان را بر اوراق او دست تطاول نباشد و گردش زمان عيش ربيعش را به طيش خريف مبدل نكند . » [ نيست . 
  ] حقيقتا كلام آن عالىمقام نه تنها در ايران ، بلكه در توران و هندوستان و تركستان و فرنگستان گل‌هاى رنگارنگ شكفته و روز به روز بهتر و تازه‌تر مىشود . لذا لازم آمد كه مختصرى از مطول و قليلى از كثير به ذكر خير در تذكرهء ادباى ايران پردازيم و نام نامى هر يك را به ايراد بيت و نظم - كه در توحيد خداوند غفار و تمجيد رسول مختار و توصيف ائمهء اطهار - از حكمت و تهذيب اخلاق و اندرز عامه - سروده‌اند در اين كتاب درج كنيم ، كه هم وظيفهء قدردانى خود ادا و هم زحمت ادباى شيرين كلام و فصحاى والامقام [ را 
  ] روا نماييم - « بماند يادگار از من نشانه » - و شايد ديگران هم تأسى كرده خوى نيكويان گيرند و از بدى بپرهيزند ؛ زحمتى كه مىكشند و افكارى كه صرف مىكنند و عمرى كه تلف مىسازند در حق نيكان و پاكان كنند و زحمات خود را در راه اسلاميت و انسانيت صرف نمايند و دم از حب وطن زنند ، و آن‌چه از نام و نشان و اشعار و مأواى آن فرقهء عالىمقام [ به 
  ] خاطر فاتر و ذهن قاصر برسد به طرز حروف تهجى در اين نامه ثبت و ضبط خواهد شد . « و بالله التوفيق و عليه التكلان » .\r\n\r\n[ منتخبات شعرا 
  ]\r\n\r\n[ حرف الالف 
  ]\r\n\r\nاز ابو الحسن بن على خرقانى [ عمر خيام 
  ]\r\n اسرار ازل را نه تو دانى و نه من * وين حرف معما نه تو خوانى و نه من\r\nهست از پس پرده گفت‌وگوى من و تو * گر پرده برافتد نه تو مانى و نه من \r\n\r\nاز اسدى طوسى\r\n يكى جامهء زندگانى است تن * كه جان داردش پوشش خويشتن\r\nبفرسايد آخرش چرخ بلند * چو فرسود جامه ، ببايد فكند \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n نميرد هر آن كس كه زايد درست * شود نيست چون نيست بود از نخست\r\nكجا شد كيومرث شاه بلند * كجا جمّ و طهمورث ديو بند ؟ \r\n\r\nاز امامى خلخالى\r\n با خلق خدا سخن به شيرينى كن * اظهار نياز و عجز و مسكينى كن\r\nتا بر سر ديده جا دهندت مردم * چون مردم ديده ترك خودبينى كن ! \r\n\r\nاز انصارى\r\n مست توام ، از باده و جام آزادم * صيد توام ، از دانه و دام آزادم\r\nمقصود من از كعبه و بت‌خانه تويى * ورنه من از اين هر دو مقام آزادم \r\n\r\nابو اسماعيل هروى\r\n عيب است بزرگ بركشيدن خود را * وز جملهء خلق برگزيدن خود را\r\nاز مردمك ديده ببايد آموخت * ديدن همه كس را و نديدن خود را \r\n\r\nاشرفى سيد ، از سمرقند\r\n تا كى گويى كه هر دو عالم * در هستى و نيستى لئيم است\r\nچون تو طمع از جهان بريدى * دانى كه همه جهان كريم است \r\n\r\nاعجاز هراتى\r\n با دو عالم گشته‌ام بيگانه ، الفت را ببين * رفته‌ام از خاطر ايام ، شهرت را ببين\r\nاى كه بىتابانه مىپوشى لباس عافيت * اول از تقويم سن و سال ساعت را ببين ! \r\n\r\nبو على سينا ، ملقب به شيخ الرئيس\r\nمادر زمانه مثل او را نزاييده ، تأليفات زياد دارد . در جميع علوم و فنون سرآمد جهان و مشار بالبنان بوده و مستغنى از توصيف است . گويا استمداد غيبى داشت . اسم چنين شخص بزرگوار را در سلك شعرا نوشتن دور از قاعدهء انصاف و مردمى است ، ولى من باب تيمن و تبرك اسمى از آن عالى جناب كه در حقيقت سبب افتخار ايرانيان است ذكر مىشود :\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n تا بادهء عشق در قدح ريخته‌اند * و اندر پى عشق عاشق آويخته‌اند\r\nبا جان و روان بو على ، مهر على * چون شير و شكر به هم درآميخته‌اند \r\n( و له ايضا )\r\n دل گرچه در اين باديه بسيار شتافت * يك موى ندانست ولى موى شكافت\r\nاندر دل من هزار خورشيد بتافت * آخر به كمال ذره‌اى راه نيافت \r\n( و له ايضا )\r\n ز منزلات هوس گر برون نهى قدمى * نزول در حرم كبريا توانى كرد\r\nو ليك اين عمل رهروان چالاك‌ست * تو نازنين جهانى كجا توانى كرد \r\n( و له ايضا )\r\n از قمر گل سياه تا اوج زحل * كردم همه مشكلات گيتى را حل\r\nبيرون جستم ز قيد هر مكر و حيل * هر بند گشاده شد مگر بند اجل \r\n( و له ايضا )\r\n ماييم به عفو تو تولّا كرده * وز طاعت و معصيت تبرّا كرده\r\nآنجا كه عنايت تو باشد ، باشد * ناكرده چو كرده ، چون ناكرده \r\n( و له ايضا )\r\n اى نيك نكرده و بدىها كرده * وانگه به خلاص خود تمنا نكرده\r\nبر عفو مكن تكيه كه هرگز نبود * ناكرده چو كرده ، كرده چون ناكرده \r\n\r\nاز اهل طوس ، « باسم » تخلص دارد\r\n بهشتى بدى گيتى از رنگ و بو * اگر مرگ و پيرى نبودى در او\r\nز ما تا دم مرگ يك دم ره است * اگر دم دراز است و ، گر كوته است \r\n\r\nاومانى ، اسمش عبد الله همدانى\r\n آن‌چه مقصود ز شعر است چو در گيتى نيست * شاعران را همه زين كار خدا توبه دهيد \r\n\r\nاوحدى مراغه‌اى\r\n زين جامه‌ها چه فايده چون مىكند اجل * زين پرده‌ها چه سود كه بر ما همى درند \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n كمتر ز مور و مار شمار آن گروه را * كز بهر مور و مار تن خويش پرورند\r\nروزى امير تخت‌نشين را نظر كنى * كز تخت برگرفته به تابوت مىبرند\r\nگرگ اجل يكايك از اين گله مىبرد * وين گله را نگر كه آسوده مىچرند \r\n( و له ايضا )\r\n از توست فتاده در خلايق همه شور * در پيش تو درويش و توانگر همه عور\r\nاى با همه در حديث و گوش همه كر * وى با همه در حضور و چشم همه كور \r\n\r\nانورى ، اسمش اوحد الدين ابيوردى\r\n آن كس كه جگر خورد به خردى هنر آموخت * در دور قمر گو بنشين خون جگر خور\r\nنزديك كسانى كه به صورت چو كسان‌اند * با سيرت ايشان نفسى مىزن و در خور\r\nپيغام زنى بر ، تو همه اطلس و خزپوش * يا مسخرگى مىكن و حلوا و شكر خور \r\n( و له ايضا )\r\n كيميايى تو را كنم معلوم * كه در اكسير و در صناعت نيست\r\nرو قناعت گزين كه در عالم * هيچ چيزى به از قناعت نيست \r\n( و له ايضا )\r\n ايمنى را و تندرستى را * آدمى شكر كرد نتواند\r\nدر جهان اين دو نعمت است بزرگ * داند آن كس كه نيك و بد داند \r\n( و له ايضا )\r\n كارها را طلب مكن غايت * تا نمانى ز كار خود محروم\r\nزيركان اين مثل نكو زده‌اند * طلب الغاية اى برادر شوم \r\n( و له ايضا )\r\n آزاده گر كريم نباشد ورا چه غم * گر بر خسيس طبع گرايد به اضطرار \r\n\r\n","description":"","footnote":"","page_name":" 598 ","page_number":598},
  {"content":"\r\n\r\n سوى سگان گرايد اگر بهر قوت را * شيرى كه گور [ و 
  ] غرم نيابد به مرغزار \r\n( و له ايضا )\r\n گر صادقى تو عشوهء اين قرص‌خور مخور * ور مرد رهروى دم از اين زن دگر مزن\r\nدلخواه خود مخواه به جز ذكر ذو الجلال * دلجوى خود مجوى به جز ياد ذو المنن ! \r\n\r\nاوحد سبزوارى ، تخلص به اسم خود\r\n وصل زن هر چند باشد پيش مرد كامجوى * روح راحت را كفيل و عيش عشرت را ضمان\r\nليك او با شمع صحبت در نمىگيرد از آنك * من سخن از آسمان [ مى 
  ] گويم او از ريسمان \r\n\r\nاميدى ، اسمش ارجاسب ، از اهل رى\r\n دريغا كه در صحن اين كهنه باغ * چه آواز قمرى چه آواى زاغ\r\nچو شد ياوهء ياوه‌گويان بلند * اميدى لب از نكته‌سنجى ببند !\r\nخروس سحر چون برآرد خروش * چرا بلبل مست گردد خموش ؟ \r\n\r\nآذر ، اسمش على خان ، از اهل اصفهان\r\n خط لوح جبينم خود نوشتى * گل من ، خوب يا بد ، تو سرشتى\r\nگرم خط خطا بينى ز نامه * خطش دركش به دست توست خامه\r\nز من جرمى كه سر زد اى خداوند * محمد شد غمين ، ابليس خرسند\r\nچو عدلم از عذاب آيد به فرياد * دگر ره آن شود غمگين و اين شاد\r\nروا دارى آيا اى ايزاد پاك * شود دشمن شكفته ، دوست غمناك ؟ \r\n( و له ايضا )\r\n محمد كآفريد ايزد تمامش * ز نام خود برون آورد نامش\r\nاحد نام خود احمد نام او كرد * به او از وحدت گفت‌وگو كرد \r\n( و له ايضا )\r\n خداوندا درى از خويش بگشا * رهى كان بايدم پيمود بنما ! \r\n\r\n","description":"","footnote":"","page_name":" 599 ","page_number":599},
  {"content":"\r\n\r\n\r\nاوحدى كرمانى\r\n ياد دارى كه وقت آمدنت * همه خندان بدند و تو گريان ؟\r\nهمچنان زى كه وقت رفتن تو * همه گريان شوند و تو خندان \r\n\r\nآصفى\r\n اى خواجه ! مقام نيك و بد معلوم است * فانىست جهان ، ملك ابد معلوم است\r\nبيچاره ! تو را غرور همه روز * از بىخردى است يا خرد معلوم است \r\n( و له ايضا )\r\n ديدم كه مرا نيست به مستى هستى * كردم همه صرف مىپرستى هستى\r\nمن نيستم آن‌چه بودم اول اى شيخ * گويا تو همان‌طور كه هستى هستى \r\n( و له ايضا )\r\n آن‌ها كه نواى ارغنون مىآرند * بر سبزه شراب لاله‌گون مىآرند\r\nيك يك به نظاره سال ديگر بينى * چون سبزه سر از خاك برون مىآرند \r\n( و له ايضا )\r\n پيمانه چون من دمى به ميخانه گريست * گفت از پى آن مرا كه اين گريه ز چيست\r\nامروز دل من است پيمانهء تو * تا خاك تو فردا گل پيمانهء كيست \r\n\r\nحرف الباء\r\n\r\nبابا افضل كاشانى\r\n بازآ ، بازآ هر آن‌چه هستى بازآ * گر كافر و رند و بت‌پرستى بازآ\r\nاين درگه ما درگه نوميدى نيست * صد بار اگر توبه شكستى بازآ ! \r\n( و له ايضا )\r\n اى جملهء خلق را ز بالا وز پست * آورده ز فضل خويش از نيست به هست \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n بر درگه عدل تو ، چه درويش و چه شاه * در خانهء عفو ، تو چه هشيار و چه مست \r\n( و له ايضا )\r\n بد اصل گدا چو خواجه گردد نه نكوست * مغرور شود نداند از دشمن دوست\r\nگر دايرهء كوزه ز گوهر سازند * از كوزه همان برون تراود كه در اوست \r\n\r\nبابا طاهر عريان ، از اهل همدان\r\n اگر دل دل‌برد دلبر كدامى ؟ * وگر دلبر دل و دل را چه نامى ؟\r\nدل و دلبر به هم آميته بينم * ندانم دل كه جز دلبر كدامى ! \r\n\r\nبابا كوهى بن على شيرازى\r\n روح ، بحرىست كه عالم همه غرق‌اند در او * بس عجب دانم اگر جسم كف دريا نيست\r\nظاهر و باطن ذرات جهان اوست همه * نيست اشيا اگر او عين همه اشيا نيست \r\n\r\nبهجت\r\n گر بود صبر به درمان برساند روزى * حيف و صد حيف كه من صبر ندارم ، چه كنم ؟ \r\n\r\nبهرام ميرزا بن شاه اسمعيل\r\n( طبعى موزون داشت )\r\n بهرام ! در اين سراچهء پر شر و شور * تا كى به حيات خويش باشى مغرور ؟\r\nكرده است در اين باديه صياد اجل * در هر قدمى هزار بهرام به گور \r\n\r\nبيانى ، شهاب الدين كرمانى\r\n خانهء دل وطن توست ز جان رنجه مدار * دو سه روزى كه در اين زوايه مهمان باشى ! \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n\r\nبدخشى\r\n زير و زبر اگر شود عالم * اى بدخشى چه غم كه در گذر است\r\nكان جهان همچو شيشهء ساعت * ساعتى زير و ساعتى زبر است \r\n\r\nبهاء ، شيخ بهاء الدين عاملى ، رضوان الله عليه\r\n نان و حلوا چيست اين تدريس تو ؟ * كان بود سرمايهء تلبيس تو\r\nبهر اظهار فضيلت معركه * ساختى افتادى اندر تهلكه\r\nتا كه عامى چند سازى رام خود * با صد افسون آورى در دام خود\r\nچند بگشايى بر آنان چشم لاف * چند پيمايى گزاف اندر گزاف ؟\r\nنه فروعت هست ، نه باشد اصول * شرم بادت از خدا و از رسول !\r\nاندرين دنيا چه باشد ؟ غول تو * اين ريايى درس نامعقول تو\r\nدرس اگر قربت نباشد زو غرض * ليس تدريسا له بئس المرض\r\nاسب دولت بر فراز عرش تاخت * آن‌كه خود را زين مرض آزاد ساخت \r\n( و له ايضا )\r\n علم نبود غير علم عاشقى * مابقى تلبيس ابليس شقى \r\n\r\nبيدل\r\n بر هستى ما دهر به نيرنگ چميدن * چون شمع كفاف است سرانگشت مكيدن \r\n\r\nبايزيد بسطامى\r\n خواهى كه رسى به كام ، بردار دو گام * يك گام ز دنيا و دگر گام ز كام\r\nنيكو مثلى شنو ز پير بسطام * از دانه طمع ببر كه رستى از دام ! \r\n\r\nبهاء\r\n( گويند از بلاد مراغه بوده )\r\n هاى تا سر رشتهء خرد گم نكنى * خود را ز براى نيك و بد گم نكنى\r\nرهرو تويى و راه تويى ، منزل تو * هشدار كه راه و ؟ ؟ چاه خود گم نكنى ! \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nحرف التاء\r\n\r\nتقى كاشانى\r\n دل گفت مرا علم لدنى هوس است * تعليمم كن اگر تو را دست‌رس است\r\nگفتم كه الف گفت دگر هيچ مگوى * در خانه اگر كس است يك حرف بس است ! \r\n\r\nفى حرف الثاء\r\n\r\nثنايى\r\n زمان بىمهر و گيتى دشمن [ و 
  ] دلدار مستغنى * مرا بر آرزوهاى ثنايى خنده مىآيد \r\n\r\nثابت قمى\r\n چاره مرگ است ، اگر كار به ناكس افتد * مشكل اين‌جاست كه كارم به كسى افتاده \r\n\r\nثنا\r\n شرم از آن روز كه يارم به سر بالين گفت * سخت جانى كه هنوزت نفسى مىآيد ! \r\n\r\nثاقب\r\n از پشت فلك بر شده در خانهء زين باش * تا سير تماشاى جهان خانه‌نشين باش\r\nبر مائدهء اهل دول دست مينداز * از مكسب خود قانع يك نان جوين باش ! \r\n\r\nفى حرف الجيم\r\n\r\nجمال الدين اصفهانى\r\n اى تو محسود فلك ! هم آز را گشتى اسير * وى تو مسجود ملك ! هم ديوار را گشتى شكار \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n تو چنين بىبرگ در غربت به خارى تن زده * وز براى مقدمت روحانيون در انتظار\r\nدر گشاده ، بار داده ، خوان نهاده بهر تو * تو چنين اعراض كرده از همه بيگانه‌وار\r\nچند سختى با برادر ؟ اى برادر رام شو ! * عافيت خواهى بيابى در سر دندان مار ؟\r\nبوده‌اى يك قطره آبى ، باشدت يك مشت خاك * در ميانه چيست اين آشوب ، چه اين كارزار ؟\r\nقوت پشه ندارى ، جنگ با پيلان مكن * همدم موران نئى تو شانهء شيران مخار ! \r\n\r\nجلوه ، اسمش ميرزا ابو الحسن بن سيد محمد ، از سادات طباطبايى اصفهان\r\n خويش نه بشناسى اى فروشده در تن * تن بنه اين غفلت دراز برون كن !\r\nچند نمايى كه تو به من بنه اين ديو ؟ * اين تن خاكى كه نيستى تو همى من ! \r\n\r\nجامه از مشهد\r\n در مزرع دهر كز نشاط آمده پاك * دهقان اجل نريخت جز تخم هلاك\r\nچون دانهء گندم همه زان با دل پاك * از خاك درآمدند و رفتند به خاك \r\n\r\nجمال اصفهانى\r\n تو بدين كوتهى و مختصرى * اين همه كبر [ و 
  ] عجب بو العجبى است\r\nيك وجب نيستى و پندارى * كز سرت تا به آسمان وجبى است \r\n( و له ايضا )\r\n اگر شلوار بند مادر تو * چو بند سفرهء تو بسته بودى\r\nنزادى آن جلب تو قلتبان را * جهان از نكبت تو رسته بودى \r\n\r\nجناب اصفهانى\r\n روزى كه ز مشكلات حل مىطلبند * آن‌جا نه ترانه و غزل مىطلبند\r\nآواز همى كنند : كار آسان نيست ! * اين‌ها همه صوت است ، عمل مىطلبند \r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nحرف الحاء\r\n\r\nسيد حسن ، از علماى غزنين بوده\r\n تا چند ز جان مستمند انديشى * تا كى ز جهان پر گزند انديشى ؟\r\nآنچ از تو ستد همين عوض كالبد است * يك مزبله‌گو مباش ! چند انديشى ؟ \r\n\r\nحافظ شيرازى\r\nاسمش محمد ، لقبش شمس الدين ، از اهل شيراز و كمال او مشهور آفاق ، در شرق و غرب عالم مقامات عاليهء او مشتهر ، حكمرانان زمانش از انفاس او مدد جستندى و بعد از او پادشاه و گدا به تفأل كتاب او اعتقاد تمام دارند . « لسان الغيب » اش خوانند . مرقدش زيارتگاه خاص و عام ، اشعارش مطبوع طبع انام ، لكن افسوس كه مقبرهء چنين شخص عالىمقام را بعضى از حسودان خود غرض به انهدام كوشيدند و مىكوشند ، و اين بدنامى را در كتب تواريخ اغيار به يادگار گذاشتند ، اهل فرنگ طعنه به ملت و دولت اسلام مىزند . و در حق آن عارف ربانى بهتان‌ها گفته و از راه ريا و تزوير نسبت‌ها دهند ؛ در جواب اين خود غرضان خواجه اشعار مناسب سروده كه برخى نوشته آيد :\r\n( من كلامه )\r\n عيب رندان مكن اى زاهد پاكيزه سرشت * كه گناه دگرى بر تو نخواهند نوشت !\r\nمن اگر نيكم اگر بد تو برو خود را باش * هر كسى آن درود عاقبت كار كه كشت ! \r\n( من كلامه )\r\n همه كس طالب يارند ، چه هوشيار چه مست * همه جا خانهء عشق است ، چه مسجد چه كنشت\r\nسر تسليم من و خاك در ميكده‌ها * مدعى گر نكند فهم سخن ، گو سر و خشت\r\nنااميدم مكن از سابقهء روز ازل * تو چه دانى كه پس پرده كه خوب است ، كه زشت ؟ \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n نه من از خانهء تقوى به در افتادم و بس * پدرم نيز بهشت ابد از دست بهشت\r\nگر نهادت همه اين است ، زهى پاك نهاد ! * ور سرشتت همه اين است ، زهى پاك سرشت ! \r\n( و له ايضا )\r\n بيا كه قصر امل سخت سست بنيادست * بيار باده كه بنياد عمر بر بادست !\r\nغلام همت آن‌ام كه زير چرخ كبود * ز هرچه رنگ تعلق بگيرد آزادست\r\nنصيحتى كنمت يادگير و در عمل آر * كه اين حديث ز پير طريقتم يادست\r\nمجو درستى عهد از جهان سست نهاد * كه اين عجوزه عروس هزار دامادست\r\nچه گويمت كه به ميخانه دوش مست و خراب * سروش عالم غيبم چه مژده‌ها دادست\r\nكه : اى بلند نظر شاهباز سدره‌نشين * نشيمن تو در [ نه 
  ] اين كنج محنت‌آبادست\r\nتو را ز كنگرهء عرش مىزنند صفير * ندانمت كه در اين دام‌گه چه افتادست\r\nغم جهان مخور و پند من مبر از ياد * كه اين لطيفهء نغزم ز رهروى يادست\r\nرضا به داده بده وز جبين گره بگشا * كه بر من و تو در اختيار نگشادست\r\nنشان عهد و وفا نيست در تبسم گل * بنال بلبل مسكين كه جاى فريادست \r\n( و له ايضا )\r\n فقيه مدرسه دى مست بود فتوى داد * كه مى حرام ولى به ز مال اوقاف است \r\n\r\n","description":"","footnote":"","page_name":" 606 ","page_number":606},
  {"content":"\r\n\r\n\r\nخواجو\r\n جز غم به جهان هيچ نداريم و ليكن * گر هيچ نداريم ، غم هيچ نداريم \r\n\r\nخجندى ، كمال\r\n بر سر آن كوى چه گرديدن است * يافت شده ، اين چه خروشيدن است ؟\r\nعشق [ نه 
  ] در سينه ، چه سود است اين * هيچ نه در ديگ ، چه جوشيدن است ؟\r\nرهبر اين ره طلبد از كمال * بىرها [ بىرهه را 
  ] اين چه دوانيدن است ؟ \r\n\r\nجبلى ، عبد الواسع هراتى\r\n معدوم شد مروت و منسوخ شد وفا * زان هر دو نام ماند چو سيمرغ و كيميا\r\nشد راستى خيانت و شد زيركى صفا * شد دوستى عداوت و شد مردمى هبا\r\nهر عاقلى به زاويه‌اى ماند منحنى * هر فاضلى به داهيه‌اى ماند مبتلا \r\n\r\nحرف الخاء\r\n\r\nخاقانى ، ترجمه حالش معلوم\r\n هان اى دل عبرت بين از ديده نظر كن هان * ايوان مداين را آئينهء عبرت دان\r\nيك دم ز ره دجله منزل به مداين كن * وز ديده دويم دجله بر خاك مداين ران\r\nدندانهء هر قصرى پندى دهدت نو نو * پند سر دندانه بشنو ز بن دندان\r\nاز نوحهء جغد الحق ماييم به دردسر * وز ديده گلابى كن درد سر ما بنشان\r\nاز خون دل طفلان سرخاب رخ افزوده * اين زال سپيد ابرو ، وين مام سيه پستان \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n كسرى و ترنج زر ، پرويز و به زرين * بر باد شده يكسر ، بر خاك شده يكسان\r\nگفتى كه كجا رفتند آن تاجوران يكسر * ز ايشان شكم خاك‌ست آبستن جاويدان\r\nخاقانى از اين درگه دريوزهء عبرت‌گير * تا از در تو زين پس دريوزه كند خاقان ! \r\n( و له ايضا )\r\n خاقانيا ز نان طلبى آب رخ مريز * كان حرص آب رخ برد ، آهنگ جان كند \r\n\r\nخيام ، نامش عمر نيشابورى\r\n برخيز و مخور غم جهان گذران * بنشين و جهان به شادمانى گذران\r\nدر طبع جهان اگر وفايى بودى * نوبت به تو خود نمىرسيد از دگران \r\n( و له ايضا )\r\n ناكرده گناه در جهان كيست ؟ بگو ! * آن كس كه گنه نكرد چون زيست ؟ بگو !\r\nمن بد كنم و تو بد مكافات دهى * پس فرق ميان من و تو چيست ؟ بگو ! \r\n\r\nخاورى\r\n من عمرى هوس‌پرورى دل كردم ( ! ) * عمر بگذشت ، ندانم كه چه حاصل كردم « * » \r\n\r\nخيالى هراتى\r\n اى تير غمت را دل عشاق نشانه * خلقى به تو مشغول و تو غايب ز ميانه\r\nگه معتكف ديرم و گه ساكن مسجد * يعنى كه تو را مىطلبم خانه به خانه \r\n( و له ايضا )\r\n\r\n\r\n","description":"","footnote":"\r\n* به احتمال زياد :\r\n من عمر هوس‌پرورى دل كردم * بگذشت ، ندانم كه چه حاصل كردم . \r\nو يا :\r\n عمرى به هوس‌پرورى دل كردم * بگذشت ، ندانم كه چه حاصل كردم . \r\n","page_name":" 608 ","page_number":608},
  {"content":"\r\n\r\n\r\nخواجه عبد الله انصارى\r\n يا رب بگشا گره ز كار من زار * رحمى كه ز خلق عاجزم در همه كار\r\nجز درگه تو كى بودم درگاهى * محروم از اين در مكنم يا غفار ! \r\n( و له ايضا )\r\n گر من گنه جمله جهان كردستم * عفو تو اميد است كه گيرد دستم\r\nگفتى كه به روز عجز دستت گيرم * عاجزتر از اين مخواه كه اكنون هستم \r\n( و له ايضا )\r\n الله به فرياد من بىكس رس * لطف و كرمت يار من بىكس بس\r\nهر كى به كسى و حضرتى مىنازد * جز حضرت تو ندارد اين بىكس كس \r\n\r\nخرم كردكشى انصارى\r\n ماند همان يگانه ، اى عارف خداجو * روزى كه از ميانه خيزد من و تو و تو و او\r\nآخر به جبر وحدت خواهيم شد ز كثرت * يا قطره‌هاى باران يا رود و چشمه و جو \r\n( و له ايضا )\r\n خلاق جهان تويى تويى تو * صورت‌ده جان تويى تويى تو\r\nدر خانه و باغ و راغ و كهسار * و اندر يم و كان تويى تويى تو\r\nاز كثرت آشكارى خويش * از ديده نهان تويى تو\r\nآن كس كه نيافتيم از وى * ما هيچ نشان تويى تويى تو\r\nخرم به تو زنده است دايم * ذكرش به زبان تويى تويى تو ! \r\n\r\nخسرو\r\n چو شكر بندگى گفتن نياريم * سپاس خواجگى را چون گذاريم ؟ \r\n( و له ايضا )\r\n بيستون نالهء زارم چو شنيد از جا شد * كرد فرياد كه فرهاد دگر پيدا شد \r\n\r\n","description":"","footnote":"","page_name":" 609 ","page_number":609},
  {"content":"\r\n\r\n\r\nحرف الدال\r\n\r\nدقيقى طوسى ، معاصر فردوسى\r\n گويند كه صبر كن تو را صبر بر دهد * آرى دهد ، ليك به عمر دگر دهد\r\nمن عمر خويشتن به صبورى گذاشتم * عمر دگر ببايد تا صبر بر دهد \r\n\r\nداعى ، نامش سيد محمد\r\n عشقى تو طلب كن كه به جايى برسى * در هر قدمى نو به نوايى برسى \r\n( و له ايضا )\r\n خاموشى را بسى خواص است * خاموش ز نيك و بد خلاص است \r\n\r\nداورى ، ميرزا محمد شيرازى\r\n( و له ايضا )\r\n نبود غير جنونم ز اكتساب فنون * كه الجنون فنون گفت الفنون جنون\r\nدر آن زمانه فتادم كه در ميانهء خلق * هنر قلادهء لعن است ، يا هنر ملعون\r\nنه كار بسته به كسب هنر گشوده شود * نه رنگ قير سپيد از عفونت [ عقوبت ؟ 
  ] صابون \r\n\r\nدقيقى\r\n از بىخبر [ ان 
  ] خبر چه پرسى * وز گم شدگان اثر چه پرسى ؟ \r\n\r\nدركى ، از اهل قم\r\n گر نگهدار من آن است كه من مىدانم * شيشه را در بغل سنگ نگه مىدارد \r\n\r\nحرف الذال\r\n\r\nذبيح ، نامش اسمعيل ، از خراسان\r\n در حقيقت مرد دنيادار كورى بيش نيست * مال و جاهش مايهء عجب و غرورى بيش نيست \r\n\r\n","description":"","footnote":"","page_name":" 610 ","page_number":610},
  {"content":"\r\n\r\n پا منه آن‌جا مگر بهر قضاى حاجتى * خانهء اهل دو دل [ در 
  ] جاى فرودى بيش نيست ( ! ) \r\n\r\nذره ، اسمش ميرزا عبد الله بن محمد اصفهانى\r\n آرايش خس و خاك از بهار ماند ( ! ) * نخل حيات ماست كه بىبرگ [ و 
  ] بار ماند\r\nچون شاخ خشك دستم ز آغوش گل جداست * داغى به دل ز لاله و گل يادگار ماند \r\n\r\nذهبى\r\n نرنجيم با غير اگر خو كنى * تو با ما چه كردى كه با او كنى ؟ \r\n\r\nذبحى يزدى\r\n خداوندا تهى دستم ز طاعت * ندارم جز تهى دستى شفاعت\r\nسيه مارىست طومارم به تشبيه * الهى لا تؤاخذنى بما فيه \r\n( و له ايضا )\r\n فريبم داده زانسان چشم فتان * كه شيطان دور استاده‌ست حيران\r\nبه هرزه صرف شد عمر جوانى * به هرزم رفت آب زندگانى\r\nچنان بر دوزخيم بيم عذاب‌ست * كه بر حالم دل آتش كباب است\r\nچنان در ذلت‌ام زين نفس سركش * كه نه خاكم به خود گيرد نه آتش\r\nسيه روىام به رنگ زلف پرپيچ * تفضل كو نمىخواهم دگر هيچ\r\nز فضلت اى روان‌بخش دل من * اگر يك ذره گردد شامل من\r\nرهم از كوه عصيان‌هاى انبوه * چو نقش روى شيرين پشت بر كوه\r\nولى عفو تو را هر گه كه ديدم * به پرده [ بپرد 
  ] خوف از بيم اميدم ! \r\n\r\nحرف الراء\r\n\r\nراضى ، از نيشابور\r\n كجاست آن‌كه همى گفت در زمانه منم * به مال [ مآل ؟ 
  ] دشمن مال و به رأى ملك‌آرا \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n ادب نهان و هنر ضايع و شرف بىقدر * اعزه خوار و رعيت اسير و خلق گداى \r\n\r\nرازى ، از شيراز يا اصفهان\r\n نه آن بدمهر را با خويشتن همدم توانم كرد * نه از دل مهر او هرگز ، [ نه 
  ] دل بيرون توانم كرد ( ! )\r\nنمىخواهم كه مردم بشنوند آوازهء حسنش * و گرنه آن‌چه مجنون كرد من هم مىتوانم كرد \r\n\r\nراغب ، اسمش سيد يوسف اردبيلى\r\n اى دل قرار گير نه وقت تپيدن است * اى ديده خون ببار كه نه وقت ديدن است !\r\nمى در قدح كنند حريفان و گل به جيب * رسم عزاى ما نه گريبان دريدن است \r\n\r\nرشيدى ، اسمش ملا حاجى كرمانى\r\n منشين ز طلب دامن همت بر زن * و اندر ره دوست ديده بر نشتر زن\r\nگيرم به درون خانه راهت ندهند * نوميد مباش و حلقه‌اى بر در زن ! \r\n\r\nراغب ، اسمش كلب حسين تبريزى\r\n صد نامه نوشتيم جوابش ننوشتى * اين نيز جوابى است كه جوابى ننوشتى ( ؟ ) « * » \r\n\r\nرضا خراسانى\r\n گريان كه كند نالهء در وقت گرى * دانى غرضش چيست از اين نوحه‌گرى ؟\r\nيعنى كه اگر گرى شود عمر تو كم * پيمانهء عمر پر شود تا نگرى \r\n\r\n\r\n","description":"","footnote":"\r\n* به احتمال زياد مصرع دوم : « اين نيز جوابى ! كه جوابى ننوشتى » يا « اين نيز جوابى است ، جوابى ننوشتى ! »\r\n","page_name":" 612 ","page_number":612},
  {"content":"\r\n\r\n\r\nرضا طهرانى\r\n اى كرده عبادت ريايى فن خود * آراسته از لباس عصيان تن خود\r\nطوقى بر گردنت زدى از لعنت * گفتم كه من انداختم از گردن خود \r\n\r\nرضوى ، اسمش سيد مرتضى شيرازى\r\n هرچه ما [ بيداد مى 
  ] پنداشتيم آن داد بود * خصمى افلاك ، ما را سيلى استاد بود \r\n\r\nرودكى\r\nاسمش - ابو الحسن [ ابو عبد الله 
  ] اصل از بخارا - مقدم شعراى فارس [ زبان 
  ] است . در زمان ملوك سامانيه نديم امير نصر بن احمد بوده . گويند كليله و دمنه را به قيد نظم درآورد .\r\n دردا و حسرتا كه مرا دور روزگار * بىآلت و سلاح بزد راه كاروان\r\nچون دولتى نمود مرا محنتى فزود * بىكردن شگفت نبوده است گر زمان \r\n\r\nركن الدين قمى\r\n شرم باد اى خون من بر گردنت * يا ز خود يا از خدا يا از منت \r\n\r\nحرف الزاء\r\n\r\nزلالى ، منطقه\r\n چشمى كه بود لايق ديدار ندارم * دارم گله از چشم خود ، از يار ندارم \r\n\r\nزكريا يزدى\r\n روز عمرت شب شد و در فكر اسبابى هنوز * بر تنت هر موى صبحى گشت و در خوابى هنوز \r\n\r\nزين العابدين سيستانى\r\n مشنو سخن عالم فانى و مگو * و اندر طلبش مدار چندان تك و پو\r\nدنيا چو گل است ، ساعتى در لب جو * تا چشم زنى نه رنگ بينى و نه بو \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n\r\nحرف السين\r\n\r\nسلمى از بلاد نيشابور\r\n الهى به اعزاز آن پنج تن * نبى و ولى و دو فرزند و زن\r\nبرآرى به فضل خود اى كردگار * كه در دين و دنيا مرا پنج كار\r\nيكى حاجتم را نرانى به كس * برآرندهء آن تو باشى و بس ! \r\n\r\nسعدى\r\nاسمش شيخ مصلح الدين شيرازى ، ذات معالى صفاتش مستغنى از توصيف و بيان است ؛ مشهور عالم و ممدوح امم ، سبب افتخار ايران و ايرانيان ، ناصح سلاطين جهان و سر حلقهء دانشوران ؛ اندرزهاى او گوشوارهء حكمرانان زمان . در شرق و غرب آشنا و بيگانه نام نامىاش را به احترام ستايند و از گفتار نغز او جميع ملل روى زمين حصه مىربايند و سود برمىدارند . سرمشق پولتيك و سياسى عموم دانشوران جهان است . زحمت‌ها كشيده ، سياحت‌ها كرده ، تجربه‌ها آزموده ، آداب سير و سلوك و معاشرت و زندگانى و صلاح دنيا و آخرت را ، نظما و نثرا ، چنانچه شايد و بايد ادا فرموده و چيزى فروگذارى ننموده ، خدمت بزرگ به عالم انسانيت و اسلاميت كرده ، ولى افسوس سخنى كه عموم دانشوران و بزرگان فرنگستان با ترجمه در روى ميز خود گذاشته از مطالعه‌اش سود مىبرند ، ما او را افسانه انگاريم و بازيچه شماريم و درس او را به اطفال هفت ساله روا داريم . چه نيك فرموده :\r\n نگويند از سر بازيچه حرفى * كز آن پندى نگيرد صاحب هوش\r\nو گر صد باب حكمت پيش نادان * بخوانند ، آيدش بازيچه در گوش \r\nكلامى كه از متكلمين ، متقدمين و متأخرين كسى را ياراى ايراد نبوده و تمام اهل فضل و كمال تصديق آن نموده ، ما را در مجالس سماع مىسرايند ، در مستى تذكار نمايند . هر قدر ماها آن حكيم دانشمند را توصيف نماييم از عهده برآمد آن نتوانيم ، مدح او را از فرنگيان بايد شنيد .\r\n « بهتر آن باشد كه سر دلبران * گفته آيد در حديث ديگران « * » » \r\nقدر او را بيرونى مىداند نه خودى كه چه علم فصاحت و بلاغت افراشته و در گلزار ايران چه گل‌هاى رنگارنگ كاشته كه صدمهء هيچ تندباد بر اوراق گلشن او زيان نرسانيده\r\n\r\n\r\n","description":"","footnote":"\r\n* بيت از مولوى است .\r\n","page_name":" 614 ","page_number":614},
  {"content":"\r\n\r\nو صرصر هيچ حوادث ، بهار كلامش را مبدل به خريف نساخته . تيمنا و تبركا چند فرد ايراد كردم :\r\n نبايدت كه پريشان بود قواعد ملك * نگاه‌دار دل مردم از پريشانى\r\nچنان كه طايفه‌اى در پناه جاه تواند * تو در پناه دعا و نياز ايشانى \r\n( و له ايضا )\r\n ضرورت است كه آحاد را سرى باشد * و گرنه ملك نگيرد به هيچ‌گونه نظام\r\nبه شرط آن‌كه بداند سر اكابر ملك * كه بىوجود رعيت سرىست بىاندام \r\n( و له ايضا )\r\n شنيدم كه بيوه زن دردمند * همى گفت و رخ بر زمين برنهاد\r\nهر آن كو خدايا به هر بيوه‌زن * ترحم نيارد ، زنش بيوه باد ! \r\n( و له ايضا )\r\n آن‌كه زيان مىرسد از وى به خلق * فهم ندارد كه زيان مىكند\r\nگله ما را گله از گرگ نيست * اين همه بيداد شبان مىكند \r\n( و له ايضا )\r\n امير ما عسل از دست خلق مىنخورد * كه زهر در قدح انگبين تواند بود\r\nعجب كه در عسل از زهر مىكند پرهيز * حذر نمىكند از تير آه زهرآلود \r\n( و له ايضا )\r\n اى طفل كه عكس رخت از خويش ندانى * هر چند كه بالغ شدى ، آخر نه همانى\r\nشكرانهء زور آورى روز جوانى * آن است كه قدر پدر پير بدانى \r\n( و له ايضا )\r\n خدايا فضل كن كه گنج قناعت * چو بخشيدى و دادى گنج ايمان\r\nگرم روزى نماند يا بميرم * به از نان خوردن از دست لئيمان \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n\r\nسلمان ساوجى\r\n نگويم كه سلمان تويى كم ز كم * گرفتم كه بيشى ز هوشنگ و جم\r\nببين تا از آن مايهء سرورى * چه بردند ايشان ، تو هم آن برى\r\nاگر شير و يا اژدهايى به زور * سرانجام خواهى شدن صيد مور\r\nاگر خواجه‌اى ور امير اجل * رهايى نيابى ز تير اجل\r\nچرا خفته‌اى ، خيز كارى بساز * كه خود در پى توست خواب دراز \r\n\r\nسلامى\r\n شنيده‌ام كه قضا در كمان نكند * گر از ازل دل كس را نشان آن نكند\r\nز تير حادثه آماج مىكند هر دم * هزار دل كه به خود هرگز اين گمان نكند \r\n\r\nسحابى استرآبادى\r\n بر هر كه رسى نكو ببين كان نيكوست * كاو خواسته و ساخته حضرت اوست\r\nبر بىسر و سامانى من عيب مكن * شايد كه مرا دوست چنين دارد دوست \r\n( و له ايضا )\r\n عالم به خروش « لا إله الا هو » ست * غافل به گمان كه دشمن است اين يا دوست\r\nدريا به وجود خويش موجى دارد * خس پندارد كه اين كشاكش از اوست \r\n\r\nسلمان ساوجى\r\nاسمش جمال الدين بن خواجه علاء الدين ، از شعراى مشهور ، كلامش موزون ، در تعريف خود گويد :\r\n من از يمن اقبال اين خاندان * گرفتم جهان را به تيغ زبان\r\nمن از خاوران تا در باختر * ز خورشيدم امروز مشهورتر \r\n\r\nسوزنى ، اسمش محمد از اهل فارس\r\n ز هر بدى كه تو گويى هزار چندانم * مرا نداند آن‌گونه كس كه من دانم \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n به يك صغيره مرا رهنماى ، شيطان بود * به صد كبيره كنون رهنماى شيطانم\r\nهواست دانهء من دانه‌چينىها « * » و نه دام * اگر به دانه بماندم به دام درمانم\r\nهوا نماند تا ساعتى به همت هو * هو اللهى بزنم حلقه‌اى بجنبانم\r\nاگر نباشد با من « هو هدايت » تو * به سوى هاويه بردى هوا چو هامانم\r\nبه حق دين مسلمانى اى مسلمانان * كه چون به خود نگرم ننگ هر مسلمانم\r\nبه حق « اشهد ان لا إله الا الله » * چنان بميران كاين قول بر زبان رانم \r\n( و له ايضا )\r\n بار الها من به درگاهت پناه آورده‌ام * بر حضور حضرتت روى سياه آورده‌ام\r\nچهار چيز آورده‌ام يا رب كه در گنج تو نيست * نيستى و حاجت و عجز و گناه آورده‌ام \r\n\r\nسنايى\r\nاز اهل غزنين ، فاضل و كامل ، مؤمن موحد ؛ بعض فضلا را عقيده اين است كه در سخنورى و طلاقت لسان و عذوبت بيان به انورى و نظامى برترى و بالاترى دارد ، چنانچه يكى از فضلا گويد :\r\n گويى تو به من هرچه ، از اشعار سنايى گو ! * رو نظم نظامى را بر فرق فرزدق زن ! \r\n( من كلامه )\r\n\r\n\r\n","description":"","footnote":"\r\n* به احتمال زياد : « دانه‌چينى است . . . »\r\n","page_name":" 617 ","page_number":617},
  {"content":"\r\n\r\n اى سنايى به قوت ايمان * مدح حيدر بگو پس از عثمان !\r\nبه مديحش مدايح مطلق * « هو الباطل » است ، « جاء الحق » \r\n( و له ايضا )\r\n مگو مغرور غافل را براى امن او نكته * مده محرور جاهل را به هر طبع او خرما\r\nنه حرف از بهر او آمد كه سوزى زهرهء زهره * نه حرف از بهر او آمد كه درّى چادر زهرا \r\n( و له ايضا )\r\n ابلهى ديد اشترى به چرا * گفت : نقشت همه كج است چرا ؟\r\nگفت : اشتر كه اندرين پيكار * عيب نقاش مىكنى ، هشدار !\r\nدر كژ من ، نكن به نقش نگاه * تو ز من ، راه راست رفتن خواه ! \r\n( و له ايضا )\r\n لطف او : بىنوا نوازنده * قهر او : نازنين گدازنده\r\nناكسان را به لطف خود كس كرد * خاك را قبلهء مقدس كرد\r\nگر نبودى ازو عنايت پاك * كى شدى تاجدار ، مشتى خاك \r\n( و له ايضا )\r\n اسرار وجود خام ناپخته بماند * ز آن گوهر بس شريف ناسفته بماند\r\nهر يك به دليل عقل چيزى گفتند * آن نكته كه اصل بود ناگفته بماند \r\n\r\nحرف الشين\r\n\r\nشاعر شيرازى\r\n اى سالك ره چه خفته‌اى ؟ خيز ! * گر مرد رهى به ره درآميز !\r\nصوفى و حكيم را رها كن * روى دل خويش در خدا كن !\r\nگر راه خداى مىنوردى * بگذار طريق هرزه گردى ! \r\n\r\nشاهى\r\n شبى با صراحى همى گفت شمع * كه : اى هر شبى مجلس آراى دوست\r\nتو را با چنين قدر پيش قدح * سجود دمادم بگو از چه روست\r\nصراحى به دو گفت : نشنيده‌اى * تواضع ز گردن‌فرازان نكوست ؟ \r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nشيبانى ، فتح الله كاشانى\r\n گر ندهد داد خلق ، دادگر خاك * دادگر آسمان بگيرد از او داد\r\nداد تو را داد ، تا كه داد دهى تو * گر ندهى داد ، داد از تو كند داد\r\nگوش به فرياد دادخواه كن امروز * تا كه به فردات مىنگيرد فرياد\r\nداد ده امروز ، تا كه داد دهندت * فردا كآنجا يكى است بنده و آزاد\r\nداد دل از شادى زمانه بگيرد * شاه كه دل‌ها كند به داد همى شاد \r\n\r\nشوكت\r\n اى فلك خانه‌ات خراب شود * جگرت چون دلم كباب شود\r\nديدم امروز نوشكفته گلى * كه ز عكس رخش گل آب شود\r\nاز نزاكت ، حباب پستانش * به نسيم نفس خراب شود\r\nپيش رفتم كه شايد از وصلش * بوسه‌اى چند انتخاب شود\r\nلب پر از خنده كرد با من گفت * به طريقى كه دل كباب شود\r\nآرزوى مكيدنش نكنى * كه به لب نارسيده آب شود\r\nمن گذشتم ز مدعا « شوكت » ! * خانهء آرزو خراب شود \r\n\r\nشاهى ، اسمش ملك بن جمال الدين سبزوارى\r\n شادم كه ز من بر دل كس كارى نيست * كس را ز من و ز كارم آزادى نيست\r\nگر نيك شمارند ، و گر بد گويند * با نيك و بد هيچ كسم كارى نيست \r\n\r\nشاهى ، اسمش محمود نيشابورى\r\n گر برتر از آسمان بود منزل تو * وز كوثر [ هم 
  ] سرشته باشد گل تو\r\nچون مهر على نيست اندر دل تو * مسكين تو و سعىهاى بىحاصل تو \r\n\r\nشاهى ، اسمش ملك\r\n اى دل همه اسباب جهان خواسته گير * باغ طربت سبزهء آراسته گير\r\nو آنگاه بر آن سبزه شبى چون شبنم * بنشسته و بامداد برخاسته گير ! \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n\r\nشاه ، علماء الدوله\r\n صد خانه اگر به طاعت آباد كنى * به زآن نبود كه خاطرى شاد كنى\r\nگر بنده كنى ز لطف آزادى را * بهتر كه هزار بنده آزاد كنى \r\n\r\nشرف فزونى\r\n پس و پيش اين راه بس اندكىست * رونده اگر پيش اگر پس يكىست\r\nندانم از اين‌جا كجا مىرويم * چرا آمديم و چرا مىرويم\r\nز انديشه خون شد جگرها بسى * ولى حل نكرد اين معما كسى \r\n\r\nشهد ، اسمش ابو الحسن [ سعدى 
  ]\r\n عاملان در زمان معزولى * همه شبلى و بايزيد شوند\r\nباز چون بر سر عمل آيند * همه چون شمر و چون يزيد شوند \r\n\r\nشهد ، اسمش ابو الحسن خراسانى\r\n دوشم گذر افتاد به ويرانهء طوس * ديدم جغدى نشسته بر جاى خروس\r\nگفتم : چه خبر دارى از اين ويرانه ؟ * گفتا كه : جز اين نيست افسوس افسوس \r\n\r\nشانى هراتى\r\n اى دل ! حيات خضر و ثبات جهان مخواه * اندوه بىزوال و غم بىكران مخواه\r\nگر خود سكندرى ، پى آب خضر مرو * عمر ابد براى غم جاودان مخواه ! \r\n\r\nشريف تبريزى\r\n كو هم‌نفسى ؟ تا كنم اظهار غم دل * زان پيش كه بندد غم دل راه نفس را \r\n\r\nشفاح شيرازى [ بابا طاهر عريان 
  ]\r\n اگر آهى كشم صحرا بسوزد * جهان را سربه‌سر تا پا بسوزم\r\nبسوزم عالم ار كارم نسازى * چه فرمايى ؟ بسازى يا بسوزم ؟ \r\n\r\n","description":"","footnote":"","page_name":" 620 ","page_number":620},
  {"content":"\r\n\r\n\r\nشاه عباس ماضى [ شاه طهماسب 
  ]\r\n يك چند پى زمرد سوده شديم * يك چند به ياقوت تر آلوده شديم\r\nآلودگيى بود به هر رنگ كه بود * شستيم به آب توبه آسوده شديم \r\n\r\nشاه عباس ثانى صفوى\r\n ديروز چنان وصال جان‌افروزى * امروز چنين فراق عالم‌سوزى\r\nافسوس كه مستوفى ديوان قضا * آن را روزى نويسد ، اين را روزى\r\nديشب شب وصل با چنان حور لبى * امشب ، شب هجر با چنين تاب و تبى\r\nافسوس كه مستوفى ديوان قضا * آن را به شبى نويسد ، اين را به شبى \r\n\r\nشاهى نظام الدين شيرازى\r\n ياد حق مىكنند غافل از او * خود چه خواهند برد حاصل از او ؟ \r\n\r\nحرف الصاد\r\n\r\nصافى ، اسمش محمود ، از اصفهان\r\n دردا كه دواى درد پنهانى ما * افسوس كه چارهء پريشانى ما\r\nدر عهدهء جمعىست كه پنداشته‌اند * آبادى خويش را ز ويرانى ما \r\n( و له ايضا )\r\n آبادى بت‌خانه ز ويرانى ماست * جمعيت كفر از پريشانى ماست\r\nاسلام به ذات خود ندارد عيبى * هر عيب كه هست از مسلمانى ماست \r\n\r\nصباحى ، اسمش سلمان ، از اصفهان\r\n غير غمش از سرود رود چه حاصل ؟ * آن‌كه از هجرش ز جوى ديده رود رود\r\nشاهد از سعدى آورم - كه روانش * مهبط انوار فيض باد - كه فرمود :\r\nدوست به دنيا و آخرت نتوان داد * صحبت يوسف به از دراهم معدود\r\nعمر كه در هجر بگذرد ، نكند نفع * جان كه ز جانان جدا بود ، ندهد سود\r\nشكر الهى كنم كه كرد نصيبم * وصل شما را كه بود غايب مقصود \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n\r\nصائب ، اسمش محمد على تبريزى\r\n شيشه را بر طاق نسيان نه ، قدح را خرد كن * بشكن از خون سيه‌مستان خمار روزگار\r\nتوبهء عهد جانان [ جوانى 
  ] را قبول ديگر است * بگذر از مى در جوانى ، اى بهار روزگار ! \r\n\r\nصابر سرمدى\r\n ز روزگار به رنجم ز دوستان محروم * چو مرتضى ز خلافت ، چو فاطمه ز فدك\r\nسپهر پير به من آن كند كه اهل خرد * هزار عيب كنند ار چنان كند كودك \r\n\r\nصادق\r\n سينه كه مجروح شد از تير عشق * مى نپذيرد علاج جز كه به تدبير عشق\r\nمصلحت حال ما نيست به تدبير عقل * بر سر ما هرچه رفت ، رفت ز تعبير عشق \r\n\r\nصابر ، اسمش شهاب الدين ترمذى\r\n اى دو چشم منت به تو نگران * چند چندى بگير در دگران ( ! )\r\nچند نازى چو معتبر شده‌اى ؟ * كه نخواهند مرد معتبران\r\nاز پى مردن و ز حفظ حيات * حيله‌ها ساختند حيله‌گران\r\nبه هنر قصد مرگ دفع نشد * تا بمردند همچو بىهنران \r\n\r\nصباحى ، سلمان اصفهانى\r\n يا رب بناى عالم از اين پس خراب باد * افلاك را درنگ و زمين را شتاب باد\r\nتا روز دادخواهى آل نبى شود * از پيش چشم مرتفع اين نه حجاب باد\r\nآلوده شد جهان ، همه از لوث اين گناه * دامان خاك شسته ز طوفان آب باد\r\nبر كام اهل بيت نگشتند يك زمان * در مهد چرخ ، چشم كواكب به خواب باد \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n لب تشنه شد شهيد جگر گوشهء رسول * هر جا كه چشمه‌اى است به عالم ، سراب باد\r\nاز نوك نيزه تافت ، سر آفتاب دين * در پردهء كسوف نهان آفتاب باد\r\nهر كس دلش به عترت آل نبى نسوخت * مرغ دلش به آتش حسرت كباب باد\r\nدر موقف حساب ، « صباحى » چو پا نهد * جايش به سايهء علم بو تراب باد ! \r\n\r\nحرف الضاد\r\n\r\nنام ، ضياء محمد طهرانى\r\n از خلق زمانه پا كشيدن خوشتر * در گوشهء عزلت آرميدن خوشتر\r\nزنهار « ضيا » ! علاج چشمت نكنى * ارضاع زمانه را نديدن خوشتر ! \r\n\r\nحرف الطاء\r\n\r\nطاهر هرانى\r\n تو را به مهر و وفا اعتبار نتوان كرد * چرا كه عمرى و به روى مدار نتوان كرد ! \r\n\r\nطبيب ، اسمش مير عبد الباقى بن مير محمد رحيم اصفهانى\r\n پا هديه نپوييم ورا ز آن‌كه نشايد * كس مشت خسى تحفه برد باغ ارم را\r\nبا دست تهى آمده‌ام ز آن‌كه نزيبد * جز دست تهى تحفه خداوند كرم را \r\n\r\nطبرى ، اسمش محمد ، از بلاد اصفهان\r\n بدى را با بدى پاداش كردن * نه كار مردم آزاده باشد\r\nكسى خارى فكند ار زير پايت * تو دستش گير اگر افتاده باشد \r\n\r\nطائف محمد على\r\n زبان و دل موافق ساز ، هنگام دعا كردن ! * به يك انگشت نتوان عقده‌اى از رشته واكردن \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nحرف الظاء\r\n\r\nظهرى ، اسمش طاهر\r\n مرا بپرور و در كسب نام باقى كوش * كه جز ذخير نماندى معين و يحيى را\r\nجزاى خير عمل بين كه روزگار ، هنوز * خراب مىنكند بارگاه كسرى را !\r\nبا هنر باش هرچه خواهى كن ! * نه بزرگى به مادر و پدر است\r\nنافهء مشك را ببين به مثل ! * كين قياس بديع معتبر است \r\n\r\nظفر همدانى ، به اسم تخلص دارد .\r\n جزاى خير عمل بين كه روزگار هنوز * خراب مىنكند بارگاه كسرى را \r\n\r\nظهير الدين بن محمد فاريابى\r\n گيتى كه اولش عدم و آخرش فناست * در حق او گمان ثبات و بقا خطاست\r\nمشكل‌تر اين‌كه گر به مثل دور روزگار * روزى دو مهلتى دهدت ، گويى آن بقاست\r\nنى نى كه در زمانه تو مخصوص نيستى * بر هر كه بنگرى به همين درد مبتلاست \r\n\r\nظاهر\r\n غافل‌اند اين منجمان از كار * نيست در كارشان دل بيدار\r\nهمهء باد حكم باد آن كار ( ! ) * تو ز احكام سيره دست مدار\r\nاختراعى چنين هر آن‌كه نهاد * راه بنمود ، ليك در نگشاد\r\nخلق را كرد جمله سرگردان * و آن‌چه كرد از عمل به دور جهان\r\nنيست الا به قدرت يزدان * نيك و بد در طبايع اركان\r\nبىقضا خلق يك نفس نزنند * عاقلان را چنان جرس نزنند \r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nحرف العين\r\n\r\nعارف ، جمال الدين اصفهانى\r\n اين عمر كه از نيمهء هشتاد گذشت * يادش چه كنى كه شاد و ناشاد گذشت\r\nدر آب دو ساله كشتى انداز و نگر * در آب بيابى آن‌چه از باد گذشت \r\n\r\nعسس شيرازى\r\n در روزگار حق نمك گم نمىشود * چينى هنوز ياد ز فغفور مىكند \r\n\r\nعطا ، رازى بن يعقوب\r\n آب بهتر هزار بار از مى * و من الماء كل شىء حى\r\nنخورم آن‌چه عقل من ببرد * در من افتد چو آتش اندر نى\r\nمر مرا طاقت دو آتش نيست * آتشس دوزخىّ و آتش مى \r\n\r\nعماره ، اسمش منصور بن محمد\r\n غره مشو بر اين‌كه جهانت عزيز كرد * اى بس عزيز كردهء خود را كه كرد خوار\r\nمار است اين جهان و جهانجوى مارگير * وز مارگير مار برآرد همى دمار \r\n\r\nعرفى ، اسمش محمد ، از سادات شيراز\r\n « عرفى » دم نزع است و همان مستى تو * آخر به چه مايه بار بربستى تو ؟\r\nفرداست كه دوست نقد فردوس به كف * جوياى متاع است و تهى دستى تو ! \r\n( و له ايضا )\r\n چنان با نيك و بد سر كن كه بعد از مردنت ، « عرفى » ! * مسلمانت به زمزم شويد و هندو بسوزاند \r\nايضا قصيدهء مطول كه در وصف بارگاه مولاى متقيان نوشته ، شاه بيتش اين است :\r\n\r\n","description":"","footnote":"","page_name":" 625 ","page_number":625},
  {"content":"\r\n\r\n اين بارگاه كيست كه گويند بىهراس * كه اى اوج عرش سطح زمين تو را مماس ؟ \r\n\r\nعهدى ، مولدش معلومم نيست\r\n زبان از سوز دل شد همچو آتش در دهان من * مكن اى مدعى كارى كه افتى بر زبان من ! \r\n\r\nعصمت بخارايى\r\n سرخوش از كوى خرابات گذر كردم ، دوش * به طلب‌كارى ترسا بچهء باده‌فروش\r\nپيشم آمد به سر كوى ، پرى رخسارى * كافرى عشوه‌گر ، از زلف خودش بار به دوش\r\nگفتم : اين كوى چه كوىست و تو را خانه كجاست ؟ * اى همه مر خم ابروى تو را حلقه به گوش\r\nگفت : تسبيح به خاك افكن و ز نار ببند * سنگ بر شيشهء تقوى زن و پيمانه بنوش !\r\nبعد از آن ، پيش من آ تا به تو گويم رمزى * راه اين است ، اگر بر سخنم دارى گوش !\r\nزود ديوانه و سرمست دويدم پيش‌اش * به مقامى برسيدم كه نه دين ماند و نه هوش\r\nديدم از دور ، گروهى همه ديوانه و مست * وز تف بادهء عشق‌اش ، همه در جوش و خروش\r\nچون سررشتهء ناموس بشد از دستم * خواستم تا سخنى پرسم ، گفتا كه خموش !\r\nاين نه كعبه‌ست كه با پا و سر آيى به طواف * وين نه مسجد كه در او بىادب آيى به خروش\r\nاين خرابات مغان است ، درو مستان‌اند * از دم صبح ازل تا به قيامت ، مدهوش \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n گر تو را هست در اين عشوه ، سر يك رنگى * دين و دانش به يكى جرعه چو عصمت به فروش ! \r\n\r\nعطار ، اسمش ابو طالب ، بشر تخلص دارد ، ترجمهء حالش مشهور\r\n تو خامى اين حديثت خوش نيفتد * كه جز در پخته اين آتش نيفتد \r\n( و له ايضا )\r\n در كلاه فقر مىبايد سه ترك * ترك دنيا ، ترك عقبا ، ترك ترك \r\n( و له ايضا )\r\n مرغى بودم پريده از عالم راز * تا بو كه برم خبر ز سفلى به فراز\r\nچون هيچ كسى نيافتم محرم راز * زان در كه درآمدم برون رفتم باز \r\n\r\nعشقى بخارايى\r\n گروهى چو يك مشت عفريت عريان * به كنجى چو گور يهودان خيبر\r\nسبك سايه [ جامه 
  ] و سنگ فرش و غذا غم * هنر فتنه و فخر شور و شرف شر\r\nچو نسناس ناكس ، چو خنريز خيره * چو يأجوج بىحد ، چو مأجوج بىمر\r\nسواران ولى بر نمد زين جارخ [ سارخ ؟ 
  ] * شجاعان و ليكن به فسق و به ساغر\r\nهمه غافل از حكم دين و شريعت * همه بىخبر از خدا و پيمبر\r\nچو ديوان بندى همه پير و برنا * چو غولان وحشى همه ماده و نر \r\n\r\nعاشق ، اسمش محمد اصفهانى\r\n چون غير عدل نيست ، اگر پرده بردرند * بر ما كه هيچ عذر نداريم در جواب \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n گر دل نهم به عفو ، كدامين وسيله‌ام * ور تن دهم به خشم ، كدامم توان و تاب ؟ \r\n( و له ايضا )\r\n پروانه صفت ، چشم بر او دوخته بودم * ناگاه خبردار شدم ، سوخته بودم \r\n\r\nعلى سمرقندى\r\n ور ندارى در پناهم ، داردم آن كس كه داشت * مر محمد را ، به غار اندر ، پناه عنكبوت \r\n\r\nعالى نعمت‌خانى\r\n بيهوده به حرف لب گشودن ، چه ضرور ؟ * تيغ همه بر خود آزمودن ، چه ضرور ؟\r\nدانا محتاج نيست نادان منكر * پس مصدر فعل لغو بودن ، چه ضرور ؟ \r\n( و له ايضا )\r\n تا چند كسى دست دعا بردارد * كين ظالم از اين مهلكه پا بردارد\r\nبنشسته چنان قوى كه برداشتنش * كار دگرى نيست ، خدا بردارد \r\n\r\nعصار\r\n شادم ز طعن خلق كه مرغان عشق را * شاخى كه سنگ مىرسدش آشيان كنند \r\n\r\nعجرى\r\n چه رشك مىبرد اى دل به كشتگان غمش ؟ * تو هم به مقصد خود مىرسى ، شتاب مكن ! \r\n\r\nعبد الله كاشغرى\r\n در مقامى كه عقل و ايمان است * مردنش به كه زاد او آن است \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\nعنصرى قزوينى\r\n چهار وقت براى چهار كار بود * كسى نديد و نبيندش از چهار جدا\r\nبه وقت قدرت عفو و به وقت ذلت رحم * به وقت تنگى بخشش ، به وقت عهد وفا \r\n\r\nحرف الغين\r\n\r\nغنى ، به اسم تخلص داشت ، از سادات قم است\r\n عمرى به ره وفا نشستيم ، عبث * دل جز تو به ديگرى نبستيم ، عبث\r\nدر پيش تو قدر هر شكستى بيش است * با اين همه استخوان شكستيم ، عبث \r\n\r\nغياث يزدى ، گويا نقاش هم بوده است\r\n بيچاره كسى كه شهر يزدش وطن است * بيچاره‌تر آن‌كه نقش بنديش فن است\r\nزين هر دو بتر كسى كه اهل سخن است * ناچار كسى كه اين سه دارد چو من است \r\n\r\nغيرت ، مولدش معلومم نيست\r\n هر جا كه يار آشنايىست تو را * درياب كه خضر رهنمايىست تو را\r\nضايع نشود به خلق احسان كردن * هر دست گرفته‌اى عصايىست تو را ! \r\n( و له ايضا )\r\n روباه بازى فلكم كى كند زبون * اكنون كه نقد [ ؟ 
  ] شير خدا گشت ياورم\r\nباشد مرا امام به حق ، شير حق ، على * كز مهر او پر است دل مهر پرورم \r\n\r\nغرضى ، اسمش ابو الحسن ، مولد معلومم نيست\r\n چو ديده نعمت بيند ، به كف درم نبود * سر بريده بود ، در ميان زرين تشت \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n\r\nحرف الغاء\r\n\r\nغنى كشميرى\r\n نه پاى درون آمده ، نه پاى برونم * درماندهء اين دايره‌ام ، همچو جلاجل \r\n\r\nحرف الفاء\r\n\r\nفردوسى\r\nاسمش ميرزا ابو القاسم طوسى - عليه الرحمه - پادشاه شعرا و ممدوح شاه و گدا ، شاعر به آن هنرورى مادر جهان نزاييده . با وجود صدها رقيب كه همه در فنون شعر ماهر مانند عنصرى و غيره لاف « انا و لا غير » زدندى ، تمام اوقات خود را صرف نمودند كه نكته‌اى گيرند به او و ايرادى به وى آورند ، موفق نشدند و از حسرت مردند ، در علوم رياضى و رجال و منطق و تاريخ سرآمد دوران و مشار بالبنان بود و در حقيقت زبان و رسوم ايران را زنده كرد . علاوه از فن شعر ، چند هزار بيت در يك بحر و وزن سرودن سهل نيست ، آهنگ اشعار آن مرد داناى بزرگوار ، از ابتدا تا انتها ، حالت غريب دارد ، خواننده و شنوندهء كلام آن ، شيخ و شاب را قوهء شجاعت حاصل گردد به نوعى كه گويا در ميدان رزم حاضر است ؛ و كتاب او در نزد هر قوم با عزت و احترام است . عالىجنابى و غنى طبعى او به حدى كه زحمات چندين سالهء خود را در آنى به حمامى و دلاك بذل فرمود ، و حفظ شرافت شأن خود را در هر السنه و افواه جارى نمود ، چنانچه ترجمهء حالش را مختلف به السنهء خارجى نموده‌اند ، نه مانند شعراى عصر ما كه تملق و مبالغه را شعار ساخته‌اند .\r\nوصيت انوشيروان به هرمز ، من كلامه\r\n به نيكان گراى و به نيكى بكوش * به هر نيك و بد پند دانا نيوش\r\nهمه پاك پوش و همه پاك خور * همه پندها يادگير از پدر\r\nبه يزدان پناه به يزدان گراى * چو خواهى تو را باشد او رهنماى\r\nجهان را چو آباد دارى به داد * بود گنجت آباد و تخت تو شاد\r\nچو نيكى نمايند ، پاداش كن * نمان تا شود رنج نيكان كهن\r\nهنرمند را شاد و نزديك‌دار * جهان بدانديش تاريك دار\r\nبه هر كار با مرد دانا سگال * به رنج تن از پادشاهى منال\r\nز نيكى فرومايه را دور دار * به بيدادگر مرد نگذار كار\r\nهمه گوش و دل سوى درويش دار * غم كار او چون غم خويش خوار \r\n\r\n","description":"","footnote":"","page_name":" 630 ","page_number":630},
  {"content":"\r\n\r\n گر اين پند ما شوى كار بند * هميشه كلامت بماند بلند ! \r\n( و له ايضا )\r\n ز بد گوهران بد نباشد عجب * نشايد ستردن سياهى ز شب\r\nز ناپاك‌زاده مداريد اميد * كه زنگى به شستن نگردد سپيد\r\nبزرگى سراسر به گفتار نيست * كه صد گفته چون نيم كردار نيست \r\n( و له ايضا )\r\n كنون اى خردمند ايرج خرد * بگو تا چه دارى بيار از خرد\r\nخرد بهتر از هرچه ايزد بداد * ستايش خرد را به از راه داد\r\nخرد افسر شهرياران بود * خرد زيور نامداران بود\r\nخرد زندهء جاودانى شناس * خرد مايهء زندگانى شناس\r\nخرد رهنماى و خرد دل‌گشاى * خرد دوست بهر تو در دو سراى\r\nخرد جسم و جان است ، چون بنگرى * تو بىجسم شادان جهان نسپرى ! \r\n( و له ايضا )\r\n خداوند بالا و پستى تويى * ندانم كيى ، هرچه هستى ، تويى ! \r\n\r\nفخر الدين رازى\r\n هرگز دل من ز علم محروم نشد * كم ماند ز اسرار كه مفهوم نشد\r\nهفتاد و دو سال عمر كردم تحصيل * معلومم شد كه هيچ معلوم نشد \r\n\r\nفداى طهرانى\r\n اين جهانىست در او نيست كسى را بنياد * كهنه درى است [ ديرىست 
  ] كه بسيار چو ما دارد ياد\r\nاين جهانىست كه جمشيد و فريدون ديده است * اين جهانىست كه داوود و سليمانش به باد \r\n\r\nفضولى ملا محمد بغدادى\r\n اگر عمرها مردم بدسرشت * بود همدم حوريان بهشت\r\nدر آن محفل پرصفا ، روز و شب * ز جبريل خواند فنون ادب\r\nبر آن اعتقادم سرانجام كار * نگردد از او جز بدى آشكار \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n وگر سال‌ها گوهر تابناك * فتد خوار و بىقدر بر روى خاك\r\nبرآنم كه كمتر نشيند غبار * ز خاكش بر آيينهء اعتبار\r\nچو از خاك‌بردارى آن گوهر است * شهان را برازندهء افسر است \r\n\r\nفضل الله بن ابو خير غزنينى\r\n جسمم همه اشك گشت چشمم بگريست * در عشق تو بىجسم همى بايد زيست\r\nاز وى اثرى نماند ، اين عشق از چيست * چون من همه معشوق شدم ، عاشق كيست ؟ \r\n\r\nفريدون ، مولدش معلومم نيست\r\n تا در طلب دوست همى بشتابم * عمرم به كران رسيد و من در خوابم\r\nگيرم كه وصال دوست در خواهم يافت * اين عمر گذشته در كجا دريابم ؟ \r\n\r\nفخرى شيرازى\r\n اى جملهء بىكسان عالم را كس * يك جو لطف تو [ از 
  ] هم عالم بس\r\nمن بىكسم و كسى ندارم جز تو * از لطف به فرياد من بىكس رس ! \r\n\r\nفدايى\r\n نه منزل است بيابان بىنهايت عشق * كه به در از فلكات است يك ورا سياح\r\nكدام كشتى از اين ورطه روى ساحل ديد * وگر ز نوح نبى بودش بهترى ملاح\r\nتو از فنون مساحت مى طرب پيماى * كه چرخ خاك بپيمايد از ره مساح\r\nمعين است كه تن خاك راه خواهد شد * ولى نگشت مشخص كه چون شود ارواح \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nفراهى\r\n به دل مهر غمازى اندوختن * بود آتش جور افروختن \r\n\r\nحرف القاف\r\n\r\nقادرى\r\n جهان چيست ؟ ماتم‌سرايى در او * نشسته دو سه ساعتى روبرو\r\nجگر پاره‌اى چند بر خوان او * جگر خورده‌اى چند مهمان او \r\n\r\nقاآنى شيرازى\r\nاسمش ميرزا حبيب الله ، لقبش حسام ، شاهرودى بود كامل ، در شعر يد طولايى داشت .\r\nفصاحت كلام و بلاغت مقامش به حدى بود كه بر اكثر شعراى متقدمين و متأخرين برترى داشته و گوى سبقت از همگنان ربوده ، از علوم و فنون بهرهء وافى و حظى كافى داشت . اگر مىخواست نام بسيار بلند با شرف در زمانه به يادگار مىگذاشت ولى افسوس كه آن فضل و كمال را در غير موقع صرف كرده خدمتى به ملك و ملت خود نكرد . هرچه سروده از جهت جايزه و انعام بوده ، دو بيت از آن ياد ندارم كه با مسلك اين كتاب برآيد تا درج نمايم . اشعار آن مرحوم بسى آبدار و درر بار است ولى بىفايده از معنى بسى دور به مقدار است . مىتوان در مناسبت مثل اشعار لاادرى گرفتن .\r\n ز افسانه زنبور شلوار بربر [ ببر 
  ] * توان آسيا ساخت اما به صبر \r\nاگرچه دو سه قصيده در منقبت مولاى متقيان امير المؤمنين - عليه الصلاة و السلام - سروده ولى صد حيف كه در آخر ارزان فروخته ، بديهى است آن هم به خاطر وزير بوده نه به جهت حضرت امير ( ع ) . خدا كاسد كند بازار اين سخن‌فروشان را كه كلامى نگويند مگر به ريا ، سخنى نسرايند مگر به بها ، به قول فرصت شيرازى :\r\n منم از جملهء ايشان يك تن * كه خدا خرد كند گردن من \r\n« در عمر خود يك بار سخن فروختم هنوز خجل‌ام در نزد وجدان خويش ، پس آنان كه سخن‌فروشى را شعار ساخته و پيشه و كسب خود قرار داده‌اند نمىدانم چون كنند . »\r\nچون از ادباى معاصرين نامى در اين منتخبات ايراد نيافته ، ولى به مناسبت مقام ذكرى از اديب يگانه و فاضل فرزانه ، و عالم زمانه ، فرصت ، به ميان آمد لذا واجب و لازم شد كه چند بيت از اشعارش كه به جهت عبرت سروده در اين كتاب درج و اين اوراق را به كلام شيرين و الفاظ رنگين آن عالم يگانه و فاضل فرزانه رشك گلستان ارم نمايم كه\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nالحق شايستهء هزار تحسين است . اگرچه اين بنده از فيض صحبت ايشان محروم و از يمن ملاقات مهجورم ، ولى از آن‌جايى كه « الكلام صفت المتكلم » از آثار سخنش هويداست كه در غالب علوم و فنون بهره‌اى كافى داشته و به هر زبان و مسلك بينايى وافى بوده ، كلامش عالى و خدمتش به بنى نوع خود قابل قدر و آن‌چه ممكن بود ادا كرده و فرصت را فوت نكرده ، مداح اين و آن نيست فضايل خود را داناست ، خدا به ادبا و فضلا ديدهء بينا دهد كه وقت را مغتنم شمارند و فرصت را از دست ندهند و آن‌چه گويند از تهذيب اخلاق گويند و آن‌چه سرايند از حب وطن و ترويج شريعت سرايند و از طريق نيك‌خواهى درآيند و نصيحت عامه را غنيمت شمارند . مردمان بابصيرت و دانا را لازم است كه تفاوت سخنان فرصت و قاآنى را در ميزان عقل بسنجند و حق بدهند . در نظر ارباب بصيرت واضح و آشكار است كه كتاب قاآنى من البدو الى الختم مانند قصيده‌اى است در معنى كه در جواب سوزنى گفته .\r\nسرآورده به در بر / بر خر نر بر / بر زير و زبر بر / ساده پسر بر / به تاريخ و سير بر / . . .\r\nالخ . شاهد اين سخن در نزد اهل خبرت همانا قصايدى است كه در مدح مرحوم امير نظام سروده و بعد از آن در حق ميرزا آقا خان نورى گفته در ستودن اين ضدين ، جمله را واضح و مبرهن است ، اين ايرادى است كه جملگى بر آن‌اند . بارى نام نامى فرصت ، آقا ميرزا ، از سادات شيراز است .\r\nمن كلام فرصت شيرازى است\r\n گامى به سوى استخر نه اى دل عبرت‌بر * در بارگه جمشيد رو آور و عبرت بر\r\nچشمى به نگه بگمار ، گوشى دو سه ره ميخار * دستى به اسف بردار ، كن چشم ز عبرت تر\r\nهر سو كه بنا بينى ، با خاك شده يكسان * هر جا كه سرا يا بى ، ويرانه شده يك سر\r\nتختى كه سر رفعت بر تختهء مينا سود * چون خوردهء مينا بين ، بشكسته ز پا تا سر\r\nزان بوم نعيب زاغ آمد ، همه بر گوشت * بر جاى سرود رود ، آواز دف و مزمر \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n در ساحت ايوانش جغد است و زغن ساكن * اين يك شده بر بط زن و آن آمده خنياگر\r\nيك جاى تغالب را خدام نگر در بزم * يك جاى عناكب را حجاب ببين بر در\r\nدر ماتم جمشيد است گريان ، همه اين فرگاه * نك اشك روان اوست آن آب كه در فرغر\r\nبر ملك فريدون ، لب بگشوده به ضحاكى * هر جا كه شكافى هست بر كنگرهء منظر\r\nدر پشتهء آن لاله است ، خون جگر دارا * بر تودهء آن سبزه است ، خاك تن اسكندر\r\nخود خون سياووش است ، آن مى كه بود در خم * از كلهء كاووس است ، آن خاك كه شد ساغر\r\nشهد لب شيرين است ، نقلى كه نهد ساقى * آه دل پرويز است ، دودى كه دهد مجمر\r\nز آتشكده رفته است آب ، خاكش همگى بر باد * پيوسته كف آب است ، بر جاى تف آذر\r\nدانى كه چرا رفت آب ز آتشكده ، همچون دود ؟ * يا رفت چرا بر باد آن خانه چو خاكستر ؟\r\nميلاد محمد شد كز مثل چنين مولود * تا حشر عقيم آيند اين چارتنان مادر\r\nبر باد شد از دادش تخت و كله كسرى * نابود شد از بودش ، ملك و سپه قيصر \r\nچون قصيده طولانى بود لذا اختصار نمودم ، هر كس مايل به خواندن تمامى آن باشد به آثار عجم رجوع فرمايد . جناب فرصت در غالب علوم و فنون مهارت تام و تمام داشته ، گويا در نقاشى هم ماهر بوده ؛ از اين غزل مىتوان دريافت پايهء شعرسرايى و قوت نقاشى او را :\r\n تمثال دو زلف و رخ آن يار كشيدم * يك روز و دو شب زحمت اين كار كشيدم\r\nاول شدم آشفته ز نقش سر زلفش * آخر به پريشانى بسيار كشيدم\r\nآغوش و كنارم همه شد غيرت تاتار * تاتارى از آن طرهء طرار كشيدم \r\n\r\n","description":"","footnote":"","page_name":" 635 ","page_number":635},
  {"content":"\r\n\r\n در تيرگى زلف كشيدم رخش از مهر * گفتى كه مهى را به شب تار كشيدم\r\nانديشه نمودم كه كشم ابروى آن شوخ * انديشه چه كج بود كمان‌وار كشيدم\r\nبر خامه‌ام از تير فلك بانگ زه آمد * زان سخت كمانى كه به دشوار كشيدم\r\nسحر قلمم بين كه كشيديم دو چشمش * گفتى به فنون نقش دو سحار كشيدم\r\nنوك مژه‌اش را به يكى خامهء دلدوز * خون‌ريزتر از خنجر خون‌خوار كشيدم\r\nآشوب قيامت همه شد در نظرم راست * چون قامت آن دلبر عيار كشيدم \r\n\r\nقاسمى اصفهانى\r\n ز اجزاى وجودم هر يكى درد دگر دارد * طبيب دردمند از من كدامين درد بردارد ؟ \r\n\r\nقوافى گنجه‌اى\r\n دلا امروز كارى كن كه فريادت رسد فردا * چه باشى طالب دنيا كز آن غالب شود رسوا\r\nببايد رفتنت ناگه ، چه سلطان و چه دربانى * ببايد مردنت ناچار ، گر نادانى ار دانا ! \r\n\r\nفنايى ، اسمش محمود\r\n گر مرد رهى ، رفيق ره بايد داشت * خود را نگه از هزار چه بايد داشت\r\nدر خانهء دوستان چو محرم گشتى * دست و دل و ديده را نگه بايد داشت ! \r\n( و له ايضا )\r\n با قوت پيل ، مور مىبايد بود * با ملك دو كون ، عور بايد بود ! \r\n\r\nحرف الكاف\r\n\r\nكاظم ، ظاهرا تبريزى است\r\n اين مرغ دل كه در قفس سينهء من است * آخر مرا به خانهء صياد مىبرد \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nكاووس جرجانى\r\n آوخ ! گلهء خويش به پيش كه برم من ؟ * كاين درد مرا دارو جز توبه دگر نيست\r\nاى پير بيا تا گلهء خود به تو گويم * زيرا كه جوانان را ز اين حال خبر نيست ! \r\n\r\nكشرى بخارايى\r\n چون تيشه مباش ، جمله بر خود متراش * چون رنده ، ز كار خويش بىبهره مباش\r\nتعليم ز اره گير در علم معاش * چيزى سوى خود مىكش و چيزى مىپاش ! \r\n\r\nگربه\r\n مىرسانم خويشتن در بزم جانان بر وصال * راه در هر گوشهء ديوار پيدا مىكنم \r\nاگرچه مناسبت نداشت و مقامش گذشته ولى به مناسبت گربه لازم آمد كه در اين‌جا درج شود : « سگ » از ندماى شاه عباس بود ، روزى شاه به شكار رفته ، پس از مراجعت ، بداهتا چنين گفت :\r\n\r\nسگ قزوينى ، حسن بيگ\r\n سحر آمدم به كويت ، به شكار رفته بودى * تو كه سگ نبرده بودى ، به چه كار رفته بودى ؟ \r\n\r\nكافى ، اسمش سعد الدين بخارايى\r\n طاووسكى بديدم پر خويش مىكند * گفتم : مكن كه پر تو با زيب و افسر است\r\nبگريست زار زار ، مرا گفت : اى حكيم * آگه نئى كه دشمن جانم همين پر است ! \r\n\r\nكريم ، اسمش بهاء الدين سمرقندى\r\n مدحت كن و بستاى كسى را كه محمد * بستود و دعا كرد به دو داد همه كار \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n آن كيست بر اين حال ، كه بودست و كه باشد * جز شير خداوند جهان حيدر كرار ؟ \r\n\r\nكمال مراغه‌اى\r\n صورت‌پذير جمله ذواتى ، چه نادرى * نقش نگين جمله جهانى ، چه جوهرى\r\nبهر چه لاف معجز موسى نمىزنى * كز جيب خويشتن يد بيضا درآورى ؟ \r\n\r\nحرف الميم\r\n\r\nمعين بن عبد الله شيرازى\r\n ايام بقا چو باد نوروز گذشت * روز و شب ما به محنت و سوز گذشت\r\nتا چشم نهاديم به هم ، صبح دميد * تا چشم گشاديم ز هم ، روز گذشت \r\n\r\nمحوى همدانى\r\n گويم كه به عالمم تمنايى نيست * گويم كه مرا هم ز تو پروايى نيست\r\nزان ساكن كربلا شدستى كامروز * در مقبرهء يزيد حلوايى نيست \r\n\r\nميرزا مهدى ، محرر تاريخ نادرى\r\n چون حاصل عمر ما فريب است و دم است * بيدار مكن گرت به هر دم ستم است\r\nمغرور مشو كه اصل و فرع من و تو * اندر دو سرا يكى نسيم است و دم است \r\n\r\nمشتاق اصفهانى\r\n فغان از دست شد آزادى ما * به غم‌ها شد مبدل شادى ما\r\nپى تعمير خود ويران نمودند * مهان كم‌خرد آبادى ما \r\n( مناسب مقام است )\r\n آنان كه باشد فرض‌شان * غمگين دلان شادان كنند\r\nدرد دل ما بىكسان * از لطف خود درمان كنند \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n افسوس از اين رفتارشان * برعكس شد كردارشان\r\nكز بهر آبادى خود * آباد ما ويران كنند \r\n\r\nمستور ، اسمش عبد الله شيرازى\r\n يوسف مصر در اين شهر به بازار يك‌ست * همه باشند خريدار و خريدار يك‌ست\r\nهمچو پرگار اگر دور زنى در همه‌جا * چو به وحدت نگرى نقطهء پرگار يك‌ست\r\nآفتاب رخ او تافت به هر آيينه * مختلف گرچه نمايد همه انوار يك‌ست \r\n\r\nمحمود پهلوان گنجه‌اى\r\n مرد تمام آن‌كه نگفت و بكرد * آن‌كه بگفت و بكند نيم ، مرد\r\nو آن‌كه بگفت و نكند ، زن بود * نيم زن است آن‌كه نگفت و نكرد \r\n\r\nمختار بن عثمان غزنوى\r\n نه عجب گر نبودشان خبر نيك و بد خويش * كز حريصى و جهالت همه [ در 
  ] خواب و خمارند\r\nچون درختان به بارند به ديدار و ليكن * چون به كردار رسد ، يكسره بيدند و چنارند \r\n\r\nمسعود جرجانى\r\n سر به پيش خسان فرو نارم * كه نه از كبر سرو هر چمن‌ام\r\nمنت هيچ كس نخواهم از آنك * بندهء كردگار ذو المنن‌ام \r\n\r\nمحتشم - عليه الرحمه - كاشانى\r\n بر حرب‌گاه چون ره آن كاروان فتاد * شور نشور واهمه را در گمان فتاد\r\nناگاه چشم دختر زهرا در آن ميان * بر پيكر شريف امام زمان فتاد\r\nبىاختيار نالهء « هذا حسين ! » از او * سر زد چنان‌كه آتش از او در جهان فتاد \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n\r\nمنوچهر شصت كله بوخارايى [ منوچهرى دامغانى 
  ]\r\n جهانا چه بد مهر و بد خو جهانى * چو آشفته بازار بازارگانى\r\nغبىتر كس ، آن‌كش غنىتر كنى تو * فروتر كس ، آن‌كش كه برتر نشانى \r\n\r\nمولوى ، اسمش جلال الدين ، از بلخ است\r\n آنان كه به سر در طلب كعبه دويدند * چون عاقبت الامر به مقصود رسيدند\r\nاز سنگ يكى خانهء اعلاى مكرم * اندر وسط وادى بىزرع بديدند\r\nرفتند در او تا كه ببينند خدا را * بسيار بجستند ، خدا را بنديدند \r\n( و له ايضا )\r\n رومى ! نشد از سّر على كس آگاه * زان رو كه نشد كس آگه از سر إله\r\nيك ممكن و اين همه صفات واجب * لا حول و لا قوة الا بالله ! \r\n\r\nمهدى ، مولدش معلوم نيست\r\n گر طالب عرفانى اى دل ز صفا دم زن * هستى به كنارى نه ، لاف من و ما كم زن ! \r\n\r\nمحمود شبسترى\r\n هر آن كس را كه اندر دل شكى نيست * يقين داند كه هستى جز يكى نيست\r\nنهادى ناحقى را نام خواهر * حسودى را لقب دادى بردار\r\nعدوى خويش را فرزند خوانى * ز خود بيگانه خويشاوند خوانى\r\nهمه افسانه و افسون و بند است * به جان خواجه كانها ريشخند است \r\n\r\nملهم ، از اهل خوى\r\n گر طاعت اهل آسمان كردستى * يك دم ز قيام امر حق ننشستى\r\nجز مهر على به ديگرى پيوستى * شك نيست كه در نار سقر بنشستى \r\n( و له ايضا )\r\n گر معصيت جمله جهان كردستم * درهاى صلاح بر رخم بستستم\r\nبا حب على ز قيد تن رستستم * بىشك به جزا بگيردش از دستم \r\n( و له ايضا )\r\n اى عمر من ! عمر را وفا نيست * آيين جهان به جز جفا نيست \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n آنان كه به ناز خو گرفتند * رفتند همه ، يكى بقا نيست\r\nايشان عزيز مصر بودند * امروز ز نام‌شان به جا نيست \r\n\r\nمظهر ، از اهل تبريز\r\n چو بزم خويش خالى ديد ز اغيار * به خود هم شمع و هم پروانه شد دل\r\nبراى زاهدان و بهر رندان * گهى مسجد ، گهى ميخانه شد دل\r\nگهى يار و گهى اغيار گرديد * گهى خويش و گهى بيگانه شد دل\r\nگهى در كوه‌ها لعل درخشان [ بدخشان 
  ] * گهى در بحرها دردانه شد دل\r\nبه هر محفل حديث اوست مظهر * عجب اندر جهان افسانه شد دل \r\n( و له ايضا )\r\n ملك تجريد گرفتيم به يك آه سحر * لاجرم خيمه به پهلوى مسيحا زده‌ايم \r\n\r\nحرف النون\r\n\r\nناصر خسرو علوى\r\nترجمهء حالش معلوم خواص و عوام ، از اعداء زحمت‌ها كشيده و شهر به شهر گريخته چنان كه مىگويد :\r\n بر من بيچاره گشت سال و ماه و روز و شب * كارها كردند بس نغز و عجب ، چون بو العجب\r\nگشت بر من روز و شب چندان‌كه گشت از گشت او * موى من مانند روز و روز من مانند شب \r\n( و له ايضا )\r\n با تن خود حساب خويش بكن * گر مقرى به روز حشر و حساب\r\nبه حرام و خطا چو نادانان * مفروش اى پسر حلال و صواب \r\n\r\n","description":"","footnote":"","page_name":" 641 ","page_number":641},
  {"content":"\r\n\r\n مرغ درويش بىگناه مگير * كه نگردد تو را عقاب عقاب\r\nاى سپرده عنان دل به خطا * تنت آباد و دل خراب خراب\r\nبر خطاها مگر خداى نكرد * با تو اندر خطاب خويش خطاب\r\nخوى گرگان همى كنى پيشه * گرچه پوشيده‌اى جسد به ثياب\r\nكارهاى چپى به لابه [ بلايه 
  ] مكن * كه به دست چپت دهند كتاب\r\nتخم اگر جو بود ، جو آرد بار * بچه سنجاب ، زايد از سنجاب\r\nچونكه از خيل ديو بگريزى * در حصار مسبب الاسباب\r\nبه پى جبرئيل برد * تا نگرديد ديو زير ركاب\r\nبس نمانده‌ست كآفتاب خدا * سر ز مغرب برون كند ز حجاب\r\nز پس يار بد نماز مكن * كه بخفته است مار در محراب \r\n( و له ايضا )\r\n ناصر خسرو به راهى مىگذشت * مست و لا يعقل ، نه چون ميخوارگان\r\nديد قبرستان و مبرز روبه‌رو * بانگ بر زد هان اى نظارگان\r\nنعمت دنيا و نعمت خواره بين * اينش نعمت ، آنش نعمت‌خوارگان ! \r\n\r\nنظامى ، اسمش محمد [ ابو محمد الياس 
  ] ، از ولايت گنجه\r\nشاعرى است ماهر ، در فصاحت و بلاغت داد سخن داده چنانچه در مدح خود گويد و مبالغه نمىكند :\r\n سخن از من آفريده ، چو فتوت از مروت * هنر من آشكارا ، چو طراوت آشكارا \r\n( و له ايضا )\r\n ز بعد معرفت كردگار لم يزلى * نبى شناسم و آن‌گه على و آل على\r\nخداست آن‌كه تعقل نمودن كنه‌اش * برون نهاده قدم از حدود محتملى\r\nنبى است آن‌كه بود در مدارس ، تحقيق * برى كتاب كمالش ز نكتهء جدلى\r\nعلى است آن‌كه گذارد ز برق لمعهء تيغ * حسود را كه كند نقد بوتهء دغلى \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n\r\nنعمت ، از نسل صفويه ، سيد است\r\n روز حشر آزادىام از آتش دوزخ بجاست * بر خط پيشانى من مهر خاك كربلاست \r\n\r\nنيازى هراتى\r\n اى دل حشم و حشمت سلطان گذرد * روز و شب درويش پريشان گذرد\r\nمىنوش و غمين مباش ، هر كار كه هست * آسان چو بگيرىاش تو ، آسان گذرد \r\n\r\nنظام ، اسمش حبيب الله افشار\r\n آن‌كه بر او داد خدا اختيار * كه برد از فطرت فصل بهار\r\nخرمى و تازگى و اعتدال * طوبى زين شوكت و جاه و جلال\r\nماحصل معرفت كبريا * صدر رسل خاتمهء انبيا\r\nدر قدم از آدم خاكى قديم * بسم الله الرحمن الرحيم\r\nوه چه نكو گوهر يك دانه سفت * معجز گوياى لطافت كه گفت\r\nاول بيت از چه به نام تو بست * حكم تو چون قافيه آخر نشست\r\nعالم و آدم ز حدوث قديم * جنت و طوبى و رياض نعيم\r\nاى همگى بر خط فرمان تو * اول و آخر همه فرمان [ قربان 
  ] تو\r\nليلهء معراج ، خداى غفور * داد تو را رخصت درك حضور\r\nاز تو به آرامگه بار داج * تا به سر سلطنت تخت عاج\r\nبىخبر از حضرت يزدان نئى * غافل از آن لمعهء تابان نئى\r\nجقهء معراج پر تاج توست * پس همه شب چون شب معراج توست\r\nما همه مهمان مضيف توييم * گرچه ضعيفيم ضعيف توييم\r\nپس به ضعيفان خود اى مقتدا * سهل كن آن وحشت روز جزا ! \r\nتصادفا اين نگارش بدون تمهيد مقدمه در ليلهء معراج اتفاق افتاد ، اين را فال خير شمردم . اميدوار به لطف و احسان خداوند رحيم و كرم و دستگيرى صاحب معراج نبى كريم آن‌كه اين عاصى كهن‌سال و بندهء تهىدست پرملال و كلال را در روز جزا كه روز  « لا يَنْفَعُ مالٌ وَ لا بَنُونَ »  است به كرم دستگيرى فرموده از هول محشر نجات داده از\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nشفاعت بىنصيب و بىبهره نفرماييد . شفاعت يا رسول الله !\r\n همهء ما غرق گناه‌ايم ، نداريم اميد * به جز از لطف تو ، اى شافع روز عرصات ! \r\n\r\nنادر ، اسمش عبد الله\r\n به طور نيك بكوش و مباش بدانديش * كه اعتبار در اطوار آسمانى نيست\r\nبه علم كه گوش و عمل كن كه به ز علم و عمل * خداى داند و من دانم و تو دانى نيست\r\nعلوم اگرچه همه زيب نفس ناطقه است * مباش جز پى علمى كه آن بيانى نيست\r\nمباش جز به تمناى نكته آموزى * كه هيچ چيز نكوتر ز نكته‌دانى نيست\r\nچرا كه در پى آسايش سراى دگر * به غير مزرعه اين جاى خاك‌دانى نيست\r\nمكن امارت دنيا ز غير خوش عملى * به قدر يك نفس اميد زندگانى نيست\r\nبه راه عقل برو كآن طريق دانايىست * به راه نفس مرو كآن طريق نادانىست ( ! ) \r\n\r\nنظيرى\r\n بنيان شرع جعفر صادق بنا نمود * رسم عبادت على و آل وانمود\r\nدر دين ابو حنيفه به دو برد اقتدا * در شرع شافعى سخن او ادا نمود\r\nحنبل نشست پاى ، ازو ديده در وضو * مالك نبست دست ، بر او اقتدا نمود\r\nهر كس خلاف مذهب او مذهبى نهاد * پوشيد اجتهاد صواب و خطا نمود \r\n( و له ايضا )\r\n سرگذشت عهد گل را از « نظيرى » بشنويد * عندليب آشفته‌تر مىگويد اين افسانه را ! \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n\r\nنرگس\r\n زر چه شمارى كه به روز شمار * سيم و زرت هيچ نيايد به كار ؟ \r\nاگر از طبقهء نسوان شاعرهء اديبه در ممالك ايران در تواريخ بسيار ديده شده از آن طايفه نام برده نشده ، چون اين كتاب به حرف تهجى درست شده گرچه موقع حرف لا نيامده از جهت فراموش نكردن مقدم افتاده ، لذا از حرف ( لا ) به اين چند بيت اكتفا نمودم :\r\nلاله خاتون كارهاى مردانه نموده و در كرمان حكمران شد .\r\n من آن زنم كه همه كار من نكوكارىست * به زير مقنعهء من بسى كله‌دارىست\r\nنه هر زنى به دو گز مقنعه است كدبانو * نه هر سرى به كلاهى سزاى سردارىست \r\nمعلومم نيست كه از كيست\r\n من اگر توبه ز مى كرده‌ام اى سرو سهى * تو خود اين توبه نكردى كه به من مى ندهى \r\n\r\nحرف الهاء\r\n\r\nهاتفى\r\n نروى رو گشاده بر سر كوى * تا نگردد نقاب رويت موى\r\nهر كه چيزى به رايگان دهدت * نستانى اگرچه جان دهدت\r\nبكن از صحبت بدان پرهيز * همچو خاشاك خشك ز آتش تيز\r\nتا رخت ساده و جميل بود * مى مخور گرچه سلسبيل بود\r\nپسرانى كه باده‌خواه شوند * از مى سرخ رو سياه شوند\r\nپسران را كند دو كار خراب * هوس زينت و هواى شراب\r\nواى بر آن پسر هزاران واى * كه بود مىپرست و خودآراى\r\nبهر زن جامه سرخ و زرد آمد * اين چنين جامه ننگ مرد آمد \r\nدر حقيقت پند مرحوم هاتفى خوب و به‌جاست ، ولى اگر چنانچه اين اندرز به\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nزبان اجنبى ترجمه شود ، اهل فرنگستان نتوانند از اين نصيحت چيزى استنباط كرده بفهمند كه منظور نگارنده چيست ، جهت اين‌كه مصدر ممنوع و منفور و وحشيانه است ؛ به خيال ايشان چنين فعل شنيع - كه عقلا و نقلا شايستهء شأن آدمى و بلكه برازندهء طبيعت هيچ حيوان وحشى و اهلى نيست - نمىدانند به چه سبب اين عمل قبيح مختص اهل آسيا گشته . شعراى غرب و فيلسوفان ايشان عموم قبايح را به مردم حالى كرده و فهمانيده‌اند ، لكن شعراى شرق ، مخصوصا اهل ايران ، خنگ تهور در اين ميدان تاخته عشقبازى با امردان و ساده‌رويان را فوز عظيم شمرده و دل و دين در اين روش بدمنش باخته خود را هدف تير زهرآلود شيطان ساخته و اين اقبح قبايح را مداحى شمرده و شعرها سروده و شب و روز افكار خود را آزرده تا اين عمل امت لوط را رواج داده‌اند .\r\nاين است كه در جميع ممالك اروپ كسى بر اين نصيحت محتاج نيست ، زيرا كه اين‌گونه فاعل و مفعول از خاطر ايشان خطور نكرده و از موضوع و محصول مستحضر نبوده‌اند ، چنانچه يك نفر از اهل ايران حكايت كرد :\r\n« وينه » در يك اوتل منزل داشتم . پسر قمر منظرى به خدمتكارى من قيام داشت كه نقد دل را [ به 
  ] تار زلف او باختم . با ايماء و اشاره تمناى خود به ميان انداختم .\r\nهر قدر با كنايه و رمز اظهار طلب كردم چيزى نفهميده بالأخره كار به تصريح كشيد . باز حالى نشد . چون طاقت از دست رفته بود به صراحت افزوده گفتم :\r\n« فلان چيز [ بده 
  ] به من ! » گفت : « آقا چگونه او را توانم داد ، زيرا كه آن در بدن من است و علاوه اگر آن نباشد چه‌طور قضاى حاجت توانم كردن ؟ » ديدم كه اين پسر از روى حقيقت سخن مىراند و ابدا حالى نيست كه منظور من چيست و تا حال گوش زدش نگشته كه در دنيا چنين چيز مىشود . از افعال و اقوال و كردار ناهنجار خود منفعل و شرمسار گشته طريق توبه و استغفار پيش گرفته نادم و پشيمان گشتم .\r\n اين روز ، بهاى هيزم و عود يكىست * در چشم جهان خليل و نمرود يكىست\r\nدر گوش كسانى كه در اين بازارند * آواز خر و نغمهء داوود يكىست \r\n اكنون كه به دست اختيار است * هنگام تميز و فكر كار است\r\nبا شاهد علم و صبر بنشين * دامن ز شتاب جهل برچين \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n شو طالب صلح اى جوان‌بخت * آمادهء جنگ باش هر وقت\r\nاگر صلح خواهد ، تو هم صلح ده * و گر جنگ جويد ، قدم پيش نه \r\n خاطر مدار رنجه ! اگر عيب‌هاى تو * هرجا نمود باز هنرها نهفته‌اند\r\nاز كج چه اعتبار اگر كج نموده‌اند * بر راست طعنه چيست اگر راست گفته‌اند ؟ \r\n\r\nميرزا نور الله اصفهانى ( اگرچه مطول است ، چون پند است ايراد يافت . )\r\n اى بت هرزه گرد هر جايى * وى برآورده سر به رسوايى\r\nهرزه گردى و باده پيمايى * عاقبت مىكشد به رسوايى\r\nبس كه گفتم زبان من فرسود * چه كنم ؟ پند من ندارد سود\r\nگرچه در پاكى تو نيست شكى * اين نمىداند از هزار يكى\r\nشب اگر با مسيح در فلكى * مورد تهمتى اگر ملكى\r\nلب بدگو نمىتوان بستن * از بد او نمىتوان رستن\r\nكى گمان داشتم كه آخر كار * ننگ و ناموس را نهى به كنار\r\nهمه جايى شوى و باده گسار * ساده‌رويى ، تو را به باده چه كار ؟\r\nيار هر كس مشو ز بىمغزى * كج منه پا و گرنه مىلغزى !\r\nمن بيچاره مردم از وسواس * كه تو خود را چرا ندارى پاس\r\nحسن خود را ز كس مكن تو قياس * گفتمت قدر خويشتن بشناس !\r\nكه اگر با فرشته مقرونى * صرفه او مىبرد ، تو مغبونى\r\nآن‌كه پيشت نشسته شام و سحر * كه منم پاكباز و پاك‌نظر\r\nنكنى عشق پاك را باور * كه هوس پيشه است و افسونگر\r\nاين همه سعى نيست بىغرضى * هست البته در دلش مرضى\r\nآن‌كه گويد كه در تو مفتون‌ام * در تماشاى صنع بىچون‌ام\r\nمن در اين شيوه از وى افزون‌ام * اگر اين راست نيست ، ملعون‌ام\r\nدر خواهش به روى او واكن * قدرت ايزدى تماشا كن !\r\nاين هوس‌پيشگان كام‌طلب * همه دوشاب دل و شكر لب\r\nبا گروهى چنين به بزم طرب * نكشى جام باده ، شب همه شب ! \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n همه آلوده‌اند دامن چاك * چون توان كرد حفظ دامن پاك\r\nدر فضاى چمن به نالهء نى * با حريفان سفله نوشى مى\r\nغافلى از خود اين چنين تا كى * واقف خويش باش گفتم هى\r\nكپنك‌پوشگان ميدانى * در كمين تواند ، مىدانى\r\nشب همه بزم غير استادى * همه كس را برون فرستادى\r\nمىكشيدى و مست افتادى * خويشتن را به دست او دادى\r\nبا تو آن بىادب چها كه نكرد * هرچه مىخواست از كجا كه نكرد\r\nبا چين كامجوى مطلب دوست * رفتن و مى كشيدنت نه نكوست\r\nورنه چون باده رفت در تك و پوست * به يقين آن چنان كه عادت اوست\r\nداروى بىهوشى به كار كند * من نگويم دگر چه كار كند\r\nگر ضياء خاطر تو را آزرد * اين درشتى و نرمى از حد برد\r\nبيش از اين غم نمىتواند خورد * رفت يوسف به دست گرگ سپرد\r\nآن‌چه كردى ، اگر هنوز كم است * هرچه خواهى بكن ! مرا چه غم است ؟ \r\n\r\nهلالى استرآبادى\r\n محمد عربى آب روى هر دو سراى * كسى كه خاك درش نيست ، خاك بر سر او !\r\nشنيده‌ام كه تكلم نمود همچو مسيح * به اين حديث ، لب لعل روح‌پرور او\r\nكه من مدينهء علم‌ام ، على در است مرا * عجب خجسته پناهىست ، من سگ در او \r\n\r\nهاتف ، اسمش سيد احمد اصفهانى\r\n دوش رفتم به كوى باده‌فروش * ز آتش عشق دل به جوش و خروش\r\nمحفلى نغز ديدم و زيبا * مير آن بزم ، پير باده‌فروش\r\nچاكران ايستاده ، صف در صف * باده‌خواران نشسته ، دوش به دوش\r\nپير در صدر و مىكشان پيشش * پاره‌اى مست و پاره‌اى مدهوش\r\nسينه بىكينه و درونشان صاف * چشم حق‌بين و گوش راز نيوش\r\nگوش بر چنگ ، چشم بر ساغر * آرزوى دو كون در آغوش \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n باادب پيش رفتم و گفتم * كاى تو را پير عقل حلقه به گوش\r\nعاشقم دردناك و حاجت‌مند * درد من بنگر و به درمان كوش !\r\nپير لب خنده كرد با من گفت * كاى تو را دل قرارگاه سروش\r\nتو كجا و ما كجا ؟ كه از شرمت * دختر رز نشسته برقع‌پوش\r\nگفتمش : سوخت جانم آبى ده * آتشم را فرو نشان از جوش !\r\nگفت خندان كه : هان پياله بگير ! * بستدم ، گفت : هين كه باده بنوش !\r\nجرعه‌اى در كشيدم و گشتم * فارغ از رنج و درد و محنت و هوش\r\nچون به هوش آمدم ، يكى ديدم * مابقى را همه خطوط و نقوش\r\nناگهان از صوامع ملكوت * اين حديثم سروش گفت به گوش\r\nكه : يكى هست و هيچ نيست جز او * وحده لا إله الا هو \r\n\r\nهشيار ، محمد حسين شيرازى\r\n در حضرت تو روى سياه آوردم * طاعت نبدم ، بار گناه آوردم\r\nنوميدم از درگه اميد مساز * زيرا كه ز تو به تو پناه آوردم \r\n\r\nهلالى\r\n آن‌كه پر جستم و كم ديدم و در كار است و نيست * در حقيقت نيست جز انسان كه بسيار است و نيست \r\n\r\n( حرف الياء )\r\n\r\nيغما ، اسمش ميرزا ابو الحسن جندقى\r\n اى تو همه نزديك به ما ما همه دور * تو خود همه ديده ، ديدهء ما همه كور\r\nدر تيرهء مغاك دخمه بينند مرا * ظلمت‌زده‌اى ، تو پاى تا سر همه نور ! \r\n( و له ايضا )\r\n من كيستم از خوى بد و كار تباه * خجلت‌زده و زرد رخ و نامه سياه ؟\r\nكيهان پريشانى و گردون دريغ * صحراى پشيمانى و درياى گناه \r\n( و له ايضا )\r\n يا رب سگ آستان دل نامم نه * در چنبر تسليم و رضا دامم نه \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n تلخى تعلق ز مذاقم بزداى * شيرينى ياد خويش در كامم نه ! \r\n( و له ايضا )\r\n جز از تاك كه شد محرم از حرمت مى * زادگان را همه فخر از شرف اجداد است\r\nگوش اگر گوش تو و ناله اگر نالهء من * آن‌چه البته به جايى نرسد فرياد است \r\n\r\nيعقوب\r\n دنيا كه در آن ثبات كم مىبينم * در هر فرحش هزار غم مىبينم\r\nچون كهنه رباطىست كه از هر طرفش * راهى به پايان عدم مىبينم \r\n\r\nيحيى نيشابورى\r\n ظالم كه كباب از دل درويش خورد * چون در نگرد ز پهلوى خويش خورد\r\nدنيا عسل است ، هر كه ز آن بيش خورد * خون افزايد ، تب آورد ، نيش خورد \r\n\r\nنامعلوم\r\n فريدون فرخ فرشته نبود * ز مشك و ز عنبر سرشته نبود\r\nز داد و دهش يافت آن نيكويى * تو داد و دهش كن ، فريدون تويى ! \r\n بسا اخ كز اخوت مىزند دم * دمش باشد چراغ عيش را پف\r\nتف افكن بر رخى همچون اخيرا * كز اين خوش‌تر نباشد اخ را تف ! \r\n از مكافات عمل غافل مشو * گندم از گندم برويد جو ز جو ! \r\n چه رشك مىبرى اى دل به كشتگان غمش ؟ * تو هم به مقصد خود مىرسى شتاب مكن ! \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nتركى\r\n حق و عدالتدن خبر يوخسده * حامى قانون برار يوخسده\r\nظلم ايده‌نه قارشو سپر يوخسده * غم يمه صبر ايت بوده ياهو كچر\r\nبر وطنه ملته حريته * صادق اولان دشسه‌ده گر غربته\r\nملك وطن قالسه‌ده بىغيرته * غم يمه صبر ايت بوده ياهو كچر\r\nظلمت اگر بول‌سه‌ده بردم ظفر * نور معارف سونه‌رك بىهنر\r\nجهل‌ايله سد چكسه‌ده علم اگر * غم يمه صبر ايت بوده ياهو كچر \r\n\r\nچند كلمه از نصايح حكماى پيشين\r\nو كلام گهر نظام امير المؤمنين و امام المتقين غالب كل غالب مظهر العجائب و مظهر الغرائب على بن ابى طالب - عليه الصلاة و السلام .\r\nپير كامل آن است كه متابعت رسول الله - صلى عليه و آله و سلم - را لازم دانسته باشد .\r\nدر سير و سلوك و طاعت و عبادت و رياضت و معرفت طريق حق ، تن خود را در بوتهء امتحان چنان گدازد كه مرآت تجلى انوار حق گردد . و مريد كامل آن‌كه قدم به قدم پير نهد و خود را در آينهء صورت پير بيند ؛ علامت مريد قبول يافته آن است كه با مردم بيگانه صحبت نتواند كردن و اگر چنان‌چه به صحبت بيگانه مبتلا شود چنان نمايد ، كه مرغى در قفس اسير و در زندان .\r\nملامت نه آن بود كه منافى شرع كار كند و ملامت بيند ، بلكه ملامت آن است كه در اتيان به اوامر حق - سبحانه و تعالى - از كسى نهراسد .\r\nزهد آن است كه از دنيا اعراض كنى و به قسمت رضا دهى و سخن جز به مقدار كردار نگويى . فقر دوست را با كمال فاقه زاهد نخوانند ، حضرت سليمان را با آن همه جلال زاهد خوانند . فقير آن است كه خاموشى او به فكر باشد و سخن گفتن او به ذكر . بهترين قول‌ها ذكر است و بهترين فعل‌ها نماز و بهترين خلق‌ها حلم .\r\nراحت دنيا سه چيز است : اول ذكر سبحان ، دوم تلاوت قرآن ، سيم زيارت اخوان . هر سخن كه از ذكر خالى است لغو است و هر خموشى كه از فكر خالى است سهو و هر نظر كه از عبرت خالى است لهو .\r\nدرويشى آن است كه به چيز كسى طمع نكنى ، چون بستانى جمع نكنى .\r\nاخلاص آن است كه عمل صالح كنى و از خدا ثواب نطلبى و نخواهى كه مردم تو را به آن ياد كنند و از براى آن بزرگ دارند .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nفتوت آن است كه برادران و ياران را معذور دارى و در زلتى كه از ايشان صادر و واقع شود چنان رفتار و معامله كنى كه ايشان از اعتذار فراغت نمايند .\r\nاز بدان بگريز در نيكان آميز ! اگر تنها باشى و يا با شيطان باشى به از آن‌كه با بدان باشى .\r\nاگر دنيا را لقمه‌اى سازى به دهان درويش نهى اسراف نكرده‌اى ، اسراف آن است كه ذره‌اى بىرضاى خدا صرف كنى .\r\nداناترين مردم آن را دان كه از خداى تعالى غافل نگردد و مرگ را به خود نزديك داند و نيكى در حق مردم كند ، كه بدى كه مردم در حق او كرده باشند فراموش نمايد . مردى آن است كه هر كس به تو بدى كند به جاى او نيكى كنى و هر كه از تو قطع كند به دو پيوندى و هر كه خط نوميدى در تو كشد در دايرهء احسانش درآورى .\r\nمشفق آن است كه چون تو را بيند كه از طريق صواب پا بيرون نهاده‌اى بىتأمل تو را دلالت به خير نمايد و عيبى در تو بيند تو را بياگاهاند . چون اتفاق دوستى افتد اول نقد اخلاص او را در زمان غضب بر محك اعتبار زن ، اگر خالص بيرون آمد با وى عقد دوستى بند ، و الّا محرم اسرار مكن !\r\nبدترين مردم كسى است كه مردم را دشمن گيرد و مردم او را دشمن دارند . عاقل بايد از عداوت احتراز نمايد ، هر چند كه قوت و شوكت او از دشمن زياده باشد . دوستى نتوان كرد مگر به تواضع ، و به مراد نتوان رسيد مگر با صبر ، و پادشاهى نتوان كرد مگر با عدالت . چون ديدى كه ميان سپاه دشمن تفرقه افتاد تو جمع باش ، چون ديدى كه جمع شدند از پريشانى انديشه كن !\r\nدو كس دشمن ملك و دين‌اند : زاهد بىعلم و پادشاه بىحلم . سه كس را از سه چيز چاره نباشد : پادشاه را از عدالت ، وزير را از ديانت ، رعيت را از اطاعت . سه چيز را بقايى نمىباشد : علم بىبحث ، مال بىتجارت ، ملك بىسياست . چهار چيز چهار چيز آورد :\r\nشكر ، افزونى نعمت ؛ خاموشى ، سلامت ؛ سخاوت ، مهترى ؛ سياست ، ايمنى . چهار چيز پادشاه را از ميان بردارد : خنديدن در روى كهتران و صحبت داشتن با حقيران و مشورت كردن با زنان و رضا دادن به فساد مفسدان . پادشاه شش كس را تربيت كرده و به خود راه دهد : وزير دانا ، نويسندهء خوش‌قلم ، شاعر خوشگوى ، منجم پاك‌اعتقاد ، نديم جامع ، طبيب حاذق .\r\nعالم بايد به عمل كوشد نه اين‌كه علم را وسيلهء دنيادارى سازد . علم از براى دين پروردن است نه براى دنيا خوردن . چهار چيز چهار چيز ببرد : ناسپاسى نعمت را ؛ كاهلى مروت را ؛ لجاج عز را ؛ هزل آبرو را .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nصديق كسى است كه عيب تو را در رو گويد و در غياب به حفظ تو كوشد ، پس او را از بهر خود بدار !\r\nانسان بايد سر خود را به كسى گويد كه مستور دارد و احسان به كسى كند كه مشهور نمايد .\r\nهيچ بلايى بدتر از پشيمانى نيست . بسيار پادشاهان وزير خود را كشته و پشيمان گشته سودى نبخشيده . شرف مرد را از ادب او دان ، نه از كثرت مال و منال و اجلال !\r\nنفس راحت كشد آن‌كس كه در زمان پادشاه عادل باشد و همسايهء صالح .\r\nسه كس سوى اجل عجول است : پادشاه سفاك ، صياد بىباك ، ناخداى نابلد .\r\nپرهيز باد تو را از دوستى دروغ‌زن كه آرزوهاى محال تو را آسان كند و كارهاى آسان تو را صعب نمايد .\r\n\r\nاز پندهاى حكماى متقدمين .\r\nاگرچه به نظر اصحاب خبرت و ارباب بصيرت بسيار رسيده است ، از آن‌جايى كه مشك را هر قدر بيشتر استماع كنى ، عطرش بيشتر شود و بناى اين كتاب مستطاب بر ترقى و رونق ابناء وطن و تهذيب اخلاق در اهتمام مراعات و مساوات و مؤاسات است ، لذا لازم آمد كه از قول و افعال نيك تذكره شود ، كه اگر چنانچه يك نفر متنبه شود به سايرين هم اميدوار است سرايت كند و از فايده خالى نباشد . « و بالله التوفيق و عليه التكلان ! »\r\n بگو هرچه خواهى كه حق گفته به * سخن همچو در است و در سفته به \r\nاين نعمت عظمى - كه سخن راست - نعتش در زبان همچو منى كى گنجد كه اول ما خلق الله از كلمهء « كن » جميع موجودات پاى از كتم عدم به دايرهء وجود نهاده و شرف بنى نوع انسان بر سايهء حيوان از جهت سخن است و بسى اوليا و حكما و سلاطين آمده و رفته‌اند ، آثار از هيچ‌يك باقى نيست ، الّا سخن آن‌ها كه الى الابد باقى و پايدار است .\r\nسخن است كه صاحب خود را از حضيض خاك به اوج افلاك و از مذلت شرك به عزت ايمان رساند . سخن است كه لشكرها شكند و قلاع فتح كند . سخن است كه رجس معاصى شويد و طريق جنت پويد . سخن است كه يك كلمهء آن كرورها كتب پر كرده . سخن است كه قيمت آن از جميع گنج‌هاى زمين برتر است ، چنان‌چه از سلطان به سلطانى كرورها هداياى ذىقيمت برود حامل آن سخن نباشد ، پسند طبع پادشاه نيايد . سخن است كه زنگ از دل برد و جلا دهد .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nمعاذ الله از سخن بد ! سعادت و شقاوت بنى نوع انسان فقط بسته به سخن اوست .\r\nلاى نفى سبب شقاوت و الّاى شرط باعث سعادت - « الانسان مختوء تحت لسانه » . نيك گويى لبيب گويندت ، زشت‌گويى سفيه خواندت . پس سخن نيك را هر قدر گويى افراد نشمرند ، خصوصا جهت عوام خالى از رمز و كنايه و ابهام بگويى و بنويسى ، هر آينه از صد كلمه يكى حين ضرورت در خاطرش خطور نمايد ، بسى فوايد از آن مترتب گردد و بلكه كار فرمودن يك عمل نيك و اعراض از يك عمل بد موجب سعادت دارين مىشود . سخن مرغوب را هزار بار بشنوى افراط نمىشود ؛ سخن را تازه و كهن نباشد .\r\n سخن ماند اندر جهان يادگار * سخن را نسازد كهن روزگار \r\n( ايضا )\r\nخويشتن را بشناسيد و از آموختن علم و ادب ننگ مداريد و عمر خود را ضايع به نادانى نسازيد . علم و ادب اگر دور هم باشد طلب كنيد . هيچ مال را بزرگ‌تر از علم ندانيد و جهان فانى را [ بر 
  ] جهان باقى ترجيح ندهيد . ناگفتنى را نگوييد ، ناجستنى را مجوييد !\r\n( ايضا )\r\nپند حكيمان را خوار مداريد و در كارها شتاب مكنيد و كار را به كاردان سپاريد و پيش و پس كارها را نگاه كنيد ، با خردمندان مشورت نماييد و سخن پيران دنياديده و كار آزموده را بزرگ شماريد !\r\n\r\nحكمت\r\nاز خداوندان درد و بلا عبرت بگيريد و زيان به هنگام را بهتر از سود بىهنگام دانيد و با مردمان در هر چيز مدارا كنيد . تندى مكنيد و با دوست و دشمن آشتى كنيد . هرگز پاى از اندازه بيرون ننهيد . كارها را به اندازهء خود كنيد . چيزى كه به دست خود نهاده‌ايد برمداريد و احسان را از كسى دريغ مداريد و دست و زبان خود را هميشه نگاه داريد و از كارهاى ناپسند دور باشيد و از همنشين بد پرهيز كنيد . اندر شوره‌زار تخم نكاريد . با مردم عوام مياميزيد و از نوكيسه وام نگيريد و از بداخلاق دختر نخواهيد و با مردم بىمايه منشينيد ، با غلامان مياميزيد . هر كس از خدا نترسد از او بترسيد . مال را فداى جان و شرف كنيد . مست و ديوانه را پند ندهيد . پند را عزيز داريد . از ناكسان چشم اميد بربنديد\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nو طعام پنهان مخوريد . در برابر گرسنگان طعام نخوريد و طعام هر كس نخوريد و طعام خود از هيچ كس دريغ نداريد ؛ نان خود خورده غيبت مردمان نكنيد . بر چيز مردم مهربان‌تر از صاحبش باشيد . ناكس را به خانهء خود راه ندهيد . در ميان زن و شوهر ميانجى نباشيد . با خداوندان گنه مدارا نكنيد . مهمان را عزيز بداريد . طمع از خلق ببريد ، توكل به خدا كنيد . حق والدين نگاه داريد . از خويشان احسان مبريد . عهد بسته را مشكنيد . ناخوانده مهمان نرويد . به قدر قوه در قضاى حاجت مردم سعى كنيد . هركه علم بيش‌تر دارد بزرگش داريد . هركه آموختن را ننگ دارد انسانش مشماريد . سلامتى جان در حفظ زبان دانيد و رستگارى در راستى دانيد . سخن بىتأمل نگوييد . سخن مردم را مبريد . ناپسند نگوييد . زبان به بد گفتن عادت ندهيد . سخن ناشايسته را گوش ندهيد .\r\nقول و فعل را مطابق كنيد . به زيارت نيكان رويد . صحبت اهل صلاح و تقوى را غنيمت دانيد . مردگان را به ذكر خير و رحمت ياد كنيد . پس از مرگ ، دوستان پدر را ترك مكنيد .\r\nبه آموختن علم ساعى باشيد . قدر جوانى را بدانيد . لوازم پيرى در جوانى آماده كنيد . مال يتيم نخوريد . كار امروز به فردا نيفكنيد . تا حكيم حاذق نگويد خون نگيريد . جوانمردى پيشه كنيد . از بخيل دور باشيد . وامدار را فراسخت مگيريد . فرزندان خود را علم و هنر و صنعت بياموزيد . و حال خود به هر كس نگوييد . در پيش اميران چشم نگاه داريد . سخن بزرگ‌تر از خود نگوييد . در وقت دولت دوستان را ياد كنيد ، دشمن را بزرگ دانيد ! اگر دوست شود ايمن مباشيد ، چون ايمن باشيد بيشتر بترسيد . بار خود به گردن ديگران نيفكنيد . از بدخوى بگريزيد ، سخن حق را از آسمان و زمين بزرگ‌تر دانيد . هرگز از ياد خدا باز نمانيد !\r\n\r\nپند\r\nآهسته‌رو نمىماند . آب كه از سر گذشت ، چه بسيار چه كم . كلوخ‌انداز را پاداش سنگ است . احتياط از زاغ ، وفا از سگ ، غيرت از خروس ، از عنكبوت فرزندپرورى ، از ماكيان خانه‌دارى ، از زنبور همت ، از مور ملكدارى بايد آموخت . بازگشت به خدا بهترين اعمال است . غماز را به خود راه مده ، بدترين خصلت انسان ، به فرمايش خداوند سبحان ، غمازى است !\r\n تو گر بندهء ايزد داورى * و گر تابع قول پيغمبرى\r\nز غماز روى محبت بتاب * كه تا كاخ دينت نگردد خراب !\r\nكه غماز از رحمت حق جداست * كه او سرور دشمنان خداست \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n به آزار غماز همت گمار * كه رنجش بود طاعت كردگار ! \r\n\r\nضروب الامثال\r\nهر كه زر دارد زور دارد . گربه در خواب دنبه بيند . مار به هر جا كج رود ، به خانهء خود راست . چوب نرم را مور زود مىخورد . شمشير كه صيقل نزنند زنگ زند . پيش آفتاب چراغ فروغ ندارد . فرياد سگ سائل را از سؤال باز ندارد . عصمت بىبى از بىچادرى است . اگر خلق را بفريبى به خدا چه گويى ؟ دست شكسته و بال گردن است . حركت از تو ، بركت از خدا . جان كندن موش گربه را ذوق و تماشاست . مور در خانهء خود حكم سليمان دارد . در خانهء مور شبنمى طوفان است . در خانه اگر كس است يك حرف بس است !\r\n\r\nايضا پند\r\n پيش سلطان خشمناك مرو * در دم پنجهء هلاك مرو !\r\nموج درياست قربت سلطان * خشم ايشان بلاى ناگاهان\r\nشاه را بىنفاق طاعت كن * به قبولى از آن قناعت كن\r\nجهد كن تا به ناكس اوباش * نكنى سر مملكت را فاش !\r\nباد سر خاكسار خواهد بود * باده خور خاكخوار خواهد بود\r\nدر هنر بس پدر كه داد دهد * پسر از مستيش به باد دهد\r\nهوشيار تو [ يت 
  ] به ز بيهوشى * هوشدارى چو باده كم نوشى ! \r\n\r\nشيخ مىفرمايد\r\n چو دست از همه حيلتى درگسست * حلال است بردن به شمشير دست \r\nنصيحت از دشمن پذيرفتن خطاست ، و ليكن شنيدن رواست كه به عكس آن كار كنى .\r\n حذر كن ز آن‌چه دشمن گويد آن كن * كه بر زانو زنى دست تغابن \r\n از بدان نيكويى نياموزى * نكند گرگ پوستين‌دوزى \r\nاز دزدان و راهزنان عطا ببريد و از همسايهء بد پرهيز كنيد و بىرفيق به سفر نرويد و با بد اصل همسفر مشويد . به راست و دروغ سوگند مخوريد . در هر كارى ياد از خدا كنيد .\r\nتا خود را از عيوبات پاك نسازيد به عيب ديگران نپردازيد .\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nچهار چيز باز نگردد : عمر گذشته ، تير از كمان به در رفته ، سخن گفته ، قضاى رفته .\r\nسه چيز بر همه ناپسند است : كبر و نخوت ، خشم و غضب ، تنبلى و غمازى .\r\n\r\nمن النصايح\r\n شرط ادب نيست كه پهلوى شاه * غير شهان را بود آرامگاه\r\nمن كه در گنج طلب مىزنم * گام در اين ره به ادب مىزنم\r\nهم ادبم راه به جايى دهد * در طلبم قوت پايى دهد\r\nجهد كنم تا به مقامى رسم * گام نهم پيش به كامى رسم\r\nكام من اين است كه فياض جود * انجمن آراى بساط وجود\r\nمرحمت خويش كند يار من * كم نكند مرحمت از كار من \r\n( ايضا )\r\n منگر تو بدان كه ذو فنون آيد مرد * بر عهد و وفا نگر كه چون آيد مرد\r\nاز عهدهء عهد اگر برون آيد مرد * بر هرچه گمان برى فزون آيد مرد \r\n( ايضا )\r\n تا از تو نپرسند تو از خويش مگوى * جز با دل خود راز دل ريش مگوى\r\nگوش تو دو دادند زبان تو يكى * يعنى كه دو بشنو و يكى بيش مگوى \r\n\r\nاوصاف ممدوحهء انسان\r\nحكمت ، شجاعت ، معرفت ، مروت ، حلم ، عفو ، سهولت ، مؤاسات ، مسامحه ، صبر ، وفا ، حيا ، انصاف ، مكافات ، ادب ، قناعت ، تحمل ، فهم ، ذكاوت ، علم ، تعلم ، تواضع ، ورع ، امانت ، ديانت ، اخلاص ، ارادت ، حريت ، ثبات ، صداقت ، عفت ، فتوت ، عمل .\r\n ادب بهتر از گنج قارون بود * فزون‌تر ز ملك فريدون بود \r\n از خدا خواهيم توفيق ادب * بىادب محروم ماند از فيض رب \r\n رو توكل كن توكل بهتر است * نيست كسبى از توكل خوب‌تر \r\n\r\n","description":"","footnote":"","page_name":" 657 ","page_number":657},
  {"content":"\r\n\r\n گر حيا نبود برافتد رسم عصمت از ميان * ور حجابى در ميان هست از تقاضاى حياست \r\n تكيه بر تقوى و دانش در طريقت كافرىست * راهرو گر صد هنر دارد توكّل بايدش \r\n ادب تاجىست از نور الهى * بنه بر سر برو هر جا كه خواهى \r\n ديو بند است حلم اگر دانى * غضب از دست اوست زندانى \r\n تواضع است بزرگى و سيرت محمود * نه كبر و سلطنت و سركشى و جبّارى \r\n تواضع ز گردن‌فرازان نكوست * گدا گر تواضع كند خوى اوست \r\n نوشته‌ست بر گور بهرام گور * كه دست كرم به ز بازوى زور \r\n در تردد ره نجات مدان * هيچ چيزى به از ثبات مدان \r\n به شجاعت توان گرفت جهان * هر كه بد دل بود چه كار كند\r\nو آن‌كه جرئت نمايد اندر كار * خويشتن را بزرگوار كند \r\n اى كه بر تخت سلطنت شاهى * عدل كن گر ز ايزد آگاهى\r\nتخت را استوارى از عدل است * پادشه را سوارى از عدل است \r\n همت بلند دار كه نزد خدا و خلق * باشد به قدر همت تو اعتبار تو \r\n گر طهارت نبود كعبه و بتخانه يكىست * نبود خير در آن خانه كه عفت نبود \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n هر كه را نبود امانت در جهان * او بود خوار و ذليل مردمان \r\n نور علم است و علم پرتو عقل * روشن است اين سخن ، چه حاجت نقل ؟ \r\n علم چندان كه بيشتر خوانى * چون عمل در تو نيست نادانى \r\n نه محقق بود نه دانشمند * چارپايى بر او كتابى چند\r\nآن تهى مغز را چه علم و خبر * كه بر او هيزم است يا دفتر \r\n\r\nاز بستان السياحة ، قول ارسطو [ ى 
  ] حكيم\r\nپادشاه مثل درياست ، اعيان دولت و اركان مملكت مثل انهار است كه از دريا منشعب مىشود . همچنان كه نهارها در عذوبت و مرارت تابع درياست ، طريقهء اركان دولت و اعيان سلطنت در عدل و ظلم موافق سيرت پادشاه است .\r\n خوى شاهان در رعيت جا كند * چرخ اخضر خاك را خضرا كند\r\nشه چو حوضى دان و چشمه لوله‌ها * آب از لوله رود در كوزه‌ها\r\nچون‌كه آب از جملهء حوض است پاك * هر يكى آبى دهد خوش ذوق‌ناك\r\nور در آن حوض آب شور است و پليد * هر يكى لوله همان آرد پديد\r\nزان‌كه پيوسته‌ست هر لوله به حوض * خوض كن در معنى اين حرف ، خوض \r\nو هم محققين حكما فرموده‌اند : هر پادشاهى كه بناى حكومت خود را بر پنجاه قاعده گذارد [ و 
  ] آن پنجاه قاعده [ را 
  ] در سلطنت خود معمول دارد ، هر آينه دولتش بر دوام و سلطنتش مستدام خواهد بود :\r\nاول : در جميع افعال از عادات و عبادات ، رضاى حق - سبحانه و تعالى - را منظور دارد و نيازمند درگاه ايزد متعال باشد و غير از رضاى حق منظورى نداشته باشد .\r\nدويم : در همهء احوال و افعال طريق وسط و اعتدال اختيار كند .\r\nسيوم : وزراى كارديدهء نجيب و امراى محنت‌كشيدهء حسيب بر سر كار آورد .\r\nچهارم : خردمندان قوم و ارباب معرفت و استعداد را تربيت نمايد .\r\nپنجم : خاندان قديم و دودمان عظيم از دولت و ثروت افتاده را رعايت نمايد .\r\nششم : براى قبض و بسط و رتق و فتق و ربط و جمع [ امور 
  ] و قهر اعداء و تربيت احباء ، [ به 
  ] ارباب روزى از اهل معرفت و دانش و از اصحاب خبرت و بينش و تجربه ، كار مقرر فرمايد .\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nهفتم : سران و سروران و سپهسالاران از اصحاب علم و قلم و پيران كهن‌سال و نجباى قوم باشند .\r\nهشتم : لشكر از جماعت صحرانشين و ايلات كوهستان و دهستان جمع فرمايد .\r\nنهم : مواجب و جيره و عليق لشكر از خزانه مرحمت شود [ و 
  ] به جاى ديگر حواله نشود .\r\nدهم : رعيت را به غايت ملاطفت و محافظت نمايد ، يك حقير رعيت را به ملك نفروشد .\r\nيازدهم : خدمات متعدده به شخص واحد رجوع نفرمايد و هر كس را فراخور اهليت خدمت دهد .\r\nدوازدهم : هر ديارى را خفيه و وقايع‌نگار تعيين كند كه پادشاه را از حال دوست و دشمن اطلاع دهند .\r\nسيزدهم : پيوسته بر ترفيه حال درويشان و مسكينان و بيوه‌زنان همت گمارد .\r\nچهاردهم : جهت فيصل امورات شرعيه در هر شهر و قصبه قاضى امين و شيخ متدين و مفتى دين‌دار بگمارد ، كه اهالى آن‌ها در بستر استراحت آسوده غنوده و دعاگو باشند .\r\nپانزدهم : در تربيت اهل صنايع مبالغه فرمايد و مقرر دارد هر صاحب صنعت از حد خود تجاوز نكرده لباس به فراخور حال خود پوشد .\r\nشانزدهم : خراج ديوانى را به مساوات اخذ و دريافت دارد و تعدى نكند .\r\nهفدهم : در وقت صلح ، لشكر را به استعمال آلات حرب مشغول دارد و به كسالت و بطالت نگذارد .\r\nهجدهم : به عموم رعايا فرمان رود كه در خانه آلات جنگ نگاه ندارند .\r\nنوزدهم : رعيت را بيكار نگذارد و هر يك را به فراخور حال خود به كار بگمارد و اسباب كار را فراهم آرد .\r\nبيستم : با زنان بسيار مصاحبت و معاشرت ننمايد .\r\nبيست و يكم : در تكريم علماى دين و ذريهء خاتم النبيين ( صلعم ) و تعظيم حكماى معرفت قرين جهد نمايد .\r\nبيست و دويم : يتيمان و بيوه‌زنان و پيران از كار افتاده را رعايت و محبت نمايد .\r\nبيست و سيم : دونان بدگهر و غمازان زشت سير به درگاه راه ندهد .\r\nبيست و چهارم : در سياست تعجيل نكند تا آن‌كه كمال تحقيق و تفتيش به عمل آورد .\r\nبيست و پنجم : هر شهر و قصبه را محله به محله نموده به كدخداى امين ديندار سپارد .\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nبيست و ششم : ملاك و ارباب دولت و ثروت را از احتكار غلات منع فرمايد .\r\nبيست و هفتم : هرگاه ملكى را به قهر و غلبه به دست آورد رؤساى او را كوچانيده در پايتخت آرد و ايشان را امان داده محافظت نمايد و اشرار و مفسدين ايشان را به سياست رساند .\r\nبيست و هشتم : بار حيوانات چارپا را معين نمايد كه زياده بر قوهء حيوان بار نكنند .\r\nبيست و نهم : براى عابرين سبيل رباط ، به جهت طالبان علم مدارس و براى درويشان خانقاه بنا كند .\r\nسىام : با كسى عهد نبندد و اگر بندد بلاسبب نشكند .\r\nسى و يكم : اگر از سران و سركردگان لشكر از ميدان جنگ روگردانند فورا معزول كرده ديگر بار به عمل واندارد .\r\nسى و دويم : اگر صاحب منصبى در جنگ مقتول شود اولادش را تربيت كرده بنازد .\r\nسى و سيم : قدغن اكيد فرمايد لشكرى و رعيت استعمال مسكرات از قبيل بنگ و ترياك و غيره نكنند .\r\nسى و چهارم : دروغ‌زن متملّق را به درگاه راه ندهد كه ضرر دروغ‌زن بيشتر از لشكر خصم است به دولت .\r\nسى و پنجم : ملاحظهء خدمتكار قديم و جديد نكند ، هر كس را به رعايت خدمت و صداقتش كيفر دهند .\r\nسى و ششم : هنگام وارسى به امور بسيار ساعى باشد كه مشتبه ننمايند .\r\nسى و هفتم : سالى يك بار در ايام عيد بار عام دهد .\r\nسى و هشتم : به كيش و مذهب كسى از رعايا متعرض نشود ؛ مگر به آنان كه مذهب تازه درآورده و سبب اختلال مىشوند ، سياست فورى لازم است .\r\nسى و نهم : در مصارف شخصى اسراف نكند و وجوهات مجاهدين را خود خرج ننمايد .\r\nچهلم : اوقات خود را قسمت سازد جهت رسيدگى به امورات مملكتى و استراحت وجود و نوازش اولاد و ستايش يزدان .\r\nچهل و يكم : سالى دوبار سران لشكر و اعيان مملكت را ضيافت باشكوه دهد .\r\nچهل و دويم : در تربيت وليعهد سعى بليغ فرمايد و راه و رسم جهانبانى و عدالت را به او ملكه سازد و از هرگونه علوم و فنون او را تعليم نمايد .\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nچهل و سيم : [ به 
  ] دول همجوار و استحكام بنيان مودت دقت و متاع مملكت خويش را با متاع او مبادله نمايد و در پيشرفت تجارت بكوشد . در بستن معاهدات آدم امين و دانا مقرر نمايد كه ملاحظهء استقبال كند .\r\nچهل و چهارم : طريق تجارت را به هر ملك بگشايد و تجار را ايمنى داده علم بياموزد .\r\nچهل و پنجم : شاهزادگان را از پايتخت بيرون نگذارد و حكومت به ايشان تفويض نكند .\r\nچهل و ششم : به حكام و مأمورين مواجب كافى دهد و منع از رشوت و خيانت كند و اگر خيانت ثابت شود معزول كرده مؤاخذه نمايد و ديگر به او عملى تفويض نكند .\r\nچهل و هفتم : در صحت ابدان رعيت مواظبت تمام مرعى دارد ، در هر شهر و قصبه مجلس صحى گذارد و طبيبان حاذق برگمارد .\r\nچهل و هشتم : از ملك آفت‌زده نگيرد و براى زراعت آن‌ها غله به قرض دهد .\r\nچهل و نهم : اعياد مذهبى و ملتى را محترم بدارد .\r\nپنجاهم : از حال محبوسين بىخبر نباشد و دائما تفقد حال ايشان نمايد كه مبادا زياده بر جرم جزا بينند .\r\n\r\nحكمت\r\nگريستن به هر چيز عفو كردن از همه چيز است .\r\nمرد آن‌چه بداند گويد و زن خوش آيند مردان سرايد .\r\nدر عقب هر حزن شادى است و عقب فرح و شادى مرارت است .\r\nاگر اهل جملهء عالم ناحق است ، پس معلوم است كه جملهء عالم بر حق است . ( ! )\r\nذوق و لذت دايمى ذوق و لذت نيست .\r\nجراحت زبان بدتر از جراحت سنان است .\r\nموى هر قدر باريك‌تر است سايه‌دار است .\r\nجايى فضيلت ختام پذيرد فضاحت آغازد .\r\n\r\nاخلاق ذميمه و افعال رذيلهء انسانى\r\nاستهزا ، اسراف يعنى بذل در غير موقع ، افتخار به مال خود و اموال پدر ، بخل ، بطالت ، تكبر ، جبن ، حقد ، جهل ، غمازى ، حسد ، حرص ، حيرت ، حزن ، خيانت ، خدعه ، ريا ، شماتت ، ظلم ، كينه ، غضب ، نفاق -  « يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ »  - غرور ، لجاج ، ستيزه ، مزاح ، مضحكه ، نمامى - « النمام لا يدخل الجنة » - وقاحت ، هزل ، غيبت ، دروغ -  « لَعْنَتَ اللَّهِ عَلَى الْكاذِبِينَ . » \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n گيرم پدر تو بود فاضل * از فضل پدر تو را چه حاصل ! \r\n چو فضله‌اىست كه مىزايد از غذاى لطيف * نسب به فخر كند هر كسى ز بىهنرى \r\n از حسد ويران شود اين جسم و جان * از حسد آلوده گردد خانمان \r\n چشم حرص [ تنگ 
  ] مرد دنيادار را * يا قناعت پر كند يا خاك گور \r\n هر آن‌كس را كه ايزد راه ننمود * ز استعمال منطق هيچ نگشود \r\n ظالم بمرد ، قاعدهء زشت از او بماند * عادل گذشت ، نام نكو يادگار كرد \r\n قارون هلاك شد كه چهل خانه گنج داشت * نوشيروان نمرد كه نام نكو گذاشت \r\n ستيزه به جايى رساند سخن * كه ويران كند خانمان كهن \r\n چو غماز گرگ است و دولت رمه * چو ره يافت ، تاراج گردد همه\r\nدهد سفله را هر كه با خويش راه * فتد زود از پايهء عز و جاه\r\nبه هر در كه يابد رهى ، بدگهر * به اركان آن در رساند ضرر \r\n ابله‌ست آن‌كه فعل اوست لجاج * ابلهى را كجا كنند علاج ؟\r\nتا توانى لجاج پيشه مكن * كآفت حب و دوستىست لجاج ! \r\n تا توانى مگوى غيبت كس * نه گه جد و نه گه طيبت !\r\nهر كه او غيبت كسى شنود * هست همچون كنندهء غيبت \r\n هر كه باشد حريص بر چيزى * مىنيايد به جستن آن شرم \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n برود از نهاد او خجلت * بشود از سرشت او آزرم \r\n مكن كس را به اندك ظن باطل * عقوبت ، تا پشيمانى نيارد !\r\nكه چون شك در يقين گردد هويدا * پشيمان كرده را سودى نيارد \r\n نديدم ز غماز سرگشته‌تر * نگون‌طالع و بخت برگشته‌تر \r\n اين گناهان كه ياد مىكردم * يا رب از ما به فضل درگذران\r\nزدن چشم و زشتى گفتار * راندن شهوت و خطاى لسان \r\nچنانچه در مقدمه عرض شد ، از نگارش اين تذكره غرض اعتذار از ادبا و فصحا و بلغاى ملت بود كه رفع شبهه شود ، چنين نه‌انگارند كه اين بندهء بىبضاعت منكر فضيلت و كمالات اهل فضل و هنر و ارباب فصاحت و بلاغت و ادب است .\r\n قول دشمن مشنو در حق من * كه ز من دوست‌ترى نيست تو را \r\nاين‌قدر معلوم باشد كه اگر چنانچه متاع گرانبهاى ادبا و فضلاى ما رو به كسادى است در نزد اهل ايران است ، و الّا در مجمع فضلا و ادباى مغرب‌زمين چنان رواج و شايستهء تحسين و تمجيد است ، خصوصا نام متقدمين را كه در نهايت احترام ياد مىكنند ، على التخصيص عمر خيام و شيخ مصلح الدين سعدى را كه كلام آن دو اديب فرزانه را حكم‌داران كلمه به كلمه ترجمه كرده به نوباوگان خود تعليم و تدريس مىكنند و سخنان آنان را با جان پرورند . چنانچه چند سال است در ايتاليه روز مولود آنان را عيد بزرگ مخصوص قرار داده‌اند و روح‌شان را به ذكر خير ياد مىكنند ؛ چون تمام فرمايشات آنان از پند و اندرز ، از نظم و نثر كه به رشتهء بيان كشيده چنان صاف و ساده و خالى از رمز و كنايه و تشبيه و استعاره است كه هر صنف ، پادشاه و گدا ، غنى و فقير ، پير و برنا برخوردار شوند و فايده برند ، نه مانند ديگران آن مقصود خود را در ميان تشبيهات اوهامى مفقود ساخته باشند ؛ شرط بلاغ به جا آورده پند و ملال گرفتن از سخنان خود را حوالت به ارباب بصيرت و ادراك كرده و رفته‌اند .\r\nخلاصه ، اين بىبضاعت ، جهت عوام چون امثال خود ، محض ادراك چون منى ، اين تذكره را انتخاب نمودم ، اميدوارم كه ارباب خيرت و اصحاب بصيرت خرده نگيرند ؛ اگر\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nلغزشى باشد به كرم خود اغماض نمايند ، به قصورش با ديدهء مرحمت نگرند ، به عدم استطاعت نگاه نفرمايند ، به مفاد اين شعر :\r\n شرف قايل و خساست او * نكند در كلام هيچ اثر\r\nتو سخن را نگر كه حالش چيست * برگذارندهء سخن منگر ! \r\n غرض نقشىست كز ما باز ماند * كه هستى را نمىبينم بقايى \r\nو السلام على من اتبع الهدى\r\nاين را هم عرض نمايم كه بنده از ترجمهء حال جملهء اين ادبا كه ذكر نموده ، چنان‌چه بايد و شايد ، اطلاع ندارم ، كلامشان را به مناسبت انتخابات درج نموده‌ام .\r\n درى هر كس به روى خود گشايد * به قدر قوت بازوى و همت\r\nيكى لقمان شود ، از عقل و تدبير * يكى گردد چو مجنون ، از سفاهت\r\nبه گلشن ، عندليب نغمه‌پرداز * كند طرح آشيان ، از راه فطرت\r\nنمايد جغد در ويرانه منزل * ز پستىهاى طبع بىبصيرت\r\nتو را راهى به هر منزل نمودند * به هر جانب كه خواهى كن عزيمت\r\nشبى خوابم اندر « بيابان فيد » * فرو بست پاى دويدن ز قيد\r\nشتربانى آمد به هول و ستيز * زمام شتر بر سرم زد كه خيز !\r\nمگر دل نهادى به مردن ز پس * كه مىبرنخيزى ز بانگ جرس ؟\r\nمرا هم چو تو خوب خوش در سر است * و ليكن بيابان به پيش اندر است\r\nتو كز خواب نوشين به بانگ رحيل * نخيزى ، دگر كى رسى بر سبيل ؟ \r\n\r\nمتفرقه از نصايح حكما و اقوال ادبا ، در اندرز\r\n آيينهء خويش به صيقل دادم * روشن كردم به پيش خود بنهادم\r\nدر آينه عيب خويش چندان ديدم * كز عيب كسى دگر نيامد يادم \r\n اگر پرده برگيرى از روى خاك * روى تا به هفتم زمين در مغاك\r\nهمه فرق شاهان سركش بود * رخ نوعروسان مهوش بود\r\nسراپاى گيتى همه عبرت است * پس و پيش در حيرت و حيرت است \r\n\r\n","description":"","footnote":"","page_name":" 665 ","page_number":665},
  {"content":"\r\n\r\n تو جهد كن كه كنى جاى در دل هر كس * كه دل نظرگه حق است تا در آن افتى\r\nاگر ز عرش درافتى به چاه‌سار ملامت * هزار بار از آن به [ بود 
  ] كه از نظر افتى \r\n هر كسى را لقب مكن مؤمن * گرچه از سعى جان و تن كاهد\r\nتا نخواهد برادر خود را * آن‌چه از بهر خويشتن خواهد \r\n ز اقتضاى دور گردون ، گر پديد آيد تو را * چند روزى در جهان ، بر فعل و قولى دست‌رس\r\nبشنو از ابن الحسن پندى به غايت سودمند * با سلامت ، عمر اگر دارى به سر بردن هوس !\r\nبد مگو و بد مكن در هيچ‌جا با هيچ‌كس * تا نه بد گويندت و نه نيز بدبينى ز كس \r\n هر كس كه بداند ، و بداند كه بداند * اسب شرف از گنبد گيتى بجهاند\r\nهر كس كه بداند ، و نداند كه بداند * بيدارش زود كه بس خفته نماند\r\nهر كس كه نداند ، و بداند كه نداند * آن هم خرك لنگ به منزل برساند\r\nهر كس كه نداند ، و نداند كه نداند * در جهل مركب ابد الدهر بماند \r\n\r\nوحشى كرمانى\r\n همت اگر سلسله جنبان شود * مور تواند كه سليمان شود\r\nهيچ به از يار وفادار نيست * آن‌كه وفا نيست در او ، يار نيست\r\nدارى اگر يار ، ندارى غمى * عالم يار است ، عجب عالمى ! \r\n\r\nولى خراسانى\r\n اى عهد شكستهء وفا داده به باد * مادر همه شير بىوفايى به تو داد\r\nاول تو چنان بدى كه كس چون تو نبود * آخر تو چنان شدى كه كس چون تو مباد \r\n\r\n","description":"","footnote":"","page_name":" 666 ","page_number":666},
  {"content":"\r\n\r\n\r\nواحدى\r\n در ضمير من نمىگنجد به غير دوست كس * هر دو عالم را به دشمن ده كه ما را دوست بس \r\n\r\nوحدت ، ميرزا آقا شيرازى\r\n تا شد به سر كوى خرابات مقامم * دل شد ز غم آزاد روا شد همه كامم\r\nآن زاهد سالوس نىاستم كه ز خامى * بر خلق تكبر كنم از سبحهء خامم\r\nمن طايرى از عالم قدس‌ام كه در آن‌جا * افكند هوا و هوس دانهء دامم\r\nمقبول چو در حلقهء خاص‌ام چه تفاوت * مردود اگر در نظر فرقهء عام‌ام\r\nوحدت به رضايش چو نهادم سر تسليم * دشنام سزا بود به پاداش سلامم \r\nتمام شد منتخبات ؛ هر سهو و يا خطا شده شعر زيد را به اسم عمرو دگر كرده از ارباب كرم و از سخن‌سنجان محترم با كمال عجز و فروتنى التماس دارم نكته نگيرند ، از هرگونه سهو و خطا درگذرند ؛ چه غرض از اين نگارشات ذكر جميل شعرا بود نه شعر ، فهم معانى بود نه لفظ . خدا بيامرزد شيخ را :\r\n شنيدم كه در روز اميد و بيم * بدان را به نيكان ببخشد كريم\r\nتو نيز ار بدى بينى اندر سخن * به خلق جهان‌آفرين كار كن\r\nچو بينى پسند آيدت از هزار * به مردى كه دست از تعنت بدار \r\n\r\n","description":"","footnote":"","page_name":" 667 ","page_number":667},
  {"content":"\r\n . \r\n","description":"","footnote":"","page_name":" 668 ","page_number":668},
  {"content":"\r\n\r\n\r\nترجمهء نطق اعلى حضرت « ميكادو »\r\nايمپراتور ژاپون در اول روز تأسيس مجلس پارلمان ، اعلان مشروطيت به ملت خوش عاقبت و ترك استقلال [ استبداد 
  ] و شمه‌اى از وطن‌پرستى و جوان‌مردى ژنرال نوژو در جنگ « پورآرتور » و فدا كردن دو فرزند خود و پاداش مرحمت‌هاى پادشاه جوان‌بخت كه به ملت مشهود فرموده بودند .\r\nاز چند بيت مثنوى - كه مقدمهء مطالب و تفاوت وطن‌پرستى ملت ايران و ژاپونيان بود - صرف‌نظر نموديم ، از وسط آغازيم :\r\n اگر نگذرى از خيال خودى * نخواهى تو دانست نيك از بدى\r\nهمين عالمانى ز فرس و عرب * تو را چون رهانند ز رنج و تعب\r\nبه صيدت فرنگ پدرسوخته * كمين كرده و چشم بردوخته\r\nنه تازى بداند ، نه فرس درى * محال است از مكرشان جان برى\r\nنترسند ز آيه ، نفهمند شعر * ز مثقال ذره ، نه از شر و خير\r\nتواضع ، تعارف نيايد به كار * چه اين فتنه‌ها خوارى آرند بار\r\nز سعدى به خوانى اگر شعر چند * ز قول ارسطو دهى هرچه پند\r\nز بعد دو صد آن همه گفت‌وگو * جوابت جز اين نيست : « هذيان مگو ! »\r\nگذشته زمان لسان فصيح * ز حب وطن گو ، به نطق مليح !\r\nكه حب وطن غير از اين ماجراست * اگر داريش ، شأن و عزت توراست \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n چو طالب شوى مسكن حب بجو * برو يك‌سره تا به شهر توكو\r\nز حب وطن اندر آن مدرسه * عقيده درست است بىوسوسه\r\nبگويد معلم به نوباوگان * « ز حب وطن صرف و نحوى بخوان ! »\r\nاگر بت‌پرستند آموزگار * بهل بت بر ايشان بياموز كار\r\nچه‌سان مىپرستند خاك ژپون * كه از عزم‌شان خصم گشته زبون\r\nچه‌سان بدل سازند مال و عيال * بدون تأمل بدون خيال\r\nبه نيكو عقيدت ، به نيات پاك * چه خون‌ها بريزند بر روى خاك\r\nز حب وطن از صغار و كبار * به عزم مصاف عدو رهسپار\r\nجهاد است ، از فرض حفظ وطن * مجاهد شدن خون خود ريختن\r\nفرادار گوشى به من اى عمو * ز حب وطن بين چه گفته « نوژو » !\r\nبگفت : اى وطن پاك مأواى من * براى تو اين شور و غوغاى من !\r\nفداى تو كردم دو فرزند خويش * نثار رهت با پيوند و خويش\r\nبرفت ار دو فرزند ، گو خوش رود * بقاى تو ما را از آن خوش بود\r\nاز امروز تا بعد پنجاه سال * نه فرزند ماند ، نه من ، نه عيال\r\nبقاى وطن جمله دلخواه ما * به عزت بپايد شهنشاه ما\r\nوطن اى تو را شهرها چون عدن * وطن اى تو را نهرها لبن\r\nوطن آب كوثر يكى جوى توست * وطن مشك و عنبر هم از بوى توست !\r\nبه از نخل طوبى است بيد وطن * ابد زنده نام است ، شهيد وطن\r\nچه خوش مادرى پاك‌دامن وطن * كه فرزند زادى هزاران چو من\r\nمرا پروريدى در آغوش خود * به عزت رساندى تو بر دوش خود\r\nز بطن تو آمد مقادوى ما * بيفزود بر شوكت و عز اوى ما ( ! )\r\nجهان را سراسر گرفت عدل و داد * كران تا كران ، داد مردى بداد\r\nبرافكند بنيان جور و جفا * به دل‌هاى افسرده داده صفا\r\nاگر صد هزاران چو من جان نثار * تصدق شود بر چنين حكم‌دار\r\nروا باشد آن خسرو فرهىست * سزاوار ديهيم شاهنشهىست\r\nبه ملت چه آثار نيكو نهاد * سعادت به اهل جهان برگشاد\r\nچو اجداد او رب اجلال بود * خودش شهريار نكوفال بود\r\nچو در ذات او عدل بودى سرشت * ز سر ، نخوت كبر ربى بهشت\r\nيكى محفلى ساخت هم‌چون بهشت * در آن تخم‌هاى سعادت بكشت \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n سران سپه را صلا داد عام * گروه رعيت خواص و عوام\r\nچو جمع آمدند از صغير و كبير * ز اصناف و اعيان ، امير و وزير\r\nبيان كرد يك خطبه از افتخار * فرو ريخت بس لؤلؤ آبدار\r\nچو گل برشكفت و بسى در بسفت * چو غنچه بخنديد و اندرز گفت\r\nنخستين نويدىست ز امروز بعد * همين روز را عيد دانيد سعد\r\nمرا تاج و تخت و چنين سلطنت * چه بار آورد اين به جز ملعنت ؟\r\nچو اجداد من خبط كردند بس * تبرى نمودم من از آن هوس\r\nنيم رب الارباب ، من بنده‌ام * ز مادر پدر نيز زاينده‌ام\r\nمنم كمترين بندهء كردگار * خداوند بخشندهء داد دار\r\nبرادر مرا هست اهل وطن * جدايى ندارند هر يك ز من\r\nخيالم شما را نجاتى دهم * همه كار ملت به شورى نهم\r\nچه ما را بسى آز و [ حرص 
  ] و هواست * به جز راه شوراى رفتن خطاست\r\nبه صوت جلى گويمت هاى و هى * كه دشمن رسد اين زمان هان ز پى\r\nاگر دشمن آرد نهيب مهيب * كجا عاقبت هست ما را نصيب ؟\r\nهمين به ز پا خار نكبت كنيم * به زير قدم‌هاى « چار » افكنيم ( ! )\r\nببنديم راه هجوم عدو * نهيب آورد گر به ما روبه‌رو\r\nچه اندرزها گفت شيخ عجم * به سعدى ز وراث جمشيد جم\r\nبدانديش را نيك و شيرين مبين * كه ممكن بود زهر در انگبين\r\nنگويم ز چنگ بدانديش ترس * در آوازهء صلح ازو بيش ترس\r\nبسا كس كه روز آيت صلح خواند * چو شب شد ، سپه بر سر خفته راند\r\nره فتنه امروز محكم بگير * كه فردا نباشد تدارك‌پذير\r\nاگر برنياريم تيغ از نيام * به مردى ز ما برنيارند نام\r\nهمين پند را ، هم‌چو پند پدر * هميشه بداريد اندر نظر\r\nلواى سعادت كشم پشت‌بام * صلا در دهم جملگى خاص و عام\r\nنخسبيم و استيم شب روز را * به دست آوريم فش فيروز را\r\nبياريم هر گونه آموزگار * بگيريم زيشان فراكارزار\r\nبسازيم و ريزيم توپ و تفنگ * مهيا شود جمله آلات جنگ\r\nدر اين عرصهء لاتناهى شرق * جوانان به خون گشته باشند غرق\r\nبه چوگان رباييم گوى مرام * به عزت گذاريم عمر تمام \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n به چنگ آوريم طوق مقصود را * كشيم زير ران پيل محمود را\r\nچنان گسترانيم شطرنج كار * پياده فزو [ نى 
  ] كند بر سوار\r\nكنيم حمله بر لشكر غربيان * كه تا شهر « مسكو » بپيچد عنان\r\nرخ نيلگون باز گردد وزير * شود روز روشن به چشمش ، چو قير\r\nبه اندوه و حسرت گذارد حيات * چو بيند عدو ، شاه مانده‌ست مات\r\nمپندار كاين كارها مشكل است * كسى را كه حب وطن در دل است !\r\nوطن ليلى خوش خط و خال ماست * ز عشقش چو مجنون شويم ار رواست \r\nاز اين چند بيت مثنوى ، از هزار يك تعريف و تمجيد اين ملت جوان‌بخت خوش‌عاقبت ژاپون ، آن‌چه شايد و بايد ثمرهء نطق اعلى حضرت « مقادو » چه درجه سبب ترقى محير العقول اين ملت گشت مفهوم نمىشود ، دريغ آمدم كه در اين موقع شمه‌اى از هزار يك ترقيات فوق العادهء اين گروه خوش‌بخت را ذكر ننمايم .\r\nچون مقام اوج اين طايفهء خلق الساعه گشته ، زيرا كه چهل سال پيش نه از ايشان اسمى و نه رسمى بود ، مجهول عالم بودند ، در اندك زمان چنان اوج كردند كه عبرة للناظرين گشتند و سرانگشت عموم سياسيون روى زمين به دندان حيرت گذاشتند ، جهت عبرت هر قوم و ملت كرورها كتب تصنيف و تأليف كرده در مطبوعات عالم - به غير از ايران - باب التجاراى مفتوح شد ؛ هر صاحب غيرت و حميت جلدى خريده با كمال ميل و رغبت به مطالعه‌اش مىپردازد و اين ملت به حدى در شرق و غرب عالم نام بلند حاصل كردند كه اگر چنان‌چه « اوياما » سردار برى و « توغو » امير البحر را در پايتخت‌هاى امريك و اروپ به يك اطاق بگذارند و اعلان كنند كه ديدار « توغو » و « اوياما » را نشان مىدهيم به دخولهء يك تومان ، از خرد و بزرگ رغبت كرده دخوليه را داده و ايشان را مىبينند و تماشا مىكنند كه در چه هيكل و قيافه هستند و مليون‌ها از اين‌رو ثروت مىتوان اندوخت و حال آن‌كه غير از جوهر بنى آدم چيز ديگر نيستند و كسانى هستند كه پانصد تومان مىدهند كه نيم ساعت با ايشان مصاحبت نمايند و اشخاصى هستند كه چندين هزار تومان مايه گذاشته اين‌ها را دعوت مىكنند به مهمانى . اين شهرت و عزت حاصل نشده مگر از شاه‌پرستى و وطن‌دوستى و از حسن تربيت و علم اخلاق و ديانت و امانت ايشان كه در نزد دوست و دشمن عزيز و محترم داشته نام نيكو در جهان به يادگار گذاشتند .\r\nچون از بنى نوع ما هستند ، لازم آمد كه ترجمهء حال ايشان تذكره شود به نام انسانيت ، و الّا ما مأمور نيستيم اخلاق حسنه را در بىدينى ديده بپوشانيم . آيين و مذهب امرى است كه\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nدر محكمهء احكم الحاكمين قطع و فصل مىشود . ولى ما در صورت ظاهر مأموريم اخلاق حسنه را تمجيد و سيئه را تكذيب كنيم و منفور داريم و با لعنت ياد نماييم و اسم ارباب غيرت و حميت را در تواريخ به يادگار گذاريم . چون اين كتاب مستطاب به حب الوطن موسوم است ، لذا دور از انصاف است كه نام بزرگ اين طايفهء با همت و غيرت وطن‌دوست پادشاه‌پرست را مختصرى از مطول و مجملى از مفصل ذكر ننماييم ، چون تفاوت انسان از حيوان فقط حس و نطق است و لاغير . پس وظيفهء انسانيت تشخيص نيك و بد و خير و شر است و ترقيات محير العقول اين گروه پرشكوه را نه من گويم و بس ، قولىست كه جملگى برآن‌اند .\r\nسى سال قبل ، ژاپون‌ها سيصد « طولانتو » زغال سنگى از معادن اخراج مىكردند .\r\nامروز پنج مليان و نيم زغال سنگى محصول دارند و ابدا آهن نداشتند ، اكنون به چهار و پنج مليان « طولانتو » سر مىزدند . و بيست و پنج سال سابق از معدن نفت بىخبر بودند و كنون دوازده مليان غالون [ گالن 
  ] روغن نفت خارج مىشود و باقى معادن را ازين قرار قياس توان نمود . با وجود اين ، مداخل معادن در پيش ترقيات صناعيهء آن‌ها در مقام هيچ محسوب مىشود ، در تاريخ 1884 - كه بيست سال پيش ازين باشد - يك فابريك نداشتند ، منسوجات نخى و ابريشمى از انگلتره آورده به قيمت اعلا مىخريدند و حال ، به خلاف سابق ، به تمام دنيا خصوصا به آسيا و هندوستان متاع ايشان حمل مىشود . صد هزار عمله در فابريك‌هاى نخى و پشمى و ابريشمى ايشان كار مىكنند . در عمليات كبريت فوق از عقل انسانى ترقى كرده كه تمامى بنادر آمريك و آسيا از كبريت ، ژاپون پر است . پنجاه هزار عمله در كارخانجات كبريت‌سازى كار كرده ، آسايش اهل و عيال به‌طور رفاهيت مىگذرانند . كذا ابريشم و كاغذ و غيره و غيره و غيره ، حتى چوب خلال دندان را حمل به خارجه مىنمايند و اكنون در سايهء غيرت و حميت اهالى و همت حكومت ، در پانزده سال ، عدد كارخانه‌جات ژاپون به هزار و سيصد رسيده - « الهم ارزقنا . »\r\nقواى محركه اين فابريك‌ها به قوت يك‌صد و هفتاد هزار اسب است و شايان دقت اين است كه عموم عمله‌جات و كارگزاران اين فابريك‌ها از خود ژاپون است ، از قبيل استادباشى و مهندس و مخانيك [ مكانيك 
  ] و كيمياگر و نقاش و معمار و غيره ، و شركت اين فابريك‌ها بدون اين‌كه يك حصه از اسهام شركت در دست غير باشد ، تماما در دست خود ژاپون‌هاست . شصت سال قبل در ژاپون يك كشتى نبود كه از بحر محيط بگذرد . به بنادر ژاپون ، كشتىهاى اجنبى آمدوشد مىكرد . حال كشتىهاى ژاپون از آوستريا و ايتاليا زياده است . پانزده سال پيش ، از همه جهت مجموع كشتىهاى ژاپون حجم\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nاستيعابش عبارت از چهل و پنج هزار تون [ تن 
  ] و دويست و بيست كشتى داشتند . امروز پانصد و پنجاه هزار تون و سيصد و هفتاد كشتى دارند ، سى سال پيش يك وجب راه‌آهن نداشتند و اكنون راهى نمانده كه نكشيده باشند و بندرى نمانده كه ليمان [ ؟ 
  ] نشود .\r\nترقى معارف ژاپونيان دنيا را به حيرت انداخته . سى سال پيش ، يك باب مكتب به اصول جديد نداشتند . به قول قاموس تركى ، دوازده سال پيش 58000 مكتب داشته‌اند و به قول معارف آلمان امروز 68500 مكتب و از اناث و ذكور شاگرد دارند . سى سال سابق نمىدانم چند روزنامه داشته‌اند اما امروز يومى و هفتگى و ماهى 7000 جريده دارند . ترقى لشكرى ژاپون [ را 
  ] احتياج به تعريف و بيان نيست ، در اين جنگ اخير هركس ديده و شنيده ، « داستانىست كه افسانهء هر انجمن است . »\r\nو چند كلمه هم از خلقت ذاتى و حميت مردى و همت ملى و غيرت فطرى و نيت خالص و امانت و تهذيب اخلاق و وطن‌دوستى و پادشاه‌پرستى آن‌ها براى نمونه يادآورى و تذكار شود . هنگامى كه دولت ژاپون يقين كرد كه كار با دست دپلوماتى حل و فصل نخواهد شد ، مسئله را يك طرف نمىتوان كرد مگر به زبان توپ كروپ ، امر به امير البحر « توغو » صادر شد - در حالتى كه مشار اليه در بستر بيمارى خوابيده بود - به اين مضمون : « انجام سؤال و جواب ما با دولت روس به جنگ خواهد انجاميد ، به صلاح‌ديد مجلس ، شما را مأمور فرموديم به فرماندهى عموم كشتىهاى جنگى تا بيست و چهار ساعت بايد حركت نموده در اجراى وظايف خود كه به حفظ استقلال سلطنت و مدافعهء وطن است حاضر باشيد . » اين فرمان را آورده در بستر بيمارى به اين مرد غيور وطن‌پرست دادند . فرمان را در رخت‌خواب مطالعه كرد . وقتى كه امضاى مقادو را ديد فورا از رخت‌خواب برخاسته لباس پوشيد . زنش متعجبانه رسيده سؤال نمود كه چه واقع شد ؟ گفت : « مأمور شدم به امر بزرگى كه حيات مرا به هيچ‌وجه مشغول به امورات شخصى خود ننماييد ، در حق من دعا كنيد كه حيات و ممات ملت ژاپون به اجراى آن وظيفه و يا ترك آن است . حاضر كنند فلان و فلان را . بعد از چهار ساعت هم خواهم رفت ولى خواهش دارم كه ابدا به من مكتوب ننويسيد و از جانب من هم منتظر كاغذ نباشيد .\r\nممات من شرف و سعادت ابدى شما خواهد بود . » بعد وصاياى چند ذكر كرده رفته دست ايمپراتور را بوسيده اذن مرخصى گرفت . چنان‌چه در مدت بيست و يك ماه نه كاغذ نوشت و نه مكتوب گرفت . در صورتى كه « توغو » مكان خود را از عيالش مخفى بدارد ، خصم چگونه راهبر خواهد شد ؟ تا اين‌كه آمد به كشتى مقادو . به امپراطور تلغراف زد به اين مضمون : « رسيدم بر سر مأموريت ، حمد خدا را به خصم شخصى خود\r\n\r\n","description":"","footnote":"","page_name":" 674 ","page_number":674},
  {"content":"\r\n\r\n- كه مرض بدنى بود - غلبه جستم و رفع كردم ، به اميدوارى خدا به خصم عمومى وطن هم - كه دشمن بزرگ است - غلبه خواهم جست . لكن نمىدانم كه تلغراف غلبه بر خصم قوى را كى خواهم كشيد ولى اميدوارم كه اعلىحضرت را مژده نصرت زود برسد . عبد ذليل توغو . »\r\nروز دوم يا سيم اعلان جنگ شد . اول شكار « توغو » در دريا كشتى روسى ، اسم يك كشتى از فلوت « وولونتور » به تركى « كوكوللى » يعنى كشتى جنگى داوطلب به نام كشتى روسيه است كه حمل زغال و مهمات حربيه مىكرد گرفتند . سربازهاى ژاپون اين شكار را فال خير شمردند ، هورا كشيدند ، دست زدند ، آواز برآوردند كه روسيه را گرفتيم .\r\n« توغو » گفت : « اين سخن بىموقع است ، استهزا به دشمن نكنيد ؛ بگوييد كشتى روسيه را گرفتيم نه روسيه را . »\r\nچنان‌چه در مدت دو سال از زبان اين ملت با تربيت با آن فتوحات پىدرپى يك كلمه سخن استهزاء و سرزنش نسبت به خصم يا خودستايى و تكبر و غرور شنيده نشد و در يك جريده‌اى كه اهانت دشمن در آن باشد خوانده نگرديد و حال آن‌كه از زبان خصم چه‌ها كه نشنيدند و به چه صورت جانوران ايشان را تشبيه نكردند ؛ قولا و فعلا چه ناملايمات كه نديدند و به عرض و ناموس ايشان چه زبان درازىها كه ننمودند . همه را به رأى العين ديده و خواندند ، با وجود اين‌ها زبان بسته و دست گشادند ، برعكس دشمن وقتى كه قلعهء پورت ارتور را ژنرال « نوژو » گرفت ، « استاسل » را اسير كرد ، در سر سفره استاسل خواست با ديپلوماتى دل نوژو را به درد آورد ، گفت : « خيلى افسوس مىخورم كه دو پسر شما در اين جنگ كشته شدند . خدا شما را صبر دهد . » نوژو نيم تبسمى كرده گفت : « اولا از همدردى شما تشكر مىكنم ، بعد به شما مىگويم اگرچه مرگ فرزند از اعظم مصائب است ، خصوصا براى من كه جز اين دو پسر جوان فرزندى نداشتم ، ولى از مرگ ايشان چندان متأثر نيستم ، زيرا كه من آن‌ها را پروريده بودم براى اين‌كه اگر يك مسئله مهم به دولت ژاپون رو آورد خدمت نموده و جان فدا نمايند . جهت ازدياد عزت مقادو بهتر از گرفتن تپهء 302 متر در دنيا مسأله‌اى بزرگ‌تر نبود ، چون پسران من در راه گرفتن تل 302 كشته شدند چندان تأثير ندارد . پادشاه ما سلامت باشد . »\r\nچنان‌چه مرگ اين دو پسر جوان‌مرگ به متانت و شجاعت اين پيرمرد غيور ابدا قصور نرسانيد و سپس رفت به مقدن [ موكدن 
  ] به كمك « اوياما » و كرد آن‌چه كردنى بود ، ختم جنگ برى شد . متانت افراد عسكريه نشانهء سكونت فكريه و صلابت قلبيهء سربازان را از قياس توان كرد . در كشتى « هاتسوز » دست راست يك نفر ناخدا را گلوله توپ برد ، با\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nدست چپ دستش را برداشته پيش طبيب آورده گفت كه « معالجهء مرا بگذاريد به وقت آخر ، ملتمس هستم كه مرا اذن دهيد به سر وظيفهء خودم بروم . » ايضا ، سر يك سرباز دو پارچه مىشود ، اين سرباز يا خون سر خيلى بىاعتنا و بىتشويش عطف نظر به رفقاى خود كرده مىگويد : « پارچه‌هاى وجود مرا جمع كرده به طرفى بگذاريد ، من در سر وظيفه هستم . » اگر از اين قبيل منظورات و مسموعات نگارش يابد ، مثنوى هفتاد من كاغذ شود و اين نوع وقوعات زياده از دويست فقره رخ نموده و مشهود عالم شد كه در موقع هر آن‌چه مناسب آيد بيان خواهد شد . غرض از ذكر اين مطالب بگويم مشروطه بسته به خواست پادشاه و اتحاد ملت است ، مثل پادشاه و ملت ژاپون . [ بهشت 
  ] جاى كسى است كه اطاعت خدا كند ، اگرچه غلام حبشى باشد و جهنم جاى كسى است كه نافرمانى كند ، اگرچه سيد قرشى باشد . بارى ، از جهت القاى اين عقايد باطله در اذهان عوام روز به روز شريعت را زيرپا گذاشته امورات را سهل انگاشتند ، چنان‌كه يك از تنگ مغزان گفته بود : « هر كس بخواهد در ايران قانون بگذارد بايد سى هزار مسئلهء شرعى را در آتش بسوزاند . » گويا شريعت مانع ترقى و قانون مساوات است ، دائما بايد به جنايت جولا حلاج را به دار آويخت و يركوى [ يرغوى 
  ] فلان آقا را از به همان بيوه گرفت و يا كاسب بيچاره‌اى كه از خان حاكم طلب داشته باشد مطالبه نمايد تو سرى بخورد ؛ گويا شريعت مانع است از محاكمهء حاكم يا كتاب‌فروشى و حال آن‌كه اس اساس شريعت مساوات است . خاك به دهن متمدن مصنوعى !\r\nبارى ، عنان سخن شد رها از كفم ، بسيار جسارت نمودم ، ولى اختيارى نبوده ، حب وطن و غيرت ملى بىاختيارم نموده عفو مىخواهم .\r\n كاش گشوده نبود چشم من و گوش من * تا نشدى روز و شب غصه هم‌آغوش من\r\nسخت به رنج اندر است جان و تن هوشيار * كآفت جان من است فهم من و هوش من \r\n« توكلت على الله و افوض امرى الى الله ان الله بصير بالعباد ! »\r\nخلاصه ، چون حكومت ديد كه اين خوشبختى از همت ملت رو مىآورد و بعد از چند سال خاك ژاپون گنجايش نفوسش را نخواهد داشت مصمم شد كه ملك « قوره » [ كره 
  ] را بگيرد ، با همت بلند اقدام نموده به نهايت آرزو و غايت مقصد رسيد و بلكه از ممالك چين و روس هم ضميمهء مملكت خود گردانيد . غرض اصلى و مقصد كلى از اين نگارشات جز اصلاح ملك و ملت نيست ، بسا مىشود يك كلمهء عبرت‌آميز در قلوب\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nارباب تميز از بزرگان پاك‌سرشت چنان تأثير مىبخشد كه نصايح لقمان حكيم مؤثر نباشد . هنگامى كه يك نفر امير باتدبير به ارادهء مقلب القلوب قلبش متنبه گشت و وخامت بيداد در نظرش جلوه‌گر شد ، بساط عدل و داد مىگسترد و بيخ ظلم و بيداد را مىكند ؛ از حسن نيت آن امير ارحم الراحمين به نظر رحمت بر آن قوم مىنگرد و كارهاى صعب ايشان را آسان مىفرمايد ، چنان‌چه در تاريخ مسطور است .\r\nبهرام ابن بهرام ، سواره ، با حشمت و جلال مىگذشت . دو جغد در ديوار خرابه‌اى نشسته آواز برآورده بودند ، بهرام از وزير باتدبيرش سؤال نمود كه اين بوم‌ها چه مكالمه دارند ؟ وزير به عرض رسانيد كه يكى او را به زنى خواستار است ، آن ديگرى مىگويد كه بايد ده خرابه به كابين من بيندازى . نر مىگويد : « غصه مخور :\r\n گر ملك اين است وگر اين روزگار * من به تو ويرانه دهم صد هزار ! » \r\nبا همين كنايه ، پادشاه از خواب غفلت بيدار و ريشهء ظلم و بيداد را از بيخ و بن بركند و رسم عدالت نهاد . اگرچه بعض مورخين اين فقره را از قول بو ذرجمهر به نوشيروان نوشته‌اند ليكن اعتبار ندارد ، زيرا كه نوشيروان از ابتداى حكومت عادل بود و به احدى ظلم نكرده ؛ نسبت ظلمى كه به او داده‌اند شايد همان قتل مزدك و مزدكيان باشد و حال آن‌كه كمال عدل را در قتل آن‌ها به عمل آورد ، چه آن عقايد ، عقلا و حكمتا و شرعا ، اقبح‌ترين افعال بود و چون قباد را از راه برد در پيش روى چنان شهنشاه عادل مادرش را به زنا خواستار شد و قباد اطاعت او را واجب شمرد ، نوشيروان به پاىهاى مزدك افتاده بوسيده التماس كرد كه ازين فعل شنيع درگذرد و به اين حركت عصمت مادرش را محفوظ داشت . اين بود كه در هنگام قتل مزدك فرمود : « اى بدكيش ! هنوز اثر گند جوراب‌هاى تو در وقت بوسيدن پايت در دماغم باقىست . »\r\nازين مقوله‌ها در صحبت‌هاى رضا خان بسيار است . در اين‌جا بىموقع بود ، به مفهوم « الكلام يجر الكلام » نگارش يافت . اگر ازين امثال نفعى مترتب شود راجع به حال عموم است ، اگر ضررى ملحوظ آيد فقط يك نفر گوينده يا نويسنده است . زهى به حالت به احتمال ضرر يك نفر از نفع عموم صرف‌نظر كردن .\r\nخلاصه ، از مادهء ترقى محير العقول ملت ژاپون خارج شديم . اين ملت خوش‌بخت اصول دپلوماتيك و فنون حرب عالم را منسوخ كرد . عقيدهء عموم دانشوران بر اين بود تا ملت تربيت نشود ، عالم نگردد ، محال است مشروطيت و انعقاد پارلمان . بايد اول علم آموخت و كامل شد بعد اعلان مشروطيت داد ؛ ولى اين ملت جوان‌بخت نخستين اعلان مشروطيت كرده و در ظل آن شرط علم آموخت ، سى سال به مقامى رسيد كه ديگران در\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nدويست سال نرسيده‌اند . اين‌ها نه سحر است و نه كرامت ، در سرشت بنى نوع انسان خداوند منان همه چيز گذاشته ، با درستى و راستى و نيت خالص و مردانگى و انصاف به هر مقام توان رسيد . - « همت الرجال تقلع الجبال . »\r\n فريدون فرخ فرشته نبود * ز مشك و ز عنبر سرشته نبود\r\nز داد و دهش يافت آن نيكويى * تو داد و دهش كن فريدون تويى ! \r\nبا اين رباعى خواستم ختم كلام كنم ، يادم آمد از همت مردانهء زنان اين ملت ، زهى بىانصافىست كه كم يا بيش از همت زنان ايشان در اين ترقى حيرت‌افزا نگويم . در اين جنگ نسوان ژاپون چه كردند ؟\r\nدر اين‌جا ، صورت مكتوبى را كه زن « اوياما » به رييسهء جمعيت حربيه كه از هيئت زنان انگليس در لندن تشكيل يافته [ نوشته 
  ] مىنويسم ، خوانندگان با نظر انصاف نگرند تا ببيند همت زنانشان چه بوده و بفهمند كه وطن‌پرستى در زن‌هاى ژاپون به چه درجه است .\r\nصورت مكتوب « مادام اوياما » به رييسه هيئت زنان انگليس اين است :\r\n« مكتوب شما را در خصوص فرستادن بعضى اشياء از طرف انگليس جهت سربازان ما در معاونت مجروحين گرفتم . آن‌چه به وظيفهء من اصابت كرده و ايفاء آن را فوق العاده موجب مسعوديت مىشمارم اين است كه اظهار دارم زنان انگليس از آثار توجهى كه در حق ژاپون‌ها بروز داده‌اند نه اين قدر باعث ممنونيت ما شده كه بيان كردن توانم و اين آثار درجهء انسانيت آن‌ها را ظاهر و به هر كس كه گفتم اظهار تشكر و ممنونيت نمود ؛ من هم از طرف جمله زنان ژاپون اظهار تشكر نموده و از شما اميدى قوى دارم به زنان انگلستان برسانيد و خود هم قبول فرماييد و در تذكره‌اى - كه ملفوفه با مكتوب فرستاده بوديد - از كفش و پاپوش بحث نشده ، جوراب تابستانى و زمستانى لزومش معلوم است ، اگر آرزو نمايم از پشم « اسقوحبا » و رنگ سپيد درست شود ، بىمناسبت نخواهد شد ؛ چه ، جوراب و پاپوش در اقليم منچوريا - كه سرديش معلوم است - براى سرباز بسيار بافايده است . در ميان ژاپونيان ، هيئت خيريهء متعدد از زنان تشكيل شده ، در بهار گذشته از صباح ساعت هفت تا شام ساعت پنج لاينقطع كار مىكردند ؛ آخر از بركت ضرورت مجبور شديم چند ساعت علاوه نماييم ، تا امروز در ژاپون در درجهء اول يك صد و پنجاه هزار عورات جهت تيمارخانه‌ها و زخم‌بندى و رسيدگى مجروحين و معلولين جراحيه و طبيبه تربيت كرده‌ايم كه نيكو به وظيفهء خود مشغول‌اند و فعلا بيست هزار زنان در دست داريم كه حاضرند عن قريب امتحان\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nداده ملحق به بيمارخانه‌ها شوند . در سايهء سعى و غيرت ، به اندازه‌اى كه كفايت سرپرستى مجروحين و بيماران را كند ، زنان لايقه داريم . همه در بيمارخانه‌هاى « سندان هروراوى و هو فايده و توكو » خدمت مىكنند و مجروحين را بعد از معالجهء ابتدايى در « شنتاش » يك طبيب‌خانه تأسيس كرده آن‌جا مىفرستيم . در سوق مجروحين ، زنان در هرجا به اطبا خيلى معاونت مىكنند و زنان را در هر نقطه خيلى ترقى كرده‌اند ، هيئت اعانهء خيريهء هم خيلى زياده شد ، فوق العاده جمعيت به‌هم رسانده‌اند . امروز ، اعضاى هيئت معاونين زنان ژاپون به دويست و پنجاه هزار رسيده . تازه ، هيئتى تشكيل يافته كه در محاربهء حاضره براى فلاكت‌زدگان فوق العاده معاونت بنمايند . حكومت براى ايشان به اماكن معاونت مىكند ، هيئت مذكور شتابان در خدمات خودند . سواى اين هيئت ، بسيارى هستند كه به معلولين ميدان جنگ هماره معاونت مىكنند . در هر صورت ، تدارك معيشت و لباس اطفال ايشان هم مىشود . از مجالس تحت نگرانى من ، يك رفيقه در آن قصبه كه سكنى دارد معيشت اطفال و عيال تمام سربازان آن شهر كه در جنگ كشته و عليل شده‌اند مىنمايد . در خصوص حساب اعانه ، عن قريب به شما راپورت خواهم فرستاد . طلاب مدرسهء « نوزو » نام انگليس ، هزار جفت جوراب زمستان كه خودشان بافته بودند فرستاده ، باز هزار جفت كه در دست مىبافند خواهند فرستاد . در اين‌جا ، زنان معتبرين لباس زمستانى سربازانى كه در ميدان جنگ هستند - كه عبارت است از زيرجامه ، پيراهن ، جوراب ، شانه و صابون و غيره - تدارك كرده‌اند . از نظارت جنگ فرستادن آن‌ها را به منچوريا اذن حاصل كرده ، زنان اعضاى « پارلامنتو » ، به مناسبت عيد نوروز ، بيست و سه هزار بستهء عيديانه به سربازان فرستادند . افتخار و تشكر در اين‌جاست : همان روز عيد به ميدان جنگ رسيده و همان روز تقسيم كردند ؛ و اين را هم با كمال فخر به شما عرض مىنمايم ، امسال مكاتب نسوان تدارك براى تمام سربازان از پيراهن ، زير جامه و جوراب ديده‌اند . دختران كوچك كوچك شب و روز در كارند ، مىبافند و مىدوزند ، در تحصيل اين فخر به يكديگر سبقت مىگيرند كه در حقيقت سرعت‌شان در داد كار تماشا دارد . برخى تداركات ديگر در خصوص لباس ننوشتم ، چون مكتوبم خيلى مطول شد ، در پست آينده مىنويسم .\r\nپس از ختم مكتوب از توجهات زنان انگليس كه در حق ما مىشود تشكرات زنان ژاپون را به ايشان مىرسانم . امضاء مادام اوياما »\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nارباب دانش مىدانند كه در ميان اين ملت از زن ، مرد ، غنى ، فقير ، عالم ، جاهل ، شيخ و شاب چه شورش و غوغاست ، چه دست و پا مىزنند ، عشق وطن پروانه‌وار چه‌سان‌شان به دور شمع سلطنت و حفظ استقلاليت دولت مىگرداند . در كاغذ خود مادام اوياما مىگويد : « 170000 زن تربيت كردم كه در پرستارى مجروحين مشغول‌اند . » معلوم است اعضاى هيئت خيريه كه مركب از دويست و پنجاه هزار زنان است ، هيچ يك به مفت اسم خودشان را اعضا نتوانند نهاد ، از ده تا صد تومان بايد پول بدهند تا آن‌كه نامشان قيد به دفتر و مفتخر شوند . بلى ! در مقابل عشق حقيقى وطن هيچ جاى تعجب نيست . اين اعضا تمام درس خوانده و عالمه و از زنان كبار ملت‌اند . از طبقهء فقرا و همت و حميت آن‌ها يكى را جهت نمونه ذكر نماييم : وقتى اعلان جنگ شد ، يك نفر دهاتى رفت به ديوان‌خانه عرض نمود : « من مىخواهم سرباز داوطلب باشم ، جنگ بروم . » بعد از رسيدگى ، جوابش دادند : « قانون اجازه نمىدهد و تو را قبول نتوانيم كرد ، جهت آن‌كه مادر پيرى دارى و تو را لازم است مواظبت حال مادر پيرت كنى . » هرچه اصرار كرد ، ردش نمودند . مأيوس و غمين برگشت ، در حالت يأس و گريه به مادر خود كيفيت را گفت : « چه شدى برادرم زنده بودى كه من محروم از اين فيض نماندمى ؟ تمام رفقايم رفته فيض ثواب شهادت را در راه وطن دريافته ، مرا به بهانهء آن‌كه مادرت بىپرستار است محروم از اين شرف ابدى نمودند . » اين را مىگفت و به هاىهاى مىگريست ، مادرش در اطاق دگر رفته كارد تيزى را حواله به دل پاك كه از حب وطن پر بود مىنمايد و فرياد مىزند : « بيا پسر جان ! آن وجود كه مانع از آرزوى قلبى تو بود از ميان برخاست . بعد از مرگ من ، عذرى ديگر براى قبولى در سراى تو نماد . برو با دشمن وطن بجنگ ! »\r\nبالجمله ، اين‌ها نه خودنمايى و نه براى مكافات دنيوى است ، بلكه مذهب وطن‌پرستى و شاه‌پرستى ايشان است .\r\n نصيحتى كنمت بشنو و بهانه مگير * هر آن‌چه ناصح مشفق بگويدت بپذير\r\nمگوى آن‌چه طاقت ندارى شنود * كه جو كشته گندم نخواهد درود\r\nچو دشنام گويى دعا نشنوى * به جز كشتهء خويشتن ندروى\r\nنخواهى كه نفرين كنند از پس‌ات * نكو گوى تا بد نگويد كس‌ات\r\nنبايد كه چندان تو بازى كنى * كه مر قيمت خويش را بشكنى\r\nو گر تند باشى به گفتار و تيز * جهان از تو گيرند راه گريز\r\nمگوى و منه تا توانى قدم * ز اندازه بيرون ، ز اندازه كم \r\n\r\n","description":"","footnote":"","page_name":" 680 ","page_number":680},
  {"content":"\r\n\r\n نه كوتاه دستى و بيچارگى * نه زجر و تطاول به يكبارگى\r\nمگو با بزرگان تو سخت و درشت * كه سندان نشايد شكستن به مشت\r\nنخواهى كه ضايع كنى روزگار * به ناكار ديده مفرماى كار\r\nرعيت‌نوازى و سرلشكرى * نه كارىست بازيچه و سرسرى\r\nاگر تنگ‌دستى مرو پيش يار * وگر سيم دارى بيا و بيار !\r\nخداوند زر پر كند چشم ديو * به دام آورد صخره جن و پريو\r\nكه گر روى بر خاك پايش نهى * جوابت نگويد به دست تهى \r\n پند سعدى به گوش هوش شنو * ره چنين است مرد باش و برو \r\n\r\nراز و نياز وطنيه\r\n اى عزيزان ما به غفلت خفته‌ايم * خانهء دين را ز تقوى رفته‌ايم\r\nنيست يك تن ره نمايد بر صواب * تا رهاند جمله ما را از سراب\r\nكشتى ملت به طوفان اندر است * در ميان موج بىبال و پر است\r\nنوح كو تا يابد اين كشتى نجات * خضر كو تا ره برد آب حيات ؟\r\nسلطنت نقصان گرفت از خودسرى * مملكت ويران شده گر بنگرى\r\nاى محبان وطن آه و امان * رفت بر عيوق گرد خانمان\r\nچارهء بيچارگى را چاره چيست * قسمت ما در جهان آواره‌گيست ؟\r\nهان كجا رفتند آن جان‌هاى پاك * از چه پنهان گشته اندر زير خاك ؟\r\nمىنخسبد يك كسى آسوده حال * شد ميان ما مگر قحط الرجال ؟\r\nگشته ايران سربه‌سر ماتم‌سرا * بر وطن گويا به پا گشته عزا\r\nاى وطن جان‌ها فداى خاك تو * روح ما قربان نام پاك تو !\r\nگشته‌اى اجداد ما را رام‌گاه * بوى عنبر مىدهى هر صبح‌گاه\r\nكحل عين از گرد راه كوى تو * قوت روح ما شميم بوى تو\r\nدايما بود اهل تو با عز و جاه * حكمرانى كردى از ماهى به ماه\r\nاى وطن و اى طوطى شيرين‌سخن * لب چرا بستى ، شدى زار و محن ؟\r\nگو چه شد كشتى چنين پژمرده حال * بلبل‌آسا اوفتادى از مقال ؟\r\nگو بيا باد خزان افسرده ساخت * لشكر دى بر گلستانت بتاخت\r\nاين روا نبود كه زاغان جا كند * جغد در گلزار تو مأوى كند\r\nرخ بنه بر خصم خود فرزين بگير * تا سوارانت نباشد دستگير ! \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n بر پياده رحم كن فيلان بران * تا نسيم نصرتت باشد وزان !\r\nسخت فرما عرصه‌گه پاى ثبات * شايد از جهدت نگردد شاه مات !\r\nعقل كل داناى كان و مايكون * رطب و يابس نبود از علمش برون\r\nشد مخاطب از جناب كردگار * كاى محمد مشورت كن با خيار\r\n « شاوِرْهُمْ فِي الْأَمْرِ »  فرمايم تو را * بعد عزم خود ، توكل كن مرا !\r\nپس روا نبود كه با نقصان عقل * حكم فرمان نسپريم از روى جهل\r\nپادشاها ! ما به غفلت اندريم * جز جهالت راه ديگر نسپريم\r\nآن امينانى كه در درگاه توست * با خبر از گاه و از بىگاه توست\r\nنيك بشناسند حال بىكسان * واقف‌اند از كار اين خونين دلان\r\nمىندانم از چه رو دم ناورند * تا رعيت از جهالت بر رهند ؟\r\nما همه آوارهء كوى توايم * بستهء گيسوى دلجوى توايم\r\nاين روا باشد كه ما در بند سخت * خارجى گردد به دورت نيكبخت ؟\r\nدشمن ما حكمران ما شود * پردهء ناموس ما را بردرد ؟\r\nخائن دين و عدوى دولت‌اند * جامع اخلاق زشت نكبت‌اند\r\nجملگى ديوند آدم صورتان * در لباس انس ، شيطان سيرتان\r\nبهر اغواى شهنشه برملا * گسترند از هر طرف دام بلا\r\nثروت و سامان ما رفته به باد * اين‌چنين روزى كسى نارد به ياد\r\nپادشه حافظ بود ما گوسفند * حفظ بايد كرد چوپان از گزند !\r\nشهريارا حكم يزدان ره‌سپار * مجلس شورا ده و قانون‌گذار !\r\nاز نخستين حكم قانون ساز كن * بر تمدن بعد از آن آواز كن !\r\nبيخ شورى بايدش محكم درست * تا بناد وى نگردد سخت سست\r\nدولت ژاپون چو قانون برنهاد * نيكبختى بر رخ ملت گشاد\r\nحكم شورى كرد در ژاپون اثر * نام نيكش در جهان گشتى سمر\r\nاو به شورى يافت بر دشمن ظفر * روس‌ها از خود سرى شد دربه‌در\r\nرحم كن بر ديدهء گريان ما * دود آه سينهء سوزان ما !\r\nرسم شوراى نبى را تازه كن * بر رعيت لطف بىاندازه كن !\r\nما ز بىعلمى زبون گشتيم و خوار * دست خارج را بداريم اختيار\r\nبين تو ژاپون را ز علم‌ست اين‌چنين * برگشاده بيرق نصرت به چين !\r\nانگليس از حكم شورى بين چسان * حكمرانى كرده بر هندوستان \r\n\r\n","description":"","footnote":"","page_name":" 682 ","page_number":682},
  {"content":"\r\n\r\n دوستان تو همه شد شادمان * خنگ گردون را كشيده زير ران\r\nرسم سلطانى معارف‌پرورىست * در زمين رسم عدالت گسترىست\r\nاى معارف‌پرور نيكوخصال * وى عدالت گستر فرخنده فال\r\nمن صلاح مملكت گفتم تمام * نامه‌ام را ختم كردم والسلام . \r\n\r\nصحبت ناحصان نعمان\r\n كسى كه فرق بد و نيك از و نگشت پديد * سخن درست بگويم نمىتوانم ديد\r\nعيان نمايم از اين نغز حرف ، دانى چيست ؟ * حبيب كل خلايق ، حبيب مخلص نيست\r\nولى موانست مردم اقتضا دارد * ازين محبت مجعول بس خلل زايد ( ! )\r\nهر آن‌كه تخم وفا از ره نفاق افشاند * به وقت خرمنش از سوى كشتزار بماند\r\nدر اين زمانه ، كسى نيست كاين به جا آرد * كه در نهايت كارش به كين سزا بايد ( ! )\r\nشويم آدم چو برخوريم به يكديگر * به يكدگر بدهيم از ضمير خويش خبر\r\nدرشتى تو و نرمى من گر انصاف است * همان حكايت زرباف و بوريا باف است\r\nيكى جنون بزرگى كه نيستش ثانى * مداخله‌ست به اصلاح جنس انسانى\r\nز صد عمل چو تو من نيز هر دمم آگاه * كه بود بهتر اگر رفته بود ديگر راه\r\nنصيحتى كنمت بشنو و بهانه مگير * هر آن‌چه ناصح مشفق بگويدت بپذير !\r\nز پشت مدعيت كمترك بكن غوغا * به پشت دعوى خود ساعيانه‌رو دو سه پا ! \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n چه سود از آن به تو ، وز زحمتت چه منظور است ؟ * اميد خير ز كردار زشت بس دور است\r\nكسان گرفته به دورت ندانما كه چسان * دهن دريده بگويند حرف در ديوان ؟\r\nكنند دخل به هر كار بلكه هر گفتار * اميد خير محال است بلكه شر بسيار\r\nهر آن‌كه با سخن ديگران پشت قوىست * بدين قبيل فضولان ستيزه جايز نيست\r\nبه پيش من چو بيايد كسى به رنج و تعب * به صحبتش همه در مغز مىپزم مطلب\r\nبه پيش بندى خاموشى بلاهت او * برونه بلكه كشد در دهان مرد سخن\r\nكلام آن‌كه به معنى نگشته آبستن * به حرف‌هاى پر و پوچ بىفصاحت او\r\nچو چوب خشك به مغز اندرون به رسم ثابت * بىلطيفه تدارك كند هميشه نكات\r\nاز آن‌گهى كه خيال ضرر نهاده به سر * به طبع مشكلش از هيچ‌چيز نيست اثر\r\nبه هر نوشته بخواهد گرفت عيب و عوار * گمان كند كه بود راستى به دانش عار\r\nكه بوده فضل و هنر بهر ديگران منصوص * چو هست خندهء حيرت به ابلهان مخصوص\r\nگمان كند نپسندد تمام خلق اگر * به سايرين همه خود را توان نهد برتر\r\nبه گفت‌وگوى هم ايراد نكته‌ها دارد * به لفظ پايهء او سر فرو نمىآرد\r\nبه طبع او كه به هر چيز خط و خال نهد * سپند سوزى ناپاك‌تان فتيله دهد ( ! ) \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n دلش بهانه شوخى دگر نمىجويد * همين‌كه ديد كسش آفرين نمىگويد\r\nازين سبب همه تقصير چاپلوسان است * كه كار زشت نه در طبع جمله انسان‌ست\r\nخطاست خواستن امروز هوش بيوست [ ! 
  ] * به عيب‌هاى بزرگى ، كه جاى سرزنش است\r\nتو همچو گل ، همه آيين رنگ و بو دارى * چه گوش هوش به مرغان هرزه گو دارى ؟\r\nتوان شناخت به يك روز از شمايل مرد * كه [ تا 
  ] كجاش رسيده است پايگاه علوم\r\nولى ز باطنش ايمن مباش و غره مشو * كه خبث نفس نگردد به سال‌ها معلوم\r\nمگر به حكم شهى خاص گردد و منسوب * كه شعرهاى پسنديده يافت بايد خوب\r\nو گرنه فاش بگويم كه شعر بىمغزند * ببايد آن‌كه شاعران به دار كشند\r\nولى چه فايده ؟ زيرا كه خود همى كردم * به يادم كه زند غصه نيشتر هر دم [ ! 
  ]\r\nز رتبتى كه به من خانواده‌ام بخشيد * كم است پايه كه زان پايه شأن من لغزيد\r\nز زهره‌اى كه بود پايهء سرافرازى * نصيب من همه دانند پيشه‌اندازى\r\nمگر نديدى در آن جهاد مردانه * كه ضرب شست فتادند چون لوندانه ؟\r\nاگر ذكاوت من شد يقين به طبع سليم * نخوانده حكم كند ذوق من ، چو هست حكيم\r\nپى مداخله اندر بدايع اعمال * به چهر فضل روم بيش در جواب و سؤال \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n مسلمم پس تصديق درگه و بيگاه * خروش و ولوله آرم چو گفت بايد گاه\r\nبود مرا هنر و بخت ، حسن نيز عيان * على الخصوص خلوصم سمر شده به جهان\r\nفريب نيست به خود ذوق پوششم كامل * به لاف همسريم هيچ كس ندارد دل\r\nبه اعتبار چنان‌گو همان بود دلخواه * ز دلبران همه مطلوب بندگى الله\r\nبه گوش هوش فراگير پند از ناصح * اگر به رمز سرايد ، نگويدت واضح !\r\nخلاصهء سخنش دان چه رمز هست و عيان * همين دو بيت ز سعدى به رايگان برخوان :\r\nالا تا نشنوى مدح سخن‌گو * كه اندك مايه نفعى از تو دارد\r\nاگر روزى مرادش برنيارى * دو صد چندان عيوبت بر شمارد \r\n\r\nچند كلمه از فرمايشات جناب خاتم الانبيا ، صلوات الله عليه و آله\r\nدو كس از شفاعت رسول خدا بهره نبرد : يكى نديم سلطان ظلم‌كننده كه خوى او را تحسين كند ، ديگرى آن كس كه از دين بيرون رود و غلو كند .\r\nهر آن كس كه براى اصلاح ميان دو كس سخن به كذب كند ، او را دروغزن نخوانند .\r\nبدترين مردم در روز قيامت نزد خداوند كسى است كه مردم از گزند زبان و بيم دشنام او پراكنده شوند .\r\nخداوند نزد زبان هر گوينده‌اىست و شاهد گفتار او .\r\nبرادر دينى خود را شماتت مكن زيرا كه خداوند جرم او را عفو مىدارد و تو را بدين گناه كيفر مىكند .\r\nشگفتى نگريد به كردار كس تا گاهى كه خاتمهء كار او را به نيك و بد نگران شويد .\r\nكسى كه شما را به يارى طلبد اجابت نماييد ، به نام خدا پناهنده شود پناه دهيد ؛ كسى كه سؤال كند عطا كنيد .\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nكسى كه در شريعت ما حديثى بدعت كند كه در شريعت ما نيست او مرتد است .\r\nكسى كه بندگان را سبب عزت خويش داند ، خداوند او را ذليل كند .\r\nكسى كه در طلب علم كوشد خداوند كفيل رزق اوست .\r\nآن كس كه كالاى خويش را حمل دوش خود كند از كبر برهد .\r\nبازرگان انتظار رزق و روزى برد و آن كس كه احتكار غلات و جز آن كند منتظر لعنت باشد .\r\nمسلمانان برادرند ، لاجرم هيچ مسلم به مسلمى ظلم نكند و در شدايد و مهالك او را فرو نگذارد .\r\nشعر به ناسزا گفتن وسوسهء شيطان پذيرفتن است .\r\nكسى را كه از او مشورت كنند ، بايد خيانت نكند .\r\nخاك بر روى كسانى بزنيد كه شما را بدان‌چه داراى آن نيستيد ثنا گويند .\r\nكسى كه براى حفظ مال از تصرف بيگانه كشته شود ، درجهء شهيد دارد .\r\nحب و حرص تو در طلب مقصود تو را كور و كر مىسازد و معايب آن را در نظر تو پوشيده مىدارد .\r\nعابدترين مردم آن كس است كه از محرمات شرعيه كناره گيرد و پرهيزكارترين مردم كسى است كه ، خواه بر سود خود ، خواه بر زيان خود ، سخن به حق كند و عادل‌ترين مردم كسى است كه رضا دهد از براى مردم آن‌چه را به خود رضا دهد و مكروه شمارد به مردم آن‌چه را به خود مكروه شمارد . صدق يا رسول الله !\r\n\r\n","description":"","footnote":"","page_name":" 687 ","page_number":687},
  {"content":"\r\n . \r\n","description":"","footnote":"","page_name":" 688 ","page_number":688},
  {"content":"\r\n\r\n\r\n[ سخنانى از مؤلف پيرامون سياحتنامه 
  ]\r\nاز حضور هموطنان باغيرت ، به‌ويژه ارباب فطانت و دها [ و 
  ] اصحاب فتوت و سخا ، طالب و خواستگاران سياحتنامه با كمال مسرت و افتخار ، معذرت از قصورات خود خواسته و از حسن قبول همه متشكرم . به حمد الله اين اثر ناچيز دلپسند هر صنف از صنوف و هر طبقه از طبقات هموطنان عزيزم آمده على الخصوص سلسلهء عليه علماء اعلام و فضلاء كرام - كثر الله امثالهم - كه اين فقره بيش از همه مايهء افتخار و مزيد اميدوارى و سبب مباهاتم گشته ، زيرا ياد ندارم وجود محترمى از سلسلهء علما و فضلاء ايران به عزم زيارت بيت الله الحرام وارد اسلامبول گرديده درصدد جست‌وجوى سياحتنامه برنيايند و بدان وسيله طالب ملاقات اين خادم نگرديده و از فيض زيارت خودشان كامياب و متلذذ نفرموده و فرق مباهاتم را به فرقدان نرسانند كه اين خود دليلى ظاهر و برهانى است باهر بر آن‌كه عوام دربارهء علما سوءظن نموده بوده‌اند كه مطالعهء كتب و رسايل و روزنامه‌جات مفيد به حال عامه را مكروه مىدانند ؛  « إِنَّ بَعْضَ الظَّنِّ إِثْمٌ »  .\r\nخيالى بوده است فاسد كه مر آنان را دست داده بلكه آن بزرگواران بيش از همه بيدارى حس اهالى را طالب و به ترقى دستگاه معارف مايل و راغب‌اند ، چنان‌كه كافهء بزرگوارانى كه من بنده را از تشرف به حضور خود مفتخر ساختند ، در خصوص اتمام اين كتاب كمال ترغيب و تحريص را فرمودند ، پس مىتوانم عرض نمايم :\r\n جلد دوم مدتى تعطيل شد * تا نخستين را ثمر تحصيل شد \r\n\r\n","description":"","footnote":"","page_name":" 689 ","page_number":689},
  {"content":"\r\n\r\nحمد خدا را كه جلد دوم در عهد پادشاه مهرگستر و شاهنشاه عدالت‌پرور ، السلطان العادل و الخاقان الباذل ، سلطان بن السلطان و الخاقان بن الخاقان ، مظفر الدين شاه - خلد الله ملكه و سلطانه - سمت ختام پذيرفت و شروع شد به جلد سوم وى ؛ مطالب عمده و مهمى را كه براى آگاهى ملت نافع و مفيدتر از مطالب جلد اول و دوم بود ، مانند تعبير رؤياى يوسف عمو از طرف رضا خان و شرح حال اهل جهنم كه در سرير اول ضحاك و اسكندر رومى و حجاج بن يوسف و محمود افغان ، به تخصيص ، مسببان محاربات با جنود اسلام ، و خاينان ايران - كه مهر دنيا كور و كرشان كرده بود و غيره - در نظر داشتم در اين جلد بنگارم تا ابناء وطن از روى بصيرت و آگاهى جرم فلان الدوله و به همان السلطنه را دانسته و واقف گردند كه خاين الدوله و السلطنه‌ها چه رخنه‌ها در كار ملك و ملت بلكه دين و دولت انداختند ، و همگى را با اسم و رسم بشناسند و همچنين ترجمهء حال اهل بهشت را - كه رضا خان مفصلا بيان مىنمايد و جاه و منزلت آنان را كه در راه وطن خود كوشيده‌اند توصيف مىنمايد - خوانده تا مايهء عبرت و سرمشق آيندگان گردد و از روى اطلاع بعضى را به نفرين و جمعى را به رحمت ياد نمايند ، ولى به مفاد « الامور مرهونه با اوقاتها » به سبب تغيير وضع و حالت حكومت و اقتضاى زمان نتوانستم آن‌چه مهيا بود جزء اين جلد نموده و به طبع رسانم ، نقصان ختم شود ( ! ) از براى وقت آخر گذاردم و كتاب بدون غرض اصلى از صرف افكار و خيال نيل همين آرزو بود كه از فضل بىمنتهاى حضرت پروردگار و در پرتو اعلىحضرت اقدس همايون شاهنشاهى - ارواحنا فداه - بىخون دل به دست آمد .\r\n شكر خدا كه هرچه طلب كردم از خدا * بر منتهاى خدمت [ مطلب 
  ] خود كامران شدم \r\nهر آن‌كو سياحتنامهء ابراهيم را خوانده و در مطالب او غور و تأمل نموده به خوبى دانسته كه ابراهيم بيگ را از اين داد و فريادها و تحمل به اين همه رنج و عنا و فداى جان و غلغله انداختن به جهان ، مقصود گسترده شدن بساط عدل و مساوات و اجراى قانون مشروطيت بود ، زيرا علاج درد ايران را در آن ديده و يقين حاصل نموده بود كه حل هر مشكل و گشايش باب همه‌گونه خوشبختى و سعادت ايرانيان بسته به سد باب استبداد و گستردن بساط عدل و داد است و مفتاح اين باب را حضرت رب الارباب در كف كفايت و پنجهء مشكل‌گشاى اعلىحضرت قدر قدرت مظفر الدين شاه ، شاهنشاه ممالك ايران ، سپرده بود . هر آن‌كو مراجعت به صحيفهء 89 و 90 جلد اول نمايد مشاهده خواهد نمود كه وجود محترم در صحيفهء نود با كمال وضوح مژده مىدهد و مىفرمايد : « آن‌چه مايهء\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nتأسف است آن است هنگامى كه زمام امور جمهور و رتق و فتق امور سلطنت به يد كفايت او خواهد رسيد ، از دستگاه سلطنت ايران چيزى به جا نخواهد بود كه با آن به اصلاح وضع مملكت اقدام فرمايد ، مگر گروهى فرومايگان مزاج‌گوى چاپلوس كه نامشان وزرا و وجودشان نخستين اسباب هرج و مرج . » الى آخر . انصاف بايد داد جهت اين پادشاه خوش‌نيت نيكوسيرت عادل رئوف جز آن‌چه ميراث به جا مانده بود ، مگر چند كرور قرض جاخالى و جمعى خائن طماع ، تمام غارت‌پيشهء خانه‌برانداز ؛ جهت اصلاح امور يك نفر نوكر صادق وطن‌پرست كارآگاه را بر سر كار آورد ؛ دزدان خائن دست به دست داده بيش از هفت ماه نگذاردند در سر كار بماند . بعد از عزل ، اخراج بلدش هم نمودند .\r\nبا وجود اين ، اميد ما قطع نگرديده منتظر ظهور تعبير همان رؤيا كه در صحيفهء 105 مندرج است كه مظفر الدوله آمده سر ايران خان را به سر زانو نهاده و خائنان غارتگر را از اطراف او رانده گلاب بر سر و صورت او افشانده و زخم‌هايش را بست ، الخ . چنان‌كه همگى بدون كم و زياد به وقوع پيوست ، اين پيش‌بينىهاى ابراهيم بيگ مبتنى بر خيال‌بافى و تملق و چاپلوسى و خوش‌آمدگويى نبود ، بلكه چند سال بود از عالم غيب اين مطلب در آيينهء ضميرش نقش بسته و پيوسته در انتظار چنين روز فيروز - كه مايهء سعادت و خوشبختى وطن مقدس و برادران وطن او بود - مىگذراند و او را ملكه شده بود كه تفصيلش را بيان خواهيم كرد و در اين خصوص داراى خيالات بلند و افكار ارجمند در مادهء وطن و برادران وطنى خود [ بود 
  ] به خلاف عقيدهء برخى پست‌فطرتان تنك‌مايه كه ذم وطن را سرمايهء عرفان خود شمرده اضمحلال او را مطرح كرده و با سرودن كلمهء تقسيم در ميان يار و اغيار افتخار نمايند ، چنان‌كه مكرر در حبل المتين نوشتند و صفحات حبل المتين گواهى بين و آشكار است ، و ما نظر به جغرافياى ايران با دلايل عقلى و حسى اقوال فاسد خيالان را در ضمن مقاله‌هاى متعدد رد نموده و ملامت‌ها كرده‌ايم . ما را هزاران دليل حسى در مد نظر است ، انكار بديهى دليل حمق است . با هزاران دليل ، بين اين دو رقيب اتفاق حقيقى محال است زيرا حكماى عالم در اين مسئله اتفاق رأى دارند كه اتفاق ضدين و جمع نقيضين از جمله محالات است .\r\nكسانى را كه اين فكر باطل دامن‌گير و در اتحاد اين دو دولت سخن مىرانند هيچ دليل و برهانى در دست ندارند . محض خوليا و عدم محبت به وطن مقدس خود و به ملاحظهء يك معاونت موهومى در حفظ مقام و رتبه ، جانبدارى يكى از اين دو دولت را نموده و خيال خام مىبافند . بر زبان راندن اين سخنان دليل بر دنائت آنان است - « از كوزه همان\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nبرون تراود كه در اوست . » اگر تاريخ يا محاكمه بدانند و بر علل ضديتى كه از اعصار قديم فيما بين اين دو قوم حادث گرديده واقف باشند ، آن‌گاه خواهند دانست كه اين ضديت و مخالفت در ميان ايشان طبيعت ثانوى شده و اين عقده به ناخن حكمت هيچ فيلسوفى گشاده نمىشود . حكايت آن‌ها همان صحبت سنگ و سبوست . اگر درست دقت شود ، يك نفر روس را نخواهيم يافت كه در نزد او نام انگليس ذكر شود ، از رنگ و رخسار او علامت تغيّر و بغض بروز نكند ؛ و هكذا يك انگليس يافت نمىشود كه به محض شنيدن نام روس زبان به تمسخر و استهزا نگشايد . اين عداوت و مغايرت در نهاد اين دو طايفه با شير اندرون شده با جان به در رود ، بلكه روز به روز در تزايد است . بيش از صد سال است اكثر حوادث جهان از ضديت اين دو دولت توليد شده ، آتش حسادت آنان آنافانا در اشتعال است و دقيقه‌اى فرصت را فوت نمىكنند . دايما در صدد محو و اضمحلال يكديگر بوده و هستند . داغ و كينهء حرب ژاپون هزار سال ديگر هم از دل روس‌ها محو نخواهد شد و مىدانند انگليس مسبب اين جنگ بود و همراهى انگليسان با ژاپون سبب بىطرفى دول بود ؛ در محاربه راه مداخلهء دول را بستند و در خزانهء خود را بر روى ژاپونيان گشودند و با ماليه همه‌گونه حمايت و همراهى كردند . زنان انگليس در جمع‌آورى اعانه جهت سربازان ژاپون كوشش‌ها نمودند و ملت انگليس در فتح « پورت آرتور » شادمانىها نموده و برملا چراغانىها كردند . هيهات كه اين‌ها از آيينهء خاطر روس‌ها محو شود !\r\n تا تو را دم ، مرا پسر يادست * دوستى من و تو بر بادست \r\n« على الخصوص كه پيرايه‌اى بر او بستند . » يعنى شورش ملت ايران و التجاء آنان به سفارتخانهء انگليس موفقيتش براى انگليسيان بيش از فتوحات ژاپون بود ، زيرا هشتاد سال است اين دو دولت در سر اين ماده در كش‌مكش بودند . يكى مىبست ديگرى مىگشاد ، يكى طالب و آن ديگرى مانع بود . خيالات ميرزا تقى خان اميركبير و مرحوم ميرزا محمد حسين خان سپهسالار و مرحوم ميرزا على خان امين الدوله هم در اين حال عالى مشى مىنمودند ، ولى پولتيك روس‌ها آن خيالات را به توسط سرهاى ارباب خيال محو و نابود كرد ، تا آن‌كه زمان سعادت و خوشبختى ايرانيان رسيد و عموم ملت به طلب حق مشروع خود برخاست و اين اختر سعادت و نيكبختى ايرانيان در عهد فرخندهء پادشاه معارف‌پرور شهنشاه عدالت‌گستر طالع گرديد ، صد هزاران شكر كه در دربار اين پادشاه رئوف آن‌چنان وزيرى نمانده بود كه تواند خيالات رقيب انگليس را تقويت نمايد و نه در رقيب وقت و حالتى بود كه از خود به ديگرى پردازد .\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nخلاصه ، در هر جلد سياحتنامه شمه‌اى از پولتيك اين دو همسايه و مغايرت آن‌ها ذكر و ايضاح شده غرض از تكرار مطلب نيست ، جواب كسانى بود كه دم از اتحاد اين دو دولت مىزنند يا تقسيم ايران را به حسب افكار سقيم خود به گمان مىگذرانند . مكرر گفته‌ايم ايران مال ايرانيان است و تقسيم قبول نمىكند ، « على الخصوص كه پيرايه‌اى برو بستند ! » از يك طرف تشريف آلمان آورده و منافع تجارتى خود را مدافعه مىكند ، از طرف ديگر امريكا مكاتب مىگشايد و قنسول‌ها مىگمارد . فرداست كه كشتىهاى ژاپون هم به خليج فارس آمدوشد خواهد كرد ، بلكه بعض امتيازات تجارتى و اقتصادى هم تحصيل خواهد نمود و در طهران سفير خواهند گماشت . گذشته از اين‌ها انگليس غير از روس كسى را رقيب خود نمىشمارد و روس هم سواى انگليس كسى را عدوى خود نمىداند . بايد دانست چون دولت انگليس / روس ؟ / از وسعت ملك تنگ آمده ، حالا / انگليس ؟ / از هجوم او به سمت هندوستان تا يك درجه امن شده‌اند . چون خوب مىدانند اگر اهل هند از خواب بيدار شوند ، از دويست و شصت ميليون اهالى آن‌جا پانصد هزارش به زيور علم خود را بيارايند - چنان‌چه در صدد برآمده‌اند - مسلم است خود را از تحت اسارت سى هزار سرباز رهانيدن خواهند خواست و در فكر آزادى و استقلال خواهند افتاد و از آن طرف اگر مجلس ملى روس‌ها قائم شد و جدا استبداد را مبدل به مشروطيت نمودند ، ملت روس ابدا راضى به تجاوز و ملك‌گيرى نخواهد شد ، زيرا همهء اختلال و شورش روسيه در سر همين مطلب است كه مسئلهء تجاوز بوده . ملت از اول فرياد مىكردند جهت ما مانچوريا و ختا لازم نيست . ملكى داريم وسيع و ملتى جاهل و فقير ، بايد اهالى خود را به زيور علم بياراييم و بايرهاى مملكت خود را داير نماييم . اما وزراى مستبد كج‌انديش قول ملت را به سمع قبول اصغا ننمودند تا رسيد به آنان آن‌چه را درخور و سزا بودند . ظاهرا توبه نصوح كردند از آزار رساندن به همسايگان و قناعت نمودند به همان خاكى كه در تصرف دارند - كه مساحت سطحيه‌اش به قدر يك دانگ دنياست . بارى ، غرض ما اين‌ها نبود ، به « مفاد الكلام يجر الكلام » سخن بدين‌جا كشيد .\r\nاين مطالب را شبى رضا خان با نايب قنسول روس مذاكره و مناقشه مىنمودند . غرض آرزو و تمناى ما قانون بود ، به حمد الله نائل شديم ، عمرى جهت نيل بدين آرزو جهد و كوشش نموديم ، بلى . . . !\r\n گر گل بود انديشهء تو ، گل باشى * ور بلبل بىقرار ، بلبل باشى\r\nتو جزوى ، او كل است اگر روزى چند ( ! ) * انديشهء كل كنى و [ چون 
  ] كل باشى \r\n\r\n","description":"","footnote":"","page_name":" 693 ","page_number":693},
  {"content":"\r\n\r\nحمد خدا را كه اين حسرت را به گور نبرديم و در حيات به مراد خود رسيديم . بلى چون با كمال صدق و خلوص نيت و حسن عقيدت در راه اين آرزو كوشيديم و سخن از براى خدا گفتيم ، مؤثر حقيقى به سخنان ما اثر بخشيد و شاهنشاه عادل و خسرو باذل را به اعطاى اين عطيهء خداپسندانه برانگيخت تا مكنونات خاطر ما را به منصهء ظهور و بروز درآورد . - « فحمدا ثم حمد الله ! » . پيش از آن‌كه اين دار فانى را بدرود گوييم وطن مقدس خود را مهد امن و امان هموطنان عزيز خود را در پرتو قانون عدل و مساوات آسوده و فارغ‌بال ديديم « چه شكر گويمت اى پادشاه بنده‌نواز ؟ »\r\nاين عبد ناچيز صرف و نحو نخوانده و منطق و معانى بيان نديده و به تحصيل ادبيات نكوشيده‌ام . اين زبان و بيانى كه مراست از تمجيد و تشكر اين پادشه فرخنده خصال عاجز و قاصرست و نمىدانم در مدحت او چه سرايم .\r\n در مقالم گرچه جز تمجيد نيست * در خيالم گرچه جز تحميد نيست\r\nذكر تمجيد تو كردن مشكل است * فكر تحميد تو كردن مشكل است \r\nقارئين اين كتاب مىدانند كه سبك و سليقه مؤلف مداهنه و تبصبص نيست و در اين كتاب مانند ديگران از كسى بدون استحقاق تمجيد نكرده‌ام و از راه تملق ديباچه‌اش را به نام اين و آن ننگاشته‌ام . تملق در مذهب من كفرست و فعل ناروا . دشمن دارم بعضى مؤلفان را كه زحمات فكريه و تحرير خود را به فلان ستمگر مىفروشند ؛ من بنده نفروخته‌ام ، سهل است ، از ملامت كسانى كه اين روش ميشوم را التزام نموده‌اند خوددارى ننموده‌ام كه : اى بىانصافان ! فلان خائن ملت و مخرب وطن را چرا بايد با آن القاب دروغين . . . ؟ بىخبر مگر نشنيده‌اى حقوق دولت و ملك ملت را چه‌سان پايمال كردند ، مگر مظالم ايشان را همه روزه نمىشنيدى ، پس با چه انصاف ديباچهء كتاب را به نام چنين ظالم ناپاك ملوث نمودى ؟ با كدام وجدان مىگويى خطا بر بزرگان گرفتن خطاست ؟ بزرگ كيست ؟ بزرگ حقيقى پروردگار توست و مجازى آن‌كه تو را زاد و توشه دهد و از ضرر گرما و سرما حفظ عصمت و ناموس وطن را ، مانند عصمت و ناموس خانوادهء يك غيرتمندى ، نگهدارى كند . در صورتى كه از آثار بزرگى نمونه‌اى در اين گروه مكروه يافت نمىشود ، پس به كدام سبب و به چه جهت آنان را بزرگ توان خواند ؟\r\nبفرماييد ببينم چه حق بر گردن ما نهاده‌اند و چه بار منتى بر دوش ما گذارده‌اند ؟ آيا آزادى ما را محو ننموده‌اند و مملكت ما را به اجانب نسپردند و اجانب را بر ما مسلط نكردند و پيوسته ما را مرعوب ديگران نخواستند ، كه خطا گرفتن بر آنان را خطا بشماريم و اعتراض بر آنان را جايز نشمرده بلكه احترام‌شان را واجب انگاريم ؟ به اميد عفو و\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nاغماض مطالعه‌كنندگان اين مثل را عرض مىنمايم :\r\nمردى نزد قاضى از عدم اطاعت پسر شكايت برد ، قاضى امر به احضار كرد ، در محضر قاضى حاضر شد .\r\nقاضى با خطاب عتاب‌آميز به دو فرمود : « چرا از فرمان پدر سر مىكشى ، اطاعت او را گردن نمىنهى ؟ مگر نمىدانى والدين رب صغير و اطاعت آنان بر فرزندان واجب است و حقوق آنان بزرگ و اداى او بر اولاد واجب است ؟ »\r\nپس پسر پرسيد : « آيا اولاد در نزد پدر حق دارد ؟ »\r\nقاضى گفت : « چرا ! نخست نام او را از اسماء معصومين انتخاب نمايد ، دوم او را ختنه كند ، سوم او را علم و صنعت پسنديده بياموزد . »\r\nپسر عرض كرد « پدرم نام مرا « داش دمير » نهاده ، بفرماييد بدانم نام كدام يك از معصومين است ؟ و از صنايع و علوم نواختن سرنا به من آموخته . » و بند زيرجامه را گشوده و كشف نموده و گفت : « اينك بيست و شش سال از عمر من مىگذرد و هنوز به حالت اصلى به قرار است . »\r\nقاضى رو برگرداند و گفت : « دور شو ملعون ! »\r\nدر مثل مناقشه نيست . آخر اين بزرگان كدام وظيفهء خود را ادا و كدام حقوق ملت را محافظه نمودند و چه حقى به گردن ما دارند كه رهين منت آنان بايد بود ؟ بلى ! نام بلند ايران را پست و جوان‌مردان را به نامردى عادت دادند و به متمولين ايران رسم احتكار و بىرحمى را آموختند . سنت سنيهء مسلمانى را به آب بىدينى شست‌وشو داده و آداب فرنگىمآبى را با قوانين شريعت چنان مخلوط و ممزوج نمودند كه اگر به حضور صاحب شريعت عرضه دارند خواهد فرمود نشانى از مسلمانى در اين عادات يافت نمىشود . در تمام مملكت ايران ، يك باب مكتب و يك ايتام‌خانه و يك بيمارخانه احداث نكردند ، سهل است ، بلكه آن‌چه را كه صاحبان برّ و احسان آماده و مهيا نموده بودند ويران نمودند ، چنان‌چه در آستان حضرت رضا - عليه و على آبائه و ابنائه الف من آلاف التحية و الثنا - دو رشته موقوفه هست كه واقفان بيچاره محض آن‌كه از اختلاس و سوء اداره محفوظ بماند ، توليتش را به متولى آستانه واگذار نموده‌اند ؛ يكى دار الشفا جهت زوار و محتاجين و ديگرى مكتبى جهت ايتام . از اين دو بناى خير جز نامى به جا نمانده و عايدى آن موقوفات صرف مكيفات نايب التوليهء عرب - كه مادرش شاهزاده خانم بوده - و بعضى اجامر و اوباش ديگر - كه بر خود يك‌نامى بسته‌اند ، مانند « دربان‌باشى » و « سركشيك » و « خادم‌باشى » و « فراش‌باشى » و غيرها - مىشود . اگر اختلاسات و سوء\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nادارات آستانهء مقدسهء رضوى را بخواهم شرح دهم ، بايد ده جلد ديگر تأليف نمايم . در صورتى كه بايد در آستانه از خادم و فراش و دربان ، در پنج كشيك ، چهارصد و پنجاه نفر مردمان متقى پرهيزگار خالص العقيده مستخدم باشند . اينك بيش از ده هزار فاسق شقى ناپاك رذل در آن آستان ملايك پاسبان گرد آمده‌اند و تمامى اين خلاف‌ها از سوء ادارهء درباريان بروز نموده ؛ باز هم متخلفين بىهمه‌چيز بگويند « خطا بر بزرگان گرفتن خطاست ! » انصاف دهند مگر اين بزرگان نبودند موقوفات بر سپهسالار [ را 
  ] محو [ و 
  ] مدرسه را خراب كردند ؟ و آيا هر عيب كه سلطان بپسندند هنر است ؟ عيب همين سخن متملقين است كه ترك خداپرستى گفته و پرستش ظلمه را اختيار كرده‌اند و اين سخن كفرآميز را به مغز مردم جاى مىدهند . آيا يزيد پليد سلطان نبود ؟ به قول اين بىدينان ، در شهيد نمودن اولاد حضرت خاتم المرسلين نبايد بر او عيب گرفت ، و بر چنگيز كه خون ميليون بىگناه مظلوم را به ناحق ريخت نبايد عيب گرفت ، زيرا پادشاه بسيار بزرگ قوىپنجه بود ؟ پس تملق و چاپلوسى خلاف ديانت و خارج از دايرهء انسانيت و متملق عارى از حليهء انصاف و مروت است و بايد دانست سبب عمدهء پريشانى امور جمهور و ذلت و خوارى ملت و جسارت ستمكارانه در ظلم و عدوان ، اقوال اين متبصبصان بىانصاف است كه ظلم آنان را عدل و ستم آنان را هنر ستوده به خود آنان هم اشتباه حاصل مىشود . عوض امر به معروف و نهى از منكر ترغيب و تشويق مىكردند و آنان نيز بر فضايح اعمال خود مىافزودند . اگر مانند شعرا و ادباى فرنگستان ، نظما و نثرا ، فضايح اعمال آنان را انتشار مىدادند و نيكوكاران را در كار نيكى كه از آنان بروز كرده بود مىستودند ، بدكاران از عمل زشت خود كناره‌جويى و نيك‌كرداران بر نيكوكارى خود مىافزودند و عموم بر گزارش امور واقف و در صدد استيفاى حق برمىآمدند ، قانون مؤاسات و مساوات خيلى پيش ازين جارى مىشد . بلاشك و شبهه ، اين باب سعادت و نيكبختى - كه اكنون بر روى ملت ايران باز و فراز آمده - نتيجه و ثمر نگارش روزنامه‌جات ، مانند روزنامهء مقدس حبل المتين و روزنامه‌هاى تركى بادكوبه ، است كه چشم و گوش مردم باز شد و به حقوق خود آگاه شدند . اگر مؤلفين و شعراى ما به مفاد « دوست آن است كه عيب دوست را هم‌چو آيينه روبه‌رو گويد » عمل مىنمودند ، ملت اين‌گونه گرفتار نمىشد . بلى اگر ادباى ما به ملت و دولت دشمنى نكرده خيانت خائنان را آشكار مىكردند و كسى كه اباعن جد خائن دولت و ملت بود محسن نمىخواندند ، خيانت را از امانت تميز مىدادند ، نسب را بدون ادب منفور مىداشتند و به حكم « قليل منى الادب خير من كثير النسب » رعايت مىفرمودند ، بدين سختىها گرفتار نمىشديم .\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nاى مؤلفين باانصاف و اى ادباى باخرد ! اگر پس از اين ، هزاران كتاب تأليف نماييد و اگر عموم ايرانيان خواسته باشند دعاى به استحقاق و مدح شايسته نمايند ، بايد بدانيد كه قابل ثنا و ستايش ذات ملكوتى صفات اعلى حضرت اقدس همايونى مىباشد كه پدر معنوى ملت و وظيفه‌اى كه در عهده داشت به خوبى ادا فرمود و حيات ابدى به ملت بخشود ، از سر نو شما را نامور و مشهور و مفتخر ساخته ، اسباب سرفرازى شما را مهيا و لوازم پايندگى اخلاف شما را پابرجا نمود ؛ اوست احياكنندهء ملك و ملت ، مبدل‌كنندهء پريشانىهاى ملت به جمعيت ، زينت‌بخش تاج و تخت ، خاقان مكرم و سلطان معظم ، خاقان بن الخاقان ، سلطان بن السلطان ، المؤيد من عند الله ، مظفر الدين شاه قاجار - خلد الله ملكه الى يوم القرار - كه مدح اين پادشاه هرچه سرايند بجاست ، شوند [ نويسند 
  ] جمله خلايق به وصف او كتاب ، شايسته و سزاست ؛ بلكه دعاى او بر عموم ملت اسلام واجب است - كه ليلا و نهارا ، سرا و جهارا به وجود آن پادشاه عادل باذل و خسروى عاقل كامل كه صيت عدالتش آفاق را على الخصوص روسيه را پر كرده ،\r\n دعاى او نه خور فهم و هم زبان من است * دعا كنند ملايك بر آن خجسته صفات . \r\nاى قوم جسور و اى ملت غيور ايران ! درست تفكر كنيد كه اين پادشاه پاك‌طينت نيكوفطرت شما را از حضيض ذلت و خوارى به اوج عزت و بزرگوارى رسانيد ، ريشهء ظلم را از بيخ و بن بركند و نهال عدل و داد را برنشاند و عموم ملت را آزادى بخشيد و مخلع به خلاع عزت و شرف نمود ، يعنى قانون مشروطيت را اعطا و مجلس مبعوثان از براى شما برقرار نمود ؛ پس ، لازم است در برابر اين عطايا دمى تغافل از دعاى بقا و دوام عمر و حشمت آن اعلى حضرت نورزيده ، صغيرا و كبيرا ، ذكورا و اناثا ، ليلا و نهارا به وظيفهء دعا قيام داشته باشند ، بلكه اين معنى فريضهء ذمهء عموم ملت اسلام است ، زيرا اعلىحضرتش معلم تمام حكم‌داران اسلام گرديد . بايد پاس اين نعمت عظمى و عطيهء كبرى را همه بدانيم و سپاس او را به جا آوريم و اين نعمت گرانبها را ارزان نشماريم ، زيرا در ساير ممالك ، با اتلاف ميليون‌ها نفوس ، اين نعمت را ملت به دست آورده و در راه رفع قانون استبداد و تحصيل آزادى و مساوات كرورها زن بيوه و اطفال يتيم مانده و سيل‌هاى خون در كوچه و برزن جارى گرديده و آبادانىها ويران شده ، اطفال شيرخوار بىپرستار در رهگذر جان داده‌اند كه حسابش با كرام الكاتبين است .\r\nاز گذشته‌ها بگذر ! حال حاليهء روسيه در مد نظر است . دو سال تمام كه چه خون‌ها به خاك ريخته مىشود و چه هنگامه‌ها كه برانگيخته مىشود ، هر روز در گوشه‌اى بلاى بلوا بالا مىگيرد ، هر دم به پادشاه روسيه خبر مىرسد در فلان محل اين‌قدر مقتول ، فلان\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nبانك را يغما نمودند ، فلان شهر را سوختند . فرمان مىدهد : بگيريد ، ببنديد ، بياويزيد ، بكشيد ، آتش بزنيد ! حركات واقعه فى ما بين اهالى و قزاق ممالك روسيه [ را 
  ] به شكل مسلخ درآورده . تجارت معطل ، راه‌ها مسدود ، عابرين سرگردان و از خوف يكديگر هراسان و به خود لرزان . « ببين تفاوت ره از كجاست تا به كجا ! » ملت روس غير از آن‌چه به شما اعطا شده نمىخواهند ، ولى شاهنشاه رئوف ايرانيان بدون چون و چرا عنايت فرمود ولو آن‌كه در طهران در سر اين مقوله دو سه نفر از سادات و چند نفر عام به درجهء شهادت رسيدند ، ولى بدون اطلاع ذات اقدس همايونش بود ؛ بعد از استماع ، به شدت متغير و متألم گرديد و خواهش ملت را بدون تعلل قبول فرمود .\r\nبلى ! از ابتداى جلوس به تخت موروث در خاطر مبارك داشت كه وضع قانون فرموده و ملت را از نعمت عدالت و مساوات بهره‌مند سازد ، چنان‌چه به جناب مستطاب اجل اشرف حاجى امين الدوله مكنونات خاطر اظهار و فرمان داد كه به ايجاب آن بپردازد و امين الدوله هم دست به كار شد . صد هزار حيف ! صاحبان اغراض فاسده - كه ذلت و نكبت رعيت را سرمايه دخل و دولت خود مىدانند و حيات خود را بسته به همان ملت مىشمارند - نگذاشتند كه موفق به اجرا گردد و از آن گذشته از اهالى ملت كسى در اين خيال نبود تا خاطر نشان و همراهى نمايد . بلى ! « گر گدا كاهل بود تقصير صاحب‌خانه چيست ؟ »\r\n حبذا شاهنشه با عدل و داد * بىتظلم خط آزادى بداد\r\nمرحبا بر شهريار دين‌پرست * آفرين بر خسرو نيكو سرشت\r\nبهر كشور مجلس شورى نهاد * باب رحمت بر رخ ملت گشاد \r\nبلى ! خوان احسانى كه شاهنشاه دل‌آگاه گسترد و عموم تبعه را صلا زد ، قدرش بلند و بهايش ارجمند است . پس ، شمه‌اى از محسنات مشروطيت اگر نگارش يابد ، بىجا نخواهد بود . قانون اساسى - كه امروز براى نيكبختى ايرانيان به مساعدت گرانبهاى اين پادشاه بزرگ اسلاميان برپا گرديد - براى تعيين وظايف انصاف و حق‌شناسى است .\r\nحريت و مساوات ، به حكم شرع و عقل ، حق لازم انسان‌ها و هيئت مجموعهء آنان‌ست و دانستن اين حق و كار كردن به مقتضاى آن نيز جز به وجود آزادى و مساوات ميسر نيست ؛ پس ، حريت و مساوات از حق‌شناسى خيزد و پايدارى احكام اين آزادى و مساوات ، يعنى بر طرف شدن آثار ظلم و اعتساف و روشنايى بخشيدن آفتاب عدل و داد در اطراف و اكناف ، جز به حق‌شناسى و انصاف نتواند بود و انصاف و حق‌شناسى را قانون مشروطيت اجرا تواند نمود و بس . آيا اين قانون اساسى قديم الاحداث است و يا\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nجديد الاحداث ؟ تاريخ ايران كه از ميان رفته ؛ با دليل و برهان نمىتوانيم ثابت نماييم كه ايران ما در قديم داراى قانون اساسى و مشروطيت بوده ولى در اين‌كه در اول هر سال دانايان و پيش‌قدمان جميع مملكت در پايتخت گرد مىآمده‌اند و روز نخست سال در دربار جمع و پادشاه بدون تاج و علامت پادشاهى آمده در ميان مردم مانند ساير افراد قرار مىگرفت تا موبد موبدان برخاسته و از طرف مردم او را به پادشاهى نمىستود به مقر سلطنت پا نمىگذارد و پس از آن به اتفاق هيئت در امور ملك كنكاش نموده وظايف را تعيين مىنموده‌اند ، معلوم مىشود به مراسم مشروطيت رعايت مىشده . در اين‌جا مقصود محاكمهء تاريخى نيست ولى در سمت مغرب كه تاريخ‌شان از ميان نرفته نشان مىدهد اين سنت حسنه ، و قانون خانه‌برانداز « صلاح مملكت خويش خسروان دانند » محدث و جديد است . هر چند تاريخ‌نگارى وظيفه و حد من بنده نيست ولى در خصوص قدم مشروطيت مفاد « ما لا يدرك كله لا يترك كله » كار بسته مىگوييم ، پارلمانت در سابق بوده ولى انقلابات كونيّه سبب گرديده كه اين سنت حسنه پامال حزب شيطان گرديده ، سلاطين فراعنه و شداديه و نمروديان استبداد را پيشه و كار را به جايى رسانيدند كه ادعاى الوهيت نموده بهشت و دوزخ ترتيب دادند و با تير قصد محاربه با قادر على الاطلاق نمودند  « أَنَا رَبُّكُمُ الْأَعْلى »  گفتند ، پارك نمرودى و قصر شداد بنياد كردند ، مخلوق خدا را يعنى انسانان [ را 
  ] مانند بهايم سر بريدند و خون ريختند . ظلم و تعدى آنان دين و ايمان را محو نمود ، دنيا سراسر ظلمتكده گرديد و دار جهل . اثرى از روش نيك گذشتگان به جا نماند و هرگونه فتنه و فساد رواج يافت . بارى ، از اين مطلب بگذريم و بر سر مطلب خود آييم .\r\nتاريخ احداث مشروطيت و مجلس ، به موجب تاريخ هبوط آدم ، عليه السلام :\r\n1 . در سنهء 3013 [ قبل از ميلاد 
  ] ، در يونانستان از طرف « سفرون » نام مصرى پارلمنتى احداث شده و او را « آره‌اوباژ » نام نهاد .\r\n2 . در سنه 3030 [ ق . م 
  ] ، طايفهء بنى اسرائيل قانون جمهوريت را احداث نمودند .\r\n3 . در سنهء 500 [ ق . م 
  ] ، به حكم « صولون » مشهور ، اصول پارلمنت در يونانستان جارى گرديد . از عدم استعداد اهالى و قوت حرب استبداد همهء آن قوانين و نظامات كه جهت رفاه حال رعايا از طرف حكماى با دانش و هوش وضع شده بود به كلى از ميان رفته بود .\r\n4 . در سال چهارم هجرت ، در مدينهء منوره ، حضرت مقدس ( ص ) به فرمان رب جليل ، به حكم آيه وافى هدايهء  « وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ »  ، اين\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nقانون محكم را اجرا فرمود . بايد دانست كه حضرت پيغمبر ( ص ) - كه اول ما خلق الله و عقل كل و عالم به علم كان و مايكون بود و علمش محيط بود بر جميع نفع و ضرر - محتاج به مشاورهء به اضعف رعيت نبود . اين نمايش جهت دستور العمل رعيت بود كه با رعايت او رستگار شوند . اين بود كه هنگام شور اعتراض به عرايض هيچ‌يك از خدام و عبيد خود نفرموده ، با كمال لطف سخنان او را اصغاء مىفرمود . اهل اسلام رفته رفته پنبهء غفلت در گوش و اين دستور العمل را فراموش ، بلكه پشت گوش انداخت ، يوما بعد يوم ، خوار و ذليل و منكوب و مخذول ديگران گرديدند .\r\n5 . در 615 هجرى ، در هنگام ادوارد ، انگليسان سر از خواب غفلت برداشته و پارلمنت را ايجاد و از آن روز تا امروز آنافانا بر ثروت و شكوت آنان افزوده . با آن‌كه خاك انگليس پنج يك خاك ايران بيش نيست اينك مستملكات انگليس در آسيا و افريقا و اوستراليا و امريكا به قدرى وسعت يافته كه خارج از وهم و قياس است . جهان‌گيرى و نفوذ امر او حاجت به بيان نيست ، « داستانىست كه [ بر 
  ] سر هر بازارى هست . »\r\n6 . در سنهء 1867 ميلادى ، به حكم و ارادهء ايمپراتور با خرد و هوش ، يعنى ميكادو كه مىدانست ملك جز به داد آباد نگردد و ملت جز در آن سايه داراى ثروت و سامان نشود ، عدل و داد هم غير از تحت قانون مشروطيت كسب تعميم ننمايد ، قانون مشروطيت اجرا و بساط عدل گسترده آمد . سى و هفت سال قبل كه اداره‌اش مانند ايران مستدبانه بود ، اهاليش بىعلم و معرفت و فقير و مفلوك از عالم بىخبر دولت ضعيف و زبون همسايگان بود . پس از وضع اصول مشروطيت ، به درجهء حالايى ارتقا جسته - كه همه مىدانند ، حاجت به شرح و بيان نيست - و تذهيب اخلاق به درجه‌اى رسيده كه شارع مقدس مسلمانان را به سوى [ آن 
  ] خوانده - ترقى اين را احتياج به شرح و بيان نيست ، عمهء من هم مىداند .\r\n7 . در سال 1324 [ ه ق . 
  ] ، در ايران مظفر الدين شاه مجلس مشروطه را داد ، تاريخ « عدل مظفر » شد . بلى :\r\n با سوز و گداز از دل پر درد مكدر * ده سال ازين پيش بدين چرخ مدور\r\nگفتم كه كى اين ظلم به پايان برسانى * گفتا كه نويدت بدهد « عدل مظفر » ( 1324 ) \r\nده سال پيش كه جلد اول سياحتنامه تأليف شد پيش‌بينى شده بود صدق اين مطلب را رجوع به صحيفهء 89 و 105 نمايند . جان به فداى عدل مظفر ، چه نيكو نويدى بود و\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nخوش‌بشارتى ! اى ايرانيان و اى هموطنان ! از يمن همت اين پادشاه دل‌آگاه ابدان شما حيات تازه يافت و مردم ايران را برازندگى حاصل ، خورشيد اقبال شما درخشيدن گرفت و نام شما به نيكويى علم شد . برات نجات ملك و ملت را شاهنشاه رئوف شما امضا نموده ، جاى آن است كه عموم ثناخوان گرديم و هم‌آواز بسراييم :\r\n چه مبارك سحرى بود و چه فرخنده شبى * آن شب قدر كه اين تازه براتم دادند\r\nمن اگر كامروا گشتم و خوشدل ، چه عجب * مستحق بودم و اين‌ها به زكاتم دادند\r\nهاتف امروز به من مژدهء اين دولت داد * كه به بازار غمت صبر و ثباتم دادند \r\nواقع ، اين عيد را از بزرگ‌ترين اعياد اسلاميان بايد دانست . زيرا آزادى بر قانون شريعت محمدى ( ص ) نسيا منسيا بود ، امروز دوباره به موقع اجرا گذارده شد . يعنى مساوات و امر به معروف و نهى از منكر - كه اس اساس شريعت است - از حكم ساقط مانده ظلم و ستم و تعددى و فسق و فجور رواج يافته رسم مؤاسات متروك و قانون عدل منسوخ شده بود ، كسانى كه قلبا تصديق از مسلمانى داشتند گوشه‌نشين و سر در زانوى غم و اندوه ، قرين انين و دم‌زدن نمىتوانستند در انتظار اين چنين روزى بودند ، به حمد الله به مراد رسيدند . درخت آزادى بارور گرديده امراض مهلك از وجود وطن رفع و رو به صحت و عافيت گذارده و عقدهء ملك و ملت [ را 
  ] كه پنجهء استبداد بسته بود اعلىحضرت شهريارى با ناخن حكمت گشود ، ابدان مرده را حيات بخشود . از امروز به بعد ، هر كس مىتواند خود را مالك هستى خود بداند . از جان و مال و اهل و عيال و شرف خود ايمن باشد . اى نيك‌بخت ايرانيان پس ازين ، از تعدى داروغه و كدخدا و فراشان بىمروت ، آردل‌هاى بىرحمت و قاطرچيان بىحياى حق‌ناشناس خلاص گرديد و آنان هم در قيد قانون الهى درآمدند و بندهء فرمان گشتند و مانند شما مجبور به رعيتى مىباشند ، بار آنان از دوش شما برداشته شد ؛ و اى سربازان و مجاهدان - كه حفظ حوزهء اسلام موكول به جان‌بازى شماست - پس ازين ، بىشرف و پريشان نخواهيد بود و به فحواى آيهء وافى هدايهء  « فَضَّلَ اللَّهُ الْمُجاهِدِينَ عَلَى الْقاعِدِينَ »  عزيز و محترم بوده ، ژنده‌پوش و محتاج حالى و مجبور از بيگارى جهت دهباشى و نايب نخواهيد [ شد 
  ] يعنى پس از اين در نزد ملت ايران در اعداد آدم معدود خواهيد شد ، حق و وظيفه هر كس محدود و معنى خواهد گرديد ، مواجب مجاهدين بدون تخلف در سر هر ماه خواهد رسيد ؛ دست\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nاختلاس سپهسالار و لشكرنويس و خزانه‌دار و سرتيپ و سرهنگ و ياور و آجودان و سلطان و دهباشى از جيره و مواجب شما كوتاه گشته و نام شما به احترام ياد خواهد شد ، اهالى از همه فرقه‌اى شما را گرامى و محترم خواهند داشت ؛ و اى هموطنان كه به عنوان تجارت و يا زيارت كربت غربت اختيار مىنماييد خوشدل باشيد كه پس ازين قنسول‌ها حق آن را نخواهند داشت نسبت به شما بىاحترامى نموده و كبريايى بفروشند و در محاكمات حقوقيه و جناييه اعلى و ادنى يكسان خواهند [ بود 
  ] يعنى بنيان ظلم پراكنده و بساط عدل گسترده گرديد . « لا حول و لا قوة الا بالله على العظيم ! » از كثرت شعف و مسرت نمىدانم چه بنگارم !\r\n اين‌كه مىبينم به بيدارىست يا رب يا به خواب * خويشتن را در چنين نعمت پس از چندين عذاب ؟ \r\nاين مژده مرا از اعتدال طبيعى به در برده نمىدانم از شوق دست بكوبم ، « اگر مجنون شوم عيبم مكن حق با من است امشب » لذا با آواز بلند مىسراييم :\r\n شاه ما با كامرانى زنده باد * مجلس شوراى او پاينده باد\r\nدوستانش را نگردد دل غمين * دشمنان در خاك و خون آكنده باد\r\nدر سرير حكمرانى تا ابد * شمس اقبال از افق تابنده باد\r\nزنده باد و زنده باد و زنده باد * خسروان پيش سريرت بنده باد ! \r\nاى پيشوايان دين و اى مقتدايان ارباب يقين و مروجان شريعت حضرت سيد المرسلين ( ص ) ! حق اين است كه وظيفهء رياست روحانيهء خود را به حق اجرا فرموديد و ما سرگشتگان وادى ضلالت [ را راه 
  ] نموديد و كافهء مسلمانان به‌ويژه مواليان را از هرگونه گمراهى رهانيده و بر عالميان آشكارا فرموديد كه دين اسلام مروج ترقى و تمدن‌ست ، نه مانع ؛ بلكه احكام اسلام طريق تمدن و ترقى را به ساير ملل ارائه فرموده ، يعنى هر قومى كه قوانين اسلام را اخذ و به احكام او عمل نموده‌اند ، نائل ترقى گرديده محض توهين ورد زبان نموده بودند كه اسلام مانع ترقى است و برخى سبك‌مغزان نيز نزديك بود باور نمايند . اى اهل تبريز و اى فداييان شورانگيز كه از خارجه با نيت پاك جهت مجاهده در اين راه آمده و واسطه فرج بعد از شدت گرديده يأس ما را مبدل به اميد ساختيد ! خالق به شما اجر جزيل كرامت فرمايد كه اهالى آذربايجان را مفتخر و سربلند نموديد ، عيشتان مدام و كارتان به كام باد كه عجب نام نيكى به يادگار گذاشتيد ، عزيز دارين و كامرواى نشأتين باشيد ! « يا ليت كنا معكم ! » هزار آفرين بر همت تبريزيان خصوصا پيشقدمان آنان مانند جناب حاجى مهدى و امثال ايشان كه از بذل هيچ چيز\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nدريغ نفرمودند ! حاسدشان كور و از هر خير مهجور باد و آنان‌كه در ضد اين مقصود مقدس برآمده محض اغراض شخصى به كارشكنى مىپرداختند ، خداوند آنان را در زمرهء  « يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ وَ تَكْتُمُونَ الْحَقَّ وَ أَنْتُمْ تَعْلَمُونَ »  محشور فرمايد !\r\nبارى ، قلم عنان اختيار را از كفم ربود ؛ با آن‌كه ابدا در خيال اين نگارشات نبودم مجبورم ساخت هم بر سر مطلب خود آمده به دعاى وجود حضرت ظل اللهى ختم كلام نمايم .\r\n اى ظل خدا ظل خدا بر سر تو * تشريف سعادت اندر بر تو\r\nشاهان جهان نهند رخ بر در تو * نصرت به تو هم‌عنان ، ظفر چاكر تو \r\nمقصود تاريخ‌نگارى نبود ، بلكه خواستيم به طور اجمال قارئين را از تاريخ احداث مجلس شوراى ملى آگاه سازيم . لذا از نگارش تاريخ احداث قانون اساسى ساير دول صرف‌نظر شد ، بلكه مقصود عمده اين بود كه قدر اين پادشاه فلك دستگاه را ظاهر سازيم كه از ملوك اسلام گوى سبقت ربود ، آيين حضرت خاتم المرسلين ( صلعم ) را اجرا و نام نيكو در جهان به يادگار نهاد ، بدعت استبداد را برانداخت و درخت داد را بكاشت . لذا اين دو فرد را به مناسبت بزرگوارى او در اين‌جا مىنگاريم .\r\n اى خسرو فرخنده كه در تخت شهى * بر مشرق و بر غرب جهان حكم دهى\r\nدر پيش عنان اشهبت فتح و ظفر * توأم بروند هر كجا روى نهى ! \r\nاين نيت مقدس خود را - كه از اول جلوس در خاطر خطير همايونش مخمر بود - ظاهر و مجرا فرمود ، هم‌چنان‌كه كافهء ايرانيان را رهين احسان ، صد چندان ايل جليل قاجار را به ويژه حضرت وليعهد را مرهون اين احسان ساخت و از صدمه و لطمهء آنى رهاند ، زيرا طبيعت مردم را استعداد آن‌كه بنابر مقتضاى وقت تمام سلاطين مستبد را مجبور از قبول مشروطيت بنمايند بخشوده . پس بايد حضرت وليعهد بيش از همه ممنون و متشكر پدر بزرگوار باشد ، زيرا از براى او سلطنت را پايدار فرمود و خوف زحمتى باقى نگذارد . فرمان‌فرمايى بىزوال و بىرنج و كلالى از براى او آماده و پايهء سريرش را استوار ساخت . در صورتى كه استبداد در تمام مملكت ريشه انداخته و تنه محكم نموده ، ظلم و ستم از حد اعتدال گذشته و مردم به ستوه آمده بودند ، قوام و دوام سلطنت در اين عصر و در اين مملكت محال بوده ، يك دفعه اهالى را ديگرگون ساخت . به تاج و تخت كيانى قسم و به جقهء شهرياريت سوگند ! كه ما رعاياى شاه‌پرست دولتخواه شب و روز در فكر آتى بىقرار و وحشت اختلال و بلوايى كه در مدنظر بود ما را مضطرب مىداشت كه آيا مدعيان شرانديش ، دولت و ملت و مملكت را چگونه درهم و برهم و حبل اميد ما را\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nچگونه خواهند گسيخت و ما را سرگشته و پريشان خواهند گذارد ؟ زيرا عمدهء نيت آنان اين بود كه ملت را از پادشاه مأيوس و اعتماد ملت را از سلالهء سلطنت سلب نمايند ، به مفاد  « مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ »  اقبال وارث تاج مكين اين اسباب را تدارك و مهيا نمود كه همه‌گونه واهمه يا ترس بر طرف شد ، و الا علاوه بر تصورات مدعيان خارجى ، اهالى نيز از وضع حكومت به ستوه آمده و مهياى شورش بودند . ما رعاياى متعصب وطن‌دوست دولتخواه رسم تملق و مداهنه را نياموخته و پيشه خود ننموده‌ايم تا به دروغ بگوييم . همهء رعايا دعاگو و ثناخوان‌اند ، به خدا كارها عكس اظهارات متملقين است و روزگار « به من چه ؟ » هم سرآمده ، در همهء ايران سى چهل نفر ناطق جهت بلواى عام كافى ، زيرا همه از ظلم به ستوه آمده بودند . از آن طرف هم ، ترقى ژاپون در پرتو مشروطيت و ضربه‌اى كه به روس زد همه را بيدار نمود ، تفاوت فىمابين استبداد و مشروطيت را خوب دانستند . نوك خامه چون آلت جراحى پرده را از پيش نظر مردم برداشت . همه مستعد بودند ، ولى هزار شكر كه خدا شامل حال آمد و بخت حضرت وليعهد و عطاى اعلىحضرت همايونى همهء آن خوليا را بىاثر گذاشت . اينك ملت از صميم قلب پادشاهى را مىپرستند ، آماده‌اند به فداى جان و مال در راه استقلال دولت خود ؛ در هيچ مجمعى غير مدح شاه و دعا به وجود مقدسش شنيده نمىشود ، ولى پارنه مانند امسال بود ، رعاياى صادق سخن را بىپرده مىسرايند ، بلى :\r\n دنيا خراب و دين به خلل بود ، عدل شاه * آباد كرد هر دو ، كنون جام باده خواه\r\nبىعدل ، مستجاب نگردد دعاى شاه * شاها دعاى خويش همه مستجاب خواه \r\nخداوند عالم به پادشاه عادل و ولى كامل طول عمر و شوكت سليمانى عطا فرمايد چون از فريضهء دعا عاجزيم ، مىسراييم :\r\n عاجزم از دعاى شه ، عاجز * آه اگر اين چنين بمانم ، آه\r\nشاه ما عادل است ، بىهمتا * هم‌چنان لا إله الا الله \r\nوعده داده بوديم كه كيفيت پيش‌بينى ابراهيم بيگ را شرح دهيم [ كه 
  ] چگونه استخراج كرده است كه قانون عدالت و مساوات در عهد سلطنت اعليحضرت مظفر الدين شاه تأسيس و اجرا خواهد شد . معلوم است خدا در هر سرى سر نهان و به هر كس مدركه و عقلى عنايت فرموده و حسى كرامت كرده و اين خاصهء حس قبل الوقوع در بسيار از مردم بروز مىنمايد ولى هر كس در هر راه كه قدم مىزند و به هر چيز كه ميل و توجهش به سوى اوست ، از براى او حس قبل از وقوع ميسر تواند شد و علم قيافه نيز حس قبل الوقوع را داعى است و در اين فقره عشق وطن و فكر ترقيات وطن و تتبع\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nدر تاريخ و دانستن علت خرابى و آگاهى از درجه ظلم و اعتسافى كه به اولاد وطن وارد است و استعداد اهالى و حال و روش آن اعلىحضرت در ايام وليعهدى از براى عاشق داعى حس قبل الوقوع است و اين پيش‌بينى كه به واسطه اين اسباب‌هاست نه معجزست و نه كرامت ، با تجربه و تأمل حاصل مىشود . چنان‌چه روزى كه فىمابين دولت ژاپن و روس آثار كدورت بروز كرد و احتمال حرب مىرفت ، جمعى گواه‌اند در هر مجمع كه در اين خصوص صحبت به ميان مىآمد ، من بنده به مفاد « الملك يبقى مع الكفر و لا يبقى مع الظلم » ، چون از عدل ژاپون آگاهى حاصل نموده و بر ظلم آن ديگرى به خوبى واقف بودم ، به طور جد مىگفتم نصرت با ژاپون خواهد بود . گواه صادق مقاله‌اىست كه در صحيفهء پنجم شمارهء 32 سال پانزدهم حبل المتين مندرج است ، هر كس مىتواند بدان رجوع نمايد . عدالت ژاپون و علم اهالى و اطاعت و وظيفهء سرباز و صاحب منصبان و وطن‌پرستى آن قوم دليل واضحى بود بر فتح و فيروزى آنان ، زيرا ميكادو با اعلان و رعايت قانون مشروطيت قوم ژاپون [ را 
  ] دوست و مطيع و فدوى خود نموده بود ولى نتيجهء استبداد و ظلم و ارتكابات كه عدم محبت فىمابين دولت و ملت روس حاصل نموده بود ثمره‌اش همان بود كه بروز كرد - « گندم از گندم برويد جو از جو » . بنده سى سال در روسيه با روس‌ها معاشر و دايم سر و كارم با امرا و اكابر وزرا و درباريان بود و پايهء رنجش و دلسردى ملت را از آن دولت مستبد خوب آگاه و مىدانستم در پى فرصت مىباشند كه بلوا نمايند .\r\nبارى ، به اتمام مطلب پردازيم . داراى وجدان عادلانه بودن اين پادشاه ذىجاه را از چهل سال قبل كشف و يقين نموده و جهت آن‌كه خاطر نشان ملت هم بشود ، حكايت يحيى را در جلد دوم نگاشتم . حكايت يحيى خيالى نيست . حقيقت دارد كه در هر نفس مىگفت : « الله وليعهده عمر ويرسون » .\r\nچهل سال قبل ، بنده در اردبيل مشغول تجارت بودم ، همان سال در تبريز ناخوشى و با ظهور كرد . خبر دادند حضرت وليعهد تشريف فرماى اردبيل مىشوند . بعد از چند روز ، ميرآخور محمد رحيم ميرزا ضياء الدوله كه در اردبيل حاكم بود ، از پى حقير فرستاد كه :\r\n« سوار شده بيا كه بايد برويم استقبال حضرت و الا ! » رفتم . در آن وقت ، حضرت و الا تقريبا بيش از چهارده پانزده سال نداشت . در قريهء « شام اسبى » به اردوى حضرت وليعهد رسيديم ، ضياء الدوله با آن بزرگى و عظمت از آن قريه تا شهر - كه يك فرسخ است - در جلد پياده مانند شاطر « دورباش ! » گويان آمد . در آن روز به محض آن‌كه ديده‌ام به ديدارش افتاد ، حب صميمى دست داد . در موكب حضرت و الا يك باتاريه [ باترى 
  ] توپ\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nبود . توپ‌هاى كوچك و توپچيان اين باترى تماما حبشىزادگان كوچك در سن چهارده الى شانزده ، جميع صاحب منصب‌ها نيز از جنس خودشان . همين كه موكب حضرت و الا به اردوگاه - كه در پشت « نارين قلعه » سراپرده را زده بودند - ورود فرمود ، صاحب منصب توپچيان با كمال وقار فرمان نزول داد . توپچيان با كمال نظم و ترتيب فرود آمدند .\r\nمجددا فرمان دادند توپ‌ها را رد نموده و قورخانه را - چنان‌چه متداول‌ست - قدرى عقب كشيدند . به موجب فرمان ، دو نفر با شمشير عريان به قراولى توپ و قورخانه و يك نفر به قراولى جلو چادر سرهنگ ، بنا نمودند به كمال وقار قدم زدن . ساير توپچيان به قرارگاه خود رفتند . اسب‌هاى اين باترى همگى از اسب‌هاى كوچك - كه « مرلا » مىنامند - يك اندازه تدارك شده بود و البسهء آنان همان لباس توپچيان ايران بود . هر چند اطفال خردسال بودند ولى در ترتيب و رفتار از توپچيان سى سال پيش بودند . در ظاهر بازيچه به نظر مىآمد ولى بنده عشق به حالت آن عساكر خردسال / پيدا كردم / و آن ترتيب و وقار و آن توپ‌هاى فراخور حال آنان و آن اسب‌هاى كوچك يك اندازه و وضع تبديل قراول كه مانند توپچيان آلمان دوش به دوش ايستاده راپور / راپورت / مىدادند . . .\r\nهمين كه يك صاحب منصبى نمايان مىشد ، مانند عساكر تعليم يافته ، به طورى مراسم سلام نظامى را ادا مىكردند كه در بزرگان ديده نشده . هنگام سوار شدن حضرت و الا ، حسب الوظيفه يك تير توپ مىانداختند ، و هكذا عند الورود حالت ترتيب و تمكين و وقار اين توپچيان نابالغ مرا واله داشت . بلى ! كسى كه كم و بيش داراى حس است مىداند عالم اين توپچيان وظيفه‌شناس با ترتيب چه عالمى است ، خاصه در ايران كه اهل نظام ، از سرتيپ گرفته تا سرباز ، كمتر كسى يافت مىشود كه اعتنا به رعايت قانون و نظام داشته و اطاعت اوامر صاحب‌منصبان خود را واجب شمارد ؛ لذا بس كه فريفتهء حسن تربيت آنان بودم همه روز بالاستمرار به تماشاى اين اعجوبه‌ها مىرفتم و دقت مىنمودم كه آيا در كردار و گفتار آنان نقصان و ايرادى ، بنا بر مقتضيات سن ، بروز مىنمايد ؟ شهد الله نديدم ، بلكه هر يكى مانند توپ چيلوى سالخوردهء كامل آلمان رفتار مىنمودند ، تا آن‌كه زمان رفضت موكب حضرت و الا رسيد ؛ يك روز قبل پيش‌خانه حركت ، روز بعد كه يوم حركت وليعهد بود على الرسم شيپور آمادگى كشيدند . فورا جمع شده و منتظم ايستادند .\r\nتوپخانه در جوار فاليزى واقع شده بود كه در او كلم و هويج كاشته بودند . سرهنگ صاحب فاليز را طلب كرد . پيرمردى پيش آمد .\r\nسرهنگ سؤال كرد : « اين مزرعه مال توست ؟ »\r\nگفت : « بلى ! »\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nسرهنگ به او گفت : « عموما مىرويم . معلوم است توپچيان از محصول شما خورده‌اند و به شما خسارت وارد آمده آيا چند بدهم كه ما را حلال باشد ؟ »\r\nپير گفت « همه تصدق سر پادشاه ! من شما را حلال كردم . »\r\nسرهنگ خودش پنج تومان بيرون آورده و به صاحب‌منصبان امر كرد هر يك ، يك تومان و تابعين هر يك دو ريال به صاحب بستان دادند . چنان در خاطر دارم شانزده و يا هيجده تومان به پيرمرد رسيد .\r\nبعد از آن فرمان « ببنديد ! » صادر ، فورا اسب‌هاى كوچك را به توپ بسته و آن كودكان حبشى با كمال جلدى و چابكى سوار و بعضى هم در روى توپ نشستند با كمال انتظام حركت نمودند . از ديدن آن وضع نيكو و مشاهدهء آن طريقه دل‌جو - كه رعايت قانون عدل و انتظام عسكرى بود - بىاختيار مرا گريه دست داده و به جمعى از اهل اردبيل كه با من بودند گفتم : « اين همه آوازها از شه بود . حسن نيت حضرت وليعهد است [ كه 
  ] حبشىزاده تا اين درجه قانون عدل را رعايت مىنمايد . يك پادشاه عادل خواهد شد اگر زنده بمانيم و عصر شهريارى اين وليعهد را دريابيم ؛ خود را بختيار و مملكت را از حسن نيت او قرين امن و امان و ملت را آسوده ، بساط عدل را گسترده و اساس جور را برچيده خواهيم ديد . »\r\nاز آن روز - كه اينك چهل سال [ گذشته 
  ] - اين معنى در لوح ضميرم نقش بسته بود .\r\nمنت خداى را ! كه ظنم به خطا نرفته و حس قبل الوقوع سمط بروز يافت .\r\n\r\n","description":"","footnote":"","page_name":" 707 ","page_number":707},
  {"content":"\r\n . \r\n","description":"","footnote":"","page_name":" 708 ","page_number":708},
  {"content":"\r\n\r\nافسوس ، صد هزار افسوس كه پس از آن همه سرور و شادى ما مبدل به غم و اندوه گرديد !\r\n پى آباد خود ويران نمودند * مهان كم‌خرد ، آبادى ما \r\nشد آن‌چه منتظر نبوديم ؛ بلى ! كردند اما از روى جهالت كه مأمول نبود . انصاف بايد كرد و از روى محاكمه سخن كرد ! اين وقوعات از اثر ظلم محمد على شاه نبود بلكه اثر جهالتى كه در آمر و مأمور ، از شاه و گدا ، موجود بود همين است . غير از اين نمىتوان منتظر بود . خانهء جهل خراب كه خانهء ما را خراب نمود و ترويج اين جهالت را جد او ناصر الدين شاه سبب شد . باب معارف را سد نمود . اين بدبختىها ثمرهء همان شجره‌اى است كه ناصر الدين شاه كاشت ؛ لذا ، چند سطر در كشف اين حقيقت مىنگاريم . معلوم است وجدان هيچ منصف قبول اعتراض نمىكند .\r\nاين بنده بيست و پنج سال بود در دايرهء اجراى قانون مشروطيت به جدّ و جهد قدم زده از هر درى داخل شده و به هر حيله تمسك جسته و به هر دامنى دست زده تا علاج درد وطن خراب - كه فقط عدالت و مساوات و قانون مشروطيت است - به دست بيايد ؛ چنان‌كه مدتى عرايض نوشته به توسط پوسته / پست / به ناصر الدين شاه و نايب السلطنهء حاضره ، به ظل السلطان و صدر اعظم و مظفر الدين ميرزا وليعهد نوشتم ، ثمرى نداد . مدتى با جلاتين [ ژلاتين 
  ] روزنامهء مسمى به شاهسون ماهى يك نسخه به شاه و شاهزادگان و\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nوزرا و غيره فرستادم ، نتيجه حاصل نگشت . رفتم در پاريس به ناصر الدين شاه عريضه دادم - كه صورت عريضه را هم در حبل المتين نويسانده‌ام - مرا راندند . با همهء اين‌ها يأس به خاطر خطور نداده سياحتنامهء بدبخت ابراهيم بيگ را نوشته به هر جانب فرستادم ، به گوش كسى فرو نرفت و علاوه به اخذ و گرفت اين بنده فرمان صادر شد . علاء الملك و ارفع الدوله از اين معنى اغماض نمودند .\r\nخلاصه ، باز قدم از جد و جهد واپس نگذاشتم تا اين‌كه سرير ايران به وجود مظفر الدين شاه عادل مزين گشت . در عصر آن پادشاه رعيت‌پرور و عدالت‌گستر به كام دل رسيدم ، با كمال مسرت و شادكامى ديوان را نوشتم ، چه فايده ؟ فلك كجمدار آن‌قدر مهلت نداد كه بنيان اين بناى مقدس محكم گردد - « خوش درخشيد ولى دولت مستعجل بود » - آن مرحوم قانون مشروطه را گذاشت ، درگذشت و تاج و تخت را به خلف ناخلف گذاشت و اين بىرحم و مروت مانند چنگيز خونريز ، ثانى اثنين حجاج لجوج - در نهاد اين نه از حب وطن بويى نه از مردمى و انسانيت در بدنش مويى ، نه در جميع اعضاى اين از غيرت رگى ، نه صلابت حكمرانى ، نه ملاحت شاهزادگى ، نه علامت پادشاهى ، نه طلاقت لسان ، نه عذوبت بيان ، نه ملاحت ، نه صباحت ، نه در مزاجش استقامت ، نه در سخنش راستى ، نه در عهدش وفا و درستى . اعجوبهء زمان نتراشيدهء دوران قمار و محتكر سخت - روغن و گندم و ساير حبوبات جمع مىكرد انبار مىزد ، و اگر مىشنيد كه تاجرى در بيع و شرى سود داشت حكما احضار كرده شركت مىكرد . عبد دينار ، بخيل و حاسد بود ، به دراهم معدده تنزل مىكرد . از اوصاف ذميمه چيزى نبود كه در اين موجود نباشد .\r\nبا وجود آن‌ها به اعتقاد بنده : « هذا سيئة من سيئات ناصر الدين شاه » ، زيرا هر افعال و اعمال ناشايست كه از اين سر زد سببش ناصر الدين شاه بود . چرا علم نياموخت ، تربيت نفرمود ، دانسته و فهميده ابواب علم و تربيت را به روى ملت و اولادش مسدود نمود ؟ گر چه اجداد آن هم عدالت‌خانه و مكتب بنا نكردند ولى آن‌ها نديده بودند ، از اين عوالم بىخبر بودند ، ليكن ناصر الدين شاه همه اين عوالم [ را 
  ] به كرّات با چشم خود ديد .\r\nسلوك كشوردارى و رعيت‌پرورى و سرباز و سواره نگاهدارى مدرسه‌هاى نظامى و ملكى ، قدرت و شوكت و سطوت سلاطين مشروطه ، مدرسه‌هاى فرنگستان ، كوچه‌هاى پاريس ، فرنگ‌ها و انگلتره ، سربازخانه‌هاى آلمان و غيره نديده بودند . خود را شاهنشاه مىدانستند و در حقيقت قبلهء عالم مىپنداشتند . شاعرى و بديهه‌گويى و عربىدانى را ما فوق كمالات مىانگاشتند . كسى كه دايرهء نون را خوب مىكشيد و حروفات را در شكم همديگر مىگنجانيد او را صاحب قلم مىدانستند . مانند اطفال دو ساله كه بزرگ‌تر از\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nپدر ، از خانهء خود بهتر ، و از خود قوىتر نمىدانند ، چنين بودند . افراطگويان و ياوه‌سرايان و متملقان و شاعران ايشان را مشتبه كرده بودند ، مزاج [ گويى 
  ] و تملق آنان را حقيقت مىدانستند . در دست جباران و ظالمان و خون‌خواران ، سندها از علما و فضلا و حكما و شعرا بود : از گردون‌مدارى ، رعيت‌پرورى ، عدالت‌گسترى سكندر ، حشمتى دارا ، دربانى ملايك پاسبانى بودن . با همه ظلم و ستم ، مال و جان و عرض و ناموس رعيت را مال خود مىدانستند و خود را مالك رقاب همه مىناميدند ، مال غير را بر خود حلال و حلال خدا را حرام مىكردند . با وجود اين ، خواص و عوام چنين ظالمان را حضرت ضل الله ، قبلهء عالم ، اولو الامر ، نايب حجة الله ، مالك رقاب امم نوشته و مهر كرده مىدادند . اگر چنين پادشاهان مشتبه شوند و اين مزخرفات را حقيقت انگارند ، توان گفت كه اين‌ها قاصر هستند نه مقصر . خود را فعال مايريد غيرمسئول بديدند ، عكس او را نديده و نشنيده بودند ، و لكن ناصر الدين شاه به پاى خود رفت و به چشم خود ديد و دانست كه حكومت و كردار و رفتار خود به جز وحشىگرى و باربارى چيزى نيست ، در نزد حكومات ممالك متمدنه ، حكمرانى اين به جويى نيارزد و برازندهء تاج و تخت نيست . هر قدر نظام و انتظام و عدالت و مساوات ايشان را بيشتر ديد ، به وحشىگرى و ظلم و طغيان خويش افزود ، عالما و عامدا ، به خرابى مملكت و بىعلمى و جهالت ملت كمر بست كه مبادا ملت عالم به حق خويش و سلطان ، و واقف به حقايق جهان باشند و بدانند كه سلطان را حدى در خور است ، خزانه - كه از خون جگر بيوه‌زنان و اموال يتيمان و افغان مظلومان و رنج دست رنجبران آكنده شده - بيت المال مسلمين است نه وجه زينت زنان و شهوت‌رانى با امردان . جايز نيست كه پادشاه بيت المال را در هر سال به فرنگستان برده با دلخواه خود خرج نمايد . ناصر الدين شاه دشمن جوانان علم آموخته و تربيت ديده بود . لاابالى و مسخره مقرب الخاقان و مؤتمن السطلان بودند . در آن فكر نشد كه اولاد و احفاد خود را تربيت نمايد و علم آموزد . علم آموختن ، آدم كامل شدن ، سبب نيكبختى مىشد ، نه به جهت كار بست به وزراى بىعلم خادم گشتن . خلاصه ، صدمهء آن به ايران زياده از آن است كه به تعداد بيايد . اگر آن پادشاه حس سلطنت داشت ، بعد از مراجعت از سفر اول فرنگستان سرمشقى از ايشان برداشته در فكر آبادى مملكت و ازدياد ثروت رعيت و انتظام لشكر و قانون كشور مىافتاد و تا حال ايران گلستان ، رعيت در مهد امن و امان بود و يكى از دول متمدنه محسوب مىشد . در هيچ قرن و در هيچ مملكت ، تاريخ نشان نمىدهد يك نفر حكمران پنجاه سال بدون اختلال داخلى و خارجى و بدون حوادث ارضى و سماوى به اقتدار تمام سلطنت نمايد ، از هر ترقى\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nمحروم ماند ، آن هم در اين عصر تمدن و ترقى كه در بيست سال مملكت بىعلم وحشى بلغار - كه غير از شيرفروشى تجارت و به جز چوپانى حرفت نداشتند - به اين مرتبه كه حالا داراى 350000 لشكر حاضر يراق با همه اسلحه و مهمات هستند كه در يك ماه همه را زير سلاح مىآورد و در اين اوان ترقى با يك حسن توجه مقادو ملت ژاپون را به اين قدرت فوق التصور رسانيد . كذا تمام دول با همه اين قدرت و شوكت روز به روز بر دولت و سطوت خويش مىافزايند . همهء اين ترقى و عزت از بركت مدارس و علوم است كه ناصر الدين شاه اعدى عدو اين كلمه بود و پيدا كرد براى خود امينى ، كه خائن‌تر از خود بود ، او را در مسند مرحوم ميرزا تقى خان اتابك نشاند كه با [ او 
  ] هم‌عقيده و هم‌مسلك ، دشمن علم و مدرسه بود . ميرزا على اصغر خان امين سلطان و ناصر الدين دست به دست داده مملكت را خراب ، ملت را پايمال ، خزانه را تهى و شجاعت را زبون و غيرت را سرنگون كردند . بىحميتى و بىغيرتى را رواج ، بىناموسى و هرزه‌درايى و مسخرگى را پيشه ، بىحجابى و بىناموسى را عادت و توپخانه و زنبوركخانه و شترخانه و لشكر سواره و پياده را نابود و اهل ايران را - كه مادى و معنوى وقار و تمكين بود - خصوصا ايل جليل قاجار را ، آن هم از بىمبالاتى و هرزه‌درايى امين خائن منسوخ گشت . « منيجه » را برگماشت كه به شاهزادگان عظام و وزراى فخام روبرو فحش و ناسزا گفت . هر كس خواست دم زند سخنش در دهن ماند كه عزيز سلطان است ، فاعل مختار . اين درد بىدرمان كم‌كم سرايت به ملت كرد ، نماند از اعلى و ادنى ، وضيع و شريف ، غنى و فقير ، اصناف و تاجر ، مگر اين‌كه به اين درد مبتلا گشتند و اسم شومش را هم ديبه گذاشتند .\r\nآن وقار و تمكين و غيرت و حيثيت بر باد شد و خالهء همين عزيز سلطان بانوى بانوان شده ، عموم شاهزاده‌خانمان ، دختران و زنان وزرا و اعيان مطيع و منقاد اين زن گشتند .\r\nغرض شاه از اين مقدمه اين بود كه كسى لاف از نجابت نزند ، فخر به علم و دانش نكند ، افضليت نطلبد ؛ شرافت و علم و دانش در دربار شاه به جوى نيرزيد .\r\nالحاصل ، تمام اين بدبختىها كه امروز ملت ايران گرفتار است از شئامت ناصر الدين است ، و الا اگر مىخواستند كه عكس اين را بكنند ، مىتوان گفت كه از صد و بيست سال ، نه مثل ناصر الدين پادشاه آمده بود و نه مانند ميرزا على اصغر خان وزير مقتدر ، كه رعب و صلابت اين شاه و وزير در دل رعيت چنان مستولى بود كه كسى را ياراى نفس كشيدن نبود . اين سخن را به خود امين السلطان گفتم . چون در سؤال و جواب گفتم كه « وضع ايران و راه روش شما خوب است يا بد ؟ »\r\nگفت : « خوب نيست . »\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nگفتم : « پس سبب جناب‌عالى هستيد ، چرا تغيير نمىدهيد ؟ به اصلاح نمىكوشيد ؟ »\r\nگفت : « شاه خودتان را نمىشناسيد ؟ »\r\nگفتم : « ما شاه خودمان را نيكو مىشناسيم . چنين شاه رئوف مهربان ترقىخواه ، ملت‌دوست ، رعيت‌پرور و عدالت‌گستر نيست . از پادشاه اين توقع لازم كه مانع ترقى نباشد . تقصير شماست كه نكرده‌ايد و نمىخواهيد بكنيد . اگر فرمايش حضرت‌عالى درست باشد ، در مدت سى سال صدارت ، چندين بار بايست استعفا بدهيد ، متحمل اين بىنظامى نباشيد . بنده هيچ وقت اين فرمايش را قبول نمىكنم . شما فعال مايريد بوديد ، هرچه مىخواستيد مىكرديد ؛ نخواستيد كه نكرديد ، شما با شاه ماضى هم‌عهد بوديد كه باب علم و دانش و تمدن و ترقى به روى ملت ببنديد ، چنان‌كه بستيد . اين‌ها عذر غيرموجه است ، شاه حاضر كه طالب ترقى و تمدن است ، ديگر چه بهانه داريد ؟ »\r\nخلاصه ، برگرديم به سخن اول . هرچه كه از محمد على شاه سر زد از عدم [ عدم علم 
  ] و كثرت جهل بود ، سبب همه اين‌ها ناصر الدين شاه بود . و السلام .\r\nخلاصهء كلام ، آن‌چه مظالم و تعديات كه از محمد على شاه بروز نمود ، تماما از اثمار شجرهء خبيثه‌اى بود كه ناصر الدين شاه كاشته بود ، يعنى عدم علم و تربيت ، تمامى اعمال حسنه و كردار مرضيهء اجداد ما را منسوخ ، اعمال و افعال سيئه را مروج گشت ، ملت را در اين عصر تمدن و ترقى در بين الملل خوار و ذليل نمود . اگر محمد على شاه تاريخ‌دان و عالم و تربيت يافته بود ، اقدام به اين نوع وحشىگرى نمىكرد و نطق سراپا كذب كه « اجداد من اين ملك را به قوت شمشير گرفته‌اند من هم به قوّت شمشير نگه خواهم داشت . » نمىفرمود . اگر علم و فكر سليم و دانش داشت مىدانست كه اجداد او اين ملك را به چه نحو به دست آورده‌اند . محمد على شاه نه از نسل صفويه بود و نه از نوادگان نادرشاه و نه مانند افراسياب و اسكندر و محمود از خارج آمده اين ملك را از ايرانيان با قهر و غلبه بستاند و يا مانند نادر از چنگ چهار دولت قوىبازو بازپس ستاند ، بلكه جد او يك تن خواجهء نيمه مرد بود ، با زور بازوى دلاوران قزلباشيه ، صاحب تاج و تخت كيان گشت . اگر تاريخ‌دان بود ، مىفهميد كه از اجداد او - كه محمد حسن خان و فتحعلى خان باشد - چه بلاها به سر ملّت ايران آمد ، سبب اعدام نسل صفوى و معدومى نادرى شد ؛ و كسى كه در اين ادعا باشد ، ملتجى به امثال « لياقوف » نمىشود . آستين مردى بالا كرده همان شمشير را از غلاف درآورده با اعداى خارجى جنگ مىكرد و همان نطق را مىفرمود ؛ و اگر علم داشت ، مىدانست كه در عصر اجداد او چه‌قدر از عضو ايران قطعه قطعه كرده بردند . فتحعلى شاه قطعهء آذربايجان ، تمامى داغستان و بحر خزر را داد و\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nمعاهدهء شوم تركمان‌چاى بست . محمد شاه تمام افغانستان را داد ، نتيجهء معاهدهء شوم پاريس شد . ناصر الدين شاه قطعهء بلوچستان و تمام كوه فيروز را بخشيد تا نوبت به خودش رسيد . همتش بلندتر بود ، به همت بلندش گران بود كه كم‌كم بدهد ، خواستند كه كليهء ايران را ببخشد و خود را در ميان سلاطين بلندآوا و صاحب غيرت و حميت كند در اين دم « دست غيب آمد و بر سينهء نامحرم زد » .\r\nناگاه ، از هژبران نادر صولت و ضرغامان اسماعيل غيرت ، اعنى حضرات سپهدار اعظم محمد ولى خان و سردار اسعد را غيرت ايرانيت دامنگير گشته ، علم نصرت برافراشته ، آب رفته را به جوى بازآورده ، وطن مقدس و عزيز را از چنگ گرگان مردم‌خوار و دشمنان داخله و خارجه باز رهانيدند و اين فتح نمايان را نبايد به فتوحات شاه اسماعيل و نادر قياس نمود ، بسيار از آن‌ها بالاتر و والاتر است ؛ اين فتح و نصرت را بايد از دانشمندان اوروپ پرسيد كه بىمقدمه و تدارك و بىنقشه در مدت سه روز در مقابل سى هزار لشكر مستعد و يك كرور آلات و ادوات ناريه ، بلكه شاه تمام اردوى قفقازيه را هم حامى خود مىدانست و سرداران ملى هم‌چنان مىدانستند ، با وجود اين ، اول شرط دولتخواهى كه فقط نصايح خردمندانه و دولتخواهانه به جا آورده و راه سلامت نشان دادند ، جواب همه ناصواب و دسايس و بىثباتى ديدند . بالاخره طاقت سرداران طاق گشته ، خون‌هاى قزلباشى به جوش آمده به پايتخت هجوم كرده شجاعت و كرامتى به خرج دادند و چنان نجابت و تمدن ايرانيه به ظهور آوردند كه انگشت حيرت تمام ملل در دندان و عموم وقايع‌نگاران آفرين‌خوان شدند ، پياده را بر سواره زده فرزين برداشته شاه را مات ساختند ، وزير زشت تدبير را رخ زرد نمودند ، نام نامى خود را در تاريخ ايران بلندآوا كردند . صحايف تواريخ را به اين رشادت شايان و فتح نمايان زيب و زينت دادند .\r\nنمىدانم ملت نجيبهء ايران در پاداش چنين خدمت مجاهدان ، به چه زبان ثناخوان و تشكركنان خواهند شد كه هرچه بگويند و هرچه كنند از هزار يكى به عمل نمىآيد ! لكن بندهء نگارنده عرض مىكنم كه مجاهدين غيور مردمى و مردانگى خود - كه فقط حفظ نواميس اسلام و حب وطن عزيز و وقايهء عرض و ناموس برادران و خواهران خويش بود - به جا آورند كه فريضه ذمهء عموم مسلمين بود ، لكن پاره‌اى بىغيرتان بىايمان مىخواستند كه وطن مقدس كه رشك گلستان ارم بود ، مأواى جغد و آشيان زاغ نمايند ، مسجد و منبر را تبديل به دير و كليسا كنند و دختران وطن كه خواهران ايشان بودند هم‌خوابهء سالدات شوند كه غيرت الله به جوش آمده رگ حميت مجاهدين فى سبيل الله حركت كرده خاك ايران را از وجود خبيث بىغيرتان پاك ساختند - « فقطع\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nدابر القوم الذين ظلموا و الحمد للّه ربّ العالمين » - به دنيا نشان دادند كه ايران مال ايرانيان است . خارجه گمان مىكرد كه اهل ايران مانند امير بهادر و مفخم و مجلل ، بىغيرتان‌اند ؛ ديدند كه شمشير آتش‌بار سرداران و ملت و مجاهدين باغيرت با سطوت مانند شمس تابان از افق نيام بيرون آمده ، چشم خفاش‌طبعان تيره و تار گشته ، گردن طاغيان و ظالمان گوى ميدان شد . شاه گمراه و وزراى روسياه به كيفر اعمال ناشايست نائل گشتند . اين است سزاى خيانت ! الحمد خدا را كه نمرديم بديديم مغلوبى اشرار را و به مطلب برسيديم . به دنيا نشان دادند نادران از اولاد ايران نادر نيستند .\r\nبارى ، توضيحات به طول انجاميد . در اين‌جا لازم آمد تشبثاتى كه در اين يك سال و نيم بندهء حقير كرده و وظيفهء دولتخواهى به عمل آورده ، با چه زبان عجز و لابه دست توسل به دامن شاه زده ، فخامت انجام اقدامات مستبدان را بيان كردم ؛ ابدا محل اعتنا نگشته ، عاقبت ديدند آن‌چه را كه پيش از وقوع خاطر نشان كرده بودم و حال هرچه از زبان قلم جارى مىشود از سوز دل است ، حمل بر فضولى و پرگويى نشود . خصوصا اعلىحضرت خسرو معصوم جوان‌بخت بدانند مبادا آيينهء منير ضمير مباركش مكدر شود ، مهر پدر و فرزندى سبب اين كدورت توليد نمايد . اين قدر هست كه در اين عوالم ابدا اين ملاحظات ملحوظ نمىشود . اين سلطنت است - « الملك عقيم » - پس پدران اولاد عزيز خود را نابود و نابينا كرده ، بسى برادر ، برادر را كشته . پادشاه را سى كرور رعيت - كه به مقام فرزند است - لازم است ؛ در صورتى كه رعيت‌پرور شد عموم رعيت حافظ و نگهبان اوست و غم‌خوارتر از پدر و مهربان‌اند . الحاصل ، صورت بعض حرايف كه با واسطهء روزنامه يا بلاواسطه عرض شده است اگر تماما درج شود كتاب جداگانه لازم است ؛ اين مختصر از مفصل است كه عرض مىشود .\r\nصورت مكتوبى است كه در 3 ذى الحجه سنه 1325 در مسكو نوشته ، سفارشى به اسم شاه فرستاده‌ام . در نمرهء 31 سال پانزدهم حبل المتين صورتش درج شده .\r\n\r\nعريضه‌اى به پيشگاه شاه و دولتيان ايران\r\nبه عزم نقطه‌اى براى انجام مهمى از مركز روانه ، وارد مسكو شدم . اين چند روز كه در مسكو بوده و هستم روزى نيست كه تلگرافات موحش از ايران در روزنامه‌جات ديده نشود . يكى مشعر بر اين است كه ملت طرد و تبعيد چند نفر را از دولت مىطلبد ، جواب يأس مىشنود . ديگرى دال بر آن است كه عوض تبعيد خائنين ، مجسمهء غيرت و خيرخواه ملت و دولت ، عالم فرزانه و فاضل يگانه ،\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nناصر الملك ، را حبس مىنمايند . تلگراف ديگر مىگويد عساكر عثمانى به ساوجبلاغ رسيده و چند قريه را با گلوله توپ بست كردند و جمعى را مقتول ساختند و پستان از زنان و سر از اطفال شيرخوار بريدند . ملاحظه فرماييد كسى را كه اندك حس انسانيت و درد اسلاميت داشته باشد از استماع اين اخبار جان‌گداز چه حالى پيدا مىكند . اين است كه بىاختيار قلم برداشته اين چند سطر را مىنويسم و عموم دولتيان را مخاطب ساخته عرض مىكنم : اى استبداديان ! به اين ملت بيچاره و مملكت ويران چه داده‌ايد كه نمىتوانيد بگيريد ؟ آن حقوق اجداد شما چيست و كدام است ؟ يك صد و اند سال به طور خودسرى و خودرأى فرمان فرمايى كرده - كه خداوند عالم آن نوع فرمان فرمايى را به هيچ كافرستانى نصيب نكند - و در اين مدت متمادى كسى را جرئت آن نبود به شما عرض كند كه اين فرمايش خود مكرر كنيد مگر قبحش را ملتفت شويد . در اين مدت يك نفر انسان كامل پيدا شد و خواست كج را راست كند ، قوهء مخالفت شما در حمام كاشان غسل توبه‌اش داد و به جاى او آب‌دار بچه‌اى را نصب كرد و به دست او عايدات يك مملكت را صرف يك گله زن نمود . بيت المال مسلمين را به عيش و نوش سفرهاى بىمغز فرنگ تمام كرديد ، تعدياتى كه از اجانب به ملك و ملت وارد آمد ، چون دفع آن‌ها محل عسرت بود ، غمض عين نموديد . زمام اختيار يك مملكت را به كف خيانت گرجىزاده‌اى سپرده ، او هم آن‌چه را كه نبايست كند كرد . در زمان سلطنت پدر شاه كبير ، عايدات مملكتى هم كفاف هرزه خرجىهاى عزيزان بىجهت را نداد . مجسمهء خيانت به اسم قرض ملك و ملت را يك‌باره فروخت و چهل ميليون گرفت كه حالا ملت بايد آن چهل ميليون [ را 
  ] صد و چهل ميليون بدهد . هر چند خرابىهاى اين يازده سال اخير ما فوق ايام گذشته بود ، ولى از آنجايى كه تمام آن‌ها را باعث چند نفر - كه سركرده‌شان امين السلطان بود - نمود و چون او از سركار كنار شد نيك فطرتى مرحوم مبرور مظفر الدين شاه نتيجهء خود را ظاهر ساخت . به همت حجج اسلام و عموم ملت ، دست آخر اقدام به كارى فرمود و صحيفهء سيئات اعمال اسلاف را تا درجه‌اى شست . دولت را كه اسمى بود بلا رسم ، جزو دول معظمهء مشروطه و داراى قانونش نمود و ملت را احيا فرمود ، بلكه اسلام را زنده كرد نام نيكى در جهان گذاشت و رفت . افسوس كه پس از جلوس اعلىحضرت پادشاه ما در تكميل نواقص آن بناى مقدس نكوشيده ، به تشييد او صرف همت و مقدرت نفرمود ، بدبختانه مىبينيم از\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nسيئات شما مستبدين به وسايل مختلفه در تخريب او كوشش مىشود ، مخالفين مشروطيت را موافق خود خود قرار مىدهيد . شما مستبدين كار را به جايى رسانيده‌ايد كه موقع آن گذشته كه مانند بعضى بگوييم كه اعلى حضرت شخصا طرفدار مشروطيت است ، اطرافىها القا و شبهه مىنمايند . دانايان به آواز بلند مىگويند اطرافىها داخل آدم نيستند و هرگز نمىتوانند يك قدم بىارادهء پادشاه بردارند . چه شد به مخالفت ، تمام اين خرابىها را از عدم مساعدت شخصى اعلى حضرت مىدانند ؟ به دلايل ذيل اگر اعلىحضرت مساعدت به مشروطيت داشت و ترقى دولت و رفاه حال رعيت را طالب بود ، مشير الدولهء مرحوم خانه‌نشين نمىشد ، راندهء دولت و ملت امين السلطان احضار نمىشد و به جاى او نمىنشست تا به وجود نحسش در تمام نقاط ايران هنگامهء رستاخيز برپا كند . اگر اعلىحضرت موافقت با ملت داشت ، اراضى خوى و سلماس و ارومى از خون ملت مظلوم چرا رنگين مىشد ؟ گاهى اقبال السطنه به قتل عام مأمور ماكو مىشود ، زمانى پسر رحيم خان نواحى اردبيل و خلخال را مغشوش مىكند و خون رعيت را مانند سيل جارى مىدارد . چند اكراد عثمانى متجاوز حدود مشغول قتل و غارت مىشوند و دست به ناموس پردگيان ملت دراز مىكنند . ملت ايران خواست از قيد ذلت و اسارت و فشار دويست ساله برهد و خود را جز ملل حيه قرار داده حقوق مشروعهء خود را محفوظ دارد و دولت قويم قديم خود را از تحت اوامر و نواحى همسايگان جنوب و شمال درآورد . به اضلالات فوق چنان مشغول شدند كه مصائب ديرينهء خود را فراموش كردند ، يك سال تمام است كه امنيت جان و مال در ايران به كلى مفقود شده ؛ مقصود از اين تشبثات هم اين بوده و هست كه ملت از اين گرفتارىها خسته شده دوباره گردن به زنجير استبداد نهد .\r\nهيهات ، هيهات ! اين خيال بسى خام و فاسد است . هرچند ملت در ظرف اين يك سال از حسن توجه و رعيت‌پرورى شما مستبدين اندك رمقى را دارا بود ، ولى به خوبى مىدانند كه در سايهء اين اقدامات غيورانه چه مقاماتى را دارا خواهند شد .\r\nفلهذا اين گرفتارىهاى موقتى را وقع نمىنهند . اعلىحضرت هم خوب است قدرى به مقتضيات عصر آشنا شده از اين اقدامات - كه جز ندامت سودى عايد نخواهد شد - مستبدين را باز دارند . حبس و تبعيد جناب ناصر الملك و تقريب امثال امير بهادر - كه مسلمانى را به حنا بستن ريش مىدانند - گروهى را مىخنداند و جمعى را مىگرياند ، طفل شيرخواره را به تعجب مىدارد . دوست\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nمىگويد ناصر الملك شخص عالم و فاضل و دانشمندى است كه امروز در ايران از وجودش ملت و دولت استفاده تواند كرد . دشمن مىگويد امير بهادر و امثال آن قادر به تقسيم علوفهء يك خر نمىباشد . كتب آسمانى با فرستادگان خداوندى مىفرمايند :  « وَ شاوِرْهُمْ فِي الْأَمْرِ »  ، و از محسنات شورا دانشمندان روزگار كتاب‌ها تأليف مىكنند . پيغمبر مرسل ، با اين‌كه عقل كل است ، مأمور به مشورت شده و ما را امر به دو فرمود . امام امر به مشورت مىفرمايد . نواب امام - عليه السلام - از عتبات ، وجوب اين امر مقدس را مكرر اعلان مىفرمايند ، ولى شيخ فضل الله مىبيند با بودن مجلس شورا ماليات قاينين [ قائنات 
  ] را تيول خود نتواند كرد ؛ سيد يزدى كه ديروز با يك خر برهنه از كربلا به تبريز آمده ، پنجاه هزار تومان ثروت حاليه را به صد هزار نمىتواند رساند ؛ امير بهادر كه يك نكره سوار قره‌داغى است ساكت نتواند نشست ؛ اين است كه مىگويند شورا كدام است ؟ مجلس كيست براى مملكت قانون بنويسد ؟ اعلىحضرت راست كه گوش به حرف‌هاى بىمغزان مفسدين ندهد كه اين‌ها را جز نفع شخصى و دشمنى به ملك و ملت غرضى نيست و عن‌قريب است كه از گفتار و رفتار خود نادم خواهند شد ، ولى سودى به حالشان نخواهد بخشيد . اعلىحضرتا ، تقليد از سلطان عبد الحميد و ايمپراتور روس نفرما ! چرا كه هر دو اين‌ها هر كدام در يك عمارت خوش‌نقش و نگار محبوس‌اند و منفور افراد ملت ، شب را به طور اطمينان به روز نمىرسانند و در روز آسايش صحيح ندارند ، پادشاهى هستند كه از ادنى رعيتى مىترسند ، چون خيرخواهان آن دو بزرگوار هم مانند شيخ بىفضل و امير بهادرند . اگر بنا به تقليد است بايد به فرمودهء عقل كل حضرت محمد بن عبد الله - ارواحنا فداه - گوش داد كه فرمود حافظ سلطان ، عدل اوست ؛ عبادت پادشاه عبارت از عدالت و رفع ظلم از زيردستان است . اعلىحضرتا ! ملت خيلى زحمت كشيده جان شيرين نثار مىكنند كه پادشاه خود را به ايمپراتور انگليس و ژاپون هم‌دوش كرده رييس چهارصد ميليون مسلمانش كنند . مملكت را آباد كرده خود را از ذلت و نكبت نجات دهند ، اسلام را از نفوذ و تسلط كفار محفوظ دارند ، ولى شيخ فضل الله و امير بهادر و معدودى از اين فرومايگان پست‌فطرت مىخواهند جيب و كيسه خود را پر كنند ، و لو آن‌كه پادشاه ايران از امير بخارا حقيرتر شود ، مملكت بين روس و انگليس تقسيم شود ، خواهران نوعى ما را به اجانب بفروشند ، بيت المال مسلمين را چهار نفر به عناوين مختلف بخورند ، تخصيصات سرباز و\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nسوار را سپهسالار مخصوص خود بداند ، دولت به حدى ضعف پيدا كند كه قادر به دفاع از همسايهء متجاوز نباشد ، موقوفات مملكت را چهار نفر شعبده‌باز ببلعند .\r\nتف بر اين شريعتمدار ! اف بر اين بهادر خانگى ! نيست و نابود باشند اين گروه كه خائن دولت و مالت و مخرب شريعت‌اند . اعلىحضرتا ! خيانت اين ناكسان به شخص همايونت اين اواخر گويا معلوم و به حد يقين پيوست كه از تجاسر خودشان [ دهان 
  ] ملت را به كلماتى چند گشودند كه از تبريز و رشت و ساير شهرهاى ايران صداى او به اقطار عالم رسيد . گمان ندارم باز هم از خيالات فاسدهء خود منصرف شده باشند ، ولى بدانند كه حكم خس و خاشاك را دارند و به يك جنبش غيورانهء ملى نابود خواهند شد . اعلىحضرتا ! صورت همين عريضه را امروز به روزنامهء حبل المتين مىفرستم و دنيا را گواه مىگيرم بر آن‌كه آن‌چه وقوع خواهد يافت به شما گفتند . فرداى روز قيامت شما را عذر باقى نماند .\r\nو السلام .\r\nصورت مكتوبى است كه به طهران فرستاده در روى ميز شاه گذاشته‌اند :\r\n\r\nعريضهء دولتخواهانه\r\nاعلىحضرتا ! چه عنوان بنويسم بالاتر از اين‌كه امروز اعلىحضرت همايونى در تخت كيان نشسته تاج نوشيروان به سر گذاشته‌ايد . نظر بر اين‌كه عرايض عاجزانه‌ام تماما خالصانه و مخلصانه است ، به زبانى كه خود مىتوانم بفهمم ، بدون قافيه‌سازى و عبارت‌پردازى ، به خاك پاى مباركت مىرساند :\r\nپادشاها ! اين حقيقت را كه بندهء دولتخواه مىنگارد خائنان ملت - كه در واقع دشمنان سلطنت هستند - خيال دارند كه اعلىحضرت را به خطرات مهلك بيندازند ، لذا به حضور مباركت نمىرسانند ، حسن افكار و شاه‌پرستى ملت را ستر نموده آن‌چه كه مخل آسايش و اضطرار سلطنت است القاء شبهه كرده در نظر انورت جلوه مىدهند ، اعلىحضرتت را از اولاد خود مىترسانند ، در باغ شاه محبوس‌وار نشانيده از شنيدن و خواندن حوادثات ممالك خود و اجانب محروم داشته‌اند ، نمىدانيد كه زبان لعن و طعن دويست مليان مسلم و بلكه عموم سكنهء كرهء ارض در عليه شاه ايران است ، صورت همايونت را به صور مختلفهء جانوران درنده مىكشند ، جرائد شرق و غرب نام مباركت را به جز وحشىگرى و باربارى\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nياد نمىكنند . شاهنشاها ! اين خائنين اعلىحضرتت را از صراط مستقيم انحراف داده‌اند به وادى پرخوف و خطر كشيده‌اند كه راه نجات مسدود و چاره خلاصى مفقود . به تاريخ عالم رجوع فرماييد ببينيد چه‌قدر سلاطين عظام و فرمان‌فرمايان با احتشام ، با همهء كثرت خزاين و اقتدار و فزونى لشكر جرار كه به مرض استبداد مبتلا بودند ، با ذلت تمام و رذالت مالاكلام مقتول و يا مخلوع گشتند و شربت زهرآگين  « ذُقْ إِنَّكَ أَنْتَ الْعَزِيزُ الْكَرِيمُ »  چشيدند . ملت بيدار شده را هيچ حاكم قهار نتوانسته با قهر و غلبه بخواباند . اينك از سلطان حميد عبرت بگيريد ، با وجود خزينهء موفور و لشكر مطيع و كثرت ذكاوت و افزونى درايت به جز تسليم و رضا چاره نديد .\r\n به عبرت نظر كن سوى رفتگان * كه فردا شوى عبرت ديگران \r\nاين وضع حاليهء ايران و خونريزى بيكران و ظلم بىپايان نه تنها مملكت را پريشان و ملت را بىنام و نشان مىسازد ، بلكه مخل آسايش عموم گشته ، اجانب را محرك به اصلاح مىكند ، پاى اغيار را به مملكت باز و زبان طعن دشمنان دوست‌نما را دراز مىكند . آن وقت نه خسرو بماند نه خسروپرست ! شما را به خدا انصاف فرماييد ! هذيانات خائنين كه فقط به جهت آسايش دو روزهء دنيا و اخذ زخارف مانند وسواس القاى شبهه كرده هر روز به نيرنگى پيش مىآيند ؛ گاهى مىگويند ملت مىخواهد ظل السطان را جالس سرير سلطنت نمايند ، گاهى مىگويند خيال جمهوريت دارند ، هر ساعت به حيله و تزويرى پيش مىآيند . شما را به خدا ، عرايض خالصانه‌ام را خود به خود محاكمه فرماييد ، سر مويى اگر خلاف يابيد قبول نفرماييد ! عموم عقلا و رؤساى ملت از اين تهمت برى هستند .\r\nاولا افعال و اعمال و كردار ظل السطان بر احدى پوشيده نيست ، خصوصا به اهل اصفهان و فارس . هيچ عاقلى دانسته و فهميده تيشه به پاى حيات خود نمىزند .\r\nدر خصوص جمهوريت افتخار ايرانيان با تخت و تاج كيان است ، عموم سلاطين روى زمين اقتداء به ايران كرده‌اند . اولا ايرانيان تا جان در بدن دارند تبديل تاج و تخت نكنند . اين عار تقليد بر ناصيهء خود نگذارند و ثانيا جمهوريت با لفظ نمىشود . ملت جمهور اقل دو ثلثش بايد عالم و مفتى و قاضى باشد ، حال اين‌كه ابدا ملت ايران شرف و ناموس تاج و تخت شش هزار سالهء خود را زير پاى نمىگذارند ، خياطزاده و كفاش‌زاده را براى خود رييس انتخاب نمىكنند . ما را پادشاه پادشاه‌زاده لازم است . پس آيا ملت از نسل سلاطين صفويه كسى را سراغ\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nدارند يا از نسل نادرشاه مىشناسند ؟ آيا ايرانيان مثل اوروپ مىتوانند از ديگر سلاسل به حكومت قبول نمايند و يا در سلسلهء قاجار كسى هست كه طرف اعتماد ملت باشد ؟ هيچ يك از اين‌ها موجود نيست . هر كس با ملت جورى رفتار كرده‌اند كه تجاوز به عرض و مال و جان كرده‌اند . بعد از دانستن اين حقيقت ، چگونه ملت خود را به اخلال و به اختلاف مىاندازند و به غير از سلطنت اعلىحضرتت فكر ديگر به خاطر خطور دهند ؟ آشكارا عرض مىكنم ملت ايران از سلسلهء شما روى مهر و محبت و رعيت‌پرورى نديدند مگر از پدر بزرگوار اعلىحضرتت كه حق بر گردن ملت گذاشت و گذشت . اگر ملت خاطر حضرتت را ملاحظه نمايند ، حق بزرگوارى پدر تو را مرعى خواهند داشت ؛ در صورتى كه اعلىحضرتت وصيت آن پادشاه عادل را بگيريد ، ملت خلف و وليعهد آن مرحوم را به جان دل خواهند پروريد . آن جنت مكان ما ضعفا را - رعيت مشروطه - به شما تسليم فرموده ، پارلمن گشاده ، خود تشريف آورده تبريك نموده . شاهد معتبر دست‌خط اعلىحضرت است . پس واجب است از ملت دلجويى كرده حق مشروعهء ايشان را رد فرماييد كه رعيت را عبد رقبه خواهيد فرمود . چند تن مفسددنى و ناپاك كه دشمن دين و دولت و ملت‌اند از دربار برانيد و بلكه وجود نحس نجس ايشان ، كه مانند مرض شقاقلوس است ، به جهت محافظت ساير اعضا ببريد ! اگر اين عرايض صادقانه را به سمع اعتبار نگيريد ، به كلى بايد ملت و مملكت و سلطنت ايران را خاتمه بكشيد . به هر چيز مقدس قسم ! كه اين رفتار و كردار سبب بر باد رفتن وطن عزيز ما و خاتمهء حيات و سلطنت شماست ، چون يك امر خارق العاده نيست ، از اول دنيا چنين بوده و خواهد بود . اين است تاريخ انگلتره و تاريخ اسپانيول و تاريخ فرانسه ! با تلفن خبر بگيريد از سلطان حميد تا به شما بگويد . قسم به تربت پاك ايران ! كه در نزد اين بنده بسيار مقدس است ، هر كس غير از اين‌ها بگويد خائن دين و دولت و ملت است . اين نگارشات بدون غرض است . شب و روز افكارم محض حفظ وطن مقدس و استقلال آن سلطنت و وقايهء ناموس ملت است . باز قسم مىخورم هر قدر ديرتر عامل نصايح دولتخواهانه‌ام باشيد كار وخيم‌تر و زحمت بيشتر خواهد شد ، فرق بسيار در ميان داد و گرفت است ، نام نامى خود را در تاريخ دنيا به نيكى ثبت فرماييد ، و الا به بدى و وحشىگرى و خوانخوارى ثبت خواهد شد . پشيمانى سودى نخواهد داد .\r\nاعلىحضرتا ! بعض جهال شب‌نامه مىنويسند ، ملت را خائن به نظر مبارك\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nمىرسانند ؛ بزرگان و عقلاى ملت از اين تهمت برى هستند ، اين‌گونه مزخرفات و لاطايلات نه تنها در ايران است بلكه در تمام فرنگستان ، خصوصا در اين اسلامبول پيش چشم چنين سلطان مقتدر ، چه‌ها كه نمىنويسند و به چه صور تصوير نمىكنند . البته خاطر مبارك را مكدر نفرماييد ، همه نيك و [ بد 
  ] موقت است . بعد از اين كه با ملت اتحاد و اتفاق فرموديد ، ملت جزاى بىادبان را مىدهد . مخفى نماند كه سلطنت آل عثمان در خطر بود ، همين كه اعلان مشروطيت شد ، عموم متجاوزين حساب خود برده در جاى خود آرام گشتند ، بهانه به دست نتوانستند بياورند . نگارنده را جز حشمت و اقتدار اعلىحضرت و آسايش ملت و محفوظ ماندن مملكت از تجاوز اجنبى منظورى نيست . كجا انصاف است كه در اين عهد تمدن اولين حكمران روى زمين را جرايد عالم به بد عهدى و بدنامى ذكر نموده هجويات و وحشىگرى او را مىنويسند ، تبعه و ملت بخواند و دل‌خون نشود ؟ جسارت كرده چند فقره عريضه عرض كرده فرستاده‌ام ، شايد متنبه شده ، تغيير مسلك فرموده ، ترحم اول به خود و در ثانى به ملت بيچاره نماييد . كور باشند مسببان اين بدنامى ! كه در خارجه و داخله كرورها ملت مظلومه را خون ريخته به وادى عدم رهسپار كردند ، مشروطه را خلاف شرع گفتند ، اعلىحضرت را بدنام و سرگردان كردند . اعلىحضرتا ! اگرچه حد ندارم از سياست در حضورت دم زنم لكن سوز درون وادار مىكند در پيش لقمان حكمت بگويم . چنين مىنمايد كه خائنين به افكار باطل افتاده حضرتت را اغوا كرده مىگويند كه در وقت تنگى و ضرورت روسيه معاونت مىكند . زهى خيال خام و باطل كه روسيه قدمى بىاذن انگليس بتواند بردارد ! انگليس از اين وضع ايران متنفر و منزجر است ، معاهده‌اش با روسيه محكم‌تر است ، خودسر نتواند حركت كند و علاوه ، داخلا و خارجا ، روسيه نه چنان گرفتار است كه بتواند كسى را معاونت نمايد . انگليس و ساير دول به مداخلهء روسيه راضى نمىباشند ، خصوصا ژون ترك‌ها ، اولا مقرند بر اين‌كه بقاى مشروطهء ايشان موقوف به مشروطه شدن ايران است و ثانيا ملتفت شده‌اند اختلاف كلمه بين سنى و شيعه از دسايس حكومات مستبده است ، اصول اسلام يك و بلافرق [ است 
  ] اختلاف فروع فرق سبحانى اصول نيست ، فكر اتحاد اسلام دارند . و علاوه بر اين‌ها ، روزى كه امراى دربار مجلس را توپ بستند تمام پارلمن‌هاى دنيا به تزلزل درآمدند ، عموم ملت متمدن دشمن دولت ايران و اعلىحضرتت گشتند ، زيرا پارلمن در نزد عموم ملل\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nمحترم و مقدس است ، لذا اگر ملت بلاسبب دشمنى مىكرد ، جا داشت كه خارجه مداخله نمايد . وقتى كه پادشاه مشورت‌خانهء ملت را خراب و يغما نمايد منفور و مغضوب بين الامم مىشود . اين خرابى را باز خود توانيد تعمير نمود ، يعنى حق شرعى و عرفى ملت را رد فرماييد و الا عاقبت وخيم و نتيجهء بد خواهد داد ، چنان‌چه به برادران شما يعنى سلاطين ماضيه داد . تكرار مىكنم اين راه كه شما پيش گرفته [ ايد 
  ] به تركستان است ، اگر ترك مسلك نكنيد سخت پشيمان شويد ولى در وقتى كه سود نباشد . « من آن‌چه شرط بلاغ است با تو گفتم . » و السلام .\r\n\r\nدر نمرهء 37 سال 15 در حبل المتين درج شده\r\nهنگامى كه قدغن اكيد شد كه نامهء مقدس داخل خاك ايران نشود ، باز پادشاه عادل ترقىخواه مظفر الدين شاه همه را مىخواند ؛ اكنون كه آزادى و حريت است به شاه حاليه نمىرسانند كه بخواند و اگر مىخواند پس قلب مباركش سخت‌تر از صخرهء صماست كه اثر نمىكند ، و يا اين‌كه تارك دنيا گشته صرف‌نظر از مملكت و ملت فرموده‌اند . نمىدانم اين خائنان دين و دولت و اين دشمنان سلطنت و اين مخربان شريعت چه‌قدر رسوخ در مزاج پادشاه ما به هم رسانيده كه ولىنعمت خود را از جادهء مستقيم انحراف داده به تيه هلاكت افكنده‌اند كه سى كرور رعيت / را كه / به منزلهء اولاد معنوى و پيراهن پادشاه‌اند ، فداى مشتى مردمان مغرض بىدين و لامذهب مىفرمايند . چنان‌چه در شورش اخيره خلف و اخلاف شده وجه المصالحهء جزاى مردمان خدانشناس دشمن شريعت ، قاتل ملت ، مخالفان مشروطيت گشت ، به چه زودى آن قسم‌هاى مغلظه و آن تعهدات و فرمايشات خسروانه را نسيا منسيا كردند . آيا معلوم نشد سبب اين همه بدنامىها و صدور اين‌قدر تلگرافات كىها بودند ؟ آيا غير از اين خائنين و مخربين اركان شريعت و دين بودند كه از هر شهر و قرى تلگرافات جانبازانه - چنان‌كه در نمرهء 26 نامهء مقدس درج است - رسيده ؟\r\nبه خداى لا شريك ! هنگام خواندن بىاختيار اشك ديده‌ام به دامنم ريخت . اى بىدينان خدانشناس ! چه شورى بود برپا كرديد ؟ چه بدنامى بالا آورديد ؟ چه‌قدر وسوسه در دل پادشاه كرديد و ناموس سلطنت را به كلى از ميان برداشتيد كه شاه ساده‌دل را بر اين خيال واداشتيد كه در بيست و چهار ساعت مجلس را پريشان و\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nاهل مجلس را مغلولا در زندان نگاه دارند ؟ بعد از آن كه كرديد آن‌چه كرديد و همت و شجاعت ملت غيور را ديديد كه از نزديك و دور ، حاضر و غائب ، صغير و كبير ، اعلى و ادنى ، عالم و جاهل ، عموما جان به كف منتظر فرمان‌اند ، اگر در شماها ذره‌اى از غيرت بودى بعد از فهميدن خبط و خطاى خود لازم بود كه از خجلت و شرمندگى خود را هلاك نماييد ، نه اين‌كه كلاه بر سر گذاشته به ميان مردان داخل شويد . مىبايست كه همه شما مانند « صنيع حضرت » خود را بشناسيد ، ملبس به لباس زنانه شويد ؛ اى نامردان كه نه مرديد و نه زن !\r\n دردا كه دواى درد پنهانى ما * افسوس كه چارهء پريشانى ما\r\nدر عهدهء جمعى است كه پنداشته‌اند * آبادى خويش را ز ويرانى ما \r\nاى غم‌خوار ما ! اين نمرهء 37 جگر مرا كباب كرد ، زيرا كه مىدانم در وقت نوشتن اين مقاله در چه حالت بوده‌ايد .\r\n بنال بلبل اگر با منت سر يارىست * كه ما دو عاشق زاريم و كار ما زارىست \r\nاى مجنون عشق وطن دو سال است كه با شاه و درباريان راز و نياز كردى ، درد ملت را تماما نوشته علاج درد را نشان دادى و مضرت استبداد را يك به يك شمردى و منافع مشروطه را كماهو حقه بيان كردى ، خيالات همسايگان را القا نمودى ، دست التجا به دامن شهنشاه ايران زدى ، به كام نرسيدى .\r\nخطاب به شاه : شهنشاها ، پدر مهربانا ، تاجدارا ، ايرانيان پناها ، رحم كن ، مرحمت فرما ! مملكت تو ويران ، ملت تو پريشان ، به گفتهء اين خائنان منگر ! دوستان را دشمن مىشمارى ، همهء اين خائنان دوست‌نما را دوست مىانگارى . وانفسا ! مىگويد : پادشاه را رعيت لازم [ است 
  ] .\r\n با رعيت صلح كن و ز چنگ خصم ايمن نشين * زان كه شاهنشاه عادل را رعيت لشكر است \r\nشما را به خدا ! انصاف است كه از سى كرور رعيت دست كشيده به سى نفر نوكر خائن اعتماد فرماييد كه عموما بىعلم و بىمعرفت از دنيا بىخبر ؟ پادشاها !\r\n نبايدت كه پريشان بود قواعد ملك * نگاه‌دار دل مردم از پريشانى\r\nچنان‌كه طايفه‌اى در پناه جاه تواند * تو در پناه دعا و نياز ايشانى \r\nشهنشاها ! « كه شه از رعيت بود تاجدار . » پادشاها !\r\n ضرورت است كه آحاد را سرى باشد * و گرنه ملك نگيرد به هيچ‌گونه نظام \r\n\r\n","description":"","footnote":"","page_name":" 724 ","page_number":724},
  {"content":"\r\n\r\n به شرط آن‌كه بداند سر اكابر قوم * كه بىوجود رعيت سرىست بىاندام \r\nاين‌ها را چندين سال است گفتيم و نوشتيم و تبليغ كرديم ، غير از اين‌كه روز به روز به بيداد افزودند و ساعت به ساعت به اضمحلال مجلس مقدس كوشيدند ، اين مفسدين و مبغضين عسكر عثمانى را به حدود ايران دعوت نموده كه مجلس را بر هم زند ، تا كار را به جايى رساندند كه ناصر الملك را به دار كشند و شكم درند و كعبهء مقصود را هدف گلوله توپ آتشفشان نمايند ، وكلاى سى كرور مسلمين را با غل و زنجير به زندان برند .\r\nخدايا كشندگان اين نقشهء ميشوم را خوار و ذليل و رسواى خاص و عام فرما ! مختصرا ، چنان‌كه در فصل چهارم معاهده در بين اعضاء مجلس مقدس و سلطان در حضور حجج اسلام شده تا اين‌ها جزا نبينند ، به اين معاهده و مصالحه اعتماد و اطمينان نبايد كرد ؛ اگر شيطان رجيم از شيطنت خود توبه نمايد ، باز اينان گمان ندارم كه از افعال ناشايست و وسواس خود نادم شوند . توبهء گرگ مرگ است . اگر خدا نكرده دفعهء چهارم نقض عهد شود ، مسلم است يا رعيت از دست شاه به در مىرود و يا شاه از دست رعيت . ملت به اين كلام مترنم است :\r\n يا تو را من وفا بياموزم * يا ز تو من جفا بياموزم\r\nيا وفا يا جفا از اين دو يكى * يا بياموز يا بياموزم ! \r\nخلاصهء كلام ، اگر اعلىحضرت طرفدار مجلس و طالب مشروطه مىباشيد ، لازم است كه دشمنان پارلمنت را - كه در واقع دشمن خانوادهء سلطنت‌اند - از جوار سلطنت دور و بلكه از خاك ايران مهجور فرماييد ! بعد از تبعيد ايشان ، و الله بالله تالله - كه قسم جلاله زياده بر اين نيست - حفظ و حراست وجود مبارك اعلىحضرت به عهدهء رعيت علاقه مىگيرد ، به شرط حفظ قانون مشروطيت كه خود صحه گذاشته‌اند .\r\nاعلىحضرتا ! به ذات پاك خدا ، به حق حق و ولى مطلق و به روح اطهر مظفر الدين شاه - كه امروز ملت ايران را عظيم سوگند است - و به شرف انسانيت و به ناموس ايرانيت قسم ! كه اين خائنان دشمن سلطنت قاجاريه هستند و اين‌ها را به جز وانفسا گفتن و خيال خام خود پختن خيالى نيست . پول‌ها جمع كرده شب‌نامه‌ها طبع كرده و نشر نمودند ، نامربوطات و لاطايلات به اسم مجاهدين طبع و نشر كردند ، كه دل اعلىحضرتت را از حريت و آزادى قلم مكدر سازند . آنان كه مىگويند جان در راه استقلال تو خواهيم داد ، به خدا دروغ مىگويند . مگر فلان نبود كه در نخستين مجلس مقدس نطق‌ها مىكرد و خود را بىواهمه و ترس مىنواخت و مىگفت تا قطرهء آخرين خون خود را در راه پيشرفت مشروطه نريزم پاى بازپس نخواهم گذاشت ؟ همهء آن خودستايىها به واسطهء\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nجلب منافع شخصى بود ؛ وقتى كه نائل به مرام نشد برعكس ادعاى اولى بروز كرد .\r\n خوش بود گر محك تجربه آيد به ميان * تا سيه‌روى شود هر كه دروغش باشد \r\nكسى كه خون خود را در استقلال مشروطه جارى مىكرد ، مجلس مشروطه را مىخواست به توپ ببندد . چه مناسبت در حق اين گروه سروده :\r\n گروهى چو يك مشت عفريت عريان * به كنجى چو گور يهودان خيبر\r\nسبك سايه [ جامه 
  ] و سنگ‌فرش و غذا غم * هنر فتنه و فخر شور و شرف شر\r\nچو نسناس ناكس ، چو خنريز ابتر * چو يأجوج بىحد ، چو مأجوج بىمر\r\nسواران ولى بر نمد زين سارخ * شجاعان و ليكن به فسق و به ساغر\r\nهمه غافل از حكم دين و شريعت * همه بىخبر از خدا و پيمبر\r\nچو ديوان بندى ، همه پير و برنا * چو غولان وحشى ، همه ماده و نر \r\nاى اهل ايران ! اين عمارت بهارستان تالى كعبه در نظر عموم اسلاميان است و ساكنين آن مقدس و عزيز و محترم‌اند ، حسن توجه عموم ملت اسلام به سوى آن عمارت معطوف . چه‌سان راضى توانند شد كه با تمهيدات ابليسانه آن خانه را هدف تير توپ و تفنگ نمايند . مانند حجاج بن يوسف كه [ هزار و 
  ] دويست و شصت و سه سال قبل با منجنيق ، سنگ به خانهء كعبه انداخت ، عموم مسلمين هر صبح و مساء توبيخ مىكنند او را .\r\nهيچ فرق در ميان اين‌ها نيست . چه تفاوت با عمر بن سعد كه تير به جانب حضرت سيد الشهدا - عليه السلام - انداخت و گفت : « شاهد باشيد كه اول من به جنگ آغاز كردم ! » ؟ مثل اين كلام را نامردى ديگر كه با قلم‌تراش چشم مظلومى را كنده ، گفت :\r\n« شاهد باشيد آن كسى كه اول چشم مشروطه‌طلب را كند من بودم ! » اگر ظلم‌هاى اين طبقه را ، كه در مدت سه روز در ميدان توپخانه كرده‌اند ، به قلم آورم خواهيد دانست كه از حزب شياطين كه در ميدان كربلا حاضر گشته بودند هيچ فرق ندارند و با ايشان هم عقيده و يكسان‌اند ؛ اگر دست مىيافتند سر حجج الاسلام آقا سيد عبد الله و آقا سيد محمد را هم از قفا مىبريدند ، به اولاد رسول خدا رحم نمىكردند .\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nچون بعد از مصالحه قرار گذاشتند كه به اين‌ها جزا بدهند ، عوض جزا ، در خانه‌هاى خود به استراحت نشسته تمهيد علاحده مىكنند كه چگونه اين مكان مقدس را شخم كنيم و آب ببنديم و سى كرور ملت را به خاك سياه نشانيم . لكن ملت بيچاره چشم به راه مجازات ايشان است كه بعد از آن‌كه علماى عظام و فقهاى كرام به حكم بر محارب بودن ايشان دادند ، باز ملاحظهء نوعيت در كار است . مختصرا ، مادامى كه اين ابليسان انسان صورت در پاىتخت بىمجازات بمانند و سزاى افعال و كردارشان را ندهند و مغلول نكنند ، ملت به اين صلح و آشتى اعتماد نخواهند نمود . آن‌كه بعد از يك سال خواهد شد امروز بشود ، مرگ يك روز ، شيون يك روز ! عموم مردم سرگردان ، باب تجارت بسته ، اعتبار مفقود ، هر كس منتظر همان هنگامه است كه در اواخر نامهء مقدس يادآورى گشته . روزنامه‌هاى طهران اين روزها آزاد نيستند . مجلس اذن نمىدهد كه ماوقع را كماوقع بنويسند ، افكار ملت را واضح بيان نمايند . شاهنشاها ، ايران مدارا ! اين خائنين اعلىحضرتت را مشتبه و اغوا مىنمايند ، مثل پادشاهان روس و عثمانى و رعيت را مانند رعاياى ايشان ارائه مىدهند . سهو بزرگ و خطاى سترگ و غلط محض است . اولا اين دو پادشاه هر دو عدالت‌خانه و قانون دارند ، فقير و غنى مساوىست ، هر دو به محكمهء عدالت حاضر شده ، مدعى و مدعى عليه هر دو پهلوى هم نشسته فصل دعوا مىنمايند . در ثانى ، اين دو پادشاه هر در ظاهر وزراى به اعلم دارند و اگر ارتكاب خيانت كنند پنهانىست نه برملا . ثالثا ، ايشان خزينهء مخصوص دارند كه براى حفظ شئونات خود خرج مىنمايند ، تنها سلطان براى مأمورين خفيه از جيب خود سه كرور مىدهد و آن شيادان - راست و يا دروغ - هرچه خبر باشد به او مىرسانند ، پول مىكشند . رابعا اين دو پادشاه لشكرى دارند مطيع و فرمان‌بردار ، دويست هزار سوارهء قزاق جان در راه پادشاه روس نثار مىكنند ، زيرا كه او را وكيل حضرت عيسى مىدانند ، و كذا عساكر عثمانى پادشاه را اولو الامر و خليفهء رسول مختار مىدانند و سلطان غير از مواجب دولتى سالى چند كرور از جيب همايون به ايشان انعام و احسان مىكند ، بيست هزار نفر در دور سراى سلطنت مشغول قراولى و حراست پادشاه‌اند . با وجود اين‌ها ، اين دو پادشاه مانند مجرمان محبوس‌اند و از اطاق نمىتوانند بيرون آيند ، خواب راحت نمىكنند و آب گوارا نمىنوشند . سلطان در مدت سى سال يك دفعه بيرون نيامده ، مثل غرباى اجنبى كوچه و عمارات اسلامبول را نديده و نابلد است و حيات اين هر دو پادشاه هماره در خطر است ، حبس‌اند ولى در اطاق زرنگار ؛ وزرا در پى مداخل و دادن امتيازات به اجنبى ، هر سال يك‌پارچه از مملكت به اجنبى مىدهند ، مثل مصر و\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nتونس و سلانيك و كريد و ، و ، و . . . و اگر چند سال ديگر به اين منوال بگذرد قناعت به اسلامبول و بورسه خواهد كرد . در صورتى كه اعلىحضرت را نه آن عسكر مطيع و نه خزانه پر است . اين گروه قليل خائن به چه اميد حضرتت را اغوا مىكنند ؟\r\nاعلىحضرتا ! نامهء مقدس حبل المتين مكرر از زبان عموم ملت قسم‌هاى مغلظه ياد كرده كه ملت ايران نجيب و شاه‌پرست و دولت خواه‌اند . مىخواهند كه اعلىحضرت ، مانند پادشاه آلمان و انگليس ، با فراغت خاطر به سير و شكار تشريف ببرند و ملت در حفظ و حراست شما [ از 
  ] جان و مال دريغ ننمايد . شاهنشاها ! چنان‌كه پادشاه را رعيت لازم است رعيت را هم پادشاه واجب ، اگر شما را نخواهند كى را به جايت گزينند ؟\r\n گر بركنم دل از تو و بردارم از تو مهر * اين مهر بر كه افكنم ، اين دل كجا برم ؟ \r\nپادشاها ! حضرتت از ودايع مظفر الدين شاه اى ! حفظ آن سلطان رئوف عادل بر عموم ملت فرض است . اين خائنين مىگويند كه ملت جمهوريت مىخواهد . « هذا بهتان عظيم ! » ملت ايران اگر علم ندارند شعور دارند . اولا هر جا كه پادشاه ندارد شرف و ناموس ظاهرى ندارد . ثانيا در هر دولت و ملت كه تاج و تخت هست تقليد ايران كرده‌اند .\r\nايرانيان ابدا تاج و تخت كيان را بىصاحب نمىگذارند ، چيزى را كه ايرانى اختراع كرده چگونه او را از نظر مىاندازد و مهمل مىگذارد ؟ در صورتى كه مجتهد باشرف بودند ، چگونه مقلد بىشرف شوند ؟ زيرا هر ملك كه تاج و تخت ندارد ملت آن به ظاهر ناموس و شرف ندارد . امروز فلان دباغ را رييس قرار دهند ، بعد از سه سال ، فلان خياط و فلان كفاش ؛ در پيش سلاطين جهان نه اعتبار داشته باشند و نه احترام . صاحب تاج و جمهوريت گشتن آسان نيست ! بايد عموم رعيت فردا فرد عالم و يك‌يك عارف و به مثل قاضى شوند ، كه ايران را از اين روز تا آن وقت مدتى راه است . پادشاها ! اين‌كه مىگويند ايرانىها از اعضاى مجلس آنارشست شده بهتانى است بس بزرگ ؛ آنارشست يعنى مال مال الله ، نگاه به خواهر و مادر جايز و زن خوش‌صورت با يكديگر عوض كرده اسمش را مساوات گذارند . نعوذ بالله از اين كذب و افترا !\r\nاعضاى مجلس مقدس همه مردان امين دين‌دار ، اكثر علما و مجتهدين مؤمن وطن‌دوست باغيرت و ناموس ! جهد ايشان اين است كه مال مردم را از تعدى ظلام خدانشناس حفظ و عيال مردم را از تعدى بيگانه حفظ نمايند ، زن رعيت بيچاره [ را 
  ] فلان اميرزاده نبرد ؛ ملك ملت مظلومه را به حكم علماء سوء بىباك فلان ظالم هتاك تصرف نكند ؛ از بيت المال مسلمين فلان سيد بدون استحقاق سالى صد هزار تومان اخذ نكند ؛ ملت بينوا را فلان صدر اعظم رهن نگذاشته براى خود باغ و بوستان\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nو پارك نسازد ؛ فلان امير بىعلم نادان بىشرم از خدا نترس مالك رقاب وزراى به اعلم نجيب نشود و فلان شخص مانند ابن سعد به قتل ناصر الملك فرمان ندهد و خائنين هر روزه شعبده‌بازى نكنند و پادشاه را منحرف رأى نكنند .\r\nاعلىحضرتا ! همين اشخاص در پاريس كه پدر تاجدارت تشريف داشت ، دولت فرانسه به شرف اعلىحضرتش عرض لشكر ، جنگ مغلوبه با چهل هزار لشكر آراسته نشان داد . توپ‌هاى سريع آتش‌فشانى نمود و لشكر با آن چالاكى و چابك‌دستى مشغول محاربه بودند . امير بهادر بىشرمانه گفت : « قربان ، به سر شما ! با دويست سوار قراچه‌داغى همهء اين‌ها را مغلوب مىنمايم . » آن كان شرم و حيا و آن پادشاه مهربان نگاه كجى كرده تبسم فرمودند . مسلم است كه به اعلىحضرتت هم گفته بود كه « با صد سوار مجلس را تارومار مىكنم . » قربانت گردم ! يك دفعه از اين امير بهادر سؤال فرماييد كه شوشتر در كدام سمت واقع گشته ؟ اگر گفت ، خيال ايران‌مدارى كه در سر دارد او را هم مىتواند اجرا نمايد ؛ و سؤال نمايند اسم پادشاه پرتقال يا رعيت يونان چه قدرى است ، غير از اين‌كه به ظاهر سر به زمين زند كارى ندارد . مرد نمازگذار فاعل قتل مؤمنين نمىشود ، حال آن‌كه خداوند عالم مىفرمايد :  « مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها . »  اين شخص سبب قتل هزاران نفس زكيه گشته ؛ آيا كسى كه با خالق و ولىنعمت حقيقى خود اين نوع خيانت كند ، با ولىنعمت مجازى چه‌ها نخواهد كرد ؟ اين مرد مخبط غير از اين‌كه مرده و زندهء حنا را خوب مىشناسد ديگر از هيچ چيز سر درنياورد ، عوام كالانعام است و بهادرى خود را به رعيت مظلوم خوب نشان مىدهد ، كدام جنگ را بلد است كه وزير لشكر باشد ؟\r\n گربه شير است در گرفتن موش * ليك موش است در مصاف پلنگ \r\nچندى قبل ، در ميان تيمور آقا و طاهر خان كرد حاكم قراعينى اختلاف و محاربه بود ، مظفر الدين شاه مرحوم وليعهد بود ، از تبريز همين بهادر را فرستاد كه برود ماكو بين آن‌ها را اصلاح نمايد . تا به خوى رفته بود ، از ترسش نتوانسته بود از خوى حركت كند . سوارهايش در بازار خوى بناى تاراج گذاشته ، نتوانسته آن‌ها را آرام نمايد . لكن با تزوير و شيطنت در عروق پادشاه جوان راه يافته هر روز يك نوع نيرنگ مىبازد و مىگويد ملت ايران جاهل‌اند ، قابل تشكيل مجلس پارلمنت نيستند .\r\nپادشاها ، ايران‌مدارا ، درست فكر فرما ! ششصد و پنجاه سال پيش در ميان ملت انگليس ده نفر چنان عالم - كه اكنون اعلىحضرتت هزاران داريد - نبود ، بعد از قبول كردن مشروطه ترقى كرده به اين مقام عالى رسيدند . چهل سال پيش از اين ، در ميان ملت\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nژاپون پنج نفر چنان عالم - كه اكنون در مجلس ايران نشسته‌اند - نبود ، بعد از قبول كردن مشروطه مكاتب تأسيس كردند پى تحصيل علم رفتند كه در اين مدت قليل مشار بالبنان گشتند و انگشت عالمى را در دندان حيرت گذاشتند . حالا ما گيريم كه به اين حالات مانديم ، ميرزا على اصغر خان اتابك رفت ، ديگرى آمد ، سى سال ديگر صدارت كرد ، چه ثمر خواهد داد ؟ و بعد از اين نايب السلطنه ، نايب السلطنهء ديگر آمد وزارت جنگ نمود ، آيا لشكرى بهتر از اين فراهم خواهد نمود ؟ و بعد از پنجاه سال ديگر ، امير بهادر ديگر پيدا شد ، از اين عالم‌تر خواهد شد ؟ شما مثل جدت پنجاه سال سلطنت به اين وزرا كرديد ، چه مىشود ؟ از اين خوارتر و ذليل‌تر خواهد نمود و ناموس دولت و مملكت را از اين بيشتر خواهد برد و اعتبار و ناموس ايران را از اين كمتر خواهد كرد .\r\nپادشاها ، رعيت‌پرورا ، دسايس اين خودغرضان و مستبدين را التفات نفرما ! وقت خيلى تنگ است ، ديگران زياده مهلت نخواهند داد ، در دولت مشروطه كسى حق مداخله به داخلهء آن‌ها ندارد .\r\nپادشاها ، اميدگاها ، به اين امراى خودغرض - كه اعلىحضرتت را براى پيش بردن مقاصد خود آلت كرده‌اند - اعتماد نفرما ! به خداى لا شريك سوگند در ملت ايران اشخاص قابل كامل هستند ، نه ده نه صد هزارها ، كه مثل « بيسمارك » و « گلادستون » واقف كامل و عامل عمل مىدهند ، در مدت دو سال چه كارهاى سترگ كردند ، چه‌سان راه صد ساله را در دو سال رفتند ، به دنيا عقل و درايت خود را ثابت كردند .\r\n نگار من كه به مكتب نرفت و خط ننوشت * به غمزه مسئله‌آموز صد مدرس شد \r\nدر پولتيك‌دانى و ديانت و شاه‌پرستى ايشان اين‌قدر كافى است كه تا حال با وجود مفسدين داخله و خارجه - كه دامن زنان نايرهء فسادند - به آب تدبير خاموش كرده‌اند ، و الا پارسال مملكت ايران مثل فرانسه 118 سال پيش شده بود و سلطنت محو گشته بود .\r\nگذشته از اين ، مشروطه شدن براى مسلمين صعب نيست ، مشروطه اس اساس مذهب ماست كه حضرت ختم رسل گذاشته . خدا كتاب قانون فرستاده كه عبارت است از عدالت و مساوات :  « اعْدِلُوا هُوَ أَقْرَبُ لِلتَّقْوى »  ،  « إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ »  .\r\nبارى ، چنان‌كه اعلىحضرت فرمودند مامضى را هم بگويم . اميدوار كه اعلىحضرت همايونى هم آن مغرضين - كه وجود ايشان از سم قاتل مضر و كشنده‌تر است - از جوار سلطنت طرد و تبعيد فرمايد و توجه شاهانه به حال رعيت و ملت فرموده ، تلافى مافات شود كه وقت تنگ و عقب ماندن براى ما ننگ است .\r\nخلاصه ، انقلاب كبير فرانسه جهت تنبيه شاه نوشته خاتمهء كار شاه را به لوئى شانزدهم\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nمثل زدم ، متنبه نشده ، سخنان حق و صدق را آويزهء گوش نكرده پس پشت انداخت ، عاقبت ديد آن‌چه را كه قبل الوقوع نوشته بودم .\r\nدر نمرهء 42 حبل المتين درج است :\r\nگويا در نظرها هست وقتى كه بهشت آشيان پادشاه عادل مظفر الدين شاه فرمان قانون اساسى را امضا فرمود ، تمام ملت اسلام و خصوصا اهل ايران را يك باب سعادت گشاده شد ، يك عالم تازه نمودار گرديد . به ايران و ايرانيان وجد و خرمى داد ، چنان‌چه آن عالم را بنده شبيه به عالم « كرستو » كاشف امريكا كردم و مبالغه هم نبود ، چه اگر آن روز كرستو كلومب [ كريستف كلمب 
  ] علامت ساحل را نديده عمرش به آخر رسيده بود ، عالم ايرانيان هم بىكم و كسر آن عالم بود . افسوس كه آن شادىها بعد از شش ماه مبدل به يأس شد ، فلك نگذاشت شاه عادل از كشتهء خود ثمر بردارد ، ما را در مهد امن و امان بگذارد . شد آن‌چه را ما منتظر نبوديم . بعد از اندك ، روز فروز ما مبدل به شب ديجور گرديد كه مفصل آن را مورخين دنيا نوشته به يادگار گذاشتند ، رسواى جهان شديم ، جمعيت ما فورا مبدل به پريشانى گرديد ، امروز به قول مرحوم شيبانى كاشانى گويا اين سخنان را در شأن وضع امروزى ما سروده است :\r\n باغ پريشان و ابر و باد و كه و دشت * عيد پريشان و نوبهار پريشان\r\nخاطر مجموع كافيان در شاه * هست تو گويى چو زلف يار پريشان\r\nبخت پريشان نگشته است چرا گشت * شاه نشسته به تخت يار پريشان\r\nكار خلايق به اضطرار كشيده * هست دل خلق اضطرار پريشان \r\nبلى ! به هر كجا نگرى جز پژمردگى و پريشانى نمىبينى ، كسى نه فكر عيدست ، نه از آمدن بهار خبر دارد . فقير و غنى ، اناث و ذكور ، شاه و گدا ، عالم و جاهل هيچ درد و الم ندارند ، در فكر غم زن و فرزند نيستند ، همه ترك تحصيل معاش كردند ، گروهى در فكر استوار كردن اساس مشروطه ، جمعى به خيال برانداختن اين بنيان ، اين كشمكش حالا قريب دو سال است و چند سال طول خواهد كشيد معلوم نيست ؛ اين كشمكش را ، چنان‌چه فيلسوفان و سياسيون بزرگ مكرر نوشته و گفته‌اند ، روش حال كنونى ايران هم مثل روش [ سال 
  ] 1170 [ 1756 ميلادى 
  ] ملت فرانسه نعل به نعل مىرود و مىتوان گفت تاكنون سر مويى كم و زياد نرفته ، چنان شباهت دارد كه گويا در يك قالب ريخته شده يا عكس آن حالات را برداشته حالا نشان مىدهند ، يا آن پرده‌ها را در پاريس درست كرده در تياتورخانه‌هاى ايران درمىآورند ؛ تفاوتى كه دارد اسامى آختورها [ آكتورها 
  ] است\r\n\r\n","description":"","footnote":"","page_name":" 731 ","page_number":731},
  {"content":"\r\n\r\n« رول » فلان پرنس را فلان شاه‌زاده مىسازد « رول » فلان كشيش را فلان ملا به عمل مىآورد ؛ فلان منستر [ مون سنيور 
  ] را فلان امير .\r\nحالا بنده مىخواهم سرگذشت سال 1170 [ ه ق 
  ] فرانسويان را مختصر از روى تاريخ صحيح بنويسم تا خوانندگان اعتراف نمايند سخنان فلاسفه و سياسيون را كه روش ايران با روش فرانسه نعل به نعل چه نوع مىرود و گويا سبب عمده اين باشد كه روح پلتيك از فرانسه در ايران آمد و مشرب جميع ايرانيان را در پلتيك همان آمد و مشرب فرانسويان آن زمان قرار يافته است . بالجمله ، اگر ما مفصل تاريخ فرانسه را بنويسيم نمىتوانيم در روزنامه از عهده برآييم ؛ لهذا ، مطالب را ناچار مختصرا مىنويسيم .\r\nاز ايام لوئى پانزدهم بيان نماييم . اين لوئى 15 در وقت وفات لوئى چهاردهم - كه پدرش باشد - پنج ساله بود ، به اين جهت رييس خاندان « فلپ ورليان » را تعيين كردند ؛ اين فلپ آدم زكى و حريت‌پرور زياده به ذوق عشرت و خوش‌گذرانى مبتلا بود ، لهذا از اين‌رو ، وضع ماليه و ساير امور مملكت خيلى متضرر شده بود . فلپ اين روش را از مربى خود « دوبوا » تقليد كرده بود ؛ اين دوبوا غير از زر چيزى را ستايش نمىكرد ، با وجود اين كه از طرف پاپا [ پاپ 
  ] و از طرف فلپ مستشار معين شده بود باز هم دائما اسباب لهو و لعب ذوقى خود را تدارك مىكرد . در آخر سلطنت لوئى چهاردهم ، اهالى متعصب « پادروتى » [ پاتىريوتيك 
  ] در نهايت درجه بود ، خصوصا در جوار سلطنت ، فقط اين عادت را جمله فراموش كرده بودند امتثالا به پرنس فلپ همه مشغول به ذوق خود شدند . رفته رفته زن و مرد با هم مماشات كرده عرض و ناموس و حفظ آن را فراموش كردند و دوبوا هم كه خود را بالمره غائب كرده به خواهش دل خود عمل مىكرد ، اين‌قدر ممنون بود كه ادارات دولت فرانسه را در دست تصرف خود داشته هرچه نقد به خزينهء دولت داخل مىشد ، در بين دوبوا و فلپ تقسيم مىگرديد . داخله هم لوئى 14 امور ماليه را خيلى پريشان كرده بود ، قرض دولت از دو ميليارد فرنك متجاوز بود ، واردات ماليه كافى به تنزيل قروض نبود .\r\nدر اين وقت كه فلپ محتاج مانده بود ، در آن محتاجى يك نفر انگليس « جون‌لاو » نام به داد او رسيد ، اين مرد پسر يك ساعت‌سازى بود و خيلى سياحت‌ها كرده به فرانسه آمد فلپ با اين جون‌لاو تدبيرها كرده يك بانك تأسيس نمودند ؛ اين بانك چنان معتبر شد كه ورق‌هاى اسهام آن از سكهء زر خالص معتبرتر شد - كه تفصيل اين مطول است .\r\nعاقبت در سنهء 1098 اين بانك اعلان افلاس كرده ، جون‌لاو هم از فرانسه گريخت ؛ از اين‌رو ، هزارها معتبرى مفلس شده بعضى خود را هلاك كردند . سه سال بعد از آن فلپ\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nهم وفات كرد ، زمام اداره رسيد به دست معلم لوئى « قادرينال [ كاردينال 
  ] فلورى » ادارهء اين فلورى از ادارهء فلپ قدرى بهتر شد . جلوگيرى از بعضى مصارف بىمعنى دولت كرد .\r\nامور ماليه قدرى رو به بهبودى گذاشته بود كه احوال باز وخامت پيدا كرد ، يعنى در آن زمان ، پادشاه يعنى لويى پانزدهم ، به حد بلوغ رسيده بود .\r\nاسراف و تبذير پادشاه از فلپ به مراتب زياد شد ، ابدا خود صاحب حكم نبود و در دست چند نفر فاحشه‌ها اسير بود ، خزينهء دولت را به اختيار آن‌ها گذاشته بود . در بين اين فواحش ، يك دختر صاحب جمال « بوم‌پادور » [ پومپادور 
  ] اگر صاحب اخلاق زشت بوده ولى عاقله و مدبره بود ، به پادشاه و به وكلايش خايف بود ، دولت فرانسه مدتى تحت تدبير اين دختر بود . اين « پوم‌پادور » براى ادارهء حكومت آدم‌هاى عاقل پيدا كرد .\r\nجلوگيرى از اسرافات را تا يك درجه كرد حتى از رئيس الوزرا « قونت [ كنت 
  ] شوازل » كه از رجال بزرگ فرانسه بود ؛ اين شوازل در حمايت اين دختر به قانونى كه مكلف به آن بودند واسطه اتخاذ كرده بود . اين قانون خاصى بود ، يعنى هر حاكم در هر جا براى خود يك قانون داشت و بىاعتدالى تا درجه‌اى رواج گرفت كه اگر عارض مىشد فلان كس شتر مرا دزديد به جيب خود گذاشته نهان كرده عرض او در هر محكمه مسموع بود . لهذا در هيچ گوشهء مملكت امنيت باقى نماند . بدتر از همه به مردم صدمهء زياد مىرسيد از مأمورين خفيه ، در دست اين خفيه‌ها اوراق طبع شده از ادارهء وزارت بود . اسم هر كس را كه مىخواستند ، به هر جنحه‌اى كه نسبت مىدادند ، نوشته آن آدم بىگناه را گرفته جريمه مىكردند . در يك سال غير از خفايا شصت ميليون فرنك به عنوان جزاى نقدى گرفته بودند . اين مأموران خفيه در هر كس بوى پول مىبردند تهديد كرده رشوه مىگرفتند . با وجود اين ، مصارف دولت چهار برابر مداخل شد . هيچ وزارتخانه از حال ديگر وزارتخانه‌ها خبر نداشت . چنان هرج‌ومرج شده بود كه در يك محله يك جنس را به پنج فرنك و در ديگر محله همان جنس را به پنجاه ، شصت فرنك مىفروختند و يك ارابهء مال در يك روز از چهل راهدارخانه گذشته ، هر يك راهدارى مىگرفتند . امتيازات يعنى اجاره‌جات حد و حساب نداشت ، مثلا به يك نفر امتياز مىدادند ذخيره را تا دروازهء شهر بياورد ، به ديگرى مىدادند تا به انبار داخل كند ، سوم به آسيا ببرد ، چهارم تا به دكان خبازان و اجاره‌داران . هر كجا [ مى 
  ] خواستند فراوانى و هر كجا كم‌نانى مىكردند و تحميلات تماما به گردن فقرا بار بود . مأمورين كليسا و طلاب روحانى و كشيش‌ها همه از هر جهت معاف بودند و مأمورين به نام دواير مال حمل‌ونقل مىكردند و يك شعبه مداخل ايشان بود . روحانيون ماليات مخصوص داشتند كه از زارعين مىگرفتند ؛ در\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nصنوف‌زادگان هيچ چيز مساوات نداشت ؛ اموال بزرگان انتقال به پسر بزرگش مىشد .\r\nكوچك‌ها عسكر يا كشيش مىشدند و اين‌ها هم از بدهء ديوان معاف بودند .\r\nخلاصه ، فقرا در نهايت درجه ، بند به زنجير اسارت بودند ، چون دارايى مملكت همه به دست صنوف ممتازه بود ، ماليات نصف بل از نصف هم تنزل كرده ، رفته رفته حالات روز به روز وخامت كسب نمود ، چنان‌چه مقدمهء يك اختلال ملى و شورش بزرگ را همه منتظر بودند ، حتى « ولتر » در سنهء 1142 به « شول » يك مكتوب نوشته مىنويسد : « به هر طرف نظر مىكنم مىبينم براى يك اختلال بزرگ و يك انقلاب عظيم تخم پاشيده شده ، اينك به وقوع انقلاب شبهه‌اى باقى نمانده . تأسف من اين است [ كه 
  ] از شرف ديدن اين انقلاب ملى محروم خواهم ماند . آن روزها روزهاى زيبا و وقت سعادت است . خوشا به حال آن ديده‌اى كه آن روزها را خواهد ديد ، بگذار دوستان من آن روز را ببينند . من حسد نمىبرم . »\r\nدر حقيقت روزهاى گفتهء « ولتر » رسيده و بعضى جنايت‌هاى زشت آمده بود .\r\n\r\nاختلال بزرگ ملى و مداخلهء اجنبىها\r\nخلف لوئى پانزدهم ، لوئى شانزدهم ، اگرچه انسانيت‌پرور و يك حكم‌دار خيرخواه بوده است ، ولى صادق القول و ثابت قدم نبوده ، لهذا سلطنتش خيلى پريشان و در دست مستبدين گرفتار مانده بود ؛ در مصاحبت اين پادشاه چند نفر مانع از اجراى قوانين مساوات و حريت بودند ، اول برادرش « شارل » و زنش « ماريه آنتوانت » . اين ماريه دختر يك نفر خياط بوده است ( ! ) مسرف و بدخرج و شوهرش را دائما منع از اصلاحات امور دولتى مىكرد . لهذا ، فرانسه‌ها اين زن را ابدا دوست نمىداشتند . لوئى در اول جلوس اصلاح امور ماليه را آرزو مىنمود و نظارت ماليه را به « نوروغو » حواله كرد . اهالى خيلى ممنون شده بودند ، ولى اطرافيان شاه از ترس آن‌كه از اسرافات ايشان را منع خواهد كرد ، از داخل شدن او به هيئت وزرا ممنون نبودند . وقتى كه « نوروغو » به مسند وزارت نشست ، در لايحهء اول صنوف ممتازه را داخل كرد كه بايد ماليات بدهند و براى رفع مضرت ساير اصناف راهدارىها را موقوف نمود و مأمورين خفيه را لغو و باطل كرد و تعطيل بعضى مناستر ( صومعه ) ها و تكثير مكاتب‌ها و آزادى قلم را اعلان داد و اين تكاليف سبب شد يك هاىهوى بزرگى را در كشيش‌ها و صنوف ممتازه . بعضى وكلاى صنف روحانى و [ نجيب 
  ] زادگان يك دفعه حمله به وى كردند . اول پادشاه رأى او را قبول كرد ، بعد در برابر هيئت مختلفه از مقاومت عاجز مانده او را عزل نمود . اين مسئله به\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nافكار عمومى ملت - كه تازه بيدار شده بودند - خيلى گران آمد . در اين وقت ، اهالى شمال امريكا با انگلتره در حرب بودند . انگلتره از فرانسه امداد خواسته و لوئى قبول كرده اردو فرستاده بود . از اين‌رو ، نيز ماليهء فرانسه به هيچ اقدام مقتدر نبود . لوئى به فكر چاره افتاد ، از صرافان خيلى قرض كرد و اين قرض را حواله به صراف « نكر » كرد و اصلاح ماليه را به نكر حواله نموده ، نكر هم از تدابير توروغو بعضى را تعطيل و به طريق خود اكمال كرد . امور ماليه تا يك درجه رو به بهبودى نهاد ؛ بعضى كم و زيادىها را خواست به تصديق مجلس شورا برساند ، چون براى متعلقين سلطنت و صنوف ممتازه صرفه نداشت قبول نكردند و بر خلاف نكر همه قيام كردند ، و حال آن‌كه نقشهء نكر مخارج را در مقابل مداخل برابر مىكرد . اين نقشهء وى سبب خوشنودى ملت و اعتراض بر اهل « در خانه » شد ، « قرا » به خاطر اين مستبدين نكر را هم عزل نمود .\r\n« روسو » و « ولتر » و امثال ايشان - كه در نشريات خود مساوات و حريت را ستايش مىكردند - چون افكار نكر در آن ميزان بود [ و 
  ] عزل نكر موجب رنجيدگى ملت شد و در جوانان كه در محاربه امريكا بودند و جمهوريت آنان را ديده مراجعت كرده بودند و حال بيچارگى و ضعف فرانسه را مشاهده كردند ، در بين اهالى شورش افكندند ، بعضى سخنان كه گوش فرانسوىها نشنيده بود نشر كردند . از اين طرف ، لوئى 16 ديد غير از تسليم چاره نيست باز نكر را مراجعت داده ، از عزل نكر تا نصب ثانويش هفت سال گذشته بود . تا آمدن نكر ، سه وزير ماليه تبديل كه يكى از ديگر بىلياقت‌تر بود . از اين‌ها « قالسون » در سه سال پانصد ميليون به قرض فرانسه علاوه كرد . مجلس پارلمنت به ماليات تازه راضى نشده لايحهء اساسى خواستند ، لوئى قبول كرد ؛ در خصوص انتخاب اعضا خيلى مباحثه و قيل و قال شد ، ولى در آخر هر صنف انتخاب گرديد و در سراى پادشاه - كه در « ورسال » [ ورساى 
  ] بود - جمع شده نطق شاهانه قرائت شد ، نطق لوئى عينا همان نطق بود كه در پارلمنت ايران در بهارستان خوانده شده است . غرض ، بعد از چند مجلس برادر شاه در مجلس را بسته اعضا را پراكنده كرد . بعد به صوابديد « مونيه » - كه از مبعوثين بود - سخت تعهد نمودند كه تا به آرزوى خودشان نرسند ، يعنى اساس قانون اساسى را محكم نكنند ، از يك ديگر جدا نشوند ؛ چون آشكارا ديدند برادر و زن پادشاه [ و 
  ] عمله سراى سلطنت تن به اين امر نخواهد داد ، براى دفع آنان مونيه به همهء ايشان سوگند به انجيل داده عهد محكم بستند . در 20 حزيران سال مزبور ، برادر پادشاه در آخر نطق « قرالى » صراحتا گفت : « حكم پادشاه است كه بايد در مجلس را بسته پراكنده شويد ! » اين نطق خيلى اثر بخشيد ، صنف ممتازه و روحانيون و اعيان از مجلس\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nبيرون شدند ، ولى صنف سيم از جاى خودشان حركت نكردند .\r\nوزير دربار « موسيو به‌لى » گفت : « آقايان ! مگر فرمان پادشاه را نشنيديد ؟ »\r\nدر جواب شنيد : « اين مجلس را براى برهم زدن قرال قرار نداده‌ايم . من چنان مىدانم كسى را حق برهم زدن مجلس نيست . »\r\n« قونت ميرابو » گفت : « ما اين‌جا به امر ملت جمع شده‌ايم نه به امر قرال . اگر قرال مىخواهد ما پراكنده شويم بايد به قوهء جبريه پراكنده كند ، نه به زبان ! »\r\nمجلسيان به اين سخن دست زده « حق حق ! » گفتند . اگرچه « ميرابو » خود از صنوف ممتازه و از زادگان بود ولى چون طرفدارى مشروطه داشت از طرف عامه انتخاب شده بود . روز ديگر بعضى از صنوف ممتازه - كه رييس‌شان « پرنس فلپ » بود - آمده ملحق به صنف سيم شدند . اين « پرنس فلب » از صنوف ممتازهء اول است كه طالب مشروطه شده بود . بعد از آن‌كه مجلس برهم خورد ملت در هر جا انجمن‌ها برپا كردند ، نطق‌هاى مؤثر نمودند ، سخنان آن‌ها به گوش قرال رسيده متوحش شد ، از استعمال قوهء جبريه منصرف گرديد . در اين وقت ، صنف سيم قوت گرفته ، خيلى بزرگان از ايشان معذرت خواسته ، داخل انجمن‌هاى آنان شدند .\r\nدر 27 حزيران همان سال ، شادمانىها و چراغانىها كردند ، چنان‌چه مسيو « به‌لى » نطق كرده و گفت : « امروز عامهء ملت اتحاد كرده يك شده‌اند . » مجلس را از « پارلمنت دولت » عوض و به « مجلس ملت » نام نهادند ، چنان گمان كردند كه اختلاف از ميان برخاست . به اين حركات هيجان ملى ، پادشاه نام عصيان گذاشته بود ؛ از اعضا يكى گفته بود : « بگوييد به پادشاه اين عصيان نيست ، بلكه هيجان ملى است ! » با اين‌حال ، انقلاب رفته رفته سخت‌تر شد . چون اهل « در خانه » و برادران و زن قرال خيلى ترسان شده از اقدامات مخالفانه منصرف نشده بودند ، چنان‌چه بنا به تدابير اين‌ها به پاريس خيلى سرباز دعوت شده بود . اين كيفيت را ملت فهميده و عزل نكر هم آشكارا مهيج افكار ملت گرديد ، لذا غليان ملت به نهايت درجه رسيد ، يك نفر جوان ، « مولن » نام ، به بالاى منبر رفته نطق خيلى مؤثر كرد . اهالى از آنجا هجوم كرده انبارهاى اسلحه را يغما كردند ؛ اول در حبس خانه رفته مظلومين - كه اكثرشان در راه حريت حبس شده بودند - آزاد كرده به قوهء خود افزودند و حبس‌خانه را خراب كرده چند ضابط را كشتند . در 14 تموز 1167 ، چند فوج به سر شورشيان فرستاده شد ، آن‌ها هم رفته تفنگ‌ها را تسليم ملت كرده و ملحق به آن‌ها شدند ، مقدار عساكر ملى به پنجاه هزار رسيده بود . بعد از اين ، برادر شاه و ساير شاهزادگان و مأمورين بزرگ ترسان شده على العجله به بلاد اجنبى فرار\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nكردند . ملت قوانين مشروطيت را به مقام اجرا گذاشته ، قانون تازه آن‌ها اين بود : « عموم اهالى فرانسه در حقوق مساوى ، شاهزاده ، اميرزاده ، بيك‌زاده ، با يك حمال در محكمهء عدالت فرق ندارد . » مركز تارك دنياها بسته ، معبد آن‌ها را متصرف شده ، املاك خزينه را به نام املاك ملت نامزد نموده ، جهت تسويهء امور ماليه قائمه طبع شد . ادارهء استقلال موقوف ، ادارهء مشروطه برپا ، قوهء قانون تسليم به ملت و شاه مأمور اجرا شده ، در سر لوحهء قانون اين عبارت مذكور بود : « انسان حر و در حقوق مساوى به دنيا مىآيد . حريت ، مالكيت ، امنيت ، مأموريت رسميه هريك جمعيت بشريه را اصل مقصد حفظ حقوق بشريه است . قوهء مقننه آن چيزى كه به آسايش امت خلل مىرساند مىتواند منع نمايد ؛ قوانين چيزى كه منع نكرده ، هيچ كس منع نتواند بكند . قانون محصول افكار عموم است ، هر كس در وقت تأسيس قانون مىتواند بيان رأى نمايد . چون عموم انسان مساوى هست ، غير از فضيلت علم و دانش و ديانت چيز ديگر نتواند سبب بزرگى و مفاخرت انسان شود . هر كس مأذون است آن‌چه مىداند بگويد ، بنويسد ، نشر نمايد ، در نزد قانون مسئول نيست . »\r\nيك نفر از سرداران پادشاه يك اعلان به اين مضمون نشر كرد : « هر كس به لوئى شانزدهم از اطاعت قصور نمايد ، گرفتار و مجازات سخت خواهد ديد . » اين بيان به عوض خير سبب شر پادشاه واقع شد ، چون نگارندهء اين بيان‌نامه خود از اهل « پروسيا » بود ، اهالى پاريس ريختند به كوچه‌ها و گفتند : كسى كه اجنبى را دعوت كرده با زبان اجنبى ملت را مىترساند بايد تأديب شود . نيمه شب ملت هجوم كردند به سراى سلطنتى ، قراولان كه اكثرى از اجنبى بودند محو گرديده ، سراى را يغما كردند ، همان شب شاه با زنش فرار كرد .\r\n قلم اين‌جا رسيد و سر بشكست ! \r\nزياده از اين گفتن نشايد . تا يك درجه نوشته‌هاى فلاسفه و سياسيون را تصديق كرديم و گفتيم حال كنونى ايران نعل به نعل بدون كم و زياده حال فرانسه را تعقيب كرده بلكه تقليد كرده است . چنان مىدانيم تا اين‌جا كسى منكر نباشد كه عنان بر عنان آمده ، از خداوند عزوجل خواهان‌ايم يك عقل و فراست به درباريان عطا فرمايد تا نگذارند پرده چهارم اين تياتور فاجعه را به محل تماشا بياورند ، كه از پيش‌آمد وضع جز پردهء آخر به نظر نمىآيد .\r\nاين را هم نگفته نگذريم . بعضى شاهزاده و مأمورين بزرگ كه از فرانسه فرار كرده بودند ، رفتند و اجانب را تشويق كردند كه « داخل به خاك فرانسه شويد و آتش عصيان را\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nخاموش كنيد ، البته از پادشاه چنين و چنان خواهيد ديد ، عاصيان خيلى كم هستند ، زيادهء ملت به طرف شاه مايل است . » در هر صورت اغوا كردند . مثل سربازهاى عثمانى و قشون قفقازى روس كه به سرحدات ايران دعوت شده آمدند و من بعد هم خواهند آمد .\r\nاميدواريم اين‌ها هم كه به سرحدات ايران آمده و يا بيايند پشيمان شوند . باز هم تكرار مطلب خود مىنماييم كه اگر دانايان و خيرخواهان سلطنت به خود باز نيايند ، از روى حتم و يقين پردهء چهارم نيز در صحن تياتر طهران براى تماشا حاضر خواهد شد .\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nبعد از انتشار دستخط ذيل به كلى قطع اميد شدم كه شاه را ابدا فكر اصلاح در سر نيست ، كمر همت به قتل و غارت تبريزيان بسته هرچه مىگويد و هر وعده كه مىدهد تماما دفع الوقت و سرهم‌بندى است . لذا ، اين پرتست را ششصد نسخه طبع كرده ، در جوف پاكت به توسط پوست به تمام بزرگان استبداد و رؤساى مشروطه و عموم انجمن‌ها فرستادم . پنجاه تومان خرج طبع و اجرت پوست شد .\r\n\r\nصورت دستخط مزورانهء شاه ، براى انعقاد مجلس و جواب افتراها و كشف حيله‌هاى اوست\r\nدستخط جهان مطاع اعلىحضرت قدر قدرت قوى شوكت شهريارى ، ارواحناه فداه\r\nجناب اشرف صدر اعظم !\r\nچون بعد از انفصال مجلس كه به اقتضاى / 1 / حفظ نظم مملكت و دفع مفسدين و انجمن‌ها و اشخاص بىدين كه اسباب عدم آسايش رعيت بود و دولت اقدام نمود ، وعده فرموده بوديم پس از اعادهء نظم و رفع انقلاب و هرج‌ومرج و انجمن‌ها و حصول امنيت مملكت و مطابق قانون شريعت حضرت ختمى مرتبت - صلوة الله عليه - [ كه 
  ] حافظ\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nقوانين عدالت و نشر عدل و داد باشد ، منعقد نماييم كه عموم ملت و طبقات رعيت را - كه ودايع حضرت احديت هستند - راحت و آسوده فرموده ، دست اشرار و مفسدين كوتاه و / 2 / بيضهء مقدسهء اسلام را - كه از اولين فرايض و عقايد ماست - حفظ فرماييم ؛ چنان‌چه به تمام وزراى مختار و سفراى دول هم‌جوار همين طور اعلان و اعلام فرموده بوديم تا در اين وقت كه وعدهء انعقاد مجلس مزبور نزديك شده به آن جناب اشرف مقدر مىفرماييم انعقاد مجلس مزبور را با شرايط و حدود معين - كه موافق مزاج مملكت و قانون آن موافق قانون شريعت مطهره و مانع توليد هرج‌ومرج باشد و در نوزدهم شوال اول انعقاد آن است - مرحمت خواهيم فرمود . اينك به عموم اهالى مملكت و طبقات رعيت اعلام نماييد / 3 / چون حضرت احديت وجود مقدس ما را / 4 / حافظ ملك و ملت و نگاهبان تاج و تخت و حامى دين مبين اسلام قرار داده و مقصودى جز رفاه و آسايش عباد و اجراء قوانين عدل و داد نداشته و اقتداء به شعار سيد المرسلين و اقتفاء به آثار رسول رب العالمين را از فرايض خود مىشماريم ، اين است [ كه 
  ] به صدور اين دستخط معدلت نمط عموم اهالى را مطمئن و اميدوار و مقرر مىفرماييم در نوزدهم شهر شوال مجلس معينى را از اشخاص صحيح و متدين مملكت ، با تفضلات حضرت احديت و توجهات امام عصر حضرت حجة ابن الحسن - عجل الله فرجه - منعقد خواهيم فرمود كه / 5 / به وسيلهء اين مجلس مشروع عدالت نموده ، اهالى در رفاه قوانين دين حضرت سيد المرسلين محفوظ و مجرى ، آثار بىنظمى و هرج‌ومرج و انعقاد انجمن‌ها به كلى متروك و معدوم ، منظورات قدسى آيات همايون ما مجرى ، طرق و شوارع منظم ، عموم اهالى در ظل رأفت و مرحمت ما متنعم ، عرض و ناموس اهالى محفوظ ، اسباب آسايش ملت از هر جهت فراهم ، مقتضيات ترقى و ثروت مملكت در ازدياد و ان شاء الله تعالى ، به خواست خدا و توجهات امام عصر ، ابواب نيكبختى بر چهرهء اهالى مفتوح و در رفاه باشند ؛ و از حالا مقرر مىفرماييم كه نظامنامهء انتخابات و قوانين مملكتى كه مطابق با قانون شرع حضرت نبوى - صلوة الله عليه - باشد نوشته مرتب داريد و براى غرهء شوال حاضر و اعلان نماييد كه هر دو مجلس ان شاء الله شروع شده و هر كس تكليف خود را دانسته از حدود خود تخطى و تجاوز ننموده و عموم مردم از هر حيث در نهايت آسايش زندگانى نمايند / 6 / ولى چون اشرار تبريز به قدرى هرزگى و شرارت و خونريزى كرده و شهر را مغشوش و منقلب نموده‌اند و دولت نمىتواند از تنبيه اشرار و مفسدين صرف‌نظر نمايد ، اين است كه دست‌خط مىشود تا شهر تبريز منتظم و اشرار آن قلع و قمع / 8 / و اهالى مظلوم آنجا از شر اشرار آسوده نشوند و امنيت اعاده ننمايد ، شهر\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nتبريز از اين حكم مستثنى خواهد بود . 27 شعبان 1326 محمد على شاه قاجار\r\n\r\nجواب\r\n/ 1 / مىگويد : « به اقتضاى حفظ نظم مملكت و دفع مفسدين و انجمن‌ها و اشخاص بىدين . » الخ . . .\r\nچنان‌چه كرارا حجج الاسلام عتبات - كه مرجع دينى شصت ميليون مسلمان اثنى عشرى هستند - كتبا و تلغرافا فرمودند كه قوام اسلام و حفظ شريعت و اجراى [ حدود 
  ] الهى در انعقاد اين مجلس ملى است ، آيا انفصال چنان مجلس را دفع مفسدين مىگويند ؟ مبعوثينى كه براى تطبيق قانون محمدى - صلعم - حرف مىزند بىدين بودند ، يا مانع خودسرى درباريان ؟ آيا عالمى را مثل آقا سيد عبد الله و آقا سيد محمد - كه لواى حريت و اجراى امر قرآن را برافراشته بودند - مفسد بابى مىتوان گفت ؟\r\n/ 2 / مىگويد : « بيضهء مقدسهء اسلام را - كه از اولين فرائض و عقايد ماست - حفظ فرماييم . » الخ . . .\r\nمگر در مذهب شما ، ريختن خون مسلمانان ، سوختن قرآن و هدم خانهء خدا و طويله كردن مسجد سپهسالار را حفظ اسلام مىگويند ؟ مگر كسى كه دائم الخمر و گرفتار هر پست‌ترين شهوات باشد ، او را حافظ دين احمدى مىتوان گفت ؟\r\n/ 3 / مىنويسد : « حضرت احديت وجود مقدس ما را حافظ ملك و ملت . . . » الخ . . .\r\nاگر از ساير اعمال شنيعهء اين جاهل بىخبر اغماض شود ، همين ادعاى فرعونى را چه نامى بدهيم ؟ كفر نخوانيم ؟ تا حال هيچ نبى و ولى و امامى خود را به عنوان مقدس ياد نكرده ، زيرا كه قدسيت از صفات خاص الوهيت است . حضرت ختمى مرتبت به آن تقرب و مكانت « انا مثلكم » مىفرمايد ؛ عموم مجتهدين و تمام صلحا و عباد خود را داعى ، عبد ، حقير مىنامند . اما جناب محمد على شاه با آن همه فضايح اعمال معلومه ، خود را اقدس مىنامد و آقا سيد محمد را بىدين مىگويد . خيلى خوب جناب اقدس ! كجاى قدسيت شما تجويز كرد كه مبعوثين ملت و علما و سادات مسلمين را بزنيد ، ببنديد ، بكشيد ، نفى كنيد ، ريش كنيد ؟ گيرم اين‌ها مقصر دولت و مجرم سياسى بودند ، در قانون كدام دولت مسلم و غيرمسلم ، در شريعت كدام رسول و فتواى كدام مجتهد دين‌دار ، بلامحاكمه ، بلاثبوت ، جرم بلاسؤال و جواب ، كشتن ، زنجير كردن ، دار كشيدن و ساير فجايع شما را اذن مىدهند ، مگر دين مخصوص شيخ نورى و فيض اقدسيت شما ؟\r\nو اگر شما به قانون شريعت اعتقاد نداريد ، اقلا پيرمرد بودند ، احترامشان در نزد هر قوم\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nمنظور است ، از صنف علما بودند ، توقيرشان در نزد هر جاهل واجب بود . از اولاد فاطمه بودند ، تمام شيعه و سنى معزز و محترمشان مىداشتند ؛ لامحاله يك محكمهء ظاهرى ترتيب داده ، از افترا و بهتان به هر يك گناهى بسته و اسنادى داده و مىگفتى محاكمه كردم ، مجرم شدند ، جزا دادم ؛ نه اين‌كه لياكوف بگيرد ، امير بهادر بكشد ، شابشال اعضاى بدنشان را قطع كرده به سگ‌ها بخوراند و شما هم محض حفظ شريعت شيخ نورى و ايجاب اقدسيت خود تماشا كنيد و دلشاد شويد .\r\n/ 4 / مىنويسد : « حافظ ملك و ملت و نگهبان تاج و تخت . . . » الخ . . .\r\nاگر شما درد محافظت مملكت و رعيت داريد ، دو سال است در كردستان ، عثمانى و اكراد هيجده فرسخ مربع حدود ارومى را تجاوز نموده و اخذ ماليات و گمرك مىكنند .\r\nبعد از سوختن دويست ده ايران و كشتن زن و بچهء مسلمانان و اجراى همه‌گونه شنايع - كه مخصوص اكراد متعصب است - و ايقاع خسارت 25 ميليون تومان ، با فريادهاى مجلس و روزنامه‌ها و تمام اهالى ايران يك نفر سرباز به فرياد آن سامان و داد رعيت نفرستاديد . تا حال در تلگراف يك نفر مخبر ، در راپور يك قونسول ، در مكتوب يك تاجر ديده نشده كه يك فوج دولتى وارد كردستان شد . حتى در همين شهر شعبان اكراد « شكاك » دو دفعه پوست دولتى را زده ، خط تلگراف را بريده ، هيئت كوميسيون حدود را محصور گذاشته ، باز شما « حافظ ملك و رعيت و نگاهبان تاج و تخت » در فكر ديگر و سوداى ديگر به سر مىبريد . گويا آن‌جا را ملك ايران و اهالى را تبعهء ايران حساب نكرده‌ايد و الا بنا به ادعاى خودتان مىبايست محافظت فرماييد .\r\n/ 5 / مىگويد : « به وسيلهء اين مجلس مشروع . . . » الخ . . .\r\nدر سر هر سطر دو دفعه قانون شرع مىنويسد .\r\nچون از اين تدليس‌ها براى اشتباه‌كارى حضرات حجج نجف هم تلگراف كرده بودند ، در جواب به توسط مشير السلطنه اين تلگراف فرمودند :\r\n« جناب مشير السلطنه ، چنين تلگراف را به شاه برسانيد\r\nاگرچه داعيان را عمر به آخر رسيده و در اين ميانه جز حفظ بيضهء اسلام و استقلال مملكت و بقاى سلطنت شيعه و رفع ظلم و ترفيه حال عباد عرضى نداريم ولى چون هرچه از اول امر تاكنون اقدام در اصلاح و اتحاد بين دولت و ملت كرديم و راه را از چاه نموديم و دولت را به همراهى با ملت دعوت كرديم ، به هر لسان كه ممكن بود مضار و مفاسد اين‌گونه اقدامات وحشيانه را ظاهر ساختيم\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nتا بلكه رشتهء اين اتحاد نگسلد و امنيت در مملكت قائم گردد ، اين مشت شيعه از چنگال ظلم جمعى از حكام ظلام خون‌خوار خودپسند نجات يابند و در اصلاح مملكت يك‌دل و يك‌جهت بكوشند تا اين مقدار قليل از مملكت اسلامى براى مسلمين باقى مانده و مانند ممالك از دست رفته مسجدشان كليسا نشود و احكام شريعت مطهره پايمال سلاطين كفر نگردد ، برعكس همه را دولت به وعده‌هاى عرقوبى گذرانيده و در اظهار مساعدت و همراهى فروگذار نكرد و باطنا به حال خود مشغول بود ، با اين‌كه مىدانستيم تمام مفاسد حادثه از تحريكات دولت و دولتيان خائن است ، باز محض حفظ مراتب اغماض نموديم و از نصح و خيرخواهى خوددارى نكرديم تا آن‌چه را كه از او حذر داشتيم واقع شد و رشتهء اتحاد دولت يك‌باره گسيخت و خائنين دين و دولت خبث باطن را ظاهر ساختند ، باز بر حسب وظيفهء شرعيه در مقام اصلاح كوشيديم تا بلكه اين رشتهء گسيخته را دوباره متصل سازيم ؛ ولى هنوز مركب تلگرافات همراهى و مساعدت دولت نخشكيده ، تلگرافى كه تمام الفاظ بىمعنى و سراپا مخالف با قواعد مسلمانى بود رسيد . حركاتى را كه تماما جراحت قلب صاحب شرع مطهر و صدمه بر وجود مقدس حضرت حجة الله - عليه الصلاة و السلام - است ، با كمال بىشرمى جهاد فى سبيل الله شمرده پيروى چنگيز را دين‌دارى و تخريب اساس اسلام را مسلمانى و تسلط كفار روس را بر جان و مال مسلمين ترويج شريعت نام نهاده و به اغواى خائنين دين و عالم‌نمايان غدار با اين همه هتاكى با كمال جسارت افعال خود را مستحسن شمردند تا ما را مجبور به آن‌چه متحذر از اظهار و اشاعهء آن بوديم نمودند . لاقل ها انبئوكم بالاخسرين اعمالا الذين ضل سعيهم فى الحيوة الدنيا و هم يحسبون انهم يحسنون صنعا . آيا بر احدى از مسلمين مخفى است كه از به دو سلطنت قاجاريه تاكنون چه صدمات فوق الطاقه بر مسلمانان وارد آمد ؟ و چه‌قدر از ممالك شيعه از حسن كفايت آنان به دست كفار افتاد ؟ قفقازيه و شروانات و بلاد تركمان ، بحر خزر و هرات و افغانستان و بلوچستان و بحرين و مسقط و غالب جزاير خليج فارس و عراق عرب و تركستان تمام از ايران مجزى شد و تمام شيعيان غالب اين بلاد با كمال ذلت به دست كفار اسير شدند و از استفادهء روحانى مذاهب محروم ماندند ؛ دو ثلث تمام از ايران رفت و اين يك ثلث باقى مانده را هم به انحاء مختلف زمامش را به دست اجانب دادند . گاهى مبالغ هنگفت قرض كرده و در ممالك كفر برده خرج نمودند و مملكت شيعه را\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nبه رهن كفار دادند . گاهى به دادن امتيازات منحوسه ثروت شيعيان را به مشركين سپردند و مسلمين را محتاج آن‌ها ساختند ، گاهى خزاين مدفون ايران را به ثمن بخس به دشمنان دين سپردند . يك صد كرور يا بيشتر خزينهء سلطنت - كه از عهد صفويه و نادرشاه و زنديه ذخيرهء بيت المال مسلمين بود - خرج فواحش فرنگستان شد و آن همه اموال مسلمين را كه به يغما بردند ، يك پولش را خرج اصلاح مملكت و سد باب احتياج رعيت ننمودند . گرگان آدمىخوار و عالم نمايان دين بر باد ده نيز وقت را غنيمت شمرده به جان و مال مسلمين افتادند و روز به روز زخمى تازه به قلب منور حضرت بقية الله - عجل الله فرجه - زدند . به حدى شيرازهء مملكت و ملت را از هم گسيختند كه اجانب علنا مملكت را مورد تقسيم خود قرار داده حصص براى خود مفروض نمودند . در اين حال شيعيان آل محمد - صلوات الله عليهم اجمعين - از باطن حضرات ائمهء هدى - عليهم الصلاة و السلام - استمداد نموده يكباره حركت كردند و براى حفظ اين قطعهء باقى مانده از مملكت اسلامى و نجات از سفاكى و استبداد قاجاريه با جان و مال حاضر شدند و به معاونت و امداد حضرت حجة الله - عجل الله فرجه - به مطلوب خود خواهند رسيد . داعيان نيز برحسب وظيفهء شرعيهء خود و آن مسئوليت كه در پيشگاه عدل الهى به گردن گرفته‌ايم تا آخرين نقطهء امكان در حفظ مملكت اسلامى و رفع ظلم خائنين از خدا بىخبر و تأسيس اساس شريعت مطهره و اعادهء حقوق مغصوبهء مسلمين خوددارى ننموده و در تحقق آن‌چه ضرورى مذهب است كه حكومت مسلمين در عهد غيبت حضرت صاحب الزمان - عجل الله فرجه - با جمهور مسلمين است ، حتى الامكان فروگذار نخواهيم كرد و عموم مسلمين را به تكليف خود آگاه ساخته و خواهيم ساخت و از حضرت حجة الله - ارواح العالمين فداه - در انجاح اين مقصد مقدس استمداد نموده به معاونت آن حضرت مستظهر و معتمديم . «  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  على لعنة الله على القوم الظالمين . »\r\nالاحقر نجل المرحوم ميرزا خليل ، الاحقر محمد كاظم الخراسانى ، الاحقر عبد الله المازندرانى .\r\n\r\nايضا\r\nامروز ، به توسط مكتوب مكنون ، معلوم شد چند روز است ايران ، خصوصا طهران ، در كمال اغتشاش و جمعى از مسلمان مقتول و آن‌چه تلگراف به اطراف\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nنموده و تظلم كرده‌اند ، پنجهء استبداد مانع از وصول و جلوگيرى نموده است . در حين اطلاع ، اعلام مىداريم تا به حال محض حفظ نفوس و نواميس و اموال شماها آن‌چه بايد و شايد كتبا و تلگرافا با شخص شاه مخابره و مكاتبه نموده و به دليل و برهان توقف دولت ايران و حفظ ممالك محروسهء اسلاميه را از استيلاء دشمنان ، بر كمال مساعدت و همراهى با ملت مدلل داشتيم و از نصايح خيرخواهانه فروگذار نكرديم ، لكن به واسطهء احاطهء چند نفر مغرض خودخواه به اريكهء سلطنت تمام عهود و ايمان مؤكده حتى مهر كردن ظهر كلام الله شريف را نقض و به قرآن مجيد استخفاف و سفك دماء و هتك اعراض و نهب اموال شد ، آن‌چه شد ، باز هم اگر غيرتمندان ايران بصير و سكوت بگذرانند عما قريب است كه - العياذ بالله تعالى - مساجد اسلام كنيسه و روضهء منورهء حضرت ثامن الائمه - صلوات الله و سلامه عليه - پايمال كفار خواهد شد « و لا انار الله تعالى ذلك » .\r\nعلى هذا عموم مسلمين باغيرت خاصه عشاير و ايلات تمام ممالك محروسه و سركردگان لشكرى و قزاق و افواج - كه هماره حارس و حامى ملت بوده - بدانند كه جد و جهد در استحكام اساس قديم مشروطيت كه مبناى آن امر به معروف و نهى از منكر و رفع ظلم و اشاعهء عدل است و حفظ دين و دولت اسلام به آن متوقف ، به منزلهء جهاد در ركاب امام زمان - صلوت الله و سلامه عليه - و اطاعت حكم بر اتلاف نفوس عزيزهء مسلمين مثل اطاعت يزيد بن معاويه است . تلگراف عديده هم رأسا و به توسط سيم قصر به بلاد نموده‌ايم و گمان نداريم برسد .\r\nنجل المرحوم الحاج ميرزا خليل قدس سره ، الاحقر الجانى محمد كاظم الخراسانى ، الاحقر عبد الله المازندرانى\r\nكه اولا معناى شرعى و مشروعهء ايجاد كردهء شيخ نورى را تحليل و تشريح كرده ، بعد از آن ، موافق حكم شرع وجوب خلع و غاصب بودن محمد على شاه را در ضمن تلگراف فوق كه مىفرمايند « و در تحقق آن‌چه ضرورت مذهب است كه حكومت مسلمين در عهد غيبت صاحب الزمان - عجل الله فرجه - با جمهور مسلمين است حتى الامكان فروگذار نخواهيم كرد . » حالا كه شما شرعا غاصب تخت سلطنت هستيد ، اگر مختصر اعتقادى به شريعت مطهره داريد ، خود را بىخونريزى به كنار كشيد كه موافق حكم شرع براى حكومت مسلمين يك نفر رييس جمهورى انتخاب شود و خواهش مىكنيم چنان‌چه شريح قاضى حكم قتل آل رسول را شرعى نام نهاد ، شيخ نورى هم اين حركات\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nشما را موافق مسلك خود رنگ شرعى ندهد - هرگاه بنا اين باشد كه به كنه شريعت دست زنيم ، محمد على شاه ابدا در سلطنت بقا نتواند بكند .\r\n/ 6 / مىگويد : « چون اشرار تبريز به قدرى هرزگى و شرارت و خونريزى كرده » ، الخ . . .\r\nتمام جرايد عالم ، تمام سفرا ، تمام خبرنگاران با حيرت تمام نوشته و در مجامع و مجالس گفته و علنا تصديق مىكنند كه اهالى تبريز با آن همه جسارت و شجاعت و استحقار موت ، چنان مدنيت و اعتدال به خرج مىدهند و حتى با اسرا و دشمنان خود چنان رفتار مىكنند كه عموم جهانيان را حيران مدنيت خود نموده‌اند ، ولى قشون شاهى و مأمورينشان در نهايت بىارتباطى اجراى شقاوت و وحشىگرى مىكنند . يغماى كاروانسراها و بازار و دكان‌ها را رحيم خان و شجاع نظام كردند يا اهل تبريز ؟ شرارت و هرزگى را منصوبين محمد على شاه كرد يا احرار غيور تبريز ؟\r\n/ 7 / مىنويسد : « . . . و اهالى مظلوم آنجا از شر اشرار آسوده نشوند و امنيت اعاده ننمايد . » الخ . . .\r\nاولا ، مقصود از اهالى مظلوم تنها حاجى ميرزا حسن و امام جمعه و پنج يا شش نفر ديگر است كه باقى تجار ، اصناف و كسبه و ساير طبقات رعيت را ظالم مىخوانند . ثانيا ، غرض از اعادهء امنيت آن است كه سواران ماكو را مىآرد و - چنان‌چه ذيلا در مكتوب ارومى مشروحا مرقوم است - اعادهء امنيت مطلوبهء خود را نمايد .\r\nاى اهل ايران ، درست دقت فرماييد ! در تمام اين فرمان بىمعنى يك كلمهء مشروطه ننوشته كه گويا كلمهء فرنگى و كفر و نجس است . خاكت به سر ! مشروطه [ يا 
  ] مشروعه و غيره كارى در لفظ نداريم . ما مىگوييم : « عدالت ، مساوات ، حريت » ، يعنى كسى را ناحق نگيرند ، نكشند ، بىاذن داخل خانهء مردم نشوند ، بيت المال مسلمين صرف شهوت‌رانى چند نفر گردن كلفت بىهمه چيز نشود ، سرباز پابرهنه نماند ، در تمامى امورات ملك و ملت به اصول مشورت صحبت شده ، حق سلطان و گدا در تحت قانون معين باشد .\r\nخدا چنين فرموده ، پيغمبر چنين خبر داده ، كتاب الله چنين نوشته ، تمام ملت روى زمين قبول كرده ، تمام پادشاهان غير از شما ، راضى شده‌اند ؛ به هر اسمى كه بگذاريد مطلوب ما همان است كه گفته شد .\r\nغرض از اين تفاصيل آن است كه اين فرمان جديد شاه به قدر خردلى ارزش ندارد و از راه حيله و اغفال نوشته تا موافق ميل خود مجلسى ترتيب داده و فورا رأى استقراضى گرفته و با همان پول‌ها اين ملت بيچاره را يك به يك از دم شمشير جفا بگذرانند . اگر يك\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nفصلى و يك حرفى از قانون اساسى - كه خلد آشيان مظفر الدين شاه مرحوم صحه گذاشته و او را با متمم‌اش خود محمد على شاه امضا كرده و تمام پيشوايان روحانى تصديق فرموده - كم و زيادى شود ، قبول نخواهيم كرد و هر مجلس را كه در خلاف قانون مذكور ترتيب بدهند مقررات همان مجلس شخصى و خصوصى است ؛ ابدا از طرف ملت سمت وكالت و رسميت را ندارد . ملت ايران قانون اساسى و انتخابات و غيره دارند ، ديگر قانونى را كه از معدهء فسادآلود شيخ نورى و فكر شيطنت نمود لياكوف روسى بيرون خواهد آمد احتياج ندارند .\r\nمخفى نماند كه هيچ دولتى به داخلهء ايران حق تجاوز ندارد و نخواهد داشت .\r\nخصوصا آخرين معاهدهء دولتين روس و انگليز در « روال » مؤيد اين قول است ، اگرچه تا آخرين نفس يكديگر را بكشيم و ملك خود را خراب كنيم به آن‌ها دخل ندارد ، اين‌كه گاه‌گاه تواتر مىكند كه قشون روس تجاوز كرده و خواهد كرد صحت ندارد .\r\nپولتيكى است كه ملت را مىترساند ؛ دولت روس آنقدر تواند كه حفاظ رعاياى خود نمايد .\r\nاين آخرين عرض را بيان كرده مطلب را ختم كنم .\r\nاى عموم هموطنان و خاصه خوانين كرام ، اى رؤساى ايلات ، اى سادات ذوى الاحترام ! بدانيد و آگاه باشيد در دنيا هيچ ملت بيدار شده و حق‌شناسى را هيچ دولت مقتدر و سفاك نتوانسته با قوهء جبريه بخواباند . هر ملت كه مظلوميت خود را حس كرد و ظلم دولت را فهميد ، در صدد استرداد حقوق برآمد ، آخر آخر غلبه با ملت شده است . تفاوتى كه دارد بعضىها مثل ايرانيان خون ريخته زحمت كشيده‌اند و بلكه زحمت خونريزيشان ده مقابل ايران بوده است ، مثل اسپانيا و فرانسه ، ولى بعضىها را پادشاهان عاقبت‌انديش و رعيت‌پرور ظهور كرده مثل مرحوم مظفر الدين شاه و سلطان عثمانى كه با وجود آن قدرت فائقه دانست كه ستيزه با ملت بيدار شده مشت بر سندان زدن است ، حق شرعى و عرفى ملت را داد و خلاص شد ؛ يا مثل پادشاه عادل ژاپون ديد سبب ترقى فرنگ فقط قانون مشروطيت و عدالت و مساوات است ، بدون خواستگارى ملت داد و خلاص شد و شرف و نصرتى و غلبه‌اى كه از جنگ روس حاصل كرد ، جز قانون مشروطيت ، نظام عدالت و درستكارى نشد .\r\nپس درست فكر فرماييد ! رحم به وطن خصوصا به اولاد خودتان نماييد ! چنان نباشد كه مثل مستبدين عثمانى بعد از غلبهء ملت ، شما را حبس و اولاد شما را خوار و ذليل بدارند . روز تأمين استقبال اولاد شماست ، آن‌ها را عزيز و باعزت در نزد ملت امانت\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nگذاريد و از دنيا برويد ! باز عرض مىنمايم ، با اين اشتباه‌كارىها ، با اين اغفالات ، با اين خيالات علماء سوء و امراء خودغرض ، مفسدين و مستبدين بىدين ، وطن شما از دست خواهد رفت . علاج غير از مشروطهء صحيح و الله بالله تالله كه نيست و نيست و نيست و نيست . مشروطيت عين شريعت است ، شريعت عين مشروطيت است . گول نخوريد ! به سخنان عوام‌فريبانهء امير بهادر ، لياكوف ، شيخ فضل الله كه اين‌ها ، دور و بر شاه جوان غافل بىتجربه را گرفته مشير مشار شده‌اند ، گوش ندهيد ! اين‌ها همه وانفسا مىگويند ، از عاقبت كار مىترسند .\r\n من آن‌چه شرط بلاغ است با تو مىگويم * تو خواه از سخنم پند گير و خواه ملال\r\nفلا تجزع فان اعسرت يوما * فقد ايسرت فى زمن طويل\r\nفلا تئيس فان الياس كفرا * لعل الله يغنى عن قليل \r\nدرست دقت فرماييد كه مواليان شما - كه امروز نايب حجة الله هستند - در تلگرافات خودشان چه مىفرمايند ! ما مطيع‌ايم آن‌ها مطاع ، ما مقلديم آن‌ها مجتهد ، ما مأموريم آن‌ها آمر ؛ تخلف از فرمايشات آن‌ها محض كفر و كفر محض است .\r\n\r\nمكتوب ارومى\r\nبرادر ! نمىدانم مطلب را از كجا سرگيرم و در كدام مصيبت انهاء دهم . اگر بازپرس و حساب و عقابى هست ، اين چه خاطر جمعى است كه به شاه و اطرافيانش رسيده ؟ كدام بىدين ، كدام لامذهب ، كدام بىدل و بىوجدان حالت جان كنى دويست نفر مظلوم بىزبان بيچارهء اهل « ساولان » را در دست سواران ماكو در دو فرسخى تبريز ديده و بيست و هشت نفر از آن‌ها را ميان آتش سوزانده تماشا كرده و بچه‌هاى كوچك را جفت جفت در دهن توپ سالار مكرم مشاهده نموده و باز بگويد كه عساكر شاه جهت اعاده امنيت تبريز و محافظهء رعيت مىروند ؟\r\nاى خدايى كه به قتل يك نفر مسلم خلود جهنم و كشتن يك سگ شكارى را ديه قرار داده‌اى ، اين چه صبر و حلم است كه در آذربايجان به خرج مىدهى ! . . . پنج هزار قشون از ماكو و خوى به سردارى عزت الله خان سالار مكرم و حيدر خان امير تومان از خوى حركت كرده ، مانند سيل جارى كوه‌هاى آتشفشان همه و هرجا را سوزانده و اثرى باقى نگذاشته ، اكراد « مشكور » ، « ورزرا » و « مامش » و قتك و « شكاك » اين ستمكارىها را در حق نصارى اطراف اورومى مىروا نديدند كه اين قشون مسلمان در حق مسلمانان ديدند و كردند .\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nشما را به خدا ! ملاحظه فرماييد سالار مكرم از خوى حركت مىكند ، به قدر سيصد و پنجاه نفر سوار كرد به عنوان پيشدار خود يك روز اول حركت مىدهد و آن‌ها كارى مىكنند كه سالار خودش به هر منزلى كه مىرسد همه را زير و زبر ديده ، به جسدهاى خاك و خون آغشته و زن‌هاى بىسيرت و خرمن‌هاى سوخته حيرت مىآورد . نزديكى « كوزه‌كنان » رسيده ، اهالى آنجا از ترس جان قربانى براى خود و توپ دولتى و تعارف و فلان آورده و شيوخ و ذاكرين‌شان با هزار التجا و سوگوارى دستخط امانى از سالار گرفته و برمىگردند اهالى را اطمينان بدهند كه قشون دولتى ديگر با ما ندارد . مىبينند سيصد نفر پيشدار سالار يك بام و يك جاى سرپوشيده باقى نگذاشته‌اند كه لامحاله سردار شرير خودشان در آن خانه منزل نمايد ، يك خرمن باقى نگذارده‌اند كه مرغان صحرا و مورچه‌هاى بيابان تمتعى بردارند . بيچاره اهالى « كوزه‌كنان » در سايهء رعيت‌پرورى شاه شما دست زن و بچهء به دست آمدهء خودشان را گرفته و به دامنهء كوه « ميشو » رفته ، فقط مرغان خانگى كه از ايشان باقى مانده بود نصيب سربازان بيچارهء بازمانده شده و غير از دود و حريق چيزى باقى نديده‌اند . اهل « شبستر » از قضيه و رفتار اردوى دولتى مطلع شده با رياست حاجى مير طاهر پسر حاجى مير اسماعيل ، چهارصد نفر به استقبال اردو در بيرون شهر منتظر قدوم مبارك سالار بوده‌اند كه صد قدم به هيئت مستقبلين مانده سواران ماكو ريخته همه را لخت كرده و كوتك زده دست كشيده‌اند ؛ و خود سالار حرام‌زاده به هر قصبه ، به هر دهى كه رسيده از باقىماندگان آن‌ها پول گزاف گرفته كه دوباره خودش قتل و غارت نكند . از آن جمله مبالغ كلى از « شبستر » گرفته و تمام اغنام و مواشى را هم برده‌اند . قريه‌اى كه در سر راه بود همه را قتل عام نموده و غارت و آتش زده‌اند و قريهء « على شاه » را بعد از غارت و قتل ، پيشداران مبلغ كلى گرفته دوباره نچاپيده‌اند و اين راه دور را از « خوى » تا دم « پل آجى » غنيمت و مال و فرش و پول و به قدر دويست نفر اسير از دهاتيان و حتى در قريهء « آلوار » مخزنى را كه پر از اموال مفروشه و جواهر و لحاف‌هاى مخمل و پرده‌هاى اطلس و غيره بود و گويا رحيم خان از غارت تبريز در آنجا پنهان كرده بود آدم‌هاى سالار پيدا كرده با هم برده‌اند .\r\nشما را به خدا ! مملكت خودمان سهل است و اهالى ايران را هم كه دولتيان به جاى خر گرفته و سوار گردن بىغيرتىشان شده‌اند ، اما اين حركات وحشيانه را در نظر خارجه چه مىتوان گفت ؟ بىشرمانه به همه جا منتشر مىكنند كه اهالى آذربايجان شرارت مىكردند ، اردوى دولتى را فرستاده‌ايم كه مال و جان مردم را از شر اشرار تبريز محافظه\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nنمايد . آن‌چه به نظر بنده مىرسد اين است كه مصاحبت و تدبير امير بهادر زياده بر اين ثمرى نمىبخشد .\r\nداغدار وطن\r\n\r\nكاتب\r\nبندهء نگارنده از طرف « هيئت » مأمور بودم صورت اعلان شاه و اعتراضات هيئت و تلگراف پيشوايان دين ، حجج اسلام را بىكم و زياد بنويسم ولى در خاتمه مىخواهم عقيدهء عاجزانه خود را بيان نمايم :\r\nهرج‌ومرج و خونريزىها و غارت و يغما شدن اموال رعايا ، چندين مليون غارت را همه مىدانيد كه باعث دولت شده نه ملت . معلوم شد حالا دولت نتوانست براى قتل و غارت تبريز و حفظ باغ شاه سى هزار لشكر جمع كرد اما براى حفظ حدود ، يك هزار سرباز به فرمان‌فرما نداد . بعضى را عقيده اين است كه « اين همه آوازها از شه بود » .\r\nبعضى را يقين اين است كه گناه درباريان بود ، به دليل آن كه شاه جوان بود بىعلم و بىتجربه ، از وضع زمان بىخبر ، رگ و ريشهء آن از خمير استبداد سرشته بود ، از پستان استبداد شيرخورده ، خصوصا چندين سال در حكومت آذربايجان - آن‌جور كه همه مىدانند - رفتار كرده ، ممكن نبود دفعتا تن به قانون مساوات بدهد . ولى اگر در دربار شاه چند نفر نوكر صادق عالم دنياديدهء مجرب و تاريخ‌دان بودى ، ممكن بود با نصايح خيرخواهانه شاه را رام مىكردند ، راه صواب مىنمودند . بدبختانه ، در عوض اين جور اشخاص صادق و عالم ، چند نفر جاهل و خائن واقع شدند ، مثل امير بهادر و لياكوف و شيخ فضل الله و غيره ؛ آن كه امير بهادر بود علم او فردوسى را حفظ كردن ، همه وقت در كله شور جنگ داشتن ، اين جور آدم به شاه جز از اين جنگ چه تواند بگويد ؟\r\n ببرم سر ، بدرم شكم * نىام از زادهء زال كم \r\nآن‌كه لياكوف است « آن سيه چهره را چه علم و خبر / ز احترامات مسجد و منبر » ) ؛ آن كه شيخ فضل الله بود « اذا فسد العالم فسد العالم » را آشكارا كرد . خواست حيله را از راه ديانت داخل كارشكنى كند ، لفظ مشروطه را تبديل به مشروعه كرد ، غافل از آن‌كه اين دوست نادان بدتر از دشمن دانا به شاه كار را مشكل كرد . يك دفعه حجج اسلام خبر دادند حسب الفرمايش صاحب شريعت محمد على شاه نتواند شاه شود . حقيقت هم اين است . اين بود از افساد اين بدانديشان و كج‌بازان شاه مات شد . حالا ما مىدانيم شاه چطور مات شد ، در چه حال است . چنان‌چه شاه و وزير مىدانند ، ما هم مىدانيم امروز\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nكشتى استقلال شش هزار سالهء ايران در درياى هولناك زنجير لنگر گسيخته ، بادبان از شدت تندباد پاره پاره شده ، امواج دريا آن به آن از شدت بادهاى مخالف در تزايد ، ناخدا نابلد ، عمله‌جات جاهل بىتجربه ، كشتىنشينان از هول جان در هياهوى ولوله ؛ از آن‌جايى كه [ بايد 
  ] سرنشينان و عمله‌جات دست پا گم نكرده با ناخدا فكر نمايند ، از لحاف و گليم بادبان دوزند ، هر كسى يك پاروب به دست گرفته سعى نمايند شايد به هر فن كه باشد اين كشتى را بلكه به ساحل نجات برسانند ، در عوض اين سعى ، كشتىنشستگان با ناخدا و عمله‌جات دست به گريبان ، به يكديگر فحش‌گويان ، مشت‌زنان . آن مىگويد : تو نادان بودى ، كشتىرانى را ندانستى . اين مىگويد : شما جاهل وحشى هستيد ، كج نشستيد ، فلان و فلان . خدايا چه بايد كرد ؟ جميع عقلاى فرنگ و حكماى اسلام را عقيده بر اين است كه ايران در شرف موت است ، علاجش جز اين نيست كه يك ساعت اول دولت و ملت دست محبت به هم داده بگويند « الصلح خير ! » آشتى كنند . پيش از آن‌كه از خارج صلح دهنده واقع شود . راه صلح كجاست ؟ راه صلح اين است : شاه ايران عن صميم القلب دست محبت به سوى نجف الاشرف دراز كند ، حجج اسلام را خطاب كرده بفرمايد : « بفرماييد به شرط آن‌كه نگوييم از آن‌چه رفت حكايت ، صلح نماييم ، من و شما اين كشتى بىمهار را از اين درياى هولناك به ساحل نجات رسانيم . » گمانم اين است مواليان ما جواب مىفرمايند : « اگرچه هزار توبه شكستى بيا ، بيا كه درگه ما درگه نااميدى نيست ! »\r\nشرايط صلح خيلى آسان است : اول اجراى همان قانون اساسى كه غفران پناه مظفر الدين شاه عادل مرحمت فرموده و خود شاه حاضر صحه نهاده و پيشوايان دين ما تصديق فرموده‌اند ، فصل به فصل . قبول و اعلان عفو عمومى ، شروع به انتخابات وكلا ، اما انتخاب صحيح اشخاص عالم و بىغرض ، فورى قانون مطبوعات را چاپ و نشر كردن ، هر قلم و هر زبان كه خارج از قانون سخن گويد و بنويسد بريدن و شكستن يعنى مجازات سخت دادن كه به عزت و شرف كسى تجاوز نتوانند نمايند و قرار صحيح به انجمن‌ها دادن كه هيچ انجمن را مداخله به سياسيات حق ندارد . اميدواريم ان شا الله دولت و ملت دست به دست داده آب رفته را به جو باز آرند . اين را هم عرض نمايم ، وقت تنگ ، موقع باريك ! اگر دولت از ملت خواهش صلح كند ، ابدا به شأن و شرف او كسر نمىآورد . اگر ملت از دولت تمناى صلح كند ، به شرف خود مىافزايد . چون اين ستيزه و جنگ خانگى ، گلايهء پدر - فرزندى است . شاه هر قدر اغماض عفو كند به اولاد خود كرده است ، ناز فرزند را پدر مىكشد . اگر اولاد از كتك‌هاى پدر صرف‌نظر كند ، باز\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nهمان حساب است . اگر درباريان بگذارند راه اين است : صلح ، صلح ، صلح ، الصلح خير .\r\nو درباريان هم بدانند وقت عناد نيست . زمان با زبان حال خطاب به ايشان مىگويد :\r\n يا تو را من وفا بياموزم * يا ز تو من جفا بياموزم\r\nيا وفا يا جفا ، از اين دو يكى * يا بياموز يا بياموزم \r\n من آن‌چه شرط بلاغ است با تو مىگويم * تو خواه از سخنم پند گير و خواه ملال ! \r\nغرهء شهر شوال سنه 1326\r\n\r\nمكتوب از طهران آمده ، 1000 نسخه طبع كرده به هر جا فرستاده شد\r\nمختصر از مفصلى واقعهء فاجعهء طهران مورخهء بيست و سيم شهر جمادى الاول 1326 .\r\nاز طهران مورخه 3 رجب\r\nفدايت شوم ! اميد كه ان شا الله مزاج مبارك قرين صحت و اعتدال و خالى از كدر و ملال است . تعليقهء شريفه چندى قبل زيارت شده ، بدون سبب جواب آن به تأخير افتاده :\r\nيكى آن‌كه مرقوم داشته بوديد عزيمت « ويانه » داريد ؛ دوم اين كه بعد از تخريب مشروطه و قتل و غارت طهران پست‌ها از نظم افتاده ، اهل استبداد به جهت مصلحت و پيشرفت كار خودشان ، كاغذهايى كه چه از طهران و چه از اطراف ، بعد از چند روز ورود پست توزيع مىكردند . هرگاه بخواهم از وقوعات آخرى طهران شرح بدهم به هر فقره آن اگر دست بزنم ، به اين اوراق نگنجيده كتاب‌ها مىشود . اين‌قدر هست كه خراب و تاراج كردند ، گرفتند و زدند و بستند و كشتند . هر كار ناگوارى و هر ظلم و اعتساف و هر قسم وحشىگرى و بربريت كه به نظر شريف برسد مضايقه نكردند ، به هر غافل و هر كند ذهن و هر منكر ، مانند آفتاب ، معنى استبداد را فهماندند . به اعتقاد خودشان ، مفسدين و فضولين و كسانى را كه مصدر كارى بوده گرفتند ، حبس كردند و كشتند ، خانه‌هاى ايشان را خراب و ويران تاراج نمودند . اين‌ها عنوانى داشتند ، اما خيلى كسان مظلوم و سالم - كه هيچ از اين عوالم خبر نداشتند - نيز گرفتند و صدمه رساندند . مثلا در فهرست و سياهه كه به دست مأمورين داده‌اند نوشته‌اند « مشهدى على دلاك » را بگيرند ، مأمورين اشتباها يا قصدا به خانهء « حاجى على دلال » ريخته خانه‌اش را تاراج كرده خود صاحب‌خانه را لخت نموده ، دست و پاى عيال و اطفال را لرزانيده و او را كتك‌زنان در جلو اسب‌ها پياده مسافت بعيد را به باغ شاه برده ، فورا زنجير به گردن انداخته حبس\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nمىكنند ؛ روزى يك قرص نان و خيار به دو داده از خوردن آب سرد منع كرده و از آب متعفن حوض - كه در باغ است - مصرف مىكنند . يك هفته و ده روز با اين حالت بيچارگى و فلاكت مىماند تا نوبهء استنطاق به او مىرسد . در آخر ، معلوم مىشود كه اين بينوا آدم سالم است ، اشتباها ، عوض [ على 
  ] دلاك ، على دلال را آوردند ، مرخصش مىكنند .\r\nمثلا « آقا سيد جمال » - كه مفقود است - گفتند شايد از استادى در خانهء خودش است . حكم شد بروند خانه‌اش را جست‌وجو نمايند ، به خانهء حاجى محمود تبريزى - كه در جنب خانه آقا سيد جمال باشد - ريخته خانه را تاراج كردند ؛ بعد كشف به عمل آمد اين نه خانهء آقا سيد جمال است ، بلكه خانهء همسايه اوست . اما اشياء خانه تاراج شد ، پس ندادند ، بردند . مختصر ، هر كس كه از درباريان با هر كس غرض و عنادى و قصد انتقامى دارد ، بدون اين‌كه شاه يا بزرگان دربار خبر داشته باشند ، حكم مىكند او را مىگيرند ، اذيت مىكنند ، تاراج مىنمايند . يك شب ، ريخته آقا شفيع و ميرزا على اكبر ، صرافان تبريزى ، را گرفته كشان كشان به باغ برده حبس و زنجير كردند . صبح از شاه پرسيدند كه گفت : « من خبر ندارم ، نگفته‌ام اين‌ها را بگيرند « 1 » » . از امير بهادر پرسيدند گفت : « اطلاع ندارم . » و از حاجب الدوله پرسيدند گفت : « نمىدانم . » هر كس از درباريان سؤال كردند : « آخر به امر و اشارهء كه اين‌ها را گرفته آوردند ؟ » احدى جواب نداد . از اشخاصى كه از مأمورين آن‌ها را گرفته آوردند خود زنجير كرده بودند پرسيدند : « آخر كه به شما گفت اين‌ها را گرفتيد ؟ » گفتند : « ما نگرفته‌ايم . ما خبر نداريم . » بعد از آن‌كه چند تكه اسباب خانه را مأمورين از ايشان برده و ساعت و پول نقد - كه در برداشتند - گرفته شده آن‌ها را مرخص كردند .\r\nاگر بخواهيم از حركات زشت نانجيب امير بهادر بنويسيم ، مثنوى هفتاد من كاغذ مىشود . كسانى كه از علما و اعزه و اشراف دستگير و حبس بودند ، او چه شماتت‌ها كرد و چه فحش‌ها داد ، چه رجزخوانىها نمود ! هر كس را كه مىخواستند تلف كنند در بالاى او يك شعر مناسب از فردوسى مىخواند . قاضى وزارت عدليه را زهر دادند ، در روى خاك جان مىداد ، امير بهادر استهزا كرده شعر بر او خوانده مىخنديد . مىگفت : « پدر سوخته جان سگ دارد . » از آن طرف مىپرسيد : « هنوز تمام نشده ؟ هى زن قحبه ! » در روز اول كه آقا سيد عبد الله و آقا سيد محمد و چند نفر از وكلا و مردمان مختلف را گرفته در\r\n\r\n\r\n","description":"","footnote":"\r\n( 1 ) . يزيد بن معاويه در واقعهء كربلا همچنين به حضرت على ابن الحسين گفت كه از اين واقعه خبر ندارم .\r\n( حاشيهء اصل كتاب ) .\r\n","page_name":" 753 ","page_number":753},
  {"content":"\r\n\r\nيك چادرى حبس و زنجير كرده بودند ، از روى شماتت و ريشخند به دار الشورى ، از حضرت محبوسين با طعنه پرسيد : « آقايان عقيدهء شما در اين باب چيست ؟ آيا مكان شما در اين چادر خوب است يا تغيير مكان نمايم ؟ به شما بگويم اول اين مسئله را در كميسيون طرح كنند ؛ خلاصه‌اش را به روى كاغذ آورده تقديم مجلس دار الشوراى ملى نمايند ، وكلا هر يكى رأى و عقيده خودشان را گفته به اكثريت آرا مجرى دارند ؛ و در حق خودم به شما اذن دادم مجلس سرى ترتيب بدهيد . » خلاصه ، اين قسم شماتت‌ها زياده از حد كرد . حاجى شيخ الرئيس را كه زنجير كرده بردند ، به امير بهادر سفارش كرد كه « اولا من شاهزاده و از خانوادهء سلطنت‌ام ، ثانيا فقيه و مجتهدم ، ثالثا پيرمردم ، لامحاله امتيازى دارم ، اين زنجير نامناسب است ، اين را تغيير داده زنجير ديگر بزنيد . » اين سفارش را به امير بهادر بردند . خودش آمده روبه‌روى شيخ الرئيس گفت . « تو بسيار قرمساقى ، خيلى خائن و نمك به حرامى ! و از اين بلندتر و درشت‌تر نبود و الا مىانداختيم . »\r\nخلاصه - چنان‌كه عرض كردم - اگر بخواهم به هر مطلب دست زده و از هر رشته سخن برانم طول و تفصيل دارد ، اين اوراق را گنجايش آن نباشد . خانهء ظل السطان و خانهء همشيرهء ظل السلطان ، بانوى عظمى ، و خانهء ظهير الدوله به توپ بسته خراب و تماما تاراج كردند . به قدر سه كرور مال از آن دو خانه بردند ، چون به قزاق و سرباز گفته بودند : « اگر كسى از هر كجا هرچه تاراج كند مال خودش است . » لهذا قزاق و سرباز آن‌قدر اشيا ذىقيمت به دست آورده بودند كه در دست مفلس گوهر ديده مبادا حسد برده صاحب منصبان از دست آن‌ها بگيرند ، فورا به كوچه و ميدان‌ها و معبرها و قهوه‌خانه‌ها ريخته با عجله حراج كردند و مردمان بىناموس طهران ، على رئوس الاشهاد ، آن‌ها را خريدند و تشكر كردند : « الحمد لله عجب ارزان خريديم ! » مثلا سجادهء ابريشمى و پشمى روى هم رفته يكى پنج تومان ، كليچهء ترمهء زنانه روى هم يكى پنج تومان ، غراموفون [ گرامافون 
  ] سه تومان ، ماشين تلفون سه تومان ، تار دو قران . در سر يك قطعه فرش ده زرعى سربازان مابين‌شان منازعه كردند ، در آخر آن فرش را بريده چهار قسمت كرده ، هر يكى يك قسمت بردند . همشيرهء ظل السلطان و عيال ظهير الدوله هر دو عمهء شاه هستند .\r\nشلوارها و شليته‌هايشان را سربازان در معبرها به دست گرفته حراج نمودند . وقتى كه خانهء ظهير الدوله را به توپ و تفنگ بستند ، به قدر دو هزار نفر ريخته بناى تاراج گذاشتند .\r\nدختر ظهير الدوله با دايهء خود در حمام مخصوص عمارت خودشان مشغول شست‌وشو و استحمام بود . گمان كردند كه حمام نيز سرداب يا مخزن است . برشدند ، هرچه در جامه‌گان ، فرش و لباس و غيره بود بردند . خانم با دايه ، عور و برهنه ، در ميان دو هزار نفر\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nسرباز و اجامر و اوباش ماند . يكى از كلفت‌ها هرچه تلاش كرده بود كه يك ساتر عورتى پيدا كرده آن خانم و دايه را از آن معركه بيرون كند ممكن نشد ؛ خواسته بود كه رفته از همسايه‌ها چادرى گرفته بياورد از ازدحام نتوانسته ؛ در آخر همان سرباز كه بقچه را گرفته بود ، چادر را پس داده ؛ به آن خانم و دايه كه عور بودند پيچيده آن‌ها را به پشت‌بام برده از خانهء ميرزا على اصغر خان امين السلطان - كه همسايهء آن‌هاست - نردبان گذاشته آن دو نفر را با حالت ضعف و بيهوشى به آن‌جا انداختند . زن ظهير الدوله ، عمهء شاه ، به موجب عادت خود - كه بعد از نماز دارد - در آن حين خوابيده بود ، از صداى توپ و تفنگ سراسيمه بيدار شده زبانش بند و غش كرده افتاده اما مردم بناى تاراج و ويران كردن نمودند . بعد از چند ساعت ، عيال نايب السلطنه رسيده او را به هوش آورده و تسلى داده به خانهء خود برد . خلاصه ، به هر غافل و جاهل كندذهن معنى استبداد را فهماندند كه استبداد يعنى چه . اكنون لياخوف روسى ، رييس قزاق ، حاكم كل طهران است ، حكومت لشكرى و كشورى در دست اوست . قدغن اكيد كرد كه « زياده از پنج نفر در يك جا جمع نشوند و الا اذن داده‌ام قزاق‌ها با گلوله آن‌ها را متفرق كنند . » و قدغن [ كرده 
  ] نماز جماعت در مساجد نگذارند و براى موعظه جمع نشوند ، روضه‌خوانى نكنند : « اگر چنان‌چه كسى را وجوبا مجلس عقد يا عروسى بوده باشد ، بايد آمده از من اذن بگيرند و چند نفر قزاق بايد در مجلس بگذارم . » امير بهادر سپهسالار اعظم شده ، مدرسهء سپهسالار را قزاقخانه كرده‌اند . مىترسند كه مردم در آن‌جا جمع شوند ؛ لهذا ، پر از قزاق است ، اصطبل ساخته‌اند ، اسب بسته‌اند ، در حجره‌ها ، عوض طلاب ، شب قحبه‌ها نشسته ، كنار حوض را فرش كرده بساط شراب گسترده‌اند . باز عرض مىكنم احوالات خيلى است نمىدانم كدام يكى را بنويسم . ملت خيال دارند در سفارت‌خانهء انگليز جمع شده گمشدهء خود را بخواهند ؛ تا حال الى چهارصد نفر در سفارت جمع شده‌اند . « 1 »\r\nبه انظار تمام ملل متمدنه ، به توجه تمام پارلمنت‌ها و خصوصا پادشاهان بزرگ و جليل قدر را به نام نوعيت به تماشاى اين فاجعه - كه شمه‌اى از مصايب ملت فلك‌زدهء ايران [ است 
  ] به مضمون يك مكتوب كه عرض شد - معطوف داشته با كمال امداد خواهى و هم‌نوعى عرض مىنمايم كه حقيقت اين مكتوب را از سفراى خودتان استفسار فرموده ، اگر حقيقت داشته باشد ، به نام انسانيت ما فلك‌زدگان را از اين ورطهء هلاكت برهانند . اين بديهى است كه تمام بنى نوع بشر وديعهء حضرت احديت است كه\r\n\r\n\r\n","description":"","footnote":"\r\n( 1 ) . نگارنده : پس از خواندن اين كاغذ 15 روز بيمار شدم . ( حاشيهء اصل كتاب ) .\r\n","page_name":" 755 ","page_number":755},
  {"content":"\r\n\r\nرتق و فتق امورات مملكتى به دست با كفايت‌شان سپرده شده ، در آن حال پادشاهان ذىجاه با يكديگر برادرند . ما بيچارگان چنان مىپنداريم ، با اين ظلم فاحش ، شاه حاليه ما را به برادرى قبول نخواهند فرمود . چنان‌كه سعدى مىفرمايد :\r\n بنى آدم اعضاى يكديگرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نماند قرار \r\nحوادثات اخيره كه نيز به قلم آورده‌ايم ، به همين حجم كتابى خواهد [ شد و 
  ] به نام تاريخ انقلاب ايران يك كتاب مدون خواهد شد . به جهت نافهمى مستبدين اين تلغراف را در اين‌جا نوشته ختم نمايم تا بدانند كه تنها مردان از خواب غفلت جهالت بيدار نشده بلكه زنان هم از اوضاع عالم خبردار گشته‌اند ، جهت تحصيل حقوق مشروعهء خود قيام كرده‌اند ؛ محال اندر محال است كه من بعد تن به اوامر ظالمانه مستبدانهء حكومت بدهند .\r\nتلغراف ذيل را جمعيت خيريهء نسوانيه در اسلامبول به ايمپراتريس‌ها يعنى به زن‌هاى پادشاهان بزرگ مثل امپراتريس روس و ايمپراتريس انگليس و آلمان و قرالچهء ايتاليا و مادام رييس فرانسه و به زن وليعهد اوستريه زده‌اند ؛ از هر يك جواب محبت‌آميز و اظهار همدردى و دلسوزى رسيده ، وعده‌هاى نيك و تسلى داده‌اند . چه فايده ؟ درباريان نفهم از خارجه ندانند كه ملت چه شور به دنيا انداخته تظلم را به ثريا مىرسانند . اين تلغراف‌ها تماما يك مضمون و جواب‌ها هم با كمى تفاوت ، به آدرس انجمن خيريهء نسوان ايرانى ، در اسلامبول .\r\n Le comite [ des 
  ] dammes Persannes de constantinople font en consideration de leurs soeurs en Perse , un humble appel a votre M . J . \r\n au nom des femmes et de l'humanite de daigner user de votre gracieuese influance en intervenant pour nos soeurs afin de metter un terme aux meurtres et au sang verse en Perse d'une maniere indescriptible de cruaute sur nos soeurs par les troupes et sur l'ordre directes [ du 
  ] Shah . \r\n Daignez M . J . agreer l'infinie reconnaissance de vos humbles serviteuses . \r\n La presidente du Comite secretaire Aliah Zehara Constantinople Le 8 September 1908 LONDRE , BERLIN , VIENNE , ROME , PARIS , ST . PETERSBUORG \r\n\r\n","description":"","footnote":"","page_name":" 756 ","page_number":756},
  {"content":"\r\n\r\n\r\nترجمه\r\nلندن ، برلين ، وينه ، روم ، پاريس ، پتربورغ\r\nما انجمن نسوان ايرانى مقيمين اسلامبول ، به وجهه و انسانيت و جنسيت ، با كمال عجر و نياز از ذات حشمت سمات شما استرحام مىنماييم كه با استعمال نفوذ نازكانهء پربها و وسايط حشمت پناهى خود همت به نهايت دادن مظالم بىرحمانه - كه با امر مخصوص شاه ، عساكر او دربارهء همشيرگان ما از قتل و انواع مظالم دريغ نكرده و نمىكنند - فرموده ، عالم انسانيت را از خود ممنون و متشكر فرماييد .\r\nكاتبهء كوميته\r\nز . [ زهرا 
  ]\r\n8 سپتامبر 1908 اسلامبول\r\nرئيسهء كوميته\r\nع . [ عاليه 
  ]\r\n\r\nدر صحهء رست [ تربيت ( ؟ ) 
  ]\r\nهر آن‌چه شدنى بود شد ؛ عدالت قادر مطلقى كيفر اعمال ظلام مقتدر را به كنارشان گذاشت ، اگر چنان‌چه هزار مجلد همچون ، در شكوه و شكايت از حكام ، ظلم ظالم و سلاطين مستبد نوشته شود ، مظلمهء ايشان بىنهايت نمىرسد ، جز اين‌كه مضى ما مضى گفته درگذريم چاره نداريم . « بد را به بد سپار ، عدو را به ذو الفقار ! » بعد از اين استقبال را بايد تعاقب كنيم ، زيرا كه گذشته ديگر بازپس نمىآيد ، جهالت و بىعلمى جز اين ثمر نمىدهد . شكوهء ما از حكمرانان همين قدر كافى كه ابواب علوم و معرفت را به روى ملت بستند ، سهل است ، خودشان و اولادشان را هم از لذت دانايى محروم و بىبهره ساختند و ندانستند كه دست عدل ريشهء ظلم را از بيخ و بن بركند .\r\n لطف حق با تو مداراها كند * چون‌كه از حد بگذرد رسوا كند \r\nحالا ما مىگوييم « شاه اگر رفت گو برو باك نيست / تو بمان اى كه چون تو پاك نيست . » در حقيقت ، اين فرد مناسب حال اين پادشاه معصوم پاك و مبرا از همه معاصى و معايب است كه خداى رحمان به ملت ايران عطا فرموده ، نخستين پادشاهىست كه ملت از اعلىحضرتش به هيچ‌وجه شكوه و شكايت ندارند ، ظلم و خطا از ذات ملكوتى صفاتش سر نزده ، ولى بايد فراموش نكرد كه اين پادشاه معصوم جوان‌بخت معنا پدر رعيت و مادتا الحالة هذه در مقام فرزند عزيز ملت است ، چنان‌چه فريضهء ذمهء پدران است در تعليم و تربيت اولاد به وجه احسن بكوشند ، كذا رؤساى ملت و عقلاى امت راست كه در تربيت و تعليم اين معصوم خوددارى ننمايند و نگذارند از مردمان چاپلوس\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nو مزاجگوى هرزه‌دراى متقلب تقلدآور ، گردى به آيينهء منير ضميرش نشسته تيره و تار نموده زنگ بگيرد ؛ اين جور اشخاص را ابدا به دربار فلك مدارش راه ندهند و مربى و معلم از اشخاص متدين و عالم و دولتخواه و ملت‌دوست قرار دهند ، حسن اخلاق و اصول دين و منطق و اصول فتوحات و قانون مملكت‌دارى و رعيت‌پرورى و لشكركشى بياموزند و چنان باشد كه در حين صلح مهياى جنگ باشد ، از تدليس دشمن دوست [ نما 
  ] ايمن نباشد . تاريخ عموم ملل ، خصوصا ايران ، و جغرافياى عمومى ، به تخصيص ايران ، و عهدنامه‌هاى سلاطين ، على التخصيص سلاطين ايران ، از عتيق و جديد ، حفظ فرمايند و سبب جنگ‌هاى تمام دول ، خصوصا جنگ‌هاى ايران ، و نتيجهء آخر آن را ملكه نمايد و فن حرب را مانند ايمپراتور آلمان بداند ، برازندهء آن باشد كه پادشاهان را سركماندر [ كماندور 
  ] مىگويند مسمى به اسم باشد . دانايى پادشاه بايد به درجهء معلمى برسد .\r\nاين‌ها هم كافى نيست . بايد نظريات ديده و تجربه حاصل نمايد . پيش از آن‌كه زمام سلطنت را مستقلا به دست باكفايت بگيرند ، بايد پنج و شش نفر از دانشوران امراى درگاه - كه هر يك در علوم عتيقه و جديده ممتاز و با ديانت سرافراز باشند - به سياحت غيررسمى فرستاد . نقشهء سفر و دستور پروگرام بايد در طهران نوشته شود . مدت اين سياحت از چهار ماه كمتر نباشد . ابتدا پترسبورغ تا پايتخت ديگر دول اروپ ، تا ژاپونيا و امريكا ، و پيش از وقت در كجا بايد چند روز اقامت فرمايد و كدام سربازخانه و كدام مدرسه و كدام كارخانه و كدام فابريك و كدام عدالت‌خانه در چه روز و چه ساعت اتفاق افتد ، همه نوشته و حاضر باشد كه بدون تغيير و تبديل شود . حتى سؤال و جواب - كه لازم احتمال خواهد شد - بايد از طهران حاضر نمايند . بعد از تحصيل علوم ، اين نظرات و تجربيات را كه ديد ، جلال و جبروت سلاطين مشروطه و آبادى و ثروت ممالك ايشان و انتظام عسكرى و كشورى آنان را كه ملاحظه فرمود ، بعد از مراجعت خود به خود شايق عدالت و دشمن استبداد خود اعلىحضرتش خواهد شد و يقين خواهد فرمود كه مشروطه‌طلبان را به جز ازدياد شأن و شوكت و استقلال سلطنت و كثرت سپاه و فراخى مملكت منظورى نبوده و نخواهد بود و - گمان دارم - خواهد دانست كه عموما از سوزش دل از زبان قلم جارى گشته ، و الا ما را غير از استقلال سلطنت غرضى نبوده و چنان‌چه امروز ما سلاطين ماضى را به نفرين ياد مىكنيم - كه عالما و عامدا ما را در وادى جهل حيران و سرگردان گذاشتند - اگر اين پادشاه معصوم را ما در جهل بگذاريم كه از پدر و مادر جدا شده ، در تعليم و تربيتش سعى بليغ ننماييم ، همان لعن و نفرين عايد ملت خواهد شد ؛ و اگر دقيقه‌اى غفلت شود در نزد خدا و پيش وجدان در محكمهء\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nانسانيت مسئول و شرمسار خواهيم شد و شايد اگر كسى ايراد گيرد كه « اسلاف او هفت سفر فرنگستان كردند ، به حال ملت و مملكت چه تحفه‌اى كرامت آورند ؟ » جواب آن است كه آن‌ها نه به خيال انتباه سفر كردند ، بلكه به فكرى رفتند كه خامه را عار آيد از نوشتن . اين‌قدر توانم گفتن كه به تماشاى تياتورها و مغازه‌هاى بلورفروشان و جواهرچيان و غيره و غيره رفتند . كسى را كه هادى و رهنما و مربى على اصغر خان و امير بهادر باشد ، چه استفاده توان كرد ؟ رفتند چنان‌كه رفتند . سودى كه حاصل كردند ملت مظلومه را به پنجاه كرور قرض‌دار كرده در رهن گذاشتند ، اين بليهء خانمان‌كن را به سر ملك و ملت آوردند ، به جز بولهوسى و عياشى خيال ديگر در سر نداشتند . ان شا الله كتاب علاحده گشته عن قريب طبع و نشر خواهد شد . خلاصه ، به عقيدهء بندهء نگارنده ، جهالت محمد على ميرزا براى ملت توفيق جبر شد ، چون :\r\n خوى بد در طبعش كه نشست * نرود تا وقت مرد [ مرگ 
  ] از دست \r\nدير يا زود آن‌چه كرد ارباب بصيرت منتظر بودند . اگر دير مىماند اين معصوم را مثل خود تربيت مىكرد ، يك شاپشال ديگر مىآورد . گرچه جان‌ها تلف و اموال غارت شد ، اما سبب سعادت ابدى دولت جاودانى گرديد . ملت خوشبخت ، رعيت يك حكمرانى عالم و عادل صاحب اخلاق حسنه ، دارا و مالك ثروت خواهند شد .\r\n\r\n« شكر نعمت نعمتت افزون كند »\r\nوظيفهء انسانيت اداى شكر منعم است و هر آن‌كو شكر نيكويىهايى مخلوق را نگذارد ، چنان است كه شكر منعم حقيقى را به جا نياورد . نعمت كدام است ؟ اگر كسى با قطرهء آبى از كسى يارى نمايد ، نعمتى به او بخشيده و شكرش واجب است . پس هرگاه كسى به مفاد « من احيا نفسا فكانما احى النفس جميعا » يك قوم قديمى را از ورطهء هلاكت رهانيده و به سرمنزل سعادت رسانيده روانى تازه بخشيده و سبب حفظ و بقاى شريعت حقهء خاتم النبيين ( ص ) گرديده باشد ، آيا شكر نعمت اين‌گونه بزرگواران را به چگونه مىتوان ادا كرد ؟ معلوم است من و صد چو من از عهدهء هزار يك آن برآمدن نمىتوانيم .\r\nبهتر آن‌كه داد متمدنين اروپا و روش آنان را ، در وظيفهء حق‌شناسى ، پيش‌نهاد خود نموده ، ذكر او را به مفاد « كز عقبش ، ذكر خير زنده كند نام را » طالب باشيم . قوم مدنى اروپ مجسمهء آن اشخاص را ساخته و ترجمهء حال او را انتشار مىدهند . نام ايشان را زندهء ابدى مىسازند و ملت نجيب عثمانى هم در پاداش خدمات « نيازى » و « انوربيگ » دو محله را به نام ايشان خواندند ، [ محلهء نيازى و 
  ] محلهء انوربيگ نام نهادند . علاوه بر آن ، با وجه\r\n\r\n","description":"","footnote":"","page_name":" 759 ","page_number":759},
  {"content":"\r\n\r\nاعانهء ملت دو كشتى جنگى زره‌پوش به نام ايشان درست خواهند نمود . اين است قانون مدنيت و وظيفهء انسانيت ! و بر فرد فرد ايرانى فرض است در پاداش اين پايدارى مجاهدين - كه ما را از چنگ استبداد رهانيدند - به قدر قوه و دانش و بينش خود يادگارى جهت ايشان ترتيب دهند تا دائم در خاطرها بوده و آن را به طلب مغفرت ياد نمايند ، خاصه من بنده كه بيش از همه در اين فقره ذىحصه مىباشم ، زيرا سى سال است در طريق اين آرزو قدم زده و صرف مقدرت و عمر نموده‌ام و مسلم هم نزديك و دور است . و از براى احدى جاى اشتباه نيست . « بودم آن روز من از طايفهء دردكشان كه نه از تاك نشان بود و نه از تاك‌نشان . » در آن وقتى كه لفظ مشروطه بر زبان كسى جارى شدن نمىتوانست و از معناى استبداد كسى آگاه نبود ، بنده قولا و قلما به آگاهى برادران وطن كوشيده و آنان را جهت استرداد حريت دعوت و همه را از وضع ظلم و استبداد حكام آگاه و در اين راه هرگونه فداكارى را بر خود هموار و از صرف نقدينه و عمر خوددارى نداشتم و در پى اين آرزو مىشتافتم . در صورتى كه گمشدهء مرا - كه سرگشته او بودم - به دست آورده و به من سپردند و به آرزوى ديرينه‌ام رسانيدند و در پيرانه سر به حاجت خود واصلم نمودند ، تا چه درجه بايد متشكر بشوم و به اداى وظيفهء تشكر بپردازم ، تا دين من ادا گردد . معلوم است دستگاهى كه در خور آن پايگاه ، يادگارى به پا نمايد ميسر نيست . به مفاد\r\n گرچه آب بحر را نتوان كشيد * هم به قدر تشنگى بايد چشيد \r\nآن بزرگواران را در اين كتاب كه جز از حرف حريت و مساوات و عدل در او حرفى نيست به يادگار گذاشته و عرض مىنمايم : « چه كند بينوا ؟ همين دارد . »\r\nعكس آن وجودان محترم كه در راه حريت و مساوات سر بر كف نهاده و رضاء الله در اين راه جهاد نموده‌اند محض يادگار به ترتيب نقش مىشود :\r\nنخست لازم است شمايل هاديان دين و نائبان حضرت حجت و آيات الله فى الارض ، مقتداى خاص و عام حجج اسلام غفران‌پناه ، علين آرامگاه ، حاجى ميرزا حسين ، حاجى ميرزا خليل طهرانى و آقاى آخوند ملا محمد كاظم خراسانى و آقاى ملا عبد الله مازندرانى گذارده شود و بايد عموم ملت ، از خاص و عام ، بدانند كه اگر اين بزرگواران اقدام نفرموده و خلاصى ملت را وجههء همت خود قرار نمىدادند ، ملت نائل به اين آرزو نمىشد ، سهل است ؛ خلل به اركان شريعت وارد مىآمد . زيرا امثال شيخ فضل بىنور - كه پيروى از شريح قاضى مىنمايند - مردم عوام را فريفته و به اجراى شقاوت پرداخته ، شرع را بدنام و قانون عدل را حرام گفته و با ترويج قانون استبداد استقلال\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nدولت و حيات قوميت ما را خاتمه مىدادند ؛ زيرا اجانب ، محض بدنامى اسلام ، قانون شريعت را مانع ترقى نوع مىسرودند ، مانند « كالاتوست » ها يا « پادانوسى » ها . چنان‌چه مشهورست كالاتوستان گفته بايد اول قرآن را از ميان برداشت - و اين سخن در ميان اجانب مشهور است . علاوه بر آن ، كوته‌بينان كج‌سرشت كه مستعد بىدينى و جهت رهايى از قيد شريعت بىآرام‌اند ، در داخله از اين هرزه‌درايىها بسيار مىنمودند و عوام بيچاره را مىخواستند از جادهء مستقيم منحرف نمايند - كه نام بردن ايشان را باز هم جايز ندانسته از خدا هدايت آنان را مسئلت مىنمايم . ولى اين بزرگواران با اقدامات خداپسندانه ثابت فرمودند اس اساس شريعت نبوى ( ص ) مساوات و عدل است و قانون نبوى جهت ترقى نوع انسانيت و حريت و مساوات و عدالت و مشورت و تحصيل علم از لوازم دين اسلام است .\r\n اسلام به ذات خود ندارد عيب / عيبى / * هر عيب كه هست در مسلمانى ماست \r\nبلى ! حاكمان مستبد جبار بعضى اشرار را - كه كسوت علما را در برداشتند - با خود يار و هم‌افكار نموده و از براى اجراى ظلم از آنان فتوا تحصيل مىنمودند و آيين ابن زياد و شريح قاضى را از نو به ميان مىآورند و علماى اعلام را بدنام مىنمودند ، بدنام‌كنندهء نكونامى چند . به حمد الله ! آن مقتدايان انام قلم بطلان بر مزخرفات آنان كشيدند . بزرگ‌تر از اين خدمتى نمىشد كه به دين و آيين حضرت خاتم المرسلين نمودند ، و همچنين خدمت آذربايجان به سردارى ستار خان و باقر خان . زيرا اگر اهالى تبريز مانند ساير ولايات سكوت مىنمودند يا « به من چه ؟ » مىگفتند و استقامت نمىورزيدند ، عجالتا غلبهء ملت بر دولت ممكن نبود - قولىست كه جملگى برآن‌اند - در ثانى نوبت به مجاهدين غيور و فرزندان پاك‌نژاد ايران ، جنابان سپهدار و سردار اسعد و غيره رسيد .\r\nكانما ستار خان و باقر خان ، مقدمة الجيش اين رستم صولتان بودند ، فتوحاتى كردند كه به عقل نمىگنجيد . هيچ كس اميد اين سعادت را نداشت كه بدون نقشهء نيكو و وضع دنجور [ رنجور ؟ 
  ] چنين پادشاه قهار خون‌خوارى را از تخت سلطنت به زير توانند آورد . بلى ! به عالم نمودند كه در ايران امثال نادر [ و 
  ] نادران كم نيست . سرداران غيور و جسورى يافت مىشوند كه وطن را از تجاوز و غارت‌گران خارجى و داخلى محفوظ توانند داشت . يك سترگ كارى كردند كه مايهء انقلاب افكار همه گرديد و بعض هوس‌ها را از سرها بيرون كرد و رشتهء طمع بعضى را قطع نمود . همه دانستند كه ملك ايران را وراثى هست كه به حراست او و حفظ حقوق خود مقتدرند . هر بيشه را گمان نبرند كه خالىست ، بلكه پلنگ‌هاست كه خفته‌اند . مىتوان گفت كه بخت‌يارى و با دست بخت‌يارى ثابت شد كه\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nتاج و تخت ايران از عالم غيب وديعهء دست ملت ايران است كه هر كس را شايسته و قابل دانند به دو سپارند و كسانى را كه غير قابل و متجاوز از فرمان حق ديدند از تاج و تخت كيان محروم سازند . چنان‌چه مسلمانان در عرض يك سال سه پادشاه ظالم متعدى را خلع و به جاى آنان هر آن‌كو را لايق و شايسته ، بر سرير سلطنت نشاندند .\r\nچنان مىنمايد كه اين سال ، سال سعادت مسلمانان است . معلوم است كه اين وقوعات توجه تمام ملل را به سوى تركيه و ايران معطوف ساخته . جاى تشكر است كه اين دو ملت پس از آن‌كه سال‌هاى دراز در زير شكنجه استبداد زار و زبون بودند هر دو يك دفعه هم‌آهنگ گرديده و به خلع پادشاه ظالم خود ابتدا نمودند . بلى ! چون مرض يكى بود درمانش هم منحصر بود . علاوه بر آن ، قرابت مادى و معنوى اين دو قوم ثابت و محقق گرديد . بايد دانست هم‌چنان‌كه مشروطهء ايران عثمانى را تأييد نمود ، خلع سلطان حميد هم مؤيد و مشوق ايرانيان گرديد در خلع پادشاه جبار ايران ؛ و بايد دانست بقاء اين دو دولت بسته به آن است كه پيوسته چنان‌چه معنا مؤيد يكديگرند مادتا نيز در تأييد يكديگر ثابت قدم و در سياسيات نيز توأم حركت نمايند ، زيرا بقاى هر يك بسته به بقاى آن ديگرىست و لازم است به خطاياى ماضى معترف و در آتى به تدارك و تلافى كوشند ، زيرا خردمندان طرفين سنجيده [ اند 
  ] كه همهء اين اختلافات را بانى و باعث حكم‌داران مستبد بوده‌اند كه دوام و بقاى خود را منوط و مربوط مىدانسته‌اند به اختلاف آراى امت و نفاق فىمابين آنان ، لذا همّ خود را به جعل بعضى خرافات صرف و نام آن خرافات را حديث گذارده ، به توسط علماء سوء در ميان مردم عوام پراكنده نمودند . رفته رفته همان خرافات جاى حديث را گرفت و ابدا از سوء عاقبت نينديشيده و اتفاق ديگران را در عليه خود پيش‌نظر اعتبار نياوردند ، اسلام را ضعيف و دشمنان را قوى ساختند . كار درجه‌اى را كسب نموده بود كه فكر اتحاد امر محال مىنمود . اين اتفاقات حسنه - كه هر دو ملت در يك زمان به طلب مشروطه برخاسته و در طلب آزادى هم‌آواز گرديدند - آنان را به يكديگر معرفى نموده و رشتهء علاقه مادى و معنوى را در بيان آنان استحكام داد ، چنانچه يك عثمانى ديده نمىشد كه از مصائب ايرانيان متألم و متأثر نباشد و مطبوعات عثمانى ، از ترك و عرب ، از همدردى دمى نياسودند و هكذا يك ايرانى يافت نمىشد كه شركت در شادى برادران عثمانى نكرده باشد ، بلكه كافهء زنان و كودكان ايرانى در اين عيش ملى وجدانا با عثمانيان شركت داشتند .\r\nبارى ، در اين خصوص گفتنىها بسيار است - كه اين كتاب را گنجايش آن نيست و علاوه بر آن ذكرش مناسب سبك اين كتاب نيست . معلوم است اربابان دانش و قلم لزوم\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nتشييد علاقهء فىمابين اين دو ملت را كمايليق خواهند نگاشت . ما جهت آن‌كه سرمشقى به دست داده باشيم ، عكس مجاهدين برادران عثمانى و ايرانى خود را در اين كتاب به يادگار مىگذاريم و بنده از خدمات پيشقدمان اين دو قوم - كه در يك وقت و زمان به عالم اسلاميت نمودند - مىنگارم .\r\nنخست ، بايد دانست كه تبديل حكومت عثمانى و برچيدن اساس عبد الحميدى در اين عصر كار آسانى نبود ، خصوصا وقعهء سى و يكم مارث [ مارس 
  ] - كه از خلقت حضرت آدم تا حال امثالش كمتر ديده شده - و اين‌گونه اختلال در هيچ دولت بروز ننموده ، دفع آن از خوارق عادات به شمار است . تمام سياسيون و سرداران بنام عالم را اين فتح و فيروزى مبهوت نموده ، انگشت حيرت به دندان گزيدند و در تفصيل آن ، مانند محاربهء ژاپون و روس ، كتاب‌ها نگاشتند و اين فتح را سه مرد بزرگ ، جنابان مستطابان اجل اكرم « محمود شوكت پاشا » و « نيازى » و « انوربيگ » بانى بودند - كه اسم ايشان در اين كتاب گزارده شده - لذا لازم مىآيد كه چند كلمه از خصال حميدهء آنان بيان شود . با آن‌كه اين فتوحات را جمع دول و ملل به نام آنان ضبط و ثبت نموده‌اند ، آيا اين سه مرد بزرگ ابدا به روى بزرگوارى خود آورده و يا اظهار فخر و مباهاتى نمودند ؟ تمام سفراى دول افتخار خود مىدانند كه يك ساعت با ايشان مصاحبت نمايند ؛ هر آن‌كو با آنان سخن از سياسيات به ميان آورد پاسخ شنيد : « ما از اين فن بىخبريم و سرباز مىباشيم . وظيفهء سربازى خود را اجرا نموديم . » و بعد از انجام كار بدون آن‌كه متوقع رتبه و مقامى باشند ، هر يك به سر كار خود رفتند . علاوه بر آن ، محمود شوكت پاشا - كه سرمفتش سه اردو و داراى منصب امير نويانى بود - منصب امير نويانى را به خودى خود ترك و خود را سرتيپ خواند . لذا پاشايان ديگر - كه بلااستحقاق و به خلاف قانون از طرف عبد الحميد امير نويان و مشير و مشار شده بودند و در مقابل خدمتى كسب استحقاق ننموده بودند - از اين قصه [ عبرت 
  ] گرفته مناصب عالى را ترك و با كمال معذوريت خود را به مناصبى كه لياقت و استحقاق داشتند تنزل دادند . امير نويان سرتيپ اول ، امير تومان سرتيپ دوم ، سرتيپ به پايهء سرهنگى تنزل نمود و هكذا در اردوهاى عثمانى هشتاد مشير بود ، اينك ده نفر نمانده ؛ اين عنوان مشير در اروپا مارشال است . در تمام روسيه چهار مارشال هست و در آلمان دو و در انگلستان يك ، در عثمانى هشتاد ، زيرا عبد الحميد به هر كس اظهار ميل مىكرد رتبه‌اش را ترفيع مىنمود . گذشته از آن‌كه محمود پاشا مناصب را قانون كرد ، به قدر چهار پنج كرور تفاوت خرج بروز نمود و از خرج كاست و صداى احدى بلند نشد ، زيرا نخست دربارهء خود اين فقره را روا ديد و به مفاد « پيكان به تير جا كند ، آن‌گاه بر\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nنشان » همگى پيروى از او را بر خود فرض شمرده ، نتوانستند بگويند : « خود ناگرفته پند ، مده پند ديگران ! » بلى ! قصد ايشان ترقى وطن بود ، اكثر ازين بزرگان مشروطه‌طلب به قناعت خو نموده‌اند ، زيرا جهت تحصيل سعادت و نيكبختى ملت سال‌ها در فرنگستان متحمل هرگونه سختى شده و در تدارك اين كار مىكوشيدند . در وزارت و راحت به سر نمىبردند . پس از موفقيت و برانداختن سلطنت حميدى - شهد الله - از زبان يكى لفظ « چنين و چنان كرديم » شنيده نشد . زبانزد جملگى اين بود : « چون ستم به منتها درجه رسيده خدا به ما ترحم فرموده . » اين فروتنى سبب شد كه هر يك در نظر ملت گرامى و محترم و به درجات بلند ارتقا جستند .\r\n عيب است بزرگ بركشيدن ، خود را * وز جملهء خلق برگزيدن ، خود را\r\nاز مردمك ديده بيايد آموخت * ديدن همه كس را و نديدن ، خود را \r\nهر قدر صدارت را به محمود پاشا عرضه داشتند پذيرفته نشد ، پاسخ داد : « من سربازم . و فخرم به سربازى ملت عثمانى است . » بلى ! « چنين كنند بزرگان چو كرد بايد كار ! » حق‌پرستى كنند [ و 
  ] خداشناسى ، نه خودپرستى و ناسپاسى .\r\n« در خانه اگر كس است همين قدر / يك حرف / بس است . » امير حضرت اشرف سپه‌سالار اعظم در خصوص اين القاب‌هاى بىمعنى فكر صحيحى فرموده و از جهت آينده هم يك قانون محكمى وضع فرمايند كه اسم بىمسمى از ميان برداشته شود ، امير نويان يعنى سردار صد هزار . ظاهرا وقت آن رسيده است كه ترك تقليد هنديان گوييم و به هر پيشخدمت لقب عزيز السلطانى ندهيم و هر امر بر را منصب سرتيپى ؛ و وقت آن رسيده كه عكس سرداران دو ملت را در برابر يكديگر زيب كتاب مودت قرار دهيم ، زيرا با ديدار عكس اين مجاهدين ، كافهء ملت اسلام بشاش و خرم مىگردند .\r\n\r\nمناجات و عرض حاجات به درگاه قاضى الحاجات\r\nلك لحمد يا ذالجود و المجد و العلى تبارك تعطى من تشاء و تمنع اللهما ! پروردگارا ! ما بندگان عاصى را به كيفر اعمال مگير ؛ به حق پاكان و نيكان درگاه احديتت ، نظر لطف و عنايت به سوى ما بيچارگان افكن كه به جز تو پناهى نداريم ؛ گر ما مقصريم تو درياى رحمتى ، جرمى كه مىرود به اميد عطاى توست . اى كريم كارساز و اى معبود بنده‌نواز ، ما را به راه راست رهنمايى كن ؛ عمر عزيز به غفلت گذرانديم ، فريب دنيا خورديم ، حق را از باطل تميز نداديم ، چشم حقيقت‌بين كرامت فرماى و عقل خوش ! « اللهى لئن جلت و جمت خطئتى فعفوك عن ذنبى اجل و اوسع رحمت و اسعدات ! » را شامل حال ما گردان\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nو ما را به صراط مستقيم « المؤمنون اخوة » هدايت فرماى كه با همديگر اتحاد كرده طريق مساوات و مؤاسات پيش گيريم ؛ از اخلاق ذميمه و رذيلهء كبر و غرور و بخل و حسد نجات ده ؛ حب وطن و ابناء وطن را در دل‌هاى ما محكم كن ؛ اى خداى عزيز ! جميع نعمت خود را بر ما كرامت فرمودى كه ما را به دين حنيف اسلام دلالت نمودى كه شرايط آن عدالت و اخوت و مساوات بود . فقط مستبدين - كه داخل در تحت آيهء شريفهء  « يَقُولُونَ بِأَفْواهِهِمْ ما لَيْسَ فِي قُلُوبِهِمْ »  بودند - آن نعمت عظمى را سوء استعمال كرده ما را محروم كردند ، ما را به كفران نعمت واداشتند ؛ وظيفهء عبوديت به جاى نياورديم ، از اطاعت اولو الامر سرپيچ شديم ، مراعات قوانين اسلاميت نكرديم . خدايا ، به حق اسماء عظامت ، ما را به همديگر مهربان كن و پادشاه را به ما رئوف و رعيت‌پرور و عدالت‌گستر كن ؛ حب پادشاه را در دل رعايا جاگير فرما و ديگر ما را محتاج به اين‌گونه كتب و رسايل مفرما ؛ مشروطهء ما را محكم و ديوان عدالت ما را مستحكم فرما !\r\nبعد ازين ، چند از حقيقت دم زنم ؟ مدتى هم در مدح و ثناى امراى عادل رعيت دوست و نيكخواه ملت و فوائد تحصيل علم و صنعت نويسم و مشغول تحصيل معيشت خويش و ازدياد ثروت مملكت و دولت باشيم . يا رب ، دعاى خسته دلى مستجاب كن !\r\n\r\nاعتذار\r\nعموم احبا و اصدقا مىدانند كه جلد سيم سه سال بود كه تحرير شده بود ولى در طبع تأخير شد ، زيرا كه در زمان استبداد در دست بود ؛ هنوز به اتمام نرسيده بود كه حكومت مستبده متبدل به مشروطه گرديد . چون ريشهء استبداد از بيخ و بن بركنده نشده بود ، به آبيارى طاغيان چابكدست در اندك زمانى از نو نشو و نما يافت ، محكم‌تر و سخت‌تر از اول گرديد تا هيجده ماه بحران خود را نمود . به حذاقت طبيبان عالم و مجرب مجددا مانع ترقى ظلم گشته و ريشهء منحوسهء استبداد از بيخ بركنده گشته ، نير اعظم عدالت از مشرق ايران تابان و لمعان گرديد . مستبدين خوار و بىمقدار ، عموما گرفتار ، محكوم حكم عدالت گشته ، سزاى كردار ناصواب خويش از قتل و صلب و طرد و تبعيد ، هر كس به فراخور حال خويش ديدند ، و نداى  « ذُقْ إِنَّكَ أَنْتَ الْعَزِيزُ الْكَرِيمُ »  شنيدند . چون در اين اختلال ، به مقتضاى « هر سخن جايى و هر نكته مقامى دارد » سياق سخن از دست رفت ، اين است كه صحبت‌هاى پيش از وقت حاضر شده ، منافى تقاضاى وقت و موقع گشت . خصوصا تعبير خواب يوسف عمو كه به رضا خان مازندرانى شرح حال اهل بهشت و جهنم را حكايت كرد . خلاصه ، عقب‌ماندهء مطالب را با مطالب تازهء كتاب\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nجداگانه . . . [ موسوم 
  ] به فرج بعد از شدت به شرط حيات و استعانت خدا بنويسم . در آن كتاب ، اسماء خائنين و مستبدين در لباس مشروطه‌خواه ، منافقين امرا و وزرا كه لباس تزوير پوشيده ، ظاهرا در استقامت و استدامت مشروطه نمايش‌ها به خرج مىدادند ، در باطن مانند موريانه شب و روز به تخريب مىكوشيدند و گرگان در لباس ميش كه كسوت اهل علم پوشيده ولى  « كَمَثَلِ الْحِمارِ يَحْمِلُ أَسْفاراً »  را مظهر بودند و از تجار و كسبه كه هر يك به اسم خدمت در اجراى مقاصد ملعونانهء خويش و غرض شخصى مىكوشيدند ، اسما و رسما ، در محفل و انجمن بوده‌اند ، در داخله و خارجه ، بعد از تحقيق و ثبوت ، يكان يكان مىنويسم . تا جهان باقى است ، در تاريخ ايران ، اسماء ايشان به نفرت و ملعنت ياد شود و كذا نام نامى مجاهدين فى سبيل الله كه به نيت خالص در راه استقلال وطن مقدس كوشيده ، در راه اجراى عدالت و مساوات از جان و مال گذشته ، بيدق استبداد را سرنگون ساخته ، در راه سعادت وطن و خلاصى از فشار ظلم [ بر 
  ] ابناى وطن جان خود را نثار كرده ، گوى نيكنامى از همگان ربوده ، زيب زينت مجموعهء محموده خواهم كرد - كه هر كس [ را 
  ] به مطالعهء آن دسترس باشد - اسامى سامى ايشان را به احترام و عزت ياد نمايند .\r\nعجالتا از قارئين كرام عذر سهو و خطا و بىرسمى مطلب و بىنظمى تحريرات مىخواهم . « العذر عند كرام الناس مقبول . »\r\n شنيدم كه در روز اميد و بيم * بدان را به نيكان ببخشد كريم\r\nتو نيز ار بدى بينى ، اندر سخن * به خلق جهان‌آفرين ، كار كن ! \r\nتمت الكتاب بعون الله تعالى چهاردهم رمضان المبارك سنهء 1327\r\nحق ترجمه و طبع سه جلد كتاب سياحتنامهء ابراهيم بيگ را احدى ندارد ، مگر به اذن مؤلف .\r\nفرصت تصريح غلط صحيح نشد ، بعض سهو قلم مرتب خواهد شد . معذرت مىخواهم .\r\n\r\n","description":"","footnote":"","page_name":" 766 ","page_number":766},
  {"content":"\r\n\r\n\r\nواژگان\r\nآب تژن : رود تجن\r\nآدم : نوكر\r\nآردل ، آرديل : امر بر نظامى ، مصدر ( فرانسه )\r\nآزگار : كامل ، تمام\r\nآسترى : آن سوىترى ، دورترى\r\nآستريا : اتريش\r\nآلا : پادگان ، محل استقرار\r\nآلاى اطفائيه : مركز آتش‌نشانى\r\nآن : او\r\nآنارژيت : آنارشيست\r\nآنترى : داخل شويد ( فرانسه )\r\nآهوروشان : آن‌ها كه چون آهو مىخرامند\r\nائمهء انام : امامان خلق ، پيشوايان مردم\r\nاباحه : اباحت - : مباح و حلال كردن ، جايز داشتن ، جواز\r\nابوقات :  Avocat  ، وكيل مدافع\r\nابى شهر : بوشهر\r\nاجرا : جريان يافتن ( مايع )\r\nاجلاف : جمع جلف\r\nاجوبه : پاسخ‌ها\r\nاحلام : خواب‌هاى شيطانى و شوريده\r\nاخراج كردن : استخراج كردن\r\nاخلال : آشوب\r\nاراس : ارس\r\nارباب لقب : صاحبان لقب\r\nارذل : جمع رذل ، فرومايه ، ناكس ، خسيس\r\nاسّ اساس : بنياد و پايهء هر چيز\r\nاساطين : اركان ، بزرگان ، برجستگان\r\nاستادى : مهارت ، زيركى ، تدبير و مكر\r\nاستبراء : طلب برائت ، پاكى خواستن\r\nاستبرق : استبرك ، ديباى ستبر\r\nاستحسان : تحسين كردن\r\nاستحيا : شرم كردن\r\nاستخفاف : حقير كردن ، خفيف كردن\r\nاستدامت : استدامه ، دوام چيزى را خواستن\r\nاستراحت : راحت\r\nاستصوابى : صواب‌ديد\r\nاستعيذ بالله : پناه مىبرم به خدا\r\nاستقبال : آينده\r\nاستيعاب : فراگرفتن\r\nاستيعاف : استيعاب ، كمال ، استكمال\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nاسلام : پذيرفتن دين اسلام\r\nاسناد دادن : نسبت دادن چيزى به كسى\r\nاشتلم : خشونت ، لاف پهلوانى زدن ، اخذ چيزى به زور\r\nاشرّناس : شريرترين مردم\r\nاشهب : اسب خاكسترى رنگ\r\nاصفا كردن : گوش دادن\r\nاضرار : زيان رساندن\r\nاضغاث : خواب‌هاى پريشان\r\nاضلال : گمراه كردن\r\nاضلال : گمراه كردن\r\nاضلالات : گمراهىها\r\nاطفائيه : آتش‌نشانى\r\nاظهر من الشمس : از روز روشن‌تر\r\nاعادى : دشمنان\r\nاعالى و ادانى : بلندپايگان و فرومايگان\r\nاعدادى : آمادگى\r\nاعدى عدو : دشمن‌ترين دشمن\r\nاعزّه : ارجمندان ، بزرگواران ، عزيزان\r\nاعلاء : بلند كردن ، بركشيدن ، افراشتن\r\nاعلاء : افراشتن ، بركشيدن ، بلند كردن\r\nاعمار : آباد كردن زمين\r\nاعوجاج : كجى ، پيچيدگى\r\nافاقه ( افاقت ) : بهبودى ، گشايش\r\nافرنجى : فرنگى\r\nافسوس كردن : افسوس خوردن\r\nاقتفاء : پيروى كردن\r\nاقلام : قلم‌ها\r\nاكسپوزيسيون : نمايشگاه\r\nامراض ساريه و مستوليه : امراض واگير و همه‌گير ( اپيدمى )\r\nامعان : ژرف‌نگرى ، دورانديشى ، دقت\r\nاموال مفروشه : فرش و قالى و قاليچه\r\nاميرنويان : سردار صد هزار لشكر\r\nانار الله مضجعه : نور به قبرش ببارد ( ؟ )\r\nانتريك : تحريك ، برانگيختن\r\nانجاح : روا كردن حاجت ، پيروزمند شدن\r\nانجلد : جلا گرفتن ، روشن شدن\r\nانديشه : نگرانى\r\nانشاد : آوردن شعر از خويشتن ، سخن‌پردازى\r\nانكسار : فروتنى ، سرشكفتگى\r\nانهاء : آگاه كردن ، پيام رسانيدن\r\nانيق : شگفت‌آور\r\nانين : ناله و آواز سوزناك\r\nاو : آن\r\nاوتل : هتل\r\nاوصاف خلقتى : خصوصيات ژنتيكى\r\nاولاد الجاد : فرزندان بزرگواران\r\nاهل وطن : هم‌ولايتى\r\nايدون : اين‌گونه ، اكنون\r\nايستاتستيك : آمار ( فرانسه )\r\nايقاظ : بيدار ، آگاه كردن\r\nايقاع خسارت : زيان رساندن\r\nايقان : باور و يقين كردن\r\nايمپراتوريچه : امپراتريس ، ملكه\r\nايمپريال : امپريال ، سكهء طلاى دورهء تزارى روسيه\r\nايو اللّه : آرى ، چشم\r\nباتاريه : پاتاريه ، عرّاده ( توپ )\r\nبا خود گفتن : زير لب گفتن ، خطاب به خود گفتن\r\nبادسر : متكبر\r\nباربارى : بربرى ، وحشيگرى\r\nباستيان ( باستيون ) : بناى مرتفع داخل قلعه\r\nباسمه‌خانه : چاپ‌خانه\r\nبراتچى : برات‌دار ، حواله‌دار\r\nبست و گشادكار : حلّ و فصل امور\r\nبشره : روى ، چهره ، صورت\r\nبقيه السيف : بازماندهء سپاه پس از هزيمت\r\nبگلربيگ : فرماندار ، والى\r\nبلاده ( بلايه ) : بدكار ، گمراه\r\nبناپاد : نوعى سكّه نقره\r\nبنان : سرانگشت\r\nبندر برّ مصر : اسكندريه\r\nبنگ : بنك ، بانك\r\nبوطه : بونه\r\nبه تقريبى : به نحوى\r\n\r\n","description":"","footnote":"","page_name":" 768 ","page_number":768},
  {"content":"\r\n\r\nبه قاعده : درست و حسابى\r\nبىحقوق : حق‌ناشناس\r\nبىخودانه : ناخودآگاه ، بىاختيار\r\nبيع من يزيد : فروش به مزايده\r\nبىفتور : سالم ، بىنقص ( مداوم )\r\nبيّنه : دليل آشكار\r\nبىوايه : بدون لزوم و حاجت ، بىضرورت\r\nبيوس : انتظار ، طمع ، توقع\r\nبيوست - بيوس\r\nبىهمال : بىشريك و همتا\r\nپاپتى : پابرهنه ، يك‌لاقبا ، تهيدست\r\nپاتريوت : وطن‌پرست ( فرانسه )\r\nپايان : سرانجام\r\nپته : جواز ، پروانه ، بليت\r\nپراتيك : عمل ( فرانسه )\r\nپرن : پرنيان\r\nپرن : ديروز ، روز گذشته\r\nپروكدرور : دادستان ( فرانسه )\r\nپروگرام : برنامه ( فرانسه )\r\nپساپورت : پاسپورت ، گذرنامه\r\nپيشدار : پيشاهنگ ، پشرو لشكر\r\nپيش كردن : جلو بردن\r\nپيش كردن : قايد كردن ، برترى دادن\r\nپيشگاه حجره : پيشخان دكان ، جلو اتاق\r\nپيش نهاد خاطر كردن : وجههء همت قرار دادن\r\nپيشين‌بينى : پيش‌بينى\r\nتالى : دوّم ، تابع ، دنبال\r\nتالى نداشتن : يگانه بودن ، يكّه بودن\r\nتأمينات : وثايق\r\nتبصبص : چاپلوسى\r\nتجرّع : نوشيدن جرعه به جرعه\r\nتحذير : برحذر داشتن\r\nتختگاه : پايتخت\r\nتديّنات : پستىها\r\nتذكره : يادآورى\r\nتذكره نمودن : تذكر دادن\r\nتراجم : گزارش‌ها ، شرح حال‌ها\r\nترزبان : خوش‌گفتار\r\nتسليم كردن : قبول كردن\r\nتسويدات : پيش‌نويس‌ها\r\nتسويلات : جمع تسويل ، اغوا كردن\r\nتسويلات : اغواها ، فريب‌ها\r\nتشريف : بزرگداشت ، شريف گردانيدن\r\nتشريف داشتن : تعريف كردن ، بزرگ كردن\r\nتشكّر كردن : شكر كردن\r\nتشييد : استوار و محكم كردن\r\nتعجّبانه : با تعجّب\r\nتعرفه فرستادن : دعوت كردن\r\nتعليقه : نامه\r\nتعمير : عمارت كردن\r\nتقريب : نزديك كردن ، تقرب دادن\r\nتكاهل و تكاسل : كاهلى و تن‌آسانى\r\nتكليف : دعوت\r\nتلمه - تلمت : سوراخ ، رخنه ، ترك\r\nتمسّك و حجّت : سند و قبض\r\nتمنّا : ممنونيّت ، تشكّر\r\nتناسل و تناكح : ازدواج و توليد نسل\r\nتناصر : يارى كردن\r\nتنبيه : آگاه كردن ، هشيار ساختن\r\nتوسط : وساطت كردن\r\nتوقير : بزرگ داشتن ، عزت كسى را نگه داشتن\r\nتهجّد : شب‌زنده‌دارى ، نماز شب خواندن\r\nتهليل : تسبيح كردن\r\nتياتور فاجعه : تأتر تراژدى\r\nثانى اثنين : نظير ، مانند\r\nثلمه : شكاف و رخنه\r\nثوب : قوارهء پارچه\r\nجبر : استخوان شكسته را بستن\r\nجبر و كسر : شكستن و بستن\r\nجدّى : از روى حقيقت و راستى\r\nجزاير هند و هلند : اندونزى\r\nجزوه‌دان : جلد مقوايى چند پوشه ، كيف\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nجزيه : مالى كه اهل كتاب به دولت اسلامى پردازند\r\nجسيم : تناور ، تنومند ، خوش‌اندام\r\nجسيميّه : جسيم\r\nجلدتين : ژلاتين\r\nجنگ مغلوبه : مانور نظامى\r\nجنگ هفت لشكر : مانور نظامى ، تمرين نظامى\r\nجنيبت كشيدن : اسب يدك همراه بردن\r\nجوارى : كنيزكان ، دختران\r\nجوق‌جوق ( جوقه‌جوقه ) : گروه گروه\r\nجولفه : جلفا\r\nچاپار شاگرد : شاگرد نامه‌بر\r\nچاپارى رفتن : تند رفتن\r\nچخيدن : كوشيدن ، ستيزه كردن ، دم زدن\r\nچگل : زيباروى\r\nچل‌چاق : چلچراغ\r\nحاصلات : محصولات\r\nحالى : معلوم\r\nحجاب : حجب و حيا\r\nحرائت : كشاورزى كردن\r\nحرايف : حرف‌ها\r\nحرق : سوختن ، سوزانيدن\r\nحشمت سمات : حشمت نشان ، والاتبار ، ملوكانه\r\nحقهء نان : ظرف نان ( ؟ )\r\nحليله : زن شرعى ، همسر\r\nحمّايى خفا : تب‌زدگى پنهان\r\nحمّى : تب ، تب‌زدگى ، عوارض ناشى از تب\r\nخاصّه : خصيصه\r\nخاصّه : خاصيت\r\nخاطر فاتر : هوش كند و كم‌ادراك\r\nخانم كوچك : دوشيزه خانم\r\nخزانهء عامره : خزانهء معمور پادشاهى\r\nخزف : سفال\r\nخسيس : فرومايه ، دون ، پست ، محك\r\nخشيت : ترس\r\nخصمى : دشمنى\r\nخضرت : سبزى\r\nخطوب : كارهاى سخت و بزرگ\r\nخطوط : جمع خط ، نامه‌ها\r\nخفيه و تبديل : تغيير قيافه و لباس\r\nخلد الله ملكه : خداوند پادشاهى او را جاويد داراد\r\nخلود در نيران : جاويد بودن در جهنّم\r\nخواجه تاشان : غلامان و نوكران يك شخص\r\nخواننده و سازنده : خواننده و نوازنده\r\nخودغرض : غرض‌ورز ، باغرض\r\nخوليا : ماليخوليا\r\nخهى : خوشا ، مرحبا\r\nخيو : آب دهان\r\nخيول : گروه اسبان و سواران ، لشكرها و سپاه‌ها\r\nداج : تاريك\r\nدارات : كرّوفرّ ، داروگير\r\nدار الصنايع : هنرستان فنّى\r\nدبّوس : گرز آهنى\r\nدپلوماتى : ديپلوماسى\r\nدثار : حبّه ، لباس رويى\r\nدرازنويس : مستوفى\r\nدربند : كوچهء دردار\r\nدر خانه : دربار ، درب خانه\r\nدر سمط كشيدن : منظم كردن\r\nدرع : زره\r\nدنگ : بىهوش\r\nدنيه ( دنى ) : پست ، نازل\r\nدوبختى : لاتارى ( احتمالا تحريف‌شدهء داوبختى )\r\nدوقتور : دكتر\r\nده‌باشى : كدخدا\r\nذاكرين : همراهان\r\nذرّيات : فرزندان\r\nذريعه : واسطه ، وسيله\r\nذل : مذلّت\r\nراست آمدن : برخورد كردن با كسى\r\nراسمه : رسم\r\n\r\n","description":"","footnote":"","page_name":" 770 ","page_number":770},
  {"content":"\r\n\r\nرجا مىنمايم : اميدوارم\r\nرجته : نسخه\r\nرحله - رحل : بار ، منزل ، مأوى\r\nردّه : ارتداد\r\nرزايا : پيش‌آمدهاى ناگوار\r\nرشاد : هدايت و رستگارى\r\nرصين : محكم\r\nرطب اللسان : شيرين و ترزبان\r\nرفاهت : رفاه ، آسايش\r\nرقّ : بندگى ، عبوديت\r\nرقميجات : مراسله‌ها ، مرقومه‌ها ، نامه‌ها\r\nروزنامه : دفتر خاطرات روزانه\r\nروزنامهء سياحت : سياحتنامه\r\nريب : شك و شبهه\r\nريبه - ريبت : تهمت\r\nزاكون ( ژاكون - زاگون ) : رسم ، قانون ( روسى )\r\nزخارف : جمع زخرف - زينت‌ها ، زيورها\r\nزلّت : خطا ، لغزش\r\nزوالى : بعد از ظهر\r\nژنرال قونسل : سركنسول\r\nسارخ : بقچه\r\nسازنده : نوازنده\r\nسامى : بلندمرتبه ( در خطاب به اشخاص محترم )\r\nسپارش : سفارش\r\nسحاب مظلم : ابر تيره\r\nسخره : بيگار\r\nسدره : درخت بهشتى\r\nسرير : اورنگ ، مسند\r\nسفالت : حقارت ، فرومايگى\r\nسقر : دوزخ ، جهنم\r\nسكلابه : سقلاب ؟ قوم اسلاو\r\nسكينه : آرامش و وقار\r\nسلاله : نطفه ، نسل\r\nسلامتانه : صدقه‌اى كه براى سلامتى خود دهند\r\nسلب : لباس عزا ، لباس جنگ\r\nسلم : صلح\r\nسلّم علم : نردبان علم\r\nسمر كردن : استراحت كردن ( با قصه‌گويى شب را گذراندن )\r\nسمط : رشته\r\nسندوس : پارچهء ابريشمى زربفت ، حرير لطيف و قيمتى\r\nسواحل گرد ( واپور سواحل گرد ) : كشتى بخار كه بندر به بندر مىايستد\r\nسومى اليه : مشار اليه\r\nسهله و سمحه : آسان‌گيرى و بزرگوارى\r\nسيغار : سيگار\r\nشاطر : پيادهء چالاكى كه در جلو اسب شاهان و امرا مىدويده است\r\nشافى : شفادهنده ، راست ، درست\r\nشانه زدن : تنه زدن\r\nشبر : وجب\r\nشتر گربه ( اشتر گربه ) : چيزهاى نامناسب باهم\r\nشدّه : رشتهء دانه‌هاى گران‌بها\r\nشرذمه : گروه اندك از مردم\r\nشعربافى : نسّاجى\r\nشفل خسيس : شفل پست\r\nشمايل : خصوصيات ، اوصاف\r\nشمايى : خلاصه‌اى\r\nشمندفر : راه‌آهن ( فرانسه )\r\nشهادت‌نامه : مدرك تحصيلى\r\nشيخ الاعجام : بزرگ غيرعرب‌ها ( ايرانيان )\r\nشيم : عادات ، طبيعت‌ها\r\nصحيّه : بهداشت : بهدارى\r\n( صداى ) الجوع الجوع : ( فرياد ) گرسنگى\r\nصعوه : گنجشك و پرنده‌هاى كوچك نظير آن\r\nصفحات : سرزمين‌ها\r\nصلب : استوار ، محكم ، تيرهء پشت\r\nصماء : سخت و محكم\r\nصوامع ملكوت : عالم ملكوت\r\nصوبه : مملكت ، كشور ، ولايت\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nطارى : گذرنده\r\nطارى شدن : آمدن از جايى كه ندانند\r\nطاق : ايوان\r\nطاق ظفر : طاق نصرت\r\nطبع شدن : وضع شدن\r\nطفرا : فرمان ، منشور\r\nطوبى لهم : خوشا به حال ايشان\r\nطولونبه : تلمبه\r\nطيش : خفت عقل و سبكسرى ، اضطراب ، خشم\r\nظبطيّه : پليس ، نيروى انتظامى\r\nظلّام : ستمكاران\r\nعالم حكمى : عالم صاحب فتوا\r\nعالم ذرّ : جهانى كه ابناء بشر چون ذرات از پشت آدم ابو البشر خارج شده و خدا آنان را به اعتراف وجود خويش واداشت\r\nعجبا : آيا ( در تركى مستعمل است )\r\nعذوبت : مطبوع و گوارا بودن ، زلالى\r\nعرضه‌چى : شاكى\r\nعرضه‌چى ، عريضه‌چى : شاكى\r\nعسر : سختى ، صعوبت\r\nعسير : سخت ، دشوار\r\nعظم : بزرگى قدر و مقام\r\nعقبات : مقدمات\r\nعقبه : معركه\r\nعلاقه : ارتباط ، بستگى\r\nعلم اصلاب : علم الانساب\r\nعلّو : غلبه\r\nعلومه كان و مايكون : علم گذشته و آينده\r\nعلى رؤس الاشهاد : در حضور همگنان ، در ملاء عام\r\nعميم : تام ، تمام ، كامل\r\nعنود : ستيزه‌كار\r\nعوار : عيب\r\nعهده : تعهّد ، تقبّل ، ذمّه\r\nعيد اضحى : عيد قربان\r\nعيوق : ستاره‌اى سرخ رنگ و روشن\r\nغبى : كم‌فهم ، نادان\r\nغرر : برگزيده‌ها ، درر غرر ، مرواريدهاى دست‌چين و برگزيده\r\nغرم : ميش كوهى\r\nغرّه : روز اوّل ماه قمرى\r\nغزته : - گازت\r\nغشّ : حيله و مكر ، شيله و پيله\r\nغشوه : دست و پا زدن هنگام غش\r\nغلّ : كينه ، حسد ، عداوت\r\nغنيم : خصم ، مال غنيمت\r\nغوغايى : آشوبگر\r\nفابريك : كارخانه\r\nفالز ( فايز ، پاليز ) : جاليز\r\nفاليز : جاليز\r\nفحول علماء : علماء نامدار\r\nفرد : بيت\r\nفرزدق : شاعر مشهور عرب\r\nفرقدان ( فرقدين ) : دو ستارهء نزديك به قطب شمال ، كنايه از بلندى مرتبه و دورى\r\nفرقهء لشكر : گروهان يا گردان نظامى\r\nفسقه : فاسق‌ها ، بدكارها\r\nفعلا : عملا\r\nفغفور : پسر خدا ( لقب امپراتور چين )\r\nفلك اشير : كره‌اى آتشين بر بالاى كرهء هوا ( نجوم قديم )\r\nفلكه : درشكه\r\nفيطون : نوعى وسيلهء نقليه غير موتورى\r\nقائل : گوينده\r\nقائل : گوينده\r\nقائمه : مقررات ( ؟ )\r\nقابچى ( قاپوچى ) : حاجب ، دربان\r\nقابينه : كابينه ، دفتر كار\r\nقارط : كارت\r\nقاروره : شيشهء كوچك مدوّر\r\nقانون تجرّع : آداب نوشخوارى\r\nقبس : شعلهء آتش\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nقبضيّت : خساست ، امساك\r\nقرال : سلطنت ( ؟ )\r\nقرالچه : ملكه\r\nقسط : عدل\r\nقصوى ( درجهء قصوى ) : دورترين غايت ، مقصود نهايى\r\nقطران : شيرابهء درخت صنوبر و امثال آن\r\nقلّاش : كلّاش ، حيله‌گر ، حقّه‌باز\r\nقلب در خود نمودن : در خود مستحيل كردن\r\nقلزم : دريا ، رود بزرگ\r\nقلعهء شيشه : قلعه‌اى در قفقاز كه آقا محمد خان قاجار در آن‌جا كشته شد\r\nقلمداد كردن : قلمى كردن\r\nقلمرانى كردن : قلم زدن\r\nقمره : كمره ، كابين ، مسافران كشتى\r\nقناپه : كاناپه\r\nقناويز : پارچه ابريشمى سادهء سرخ رنگ\r\nقنّوچ : شهرى در هندوستان كه سلطان محمود تصرف كرد\r\nقول كشيدن : رواديد صادر كردن\r\nقوللق : خدمتانه ، پول چايى\r\nقونت : كنت\r\nقونسلط : كونسولتاسيون ، مشاورهء پزشكى\r\nقوهء كهربائيه : قوه برق\r\nقويم : راست و درست ، استوار\r\nقيماق : سرشير\r\nقيماق : سرشير ، خامه\r\nكارآگاه : كاردان ، ماهر ، ورزيده\r\nكاشف السراير : فاش‌كنندهء نيّات ، باطن‌ها\r\nكافّه : كلا ، جميعا\r\nكافيان : كارگزاران ، عاملان\r\nكافيان : كارگزاران\r\nكافيان : كارگزاران ، عاملان ، دانايان كار\r\nكانتور : دفتر نمايندگى تجارى\r\nكانستى تيوشن : قائم كردن ، مشروطيت\r\nكانستى تيوشن : مشروطيت\r\nكان و مايكون : آن‌چه بوده و خواهد بود\r\nكتاب‌فروش : عالم‌نماى دينى ، عالم ريايى\r\nكتم : كتمان ، پنهان كردن\r\nكدر : مكدّر ، كدورت\r\nكرانتين : قرنطينه\r\nكرو : قايق\r\nكروپى : توپ ( ساخت كارخانه كروپ آلمان )\r\nكسر : شكستن و خرد كردن\r\nكلابه : كلاوه ، كلافه ، سرگشته\r\nكلال : خستگى ، ماندگى\r\nكلب : سگ\r\nكلمه : جمله ، گفتار\r\nكليل : سست ، كند ، مانده شده\r\nكماجرى : آن‌طور كه جريان داشت\r\nكمايليق : چنان‌كه سزد و بايد\r\nكندوكتور : رانندهء قطار ( فرانسه )\r\nكنكاش : مشورت\r\nكيسه كوزه‌دارى : كاسه كوزه‌دارى ، چيزگرى ، حق‌گيرى در قمارخانه\r\nكيف ماشاء : هرطور كه بخواهد\r\nگازت : روزنامه\r\nگرزمان : آسمان ، سپهر ، عرش خدا\r\nگرى : گريستن\r\nگريوه : تپّه ، راه دشوار ، گردنه\r\nگل مهره : مهرهء گلى ، كنايه از آدمى كه از خاك سرشته شده كرهء زمين\r\nگلوپ ( گلوب ) : گوى ، كرهء جغرافيايى\r\nگومپانى ( كومبانى ) : شركت تجارتى\r\nلاحقه ( لاحق ) : و اصل ، متصل ، بعدى ، آينده\r\nلبّ : برگزيده و خالص از چيزى\r\nلبيب : عاقل ، خردمند\r\nلحيه : ريش\r\nلفّ و نشر : آوردن چند كلمه و سپس آوردن چند كلمه ديگر مربوط به كلمات اول\r\nلوت : مقياس وزن روسى معادل 38 / 16 كيلوگرم\r\nلونّدى : كالسكه\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nماتم وفير : ماتم شديد و فراوان\r\nمارگزره : گزره‌مار ، نوعى افعى داراى سم مهلك\r\nماكنه : كارخانه ، موتور\r\nمالاكلام : زايد الوصف ، خارج از حدّ گفتار\r\nمامضى : آن‌چه گذشت\r\nماء معين : آب روان پاكيزه\r\nمأمول : آرزو شده\r\nمتحذّر : دورى كننده ، ترسنده\r\nمترس : مترسك\r\nمتطبب : طبيب‌نما ، طبيب قلابى\r\nمتماثل : شبيه ، همانند ، مثل\r\nمحافظه : محافظت\r\nمحاكمه : بررسى و قضاوت صحيح ، صدور حكم ، قضاوت و داورى\r\nمحاكمهء تاريخى : بررسى و قضاوت تاريخى\r\nمحض : كاملا ، صددرصد\r\nمخبر اخبار : خبرنگار\r\nمخبران : راويان ثقه و مطمئن\r\nمخّمر : سرشته ، لازم و واجب\r\nمخّمر كردن : بر خود واجب دانستن\r\nمدارس اعدادى : مدارس آمادگى\r\nمدارس رشدى : مدارس متوسطه\r\nمدّخر : اندوخته و پس‌انداز شده\r\nمدّخر : اندوخته شده\r\nمدخول : مداخل\r\nمدرك : ادراك‌شده\r\nمدرك : ادارك‌كننده\r\nمدقال : متقال\r\nمدقوق : دق‌آورده\r\nمرآت : آينه\r\nمرارت : تلخى\r\nمرسومى : حقوق ماهانه\r\nمرسومى : حقوق ماهيانه\r\nمركوز : جاىگير شده\r\nمسئول داشتن : مورد سؤال قرار دادن\r\nمساوى : بدىها ، عيب‌ها\r\nمستوره : نمونه\r\nمسجّع و مقفّا : داراى سجع و قافيه\r\nمشاتمه : دشنام‌گويى\r\nمشار بالبنان : انگشت‌نما ، برجسته\r\nمشتهر : شهرت‌يافته\r\nمشعر : دالّ\r\nمشهدسر : بابلسر\r\nمشهيّات : برانگيزانندهء شهوت\r\nمشير : مارشال ، ( درجهء نظامى )\r\nمشى و وار : روش و آئين ، رسم و آئين\r\nمضافات : توابع ، دنباله‌ها\r\nمطبوع : طبع شده ، چاپ شده\r\nمطلق : حتمى\r\nمطلق : حتما ، حتمى\r\nمظلم : تاريك\r\nمعاتب : مورد بازخواست\r\nمعارج : نردبان‌ها ، پلكان‌ها ( جمع معراج )\r\nمعاملات : عمليات\r\nمعتادى : معمول ، عادت ، عادى\r\nمعجر : روسرى و چارقد\r\nمعدلت نحط : عدالت‌پيشه\r\nمعذوريّت : عذرخواهى\r\nمعرى : عارى ، مبرّا\r\nمغلقه - مغلق : دشوار ، سخت\r\nمغلول : بسته در غل و زنجير\r\nمفتامفت : رايگان ، مفتى ، مفتكى\r\nمقام : محل اقامت\r\nمقبر : مقبره ، آرامگاه\r\nمقدرت : قوّت ، قدرت\r\nمقضى : روا شده ، برآورده\r\nمقنّن : واضع قانون\r\nمقنّنى : عمل وضع قانون\r\nمكارى : كرايه‌دهندهء اسب و قاطر\r\nمكازه : مغازه\r\nمكانت : منزلت\r\nمكين : جاىگزين\r\nمكينه : ماشين\r\nملافد : لاف نزند\r\nملاقى : ملاقات‌كننده\r\nملهوف : ستمديده ، اندوهگين ، مظلوم\r\nممنون : راضى\r\nمناستر : موناستر ، دير ( فرانسه )\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nمنال : درآمد مستغلات و اراضى\r\nمنجلى : آشكار ، جلوه‌گر\r\nمنجلى : روشن‌شونده ، آشكار ، جلوه‌گر\r\nمنزلهء سماوّيه : فرود آمدهء آسمانى\r\nمنصوص : معين شده ، به ثبوت رسانيده شده\r\nمنطفى : خاموش شده\r\nمنيفه : ( بيانات منيفه ) ، بزرگ و بلندپايه\r\nموازى : مساوى\r\nمواشى : چارپايان ، ماليات چارپايان\r\nمواليان : سروران ، بزرگان\r\nموثوق الكلام : كسى كه به سخن او اطمينان است\r\nموقع اول راه‌آهن : واگن درجه يك راه‌آهن\r\nموقف راه‌آهن : ايستگاه راه‌آهن\r\nمهام : امور عظيم و دشوار\r\nمهبط : فرود آمدن‌گاه\r\nميزان آقاسى : قپان‌دار\r\nميشومه ( ميشوم ) : مشئوم\r\nنازيدن : نوازش و تفقّد كردن\r\nنامزد : نامگذارى كردن\r\nنايره : شعلهء آتش\r\nنبذى : پاره‌اى ، مقدارى\r\nنتاج : زاييدن ، نسل ، نژاد\r\nنتايج : فرزندان\r\nنزاكت : نازكى\r\nنسق : گوشمال و مجازات\r\nنسيا منسيا : كاملا فراموش شده\r\nنشأتين : دنيا و آخرت\r\nنشور : زنده شدن مردگان در رستاخيز\r\nنطق نزدن : دم برنياوردن ، سخن نگفتن\r\nنظارت جنگ : ستاد فرماندهى جنگ\r\nنعت : وصف كردن\r\nنعماء : نعمت ، نيكى ، احسان\r\nنكث : شكستن عهد و پيمان ، فسخ معامله\r\nنواح اربعه : جهت‌هاى چهارگانه\r\nنوش‌تر : گواراتر ، خوش‌آيندتر\r\nنهايت دادن : به پايان رساندن\r\nنيران : آتش‌ها ، جهنّم\r\nواجب الاذعان : واجب الاقرار\r\nواجب فرض و عين : واجب ذاتى ، واجب مطلق\r\nواقون : واگن\r\nوتيره : راه و روش ، طريقه ، وضع\r\nوخامت خاتمهء ظلم : بدانجامى ظلم\r\nوعده‌هاى عرقوبى : وعده‌هاى سرخرمن ، وعده‌هاى پوچ\r\nوفيات : مرگ و ميرها\r\nوفير : وافر ، فراوان\r\nوفيره - وفير\r\nوقايه : نگهبانى ، محافظت\r\nوقوف : توقف و سكون\r\nولد : ولايت\r\nويس قونسل : كنسوليار\r\nوينه : وين\r\nهادى المضليّن : هدايت‌كنندهء گمراهان\r\nهامش : حاشيه\r\nهايدى : ( هادى ، تركى ) ، عجله كن\r\nهايله ( هايل ) : ترساننده ، موحش\r\nهدم : خراب كردن ، ويرانى\r\nهرهفت : هفت قلم آرايش ( مجموعهء مواد هفت‌گانهء آرايش زنان )\r\nهليدن : گذاشتن\r\nهمچشم : حريف ، رقيب\r\nهوبه‌هو : طابق النعل بالنعل\r\nهيكل : مجسمه\r\nياسا : قانون ، كيفر\r\nيافه‌درايى : ياوه‌گويى\r\nياقوت رمّان : ياقوت سرخ انارى\r\nيانقون : آتش ، حريق ، آتش‌سوزى ( تركى )\r\nيانقين : آتش‌سوزى ، حريق\r\nيرغو ( يركد ) : عوارضى كه براى رسيدگى به جرائم گرفته مىشود\r\nيسر : آسانى ، سهولت\r\nيكايك : صددرصد\r\nيمين : قسم\r\nيوم الاحد : روز شنبه\r\nيوم النشور : روز قيامت\r\n\r\n","description":"","footnote":"","page_name":" 775 ","page_number":775},
  {"content":"\r\n . \r\n\r\n","description":"","footnote":"","page_name":" 776 ","page_number":776}
  ]