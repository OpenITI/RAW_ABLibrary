[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nده رسالهء فارسى\r\nقرآنى عرفانى رياضى طبى اخلاقى\r\nفقهى فلكى ملكى\r\nابوالفضائل\r\nعلامه حسن حسن زاده آملى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر الف . لام . ميم\r\nنام كتاب : ده رساله فارسى\r\nمؤلف : حضرت علامه حسن زاده آملى\r\nناشر : الف لام ميم\r\nتاريخ چاپ : بهار 1385\r\nنوبت چاپ : اول\r\nچاپ : نويد اسلام\r\nتيراژ : 5000 نسخه\r\nقطع : وزيرى\r\nقيمت : 2900 تومان\r\nشابك : 0 - 4 - 95625 - 964 isbn : 964 - 95625 - 4 - 0\r\nمركز پخش :\r\nقم / خيابان ارم / پاساژ قدس / پلاك 84 - تلفن : 7739525\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمدارج و معارج\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ خطبه 
  ]\r\nبسم اللّه الرحمن الرحيم\r\nالحمد للّه الذى هدانا الصراط المستقيم ، فدعانا الى مأدبته القران الحكيم ، و اقتفانا بالاقتداء بمخاطب وحيه :  « إِنَّكَ لَعَلى خُلُقٍ عَظِيمٍ »  ، و جعلنا من شيعة آل يس المكرمين بلطفه العميم ، و اجتبانا اليه باحسانه القديم .\r\nو بعد همى گويد مفتاق به رحمت رحيميه خداى متعالى حسن حسن زاده آملى كه اين كراسه اشارتى به مدارج قرآن و بشارتى به معارج انسان مىنمايد ، بدين اميد كه نفوس مستعده را هشدارى به غايت قصواى انسانى و آگاهى به همجوارى وجود صمدانى باشد . و بدين‌نظر آن را رساله مدارج و معارج ناميده است . و اللّه سبحانه فتّاح القلوب و منّاح الغيوب .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nمدارج و معارج\r\nبسم اللّه الرحمن الرحيم بدانكه مجد و عظمت هر چيز به حسب كمال اوست ، و كمالى فوق كمال واجب الوجود بالذات متصور نيست . و انسان كه از جمادات و نباتات و حيوانات اشرف است هر چه در اتصاف به كمالات واجب الوجود قويتر باشد در كمال از ديگر افراد انسان پيشتر و به مبدأ واجب الوجودى نزديكتر است و آثار وجودى او بيشتر است . و چون انسان كامل مجمع اسماء و صفات واجب تعالى است امجد و اعظم از ديگر افراد انسان است ، زيرا كه اكمل از آنها است .\r\nو اين اسماء و صفات الفاظ نيستند بلكه معانى و حقائق عينيه‌اند ، و اين اسماى لفظى اسماى اسمايند ، و آنكه متصف به اين اوصاف حقيقيه عينيه است ولايت تكوينى دارد ، زيرا كه مفاتيح غيب باذن اللّه تعالى در دست او است ، و قلب او خزانه اسرار و علوم الهى است ، و مؤيد به روح‌القدس است ، و از ملك تا ملكوت همه مراتب اين انسان كامل است ، لذا امام قافلهء نوع انسانى و غايت مسير تكاملى آن و صراط مستقيم و صراط الى اللّه بلكه صراط اللّه است كه ديگر افراد بايد راه تقرب به او را سير نمايند تا به كمال انسانى خود كه همان مجد و عظمت مايه سعادت آنان است ، نائل شوند .\r\nانسان در ميان جانداران داراى شأنيتى است كه تواند از قوت به فعليتى رسد كه صاحب مقام عقل مستفاد گردد و اين طريق استكمال نفس ناطقه است . و صاحب ولايت كليه اعنى انسان كامل همه اين مقامات و مراحل را مع الاضافه واجد است .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nانسان در مقام و مرتبت عقل هيولانى فقط قابليت استكمال دارد و پس از آنكه با اوّليات و بديهيات آشنا شده است ، اين حالت را عقل بالملكه گويند ، زيرا كه اين سلسله علوم اوليه آلت اكتساب نظريّات‌اند كه نفس بدانها قدرت اكتساب و ملكه انتقال به نشأه عقل بالفعل حاصل تواند كرد ولى هنوز نفس صاحب مرتبت عقل بالفعل نيست ، زيرا بادراك اوليات و مفهومات عاميه قدرت تحصيل وجود نورى عقلى كه علم است هنوز حاصل نشده است . و چون ملكه و قدرت بر استحضار علوم نظرى پيدا كرده است كه به منّت و ملكت حاصل در خويش هر وقت بخواهد تواند نظريات را بدست آورد ، در اين حال نفس ناطقه را تعبير به عقل بالفعل مىكنند كه از قوت به فعل رسيده است . و چون خود كمالات علمى و معارف نورى عقلى در نزد حقيقت نفس حاضر باشند آن كمالات نورى را عقل مستفاد گويند ، از اين جهت كه آن حقائق از عقل فعّال كه مخرج نفوس ناطقه از نقص به كمال و از قوت به فعل است استفاده شده‌اند  وَ اللَّهُ مِنْ وَرائِهِمْ مُحِيطٌ  .\r\nهر يك از مراتب عقل هيولانى و عقل بالملكه و عقل بالفعل قوه‌اى از قواى نفس است كه اينها قواى نظرى وىاند ، ولى عقل مستفاد قوه نفس نيست بلكه حضور معقولات لدى النفس بالفعل است ، چنان كه خواجه در شرح فصل دهم نمط سوم اشارات نص دارد .\r\nهيچ بخردى در اين شأنيت نفس دودلى ندارد بلكه تسليم است و بدان تصديق دارد و مىبيند كه خود هر چه از قوت به فعل مىرسد قدرت و سلطان وى بيشتر مىشود و نور بينش وى فزونى مىگيرد و از تاريكى نادانى رهايى مىيابد و هر چه داناتر مىشود استعداد و آمادگى وى براى معارف بالاتر قويتر مىگردد و گنجايش وى براى گرد آوردن حقايق ديگر بيشتر مىشود و از اين معنى پى مىبرد كه گوهر\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنفس ناطقه از نشأهء ديگر و از ماوراى عالم طبيعت و ماده است و به سرّ و رمز كلام عالى امير المؤمنين على عليه السّلام : كل وعاء يضيق بما جعل فيه الا وعاء العلم فانه يتّسع به ، مىرسد .\r\nو چون روح انسانى هر اندازه بيشتر نائل به حقائق نورى وجودى عقلى شد استعداد و ظرفيت وى براى تحصيل و اكتساب معارف بالاتر بيشتر مىشود ، سرّ اين جمله بلند دعاى افتتاح كه ظاهرا از منشئات امام عصر عليه السّلام است نيز معلوم مىگردد كه فرمود : الذى لا تنقص خزائنه و لا تزيده كثرة العطاء الا جودا و كرما انه هو العزيز الوهّاب .\r\nو چون صورت مقرون به ماده پس از تفريد و تجريد نفس ناطقه آن را از ماده ، و يا با نشاء نفس ناطقه مانند آن را در خود به إعداد آلات قواى جسمانيه كه :\r\nالعارف يخلق بهمته ما يكون له وجود من خارج محل الهمة « 1 » ، و يا از ناحيه ارتباط نفس به حقايق اشياء از راه اتصال به علت آنها كه : ان روح المومن لأشد اتصالا بروح اللّه من اتصال شعاع الشمس بها « 2 » ، صورت فعلى مجرد بدون ماده مىيابد ، و وجود آن به نفس قائم است و نفس با آنها معيت قيوميه و اضافه اشراقيه دارد ، و سخن فقط در دانستن مفاهيم و معانى كليه آنها كه ماهيات آنها است نيست ، زيرا كه مفاهيم معقولات و مفهوم عاقل همه از يكديگر متغائرند ، بلكه دست يافتن به انحاء وجودات عينى آنها ، و اشتداد وجود نفس ، و بودن وجود آن در عوالم عديده به حكم هر عالم است به حكم اصل اصيل اتحاد عاقل به معقول بلكه مدرك به مدرك نفس نفس مىشوند و شيئيت شىء نيز در حقيقت به صورتش است پس نفس\r\n\r\n\r\n","description":"","footnote":"\r\n( 1 ) . فصوص شيخ اكبر ، فص اسحاقى ، شرح قيصرى ، ط 1 ، ص 196 .\r\n( 2 ) . اصول كافى معرب ، ج 2 ، ص 133 .\r\n","page_name":" 10 ","page_number":10},
  {"content":"\r\n\r\nناطقه علم به هر چيزى كه پيدا كرده است آن موجود است ، زيرا كه علم نور است و صورت فعلى هر چيز كه معلوم نفس شد وجودى نورى است كه عارى از حجاب ماده است و صورت فعلى ادراكى نفس عين نفس است ، زيرا كه قواى مدرك نفس شؤون وىاند و صور مدركه فعليات نورىاند كه در مرتبت قواى مدركه‌اند كه وجود واقعى آن صور علميه همان وجود آنها براى قواى نفس بلكه وجود واقعى آنها همان وجود نفس است ، لذا حاس با محسوس و متخيل با متخيل و متوهم با متوهم و عاقل با معقول متحد است كه اتحاد ادراك و مدرك و مدرك است مطلقا به حسب وجود نه به حسب مفاهيم . پس در حقيقت صور مدركهء اشياء كه علم نفس‌اند شأنى از شؤون نفس‌اند و اين نه انقلاب حقيقت است بلكه اشتداد وجود از نقص به كمال است .\r\nاگر صورت فعلى در وجودش مقرون به ماده نباشد چنين صورتى نياز به تفريد و تجريد ندارد و خود بذاته عقل و عاقل و معقول ، و علم و عالم و معلوم است و نفس ناطقه را شأنيت علم بدانها نيز هست اگرچه استعدادها متفاوت است ،  أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها  .\r\nتبصره : آن كه در بالا گفته‌ايم : دعاى افتتاح كه ظاهرا از منشئات امام عصر عليه السّلام است ، جهت استظهار ما در انتساب اين دعاء به حضرت ولى عصر عليه السّلام اين است كه سيد اجل ابن طاوس در اقبال « 1 » فرموده است : فصل فيما نذكره من دعاء الافتتاح و غيره من الدعوات التى تتكرر كل ليلة الى آخر شهر الفلاح ، فمن ذلك الدعاء الذى ذكره محمد بن أبى قرة باسناده فقال حدثنى ابو الغنائم محمد بن محمد بن محمد عبد اللّه الحسنى قال اخبرنا ابو عمرو محمد بن محمد بن نصر السكونى رضى اللّه عنه قال سألت ابابكر\r\n\r\n\r\n","description":"","footnote":"\r\n( 1 ) . چاپ رحلى ، ص 58 .\r\n","page_name":" 11 ","page_number":11},
  {"content":"\r\n\r\nاحمد بن محمد بن عثمان البغدادى رحمه اللّه ان يخرج إلىّ ادعية شهر رمضان التى كان عمه ابو جعفر محمد بن عثمان بن السعيد العمرى رضي اللّه عنه و ارضاه يدعو بها فأخرج الىّ دفترا مجلدا بأحمر فنسخت منه ادعية كثيرة و كان من جملتها و تدعو بهذا الدعاء فى كل ليلة من شهر رمضان فان الدعا فى هذا الشهر تسمعه الملائكة و تستغفر لصاحبه ، و تقول : اللهم انى افتتح الثناء بحمدك . الخ .\r\nاين بود غرض ما از عنوان تبصره ، به موضوع بحث بر مىگرديم :\r\nو چنان كه شأنيت نفس است كه عاقل و مدرك موجودات گردد و علم بدانها تحصيل كند شأن همه موجودات نيز اين است كه معقول وى گردند جز اينكه  عَنَتِ الْوُجُوهُ لِلْحَيِّ الْقَيُّومِ  ،  وَ لا يُحِيطُونَ بِهِ عِلْماً  . صدر المتألهين در اسفار فرمايد « 1 » :\r\nما من شئ الا و من شأنه ان يصير معقولا اما بذاته و اما بعد عمل تجريد .\r\nو نيز در آن گويد « 2 » : ان جميع الموجودات الطبيعية من شأنها أن تصير معقوله اذ ما من شىء الا و يمكن ان يتصور فى العقل اما بنزعه و تجريده عن المادة و اما بنفسه صالح لأن تصير معقولة لا به عمل من تجريد و غيره يعمل فيه حتى تصير معقولة بالفعل .\r\nو نيز در آن از رسالهء اطلاقات العقل فارابى نقل كرده است « 3 » : شأن الموجودات كلها أن تعقل و تحصل صورا لتلك الذات ( يعنى ذات النفس الناطقة الانسانية ) .\r\nو نيز در همان صفحه همان جلد از همين رساله فارابى نقل كرده است : فاذا\r\n\r\n\r\n","description":"","footnote":"\r\n( 1 ) . ج 1 ، ط 1 ، ص 311 .\r\n( 2 ) . ج 1 ، ص 307 .\r\n( 3 ) . ج 1 ، ص 305 .\r\n","page_name":" 12 ","page_number":12},
  {"content":"\r\n\r\nحصلت معقولات بالفعل صارت حينئذ احد موجودات العالم اذ عدّت من حيث هى معقولات فى جملة الموجودات .\r\nچون شأن همه موجودات اين است كه معلوم نفس انسانى گردند ، و شأن نفس نيز اين است كه تواند از مرحلهء عقل هيولانى به مرتبت عقل مستفاد و عقل بسيط رسد بلكه بر آنها نيز محيط شود ، چنان كه گفته‌ايم مورد تصديق هر كس و حكم فطرى و جبلّى او است ، لذا از ظلمت جهل به جهان نور علم انتقال مىيابد و به دانستن هر حقيقت علمى كلى بابى از عالم غيب به رويش گشوده مىشود ، چه اينكه علم وجودى نورى و محيط و مبسوط و بسيط است . و همچنين درجه درجه كه بر نردبان معرفت ارتقاء مىيابد سعهء وجودى او و گسترش نور ذات او و اقتدار و استيلاى وى بيشتر مىشود و آمادگى براى انتقالات بيشتر و قويتر و شديدتر و سير عملى بهتر پيدا مىكند تا كم‌كم مفاتيح حقايق را در دست مىگيرد . و چون استعدادش تام باشد و واجب تعالى هم كه فيّاض على الاطلاق است به مرحلهء عقل مستفاد مىرسد و به عبارت ديگر عقل بسيط مىشود كه عقل بسيط علم بسيط است اعنى وجودى است كه از سعهء نوريت و جامعيتش حايز همه انوار معارف حقه است و جميع اسماى حسناى الهى را به استثناى اسماء مستأثره واجد است ، پس چنين كسى خزانه علوم و مظهر تام و كامل  عَلَّمَ آدَمَ الْأَسْماءَ كُلَّها  مىشود و به مقام شامخ ولايت تكوينيه مىرسد و خليفة اللّه مىگردد و در قوت عقل نظرى و عقل عملى به غايت قصوى نائل مىشود و به تعبير عرشى شيخ اجل ابن سينا قدّس سرّه در آخر الهيات كتاب شفاء : كاد أن يصير ربا انسانيا و كاد أن تحل عبادته بعد اللّه تعالى و هو سلطان العالم الأرضى و خليفة اللّه فيه .\r\nاين چنين كس است كه مىگويد من نقطهء تحت باء بسم اللّه هستم ، زيرا كه اين\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nنقطه نسخه اصل قرآن است و تفصيل آن را از تفسير مفاتيح الغيب صدر اعاظم فلاسفه الهى طلب بايد كرد و اين فاتحه را در الهيات اسفار نيز آورده است . « 1 »\r\nآن جناب در فاتحه چهارم مفتاح اول فرموده است « 2 » :\r\nالفاتحة الرابعة فى تحقيق كلام امير المومنين عليه السّلام : جميع القرآن فى باء بسم اللّه و انا نقطة تحت الباء . اعلم هداك اللّه أن من جملة المقامات التى حصلت للسائرين الى اللّه بقدم العبودية مقام اذا حصل لواحد يرى بالمشاهدة العينية كل القرآن بل جميع الصحف المنزلة تحت نقطة باء بسم اللّه بل يرى جميع الموجودات تحت تلك النقطة و ان اردت مثالا يقربك اليه من وجه واحد الى تحقيق ذلك فهو انك اذا قلت للّه ما فى السموات و ما فى الارض فقد جمعت ما فى السموات و ما فى الارض فى كلمة واحدة و اذا حاولت ذكرها بالتفاصيل واحدا واحدا لافتقرت الى مجلدات كثيرة ثم قس على نسبة اللفظ الى اللفظ نسبة المعنى الى المعنى على أن فسحة عالم المعانى و التفاوت بين افرادها مما لا يقاس بفسحة عالم الالفاظ و التفاوت بينهما .\r\nو لو اتفق لاحد أن يخرج من هذا الوجود الخارجى ( المجازى - خ ل ) الحسى الى التحقق بالوجود اليقينى العقلى و يتصل بدائرة الملكوت الروحانى حتى يشاهد معنى  إِنَّهُ بِكُلِّ شَيْءٍ مُحِيطٌ  و يرى ذاته محاطا بها مقهورا عليها فحينئذ يشاهد وجوده فى نقطة تكون تحت الباء و يعاين تلك الباء التى فى بسم اللّه حيثما تجلت له عظمتها و جلالة قدرها و يرى انها كيف تظهر ذاتها على العاكفين فى حظيرة القدس من تحت النقطة التى هى تحتها هيهات نحن و امثالنا لا نشاهد من حروف القرآن الا\r\n\r\n\r\n","description":"","footnote":"\r\n( 1 ) . ج 1 ، ط 1 ، ص 107 .\r\n( 2 ) . ص 7 .\r\n","page_name":" 14 ","page_number":14},
  {"content":"\r\n\r\nسوادها لكوننا فى عالم الظلمة و السواد و ما حدّت من مد المداد اعنى مادة الاضداد و المدرك لا يدرك شيئا الا بما حصل لقوة ادراكه فان المدرك و المدرك دائما من جنس واحد فالبصر لا يدرك الا الالوان و الحس لا ينال الا المحسوسات و الخيال لا يتصور الا المتخيلات و العقل لا يعرف الا المعقولات فكذلك النور لا يدرك لاحد الا بالنور  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  فنحن بسواد هذا العين لا نشاهد الا سواد القرآن فاذا خرجنا من هذا الوجود المجازى و القرية الظالم اهلها مهاجرا الى اللّه و رسوله و أدركنا الموت عن هذه النشأة الصورية الحسية و الخيالية و الوهمية و العقلية و محونا بوجودنا فى وجود كلام اللّه تعالى ثم خرجنا من المحو الى الاثبات اثباتا ابديا و من الموت الى الحيات حياتا ثانوية ابدية فما رأينا بعد ذلك من القرآن سوادا اصلا الا البياض الصرف و النور المحض و تحقيقا لقوله تعالى  وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا  و عند ذلك نقرأ الآيات من نسخة الاصل و من عنده علم الكتاب .\r\nايها الرجل ان القرآن انزل الى الخلق مع آلاف حجاب لاجل تفهيم الضعفاء العقول خفافيش الابصار . فلو عرض ( عزّى - خ ل ) باء بسم اللّه مع عظمته التى كانت له و نزل الى العرش لذاب العرش و اضمحل و فى قوله  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ  اشارة الى هذا المعنى رحم اللّه عبدا قال كاشفا لهذا المعنى كل حرف فى اللوح اعظم من جبل ق و هذا اللوح هو اللوح المحفوظ فى قوله تعالى   بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   و هذا القاف هو رمز الى ما فى قوله   ق وَ الْقُرْآنِ الْمَجِيدِ   فان القرآن و ان كان حقيقة واحدة الا ان لها مراتب كثيرة فى النزول و اساميه بحسبها مختلفة ففى كل عالم و نشأة يسمى باسم مناسب لمقامه الخاص و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمنزله المعين كما ان الانسان الكامل حقيقة واحدة و له اطوار و مقامات و درجات كثيرة فى القيود ( الصعود - خ ل ) و اسامى مختلفة و له بحسب كل طور و مقام اسم خاص :\r\nاما القرآن ففى عالم يسمى بالمجيد  بَلْ هُوَ قُرْآنٌ مَجِيدٌ  . و فى آخر اسمه عزيز  إِنَّهُ لَكِتابٌ عَزِيزٌ  . و فى آخر اسمه على حكيم  وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ  . و فى آخر كريم   إِنَّهُ لَقُرْآنٌ كَرِيمٌ فِي كِتابٍ مَكْنُونٍ   . و مبين  وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  . و حكيم    يس وَ الْقُرْآنِ الْحَكِيمِ    . و له الف الف من اسامى لا يمكن سماعها بالاسماع الظاهرة و لو كنت ذا سمع باطنى فى عالم العشق الحقيقى و المحبة الالهية لكنت ممن تسمع أسماءه و تشاهد اطواره .\r\nو اعلم ان اختلاف صور الموجودات و تباين صفاتها و تضاد أحوالها آيات عظيمة لمعرفة بطون القرآن و انوار جماله و اشعة آياته و لتعلم اسماء اللّه و صفاته قوله  وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ  و فى هذه الاية اوجب اللّه على عباده علم الحكمة و التوحيد و معرفة الآفاق و الأنفس و علم الاسماء و مشاهدة المظاهر و المربوبات  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  . و هذا الباب من المعرفة مما سلكه العرفاء الالهيون و الحكماء الاقدمون و هم الذاهبون الى أن هذه الصور المتخالفة صور اسماء اللّه تعالى و ظلال و مثل و مظاهر لما فى العالم الالهى من الصور المفارقة الالهية و ذلك لان كل ما يوجد فى هذا العالم يوجد فى عالم من العوالم الاعلى على وجه اعلى و اشرف منه  وَ ما عِنْدَ اللَّهِ خَيْرٌ لِلْأَبْرارِ  . انتهى كلامه السامى رفع اللّه المتعالى درجاته الرفيعة .\r\nپارسىگو ، گرچه تازى خوشتر است : از جمله مقامات كه براى ساير الى اللّه بقدم\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nعبوديت حاصل مىشود مقامى است كه به مشاهده عينيه مىبيند كه همه قرآن ، بلكه جميع صحف منزله بلكه جميع الموجودات تحت نقطهء باء بسم اللّه‌اند . زيرا اين سائر همين كه از اين وجود مجازى حسى بدر رفت و به وجود يقينى عقلى متحقق شد و به دائره ملكوت روحانى متصل گشت معنى  إِنَّهُ بِكُلِّ شَيْءٍ مُحِيطٌ  را مشاهده مىكند و ذات خويش را محاط بدان ذات و مقهور آن مىبيند و در اين هنگام وجود خود را در نقطه‌اى كه تحت باء بسم اللّه است مشاهده مىكند .\r\nما از حروف قرآن مشاهده نمىكنيم مگر سواد آن را زيرا كه در عالم ظلمت و سواد هستيم ، و آنچه كه از مداد ماده است مىبينيم زيرا كه مدرك و مدرك دائما از يك جنسند ، چنان‌كه بصر نمىبيند مگر الوان را و حس در نمىيابد مگر محسوسات را و خيال تصور نمىكند مگر متخيلات را و عقل نمىشناسد مگر معقولات را و همچنين نور ادراك نمىشود مگر به نور و موجودات ماوراى طبيعت كه انوار محض‌اند ديده نمىشوند مگر به نور چشم بصيرت  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  ،  مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى  .\r\nپس ما به سواد اين چشم سر نمىبينيم مگر سواد قرآن را و چون از اين وجود مجازى و از اين قريه‌اى كه اهل آن ستمكارند بدر رفتيم و به سوى خدا و رسولش مهاجرت كرديم و از نشأه صورى حسى و خيالى و وهمى و عقلى علمى بمرديم و به وجود خودمان در وجود كلام اللّه محو شديم از محو به اثبات مىرسيم و از مرگ به زندگى دوباره هميشگى .\r\n چون اويس از خويش فانى گشته بود * آن زمينى آسمانى گشته بود \r\nپس از آن از قرآن ديگر سواد نمىبينيم بلكه آنچه از قرآن مىبينيم بياض صرف و نور محض است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبدان كه قرآن با هزاران حجاب براى تفهيم عقول ناتوان و شب‌پره چشمها نازل شده ، اگر چنانچه باء بسم اللّه با عظمتى كه براى او است بر عرش نازل شود عرش آب مىشود و مضمحل مىگردد . كريمه :  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ  اشاره به اين معنى است ، خداوند رحمت كند آن بنده را كه گفت هر حرف قرآن در لوح بزرگتر از كوه قاف است ، اين لوح همان لوح محفوظ است و اين قاف رمزى به قول حق جلّ و على   ق وَ الْقُرْآنِ الْمَجِيدِ   .\r\nدر معانى الاخبار از امام صادق عليه السّلام روايت شده است : و اما « ق » فهو الجبل المحيط بالارض و خضرة السماء منه و به يمسك اللّه الارض أن تميد بأهلها .\r\nو نيز در معانى الاخبار از امام صادق عليه السّلام در تفسير   ص وَ الْقُرْآنِ ذِي الذِّكْرِ   روايت شده است : و اما « ص » فعين تنبع من تحت العرش و هى التى توضأ منها النبى صلّى اللّه عليه و إله و سلّم لما عرج به ، الحديث .\r\nو در علل الشرايع از امام كاظم عليه السّلام روايت است كه : سئل عليه السّلام و ما صاد الذى أمر ان يغتسل منه ( يعنى النبى صلّى اللّه عليه و إله و سلّم ) لما اسرى به فقال عين تنفجر من ركن من اركان العرش يقال لها ماء الحيوه و هو ما قال اللّه عزّ و جلّ   ص وَ الْقُرْآنِ ذِي الذِّكْرِ   .\r\nو فى تفسير المجمع عن الصادق عليه السّلام : انه اسم من اسماء اللّه تعالى اقسم به .\r\nو در خبر ديگر اينكه « ص » اسمى از اسماء نبى است . ابن عباس گفت : « ص » ، جبل بمكة كان عليه عرش الرحمن حين لا ليل و لا نهار .\r\nاين عرش رحمن قلب مؤمن است كه قلب المؤمن عرش اللّه الاعظم و قال عليه السّلام لا يسعنى ارضى و لا سمائى ، و يسعنى قلب عبدى المؤمن ، پس « ص » اشارت به صورت رسول اللّه صلّى اللّه عليه و إله و سلّم است چنان كه « ق » هم اشاره به قلب محمدى است كه عرش\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nالهى محيط به كل است « 1 » هر يك از روايات سرّى از اسرار و رمزى از رموز است كه يك‌يك را بيانى بسيار بايد و اين نكات را عمق‌هاى بسيار است .\r\nآرى ، اگر كلام حق تعالى در مقام اطلاقش ظاهر شود هيچ مخلوقى در برابر آن مقاومت نمىكند و همه در كلام او فانى مىشوند لكن از غايت رحمت و كمال رأفت به خلقش اسماء و صفات و كلامش را از مقام اطلاق فرود آورد و به آنها لباس تعينات پوشانيد كه در مقام ارواح عاليه موافق مر آنها ، و در مقام ارواح مضافه مرافق مر آنها ، و در مقام اشباح عاليه نوريه و سافله ظلمانيه مطابق مر آنها ، و در مقام انسان به لباس اصوات و حروف و كتابت مناسب مر اصماخ و ابصار آنها ظاهر شد .\r\nعارف رومى در دفتر چهارم مثنوى فرمايد :\r\n خود طواف آنكه او شه بين بود * فوق قهر و لطف و كفر و دين بود \r\n زان نيامد يك عبارت در جهان * بس نهانست و نهانست و نهان \r\n زان كه اين اسما و الفاظ حميد * از گلابهء آدمى آمد پديد \r\n علم الاسما بد آدم را امام * ليك نى اندر لباس عين و لام \r\n چون نهاد از آب و گل بر سر كلاه * گشت آن اسماى جانى روسياه \r\n كه نقاب حرف و دم در خود كشيد * تا شود بر آب و گل معنى پديد \r\nپس بدان كه قرآن اگرچه يك حقيقت است اما آن را به حسب نزول مراتب بسيار است و به لحاظ مراتب اسامى گوناگون و در هر نشأه اسمى خاص مطابق آن نشأه دارد چنان كه انسان كامل يك حقيقت است و آن را اطوار و مقامات و درجات بسيار است و در هرطور و مقام اسمى خاص دارد . قرآن در عالمى مجيد ناميده مىشود ، و در عالمى عزيز ، و در عالمى على حكيم ، و در عالمى كريم ، و در عالمى\r\n\r\n\r\n","description":"","footnote":"\r\n( 1 ) . تفسير منسوب به ابن عربى ، سورهء ق .\r\n","page_name":" 19 ","page_number":19},
  {"content":"\r\n\r\nمبين و در عالمى حكيم ، و اينها اسامى است كه در قرآن از آنها اسم برده شد و آن را هزاران اسم است كه شنيدن آنها با اين گوش سر امكان ندارد وانگهى :\r\n معانى هرگز اندر حرف نايد * كه بحر قلزم اندر ظرف نايد \r\nو اگر در عالم عشق حقيقى و محبت الهى داراى گوش باطنى هستى توانى آن نامها را بشنوى و آن اطوار را بنگرى .\r\nبدان كه يك شئ را مىشود كه چندين وجود باشد از قبيل وجود عينى و وجود ذهنى و وجود لفظى و وجود كتبى . به قول متأله سبزوارى در منطق منظومه :\r\n و تلك عينى و ذهنى طبع * ثمّت لفظى و كتبى وضع \r\nو هر يك از اين وجودات را نيز مراتب عديده است ، مثلا :\r\nوجود عينى را ، طبيعى و مثالى و نفسى و عقلى و غيرها است ، و باز هم اين مراتب به حسب دو قوس نزول و صعود ذو مراتب است .\r\nو وجود ذهنى را نيز به بودن در اذهان عاليه ، و در اذهان سافله ، و در اذهان آدميان نيز به حسب بودن در عاقله و در وهم و در خيال و در حس مشترك ، مراتب است .\r\nوجود لفظى نيز به حسب لغات مختلفه و حروف مركبه و حروف مقطعه ذو مراتب است ، چنان كه در حروف مقطعه الف كه قطب حروف است براى ذات اقدس حق است ، و با براى عقل اول ، و سين براى انسان .\r\nوجود كتبى هم به حسب اطوار خطوط مختلفه گوناگون است .\r\nپس ممكن است كه يك شئ را ظهورات مختلف باشد و در هر عالمى و موطنى حكمى خاص داشته باشد و چون يك شئ را وجودات گوناگون است ، و وجود ذهنى و لفظى و كتبى اسماى وجود عينىاند ، و هر اسمى آلت لحاظ براى مسمّى است ، لذا اسم به وجهى عين مسمّى است چنان كه محققين عرفاء فرموده‌اند اسم عين\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمسمى است و حكما فرموده‌اند صفت عين ذات الهيه است .\r\nحال كه دانستى يك شئ را وجودات گوناگون تواند بود بدان كه قرآن را مقامات وجودى گوناگون است از قرآن عينى و همه مصاديق آن تا قرآن كتبى .   إِنَّا أَنْزَلْناهُ فِي لَيْلَةِ الْقَدْرِ   ،  إِنَّا أَنْزَلْناهُ فِي لَيْلَةٍ مُبارَكَةٍ  ،  إِنَّا أَنْزَلْناهُ قُرْآناً عَرَبِيًّا  ، « ها » اشاره به هويت مطلقه و ذات مقدسه است و قرآن در اين مرتبه هويت الهيه ، علم ذات اقدس الهى است كه اسماء و صفاتش عين ذات اويند .\r\nشيخ جليل رئيس المحدثين صدوق اعلى اللّه تعالى مقاماته در باب تفسير   قُلْ هُوَ اللَّهُ أَحَدٌ   از كتاب توحيد روايت كرده است كه امام باقر عليه السّلام فرمود : حدثنى أبى عن ابيه امير المؤمنين عليه السّلام قال رأيت الخضر عليه السّلام فى المنام قبل بدر بليلة ، فقلت له : علمنى شيئا انصر به على الأعداء ، فقال : قل يا هو يا من لا هو الا هو . فلما اصبحت قصصتها على رسول اللّه صلّى اللّه عليه و إله و سلّم فقال : يا على علمت الاسم الاعظم فكان على لسانى يوم بدر و ان امير المؤمنين عليه السّلام قرأ   قُلْ هُوَ اللَّهُ أَحَدٌ   فلما فرغ قال : يا هو يا من لا هو الا هو اغفر لى و انصرنى على القوم الكافرين . قال و كان على عليه السّلام يقول ذلك يوم صفين و هو يطارد فقال له عمار بن ياسر يا امير المومنين ما هذه الكنايات ؟ قال : اسم اللّه الاعظم و عماد التوحيد للّه ، لا إله الا هو . ثم قرأ شهد اللّه أنه لا إله الا هو ، و آخر الحشر ، ثم نزل فصلّى اربع ركعات قبل الزوال ، الحديث .\r\nهمين حديث را امين الاسلام طبرسى در تفسير مجمع البيان در ضمن سورهء توحيد آورده است و آن را در ادعيه و اذكار صادر از زبان اهل بيت عصمت و وحى نظائر بسيار است .\r\nدر اين حديث شريف و نظائر آن كلمهء مباركهء « هو » منادى شده است و حرف ياى ندا بر سرش آمده است و حال اينكه ضمير منادى نمىشود .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nعلامه بهائى در صمديه در شرائط منادى گويد : و يشترط كونه مظهرا . و شارح آن علامه سيد عليخان در شرح كبير صمديه پس از عبارت مذكور گويد : فلا يجوز نداء المضمر مطلقا ، لا يقال يا انا و لا يا اياى و لا يا هو و لا يا اياه اجماعا ، تا اينكه گويد : و قال شعبان فى ألفيته :\r\n و لا تقل عند النداء يا هو * و ليس فى النحاة من رواه \r\nپس در حديث مذكور « يا هو » حرف ندا بر سر ضمير در نيامده است بلكه « هو » اسمى از اسماء اللّه است ، چه اينكه جمله شريف يا هو يا من لا هو الا هو سخن كسى است كه خود پدر نحو و صرف است ، چنان كه فرموده است : إنّا لأمراء الكلام و فينا تنشّبت عروقه و علينا تهدّلت غصونه . « 1 »\r\nاز اين تحقيق دانسته مىشود كه قول مرادى در تسهيل تا چه اندازه موهون است ، شارح مذكور در همين مبحث گويد : قال المرادى فى شرح التسهيل : و قول بعض الصوفيه « يا هو » ليس جاريا على كلام العرب . بايد به مرادى گفت :\r\n نهفته معنى نازك بسى است در خط يار * تو فهم آن نكنى اى اديب من دانم \r\nاين هاء هويت مطلقه است كه ؛ يا هو يا من هو الا هو ، هويت مطلقه‌اى كه ظل ممدود آن وجود منبسط است كه به تعبيرى ماده ممكنات و رق منشور همه است ، و تعينات و ماهيات صور آنهااند .   إِنَّا أَنْزَلْناهُ فِي لَيْلَةِ الْقَدْرِ   ، هاى انزلناه كنايه از قرآن است . و چون علم هويت مطلقه عين ذاتش است پس انزال آن‌كه :\r\n وجود اندر كمال خويش سارى است * تعينها امور اعتبارى است \r\nفرود آمدنش از اعلى مراتب وجود و اشمخ مقامات آن تا تنزل به انزل مراحل\r\n\r\n\r\n","description":"","footnote":"\r\n( 1 ) . نهج البلاغه ، خطبهء 231 .\r\n","page_name":" 22 ","page_number":22},
  {"content":"\r\n\r\nبدون تجافى ، در مرحله نزول به صورت صوت و قرآن و كتب و نقش است كه  إِنَّا أَنْزَلْناهُ قُرْآناً عَرَبِيًّا  ، تعبير قرآن بر قرآن مرحله صوت و كتب ، مشعر به اين وجه لطيف است . و در حقيقت تمام مراتب آن از اشمخ و اعلى تا به مرحلهء صوت و نقش و كتب ، تنزلات عوالم و اطوار نور علم است ، و مطلقا  لا يَمَسُّهُ إِلَّا الْمُطَهَّرُونَ  .\r\nو چون انسان كامل حايز مراتب كمالات است و خليفة اللّه مىباشد كه هم فاعل در فاعليت تام است و هم قابل در قابليت ، پس اولين مرتبه نزول قرآن بايد با انسان كامل متحد باشد و آن حقيقتى محمديه است كه   إِنَّا أَنْزَلْناهُ فِي لَيْلَةِ الْقَدْرِ   ،  إِنَّا أَنْزَلْناهُ فِي لَيْلَةٍ مُبارَكَةٍ  . و عيسى روح اللّه عليه السّلام فرمود : و جعلنى مباركا اينما كنت . و تا فناء و استتار مستفيض در مفيض نشود ، نور علم بر مستفيض فائض نمىشود . و اين همان اتصال بلكه اتحاد است ولى به وجهى الطف و اشرف از آنچه اوهام عامى مىپندارد كه بايد در مبحث اتحاد عاقل به معقول معقول گردد . و اين همان فناء و استتار حقيقت احمديه در حقيقت احديه است كه :\r\n ز احمد تا احد يك ميم فرق است * جهانى اندر اين يك ميم غرق است \r\nو اين حقيقت احمديه مستتر در احديت آن ليله مباركه قدر است كه ليله زمانى ظل آن است چنان‌كه ماء عالم طبيعت ظل ماء حيات دار آخرت است  وَ إِنَّ الدَّارَ الْآخِرَةَ لَهِيَ الْحَيَوانُ  .\r\nاز تفسير عرائس البيان بشنو : ليلة القدر هى البينة المحمدية حال احتجابه عليه السّلام فى مقام القلب بعد الشهود الذاتى لان الانزال لا يمكن الا فى هذه البنية فى هذه الحالة .\r\nو القدر هو خطره عليه السّلام و شرفه اذ لا يظهر قدره و لا يعرفه هو الا فيها .\r\nو در تفسير بيان السعادة ، از ليلة القدر تعبير به صدر محمد صلّى اللّه عليه و إله و سلّم شده است :   إِنَّا أَنْزَلْناهُ فِي لَيْلَةِ الْقَدْرِ   التى هى صدر محمد . . . ، و مآل هر دو تفسير يكى است . و كتاب\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nما « انسان و قرآن » را در اين مسائل اهميت بسزا است . كتابى است با اين‌كه مكرر به طبع رسيده است شايد اوحدى از مردم ديده به طلعت دل‌آرا و چهره جانفزايش گشوده باشند .\r\nامام حسن مجتبى عليه السّلام فرمود : چون خداوند قلب پيغمبر را از قلبهاى ديگر بزرگتر ديد ، او را به رتبت رسالت ختمى برانگيخت . اين قلب قابل مستفيض است كه خداوند درباره آن فرمود :   نَزَلَ بِهِ الرُّوحُ الْأَمِينُ عَلى قَلْبِكَ   .\r\nتبصره : امام باقر عليه السّلام حديث مذكور امام امير المؤمنين و خضر عليهما السّلام را شاهد گفتار خود در معنى هو سورهء توحيد قل هو اللّه آورده است ، أعنى همان هدفى كه در تفسير « هو » داشتيم و آن حديث اول باب تفسير   قُلْ هُوَ اللَّهُ أَحَدٌ   كتاب توحيد صدوق است ، و امين الاسلام طبرسى نيز آن را در تفسير مجمع آورده است و صورت عبارت حديث در هر دو كتاب يكى است كه :\r\nقال ابو جعفر الباقر عليه السّلام فى معنى   قُلْ هُوَ اللَّهُ أَحَدٌ   : قل اى اظهر ما أوحينا اليك و ما نبأناك به بتأليف الحروف التى قرأناها عليك ليهتدى بها من القى السمع و هو شهيد . و هو اسم مكنى مشار الى غائب فالهاء تنبيه عن معنى ثابت و الواو اشارة الى الغائب عن الحواس كما ان قولك هذا اشارة الى الشاهد عند الحواس و ذلك ان الكفار نبهوا عن آلهتهم به حرف اشارة الشاهد المدرك فقالوا هذه آلهتنا المحسوسة بالابصار فأشر انت يا محمد الى إلهك الذى تدعو اليه حتى نراه و ندركه و لا نأله فيه فأنزل اللّه سبحانه   قُلْ هُوَ اللَّهُ أَحَدٌ   فالهاء تثبيت للثابت و الواو اشاره الى الغائب عن درك الابصار و لمس الحواس و انه يتعالى عن ذلك بل هو مدرك الابصار و مبدع الحواس و حدثنى ابى عن ابيه عن امير المؤمنين عليه السّلام قال رأيت الخضر فى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nالمنام . الى آخر ما نقلناه آنفا .\r\nاين حديث فرمود « ها » در « هو » و « هذا » هاى تنبيه است ، چنان كه در كتب نحو نيز گفته‌اند كه « ها » ى در اسماء اشاره‌هاى تنبيه است و « ذا » براى اشاره به حاضر و شاهد در نزد حواس است و « واو » براى غائب از حواس و « واو » از براى غائب ، نظير « واو » افعال غايب است مثل علموا ، اين از جهت بحث ظاهر ادبى ، ولى از استشهاد حضرت به گفتار و منام جدش بايد چنان گفت كه متأله سبزوارى در شرح أسماء « 1 » پس از نقل حديث افاده فرموده است كه : قوله صلّى اللّه عليه و إله و سلّم يا على علمت الاسم الاعظم ، اذ الهوية هى حقيقة الوجود الصرف من دون اشعار فيها بتعين اصلا ، و لا هو الا هو اى لا وحدة و لا تشخص الا هى منطوية فى وحدته الحقة التى لا ثانى لها فى الوجود و التشخص اذ الوحدة و التشخص انما هما بالوجود الحقيقى .\r\nو نيز فرموده است : فالهاء تثبيت للثابت و الواو اشارة الى الغائب عن الحواس . مع ان الهاء حرف حلقى و الحلق اقصى الفم يناسب الغيب و الواو شفوى و الشفة ظاهر الفم لا يناسب الغيب بل الظهور لاجل انه فى تأدية الهاء يرسل النفس من الباطن الى الظاهر فيناسب تثبيت الثابت و فى تأدية الواو ينضم الشفة كأنه يريد ان يحبسه فيناسب الاشارة الى الغائب . ثم ان كثيرا من العلماء نقلوا هذا الذكر بانضياف يا من هو بعد يا هو و فى الجذوات نسب الى سيد الاولياء و يعسوب الاصفياء ، هكذا بزيادته حتى جعله فاتحة كتاب التقديسات . انتهى كلام المتأله السبزوارى قدس سره .\r\nاين هويت الهيه كه اعلى مراتب وجود است قرآن در اين مقام اعلى مراتب خود است كه همان علم حق سبحانه است كه عين ذات او است و نزول آن از آن مرتبه\r\n\r\n\r\n","description":"","footnote":"\r\n( 1 ) . ط ناصرى ، ص 194 .\r\n","page_name":" 25 ","page_number":25},
  {"content":"\r\n\r\nكه تنزل آن از ذات مقدسه الهى است و عبارت أخراى ظهور آن است اولين نشأه آن عالم مشيت است كه واسطه فيض وجودات و نزول بركات نوريه وجوديه است كه از آن تعبير به عقل اول و عقل بسيط و علم بسيط و حقيقت محمديه نيز مىشود و اسامى شامخ ديگر نيز دارد ، همچنين در قوس نزول تنزل تا به عالم لفظ و صوت و نقش و كتب مىيابد كه آن حقيقت در شؤون اين رقائق متنزل و متجلى است ، و اين فروع از آن اصل منفطر و بدان متدلى است . و سپس از اين مرحله آخر به قوس صعودى و سير علمى و اشتداد وجودى نفس ، به اتحاد عالم به معلوم صاحب ولايت كليه ظليه الهيه مىشود و خليفه اللّه مىگردد و به اصل خود مىپيوندد .\r\n دو سر خط حلقه هستى * به حقيقت به هم تو پيوستى \r\n يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  .\r\n  مِنَ اللَّهِ ذِي الْمَعارِجِ * تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ   .\r\nبه مثل نطفه انسانى كه زبده عالم و صفوت و لباب و خلاصه آن است ، آن‌چنان كه از ماست در مشك ، به زدن مشك زبده آن گرفته مىشود . عالم همچو مشكى است كه از جنب‌وجوش و حركات حيرت‌آور آن زبده‌اى به نام نطفه انسانى حاصل مىشود كه بعد از همه آنها و عصاره همه آنها است ، و در قواى عالم جمع است كه يك كلمه موجز و مختصرى است كه معناى بسيار بلند در آن نهفته است .\r\nعارف شبسترى گويد :\r\n درون حبه‌اى صد خرمن آمد * جهانى در دل يك ارزن آمد \r\n بدان خردى كه آمد حبّه دل * خداوند دو عالم راست منزل \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n اگر يك قطره را دل برشكافى * برون آيد از آن صد بحر صافى \r\nو يا اگر عالم را به دريائى تشبيه كنيم از لجه اين دريا در يك دانه آدم به كنار مىآيد .\r\nشب بسترى در غزلى گفته است :\r\n اين چه درياى شگرفى است كه از لجه وى * درّ يك دانه آدم به كنار آمده است \r\nاين نطفه آدمى كه در آخرين مرحله تنزل وجودى قرار گرفته است ، همين نطفه در اولين مرحله قوس صعودى است كه حد مشترك بين دو قوس نزول و صعود است ، و پس از نزول به آخرين مرحله ، ارتقاى به عالم بالا مىيابد .\r\n جهان انسان شد و انسان جهانى * از اين پاكيزه‌تر نبود بيانى \r\nامير المؤمنين عليه السّلام فرمود :\r\nلقد دوّرتم دورات ثم كوّرتم كورات .\r\nو نيز فرمود : إن للّه فى كل يوم ثلاثة عساكر : عسكر ينزلون من الاصلاب الى الارحام و عسكر يخرجون من الارحام الى الدنيا و عسكر يرتحلون من الدنيا الى الآخرة .\r\nعارف رومى در دفتر اول مثنوى در بيان آن گويد :\r\n كل يوم هو فى شان را بخوان * مر او را بىكار و بىفعلى مدان \r\n كمترين كارش بهر روز آن بود * كو سه لشكر را روانه مىكند \r\n لشكرى ز اصلاب سوى امهات * بهر آن تا در رحم رويد نبات \r\n لشكرى ز ارحام سوى خاكدان * تا ز نر و ماده پر گردد جهان \r\n لشكرى از خاكدان سوى اجل * تا ببيند هر كسى حسن عمل \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n باز بىشك بيش از آنها مىرسد * آنچه از حق سوى جانها مىرسد \r\n و آنچه از جانها به دلها مىرسد * و آنچه از دلها به گلها مىرسد \r\n اينت لشكرهاى حق بيحد و مر * از پى اين گفت ذكرى للبشر \r\nنه تنها اين نزول و صعود در شأن نطفه است ، و در دو قوس نزول و صعود دور مىزند ، بلكه وجود در ترقيات و تنزلات دورى است ، به اين معنى كه ترقيات و تنزلات وجود دورى است  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ  .\r\nعقل است كه به طبع تنزل پيدا مىكند و دوباره طبع است كه به سوى عقل ترقى مىكند بدون اينكه تجافى در كار باشد . تخم درختى را در نظر بگيريد ، مىبينيد كه در ادوار مختلفه تخم درخت مىشود و به بار مىنشيند و ميوه مىدهد ، و براى بقاء نوعش نطفه را كه همان تخم اوست تهيه مىكند ، و باز آن تخم درخت درخت مىشود و هكذا .\r\n ز هر يك نقطه زين دور مسلسل * هزاران شكل مىگردد مشكّل \r\n ز هر يك نقطه دورى گشت دائر * همو مركز همو در دور سائر \r\nمثال ديگر : استاد را در نظر بگيريد ، معنى از قوهء عاقله او تنزل مىيابد تا به عالم صوت و لفظ مىرسد و اين صوت و لفظ به شاگرد مىرسد ، و از وى بالا مىرود تا به مرحلهء عقل او مىرسد و عقل او مىگردد . بنگر چگونه به حركت دو قوس نزولى و صعودى از آسمان عقل استاد به ارض صوت و لفظ ، و دوباره از اين ارض به آسمان عقل شاگرد عروج مىكند .  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ  .\r\nاكنون كه تا اندازه‌اى به تنزلات عوالم قرآن و مقامات آن آشنا شده‌ايم شمه‌اى در اسرار برخى از حروف اشارتى كنيم تا معنى انا النقطة التى تحت الباء و سر الباء و غير آن از اشارات نبوى و علوى بهتر روشن شود .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nعالم صمدانى مولى عبد الصمد همدانى در بحر المعارف آورده است كه :\r\nورد عن النبى صلّى اللّه عليه و إله و سلّم ظهر الموجودات من باء بسم اللّه الرحمن الرحيم . و نيز آورده است كه : ورد عن على عليه السّلام انا النقطة تحت الباء و صفحه 700 رسالهء نقد النقود فى معرفة الوجود سيد حيدر آملى و شيخ اجل حافظ رجب برسى حلى در مشارق الانوار از حضرت وصى عليه السّلام روايت كرده است كه فرمود : انا النقطة التى تحت الباء و سر الباء .\r\nعارف متأله سيد حيدر آملى در رسالهء نقد النقود صفحهء 700 و نيز در جامع الاسرار صفحهء 563 از امير المؤمنين عليه السّلام روايت كرده است كه فرمود : لو شئت لأوقرت سبعين بعيرا من شرح باء بسم اللّه الرحمن الرحيم . و در حديث ديگر لو شئت لاوقرت لكم ثمانين بعيرا من علوم النقطة التى تحت الباء . « 1 »\r\nاز سر اللّه الاعظم روايت است كه : العلم نقطة كثرها الجاهلون و الالف واحدة لا يعلمها الا الرّاسخون . و نيز آن ولى اللّه اعظم فرمود : انا النقطة تحت الباء . « 2 »\r\nو فى المجمع : ما من حرف من حروف القرآن الا و له سبعون الف معنى ( ماده جمع مجمع البحرين ) .\r\nاز امير المؤمنين عليه السّلام است : ظهرت الموجودات عن باء بسم اللّه و انا النقطة التى تحت الباء . « 3 »\r\nو از امير المؤمنين عليه السّلام است : جميع ما فى القرآن فى باء بسم اللّه و انا النقطة تحت\r\n\r\n\r\n","description":"","footnote":"\r\n( 1 ) . بيان الآيات گيلانى قدّس سرّه ، ط 1 ، ص 33 .\r\n( 2 ) . جامع الاسرار ، ص 563 .\r\n( 3 ) . بيان الآيات جيلانى ، ص 32 .\r\n","page_name":" 29 ","page_number":29},
  {"content":"\r\n\r\nالباء .\r\nو نيز مولى الموالى فرمود : سر الكتب المنزلة فى القرآن و سر القرآن فى فاتحة الكتاب و سر فاتحة الكتاب فى بسم اللّه الرحمن الرحيم و سر بسم اللّه الرحمن الرحيم فى نقطة تحت الباء و انا نقطة تحت الباء . « 1 »\r\nآدم اولياء اللّه صلوات اللّه عليه فرمود : جميع ما فى الكتب السماوية فى القرآن و جميع ما فى القرآن فى فاتحة الكتاب و جميع ما فى فاتحة الكتاب فى بسم اللّه الرحمن الرحيم و جميع ما فى بسم اللّه الرحمن الرحيم فى باء بسم اللّه و جميع ما فى باء بسم اللّه فى نقطة تحت الباء و انا نقطة تحت الباء .\r\nجيلى در كتاب الكهف و الرقيم فى شرح بسم اللّه الرحمن الرحيم گويد : ورد فى الخبر عن النبى صلّى اللّه عليه و إله و سلّم انه قال كل ما فى الكتب المنزلة فى القرآن و كل ما فى القرآن فهو فى الفاتحة و كل ما فى الفاتحة فهو فى بسم اللّه الرحمن الرحيم .\r\nو نيز گويد : و ورد كل ما فى بسم اللّه الرحمن الرحيم فهو فى الباء و كل ما فى الباء فهو فى النقطة التى تحت الباء .\r\nبدان كه كلام به حروف منتهى است و حروف به الف و الف به نقطه ، و نقطه عبارت است از سر هويت مطلقه در عالم . و نزول وجود مطلق ، يعنى ظهور هويتى كه مبدأ وجود است و عبارتى و اشارتى آن را نبود يا هو يا من لا هو الا هو .\r\nاين نقطه اگر بر عرش نازل شود عرش آب مىشود و مضمحل مىگردد . اين نقطه است كه به لحاظ امتداد و تعلقش به كثرات چندين هزار عالم به توان چندين هزار عالم از آن ظاهر ، و چندين هزار مرتبه به توان چندين هزار مرتبه از آن ناشى\r\n\r\n\r\n","description":"","footnote":"\r\n( 1 ) . بيان الآيات ، شيخ يوسف جيلانى ، ص 33 .\r\n","page_name":" 30 ","page_number":30},
  {"content":"\r\n\r\nشده است ، و در هر مرتبه نامى يافته است . و اين همان هويت مطلقه است كه همه به او قائم‌اند و در همه جه‌هاى و هوى او است كه خود قابض و باسط است ، و همه به نفس رحمانى او متنفس‌اند .\r\n اى به ره جستجو نعره‌زنان دوست دوست * گر به حرم ور به دير كيست جز او اوست اوست \r\n پرده ندارد جمال غير صفات جلال * نيست بر اين رخ نقاب نيست بر اين مغز پوست \r\n با همه پنهانيش هست در اعيان عيان * با همه بىرنگيش در همه زو رنگ و بوست \r\n دم چو فرو رفت‌ها است هو است چو بيرون رود * يعنى از او در همه هر نفسى هاى و هوست \r\nمتأله سبزوارى امير المومنين على عليه السّلام فرمود : قريب من الاشياء غير ملامس بعيد منها غير مباين .\r\nقرآن صد و چهارده سوره است و سوره‌ها از آيات و آيات از كلمات و كلمات از حروف و حروف از الف و الف از نقطه و جميع علوم ، بلكه جميع اشياء صورت تركيبى و تأليفى حروفند ، و حروف صورت متفرقه الف ، و الف صورت تكرار و تفرقه نقطه كه در سير و حركت متكثر گشت كه العلم نقطة كثرها الجاهلون . شيخ سعد الدين حموى فرمايد :\r\n يك نقطه الف گشت الف جمله حروف * در هر حرفى الف به اسمى موصوف \r\n چون نقطه تمام گشت آمد به سخن * ظرفست الف نقطه در او چون مظروف \r\nدر فصل نهم موقف پنجم الهيات اسفار و نيز در فاتحه چهارم از مفتاح اول\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمفاتيح الغيب همين مطلب را عنوان فرموده‌اند عبارت اسفار اين است :\r\nفصل فى تحقيق كلام امير المؤمنين و امام الموحدين على عليه السّلام كما ورد أن جميع القرآن فى باء بسم اللّه و انا نقطة تحت الباء . اعلم هداك اللّه يا حبيبى أن من جملة المقامات التى حصلت للسالكين السائرين الى اللّه و ملكوته بقدم العبودية و اليقين أنهم يرون بالمشاهده العيانية كل القرآن بل جميع الصحف المنزلة فى نقطة تحت باء بسم اللّه بل يرون جميع الموجودات فى تلك النقطة الواحدة و قد بينا فى هذه الاسفار و فى غيرها بالبرهان الحكمى أن بسيط الحقيقة كل الاشياء ، الخ .\r\nمرادش اين است كه مقصود از نقطه ذات حق تعالى است و بسيط الحقيقة يعنى نقطه كل اشياء است چنان كه در فتوحات مكيه و مفاتيح غيب آخوند ملا صدرا آمده است .\r\nو نيز اين طائفه نقطه را بر نبوت و ولايت اطلاق مىكنند كه مىگويند نقطه نبوت و نقطه ولايت از اين‌رو كه سريان ولى در عالم چون سريان حق است در عالم كه ولايت كليه سارى و سائر در هر موجود است و مولاى او است زيرا كه اسم اعظم است و متقبل افعال ربوبى و مظهر قائم به اسرار الهى و نقطه پرگار نبوت است .\r\nنبى صلّى اللّه عليه و إله و سلّم فرمود : كنت نبيّا و آدم بين الماء و الطين .\r\n نبى چون در نبوت بود اكمل * بود از هر ولى ناچار افضل \r\n ولايت شد به خاتم جمله ظاهر * بر اول نقطه هم ختم آمد آخر \r\nچنان كه اشاره كرده‌ايم صورت تأليفى جميع اشياء منتهى به نقطه مىشود كه از سير و حركت حبى متكثر گشت كه ظهور و اظهار حكم وحدت است در عين كثرت كه از آن تعبير به حركت وجوديه و ايجاديه ، و نيز تعبير به نكاح سارى مىكنند كه حب و عشق منشأ پيدايش همه است . اين بنده گفته است :\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n پرتو نور جاودانه عشقم * موج درياى بيكرانه عشقم \r\n همه عالم پر از ترانه عشق است * حمد للّه كه از ترانه عشقم \r\nو غايت حركت ايجادى ظهور حق در مظهر تام مطلق است كه شامل جميع جزئيات مظاهر است . و اين مظهر تام انسان كامل است كه عالم صورت حقيقت او است و خود غايت حركت ايجادى است ، لذا هيچگاه زمين خالى از حجت نمىشود .\r\nاين ظهور كثرت از وحدت حقه حقيقيه بدون تجافى ، هم در كتاب تكوينى جارى است و هم در كتاب تدوينى كه مظهر آن است ، چه اينكه الفاظ موضوعند براى معانى عامه . قرآن حضرت عيسى عليه السّلام و مادرش مريم عليها السّلام را كلمه ناميده است ، ائمه ما خودشان را كلمات ناميده‌اند .\r\nو امام امير المؤمنين عليه السّلام و به روايت ديگر امام صادق عليه السّلام صورت انسانى را كتاب ناميده‌اند و انسان كامل را ميزان قسط و صراط مستقيم و كلام اللّه ناطق گفته‌اند و شواهد بسيار ديگر كه تدوين و تنظيم آنها خود رساله‌اى جداگانه خواهد . آرى به قول غزالى : العالم كله تصنيف اللّه .\r\nعارف شبسترى در گلشن راز گويد :\r\n به نزد آنكه جانش در تجلى است * همه عالم كتاب حق تعالى است \r\n عرض اعراب و جوهر چون حروف است * مراتب همچو آيات وقوف است \r\n از او هر عالمى چون سورهء خاص * يكى زان فاتحه وان ديگر اخلاص \r\n نخستين آيتش عقل كل آمد * كه در وى همچو باء بسمل آمد \r\n دوم نفس كل آمد آيت نور * كه چون مصباح شد در غايت نور \r\n سوم آيت در او شد عرش رحمن * چهارم آيهء الكرسى همى خوان \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n پس از وى جرمهاى اسمانى است * كه در وى سورهء سبع المثانى است \r\n نظر كن باز در جرم عناصر * كه هر يك آيتى هستند باهر \r\n پس از ايشان بود جرم سه مولود * كه نتوان كرد اين آيات معدود \r\n به آخر گشت نازل نفس انسان * كه بر ناس آمد آخر ختم قرآن \r\nو اين بنده در دفتر دل گفته است :\r\n حروف عينيش را اتصال است * حروف كتبيش را انفصال است \r\n كه اينجا يوم فصل است و جدائى است * و آنجا يوم جمع است و خدائى است \r\n ترا خود سرّ سرّ توست قاضى * ندارد حال و استقبال و ماضى \r\n كه آن خود مظهرى از يوم جمع است * ولو آن همچو شمس و اين چو شمع است \r\n چه يوم جمع يوم اللّه و اصل است * فروع يوم جمع ايام فصل است \r\n قضا جمع و قدر تفصيل آن است * خزائن جمع و اين تنزيل آن است \r\n قضا علم الهى هست و حشر است * قدر فعل الهى هست و نشر است \r\n قضا روح و قدر باشد تن او * گل او گلبن او گلشن او \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nبحثى اجمالى در حروف مقطعه قرآن\r\nو بدان كه فواتح سور قرآن يعنى همان حروف مقطعه پس از حذف مكررات از آنها چهارده حرف باقى مانند كه در اين تركيب صراط علىّ حقّ نمسكه يا علىّ صراط حقّ نمسكه جمع شده‌اند و آنها را در اصطلاح علماى عدد حروف نورانيه دانند و مقابل آنها را حروف ظلمانيه خوانند و بعدد چهارده بودن حروف نورانى را اشاره به سر قرآن دانند كه قرآن ظاهر و تمام و واضح نشد مگر به هياكل نوريه چهارده نفر كه اهل بيت عصمت و طهارت و وحىاند و در كلمه مباركه طه جمع‌اند و از اين حروف مطالبى استنباط مىكنند . در ميان حروف مقطعه الف قطب حروف است و براى ذات اقدس حق است .\r\n دل گفت مرا علم لدنى هوس است * تعليمم كن اگر تو را دست رس است \r\n گفتم كه الف گفت دگر گفتم هيچ * در خانه اگر كس است يك حرف بس است \r\nحافظ شيرين سخن گويد :\r\n نيست بر لوح دلم جز الف قامت يار * چه كنم حرف دگر ياد نداد استادم \r\nو از اين جهت كه در حروف نورانى الف حرف ذات متعاليه حق است گفته‌اند الف مقوم حروف و حروف مقوم آيات و آيات مقوم سور و سور مقوم كتاب است ، چه كتاب تكوينى و چه كتاب تدوينى .\r\nو اين الف كه حرف ذات متعاليه حق است اول چيزى كه تالى او است با است كه حرف صادر نخستين ، عقل اول است ، و اذا كان العقل كان الاشياء ، زيرا كه\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمجموع عالم صورت عقل كل است و وى واسطه فيض حق است كه همه موجودات و فيوضات باذن بارى تعالى از وى ظاهر شده است ، چنان كه روايت مروى از رسول اللّه صلّى اللّه عليه و إله و سلّم را نقل كرده‌ايم كه ظهر الموجودات عن باء بسم اللّه الرحمن الرحيم ، از اين روى ابن عربى گفته است بالباء ظهر الوجود و بالنقطة تميز العابد عن المعبود « 1 » ، كه مرادش از نقطه سواد امكان است كه بدان عابد از معبود تميز يافت ، الفقر سواد الوجه فى الدارين .\r\nشبسترى گويد :\r\n سيه‌رويى ز ممكن در دو عالم * جدا هرگز نشد و اللّه اعلم \r\nو به عبارة اخرى صورت وجود باطن عام مطلق است و با صورت وجود ظاهر متعين مضاف . لذا عارف نامور شيخ ابو مدين گفته است :\r\nما رأيت شيئا الا و رأيت الباء مكتوبة عليه چه اينكه هر موجودى به وجود مضافى اختصاص دارد و اول موجودى كه وجود مطلق به او اضافه شد و نسبت داده شد آن روح اعظم است كه همان عقل اول است كه واسطه تكوين و رابطه وجود از واجب ممكن و موجب الصاق حادث به قديم است و نقطه‌اى كه تحت باء است صورت ذات ممكن است چنان كه با به آن نقطه تعين مىيابد و از الف متميز مىشود ، همچنين وجود مضاف به ذات ممكن تعين مىيابد و از وجود مطلق متميز مىشود .\r\nپس با تعين اول است كه اول مراتب امكان است و آن نور حقيقى محمدى است چنان كه خاتم فرمود : اول ما خلق اللّه نورى المسمى بالرحيم . اين نور را رحيم ناميد ، براى اينكه رحمن مفيض وجود و كمال است بر كل به حسب آنچه حكمتش اقتضا مىكند و قوابل مىپذيرند بر وجه بدايت .\r\n\r\n\r\n","description":"","footnote":"\r\n( 1 ) . شرح عزّ الدين محمود كاشى بر تائيه ابن فارض ، ص 227 .\r\n","page_name":" 36 ","page_number":36},
  {"content":"\r\n\r\n دهنده‌اى ( مقدرى - خ ل ) كه به گل نكهت و به گل جان داد * بهر كس آنچه سزا بود حكمتش آن داد \r\nمحتشم كاشانى و رحيم مفيض كمال معنى مخصوص به نفس انسانى است به حسب نهايت .\r\n آن يكى جودش گدا آرد پديد * وين دگر بخشد گدايان را مزيد \r\nپس حقيقت محمديه ذات با تعين اول است بنابراين وى اسم اعظم است و او را اسماء حسنى است كه مجموع عالم صورت او است پس الف كه صورت وجود باطن عام مطلق است ، با كه حرف صادر نخستين است از آن متعين نمىشود مگر به نقطه و به اين نقطه ، عابد كه انسان است از معبود كه حق است تميز يافته است كه تركيب در با آمده است و فرد على الاطلاق الف است كل ممكن زوج تركيبى و اين اولين تركيب است كه در عالم امكان قدم نهاده است و حادث از قديم تميز يافته است چه اينكه ظهور حق تعالى در صور موجودات چون ظهور الف است در صور حروف ، پس تعين حق مطلق كه معبود است به صورت خلق مقيد كه عابد است نيست مگر به سبب نقطه تعينيه وجوديه اضافيه مسمى به امكان و حدوث كه تحت وجود با است كه صورت عقل اول است و انسان كامل تعين اول است .\r\n نخستين آيتش عقل كل آمد * كه در وى همچو باء بسمل آمد \r\nو بدان كه در مطلق عوالم وجود اصل است و ماهيت كه از حدود موجودات اعتبار مىشود عارضى است چه ماهيت به معنى اعم كه در ديار مرسلات سارى است اى ما به هوهو كه عبارت اخراى همان تعين آنها است و آنها را بيش از يك امكان نبود كه همان امكان حدوث ذاتى آنها است ، و چه ماهيت به معناى اخص اى ما يقال فى جواب ما هو كه در عالم ماده صادق است كه ماهيت همان جنس و فصل آنها است و در آنها علاوه بر امكان اول امكان استعدادى نيز هست ، و چون وجود\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاصل است تعين و ماهيت عارضى و آن هم در حقيقت تعينات امور اعتبارى بيش نيستند كه :\r\n وجود اندر كمال خويش سارى است * تعينها امور اعتبارى است \r\nپس آنچه در خارج متحقق است همان وجودات متعينه و متشخصه‌اند ، لذا تعين را كه نقطه بائيه تميزيه اعنى نقطه امكانيه حدوثيه است و متفرع بر ذات اصيل وجود است و بعد از او است تعبير به تحت فرمود كه : انا النقطة تحت الباء .\r\nپس نقطه يعنى موجود متعين تالى الف كه همان عقل اول و صورت انسان كامل است و هر كه به اين نقطه وجوديه اطلاع يافت به جميع حقائق و اسرار و به همهء كتب سماوى دست يافت ، چنان كه نبى صلّى اللّه عليه و إله و سلّم بدان اطلاع يافت و در شب معراج فرمود :\r\nعلمت علوم الاولين و الاخرين و نيز فرمود : اوتيت جوامع الكلم ، و وصى بدان اطلاع يافت و فرمود : انا النقطة تحت الباء ، و قال سلونى عما تحت العرش ، لذا از اين نقطه به نبى و ولى نيز تعبير مىكنند .\r\nبه عنوان تمثيل و تنظير تذكر داده مىشود كه : همانگونه كه موجودات نشأه اولى ، اصنام و اظلال نشأه آخرت‌اند كه اين دو نشأه در طول يكديگرند ، صورتى در زير دارد آنچه در بالاستى ، صورت زيرين اگر با نردبان معرفت بر رود بالا همان با اصل خود يكتاستى .\r\nو اين نشأه اولى قائم به آن نشأه است ، و اين رقيقت آن حقيقت است ، چنان كه نفخ در اين نشأه نمودارى از  نَفَخْتُ فِيهِ مِنْ رُوحِي  آن نشأه است ، و يوم اين نشأه سايه‌اى از  كُلَّ يَوْمٍ هُوَ فِي شَأْنٍ  آن نشأه است .\r\nو ليل اينجا اشارتى از مقام تحت الشعاع بودن و احتراق نجم ثاقب نفس در نور انور شمس حقيقة الحقائق است كه اى چنين استتار را قدر و مرتبت و شأن است ، زيرا\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nدر اين خفا و فنا تاج عزت لقد كرمنا را در مقام قرب دارا مىشود و به حقايق هستى آشنا مىگردد ،   إِنَّا أَنْزَلْناهُ فِي لَيْلَةِ الْقَدْرِ   ، همچنين حروف اين نشأه حكايتى از حروف تكوينى كتاب عالم كبير است .\r\nفائده : اين حقيقت كليه متعين به تعين اول را به حسب اعتبار مدارج كمالات علمى و عينى آن به اسامى گوناگون مىنامند از قبيل : صادر اول ، نفس رحمانى ، فيض ذاتى ، تجلى سارى ، امداد الهى ، وجود منبسط ، رق منشور ، نور ، ظل ، هباء - از اين روى كه ماده موجودات ممكنه است - ، عماء ، مرتبهء جمعيت ، مرتبهء جمع ، كرسى ، مادهء كليه ، عنقاء ، حضرت حقائق ، عقل اول ، روح القدس ، امام مبين ، مسجد اقصى ، روح اعظم ، انسان كبير ، جبرئيل ، جوهر ، مادهء اولى ، مفيض - مفيض از اين روى گويند كه واسطه فيض وجودات از جانب فياض على الاطلاق است - ، مرآت حق ، قلم اعلى ، حقيقة الحقائق - يعنى به اضافه به حقايق مادونش حقيقة الحقائق است - ، هيولى يعنى به تشبيه با هيولى اولى علم طبيعت كه به صور گوناگون متصور است - مركز دائره - زيرا كه چون نقطه است در دائره وجود كه جميع خطوط موجودات و مسير تكاملى و سير صعودى آنها به آن منتهى مىشود . و انسان كامل كه مظهر تام اوست نيز مركز دائرهء امكان است . علامه صائن الدين در تمهيد القواعد فرمايد :\r\nو اما نقطة المركز فليس لها مقابل و لا ضد و لا ند ، بل هو الواحد الحقيقى الذى تعين به سائر النقط و مقابلاتها . و ما سمعت من ان مظهر الوحدة الحقيقية هو الصورة الاعتداليه انما المراد به هذا المعنى . ثم ان كل ما كان من تلك النقطة اقرب الى المركز كانت آثار الوحدة و الوجوب فيها اكثر و احكامها تكون اشمل و كلما كان ابعد كانت آثار الكثرة و الامكان فيها اكثر و احكامها تكون أقل شمولا و اقصر\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nنسبة لوجود مقابله بآثاره الخاصة المقابله لاثارها و احكامها . « 1 »\r\nجناب شيخ بهائى فرمود :\r\n اى مركز دائره امكان * وى زبده عالم كون و مكان \r\n تو شاه جواهر ناسوتى * خورشيد مظاهر لاهوتى \r\nو ديگر از اسامى او « برزخ جامع » است ، عارف جامى گويد :\r\n حد انسان به مذهب عامه * حيوانى است مستوى القامه \r\n پهن ناخن برهنه تن از موى * به دو پاره سپر به خانه و كوى \r\n هر كه را بنگرند كاينسان است * به گمانشان رسد كه انسان است \r\n كيست انسان برزخ جامع * صورت خلق و حق در او واقع \r\nو نيز از اسماء اوست : حضرة احدية الجمع ، حضرة الواحدية ، وجود عام ، رحمت شامله ، عرش ، خليفة اللّه ، معلم اول ، لوح محفوظ ، غمام ، تعين اول ، ظهور ثانوى ، برزخ اول ، حضرة الاسماء ، حد فاصل ، مقام انسان كامل ، حضرة احدية الجمع و الوجود ، اول مراتب التعين ، صاحبة الاحدية ، مرتبة الغيب ، اول مرتبة الشهادة - يعنى نسبت به غيب مطلق - ، محل نفوذ الاقتدار ، الغيب الاضافى ، عنصر اول ، نور مرشوش ، وجود فائض ، اسم اعظم ، ماده ممكنات ، حضرة الالوهية ، نقطه - زيرا كه اولين نقطه است كه وجود مطلق بدان تعين يافت و وجود مضاف ناميده شد ، مانند نقطه با كه اولين نقطه است كه الف در مظاهر حروفى بدان متعين شد و با ناميده شده است .\r\nاين اسماء شريفه كه در حدود شصت و چهار اسم از اسامى صادر اول است از\r\n\r\n\r\n","description":"","footnote":"\r\n( 1 ) . چاپ سنگى ، ط 1 ، ص 168 .\r\n","page_name":" 40 ","page_number":40},
  {"content":"\r\n\r\nباب ششم فتوحات مكيه ، و از تفسير اعجاز البيان صدر الدين قونوى و از مصباح الانس علامه ابن فنارى و تدبيرات الهيه شيخ اكبر محيى الدين و رساله نقد النقود فى معرفة الوجود سيد حيدر آملى و سرح العيون فى شرح العيون نقل كرده‌ايم .\r\nاشاره : دانستى كه يكى از اسامى اين حقيقت كليه هباء است از اين جهت كه ماده موجودات ممكنه است شيخ اكبر ابن عربى در فصل اول باب ششم فتوحات مكيه كه در معرفت بدء خلق روحانى است همين هباء را عنوان كرده است و سخنش اينكه :\r\nفلما اراد وجود العالم و بدأه على حد ما علمه بعلمه بنفسه انفعل عن تلك الارادة المقدسة بضرب تجل من تجليات التنزيه الى الحقيقة الكلية انفعل عنها حقيقة تسمى الهباء هى بمنزلة طرح البناء الجص ليفتح فيها ما شاء من الاشكال و الصور و هذا هو أول موجود فى العالم و قد ذكره على بن ابى طالب رضى اللّه عنه و سهل بن عبد اللّه رحمه اللّه و غيرهما من اهل التحقيق اهل الكشف و الوجود . ثم انه سبحانه تجلى بنوره الى ذلك الهباء و يسمونه اصحاب الافكار الهيولى الكل و العالم كله فيه بالقوة و الصلاحية فقبل منه تعالى كل شىء فى ذلك الهباء على حسب قوته و استعداده كما تقبل زوايا البيت نور السراج و على قدر قربه من ذلك النور يشتد ضوءه و قبوله ، قال تعالى :  مَثَلُ نُورِهِ كَمِشْكاةٍ فِيها مِصْباحٌ  فشبه نوره بالمصباح فلم يكن اقرب اليه قبولا فى ذلك الهباء الا حقيقة محمد صلّى اللّه عليه و إله و سلّم المسماة بالعقل فكان سيد العالم بأسره و اول ظاهر فى الوجود فكان وجوده من ذلك النور الالهى و من الهباء و من الحقيقة الكلية و فى الهباء وجد عينه و عين العالم من تجليه ، و اقرب الناس اليه على بن ابى طالب امام العالم و اسرار الانبياء\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاجمعين .\r\nيعنى حقيقتى به نام هباء ، به يك نحو تجلى از اراده مقدس ذات متعالى پديد آمد .\r\nاين هباء به مثل مانند گچى است كه بناء آن را طرح مىكند تا نقشه بر آن پياده كند . و هباء اولين موجود در عالم است . على بن ابى طالب عليه السّلام و سهل بن عبد اللّه رحمه اللّه و ديگر از اهل تحقيق كه اهل كشف و شهودند آن را ذكر كرده‌اند . و اصحاب افكار كه حكمايند هباء را هيولاى كل مىگويند . و همه عالم بالقوه و الصلاحيه در آن موجود است .\r\nسپس حق سبحانه به نور خود تجلى به هباء كرد ، و هر چيزى در آن هباء بر حسب قوت و استعداد خود آن نور تجلى را به قدر قربش بدان پذيرفت ، چنان‌كه زواياى خانه نور چراغ را مىپذيرند ؛  مَثَلُ نُورِهِ كَمِشْكاةٍ فِيها مِصْباحٌ  . و كسى بدان نور تجلى در پذيرفتن ، نزديكتر از حقيقت محمد صلّى اللّه عليه و إله و سلّم كه مسماى به عقل است نبود ، پس آن بزرگوار سيد جميع عالم و اولين ظاهر در وجود است . و از آدميان نزديكتر از همه به حقيقت محمد صلّى اللّه عليه و إله و سلّم على بن ابى طالب امام عالم و اسرار جميع انبياء است .\r\nتبصره : در كتب اهل سر مىخوانى كه با ، نبى صلّى اللّه عليه و إله و سلّم است ، و نقطه تحت آن ولى .\r\nاين سخن از اين روى است كه با تعين پيدا نمىكند مگر به نقطه ، چنان‌كه نبى متعين و متكمّل نمىشود مگر به ولايت .\r\nو گاهى برخى از مشايخ چون شيخ شبلى از خود خبر مىدهد كه ؛ انا النقطة التى تحت الباء . اين سخن را از اين روى گفته است كه اشاره به عدم و شكستگى نفس خود كرده است ، زيرا كه نقطه تحت با را خود وجودى نيست بلكه وجود او در ضمن با است .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nو مىتواند بود كه از زبان انسان كامل حكايت كند چنان‌كه عارف بسطامى از زبان حق تعالى حكايت كرده است كه ؛ لوائى اعظم من لواء محمد . و بابا طاهر از زبان انسان كامل كه :\r\n مو آن بحرم كه در ظرف آمدستم * مو آن نقطه كه در حرف آمدستم \r\nو از اين‌گونه تعبيرات ديگر هم دارند ، و بنابر آنچه تحرير و تقرير كرده‌ايم براى هوشيار در پى بردن به وجه تعبير بدانها كفايت است .\r\nفائدهء ديگر در اين كه الف قطب حروف است : اشارتى كرده‌ايم كه الف قطب حروف است ، اكنون در توضيح آن گوييم كه الف در همه حروف يا بىواسطه و يا باواسطه در كار است و مقوم هر حرف است و به منزلهء ماده آن حرف است . اما بىواسطه مثل با ، تا ، يا ، صاد ، ضاد ، واو . و اما به واسطه مثل ميم و نون و جيم و سين كه قوام آنها بر واو و يا است و قوام واو و يا به الف است .\r\nعلاوه بر اينكه هر يك از واو و يا در مقام الف قرار مىگيرند ، چنان كه در كلمات عرب نظير بسيار دارد ، و به اين سبب آن را قطب حروف گويند ، و به همين جهت اين اسم شريف را حرف ذات اقدس حق دانند كه ظهور حق در صور موجودات چون ظهور الف است در صور حروف .\r\nو ديگر اينكه الف قطب حروف است زيرا كه زبر ملفوظى - ا - كه الف است لفظ قطب است ( ا 1 ، ل 30 ، ف 80 ، جمع آنها 111 كه عدد قطب است ) . و بينه الف هم مطابق با على است و زبر الف هم مطابق با على است . بيانش اين‌كه زبر ملفوظى الف همزه است و عدد آن صد و ده است .\r\nاز بينه الف على را بطلب . ( ها 6 ، ميم 90 ، زا 8 ، ها 6 ، كه مجموع آنها صد و ده است ) . و بينه الف كه لف است هم صد و ده است كه مطابق با على است ،\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nپس هم ظاهر الف على است و هم باطن الف على است ، لذا فرموده‌اند :\r\nمن عرف ظاهر الالف و باطنه وصل الى درجة الصديقين و مرتبة المقربين و لا إله الا هو نيز مساوى با على است .\r\nامير المؤمنين عليه السّلام در خطبهء شقشقيه كه خطبهء سوم نهج البلاغه است دربارهء خويشتن فرموده است :\r\nو هو يعلم ان محلى منها محل القطب من الرحى ينحدر عنى السيل و لا يرقى الى الطير .\r\nو در خطبهء 117 نهج البلاغه فرمود : و انما انا قطب الرحى تدور على و انا بمكانى فاذا فارقته استحار مدارها و اضطرب ثقالها .\r\nو نيز در يكى از نامه‌هايش كه كتاب اول باب مختار از كتاب نهج است به اهل كوفه نوشت : و اعلموا ان دار الهجرة قد قلعت باهلها و قلعوا بها و جاشت جيش المرجل و قامت الفتنة على القطب . . . كه مقصودش از قطب خود آن جناب است و همچنين در چند جاى ديگر نهج .\r\nعالم الهى رجب برسى در مشارق الانوار در بيان جمله مذكور خطبه شقشقيه فرموده است :\r\nقوله عليه السّلام و هو يعلم ان محلى منها محل القطب من الرحى ، هذا اشارة الى انه عليه السّلام غاية الفخار و منتهى الشرف و ذروة العز و قطب الوجود و عين الوجود و صاحب الدهر و وجه الحق و جنب العلى فهو القطب الذى دائر به كل دائر و سار به كل سائر لان سريان الولى فى العالم كسريان الحق فى العالم لان الولاية هى الاسم الاعظم المتقبل لافعال الربوبية و المظهر القائم بالاسرار الالهية و النقطة التى أدير عليها\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبر كار النبوة فهى حقيقة كل موجود فهى باطن الدائرة و النقطة السارية السائرة التى بها ارتباط سائر العوالم و الى هذا المعنى اشار ابن ابى الحديد فقال :\r\n تقبلت افعال الربوبية التى * عذرت بها من شك انك مربوب \r\n و يا علة الدنيا و من به دو خلقها * اليه سيتلو البدا فى الحشر تعقيب \r\nفهو قطب الولاية و نقطة الهداية و خطة البداية و النهاية شهد بذاك اهل العناية و ينكره اهل الجهالة و العماية .\r\nو قد ضمنه امير المؤمنين عليه السّلام ايضا فى قوله كالجبل ينحدر عنى السيل و لا يرقى الى الطير و هذا رمز شريف لانه شبه العالم فى خروجهم من كتم العدم بالسيل ، و شبه ارتفاعهم فى ترقيهم بالطير لان الاول ينحدر من الاعلى الى الادنى و الثانى يرتفع من الادنى الى الاعلى . فقوله عليه السّلام « ينحدر عنى السيل » اشارة الى انه باطن النقطة التى عنها ظهرت الموجودات و لاجلها تكونت الكائنات و قوله عليه السّلام « و لا يرقى الى الطير » اشارة الى انه اعلى الموجودات مقاما و لسائر البريات اماما ، الخ .\r\nبدان كه هر يك از حروف تهجى مركبند ، بعضى از دو حروف مثل با و تا و بعضى از سه حرف مثل صاد و سين و حرف اول آنها را در اصطلاح زبر مىنامند و تتمه را بينات ،   فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ بِالْبَيِّناتِ وَ الزُّبُرِ   ،  جاؤُ بِالْبَيِّناتِ وَ الزُّبُرِ وَ الْكِتابِ الْمُنِيرِ  ،  جاءَتْهُمْ رُسُلُهُمْ بِالْبَيِّناتِ وَ بِالزُّبُرِ وَ بِالْكِتابِ الْمُنِيرِ  مثلا با زبرش « ب » است كه به حساب جمل دو است و بيناتش « ا » است كه به حساب جمل يكى است . لذا فرموده‌اند كه زبر تطبيق مكتوبى حروف است به حروف در اعداد يعنى زبر عبارت است از كلمه‌اى مساوى مر كلمهء ديگر و جمله‌اى مر جملهء ديگر را در حساب جمل مثال در كلمه چون تطابق لفظ علم با عمل ، و كاكل با\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكژدم ، مو با چليپيا ، ديوانگى با آسودگى ، زمزم با آب زندگى ، توبه با پشيمانى ، زبان با دهان ، لعل با نگين ، خواب با راحت ، والد با ام ، ملا با سواد ، قلعه با برج ، نخود با كشمش ، عدس با باقلا ، عقرب با كاشان ، نانوا با جهنمى ، حق با ميزان و لا إله الا هو با على ، و ماه با ولى . عارف شبسترى گويد :\r\n نبى چون آفتاب آيد ولى ماه * مقابل گردد اندر لى مع اللّه \r\nو مثال در جمله چون اول من آمن با على بن ابى طالب لذا زبر و بينه الف كه از حروف نورانى است هر دو على است .\r\nو هر حرفى كه زبر و بينه آن با هم مساوى باشند آن حرف را كامل نامند چون - ا - كه دانسته شد و چون « س » كه از حروف نورانى است ، و زبر ملفوظى آن كه « س » است شصت است و بينه آن كه ين است شصت است ، لذا « س » را حرف انسان كامل گفته‌اند . امين الاسلام طبرسى در مجمع البيان در تفسير يس گويد : و روى عن الكلبى انه قال هى بلغة طى يا انسان .\r\nو نيز گويد : و قيل معناه يا انسان عن ابن عباس و اكثر المفسرين . و نيز گويد :\r\nروى محمد بن مسلم عن ابى جعفر عليه السّلام قال ان لرسول اللّه اثنى عشر اسما خمسة فى القرآن محمد و احمد و عبد اللّه و يس و نون .\r\nو نيز گويد : يس معناه يا محمد عن سعيد بن جبير و محمد بن الحنيفة .\r\nو نيز گويد : و قيل معناه يا سيد الاولين و الاخرين .\r\nو نيز گويد : و قيل هو اسم النبى صلّى اللّه عليه و إله و سلّم عن على بن ابيطالب و ابى جعفر عليه السّلام و قد ذكر الرواية فيه قبل . و سر اين همه اقوال همان است كه گفتيم س حرف انسان كامل است و اين اقوال همه مشير به يك حقيقت‌اند . شيخ اجل حافظ رجب برسى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدر مشارق الانوار آورده است كه قال امير المؤمنين عليه السّلام : انا باطن السين و انا سر السين .\r\nو از آنچه گفته‌ايم دانسته مىشود كه بينات تطبيق ملفوظى اسماء حروف است با حذف حرف اول مر تمام عدد اسم ديگر را به اين معنى كه بقيه مساوى مر تمام عدد لفظ ديگر باشد ، خواه اين تطابق در يك لفظ باشد خواه در زياده ، اعنى چه تطابق در يك كلمه باشد يا در جمله . مثال در يك لفظ چون تطابق بينه محمد با اسلام ، زيرا كه بينه محمد 132 است و اسلام 132 و چون تطابق على با ايمان . ملا جلال دوانى گويد :\r\n خورشيد كمال است نبى ، ماه ولى * اسلام محمد است و ايمان على \r\n گر بينه‌اى در اين سخن مىطلبى * بنگر كه ز بينات اسماست جلى \r\nبه اين بيان كه ملفوظى على عين ، لام ، يا مىباشد . چون حروف اوايل كه مجموع على است حذف شود باقى ماند ين ، ام ، ا . كه عدد مجموع 102 است و عدد ايمان نيز 102 ، و به همين بيان ملفوظى محمد با اسلام . و مثال در جمله چون ( حب على بن ابى طالب ) با لفظ ( دين الاسلام ) .\r\nو ديگرى گفته است :\r\n رمزى است كتاب حق تمامى به نظام * اسرار الهى است به هر بطن كلام \r\n از اسم محمد كه بود مصدر كل * درياب ز بينات نامش اسلام \r\nو از آن جهت كه الف قطب حروف ، و به وجهى حرف ذات اقدس حق است ، و نون يكى از اسماء نبى صلّى اللّه عليه و إله و سلّم و ولايت باطن نبوت است و سريان ولى در عالم چون سريان حق در عالم است ، عارفى گفته است :\r\n حرف اول از الوهيت الف * مبدأ جمله حروف مؤتلف \r\n حرف اول از نبوت حرف نون * قلب نون واو آمده‌اى ذو فنون \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n حرف اول از ولايت حرف واو * قلب واو آمد الف اى كنجكاو \r\n پس ولى قلب نبى و جان او است * قلب قلبش ذات اللّه سر هو است \r\nآنكه گفتيم الف به وجهى حرف ذات اقدس است از اين‌رو است كه به وجهى ديگر چنان است كه مولى عبد الرزاق قاسانى در اصطلاحات فرموده است :\r\nان الالف يشار بها الى اول الموجودات الممكنة و هى المرتبة الثانية من الوجوديات .\r\nاين سخنان براى كسانى كه از حضيض طبع و حس بدر نرفتند ، و از مهبط وهم و منزل خيال قدم فراتر ننهادند ، افسانه مىنمايد ،  ذلِكَ مَبْلَغُهُمْ مِنَ الْعِلْمِ  . شيخ رئيس در اشارات چه نيكو گفته است : ان ما يشتمل عليه هذا الفن ضحكة للمغفل ، عبرة للمحصل فمن سمعه فاشمأزه عنه فليتهم نفسه لعلها لا تناسبه .\r\nرساله را در اينجا خاتمه مىدهيم ، و نعمت قرب الى اللّه و جنة اللقاء  وَ ادْخُلِي جَنَّتِي  را براى همگان مسألت داريم ، و آن را در تابستان هزار و سيصد و پنجاه و سه هجرى شمسى در حلقه درس و بحث تنى چند از اخوان صفاء در آمل نوشته‌ايم .\r\n دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  .\r\nحسن حسن زادهء آملى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nكل فى فلك يسبحون\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين ، سبحان من تحيّرت العقول فى أفلاك ملكوته .\r\nالامام على عليه السّلام سپاس خداى سبحان را كه ما را به كتاب كريمش قرآن فرقان آشنا فرمود .\r\nدرود بر همهء فرستادگانش به ويژه بر خاتم و دودمانش كه چنان سراج منير را به ما عطا فرمود .\r\nو بعد اين رساله در بيان « فلك رياضى و فلك مجسّم » و مسائلى چند متفرع بر آن به قلم اين كمترين حسن حسن‌زاده آملى به رشته نوشته درآمده است ، اميد است كه هوشمند گزين و دانش‌پژوه راستين را نيك به كار آيد ، و نگارنده را اثرى شايسته و بايسته به يادگار باشد .\r\nكريمه  كُلٌّ فِي فَلَكٍ يَسْبَحُونَ  را بر سر او نهاده‌ايم ، و آن را بدين نام خوانده‌ايم .\r\nو به نه فلك - اعنى به نه مدار كه نه فصل مراد است - اتساق و انتظام يافت .\r\nذلك تقدير العزيز العليم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nفلك اول\r\nقوله سبحانه :  وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ  « 1 » .\r\nو قوله تعالى شأنه :  لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ  « 2 » .\r\nبحث از فلك هم در طبيعيات و الهيات فلسفه به ميان آمده است ، و هم در كتب هيأت ، و هر يك را در اثبات آن نظرى خاص است كه گفته آيد .\r\nاما در طبيعيات فلسفه يك بار براى اثبات محدّد الجهات بحث از فلك را پيش كشيده‌اند كه ماهيت و صورت آن چيست ، و يك بار براى اثبات محرّك اجرام علوى كه ستارگانند . سپس مسائلى متفرع بر اثبات افلاك در الهيات فلسفه ذكر كرده‌اند .\r\nاما در علم هيأت غرض و نظر اولى از افلاك ، فقط مدارات و دوائر است .\r\nپس از آن براى تسهيل در تفهيم انواع حركات كواكب ، افلاك مجسّمه يعنى آسمانهاى جسمانى تصوير كرده‌اند . و در حقيقت بحث از افلاك مجسّمه در كتب هيأت ، دخيل و استطرادى است نه اصيل و استقلالى . و به تعبيرى بحث از افلاك مجسمه در علم هيأت ، نظير بحث از الفاظ در علم منطق است .\r\n\r\n\r\n","description":"","footnote":"\r\n( 1 ) . انبياء / 34 .\r\n( 2 ) . يس / 41 .\r\n","page_name":" 52 ","page_number":52},
  {"content":"\r\n\r\nبيان : اما بيان اثبات محدّد الجهات در طبيعيات اينكه مراد آنان از جهات دو جهت طبيعى : « علو مطلق و سفل مطلق » است كه از آن دو تعبير به فوق و تحت - يعنى بالا و پايين - مىشود . و مقصود آنان از سفل مطلق ، زمين و مركز آن است و مقصود از علو مطلق ، مقابل آن است كه فلك نهم است كه آن را جسم كل محيط بر عالم جسم و جسمانى مىدانند كه مركز كره زمين مركز آن است .\r\nفلك نهم را محدّد الجهات و فلك الافلاك و معدل النهار و فلك اطلس نيز گويند .\r\nبعد از اثبات دو جهت طبيعى ، چهار جهت ديگر نيز بر آن دو متفرع مىشوند كه مجموع را جهات ششگانه گويند . مثلا قامت شخص انسانى كه به نحو طبيعى ايستاده است ، شش جهت بالا و پايين و راست و چپ و پيش و پس از آن اعتبار مىشوند .\r\nمحدّد به معنى تحديد و تعيين‌كننده است . و اثبات محدّد الجهات بدين سبب پيش آمده است كه اجسام ثقيل چون سنگ و گل مثلا به سوى زمين - يعنى پايين - مىآيند . و اجسام سخيف چون دود و بخار مثلا به سوى آسمان - يعنى بالا - مىروند .\r\nآيا زمين آنچه را از جنس خود او ثقيل است به سوى خود مىكشد ، و آنچه را خفيف است به سمت مقابلش دفع مىكند ؟ و يا اين‌كه چون زمين هر چه را كه ثقيل است به سوى خود مىكشد ، لازمهء اين جاذبه اين است كه قهرا اشياء خفيفه به سوى بالا دفع شوند ؟ و يا جسم خاصّى به نام آسمان و فلك و محدّد الجهات هر چه را كه سبك است به سوى خود مىكشاند ، و هر چه را كه سنگين است به سوى مركزش كه مركز زمين و سفل مطلق است پرت مىكند ؟ هر يك از اين آراء ياد شده را قائلى است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nشيخ رئيس در فصل سيزدهم و چهاردهم مقالت سوم طبيعيات شفاء « 1 » و نيز در آغاز نمط دوم اشارات قائل به فلك محدّد الجهات شده است . بدين‌معنى كه محدد الجهات فلكى متوازى الثخن است كه محيط بر همهء اجرام و افلاك است و مركز آن مركز زمين است كه سفل مطلق است . و اين محدد الجهات است كه اجسام خفيف را به سوى خود مىكشد ، و اجسام ثقيل را از خود دور مىكند كه به سوى مركزش دفع مىنمايد ، و حركت اولاى شبانه‌روزى از اوست .\r\nو لكن اثبات محدد الجهات آنگاه درست آيد كه فرود آمدن اشياء سنگين را از فراز به نشيب به قوهء جاذبهء زمين اسناد ندهيم ، و حال اينكه ثابت بن قره از دانشمندان بزرگ پيشين « 2 » قائل به جاذبهء زمين بوده است . ثابت گويد :\r\nاگر فرض كنيم زمين متلاشى و پراكنده شود و اجزاى آن را رها كنند همه ميل به سوى يكديگر مىكنند و هر جا كه به يكديگر رسيدند مىايستند .\r\nاين نظر ثابت را متأله سبزوارى در شرح اسماء در بند ششم آن ؛ يا من استقرت الارضون باذنه ، نقل كرده است كه :\r\nو قال ثابت بن قرة سببه - أى سبب الجذب - طلب كل جزء موضعا يكون فيه قربه من جميع الاجزاء قربا متساويا اذ عنده ميل المدرة الى السفل ليس لكونها طالبة للمركز بالذات بل لأن الجنسية منشأ الانضمام ، فقال : لو فرض أن الارض تقطعت و تفرقت فى جوانب العالم ثم اطلقت أجزائها لكان يتوجّه بعضها الى بعض و يقف حيث يتهيّأ تلاقيها .\r\nو بعد از ثابت به چند قرن ، اسحاق نيوتن نيز قائل به قوهء جاذبهء ارض شده است\r\n\r\n\r\n","description":"","footnote":"\r\n( 1 ) . ط 1 ، چاپ سنگى ، ص 116 و 122 .\r\n( 2 ) . متوفى 288 ه . ق .\r\n","page_name":" 54 ","page_number":54},
  {"content":"\r\n\r\nكه امروز همگان بر آن متفق‌اند .\r\nشايد در بادى نظر اين سؤال پيش آيد كه اگر هبوط و سقوط اجسام به سوى زمين از قوه جاذبه زمين است پس چرا به عكس شعله آتش و ابر و دود و بخار مثلا از زمين گريزانند و به سوى بالا شتابان مىروند ؟\r\nجواب اين است كه اين موادّ در حقيقت ميل به بالا ندارند ، و به سوى بالا رفتن آنها در واقع از قوهء جاذبه زمين است . بدين بيان كه اجسام با هم تزاحم دارند ، يعنى دو جسم در يك مكان نگنجند . بلكه يكى ديگرى را دفع و رد مىكند تا خود حائز آن مكان شود . مىدانيم كه برودت سبب تكثيف هوا و حرارت موجب تخفيف آن است . هواى سرد آكنده و فشرده و سنگين است ، و هواى گرم باز و پراكنده و سبك .\r\nقوهء جاذبه جسم سنگين را به حكم جنسيّت تجاذب ، بيشتر به سوى خود جذب مىكند . حال چون هواى سنگين به فشار به سوى زمين جذب مىشود لاجرم هواى سبك را از مكانش به فشار دفع مىكند و دور مىنمايد و جاى او را مىگيرد . پس اين رفتن هواى سبك به سوى بالا در واقع پرت كردن هواى سنگين آن را بدان سوى است . و انسان گمان مىكند كه بخار و شعله و مانند آنها به سوى بالا شتابان روان و از زمين گريزانند . و به همين سبب است كه اشياء خفيفه از زير آب به بالا مىآيند كه در واقع چون آب سنگين‌تر از آنها است ، آنها را به سوى بالا دفع مىكند .\r\nبه صورت تمثيل و تنظير در نظر بگيريد دو كفه ترازو را ، هرگاه سنگى به وزن يك سير در يك كفه آن بنهيم به حكم فعل جاذبيّت به سوى زمين مىآيد ، و كفهء ديگر خالى بالا مىرود ، در اين حال اگر سنگى به وزن يك كيلو در آن كفهء تهى بنهيم به سبب زيادت فعل جاذبيت به حسب زيادت ماده ، به سرعت به سوى زمين\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nهبوط مىكند ، و آن كفه ديگر به سبب قلّت وزن آن به همان سرعت به بالا صعود مىنمايد .\r\nبا محقق بودن قوهء جاذبهء زمين نيازى براى اثبات فلكى مجسّم به نام محدد الجهات نيست .\r\nاما اثبات افلاك براى حركات مختلف كواكب كه در كتب فلاسفه آمده است ، حقيقت امر اين است كه مأخذ عقيدت آنان ، فرضيّه افلاك مجسمه اهل هيأت است كه به تفصيل گفته آيد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفلك دوم\r\nاما فلك در كتب هيأت و نجوم ، مدارات و دوائر است . و عالم رياضى به غير آن نظر ندارد ، لذا در كتب اساطين فن ، كلمه فلك اطلاق بر دوائر عظام و اضافه بدانها شده است . مثلا به جاى اينكه بگويند دائرهء نصف النهار ، مىگويند فلك نصف النهار .\r\nابوريحان بيرونى كه استاد مختص در فن است در اول باب سوم مقالهء نخستين قانون مسعودى - كه مجسطى اسلامى است - گويد : الدائرة و الفلك اسمان يتعاقبان على موضع واحد فيتبادلان . . . . « 1 »\r\nبلكه اطلاق فلك در روايت بر دائره نصف النهار شده است كه نقل آن در پيش است .\r\nو نيز بيرونى در همان قانون در خواص عروض آفاقى كه از تمام ميل اعظم بيشترند و لكن هنوز به ربع دور نرسيده‌اند ، فرمايد : و يحصل للشمس فى كل دور ارتفاعان فى فلك نصف النهار اصغر و اعظم . . . . كه به نص صريح فلك را بر دائرهء نصف النهار اطلاق كرده است « 2 » .\r\nو همچنين در باب هفتم مقاله دهم آن گويد : إن صاحب العلم الرياضى يبيّن عن مواجب الدوائر و الحركات الموجودة فيها ، و هى خطوط مجرّدة ، و لذلك لا نتحرز\r\n\r\n\r\n","description":"","footnote":"\r\n( 1 ) . ج 1 ، حيدر آباد دكن ، ص 54 ، س 18 .\r\n( 2 ) . قانون مسعودى ، ج 2 ، ص 535 ، س 6 .\r\n","page_name":" 57 ","page_number":57},
  {"content":"\r\n\r\nفيها عمّا يولده تقاطع الأجسام من التمانع عند الحركات . . . . « 1 »\r\nپس بيرونى در اين موضع قانون نيز تصريح فرموده است كه دانشمند رياضى را خطوط مجرد از افلاك مجسمه كفايت است ، و اين خطوط مجرّد همان صرف مدارات و دوائرند كه مجرد از افلاك مجسّمه اعتبارى مىشوند .\r\nبلكه كلوديوس بطليموس اسكندرى صاحب مجسطى كه در قرن دوم ميلاد مىزيست ، و كتاب مجسطى او هنوز كتاب نهائى تدريس و تعليم در علم هيأت و دستور اعظم در اين علم است اقتصار بر دوائر كرده است .\r\nو خواجه طوسى در آخر فصل پنجم از باب دوم تذكره در هيأت فرموده است : و براهينها مذكورة بالخطوط فى المجسطى ، و الاقتصار على الدوائر كاف للناظر فى البراهين .\r\nشايسته است كه كلام خواجه طوسى را در موضع ياد شده از تذكره با عبارت علّامه خفرى در شرح بر آن به عنوان مزيد استبصار به معنى فلك متداول در هيأت مجسّمه ، و فلك به معنى مدارات و دوائر در هيأت رياضى ، نقل كنيم :\r\nفهذه المباحث المذكورة فى هذا الفصل لضبط الإختلاف المرئية اصول و قوانين لابد من معرفتها ليحصل الإطلاع بها على احوال الكواكب فى اختلاف حركاتها بحسب الرؤية على وجه يوافق قواعد الحكمة أوردناها فى هذا الموضع على سبيل الحكاية أى مجردة عن دلائلها المذكورة بالخطوط فى المجسطى ، و فائدة ايرادها على سبيل التصوير أن يسهل بادراكها تصور تلك الاختلافات مطابقة لتلك القواعد .\r\nو براهين هذه القوانين بعضها مذكورة بالفعل فى المجسطى ، و بعضها غير مذكورة\r\n\r\n\r\n","description":"","footnote":"\r\n( 1 ) . ج 3 ، ص 1314 ، س 5 .\r\n","page_name":" 58 ","page_number":58},
  {"content":"\r\n\r\nإلّا بالقوّة . و الإقتصار على الدوائر كاف للناظر فى البراهين فى جميع هذا العلم ، و اذا اقتصر على ذلك سمّى هيأة غير مجسّمة و كان من العلوم الرياضيّة الصرفة . و أما لمن يحاول تصوّر مبادى الحركات على وجه تقتضيه قواعدهم فلابد من معرفة هيأة الأجسام المتحركة بتلك الحركات على وجه تظهر تلك الحركات فى مناطقها . و اذا اعتبر هذا العلم كذلك سمّى هيأة مجسّمة و كان له عرق من العلوم الطبيعية التى موضوعها الجسم الطبيعى من حيث الحركة و السكون .\r\nملاحظه مىفرماييد كه علّامه خفرى در بيان هيأت مجسمه و غير مجسمه ، و كفايت اقتصار بر دوائر در هيأت رياضى چه خوب حق سخن را اداء كرده است ، و فرموده است هيأت مجسّمه را عرقى از علوم طبيعى است ، و آن‌كه خواهد تصوّر مبادى حركات اجرام علوى بنمايد ناچار بايد به هيأت مجسّمه معرفت داشته باشد .\r\nاين است حرف حساب شده بر مبناى رصين علمى كه از اساتيد بزرگ علوم ارائه داده‌ايم ، و باز هم حقائقى را به عرض مىرسانيم . تعبيراتى نابايست و ناشايست را در افواه انداختند كه هيچ مأخذ و مدرك علمى ندارند .\r\nو نيز فاضل رومى قاضىزاده در شرح الملخّص فى الهيأة تأليف محمود بن محمد چغمينى ، گويد :\r\nاعلم أن الاقتصار على الدوائر كاف للناظر فى البراهين كما اقتصر عليها صاحب المجسطى ، و يسمّى حينئذ هذا العلم هيأة غير مجسّمة . و أما المتأخرون - كأبى جعفر الخازن ، و أبى على بن الهيثم - فحيث حاولوا تجريد المسائل عن الدلائل حبّب لهم ايراد الأفلاك مجسّمة ، و بهذا الاعتبار يسمّى هيأة مجسّمة . فالمقتصرون عليها مقتصرون من الفلك التاسع و الثامن على دائرتين متقاطعتين هما منطقتاهما ، و\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nيوردون للشمس دائرتين ، و للقمر اربع دوائر ، و لكل من العلوية و الزهرة خمس دوائر ، و لعطارد ستّ دوائر ، فالافلاك عند الجمهور من المهندسين المقتصرين على الدوائر أربعة و ثلاثون . « 1 »\r\nاين بود عبارت قاضىزاده رومى كه تصريح فرموده است : فلك در نزد بطليموس صاحب مجسطى ، و همه مهندسان هيوى همان دوائر است ، و مجموع افلاك - يعنى دوائر كه بدانها حركات كواكب تنظيم مىگردد سى و چهار دائره است .\r\nقاضىزاده رومى به نام موسى بن محمود از اكابر علماى رياضى قرن نهم و استاد ميرزا الغ‌بيك صاحب زيج معروف بود .\r\nچه بهتر كه عبارت مثل « جامع بهادرى » را بر صدق دعوايم و حقّانيّت مدّعايم شاهد آورم ، و آن اين‌كه : رياضى رصدى بزرگ ملا ابو القاسم غلامحسين جونپورى شيرازى الأصل صاحب زيج بهادرخانى در همين موضوع هيأت مجسّمه و غير مجسمه در جامع ياد شده فرمايد :\r\nواضح باد كه اين هيأت فلك مجسمه شمس كه مبيّن شد ، نظر بر تصوّر مبادى حركات است ، چه تصوّر حركت موقوف است بر تصوّر جسم ، يعنى اول تصوّر اجسام كروى نمايند و از حركت آن تشخيص مناطق كنند ، و حركت مركز كوكب را منوط به حركت منطقه دارند ، و اين چنين هيأت را هيأت مجسمه خوانند ، و در آن شائبه از علم طبيعى هم باشد ، و محض از علوم رياضيه نبود . و اگر اقتصار بر دوائر كنند كه مدارات محسوسه حركات مراكز كواكب و افلاكند ، و به براهين خطوط اثبات مقررات اين علم كنند ، در اين صورت اين هيأت را هيأت غير مجسمه نامند ، و\r\n\r\n\r\n","description":"","footnote":"\r\n( 1 ) . آخر باب سوم مقاله اولى ، ط شيخ احمد ، ص 63 .\r\n","page_name":" 60 ","page_number":60},
  {"content":"\r\n\r\nعلمش محض رياضى باشد . بلكه اگر ادنى تأمل كنند بدانند كه حين اجراى برهان ، مقررات هيأت مجسّمه هم غير مجسّمه مىشود ، لهذا بطليموس در مجسطى اصلا التفات به تجسيم ننموده است ، و محض بر دوائر و اوتار ابتناى اين علم داشته است . « 1 »\r\nاين بود عبارتى كه از جامع بهادرى نقل كرده‌ايم ، و به چند جمله آن بايد خيلى دقت داشت :\r\nيكى اين‌كه گفته است : در هيأت مجسّمه شائبه از علم طبيعى هم باشد و محض از علوم رياضيه نبود . و اين مطلب همانست كه از خفرى شنيده‌اى كه ؛ و كان له عرق من العلوم الطبيعية التى موضوعها الجسم الطبيعى من حيث الحركة و السكون .\r\nو ديگر اين‌كه گفته است : « بلكه اگر ادنى تأمل كنند بدانند كه حين إجراى برهان ، مقررات هيأت مجسّمه هم غير مجسّمه مىشود » و اين مطلب خيلى شيرين است ، و به خصوص جمله اخير كه گفته است : « لهذا بطليموس در مجسطى اصلا التفات به تجسيم ننموده است ، و محض بر دوائر و اوتار ابتناى اين علم داشته است » .\r\nشگفت اين‌كه بطليموس در مجسطى اصلا متعرض به افلاك مجسّمه نشده است ، و ابتناى علم شريف هيأت را فقط بر دوائر و اوتار نموده است ، بدين‌نظر كه تجسيم افلاك مسأله طبيعى است و مربوط به فلسفه است ، و لكن در السنه و أفواه به شهرت غلط ، افلاك بطلميوسى سائر و دائر است .\r\nآلات نجومى از قبيل اصطرلاب و ربع مجيّب و كره و زرقاله و رخامات و ذات حلق و اشباه و نظائر آنها ، صادقترين شاهدند كه مراد از فلك در نزد مهندسان و رياضىدانان بويژه دانشمندان هيأت و نجوم از قديم و حديث ، مدارات نيّرين و كواكب است .\r\n\r\n\r\n","description":"","footnote":"\r\n( 1 ) . جامع بهادرخانى ، ط 1 ، هند ، ص 574 .\r\n","page_name":" 61 ","page_number":61},
  {"content":"\r\n\r\n\r\nفلك سوم\r\nدر جوامع روائى ، اطلاق فلك در ملكوت عالم نيز به كار رفته است .\r\nدر روضه كافى آمده است كه : روى عن امير المؤمنين عليه السّلام أنه قال رجل : أين المعبود ؟ فقال عليه السّلام : لا يقال له أين لأنه أيّن الأينيّة ، و لا يقال له كيف لأنه كيّف الكيفيّة ، و لا يقال له ما هو لأنه خلق الماهيّة ، سبحانه من عظيم تاهت الفطن فى تيّار أمواج عظمته ، و حصرت الألباب عند ذكر ازليّته ، و تحيّرت العقول فى افلاك ملكوته . « 1 »\r\nچنان‌كه افق در ماوراى طبيعت و ملكوت عالم به كار رفته است ، قوله سبحانه :    وَ هُوَ بِالْأُفُقِ الْأَعْلى ثُمَّ دَنا فَتَدَلَّى * فَكانَ قابَ قَوْسَيْنِ أَوْ أَدْنى    « 2 »\r\nو امام سيد الساجدين على بن الحسين عليه السّلام در دعاى چهل و سوم صحيفه در خطاب به هلال ماه فرمايد : أيها الخلق المطيع الدائب السريع المتردّد فى منازل التقدير ، المتصرف فى فلك التدبير . . . ، كه فلك را به تدبير كه يك امر معنوى است اضافه فرموده است كه تعبيرى بسيار لطيف است بدان حدّ كه بايد گفت : يدرك و لا يوصف .\r\nچنان‌كه سماء يعنى آسمان در قرآن و خبر به معنى مطلق بلندى آمده است ، خواه بدان معنى بلندى طبيعى عالم شهادت مطلقه كه از آنجا باران نازل مىشود ، و\r\n\r\n\r\n","description":"","footnote":"\r\n( 1 ) . توحيد بحار ، ج 2 ، ط كمپانى ، ص 93 .\r\n( 2 ) . نجم / 8 - 10 .\r\n","page_name":" 62 ","page_number":62},
  {"content":"\r\n\r\nخواه بدان معنى روحانى ماوراى طبيعت كه از آنجا حقائق و معارف و علوم و وحى نازل مىشود . به تحقيقى تام كه در شرح فصّ 58 ، فصوص فارابى در كتاب نصوص الحكم بر فصوص الحكم ، تقرير و تحرير كرده‌ايم . « 1 »\r\nجالبتر اين‌كه فلك نصف النهار كه دائره نصف النهار است در روايت تعبير به « حلقه » شده است كه هرگاه كه شمس در آن حلقه داخل شود هنگام زوال اوست كه ظهر آن افق فرا رسيده است يعنى اول زوال ظهر است ، چه تعبير شريف و شگفت و شيرين و دلنشين . حديث چهارم باب اوقات صلوات خمس از كتاب مستدرك وسائل بالإسناد عن الامام الحسين بن الامام على بن أبى طالب عليه السّلام قال :\r\nجاء نفر من اليهود الى رسول اللّه صلّى اللّه عليه و إله و سلّم إلى قوله : قال النبى : إن الشمس عند الزوال لها حلقة تدخل فيها فإذا دخلت فيها زالت الشمس . . . . « 2 »\r\nدر پيرامون اين حديث قال و قيل شده است كه چگونه آفتاب بدان بزرگى در حلقه‌اى داخل مىشود ، و خود اين حلقه چگونه حلقه‌ايست ؟ ! و به همين سبب استبعاد در صحت اسناد حديث ، تفوّه به تأمل و ترديد شده است . و لكن جاى هيچگونه دغدغه نيست ، چه اين‌كه مراد از حلقه ياد شده دائره نصف النهار است كه در روايت از آن تعبير به فلك نصف النهار نيز شده است ، چنان كه در كتاب غارات باسنادش از اصبغ بن نباته روايت شده است كه قال عليه السّلام : وقت صلوة الظهر اذا كان القيظ حين يكون ظلك مثلك ، و اذا كان الشتاء حين تزول الشمس من الفلك ، و ذلك حين تكون على حاجبك الأيمن . . . . « 3 »\r\n\r\n\r\n","description":"","footnote":"\r\n( 1 ) . ص 404 - 428 ، ط 1 .\r\n( 2 ) . مستدرك الوسائل ، ج 1 ، ط 1 ، رحلى ، ص 188 .\r\n( 3 ) . الغارات ، ط 1 ، ج 2 ، ص 502 ، و مستدرك الوسائل ، ج 1 ، ط 1 ، رحلى ، ص 187 .\r\n","page_name":" 63 ","page_number":63},
  {"content":"\r\n\r\nو نيز فلك به مجموع هيأت عالم جسمانى به نسبت با ما اطلاق شده است و مفاد حديث امام ابو الحسن الرضا عليه السّلام است : علمت أن لهذا البنيان بانيا فأقررت به مع ما أرى من دوران الفلك بقدرته . . . . « 1 »\r\nو اين هيأت مجموع عالم جسمانى را كره عالم جسمانى نيز گويند . و از ارباب لوح و قلم به نظم و نثر از آن تعبير به خيمه و كلّه و خيمه افلاك و خيمه معلّق و خيمه نيلگون و خيمه پيروزه‌گون و خيمه فيروزه تعبير به تشبيه شده است و وجه تشبيه روشن است . از اين خيمه در لسان روايت تعبير به قبّه شده است و خيمه و قبه خيلى با هم شبيه‌اند . يعنى فلك كه مجموع هيأت عالم جسمانى به نسبت با ما مراد است چون گنبدى بر روى زمين نمايد .\r\nدر روايت از دائره نصف النهار تعبير به وسط قبه گرديده است كه چون شمس از وسط قبه زائل شده است وقت نماز ظهر فرا رسيده است . چنان‌كه شيخ مفيد در كتاب اختصاص باسنادش از ابو الصبّاح كنانى از امام صادق عليه السّلام روايت كرده است كه : فانها - اى الشمس - إذا صارت فى وسط القبّة و ارتفع النهار ركدت قبل الزوال ، فإذا صارت بحذاء العرش ركدت و سجدت ، فإذا ارتفعت من سجودها زالت عن وسط القبّة فيدخل وقت صلوة الزوال . . . . « 2 »\r\nركود شمس وقت زوال كه در روايت اختصاص آمده است مراد بطؤ حركت شمس در حوالى نصف النهار به نسبت با ما است ، و علّت آن را برهان رياضى است كه تعرض بدان موجب اطاله و خروج از موضوع رساله است .\r\nو نيز از وصول به وسط قبه ، در روايت ديگر تعبير به وصول شمس به كبد سماء\r\n\r\n\r\n","description":"","footnote":"\r\n( 1 ) . اصول كافى ، ج 1 ، معرب ، ص 62 .\r\n( 2 ) . صلوة بحار ، ج 18 ، ط كمپانى ، ص 42 ، و صلوة مستدرك وسائل ، ط 1 ، رحلى ، ج 1 ، ص 188 .\r\n","page_name":" 64 ","page_number":64},
  {"content":"\r\n\r\nشده است ، چنان‌كه در روايت ديگر تعبير به وسط سماء . و كبد سماء بمعنى وسط آنست . العيّاشى عن زرارة قال : سألت أبا عبد اللّه عليه السّلام عن هذه الآية  أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ  « 1 » ؟ قال : دلوك الشمس زوالها عند كبد السماء الى غسق الليل الى انتصاف الليل « 2 » .\r\nو تعبير به وسط السماء از حضرت امام هشتم على بن موسى الرضا عليهما السّلام است و روايت را مرحوم طبرسى در تفسير سوره يس از مجمع البيان در ضمن كريمه  وَ لَا اللَّيْلُ سابِقُ النَّهارِ  نقل كرده است : فذلك يدل على كينونة الشمس فى الحمل فى العاشر من المطالع فى وسط السماء .\r\nتعبير دائره به فلك تعبيرى رياضى است كه هر دائره و يا مدار كوكب بدان ناميده مىشود . و حقا تعبير به فلك شيواتر از تعبير به لفظ مدار و خط سير و مانند آنها است كه امروز در سر زبانها است .\r\nفاضل خاورشناس نلّينو ايتاليائى  ( Nallino )  در كتاب ارزشمند و سودمندش به نام « علم الفلك » گويد : هذا - اى الفلك - اصطلاح كل فلكيى العرب و لا أستحسن لفظ « مدار » الوارد فى كتب بعض الحديثين المقلّدين لاصطلاحات الإفرنج بلا لزوم ، و المدارات عند العرب هى الدوائر المتوازية لدائرة معدل النهار . « 3 »\r\nيعنى من همان لفظ فلك را كه در كتب و اصطلاح دانشمندان فلكى آمده است به كار مىبرم ، و لفظ « مدار » را كه امروز پيروان اصطلاحات فرنگ در كتاب آورده‌اند دوست ندارم . مدارات دوائر متوازى با دائره معدل النهارند .\r\n\r\n\r\n","description":"","footnote":"\r\n( 1 ) . اسراء / 79 .\r\n( 2 ) . مستدرك الوسائل ، ج 1 ، ط 1 ، رحلى ، ص 189 .\r\n( 3 ) . ص 21 ، ط 1 ، روما .\r\n","page_name":" 65 ","page_number":65},
  {"content":"\r\n\r\nاين گفتار نلينو بسيار استوار است . لفظى بدين كوتاهى و شيوايى و مشهور و معروف در كتب علمى ، و سائر و دائر در ألسنه علماى فلكى ، و رائج و دارج در محاورات همگى به نام فلك را چرا به اصطلاحات ديگر تبديل كنيم و يا تغيير دهيم .\r\nلطيفه‌اى قرآنى در سير دورى كواكب : قرآن كريم سير كواكب را چنين تعبير فرمود :  وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ  « 1 »\r\n كُلٌّ فِي فَلَكٍ  از دو طرف  كُلٌّ فِي فَلَكٍ  است كه در اشارت به حركت استدارى و سير دورى كواكب تعبيرى شگفت است . چنان‌كه در سورهء مؤمن قرآن ، خداى سبحان ذات خود را چنين ستوده است :  رَفِيعُ الدَّرَجاتِ ذُو الْعَرْشِ  « 2 » كلمه مباركهء « رفيع » به حساب جمل ابجدى « 360 » است ، محيط دائره به 360 قسم متساوى قسمت مىشود ، و هر قسم را درجه مىنامند و جمع آن درجات است كه رفيع الدرجات است .\r\nعلاوه اينكه كلمه « رفيع » ايمائى بر افلاك برافراشته اجرام علوى - كه همان مدارات آنهايند - دارد ، همانگونه كه در آيه ديگر فرمود :  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها  « 3 »\r\nمزيدا اين‌كه مراد از  يَسْبَحُونَ *  چنانست كه طائفه‌اى از پيشينيان گفته‌اند كه سير هر كوكبى در فلكش كه همان مدار اوست مانند سباحت ماهى در آبست . و اين قول را شيخ رئيس در آغاز فصل ششم مقاله نخستين از فن دوم طبيعيات شفاء در آسمان و جهان نقل كرده است « 4 » . بلكه در تفاسير عصرى مثل تفسير مراغى آمده\r\n\r\n\r\n","description":"","footnote":"\r\n( 1 ) . انبياء / 34 .\r\n( 2 ) . مؤمن / 16 .\r\n( 3 ) . رعد / 3 .\r\n( 4 ) . شفاء ، ج 1 ، رحلى ، چاپ سنگى ، ص 174 .\r\n","page_name":" 66 ","page_number":66},
  {"content":"\r\n\r\nاست كه ؛ و خلق الارض و الشمس و القمر تجرى فى افلاكها كما يجرى السمك فى الماء . و هذا هو الرأى الحديث ، و أن هذه كلها تجرى فى عالم الاثير المالئ لهذا الفضاء ، فالشمس تجرى ، و الارض تجرى ، و القمر تجرى ، و بينها هذه المخلوقات الحيّة . . . . « 1 »\r\nمراغى در عبارت مذكور حسن تعبيرى به كار برده است كه مدار هر يك از كره زمين و آفتاب و ماه را به فلك تعبير كرده است .\r\nخواجه نصير الدين طوسى در تجريد الاعتقاد ، فلك را بر كره عناصر اطلاق كرده است بدين عبارت : و أما النار البسيطة التى هى الفلك الاثير فانها . . . « 2 » اثير كره نار است كه خود عنصر كره را فلك خوانده است .\r\nو نيز خواجه در زبدة الهياة و در تذكره فلك را بر مجموع عالم جسمانى كه به نسبت ما به منزلت يك كره است اطلاق كرده است . در زبده گويد : فلك به دائره نصف النهار به دو نيمه شود : يك نيمه شرقى و آن را نصف صاعد خوانند ، و يك نيمه غربى و آن را نصف هابط خوانند ، و جمله مدارات يومى دو نيمه شود به اين دائره . « 3 »\r\nو در تذكره گويد : دائرة نصف النهار هى الفاصلة بين نصف الشرقى و الغربى من الفلك . . . .\r\nآن‌كه خواجه در زبده فرمود : و جمله مدارات يومى دو نيمه شود به اين دائره ، اين مدارات يومى دوائر صغار موازى با دائره عظيمه معدل النهارند ، و اين همانست\r\n\r\n\r\n","description":"","footnote":"\r\n( 1 ) . تفسير مراغى ، ج 6 ، ط بيروت ، ص 28 ، جزء 17 .\r\n( 2 ) . ص 160 ، بتصحيح و تحشيه راقم .\r\n( 3 ) . ص 12 ، ط 1 ، چاپ سنگى .\r\n","page_name":" 67 ","page_number":67},
  {"content":"\r\n\r\nكه پيشترك از نلّينو نقل كرده‌ايم كه : المدارات عند العرب هى الدوائر المتوازية لدائرة معدل النهار .\r\nو نيز خواجه در تذكره در تعريف دائره افق گويد : دائرة الافق هى العظيمة الفاصلة بين الظاهر و الخفىّ من الفلك .\r\nملّا عبد العلى بيرجندى در شرح آن گويد : اعلم أن الافق الحقيقى ينصّف كرة العالم . . . .\r\nخواجه استاد الكل فى الكل است و بيرجندى عالم خرّيت در صناعت هيأت و فنون رياضى است ، هر يك مجموع عالم جسمانى را نسبت به زمين و اهل آن تعبير به « كرة العالم » كرده است ، چنان‌كه ايشان و ديگر اساطين و اساتيد متبحّر در علوم رياضى از آن تعبير به فلك هم مىكنند ، و هر يك از دوائر عظام و مدارات كواكب را فلك مىنامند .\r\nشواهد در اين موضوع بسيار است و بدانچه نقل كرده‌ايم كفايت است . اين تصريحات و اشارات موجب زيادت تبصر و انتباه طالب كمال در معرفت به موضوع علم شريف هيأت ، و مسائل قويم متفرع بر آن ، و سبب آگاهى وى به تفوّه آراى فائل خواهد بود .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nفلك چهارم\r\nاما هيأت مجسمه ، حقيقت آن اين است كه در علم هيأت براى تسهيل تعليم و تقريب ذهن به واقع ، تصوير شده است . در بيان آن بطور خلاصه گوييم كه ارباب ارصاد : كواكب سبعه سياره - قمر و عطارد و زهره و شمس و مريخ و مشترى و زحل - را در افلاكشان اعنى مداراتشان گاهى دور از زمين يافتند و گاهى نزديك بدان . يعنى آنها را نسبت به كره ارض ، اوج و حضيض است . و برخى از آنها را در هر دوره دو اوج و دو حضيض است . لفظ اوج معرّب اوگ كلمه هندى است ، يعنى دورترين نقطه فلك كوكب أعنى مدار آن از مركز زمين . حضيض مقابل اوج است كه نزديكترين نقطه فلك كوكب و مدار آن به مركز زمين است .\r\nعلاوه بر اين به استثناى شمس و قمر ، پنج كوكب ديگر را نسبت به اهل زمين گاهى مقيم يافتند و گاهى متحرك ، و در حركت هم گاهى بسوى مشرق روند و دوباره بسوى مغرب بر مىگردند ، و گاهى بسوى مغرب رهسپارند و دوباره بسوى مشرق بر مىگردند ، و همواره به همين‌سان كه بدين‌سبب آنها را « خمسه متحيّره » ناميده‌اند .\r\nمزيدا اين‌كه به استثناى شمس ، شش كوكب ديگر را عرض شمالى و جنوبى است كه گاهى در شمال منطقة البروج‌اند ، و گاهى در جنوب آن ، و گاهى بر نفس منطقة البروج‌اند كه در اين صورت اخير مانند شمس بلاعرض‌اند زيرا كه شمس در\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nسطح عظيمه منطقة البروج است ، لذا اين عظيمه را « دائره شمسيه » نيز گويند .\r\nلاجرم در هيأت مجسمه براى تحصيل و تنظيم اين امور ، مبادى حركات أعنى افلاك مجسم را بر نظم و نضد خاصّى چنان تصوّر كرده‌اند و ترتيب داده‌اند كه به تعبير گرانقدر و رسا و شيواى فاضل قوشچى در شرح فصل دوم از مقصد دوم تجريد الإعتقاد :\r\nو كفى بهم فضلا أنهم تخيّلوا من الوجوه الممكنة ما تنضبط به أحوال تلك الكواكب مع كثرة اختلافاتها على وجه تيسّر لهم أن يعيّنوا مواضع تلك الكواكب و اتّصالات بعضها مع بعض فى كل وقت أرادوا بحيث تطابق الحس و العيان مطابقة تتحيّر فيها العقول و الاذهان . و من تأمل فى أحوال الاظلال على سطوح الرخامات شهد أن هذا لشىء عجاب ، و أثنى عليهم بثناء مستطاب .\r\nآن‌كه در علم شريف هيأت ورزيده است و بدان آشناى كامل است در مىيابد كه اين گفتار بلند علاء الدين ملّا على قوشچى ، رئيس و مدير رصدخانه سمرقند ، و مصنّف و شارح زيج الغ بيگى را چه ارج و پايه است . و براستى جاى آن دارد و شايسته آنست كه يك تابلو شود . اين است منطق اصيل و قويم يك انسان قوىّ در علوم فلسفى و رياضى و هيوى .\r\nقوشچى گويد : فضل اين دانشمندان و انديشمندان فلكى همين بس كه در ميان راههاى گوناگون احتمالات ممكن براى ضبط احوال كواكب با همه اختلافات احوال آنها ، راهى را برگزيدند كه هرگاه بخواهند مواضع كواكب و اتّصالات آنها را با يكديگر تعيين كنند توانند ، آن‌چنان كه با حسّ و عيان مطابقت كند مطابقتى كه عقول و اذهان حيران بمانند . و هر كس در احوال اظلال بر سطوح رخامات تأمل كند گواهى دهد كه كارى بسيار شگفت است ، و آن بزرگ مردان را به ستودنى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nپاكيزه خواهد ستود .\r\nآرى يك محاسب فلكى ، وقوع كسوفى يا خسوفى يا هلالى را مثلا قبل از وقوع چنان بدقّت خبر مىدهد كه با عيان بگونه‌اى مطابقت دارد كه ديگران انگشت حيرت به دندان گيرند .\r\nغرض اين‌كه در مقام سهولت تعليم و إسناد حركات كواكب به مبادى حركات ، آن‌چنان افلاك مجسمه را تنظيم و ترتيب داده‌اند كه با هيچ يك از قواعد حكمى و فلسفى منافات نداشته باشد ، مثلا خلاء لازم نيايد . بدين‌سبب اين مبادى حركات را يعنى افلاك مجسم را در حدّ احتياج هيأت مجسمه تصوير نموده‌اند .\r\nبدين‌معنى كه دانستن وضع و حركت خاصّ هر ستاره‌اى از سيارات ياد شده نسبت به زمين موجب اثبات فلكى مىشود ، بر اين اصل قويم فرموده‌اند : إنّا لا نثبت فضلا فى الفلكيّات .\r\nو به همين نظر در هيأت مجسمه همه ثوابت را در يك فلك مجسّم فرض كرده‌اند كه در هيأت مجسمه بدان كفايت است . و براى عدم لزوم خلأ ، جرم كوكب را در فلك چون نگين در انگشترى نشانده‌اند ؛ و افلاك را گرد يكديگر در آمده مانند تويهاى پياز چنان‌كه در ميان هيچ خالى نباشد - يعنى سطح مقعّر هر يك مماسّ سطح محدّب فلك ديگر كه در جوف اوست مىباشد - تعبير كرده‌اند چنان كه خواجه طوسى در زبده و ملّا على قوشچى در فارسى هيأت تعبير كرده‌اند و ديگرى گفته است « كوكب در فلك مغرق است به هيأت دانه‌هاى تسبيح نقره كوب شده » و از اين‌گونه تعبيرات را ديگران نيز درباره افلاك متمّم يكديگر دارند كه به علّت خوف اطاله از تعرض بدانها إعراض نموده‌ايم .\r\nو اين گونه تشكيل هيأت مجسمه بهترين صورتى است كه در مقام سهولت تعليم و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nتنظيم حركات كواكب نسبت به كره أرض تصوير فرموده‌اند و بعد از آن‌كه از تصوّر مبادى حركات - اعنى فرض افلاك مجسمه - نحوه حركات كواكب بدست آمده است همان‌گونه كه دانشمندان هيوى بالإتفاق فرموده‌اند ، به مجرد مدارات و دوائر اكتفاء مىشود بدان نحو كه در آغاز اين وجيزه گفته آمد .\r\nچه خوب است كه در همه مدارس همين روش پسنديده را در تعليم و تعلّم علم شريف هيأت پيش بگيرند كه در تفهيم مسائل هيوى حقا دخلى بسزا دارد .\r\nپوشيده نماند كه بعد از فراغ از هيأت مجسّمه ، چون به مجرّد افلاك رياضى اكتفا شود ، معلوم مىگردد كه به حكم اوج و حضيض داشتن كوكب به نسبت با مركز زمين ، مدار آن كوكب نسبت با زمين مشابه بيضى خواهد بود .\r\nو ديگر اين‌كه در هيأت مجسّمه ، تشبيه افلاك گرد يكديگر درآمده به تويهاى پياز جهت اتّصال آنها به يكديگر و عدم لزوم خلأ ، نظير تشبيه وحدت عالم جمع و كثرت عالم فرق و ارتباط آن دو نزولا و صعودا با هم ، در حكمت الهيه است به مخروط كه برخى عالم جمع را به رأس مخروط ، و عالم كثرت را بقاعده مخروط تنظير كرده است . و بعضى به عكس آن .\r\nعكس بدين لحاظ كه ماوراى طبيعت اوسع از عالم طبيعت است . و اول بدين‌نظر كه عالم باطن متن است و عالم ظاهر شرح . متن جمع است و شرح آن تفصيل . و هر يك در نظر خود صادق و صائب است . حكيم سبزوارى در بحث مثل غرر گويد :\r\n فذى من المخروط مثل القاعدة * و ذاك نقطة لكل واجدة \r\nچه بسا أفواه و أقلام در مقام طعن گويند كه هيأت بطليموسى افلاك پوست پيازى است ، و منطق حكمت و فلسفه عالم كلّه قندى . نه آن علم هيأت خوانده است و به رموز آن آشنا است ، و نه اين علوم عقليه را فرا گرفته است و از اسرار آن آگاه ،\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nچيزكى شنيدند و بهانه‌اى بدست آوردند .\r\nچنان‌كه گفته‌ايم در علم هيأت و از نظر هيوى پس از تصوّر واقعى انحاء حركات از افلاك مجسّم - يعنى آسمانهاى جسمانى - به افلاك رياضى كه همان مدارات كواكب‌اند ، اكتفاء مىكنند خواه در واقع علّت حركات گوناگون آنها به قانون تجاذب و اقتضاى طبائع آنها بوده باشد ، و خواه أمر ديگر .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nفلك پنجم\r\nمناسب با بحث فلك رياضى و فلك مجسّم در علم هيأت ، بحث از حركت و سكون ارض در همين علم است كه به عنوان تمثيل و تنظير گوييم : در حركت و سكون كره ارض اختلاف دارند مثلا آيا پديد آمدن شب و روز بگردش وضعى زمين است ، و يا زمين ساكن است و اجرام ستارگان ثابت و سيار بر گرد او گردانند ، و آن هم فلك اطلس گرداننده آنها و پديد آورنده شب و روز است ؟\r\nبرخى از پيشينيان چون ارسطرخس ساموسى كه در قرن سوم قبل از حضرت مسيح عليه السّلام مىزيست ، و هيپارك ابرخس كه در قرن دوم قبل از ميلاد آن حضرت بود ، و فيثاغورس حكيم كه در حدود پنج قرن قبل از ميلاد بود ، و غيرهم از دانشمندان ديگر قائل به حركت وضعى زمين حتى بعضى قائل به حركت انتقالى آن نيز بوده‌اند . بطليموس در فصل هفتم مقاله اولى مجسطى بتحرير خواجه طوسى گويد :\r\nو قد ظنّ قوم أن الارض متحركة بالإستدارة حول محور الحركة اليومية من المغرب الى المشرق ، و نسبوا الحركة اليومية إليها وحدها على تقدير كون السماء غير متحركة على هذا المحور . . . ، در همين فصل سخن از حركت انتقالى زمين را نيز پيش كشيده است ، و لكن هر دو قول را رد كرده است .\r\nتا اين‌كه در اسلام دانشمندانى چون ابو سليمان سجستانى ، و ابو سعيد سجزى و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nغيرهما همان عقيدت دانشمندان پيش از بطليموس را تصويب كرده‌اند . تا اين‌كه ابوريحان بيرونى در مقام جمع بين دو قول ياد شده برآمده است كه چه زمين را متحرك بدانيم و چه ساكن ، بايد در مقام اعمال رصدى و هيوى آن را ساكن فرض كنيم تا حركات و اوضاع كواكب را نسبت بدان بدست آوريم .\r\nاين مطلب شريف و قول قويم و رأى سديد بيرونى را يكى از دانشمندان رياضى فرانسوى نيز در مقالتى بعنوان مقدمه بر رساله تقويمى خود آورده است كه ما هر چند زمين را متحرك به حركت وضعى و انتقالى مىدانيم ، ولى در اعمال رصدى بايد آن را ساكن انگاريم ، آنگاه حركات و اوضاع ستارگان را نسبت بدان تحصيل كنيم .\r\nبيرونى در قانون بدانچه كه از او نقل كرده‌ايم نصّ دارد ، تا اين‌كه گويد : و هذا و ان لم يكن قادحا فى مبانى هذه الصناعة . . . . « 1 »\r\nو نيز بيرونى در استيعاب فرمايد : و قد رأيت لإبى السعيد السجزى اسطرلابا من نوع واحد بسيط غير مركب من شمالى و جنوبى سمّاه الزورقى ، فاستحسنته جدّا لاختراعه اياه على اصل قائم بذاته ، مستخرج ممّا يعتقده بعض الناس من أن الحركة الكلية المرئية الشرقية من الارض دون الفلك . و لعمرى هو شبهة عسرة التحليل صعبة المحق ، ليس للمعوّلين على الخطوط المساحية من نقضها شئ ، أعنى بهم المهندسين و علماء الهيأة . على أن الحركة الكليّة سواء كان للارض أو كانت للسماء فانها فى كلتا الحالتين غير قادحة فى صناعتهم ، بل إن أمكن نقض هذا الإعتقاد و تحليل الشبهة فذلك موكول إلى الطبيعين من الفلاسفة .\r\n\r\n\r\n","description":"","footnote":"\r\n( 1 ) . ج 1 ، ط حيدر آباد ، ص 49 .\r\n","page_name":" 75 ","page_number":75},
  {"content":"\r\n\r\nترجمت عبارت مذكور بيرونى به قلم استاد علّامه ابو الفضائل حاج ميرزا ابو الحسن شعرانى قدّس سرّه اين‌كه : گويد از ابو سعيد سجزى اسطرلابى بسيط ديدم كه از شمالى و جنوبى مركب نبود و آن را زورقى ناميدى ، آن عمل زياده مرا پسند افتاد ، وى را بسيار تحسين كردم چه آن را بر اصلى قرار داده بود قائم بذات . بنيان آن عمل و مدار آن صنعت بر عقيدت مردمى بوده است كه ارض را متحرك دانسته و حركت شبانه‌روزى را به فلك منسوب ندانسته‌اند ، قسم به جان خود كه آن عقيدت شبهه ايست كه تحليلش در نهايت دشوارى است ، و قولى است كه رفع و ابطالش در كمال صعوبت است . مهندسين و علماء هيأت كه اعتماد و استناد ايشان بر خطوط مسّاحيه است در نقض آن شبهت و ردّ آن عقيدت بسى ناچيز و تهى دست باشند ، و هرگز دفع آن شبهه را اقامت برهان و تقرير دليلى نتوانند نمود ، و اين معنى مايه طعن ايشان نشود زيراكه حالت مرئيه را چه از ارض دانند و چه از سماء شناسند در هر حال به صناعت ايشان زيانى نرساند ، و اگر دفع آن شبهت در حيّز امكان آيد و در آن باب ياراى دم زدن باشد به افكار و انظار طبيعين فلاسفه منوط است » اين بود عبارت آن جناب در ترجمت عبارت بيرونى .\r\nنظر ما از نقل عبارت بيرونى چند مطلب است :\r\nمطلب اوّل ، اين‌كه پيشينيان قائل به حركت وضعى و انتقالى زمين بوده‌اند ، و كپرنيك و گاليله بدان متفرد نبوده‌اند .\r\nمطلب دوم ، اين‌كه مهندسان و علماء هيأت ، اعتماد و استناد ايشان بر خطوط مسّاحيه است كه در هيأت به افلاك رياضى اكتفاء كرده‌اند .\r\nمطلب سوم ، اين‌كه حركت و سكون ارض يك مسأله طبيعى است ، و اثبات هر يك از آن دو و ردّ ديگرى به افكار و انظار طبيعين فلاسفه منوط است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمطلب چهارم ، اين‌كه عقيدت بر حركت زمين سخت استوار است ، بلكه امروز از بديهيات و شايد ديروز همچنين بود ، جز اين‌كه بعد عهد منسى است .\r\nمطلب پنجم ، اين‌كه حركت مرئيه را چه از أرض دانند و چه از سما شناسند در هر حال به صناعت ايشان زيان نمىرساند . هيوى بايد در مرصد زمين را ساكن فرض كند آنگاه حركات كواكب را بر گرد زمين با آلات رصدى بدست آورد .\r\nمثلا آفتاب از افق مقدارى برآمده است و ما مىخواهيم ارتفاع آن را در آنگاه بدانيم ، و يا قوسى را كه از مطلع آن تا آنگاه پيموده است كه در اصطلاح اين فن اعنى علم هيأت آن را « دائر » گويند « 1 » بدست آوريم تا بدانيم كه به حسب ساعت زمانى چه مقدار از روز برآمده است ؟\r\nاسطرلاب را مثلا در دست مىگيريم و مقدار قوس ارتفاع يا دائر را از افق زمين ساكن مفروض تحصيل مىكنيم ، كه در هنگام عمل بايد زمين را ساكن فرض كنيم .\r\nاين يك مطلب هيوى است دخلى به مسأله طبيعى آن ندارد كه آيا واقعا زمين ساكن است يا متحرك .\r\nآرى از نظر هيوى سؤالى پيش مىآيد كه دانشمندان هيوى از شعب رياضى « أبعاد اجرام » نسبت حجم بسيارى از اجرام كواكب را با يكديگر بدست آورده‌اند و آفتاب را چندين برابر زمين يافته‌اند كه 108 برابر زمين قطر دارد ، و يك ميليون و 208 برابر آن حجم ، اين كره بدين بزرگى در پيش شعراى يمانى ، آن ذرّه كه در حساب نايد شمس است . قدماء نيز ستاره شعراى يمانى را به بزرگى مىشناختند .\r\nمردمى آن را مىپرستيدند كه خداى سبحان در سوره نجم در ردّ آنان فرموده است :\r\n\r\n\r\n","description":"","footnote":"\r\n( 1 ) . زيج بهادرى ، ط هند ، ص 85 .\r\n","page_name":" 77 ","page_number":77},
  {"content":"\r\n\r\n وَ أَنَّهُ هُوَ رَبُّ الشِّعْرى  « 1 » يعنى چگونه شعرانى يمانى را كه خود مربوب ديگرى است مىپرستيد ، و از ربّ او كه خداى سبحان است غافليد ؟ ! به تفصيلى كه در نكته 252 هزار و يك نكته آورده‌ايم .\r\nغرض اين‌كه توهّم گشتن شمس و شعراى يمانى مثلا به گرد كره زمين چنانست كه كسى تخيّل كند به مثل كوهى مجذوب دانه خردلى است و به گرد او مىگردد ، و عكس آن را غلط داند چگونه دانشمند هيوى بدان تفوّه مىكند ؟ !\r\nدر بيوگرافى بيرونى آورده‌اند كه وى رساله‌اى نوشته است در اين‌كه آيا خورشيد به دور زمين حركت مىكند ، يا زمين به دور خورشيد ؟\r\nبايد ديد كه جناب ابوريحان بيرونى در آن رساله چه كرده است ؟\r\n\r\n\r\n","description":"","footnote":"\r\n( 1 ) . نجم / 50 .\r\n","page_name":" 78 ","page_number":78},
  {"content":"\r\n\r\n\r\nفلك ششم\r\nامّا بحث از افلاك مجسمه از نظر طبيعيات فلسفه ، بايد گفت كه آنان حركات مختلفى از قديم در كواكب مشاهده كردند و براى اين حركات مبادى طلب كردند ، و افلاك مجسّم يعنى آسمانهاى جسمانى براى اين حركات قائل شدند . و چون عدد افلاك و ترتيب و نظم و نضد آنها در « هيأت مجسمه » به نحو اكمل و أتم كه فوق آن متصور نيست تصوير شده است ، همان را پذيرفتند . يعنى آن افلاك مجسّمه در علم هيأت كه فقط براى سهولت تعليم و تعلّم و جهت بيان اختلاف حركات تصوير شده است ، در طبيعيات فلسفه افلاك مجسمه حقيقى و آسمانهاى جسمانى واقعى تلقّى شده است . و فلك را جسم شفاف مىدانند كه حاجب ماوراى خود نيست ، چنان‌كه همه كواكب ثوابت و سيّار مرئى اهل زمين مىگردند .\r\nافلاك مجسمه بطور كلى نه فلك‌اند ، و بعد از تجزيه بيست و چهار فلك مىشوند . فلك نهم را فلك حركت اولى دانسته‌اند ، و فلك هشتم را فلك حركت ثانيه ثوابت ، و هفت فلك كلى ديگر را براى حركات گوناگون هفت كوكب سيار .\r\nهر يك از اين هفت فلك كلى بدين‌گونه تجزيه مىشود : زحل و مشترى و مريخ و زهره هر يك را سه فلك است ، و شمس را دو فلك است ، و هر يك از عطارد و قمر را چهار فلك ، كه مجموع بيست و چهار فلك است ، ده فلك موافق مركزند - يعنى مركز آنها با مركز زمين يكى است - و هشت فلك خارج مركز كه مركز آنها خارج\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاز مركز زمين است ، و اوج و حضيض كوكب از اين فلك خارج از مركز است ، و شش فلك تدويرند ، به تفصيلى كه در « دروس هيأت و ديگر رشته‌هاى رياضى » با تمام جهات اطراف و ابعاد بحث ، تقرير و تحرير كرده‌ايم .\r\nبعد از آن‌كه در طبيعيات فلسفه ، افلاك مجسّمه را به معناى واقعى آن تلقّى كرده‌اند و آسمانهاى جسمانى را تقبل نموده‌اند ، با ضميمه آن به مسأله دو جهت علو مطلق و سفل مطلق و تمسّك به محدّد الجهات - بدان نحو كه صدر اين رساله بيان كرده‌ايم - سخن امتناع كون و فساد و خرق و التيام افلاك را پيش كشيدند به تفصيلى كه شيخ رئيس در فصل شانزدهم نمط دوم اشارات و خواجه طوسى در شرح آن بيان فرموده‌اند : اشارة - الجسم الذى فى طباعه ميل مستدير يستحيل أن يكون فى طباعه ميل مستقيم . . . . و لكن دانسته شده است كه اصل تخيّل و سرگذشت افلاك مجسّمه چگونه بوده است .\r\nدانشمندان زمان ما با اين‌كه قائل به افلاك مجسّمه نيستند و اصل آن را منكرند ، به وجهى حركات كواكب را توجيه كرده‌اند كه نتيجه وجود افلاك مجسّم را قائل‌اند . امّا بحث از افلاك در الهيات فلسفه يك بار در پيدايش كثرت از وحدت حقه حقيقيه پيش آمده است ، و يك بار در ربط حادث به قديم و متغير به ثابت ، و يك بار در نفوس فلكى و غايات آنها كه ورود در بحث هر يك را رساله‌اى جداگانه بايد . و لكن هيچيك از اين مسائل ، برهان قاطع بر وجود واقعى آسمان جسمانى اعنى فلك مجسّم نيست .\r\nعلاوه اين‌كه مباحث پيرامون افلاك در الهيات فلسفه پس از فراغ اثبات و اذعان به ثبوت آنها در طبيعيات است ، و اگاهى حاصل شده است كه نحوه اثبات آنها در طبيعيات چگونه بوده است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nفلك هفتم\r\nبه عنوان تنظير گوييم : تميز ميان فلك رياضى و فلك مجسّم چون تميز ميان ايام ماه نجومى يعنى ماه وسطى معمول در جداول ازياج ، و عدد ايام ماه حقيقى خارجى از هلال تا هلال است كه عدد ماه وسطى در جداول زيجات هميشه ثابت است ، امّا عدد ماه هلالى گاهى سلخ دارد يعنى سى روز است كه ماه كامل است ، و گاهى سلخ ندارد يعنى بيست و نه روز است كه ماه ناقص است . و ممكن است كه ماه هلالى واقعى تا چهار ماه متوالى سى روز آيد و تا سه ماه متوالى بيست و نه روز . و به عبارت صاحب زيج بهادرى :\r\n« اهل شرع ماه‌هاى اين تاريخ را از رؤيت هلال تا رؤيت هلال ديگر گيرند ، و آن از سى روز هرگز زياده نباشد ، و از بيست و نه روز كمتر نبود ، و ممكن است كه تا چهار ماه متوالى سى روز سى روز آيد و زياده نى ، و تا سه ماه متوالى بيست و نه روز بيست و نه روز مىتواند شد و زياده نى ، توضيحش به حسب مقام اين‌كه . . . » « 1 »\r\nماه مبارك رمضان مانند ماه‌هاى ديگر گاهى سى روز است و گاهى بيست و نه روز .\r\nشهر رمضان شهر من الشهور يصيبه ما يصيب الشهور من الزيادة و النقصان فصوموا للرؤية و أفطروا للرؤية ، كه از امام ابو الحسن الرضا عليه السّلام در تهذيب شيخ\r\n\r\n\r\n","description":"","footnote":"\r\n( 1 ) . زيج بهادرى ، ط 1 ، هند ، ص 50 و 51 .\r\n","page_name":" 81 ","page_number":81},
  {"content":"\r\n\r\nطوسى روايت شده است . « 1 » قوله سبحانه :  يَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ  « 2 » .\r\nو فريقين بالإتفاق از رسول اللّه صلّى اللّه عليه و إله و سلّم روايت كرده‌اند كه : الصوم للرؤية ، و الافطار للرؤية . و نيز در سنن ابى داود از ابن مسعود روايت شده است كه ؛ قال : لما صمنا مع النبىّ صلّى اللّه عليه و إله و سلّم تسعا و عشرين اكثر ممّا صمنا معه ثلاثين .\r\nغرض اين‌كه مرحوم صدوق در من لا يحضر پس از نقل چند حديث كه هيچگاه ماه مبارك رمضان ناقص نمىشود و هميشه تمام است ، إصرار شديد و اكيد بر تمام بودن آن بدين عبارت دارد : من خالف هذه الاخبار و ذهب إلى الاخبار الموافقة للعامّة فى ضدّها اتّقى كما تتّقى العامّة و لا تكلّم إلا بالتقيّة كائنا من كان إلّا أن يكون مسترشدا فيرشد و يبيّن له فإن البدعة أنما تمات و تبطل به ترك ذكرها و لا قوّة إلا باللّه .\r\nشيخ الطائفة در تهذيبين به چند وجه آن روايات سى روزى را ردّ كرده است كه به ظاهر آنها نمىشود عمل كرد : ان هذه الاخبار لا يجوز العمل بها من وجوه . . . .\r\nاين كمترين گويد : بناى شهور در جداول ازياج بر امر أوسط است . يعنى مبتنى بر حركت وسطى است كه از آن تعبير به ماه نجومى مىكنند در قبال ماه واقعى سماوى . در جداول زيجات ابتداى شهور را از محرم مىكنند و ماه‌هاى فرد را كامل يعنى سى روز مىگيرند ، و ماه‌هاى زوج را ناقص يعنى بيست و نه روز مىگيرند و در سالهاى « بهزيجوح ادوط » كبيسه مىكنند به تفصيلى كه در كتب مربوطه محرّر است .\r\n\r\n\r\n","description":"","footnote":"\r\n( 1 ) . تهذيب ، ج 1 ، چاپ سنگى ، رحلى ، ص 266 .\r\n( 2 ) . بقرة / 190 .\r\n","page_name":" 82 ","page_number":82},
  {"content":"\r\n\r\nبنابراين ماه مبارك رمضان در جداول زيجات در عداد شهور فرد افتاد كه همواره سى روز است . بعضى از روات آن را بشنيد و آن را نيكو شمرد كه نقص به شهر اللّه نسبت نيافته است ، و يا آن را در نزد امام عنوان كرده است و امام هم خوشش آمد و تحسين كرد ، و به تدريج به صورت روايت درآمد و در جوامع روائى جا كرد كه شهر رمضان ثلاثون يوما لا ينقص ابدا ، و به مفاد اوّلى آن توجّه نشده است ، روايت شعيب از پدرش از امام صادق عليه السّلام كه در تهذيب و من لا يحضر روايت شده است ، ذيل آن اين است : و شهر رمضان ثلاثون يوما . و شوال تسعة و عشرون يوما ، و ذو القعدة ثلاثون يوما ، فالشهر هكذا ثم هكذا اى شهر تام و شهر ناقص ، و شهر رمضان لا ينقص أبدا ، ( انتهى ملخصا ) . اين نقل نصّ صريح در گفتار ما است .\r\nمتأسفانه جناب شيخ طوسى هم در تهذيب و استبصار بدين نكته شريف علمى اشارتى ننموده است ، و روايات سى روز را به وجوهى ديگر ردّ كرده است .\r\nشهور وسطى يك روش و نظام رياضى است كه در جداول زيجات تنظيم مىشود ، سپس محاسب مستخرج از اين نظم خاصّ ازياج ، هلال واقعى خارجى را با در نظر گرفتن تعديلات و كسور و كبيسه و سائر احوال مقرّره در نزد عالم بدانها ، استخراج مىكند ، يعنى ماه نجومى مقدمه براى دانستن ماه واقعى خارجى است .\r\nغربيها زيج را « لاتابل » گويند ، و به عربى « جدول » خوانند . شهيد اول محمد مكّى در رؤيت هلال صوم لمعه فرموده است : « و لا عبرة بالجدول » ، و شهيد ثانى زين الدين در شرح آن فرموده است : و هو - اى الجدول - حساب مخصوص مأخوذ من تسيير القمر ، و مرجعه إلى عدّ شهر تامّا و شهر ناقصا فى جميع أيام السنة مبتدء بالتام من المحرّم . . . .\r\nاين هر دو بزرگوار در اين مطلب بسيار بدرستى حق آن را اداء كرده‌اند ، و به\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمشرب عالم محقّق در علم هيأت سخن گفته‌اند . چه بسيار كسانى كه از حليت علم هيأت عارى بوده‌اند در بيان جدول و عبارات مسائل اشباه و نظائر آن به پندارهاى نادرست خود حرفهاى بىاساس زده‌اند كه إعراض از تعرض بدانها را أولى ديده‌ايم . اگر كسى خبره در علم و فن و صنعتى نيست دغدغه و وسوسه‌اى در مسائل و مبانى آن بنمايد ، قول او مقبول نيست . چنان‌كه هيچ اهل فن به سخن نااهل آن اعتبارى نمىدهد . مثلا اگر غير نحوى در رفع فاعل ، و غير متكلم در مسأله وجوب لطف بر خداوند ، و كسى كه فرق ميان كره و دائره را نمىداند و آن را از اين تميز نمىدهد در كرويت ارض ، مخالفت كنند ، خلاف آنان قادح امر ثابت و محقق در نزد نحوى و متكلم و هيوى نيست . ما اين مسائل را به نحو مستوفى در « دروس هيأت و ديگر رشته‌هاى رياضى » و در « دروس معرفة الوقت و القبلة » تقرير و تحرير كرده‌ايم .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nفلك هشتم\r\nاگرچه موضوع رساله در بيان فلك رياضى و فلك فلسفى - اعنى فلك مجسّم - است كه به نحو اتمّ تحقيق و تحرير شده است ، و لكن آن را به چند تبصره در مطالبى مناسب با مباحث موضوع ياد شده به جهت مزيد استبصار خاتمه مىدهيم :\r\n\r\nتبصره اول :\r\nدر بيان ارض قرآنى ، و تميز آن با كره أرض هيوى است : اجماع دانشمندان هيوى از قديم تا اليوم بر كروى بودن و يا شبه كروى بودن ارض است ، و مسائل هيوى مبتنى بر اساس كروى بودن آنست ، و بر سر زبان و قلم آنان كره ارض است ، و براهين رياضى و تجربى بسيار بر كروى بودن آن اقامه فرموده‌اند . پاره‌اى از آن براهين متفكران در خلق آسمانها و زمين را با ذكر مآخذ آنها در درس شانزدهم دروس معرفة الوقت و القبلة آورده‌ايم .\r\nامّا ارض در قرآن هميشه مفرد استعمال شده است ، و ارضون يا اراضى نيامده است . مراد از ارض مطلق زمين است خرد يا بزرگ چنان‌كه آب بر كم و بسيار اطلاق مىشود زمين نيز بر يك شهر و يك كشور اطلاق مىشود . قوله سبحانه :  ما تَدْرِي نَفْسٌ بِأَيِّ أَرْضٍ تَمُوتُ  « 1 » ، هيچ كس نمىداند در كدام زمين مرگ او فرا مىرسد .\r\nدر اينجا هر شهرى را مثلا زمينى ناميده است .  وَ آيَةٌ لَهُمُ الْأَرْضُ الْمَيْتَةُ أَحْيَيْناها  « 2 » ، دليل\r\n\r\n\r\n","description":"","footnote":"\r\n( 1 ) . لقمان / 35 .\r\n( 2 ) . يس / 34 .\r\n","page_name":" 85 ","page_number":85},
  {"content":"\r\n\r\nقدرت پروردگار است براى آنان كه زمين مرده را زنده مىكنيم .\r\nدر اصطلاح دانشمندان هيوى ارض بر كره خاك گفته مىشود كه آب بر اكثر آن احاطه دارد ، امّا به اين معنى در قرآن نيامده است ، هر چه ارض در قرآن ديده‌ايم مراد سطح خاك و خشكى آنست يا قطعات آن ، بلكه كوهها نيز از مفهوم ارض خارج‌اند  يَوْمَ تَرْجُفُ الْأَرْضُ وَ الْجِبالُ  « 1 » ،  وَ حُمِلَتِ الْأَرْضُ وَ الْجِبالُ  « 2 » ، خداوند زمين را در مقابل كوه قرار داده است ، زمين مىلرزد و كوه هم مىلرزد .  وَ أَلْقى فِي الْأَرْضِ رَواسِيَ  « 3 » گذاشت - يعنى آفريد - در زمين كوهها را . در اين آيه از تعبير « ارساء » جاى تحقيق بيشتر است ، زيرا كه « مرساة » لنگر كشتى است و جمع آن « مراسى » است . رست السفينة : بر جاى ايستاد كشتى بر لنگر در دريا . و أرسيت السفينة : بر جاى ايستاده كردم و لنگر زدم كشتى را ، كه كأنّ خداوند سبحان كوهها را لنگر براى كشتى زمين گردانيده است . امام امير المؤمنين عليه السّلام فرموده است : و وتد بالصخور ميدان أرضه « 4 » ، فتدبّر .\r\nقوله سبحانه :  مَشارِقَ الْأَرْضِ وَ مَغارِبَهَا  « 5 » ، مشرقها و مغربهاى زمين ، مراد كره زمين نيست زيرا كه كره هميشه يك نيمه‌اش روشن است و يك نيمه‌اش تاريك ، امّا قطعات سطح زمين مشرق و مغرب دارند ، كره زمين مغرب و مشرق معين ندارد .\r\nخداوند زمين را بساط و فرش و منزلگاه قرار داد و رام آفريد كه چون مردم در آن تصرف كنند هر شكل به آن دهند آن شكل را قبول كند و نگاه دارد از اين\r\n\r\n\r\n","description":"","footnote":"\r\n( 1 ) . مزمل / 15 .\r\n( 2 ) . حاقه / 16 .\r\n( 3 ) . نحل / 16 .\r\n( 4 ) . خطبه نخستين نهج البلاغه .\r\n( 5 ) . اعراف / 138 .\r\n","page_name":" 86 ","page_number":86},
  {"content":"\r\n\r\nجهت مىتوان با خاك زمين خانه ساخت و در آن دانه كشت و بر آن راه رفت ، و اينها نعمت خداوند بر مردم است .  هُوَ الَّذِي جَعَلَ لَكُمُ الْأَرْضَ ذَلُولًا  « 1 » اوست كه زمين را رام شما ساخت .  وَ إِلَى الْأَرْضِ كَيْفَ سُطِحَتْ  « 2 » نظر نمىكنند به زمين كه چگونه مسطح گشت .\r\nمعاندان گويند : زمين كره است ، چرا در قرآن گويد : زمين را پهن ساختيم ؟\r\nدر جواب گوئيم : مقصود قطعات زمين است زير پاى مردم نه كره زمين . انسان سطح كره ارض را به سبب بزرگى حجم آن مسطّح و مستوى مىبيند .\r\nزمشخرى در كشاف چه خوب گفته است : فإن قلت : هل فيه - فى قوله سبحانه :\r\n وَ إِلَى الْأَرْضِ كَيْفَ سُطِحَتْ  - دليل على أن الارض مسطحة و ليست بكريّة ؟\r\nقلت : ليس فيه إلا أن الناس يفترشونها كما يفعلون بالمفارش ، و سواء كانت على شكل السطح أو شكل الكرة ، فالافتراش غير مستنكر و لا مدفوع لعظم جسمها و اتساع جرمها و تباعد اطرافها . و إذا كان متسهّلا فى الجبل و هو وتد من أوتاد الارض فهو فى الارض ذات الطول و العرض أسهل .\r\nيعنى آيا كريمه ؛  وَ إِلَى الْأَرْضِ كَيْفَ سُطِحَتْ  دليل است بر اينكه زمين مسطّح است و كره نيست ؟\r\nدر جواب گوييم : كه آيه مىفرمايد زمين را براى شما گسترانده‌ايم كه فرش شما است و اين به سبب بزرگى حجم و وسعت جرم آنست . كوه كه خود ميخ زمين است ، مردم آن را فراش خود گيرند ، زمين داراى طول و عرض چگونه بساط و فرش نباشد ؟\r\n\r\n\r\n","description":"","footnote":"\r\n( 1 ) . ملك / 16 .\r\n( 2 ) . غاشيه / 21 .\r\n","page_name":" 87 ","page_number":87},
  {"content":"\r\n\r\n\r\nتبصره دوم :\r\nدر اين تبصره دو مطلب است : مطلب اول در بيان فرق ميان « علم تنجيم » يعنى احكام نجومى ، و ميان « علم هيأت » است . و مطلب دوم در بيان منجّم به علم تنجيم در كتب فن ، و منجّم در لسان روايات است .\r\nامّا در مطلب اول گوييم : علم هيأت مبتنى بر قواعد متين رياضى و قضاياى رصين هندسى است ، كه اگر محاسب در عمل اشتباه نكند و درست استخراج كند نتيجه محاسبه او مطابق با واقع خواهد بود . اين علم شريف ممدوح عقل و شرع است ، و هيچ داناى بخرد بينا و آگاه بر آن انگشت اعتراض ننهاده است .\r\nامّا أحكام نجومى كه از آن تعبير به علم تنجيم و علم نجوم مىگردد ، و مزاول به عمل آن را منجّم مىگويند ، و يك سلسله قواعدى است كه از اوضاع كواكب ، احوال عالم و آدميان و سعد و نحس ايام و نظائر آنها تحصيل مىگردد ، در آن ردّ و ايراد و طعن و اعتراض بسيار به ميان آورده‌اند . و مراد معترضان اين نيست كه كواكب را اثر تكوينى در نظام هستى نيست كه هيچ بخردى چنين تفوّه نمىكند ، بلكه مقصودشان اعتراض بر مفيد علم قطعى بودن آن قواعد به وقوع حوادث است ، از اين روى كه چگونه بشر مىتواند به تأثيرات و اسرار واقعى اوضاع و احوال كواكب دست بيابد .\r\nچه‌بسا ارباب مؤلفات كه فرق ميان علم هيأت و تنجيم را نگذاشته‌اند . و چون در نقل اقوال آنان سودى نديده‌ايم دست نگاه داشته‌ايم .\r\nامّا مطلب دوم اين‌كه تكذيب منجّم در برخى از روايات ، چنان‌كه از رسول اللّه صلّى اللّه عليه و إله و سلّم مأثور است كه « كذب المنجّمون و ربّ الكعبة » ناظر به آن منجّمى است كه منكر ماوراى طبيعت است و تأثير اجرام علوى را از خود آنها بالذات مىداند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمرحوم صدوق در ابواب خمسه از كتاب خصال پس از نقل دو حديث در نكوهش منجّم : يكى اين‌كه : « المنجّم ملعون . . . » ، و ديگر اين‌كه : « المنجّم . . . فى النار » فرموده است : « قال مصنف هذا الكتاب رحمه اللّه : المنجّم الملعون هو الذى يقول بقدم الفلك ، و لا يقول بمفلكه و خالقه عزّ و جلّ . « 1 »\r\nپس بايد ميان منجّم الهى و منجّم طبيعى فرق گذاشت ، نه اين‌كه به اشتراك لفظى هر دو را يك نواخت شناخت و بر هر دو تاخت و دهن ناشايسته به سخن نابايسته گشاد .\r\nكلمه منجّم مانند كلمه فيلسوف و دكتر است . فيلسوفى مثلا داناى به مسائل فيزيك يعنى طبيعى ، و همچنين به قضاياى رياضى است و آگاه به برخى احكام و احوال كائنات مادّى است و خيلى هم در كارش زحمت كشيده و در صنعتش ماهر و در پيشه‌اش چيره‌دست ، ولى منكر متافيزيك يعنى ماوراى طبيعت است . و بر اين پندار است كه ماده اصل است و به تركم و تصادم ذرّات اتمى اين پيكرهاى هستيها به نحو اتفاق تحقق يافته است ، لذا مبدء را كه مادّه است بىاراده ، و در فعلش كه صور گوناگون هستيها است مضطر مىداند . امّا فيلسوف الهى معتقد به ماوراى طبيعت است ، و مبدء عالم را فاعل مريد مختار مىداند . اشتراك اسم سبب مغالطه انسان ظاهربين بىتميز شده است كه كلمه فيلسوف را در هر دو جا به يك معنى به كار مىبرد . فيلسوف معرّب پيلاسوفا يونانى به معنى دوستدار دانش است ، چنان‌كه صوفيه معرّب سوفيه يونانى است . علامه بيرونى در ماللهند فرمايد : السوفية و هم الحكماء فإنّ سوف باليونانية : الحكمة . و لمّا ذهب فى الاسلام قوم قريب من رأيهم\r\n\r\n\r\n","description":"","footnote":"\r\n( 1 ) . ط 1 ، چاپ سنگى ، ج 1 ، ص 143 .\r\n","page_name":" 89 ","page_number":89},
  {"content":"\r\n\r\nسمّوا باسمهم . « 1 »\r\nواژه « دكتر » كلمه فرانسوى است « 2 » ، در فرانسه عالم در هر رشته را دكتر گويند ، و در مرز و بوم ما اطلاق آن بر پزشك غلبه دارد . دكترى دين‌دار است و ديگرى بىدين ، و هر دو در اين اسم شريك .\r\nغرض اين‌كه بايد ميان منجّم الهى به معنى عالم به تنجيم ، و منجّمى كه به قول صدوق : هو الذى يقول بقدم الفلك و لا يقول بمفلكه و خالقه عز و جل ، فرق گذاشت كه لعن و تكذيب و ايعاد نار ناظر به عقيدت باطل اوست كه مبدء عالم أعنى خداى تعالى را انكار دارد ، و كواكب را بذاتها مؤثّر داند ، نه به علم هيأت و نجوم . « فما لهولاء القوم لا يكادون يفقهون حديثا « 3 »\r\nشيخ محمود عارف شبسترى در گلشن راز ناظر به منجّم به معنى دوم است كه گفت :\r\n منجّم چون زايمان بىنصيب است * اثر گويد كزين شكل غريب است \r\n\r\nتبصره سوم :\r\nاين‌كه نوشته‌هايى ديروزى و امروزى را از آشنا و بيگانه مىبينيم كه دانسته يا نادانسته به دوستى يا دشمنى ، بسى از شايعات و عادات و عرفيات را به قرآن و اسلام اسناد مىدهند كه اگر اندكى از بسيار و مشتى از خروار را به قلم آوريم بايد بيهوده و ياوه ، دفترى كلان را انباشته و آكنده از مهمل بنگاريم .\r\nقرآن كريم منطق وحى و حقّ محض و صدق مطلق است . قرآن و عرفان و برهان از هم جدائى ندارند . شرط انصاف اين است كه مسائل و وقايع را از خبره بدانها كه\r\n\r\n\r\n","description":"","footnote":"\r\n( 1 ) . ماللهند ، ط حيدر آباد دكن ، ص 24 .\r\n( 2 ) .  Docteur \r\n( 3 ) . نساء / 79 .\r\n","page_name":" 90 ","page_number":90},
  {"content":"\r\n\r\nعالم روحانى اسلام شناس واقعى است بپرسند ، و هرچه را كه در ميان طوائف مسلمانان و جامعه آنان پديد آمده است به اسلام و قرآن اسناد ندهند . قرآن و عالم و آدم از قلم اعلاى يك حقيقت نگاشته شده‌اند ، ( و بالعدل قامت السّماوات و الأرض ) .\r\nكريستف كلمب در ژامائيك با عده قليلى از گرسنگى مشرف به هلاكت بود ، از تقويم وقوع خسوفى را مىدانست ، به مردم گفت اگر آذوقه به ما ندهيد ماه را به غضب مىآورم ، همان شب ماه مىگرفت ، چون خسوف شروع شد مردم روى دست و پاى او افتاده ، و آنچه مىخواست دادند . « 1 »\r\nمشابه آن را عليقلى ميرزا در فلك السعاده ، آورده است كه : حكيم دانشمند كريستوف كولومبس ، بعد از آن‌كه در سنه 1492 مسيحى مطابق سنه 898 هجرى كشف أرض جديد كه مشهور به آمريكا و ينكى دنيا است نمود و به اسپانيه مراجعت كرد و ثانيا با سفاين بسيار روى به ارض جديد آورد ، و به جهات چند كه در تاريخ آمريكا ثبت است اهالى وحشى آنجا او را در يكى از جزاير محبوس كرده ، و چون ايشان پرستش نيّر اعظم مىنمودند كولومبس به قواعد ارصاد دريافت نمود كه على الصباح كسوف كلى خواهد شد ، به ايشان گفت من فرستاده خداى شما هستم اگر مرا رها نكنيد فردا خداى شما بر شما غضب خواهد كرد ، و آنها اعتنائى به اين سخن نكرده على الصباح جرم شمس منكسف شده اهالى آن جزيره متوحّش گشته نزد وى آمدند عجز و لابه نمودند ، و او تا وقت انجلاء ايشان را معطّل داشته ، بعد از آن دست به دعا برداشته روى به سماء نمود اندك‌اندك جرم شمس منجلى شد ، آنها قول او را صدق دانسته مايه استخلاص وى گشت . « 2 »\r\n\r\n\r\n","description":"","footnote":"\r\n( 1 ) . تحفة الافلاك هدايت ، ط 1 ، چاپ سنگى ، ص 279 .\r\n( 2 ) . فلك السعادة ، ط 1 ، چاپ سنگى ، ص 40 و 41 .\r\n","page_name":" 91 ","page_number":91},
  {"content":"\r\n\r\nغرض از نقل واقعه كريستف كلمب ان است كه نظير همين روىداد قبل از وى براى خواجه طوسى پيش آمد كه پس از چند سطرى آن را حكايت مىكنيم .\r\nاينك گوئيم كه در كودكى و خردساليم چند بار ديده‌ام كه ماه يا آفتاب را ظل گرفته بود ، و مرد و زن مسلمان آن روز به دلسوزى سر و سينه مىزدند و گريه مىكردند كه ظل ، اژدهايى دشمن ماه و آفتاب است و او را دهن كشيده و مىخواهد بخورد ، لذا ظروف كهنه مسين به خصوص طاس و طشت و ديگ را باژگونه كرده سخت مىكوبيدند كه ظل رم كند و از ماه يا آفتاب دست بردارد . و ظل را دشنام مىدادند و سخت نفرين مىكردند . و گاهى هم همه با هم يك دهن همهمه‌ها و هياهوهاى مهيب و هلهله‌هاى هولناك سر مىدادند ، و مردها پىدرپى بسوى ماه يا خورشيد تفنگ شليك مىكردند كه ظل بترسد و خود را كنار بكشد . و چون انجلاء آغاز مىشد به گمان اين‌كه اژدهاى ظل از صداى مس و فرياد و تفنگ آنها ترسيده است و دارد خود را كنار مىكشد و ماه يا آفتاب را رها مىكند به شور و هيجان بيشتر مىافتادند و به اضعاف آن‌چه كرده بودند عمل مىكردند . و شايد اين پندار و آيين تا امروز هم ادامه داشته باشد .\r\nاز اين رسم و آيين عوام مسلمانان چنين گمان افتد كه اجراى يك سنّت دينى و دستور قرآنى آنان است . و لكن حقيقت امر آن است كه خواجه نصير الدين طوسى با بناى رصدخانه مراغه و تدوين و تنظيم زيج ايلخانى وقوع خسوفى را در اواسط يك ماه قمرى استخراج كرده بود ، و قبل از وقوع خسوف آن را به اطلاع هلاكوخان مىرساند ، و هلاكو هم با همه تحمّل مخارج و مشكلات در بناى رصدخانه و ترتيب زيج ايلخانى توقّع و انتظار اين گونه نتيجه رصدى را نيز داشت . خواجه طوسى كه صدر اعظم بود ، قضا را در يكى از لشكركشىهاى هلاكوخان نيز با اردو بوده است كه مصادف مىشود با شب انخساف قمر ، تصادفا در ساعت معين خسوف چون\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاواسط شب بوده هلاكوخان بخواب فرو مىرود ، خواجه فكر مىكند كه اگر براى اين مطلب او را بيدار كند ممكن است با خوى عصبى كه دارد باعث تغيّر او شود ، و اگر بگذارد صبح شود ممكن است وقوع خسوف را باور نكند ، لذا تدبيرى به كار مىبرد و به لشكريان مىگويد : اژدها ماه را گرفته ، و شما مس بكوبيد و هياهو كنيد تا اژدها بترسد و ماه را رها كند ، در نتيجه اين تدبير و بر اثر صداى كوبيدن مس و هياهوى لشكر هلاكوخان از خواب بيدار و از موضوع مستحضر مىگردد . اين دستور خواجه از ناحيه افراد سپاه در اطراف و اكناف از شهر و ده دهن بدهن افشاء گرديده است ، از آن ببعد هر موقع خسوف يا كسوف واقع مىشده عوام الناس براى ترسانيدن اژدها كه ظل است مس مىكوبيده‌اند ، و بعدا شليك تفنگ و ديگر خرافات هم به آن اضافه شده است .\r\nصدر المتألهين قدّس سرّه در رسله حدوث در تعريف ثالس ملطى گويد : و هو شيخ كبير نشر حكمته ، و علمهم بالحوادث الفلكية كالخسوفات و غيرها ، و أمرهم بضرب الطاسات فى خسوف وقع فى اثناء الليل يشاهده من لم يكن يقظان فكان رسما الى الآن . . . . « 1 »\r\nكيف كان اين بود ريشه تاريخى رسم و آيين عوام الناس در گاه خسوف و كسوف نيّرين و شبيه آن را در هنگام زمين لرزه إعمال مىكنند . چنان‌كه بيرونى در كتاب « ماللهند » گويد : انّ الهند يضربون فى وقت الزلازل كيزان دورهم على الارض و يكسرونها تفألا و نفيا للشؤم ، « 2 » و آنچه را كه شريعت ختم محمّدى صلّى اللّه عليه و إله و سلّم در هنگام انخساف و انكساف دستور داده است نماز آيات است ، آن هم نه براى اين‌كه به نماز\r\n\r\n\r\n","description":"","footnote":"\r\n( 1 ) . رساله حدوث از جمله رسائل صدر المتألهين ، چاپ سنگى ، ص 68 .\r\n( 2 ) . ص 499 ، ط 1 ، حيدر آباد دكن هند .\r\n","page_name":" 93 ","page_number":93},
  {"content":"\r\n\r\nو دعا ظل از ماه و آفتاب كناره كند كه اين بىمعنى است ، بلكه توجّه مردم در هر حال بخصوص در حال ظهور آيتى از آيات قيامت و امر مخوف به خداوند مهر و ماه بوده باشد و به او ملتجى شوند و بدانند كه همه مسخّر امر پروردگارند .\r\nبسيار شايسته است كه بحث را به يكى از غرر احاديث پايان دهيم تا هوشمندگزين و دانشمند راستين را حجّتى بالغ و برهانى قاطع بوده باشد و بداند كه منطق وحى محمّدى صلّى اللّه عليه و إله و سلّم محض حق و عين صوابست . و آن اين‌كه جناب ثقة الاسلام كلينى در باب صلوة كسوف از كتاب صلات كافى به إسنادش روايت كرده است :\r\nعن على بن عبد اللّه قال سمعت أبا الحسن موسى عليه السّلام يقول : إنه لما قبض ابراهيم بن رسول اللّه صلّى اللّه عليه و إله و سلّم جرت فيه ثلاث سنن ، أما واحدة فإنه لمّا مات انكسفت الشمس فقال الناس انكسفت الشمس لفقد ابن رسول اللّه صلّى اللّه عليه و إله و سلّم فصعد رسول اللّه المنبر فحمد اللّه و أثنى عليه ، ثم قال : يا ايها الناس ان الشمس و القمر آيتان من آيات اللّه تجريان بأمره مطيعان له لا تنكسفان لموت أحد و لا لحياته فاذا انكسفتا أو واحدة منهما فصلّوا ثم نزل فصلّى بالناس صلوة الكسوف . « 1 »\r\nيعنى روزى كه ابراهيم فرزند رسول خدا صلّى اللّه عليه و إله و سلّم وفات كرده بود سه سنّت جارى شده است ، يكى اين‌كه آفتاب منكسف شد ، مردم گفتند چون فرزند رسول خدا وفات كرده است آفتاب منكسف شده است . رسول خدا به منبر رفت و پس از حمد و ثناى الهى فرمود : اى مردم آفتاب و ماه دو آيت از آيات الهىاند كه به امر او سير مىكنند و مطيع فرمان اويند ، به ممات و حيات كسى منكسف نمىشوند . پس هرگاه انكساف ماه يا آفتاب روى داد نماز بخوانيد ، سپس از منبر فرود آمد و با مردم\r\n\r\n\r\n","description":"","footnote":"\r\n( 1 ) . فروع كافى ، چاپ سنگى رحلى ، ص 129 .\r\n","page_name":" 94 ","page_number":94},
  {"content":"\r\n\r\nصلات كسوف بجاى آورد .\r\nمنطق شريعت اين‌گونه است كه متن علم و صرف حقيقت است . يك حرف گزاف در دين الهى راه ندارد . و نفى كسوف شمس و قمر به موت و حيات كسى خود از اعظم آيات نبوّت و دليل صدق آن حضرت است .\r\nآن سه سنّت كه در حديث آمده است ، در مرآة العقول گويد :\r\nإحدى السنن وجوب الصلاة للكسوف ، و ثانيهما عدم وجوب الصلاة و لا رجحانها على الطفل قبل أن يصلّى ، و الثالثة عدم نزول الوالد فى قبر الولد .\r\nيعنى يكى از آن سه سنّت وجوب صلات كسوف است . و دوم عدم وجوب و رجحان صلات كسوف بر طفلى كه هنوز نماز بر او واجب نشده است . و سوم عدم نزول والد در قبر ولد ( كه كراهت دارد پدر فرزندش را به خاك بسپارد ) .\r\nو السّلام على من اتبع الهدى .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nفلك نهم\r\nذكر مطالب رئيسه رساله كه به منزلت فذلكه مباحث آنست :\r\n1 - افلاك در علم هيأت از قديم الدهر به معنى مدارات اجرام‌اند ، و عالم رياضى به جز آن نظر ندارد ، چنان كه ابوريحان بيرونى در قانون ، و دانشمندان ديگر در كتب و رسائلشان ، بلكه بطليموس در مجسطى تصريح كرده‌اند كه عالم رياضى را خطوط مجرد از افلاك مجسّم كفايت است ، و بطليموس در مجسطى اصلا التفات به تجسيم افلاك ننموده است و متعرض بدان نشده است .\r\n2 - افلاك به معنى مدارات و دوائر در علم هيأت تعبير به « فلك رياضى » و « هيأت غير مجسّمه » نيز مىشود .\r\n3 - تعبير به « فلك » شيواتر از تعبير به « مدار » و مانند آن است .\r\n4 - دانشمندان هيوى فلك را بر جسم كره مطلقا خواه عنصرى و خواه سماوى اطلاق كرده‌اند .\r\n5 - ابوريحان بيرونى « فلك » را بر دائره نصف النهار و ديگر دوائر عظام اطلاق كرده است .\r\n6 - تجسيم افلاك مسأله طبيعى است و مربوط به فلسفه است نه هيأت .\r\n7 - در علم هيأت براى تسهيل تعليم و تعلّم ، و تفهيم انواع حركات كواكب ، افلاك مجسّمه يعنى آسمانهاى جسمانى تصوير شده است ، و از آن تعبير به « هيأت\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمجسّمه » مىشود .\r\n8 - فرضيه « افلاك مجسّمه » علم هيأت ، در كتب فلاسفه رسوخ كرده است و مأخذ عقيدت فلكى جسمانى فلاسفه شده است .\r\n9 - در طبيعيات فلسفه براى اثبات مشخّص و محدّد جهات طبيعى علو مطلق و سفل مطلق ، فلكى مجسّم قائل شده‌اند ، و آن را « محدّد الجهات » ناميدند .\r\n10 - با محقق بودن قوّه جاذبه زمين نيازى براى اثبات فلكى مجسّم به نام محدّد الجهات نيست .\r\n11 - ثابت بن قره كه از دانشمندان رياضى و هيوى بزرگ پيشين است ، به چند قرن قبل از اسحاق نيوتن ، قائل به قوّه جاذبه زمين بوده است .\r\n12 - پيشينيان قائل به حركت وضعى و انتقالى زمين بوده‌اند ، و كپرنيك و گاليله بدان متفرد نبوده‌اند .\r\n13 - در طبيعيات فلسفه براى اثبات مبادى حركات گوناگون ، قائل به افلاك مجسّمه شده‌اند .\r\n14 - دانشمند هيوى اگرچه زمين را متحرك بداند بايد در مقام أعمال رصدى آن را ساكن فرض كند تا حركات و اوضاع كواكب را نسبت بدان بدست آورد .\r\n15 - توهّم گشتن كرات كواكب به گرد كره زمين چنانست كه كسى تخيّل كند به مثل كوهى مجذوب دانه خردلى است و به گرد او مىگردد ، و عكس آن را غلط بداند .\r\n16 - در جوامع روائى ، اطلاق فلك در ملكوت عالم نيز به كار رفته است . چنان كه سماء - يعنى آسمان - در قرآن و خبر به معنى مطلق بلندى آمده است خواه طبيعى و خواه ما فوق طبيعى .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n17 - دائره نصف النهار در روايت هم تعبير به فلك شده است ، و هم به حلقه .\r\n18 - فلك به مجموع هيأت عالم جسمانى نيز اطلاق شده است ، و در روايت نيز .\r\n19 - ماه وسطى و ماه هلالى ، و تميز هر يك از ديگرى ، و تحقيق تام در اين‌كه ماه مبارك رمضان وسطى هميشه كامل است يعنى سى روز است ، بخلاف ماه مبارك رمضان هلالى كه گاهى سى روز است و گاهى بيست و نه روز .\r\n20 - ارض قرآنى و ارض هيوى ، و تميز هر يك از ديگرى .\r\n21 - در مدح منجّم و ذم آن ، يعنى منجّم الهى به معنى عالم به تنجيم ، و منجّمى كه كواكب را بذاتها مؤثر مىداند كه قائل به فلك است و به فلك آفرين اعتقاد و ايمان ندارد .\r\n22 - بيان علم هيأت و علم تنجيم ، و تميز هر يك از ديگرى .\r\n23 - در طبيعيات فلسفه بعد از آن‌كه افلاك مجسّمه را به معناى واقعى آن تلقّى كرده‌اند ، امتناع كون و فساد و خرق و التيام افلاك را پيش كشيده‌اند ، و لكن سخن در اصل تخيّل افلاك مجسّمه است .\r\n24 - در الهيات فلسفه ، بحث از افلاك مجسّم - اعنى آسمان جسمانى - در پيدايش كثرت از وحدت ، و ربط حادث به قديم و متغير به ثابت ، و نفوس فلكى و غايات آنها پيش آمده است كه هيچ يك برهان قاطع بر وجود واقعى فلك مجسّم نيست .\r\n25 - مدار كوكبى كه نسبت به زمين اوج و حضيض دارد ، مشابه بيضى است .\r\n26 - دانشمندان زمان ما با اين‌كه افلاك مجسّمه را انكار دارند ، حركات كواكب را به وجهى توجيه كرده‌اند كه نتيجه وجود افلاك مجسّم را قائل‌اند .\r\n27 - نقل واقعه‌اى از كريستف كلمب ، و مشابه آن از خواجه طوسى ، و ثاليس\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nملطى و علّت كوبيدن مس در كسوفين ، و نقل حديثى از غرر احاديث از حضرت خاتم صلّى اللّه عليه و إله و سلّم .\r\nشب يكشنبه 5 ج 1 سنه 1413 ه . ق ، مطابق 10 / 8 / 1371 ه . ش پايان يافت .\r\nو آخر دعويهم أن الحمد للّه ربّ العالمين .\r\nقم - حسن حسن زاده آملى\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nلوح و قلم\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين\r\nاين رساله در حقيقت وحى و ملك و تمثل آن براى انسان ، و در بيان قلم و لوح و كتاب و قضا و قدر و آسمان و زمين و طبقات ملائكه و در انزال و تنزيل قرآن ، به قلم اين كمترين حسن حسن زاده آملى در دو فصل به رشته نوشته درآمده است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nفصل اول در حقيقت ملك و تمثل آن براى انسان ، و در بيان وحى است\r\nسزاوار است كه بدوا كلماتى چند از قرآن كريم كه معيار حق و ميزان صدق است و از اهل بيت عصمت و رسالت كه هم موازين قسطاند در وصف ملائكه نقل كنيم تا خواننده را هم مزيد بصيرت و اطمينان‌خاطر بود و هم بداند كه امهات مطالب عقلى همه از فروغ مشكات نبوت است كه به قول جناب صدر المتالهين قدّس سرّه :\r\nتبا لفلسفة لا تطابق قوانينها قوانين الشريعة . « 1 »\r\nقوله سبحانه :   وَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ   « 2 » .\r\nدر اين آيه كريمه ملائكه را رسولان خود معرفى كرده است كه الوكت رسالت است . و ديگر اينكه در وصف و تعريف آنها فرمود : كه ابراهيم عليه السّلام ديد دست ايشان به گوساله بريان شده نمىرسد . پس اين آيت گويد كه ملائكه رسل الهىاند و غذاى مادى نمىخورند .\r\nاين قرآن كلام حق است كه مىفرمايد : ملائكه غذاى مادى نمىخورند ولى در اول باب هجدهم سفر تكوين تورات آمده است كه : ابراهيم بسوى رمه شتافت و\r\n\r\n\r\n","description":"","footnote":"\r\n( 1 ) . اسفار ، ج 4 ، ط 1 ، ص 75 .\r\n( 2 ) . هود / 71 .\r\n","page_name":" 104 ","page_number":104},
  {"content":"\r\n\r\nگوساله نازك خوب گرفته به غلام خود داد تا به زودى آن را طبخ نمايد ، پس كره و شير و گوساله‌اى را كه ساخته بود گرفته پيش روى ايشان گذاشت و خود در مقابل ايشان زير درخت ايستاد تا خوردند . و اين خود دليل بر تحريف تورات است چه پيغمبر خدا نمىگويد كه ملائكه از طعام دنيا مىخورند .\r\nجناب استادم علامه شعرانى قدس سره الشريف در كتاب راه سعادت « 1 » گويد :\r\nدر قرآن كريم آمده است كه چون فرشتگان نزد ابراهيم آمدند تا بشارت به اسحق دهند ابراهيم گوساله بريان براى آنها آورد و ديد دست آنها به گوساله نمىرسد او را ناپسنديده آمد و بترسيد اما در تورات آمده است « 2 » كه فرشتگان از آن گوساله خوردند و صحيح همانست كه قرآن گويد چون فرشتگان از طعام دنيا نمىخورند و حكايات قرآن اگر از تورات گرفته بود مانند تورات بود اما وحى الهى است از جانب پروردگار كه مىداند فرشته غذا نمىخورد و آنكه درس نخوانده و از رموز حكمت آگاه نيست و از عالم مجردات خبر ندارد اين گونه امور را نمىداند مگر مؤيد باشد از جانب خداى تعالى .\r\nدر روايت مسائل عبد اللّه بن سلام كه ابن الوردى در خريدة العجائب و فريدة الغرائب نقل كرده است « 3 » . و نيز در جلد چهارم بحار چاپ كمپانى هم با فى الجمله اختلافى روايت شده است آمده است كه عبد اللّه بن سلام از رسول اللّه صلّى اللّه عليه و إله و سلّم مىپرسد :\r\nفأخبرنى عن جبريل فى زى الذكران هو أم فى زى الاناث ؟ قال فى زى الذكران .\r\nقال : صدقت يا محمد ، فأخبرنى ما طعامه و شرابه ؟ قال : يا ابن سلام طعامه التسبيح و\r\n\r\n\r\n","description":"","footnote":"\r\n( 1 ) . ص 56 ، ط 1 .\r\n( 2 ) . سفر تكوين ، 18 : 8 .\r\n( 3 ) . ص 170 .\r\n","page_name":" 105 ","page_number":105},
  {"content":"\r\n\r\nشرابه التهليل . قال : صدقت يا محمد . فأخبرنى ما طوله و ما عرضه و ما صفته و ما لباسه ؟ قال : يا ابن سلام الملائكة لا توصف بالطول و العرض لانهم ارواح نورانية لا اجسام جثمانية ، الخ .\r\nتا اينكه ابن سلام گويد : فأخبرنى عن حملة العرش ، كه رسول اللّه در جواب فرمود : طعامهم التسبيح و شرابهم التهليل .\r\nاين همان عبد اللّه بن سلام بن حارث است كه هنگام ورود پيغمبر اكرم صلّى اللّه عليه و إله و سلّم به مدينه اسلام آورده است .\r\nو امام زين العابدين عليه السّلام در دعاى سوم صحيفه سجاديه « 1 » گويد : و قبائل الملائكة الذين اختصصتهم لنفسك و أغنيتهم عن الطعام و الشراب بتقديسك .\r\nعالم جليل سيد عليخان مدنى قدس سره الشريف در شرح صحيفه در اين مقام گويد : و فى الخبر ان اللّه تعالى خلق الملائكة صمدا ليس لهم اجواف « 2 » .\r\nو در بحار از اختصاص از امام صادق عليه السّلام روايت شده كه : ان اللّه عز و جل خلق الملائكة من نور .\r\nو قال ابو جعفر عليه السّلام : ان اللّه عز و جل خلق اسرافيل و ميكائيل من تسبيحة واحدة و جعل لهم السمع و البصر وجودة العقل و سرعة الفهم .\r\nالعلل لمحمد بن على بن ابراهيم سئل ابو عبد اللّه عليه السّلام عن الملائكة ياكلون و يشربون و ينكحون ؟ فقال : لا أنهم يعيشون بنسيم العرش . الحديث « 3 » .\r\n\r\n\r\n","description":"","footnote":"\r\n( 1 ) . و كان من دعائه عليه السّلام فى الصلاة على حملة العرش و كل ملك مقرب .\r\n( 2 ) . ص 90 ، چاپ سنگى .\r\n( 3 ) . بحار طبع كمپانى ، ج 14 ، ص 231 .\r\n","page_name":" 106 ","page_number":106},
  {"content":"\r\n\r\nو در تفسير قمى از امام صادق عليه السّلام روايت كرده است كه : ان الملائكة لا يأكلون و لا يشربون و لا ينكحون و انما يعيشون بنسيم العرش و ان للّه عز و جل ملائكة ركعا الى يوم القيمة و ان للّه عز و جل ملائكة سجدا الى يوم القيمة . الحديث « 1 » .\r\nدر قرآن كريم فرمايد :   وَ مَنْ عِنْدَهُ لا يَسْتَكْبِرُونَ عَنْ عِبادَتِهِ وَ لا يَسْتَحْسِرُونَ * يُسَبِّحُونَ اللَّيْلَ وَ النَّهارَ لا يَفْتُرُونَ   « 2 » ، يعنى ملائكه از پرستش او سركشى نمىكنند و مانده نمىشوند و شب و روز تسبيح مىكنند سست نمىشوند .\r\nو در همان سوره فرمايد :   وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ * لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ   « 3 » .\r\nو در سوره تحريم فرمود :  عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  « 4 » .\r\nو در سوره نحل فرمود :  وَ يَجْعَلُونَ لِلَّهِ الْبَناتِ سُبْحانَهُ وَ لَهُمْ ما يَشْتَهُونَ  « 5 » .\r\nو در سوره اسرى فرمود :  أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً إِنَّكُمْ لَتَقُولُونَ قَوْلًا عَظِيماً  « 6 » .\r\nو در سوره نجم فرمود :  إِنَّ الَّذِينَ لا يُؤْمِنُونَ بِالْآخِرَةِ لَيُسَمُّونَ الْمَلائِكَةَ تَسْمِيَةَ الْأُنْثى  « 7 » .\r\n\r\n\r\n","description":"","footnote":"\r\n( 1 ) . اول فاطر تفسير صافى .\r\n( 2 ) . انبياء / 20 و 21 .\r\n( 3 ) . آيه 26 و 27 .\r\n( 4 ) . آيه 7 .\r\n( 5 ) . آيه 58 .\r\n( 6 ) . آيه 41 .\r\n( 7 ) . آيه 28 .\r\n","page_name":" 107 ","page_number":107},
  {"content":"\r\n\r\nاز اين آيات قرآنيه و ديگر آيات كه درباره ملائكه است استفاده مىشود بلكه ظهور دارند كه ملائكه موجوداتى منزه از علائق ماده و مجرد از صفات جسم و جسمانياتند و همچنين از رواياتى كه در جوامع فريقين آمده است .\r\nقال امير المؤمنين عليه السّلام فى خلقة الملائكة : و ملائكة خلقتهم و أسكنتهم سماواتك فليس فيهم فترة ، و لا عندهم غفلة ، و لا فيهم معصية ، هم أعلم خلقك بك ، و أخوف خلقك منك ، و أقرب خلقك منك ، و أعملهم بطاعتك ، لا يغشاهم نوم العيون و لا سهو العقول ، و لا فترة الابدان ، لم يسكنوا الاصلاب ، و لم تضمهم الارحام ، و لم تخلقهم من ماء مهين أنشأتهم انشاء فأسكنتهم سماواتك و اكرمتهم بجوارك ، و ائتمنتهم على وحيك ، و جنبتهم الآفات و وقيتهم البليات ، و طهرتهم من الذنوب ، الخ .\r\nچنان كه گفتيم اين آيات و روايات دلالت دارند كه ملائكه موجودات وراى طبيعتند و از ماده جسمانيه منزّه‌اند . و از اينكه فرمود آنها صمداند استفاده مىشود كه استعداد مادى ندارند چه ماديات را استعداد است كه تدريجا به كمال مىرسند و بالفعل واجد همه كمالات خود نيستند پس شىء مادى صمد نيست و آنكه صمد است مادى نيست زيرا وجود او پر است و حالت منتظره ندارد و كلام امير عليه السّلام كه در غرر آمدى نقل شده است نص در اين معنى است :\r\nسئل عليه السّلام عن العالم العلوى فقال : صور عارية عن المواد عالية ( خالية خ ل ) عن القوة و الاستعداد . . . .\r\nو آنكه قرآن كريم فرمود : رسلى كه به ابراهيم فرستاديم دست آنها به گوساله بريان شده نرسيد ، و رسول اللّه در جواب عبد اللّه بن سلام فرمود : طعامشان تسبيح و شرابشان تهليل است ، و آنكه قرآن كريم فرمود : شب و روز تسبيح مىكنند سست\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nنمىشوند و ديگر آيات و روايات هم دالند بر مجرد بودن ملائكه از ماده و صفات ماده . و گفتار رسول اللّه در جواب ابن سلام كه ملائكه به طول و عرض وصف نمىشوند زيرا كه ايشان ارواح نورانىاند نه اجسام جسمانى نص در اين معنى است .\r\nو نيز در اينكه انسان را معقباتى است از پيش روى او و از پس پشت او كه او را به امر اللّه حفظ مىكنند و به چشم ديده نمىشوند و با ديگر قواى جسمانى ادراك نمىشوند دلالت دارد كه ملائكه از عالم امرند نه خلق و با اين قواى حسى مشاهده نمىشوند .\r\nمرحوم سيد عليخان مدنى در رياض السالكين در شرح گفتار سيد الساجدين در دعاى سوم آنجا كه امام عليه السّلام فرمود : و منكر و نكير و رومان فتان القبور ، تبصره‌اى عنوان كرده است و نيكو افاده فرمود كه « 1 » :\r\nتبصرة : القول بسؤال منكر و نكير و فتنة القبر و عذابه و ثوابه حق يجب الايمان به لما تواترت به الاخبار بل هو من ضروريات الدين . و الاظهر الاسلم فى الايمان بذلك أن يصدق بانها موجودة و أن هناك ملكين أو اكثر على الصورة المحكية و ان كنا لا نشاهد ذلك اذ لا تصلح هذه العين لمشاهدة الامور الملكوتية و كل ما يتعلق بالاخرة فهو من عالم الملكوت كما كانت الصحابة يؤمنون بنزول جبرئيل و أن النبى يشاهد و ان لم يكونوا يشاهدونه و كما أن جبريل لا يشبه الناس فكذلك منكر و نكير و رومان فوجب التصديق بوجودهم و الايمان بسؤالهم و فتنتهم كما أخبر به المخبر الصادق .\r\nپس معلوم شد كه احاديثى درباره ملائكه روايت شده است كه به صورتهاى\r\n\r\n\r\n","description":"","footnote":"\r\n( 1 ) . ص 94 ، چاپ سنگى .\r\n","page_name":" 109 ","page_number":109},
  {"content":"\r\n\r\nگوناگون رؤيت شده‌اند بيان رؤيت ذات و حقيقت آنها به ديده ظاهر نيست زيرا كه اصل وجودشان روحانى مجرد است بلكه ظهور و بروز آنها است در ظرف ادراك مدركين كه آن حقائق مجرده بدون تجافى در صقع نفس مدركين و در كارخانه وجود ايشان بصورتهاى گوناگون ظهور مىكنند كه در قرآن كريم از آن به تمثل تعبير فرمود :  فَتَمَثَّلَ لَها بَشَراً سَوِيًّا  « 1 » ، اى تصور لها كما فى مفردات الراغب .\r\nشيخ اكبر ابن عربى در باب هفتاد و سوم فتوحات « 2 » گويد : قال عيسى عليه السّلام لما قال له ابليس حين تصور له على انه لا يعرفه فقال له يا روح اللّه قل لا إله الا اللّه رجاء منه أن يقول ذلك لقوله و يكون قد أطاعه بوجه ما و ذلك هو الايمان فقال له عيسى عليه السّلام : اقولها لا لقولك لا إله الا اللّه ، الخ .\r\nو آنكه گفتيم بدون تجافى مقصود اين است كه عين خارجى ملك و وجود نفسى او كه همان ذات حقيقى او است از حقيقت خود خارج نشده است و ذات آن حقيقت تبديل به انسان نشده است كه عينى به عين ديگر قلب شود بلكه آن حقيقت در ظرف ادراك در صورت دحيه كلبى مثلا تمثل يافته است و قوه مدركى مجرده كه با حقيقت مجرد ملك ارتباط يافت آن مدرك در وعاء ادراك در قوه خيال كه خود تجرد برزخى دارد مطابق احوال نفسانيه مدرك متمثل مىشود .\r\nدر احاديث متظافره متكاثره آمده است كه رسول اللّه وقتى جبرئيل عليه السّلام را به صورت دحية بن خليفه كلبى ديد « 3 » .\r\nو در سيره ابن هشام « 4 » دارد فاذا جبريل فى صورة رجل صاف قديمه فى افق\r\n\r\n\r\n","description":"","footnote":"\r\n( 1 ) . مريم / 18 .\r\n( 2 ) . ص 37 ، طبع بيروت ، ج 2 ، س 4 .\r\n( 3 ) . ص 427 ، ج 2 ، كافى مشكول . و ص 231 ، ج 14 و ص 362 ، ج 6 ، بحار ، چاپ كمپانى .\r\n( 4 ) . ص 237 ، ج 1 .\r\n","page_name":" 110 ","page_number":110},
  {"content":"\r\n\r\nالسماء . و در جلد دوم آن گويد : و مر رسول اللّه صلّى اللّه عليه و إله و سلّم به نفر من اصحابه بالصورين قبل أن يصل الى بنى قريظة فقال هل مر بكم احد ؟ قالوا : يا رسول اللّه قد مر بنا دحية بن خليفة الكلبى على بغلة بيضاء عليها رحالة عليها قطيفة ديباج . فقال رسول اللّه صلّى اللّه عليه و إله و سلّم : ذلك جبريل بعث الى بنى قريظة يزلزل بهم حصونهم و يقذف الرعب فى قلوبهم « 1 » .\r\nو وقتى جبرئيل را با ششصد بال ديد : قال الصادق عليه السّلام : خلق اللّه الملائكة مختلفة و قد رأى رسول اللّه صلّى اللّه عليه و إله و سلّم و سلم جبرئيل عليه السّلام و له ستمائة جناح على ساقه الدر مثل القطر على البقل قد ملأ ما بين السماء و الارض « 2 » و در اكثر تفاسير اول سوره فاطر   الْحَمْدُ لِلَّهِ فاطِرِ السَّماواتِ وَ الْأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ   .\r\nو در بعضى اوقات او را به صورت اصليش مىديد : ورد فى الحديث أن جبرئيل اتى النبى صلّى اللّه عليه و إله و سلّم و سلم مرة فى صورته الخاصة كانه طبق الخافقين « 3 » .\r\nو فى البحار عن الدر المنثور عن ابن شهاب أن رسول اللّه صلّى اللّه عليه و إله و سلّم سأل جبرئيل أن يتراءى له فى صورته فقال جبرئيل : انك لن تطيق ذلك قال انى أحب ذلك فخرج رسول اللّه صلّى اللّه عليه و إله و سلّم المصلى فى ليلة مقمرة فأتاه جبرئيل فى صورته فغشى على رسول اللّه صلّى اللّه عليه و إله و سلّم حين رآه ثم أفاق . الحديث .\r\nو فى الصافى عن التوحيد باسناده عن امير المؤمنين عليه السّلام فى حديث قال و قوله\r\n\r\n\r\n","description":"","footnote":"\r\n( 1 ) . در جلد دوم ، سيره ابن هشام ، ص 234 .\r\n( 2 ) . ص 227 ، ج 14 . بحار ، طبع كمپانى .\r\n( 3 ) . ص 236 ، ج 14 . بحار ، طبع كمپانى .\r\n","page_name":" 111 ","page_number":111},
  {"content":"\r\n\r\nفى آخر الايات مازاغ البصر و ما طغى لقد رآى من آيات ربه الكبرى رآى جبرئيل عليه السّلام فى صورته مرتين هذه المرة و مرة أخرى و ذلك أن خلق جبرئيل عظيم فهو من الروحانيين الذين لا يدرك خلقهم و صفتهم الا اللّه رب العالمين .\r\nو در روايات آمده است كه جبرئيل براى مريم به صورت شاب امرد سوىّ الخلق متمثل شده است .\r\nغرض اينكه وقتى به صورت دحيه و وقتى با ششصد بال ، و وقتى به صورت اصليش ، و وقتى به صورت شاب چنانى مشاهده شود شاهد مدعاى ما است كه روايات وارده در صور ملائكه بيان تمثلات حقيقت خارجى جبرئيل عليه السّلام است نه انقلاب و تشكل و ذات حقيقى وى گاهى بدان شكل و گاهى بدين‌شكل ، و آن صورت اصلى او غير از ظهور تمثلى او به صورتهاى گوناگون است ، و صورت اصلى او همانست كه در حديث به صورته الخاصهء تعبير شده است .\r\nبايد در كلمه « تمثل » كه در آيه شريفه فرموده است :  فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا  دقت كرد و تأمل بسزا نموده و از مواردى كه در روايات و كلمات اعاظم علماء كلمه « تمثل » و كلماتى مشابه تمثل چون تنصب و تصور و تبدى و سنح و رأى و ظهر و صور به كار برده شد مدد گرفت تا معلوم گردد كه وجود نفسى ملك موجودى مجرد و منزه از ماده جسمانيه است و صورت يافتن آنها به لحاظ اضافه و تمثل آن با آدميان در وعاء ذهن و ظرف ادراك آنان است .\r\n سخن بحرى است مملو از در خاص * به هر حرفى فرو رو همچو غواص \r\nكلينى قدّس سرّه در اوائل كتاب العشرة از اصول كافى « 1 » باسنادش از ابو الزعلى روايت كرده است كه :\r\n\r\n\r\n","description":"","footnote":"\r\n( 1 ) . ص 466 ، ج 2 ، مشكول .\r\n","page_name":" 112 ","page_number":112},
  {"content":"\r\n\r\nقال : قال امير المؤمنين عليه السّلام : قال رسول اللّه صلّى اللّه عليه و إله و سلّم : انظروا من تحادثون فانه ليس من احد ينزل به الموت الا مثل له اصحابه الى اللّه أن كانوا خيارا فخيارا و أن كانوا شرارا فشرارا و ليس احد يموت الا تمثلت له عند موته .\r\nابن بابويه صدوق در باب غسل ميت من لا يحضر روايت كرده است كه : قال امير المؤمنين عليه السّلام : ان المؤمن اذا حضره الموت وثقه ملك الموت ، فلو لا ذلك لم يستقر . و ما من أحد يحضره الموت الا مثل له النبى صلّى اللّه عليه و إله و سلّم و الحجج صلوات اللّه عليهم حتى يراهم فان كان مؤمنان يراهم بحيث يحب ، و إن كان غير مؤمن يراهم بحيث يكره ، الحديث .\r\nو نيز در همان باب من لا يحضر روايت كرده است كه : قال الصادق عليه السّلام : ما يخرج المؤمن من الدنيا الا برضى منه و ذلك ان اللّه تبارك و تعالى يكشف له الغطاء حتى ينظر الى مكانه من الجنة و ما اعد اللّه له فيها و تنصب له الدنيا كأحسن ما كانت له ثم يخير فيختار ما عند اللّه عزّ و جلّ و يقول ما أصنع بالدنيا و بلائها فلقنوا موتاكم كلمات الفرج .\r\n« تنصب » بمعنى تعرض است يعنى دنيا بر او نموده مىشود . و در بعضى از نسخه‌ها « ينصب » است كه فاعل آن اللّه تعالى است و در بعضى از نسخه‌ها « له » ندارد .\r\nمرحوم مجلسى اول در لوامع صاحبقرانى كه شرح من لا يحضره الفقيه است در ترجمه حديث گويد : حضرت عليه السّلام فرمودند كه هيچ مؤمنى از دار دنيا بيرون نميرود مگر به رضا و خوشنودى او زيرا كه حق سبحانه و تعالى پرده را از پيش چشم او بر مىدارد تا جاى خود را در بهشت ببيند و ببيند حور و غلمان و ساير چيزهايى را كه حق سبحانه و تعالى از جهت او مهيا ساخته است و دنيا را نزد او درآورند به بهترين\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nحالتى كه دنيا را مىباشد از براى كسى مثل ملك سليمان اگر « له » نباشد ، و بنا بر نسخه‌اى كه « له » داشته باشد يعنى مىنمايد دنيا را به او به احسن حالاتى كه آن مؤمن را در دنيا بوده است يك وقتى . بعد از آن او را مخير سازد كه اگر مىخواهى كه در دنيا باشى ترا در دنيا احسن حالات دنيا خواهد بود و اگر اين مراتب را مىخواهى بگو ، پس او گويد كه به چه كار من مىآيد دنيايى كه اگر ملك سليمانى باشد بلاها دارد و محنتها لازمه او است پس تلقين كنيد مردگان خود را در وقت مرگ ايشان به كلمات فرج تا ايشان زودتر از اين محنتكده دنيا خلاصى يابند و به آن مراتب عاليه برسند يا آنكه چون كلمات فرج را مىگويد درجات او عالىتر مىشود .\r\nو نيز جناب ابن بابويه در همان باب من لا يحضر گويد :\r\nقال الصادق عليه السّلام : اعتقل لسان رجل من أهل المدينة على عهد رسول اللّه صلّى اللّه عليه و إله و سلّم فى مرضه الذى مات فيه فدخل عليه رسول اللّه صلّى اللّه عليه و إله و سلّم فقال له : قل لا إله الا اللّه فلم يقدر عليه فأعاد عليه رسول اللّه فلم يقدر عليه و عند رأس الرجل امرأة فقال لها هل لهذا الرجل أمّ ؟ فقالت نعم يا رسول اللّه صلّى اللّه عليه و إله و سلّم انا أمّه فقال لها أفراضية انت عنه ام لا فقالت بل ساخطة فقال لها رسول اللّه صلّى اللّه عليه و إله و سلّم فانى أحب أن ترضى عنه فقالت قد رضيت عنه لرضاك يا رسول اللّه فقال له قل لا إله الا اللّه فقال لا إله الا اللّه فقال قل يا من يقبل اليسير و يعفو عن الكثير اقبل منى اليسير و اعف عنى الكثير انك انت العفو الغفور فقالها فقال له ماذا ترى فقال أرى اسودين قد دخلا على قال أعدها فأعادها فقال ماذا ترى فقال تباعدا عنى و دخل ابيضان و خرج الاسودان فما أراهما و دنا الابيضان من الان يأخذان بنفسى فمات من ساعته .\r\nو در همان باب من لا يحضر گويد : اتى رسول اللّه صلّى اللّه عليه و إله و سلّم رجل من أهل البادية له\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nجسم و جمال فقال يا رسول اللّه صلّى اللّه عليه و إله و سلّم اخبرنى عن قول اللّه عزّ و جلّ   الَّذِينَ آمَنُوا وَ كانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ   فقال اما قوله لهم البشرى فى الحيوة الدنيا فهى الرؤيا الحسنة يراها المؤمن فيبشر بها فى دنياه و اما قول اللّه عز و جل و فى الاخرة فانها بشارة المؤمن عند الموت يبشر بها عند موته ان اللّه قد غفرلك و لمن يحملك الى قبرك .\r\nمرحوم محمد حسن فاضل مراغى در كتاب شريف المآثر و الآثار « 1 » در ترجمه عارف بزرگوار جناب آقا محمد رضاى قمشه‌اى قدس سره الشريف آورده است كه :\r\nامسال كه يكهزار و سيصد و شش هجرى است در دار الخلافة ( طهران ) وفات يافت و نزديك نزع با خواص خود گفته بود كه آيا اسب سفيدى را كه حضرت صاحب الزمان عليه السّلام براى سوارى من فرستاده‌اند ديديد .\r\nفى التفسير المنسوب الى الامام العسكرى عليه السّلام فى تفسير قوله عزّ من قائل اياك نعبد و اياك نستعين فى حديث طويل ، قال امير المؤمنين على عليه السّلام : ان من اشد الناس حسرة يوم القيمة من رأى ماله فى ميزان غيره ادخل اللّه عز و جل هذا به الجنة و ادخل هذا به النار .\r\nقال الصادق عليه السّلام : و اعظم من هذا حسرة يوم القيمة رجل جمع مالا عظيما بكد شديد و مباشرة الاهوال و تعرض الاخطار ثم افنى ما له بصدقات و مبرات و افنى شبابه و قوته فى عبادات و صلوات و هو مع ذلك لا يرى لعلى بن ابى طالب حقه و لا يعرف له من الاسلام محله ، الى أن قال عليه السّلام : فذلك اعظم من كل حسرة تأتى يوم القيمة و صدقاته ممثلة له فى امثال الافاعى تنهشه و صلواته و عباداته ممثلة له فى\r\n\r\n\r\n","description":"","footnote":"\r\n( 1 ) . ص 164 ، ط 1 .\r\n","page_name":" 115 ","page_number":115},
  {"content":"\r\n\r\nمثال الزبانية تدفعه حتى تدعه الى جهنم دعا ، الحديث .\r\nو از آن جمله است حديث امير المؤمنين عليه السّلام با حارث همدانى كه حديث سوم مجلس اول امالى جناب شيخ مفيد است كه امير عليه السّلام به حارث رضوان اللّه عليه گويد : و ابشرك يا حارث لتعرفنى عند الممات و عند الصراط و عند الحوض و عند المقاسمة الحديث . « 1 »\r\nجناب ثقة الاسلام كلينى قدّس سرّه در كتاب توحيد كافى از امام ابو جعفر ثانى جواد الائمه عليه السّلام روايت مىكند . « 2 » كه امام فرمود : فربنا تبارك و تعالى لا شبه له و لا ضد و لا ند و لا كيف و لا نهاية و لا تبصار بصر و محرم على القلوب أن تمثله و على الاوهام أن تحده و على الضمائر أن تكونه ، الخ .\r\nو نيز امير عليه السّلام در اول خطبه 184 نهج فرموده : ما وحده من كيفه و لا حقيقته اصاب من مثله .\r\nو نيز جناب ثقة الاسلام كلينى در كتاب فضل القرآن كافى « 3 » باسنادش از ابو بصير روايت كرده است كه قال : قال ابو عبد اللّه عليه السّلام : من نسى سورة من القرآن مثلت له فى صورة حسنة و درجة رفيعة فى الجنة فاذا رآها قال ما أنت ما احسنك ليتك لى فيقول اما تعرفنى انا سورة كذا و لو لم تنسنى رفعتك الى هذا .\r\nو نيز در كتاب فضل قرآن از يونس بن عمار از امام صادق عليه السّلام روايت كرده است : فيدعى بابن آدم المؤمن للحساب فيتقدم القرآن أمامه فى احسن صورة فيقول\r\n\r\n\r\n","description":"","footnote":"\r\n( 1 ) . ص 3 ، طبع نجف .\r\n( 2 ) . ص 91 ، ج 1 ، مشكول .\r\n( 3 ) . حديث دوم باب من حفظ القرآن ثم نسيه ، ص 444 ، ج 2 ، مشكول .\r\n","page_name":" 116 ","page_number":116},
  {"content":"\r\n\r\nيا رب انا القرآن و هذا عبدك المؤمن قد كان يتعب نفسه بتلاوتى ، الحديث .\r\nو نيز در همان كتاب باسنادش از ابن ابى يعفور از امام صادق عليه السّلام روايت كرد : ان الرجل اذا كان يعلم السورة ثم نسيها أو تركها و دخل الجنة اشرف عليه من فوق فى احسن صورة فتقول تعرفنى فيقول لا فتقول انا سورة كذا و كذا ، الخ .\r\nو به همين مضمون است حديث ديگر كه جناب كلينى در همان كتاب كافى « 1 » نقل كرده است : باسناده عن ابى عبد اللّه عليه السّلام قال قال رسول اللّه : تعلموا القرآن فانه يأتى يوم القيمة صاحبه فى صورة شاب جميل شاحب اللون فيقول له القرآن انا الذى كنت اسهرت ليلك و اظمأت هواجرك و اجففت ريقك و أسلت دمعتك أؤول معك حيثما الت ، الحديث .\r\nو نيز در كتاب الايمان و الكفر « 2 » باسنادش از ابان بن تغلب روايت كرده است :\r\nقال سألت ابا عبد اللّه عليه السّلام عن حق المؤمن قال : فقال حق المؤمن على المؤمن اعظم من ذلك لو حدثتكم لكفرتم ان المؤمن اذا خرج من قبره خرج معه مثال من قبره يقول له ابشر بالكرامة من اللّه و السرور فيقول له بشرك اللّه بخير ، قال ثم يمضى معه يبشره به مثل ما قال و اذا مر بهول قال ليس هذا لك و اذا مر بخير قال هذا لك فلا يزال معه يؤمنه مما يخاف و يبشره بما يحب حتى يقف معه بين يدى اللّه عز و جل فاذا امر به الى الجنة قال له المثال ابشر فان اللّه عز و جل قد امر بك الى الجنة قال فيقول من انت رحمك اللّه تبشرنى من حين خرجت من قبرى و آنستنى فى طريقى و خبرتنى عن ربى قال فيقول انا السرور الذى كنت تدخله على اخوانك فى الدنيا\r\n\r\n\r\n","description":"","footnote":"\r\n( 1 ) . باب فضل حامل القرآن ، ص 441 ، ج 2 ، مشكول .\r\n( 2 ) . حديث دهم باب ادخال السرور على المومنين ، ص 153 .\r\n","page_name":" 117 ","page_number":117},
  {"content":"\r\n\r\nخلقت منه لابشرك و اونس وحشتك .\r\nو نيز آن جناب در كتاب الجنائز از فروع كافى بابى عنوان كرده است كه : ان الميت يمثل له ماله و ولده و عمله قبل موته ، و اولين حديث آن باب را باسنادش از سويد بن غفله روايت كرده است كه : قال قال امير المؤمنين صلوات اللّه عليه : ان ابن آدم اذا كان فى آخر يوم من ايام الدنيا و اول يوم من ايام الاخرة مثل له ماله و ولده و عمله ، الحديث .\r\nغزالى در آخر احياء العلوم « 1 » گويد : قال الحسن بن على عليه السّلام قال لى على عليه السّلام ان رسول اللّه صلّى اللّه عليه و إله و سلّم سنح لى الليلة فى منامى فقلت يا رسول اللّه ما لقيتك من امتك قال ادع عليهم فقلت اللهم ابدلنى بهم من هو خير لى منهم و ابدلهم بى من هو شر لهم منى فخرج فضربه ابن ملجم .\r\nمرحوم محدث قمى در لغت « دنو » سفينة البحار گويد : تمثل الدنيا لامير المؤمنين بصورة بثينة بنت عامر الجمحى و كانت من أجمل نساء قريش .\r\nو نيز گويد : لما تجهز الحسين عليه السّلام الى الكوفة اتاه ابن عباس فنا شده اللّه و الرحم أن يكون هو المقتول بالطف قال عليه السّلام فى جوابه بعد كلمات الا أخبرك يا ابن عباس بحديث امير المؤمنين عليه السّلام و الدنيا فقال له بلى لعمرى ثم أخبره بتمثل الدنيا له بصورة بثينة ، الخ .\r\nو حديث تمثل دنيا به صورت بثينة در جزو ثالث كتاب كفر و ايمان « 2 » بحار است كه امير المؤمنين عليه السّلام فرمود : انى كنت بفدك فى بعض حيطانها و قد صارت\r\n\r\n\r\n","description":"","footnote":"\r\n( 1 ) . ص 459 ، ج 4 ، طبع اول ، چاپ مصر .\r\n( 2 ) . بحار ، ص 89 ، ج 15 ، طبع كمپانى و در ص 56 ، ج 17 آن .\r\n","page_name":" 118 ","page_number":118},
  {"content":"\r\n\r\nلفاطمة عليهما السّلام قال فاذا انا بامراة قد هجمت على و فى يدى مسحاة و انا أعمل بها فلما نظرت اليها طار قلبى مما تداخلنى من جمالها فشبهتها ببثينة بنت عامر الجمحى و كانت من أجمل نساء قريش فقالت يا ابن ابى طالب هل لك أن تتزوج بى فاغنيك عن هذه المسحاة و ادلك على خزائن الارض فيكون لك الملك ما بقيت و لعقبك من بعدك فقال لها عليه السّلام من انت حتى اخطبك من اهلك قالت انا الدنيا قال لها فارجعى و اطلبى زوجا غيرى فلست من شانى و اقبلت على مسحاتى ، الخ .\r\nقريب به همين مضمون است تمثل ابليس به صورت سراقة بن مالك در جنگ بدر و سراقة آن وقت در مكه بود و در قرآن كريم بدان اشارت رفت كه  وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ  « 1 » .\r\nدر سيره ابن هشام « 2 » و در سيره حلبى « 3 » و در تاريخ طبرى « 4 » تمثل ابليس را به صورت سراقه به لفظ تبدى تعبير كرده شده و در مغازى و اقدى « 5 » بلفظ تصور . و اقدى گويد : حدثنى عبيد بن يحيى عن معاذبن رفاعة بن رافع عن ابيه قال انا كنا لنسمع لابليس يومئذ خواراو دعا بالثبور و الويل و تصور فى صورة سراقة بن جعشم حتى هرب ، الخ .\r\nو ابن هشام گويد : قال ابن اسحاق حدثنى يزيد بن رومان عن عروة بن الزبير\r\n\r\n\r\n","description":"","footnote":"\r\n( 1 ) . انفال / 49 .\r\n( 2 ) . ص 612 ، ج 1 .\r\n( 3 ) . ص 156 ، ج 2 .\r\n( 4 ) . ص 1396 ، ج 3 .\r\n( 5 ) . ص 54 .\r\n","page_name":" 119 ","page_number":119},
  {"content":"\r\n\r\nقال لما اجمعت قريش المسير ذكرت الذى كان بينها و بين بنى بكر فكاد ذلك يثنيهم فتبدى لهم ابليس فى صورة سراقة بن مالك بن جعشم المدلجى و كان من اشراف بنى كنانة فقال لهم انا لكم جار من أن تأتيكم كنانة من خلفكم بشىء تكرهونه فخرجوا سراعا .\r\nو از اين گونه است تمثل شيطان براى يحيى پيغمبر عليه السّلام كه جناب شيخ ثقهء اجل اقدم ابو جعفر احمد بن محمد برقى در باب اقتصاد در اكل و مقدار آن از كتاب شريف محاسن باسنادش از حفص بن غياث از ابو عبد اللّه امام صادق عليه السّلام روايت كرده است . « 1 » قال عليه السّلام : ظهر ابليس ليحيى بن زكريا عليه السّلام و اذا عليه معاليق من كل شىء فقال له يحيى : ما هذه المعاليق يا ابليس ؟ فقال : هذه الشهوات التى اصبتها من ابن آدم . قال فهل لى منها شىء ؟ قال ربما شبعت فثقلتك عن الصلاة و الذكر . قال يحيى : للّه على أن لا أملا بطنى من طعام ابدا . و قال ابليس : للّه على أن لا انصح مسلما ابدا . ثم قال ابو عبد اللّه عليه السّلام : يا حفص للّه على جعفر و آل جعفر أن لا يملؤا بطونهم من طعام ابدا ، و للّه على جعفر و آل جعفر أن لا يعملوا للدنيا ابدا .\r\nامير المؤمنين على عليه السّلام درباره مروان حكم فرمود : أن له امرة كلعقة الكلب انفه « 2 » .\r\nمدت امارت مروان را از نه ماه و چند روز بيشتر نگفته‌اند . شراح نهج از ابن ميثم و ابن ابى الحديد و ديگران گفته‌اند اين عبارت كنايه از قصر مدت است .\r\nاين بنده گويد : درست است كه اين عبارت قصر مدت را مىرساند ، ولى قصر مدت را به عبارات ديگر هم مىشد تعبير كرد ، در اين عبارت علاوه بر اراده قصر\r\n\r\n\r\n","description":"","footnote":"\r\n( 1 ) . ص 439 ، ج 2 .\r\n( 2 ) . خطبه 71 ، نهج البلاغه .\r\n","page_name":" 120 ","page_number":120},
  {"content":"\r\n\r\nمدت اخبار به شرح حال و تمثل اعمال مروان است . در تعليقاتم بر نهج گفته‌ام : ليس المقصود مجرد تصوير قصر المدة بل فى تلك الكلمة العلياء اشارة الى تمثل سريرة مروان كما لا يخفى على اهل الخطاب .\r\nفى تفسير الامام عن الصادق عليه السّلام فى تفسير قوله تعالى  إِيَّاكَ نَعْبُدُ  : من لا يرى لعلى بن ابى طالب حقا صدقاته ممثلة له فى مثال الافاعى تنشهه و صلواته و عباداته ممثلة له فى مثال ( مثل - خ ل ) الزبانية تدفعه حتى تدعه الى جهنم دعا . نقلناه ملخصا .\r\nو فى روح الجنان ، قال صلّى اللّه عليه و إله و سلّم : توضع الموازين القسط يوم القيامة فيؤتى عمل الرجل فيوضع فى ميزانه ، ثم يؤتى بشىء مثل الغمام أو مثل السحاب فيقال له :\r\nأتدرى ما هذا ؟ فيقول لا ، فيقال : هذا العلم الذى علمته الناس فعملوا به بعدك . « 1 »\r\nاز اين گونه روايات در تمثلات از قبيل روايات وارده در تمثل اعمال انسانى در قبر و برزخ و قيامت بسيار است كه نقل آنها به طول مىانجامد .\r\nو از اين قبيل است تمثلاتى كه در عالم رؤيا ديده مىشوند ، كه بسيارى از معانى در عالم رؤيا به صورتهايى مسانخ آن معانى متمثل مىشوند كه آن معانى را واقعا ذات خارجى مادى يا غير مادى نيست .\r\nدر نكاتم آمده است كه : گرگ در غدر و حيلت معروف است . دميرى در حيات الحيوان گويد : و صفته العرب باوصاف مختلفة فقالوا أغدر من ذئب الى أن قال : التعبير : تدل رؤيته على الكذب و الحيلة و العداوة للاهل و المكر بهم . مولوى محمد حسن در التأويل المحكم فى متشابه فصوص الحكم ، در اول فص يوسفى\r\n\r\n\r\n","description":"","footnote":"\r\n( 1 ) . بحر المعارف مولى عبد الصمد همدانى ، ص 177 ، ط 1 .\r\n","page_name":" 121 ","page_number":121},
  {"content":"\r\n\r\nگويد : در يعقوب مگر برادران يوسف به صورت گرگ متمثل شده بود .\r\nغرض اين است كه آيه و روايات و وقايع مناميه همه دلالت صريح دارند كه تمثل تصور و تبدى و ظهور شىء است در موطن ادراك به صورتى مناسب حالات و امور نفسانى و ديگر امور .\r\nمثلا چون زن زيباى آراسته موجب اغوا و اضلال مردم بوالهوس مىشود دنيا در تمثل بدان صورت ادراك مىشود نه آنكه در خارج ظرف ادراك زنى صاحب جمال و آراسته به انواع پيرايه‌ها بوده باشد .\r\nهمچنانكه در عالم رويا تمام وقايع و حالات در صقع نفس است نه در خارج آن .\r\nظهور سرور به صورت مثال در حديث نامبرده نيز در صقع نفس آن كسى است كه ادخال سرور در دل مؤمن كرده است نه آنكه در ظرف خارج چيزى چيز ديگر گردد . نمىبينى در حديث تمثل قرآن ، قرآن به صورت جوان نيكو روى برافروخته رنگ به اهل قرآن گفت : أؤول معك حيثما الت .\r\nو به خصوص در حديث نخستين كه از كافى در تمثل معاشران آدمى و در ذيل آن‌كه رسول اللّه صلّى اللّه عليه و إله و سلّم فرمود : ليس احد يموت الا تمثلت له عند موته و حديث امير المؤمنين در تمثل رسول اللّه صلّى اللّه عليه و إله و سلّم و حجج عليهم السّلام و همچنين در حديث تمثل مال و ولد و عمل توغل بيشتر بايد كرد تا بدانى كه هيچيك از اين امور در خارج ظرف ادراك نيست .\r\nحديث تمثل مال و ولد و عمل ، حديث سى و نهم اربعين علامه شيخ بهائى قدّس سرّه است . مرحوم ابن خاتون عاملى در شرح آن گويد : خلاصه كلام امير المؤمنين على عليه السّلام آنكه بدرستى كه فرزند آدم را چون برسد روزى كه آخر ايام دنياست و اول ايام آخرت ممثل مىشود يعنى به صورت مثالى در آورده مىشود در نظر او مال\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاو و فرزندان او و عملى كه در ايام زندگانى اقدام از او به آن واقع شده ، الخ .\r\nچه بسيار خوب كلمه مثل در حديث را ترجمه كرده است كه به صورت مثالى در نظر او درآورده مىشود و اين همانست كه گفتيم همه اين امور تمثل در وعاء ادراك است .\r\nو مرحوم طريحى در مجمع در بيان همين حديث گويد : اى صور له كل واحدة من الثلاثة بصورة مثالية يخاطبها و تخاطبه و فيه اشعار بتجسم الاعراض كما هو المشهور بين المحققين ، انتهى .\r\nو نيز علامه شيخ بهائى در ذيل بيان حديث ادخال السرور كه به مثالى متمثل مىشود و حديث سى و سوم كتاب اربعين است مىفرمايد : فيه دلالة على تجسم الاعمال فى النشأة الاخروية و قد ورد فى بعض الاخبار تجسم الاعتقادات ايضا فالاعمال الصالحة و الاعتقادات الصحيحة تظهر صورا نورانية مستحسنة موجبة لصاحبها كمال السرور و الابتهاج ، و الاعمال السيئة و الاعتقادات الباطلة تظهر صورا ظلمانية مستقبحة توجب غاية الحزن و التألم كما قاله جماعة من المفسرين عند قوله تعالى :  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  و يرشد اليه قوله تعالى :    يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ * فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ    .\r\nو من جعل التقدير ليروا جزاء اعمالهم و لم يرجع ضمير يره الى العمل فقد أبعد ، انتهى . و اين معنى را جناب شيخ علامه بهائى در بيان حديث سى و نهم همان كتاب با تفصيل و شرح بيشتر بيان كرده است .\r\nشواهد از آيات و اخبار و گفتار اساطين و محققين علماء در اين‌كه تمثل يك\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nنحوه ادراك است بسيار است و ما به آنچه تحقيق كرده‌ايم اكتفا مىكنيم و بعد از وضوح حق و سطوح مطلب احتياج به اطاله كلام نيست .\r\nبه بيان حقيقت ملك باز گرديم : ملائكه را ذاتى حقيقى است كه غرض وجود نفسى ملائكه است . و نيز آنها را به قياس با آدميان ذاتى است كه اشاره به وجود اضافى آنها نسبت به آدميان است كه وجود تمثلى آنها در وعاء ادراك مدركين است .\r\nجناب شيخ اجل ابن سينا را در رساله نبوت در وجود نفسى و اضافى ملك سخنى بلند است كه فرمود : سميت الملائكة باسامى مختلفة لاجل معانى مختلفة و الجملة واحدة غير متجزئة بذاتها الا بالعرض من أجل تجزى المقابل .\r\nدر اين سخن شيخ بايد دقت بسزا كرد كه مطلبى عظيم است و مفتاح بسيارى از معارف حقه الهيه است .\r\nخواجه در شرح فصل بيست و هشتم شرح اشارات از اسكندر افروديسى تلميذ معلم اول نقل كرده است كه : يصرح و يقول فى رسالته التى فى المبادى أن محرك جملة السماء واحد لا يجوز أن يكون عددا كثيرا . . . ، الخ .\r\nو صاحب اسفار در فصل هفتم طرف دوم مسلك خامس اسفار « 1 » و در فصل سوم طرف سوم همان مسلك « 2 » در همين موضوع بحث محققانه دارد كه : ان الحقيقة اذا كانت لها حد واحد نوعى فلا يمكن تعددها الا من جهة المادة . . . ، الخ .\r\nو در بحار از امير المؤمنين عليه السّلام روايت شد كه : لما اراد اللّه أن ينشىء المخلوقات\r\n\r\n\r\n","description":"","footnote":"\r\n( 1 ) . ج 1 ، ص 319 ، ط 1 ، رحلى .\r\n( 2 ) . ص 323 ، ج 1 .\r\n","page_name":" 124 ","page_number":124},
  {"content":"\r\n\r\nاقام الخلائق فى صورة واحدة ، الحديث . « 1 »\r\nو از آنچه گفته‌ايم معنى كلام رسول اللّه صلّى اللّه عليه و إله و سلّم كه رئيس المحدثين جناب ابن بابويه در مجلس پانزدهم كتاب شريف امالى روايت كرده است كه ثامن الحجج عليه السّلام فرمود : لقد حدثنى ابى عن جدى عن ابيه أن رسول اللّه صلّى اللّه عليه و إله و سلّم قال من رآنى فى منامه فقد رآنى لان الشيطان لا يتمثل فى صورتى و لا فى صورة أحد من اوصيائى و لا فى صورة أحد من شيعتهم و أن الرؤيا الصادقة جزء من سبعين جزء من النبوة ، دانسته مىشود .\r\nدر كتاب الرؤياى از صحيح مسلم از رسول اللّه صلّى اللّه عليه و إله و سلّم روايت شده است كه : من رآنى فى المنام فقد رآنى فان الشيطان لا يتمثل بى « 2 » ، و نيز از آن حضرت روايت كرده است كه ؛ من رآنى فى المنام فسيرانى فى اليقظة اولكأنما رآنى فى اليقظة لا يتمثل الشيطان بى .\r\nو نيز از جابر روايت كرده است كه : أن رسول اللّه قال من رآنى فى النوم فقد رآنى انه لا ينبغى للشيطان أن يتمثل فى صورتى .\r\nو نيز از جابر بن عبد اللّه روايت كرده است كه قال رسول اللّه صلّى اللّه عليه و إله و سلّم : من رآنى فى النوم فقد رآنى فانه لا ينبغى للشيطان أن يتشبه بى .\r\nمولوى محمد حسن در تعليم نهم مقدمهء التاويل المحكم فى متشابه فصوص الحكم گويد « 3 » :\r\nدر ثمرة الحيوة است كه هر چند شيطان مظهر مضل را طاقتى نيست كه به صورت\r\n\r\n\r\n","description":"","footnote":"\r\n( 1 ) . ص 37 ، ج 2 ، مبين منقول از بحار .\r\n( 2 ) . ص 1775 ، ج 4 .\r\n( 3 ) . ص 33 ، ط 1 ، چاپ هند .\r\n","page_name":" 125 ","page_number":125},
  {"content":"\r\n\r\nحضور صلّى اللّه عليه و إله و سلّم مظهر اسم هادى مدفون مدينه منوره متمثل شود ليكن رؤيت نبوت بالى صلّى اللّه عليه و إله و سلّم ( كذا مثالى ظ ) در حالت خواب بر سبيل توهم و تخيل رائى در خزانه خيال مقيد مىتواند و حديث ؛ من رآنى فى صورتى فقد رآنى . بىشبهه درست كه به صورت مدفون مدينه تمثل شيطان ممكن نيست ، و ملك از تلبيس پاك‌اند پس هر كه بيند آن حضرت عليه الصلوهء و السلام را در خواب بصورتيكه در مدينه مدفون است حضور عليه الصلوهء و السلام را بيند .\r\nآنكه مرحوم طريحى گفت : فيه اشعار بتجسم الاعراض كما هو المشهور بين المحققين .\r\nتعبير به تجسم اعراض در حديثى نيامد ، به جاى تجسم تمثل آمده است ، و به جاى اعراض اعمال و صفت ، كما فى الاحتجاج عن الصادق عليه السّلام : انه سئل او ليس توزن الاعمال قال : لا لان الاعمال ليست اجساما و انما هى صفة ما عملوا و انما يحتاج الى وزن الشىء من جهل عدد الاشياء و لا يعرف ثقلها و خفتها و أن اللّه لا يخفى عليه شىء قيل : فما الميزان ، قال : العدل ، قيل : فما معناه فى كتابه  فَمَنْ ثَقُلَتْ مَوازِينُهُ  قال فمن رجح عمله « 1 » .\r\nتجسم اعمال را بعضى از علماء چون مرحوم نراقى در جامع السعادات تعبير به تجسد اعمال كرده است و اين تعبير بهتر از تجسم است . و در كتاب جنائز كافى « 2 » درباره بدن برزخى تعبير به جسد شده است . فلا تزال نفحة من الجنة تصيب جسده ، ثم لم تزل نفحة من النار تصيب جسده . كه اول درباره مؤمن و دوم درباره كافر است .\r\nتعبير به تجسم اعمال را در جوامع روايى خاصه و عامه نديدم و ظاهرا اين تعبير\r\n\r\n\r\n","description":"","footnote":"\r\n( 1 ) . اول سوره اعراف ، تفسير صافى .\r\n( 2 ) . ص 66 ، رحلى ، چاپ سنگى ، باب ما ينطق به موضع القبر .\r\n","page_name":" 126 ","page_number":126},
  {"content":"\r\n\r\nرا از حاصل مضمون روايات كه در تمثل ملكات نفسانى وارد شده است اتخاذ كرده‌اند و حقيقت آن تمثل است . در حديث حبه عرنى ، امير المؤمنين عليه السّلام به حبه مىفرمايد : لو كشف لك لرأيتهم حلقا حلقا محتبين يتحادثون و حبه گفت فقلت :\r\nاجسام أم ارواح فقال عليه السّلام : ارواح ، الحديث و حديث در باب ارواح جنائز كافى مذكور است « 1 » . و نيز در اواخر كتاب جنائز كافى از امام صادق عليه السّلام است كه : ان الارواح فى صفة الاجساد ، الخ .\r\nو در حديث يونس بن ظبيان كه در كافى و تهذيب روايت شده امام صادق فرمود : يا يونس المؤمن اذا قبضه اللّه تعالى صير روحه فى قالب كقالبه فى الدنيا فياكلون و يشربون فاذا قدم عليه القادم عرفه بتلك الصورة التى كانت فى الدنيا .\r\nميبدى شارح ديوان منسوب به امير عليه السّلام در فواتح آن گويد : جسد مثالى را بدن مكتسب گويند . و در بيان اثبات اين جسد مثالى برزخى گويد : ابو جعفر طوسى در تهذيب الاحكام از يونس بن ظبيان نقل كند ، الخ . و غرض اين‌كه چون آن بدن جسم نباشد و ارواح در صفت اجسادى چون قالب دنياوى باشند جسم بودن أعمال قائم به روح معنى ندارد جز اينكه گوييم تمثل را تعبير به تجسم كرده‌اند و حقيقت تجسم همان تمثل است چنان كه مراد از تجسم اعراض تمثل صفات اعمال است فافهم .\r\nدر كتاب نكاتم چند نكته‌اى كه خلاصه مباحث فوق را در بردارد بعنوان فذلكه بحث مىآورم :\r\nنكته : آنچه در احوال و اطوار سالك كه در خواب و بيدارى عائدش مىشود ميوه‌هايى است كه از كمون شجره وجودش بروز مىكند .\r\n\r\n\r\n","description":"","footnote":"\r\n( 1 ) . در ص 66 و 67 ، چاپ نامبرده .\r\n","page_name":" 127 ","page_number":127},
  {"content":"\r\n\r\nنكته : وقتى انسان نيت كسى كرده است به اتحاد مدرك و مدرك آن كس است و انا اين شخص انا همان كس است و چون توجهش را به آن تمركز دهد و در توجهش تعمق كند با آنكس حشر مثالى مىيابد .\r\nنكته :  فَتَمَثَّلَ لَها بَشَراً سَوِيًّا  جميع تمثلات يك نحوه ادراك است و روايات عديده‌اى كه در احوال و اطوار انسان در عوالم عديده به لفظ تمثل و اشباه آن حقائقى را نام مىبرد بازگشت همه آنها به اين نكته عليا است ، فاغتنم .\r\nنكته : هر كسى زارع و مزرعه خود است و نيت‌ها و اعمالش بذرهايش ، بنگر تا در مزرعه خويش چه كاشتى و در قول رسول اللّه صلّى اللّه عليه و إله و سلّم الدنيا مزرعة الاخرة و در كلام امير المؤمنين عليه السّلام به حارث همدانى انت مع من احببت و نظائر اين گونه احاديث صادر از بيت عصمت و وحى درست دقت كن .\r\nنكته : باطن تو در اين نشأه عين ظاهر تو در آن نشأه است  يَوْمَ تُبْلَى السَّرائِرُ  .\r\nنكته : انسان داراى خصوصيتهايى از قبيل اكل و شرب و نكاح و غيرها است كه اين خصوصيتها را در هر عالم مطابق شأن و اقتضاى همان عالم دارا است در اين عالم ماده كه نشأه اولى است روشن است و در نشئات ديگر كه سلسله علل طولى وجودى اينجا هستند بقياس آن نشئات با اين نشئات است صورتى در زيرا دارد آنچه در بالاستى  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ  .\r\nنكته : رواياتى كه حالات و مشاهدات انسانرا در حال احتضار بيان مىفرمايد نه اينكه خصوص احتضار موضوعيت داشته باشد بلكه ملاك انصراف از علائق اين نشأه است كه هرگاه انصراف دست دهد آن حالات براى شخص منصرف پيش ميآيد اين معنى بر اهلش روشن است و براى اهل مراقبت و توجه بسيار پيش مىآيد .\r\nنكته : جبرئيل عليه السّلام چون قرآن بر قلب پيغمبر نازل مىشد بىتجافى از مقامش كه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاگر كسى با پيغمبر اكرم بود جبرئيل را نمىديد چون نزول جسمانى نبود تا با ديدگان ديدار شود و اگر كسى ديگر جبرئيل را مشاهده مىكرد يا به تصرف رسول اللّه صلّى اللّه عليه و إله و سلّم در جان وى بود يا قدرت روحى رائى مثلا امير المؤمنين على عليه السّلام گفت : چون قرآن بر رسول خدا نازل مىشد من هم مىشنيدم اين جان علوى بود كه مىشنيد . أرى نور الوحى و الرسالة و اشم ريح النبوة و لقد سمعت رنّة الشيطان حين نزل الوحى عليه صلّى اللّه عليه و إله و سلّم فقلت : يا رسول اللّه ما هذه الرنة فقال : هذا الشيطان قد أيس من عبادته انك تسمع ما أسمع و ترى ما أرى الا انك لست بنى و لكنك وزير و انك لعلى خير ، الخ . « 1 »\r\nدر كريمه  فَتَمَثَّلَ لَها بَشَراً سَوِيًّا  « 2 » . و در كريمه  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ  « 3 » .    وَ إِنَّهُ لَتَنْزِيلُ رَبِّ الْعالَمِينَ نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ    « 4 » بدقت تدبر كن .\r\nنكته : آنچه را كه در اين نشأه مىبينيم همه در عالم مثال ما است كه ماده مرئى در حقيقت مثال آن در صقع نفس رائى مشاهد است نه نفس ماده .\r\nنكته : آنچه را مدارك و مشاعرت در مىيابند در واقع مدرك حقيقى حقيقت تو است كه نفس ناطقه تست يعنى زبان چشنده نيست بلكه نفس چشنده است در اين موطن يعنى موطن زبان بلكه بدقت نفس چشنده است در خيال اين موطن . و على التحقيق تمام ادراكات به علم حضورى است حتى ادراكات به محسوسات . و اگر اهل اشارتى روايات وارده در سرازيرى قبر و فشار قبر و پرسش در قبر و ديگر\r\n\r\n\r\n","description":"","footnote":"\r\n( 1 ) . نهج البلاغة ، الخطبة القاصعة ( خطبه 190 ) ، ص 175 ، چاپ تبريز .\r\n( 2 ) . مريم / 20 .\r\n( 3 ) . بقره / 94 .\r\n( 4 ) . شعرا / 196 .\r\n","page_name":" 129 ","page_number":129},
  {"content":"\r\n\r\nامورى كه به قبر اسناد مىيابند از اين قبيل بدان يعنى آن فشار و احوال ديگر بر حقيقت شخص وارد است كه ادراكات اوست ولى در تمثل خود آنهمه را در قبرش مىبيند يعنى آنچه را مىبيند همه را در عالم قبرش مىنگرد اما قبر او يعنى قبر مربوط به شخصى او كه متمثل در صقع نفس او است كه در وعاء ادراك او است كه اگر چنانچه زنده‌اى را با او در قبرش بگذارند اين زنده هيچيك از آن احوال را نه مىبيند و نه مىشنود زيرا اين قبر ظرف عذاب يا ثواب مرده نيست بلكه ظرف ثواب و عقاب را در قبر خودش مىبيند . و يا اگر مؤمن و كافرى هر دو را در يك قبر بگذارند براى آن قبرش روضة من رياض الجنة است و براى اين قبرش حفرة من حفر النار است چون قبر هر يك جدا است اگر چه هر دو در يك قبرند .\r\nنكته : بدل شدن صورت باطن انسان به صورت حيوانات را كه براهين عقلى و نقلى بر آن قائم است در اصطلاح اهل معرفت تناسخ ملكوتى گويند اين معنى حقيقى است كه بنام تناسخ است و اصلا تناسخ نيست يعنى با تناسخ باطل كه تعلق روح به بدن ديگر است فقط اشتراك در لفظ دارد اشتباه نشود .\r\nنكته : نفس ناطقه مجرد است چنان كه به براهين قاطعه مبرهن است و نفس من حيث هى مدرك كليات است و مشاهدات را چه از خارج و چه از داخل كه صور متمثله در لوح حس مشتركند بىآلت حس ادراك نمىكند پس جميع تمثلات نفس به آلت حس ادراك مىشوند . و اين آلات قواى نفس‌اند نه اعضا و جوارح كه محل و موضع قوىاند مثلا قوه سامعه آلت آن است نه طبله گوش و احاديث متظافره متكاثره متواتره در تمثل صفات بعد از انتقال از اين نشأه بصور گوناگون كه از آن بعضى به تجسم اعمال ، و بعضى به تجسد أعمال تعبير كرده‌اند و در حقيقت معنى آن تمثل أعمال است از فريقين روايت شده است و برهان هم قائم است كه قوى فروع و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nشاخه‌هاى يك شجره طيبه بنام روح انسانى است كه   أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها   يعنى :\r\n النفس فى وحدته كل القوى * و فعلها فى فعله قد انطوى \r\nمولوى محمد حسن در تعليم نهم مقدمهء التأويل المحكم فى متشابه فصوص الحكم « 1 » گويد : واضح باد كه از شيخ اكبر كه عين القضاة همدانى قدّس سرّه در بعض رسائل منقول كه حضرت رسول عليه الصلوهء و السلام را هفتصد بار در خواب ديدم و هر مرتبه تعليم حقائق مىفرمود آخر كار دانستم كه هر مرتبه نديدم مگر خود را مطابق . اين در فص شيثى است كه كسى نبيند مگر خود را .\r\nمعلم ثانى فارابى را در رساله شريف فصوص ، فصى در موضوع اين فصل است كه از غرر فصوص آن رساله است ، به نقل و بيان آن در اين مقام تمسك و تبرك مىجوييم :\r\nللملائكة ذوات حقيقية ، و لها ذوات بحسب القياس الى الناس . فأما ذواتها الحقيقية فأمرية و انما تلاقيها من القوة البشرية الروح الانسانية القدسية ، فاذا تخاطبتا ( تخاطبا خ ل ) انجذب الحس الباطن و الظاهر الى فوق فتتمثل ( فتمثل خ ل ) لها من الملك صورة بحسب ما تحتملها ، فترى ملكا على غير صورته ، و تسمع كلامه به غير ما هو وحى ( كلامه بعد ما هو وحى خ ل ) .\r\nو الوحى لوح ( يوحى خ ل ) من مراد الملك ( من مرآة الملك خ ) للروح الانسانى بلا واسطة ، و ذلك هو الكلام الحقيقى ، فان الكلام انما يراد به تصور ( تصوير خ ل ) ما يتضمنه باطن المخاطب فى باطن المخاطب ليصير منه ( ليصير مثله خ ) فاذا عجز\r\n\r\n\r\n","description":"","footnote":"\r\n( 1 ) . ص 33 ، ط 1 ، هند .\r\n","page_name":" 131 ","page_number":131},
  {"content":"\r\n\r\nالمخاطب عن مس باطن المخاطب بباطنه مس الخاتم الشمع فيجعله مثال نفسه ( مثل نفسه - خ ) اتخذ بين الباطنين سفيرا من الظاهرين ، فتكلم ( فكلم خ ل ) بالصوت او كتب أو اشار .\r\nو اذا كان المخاطب روحا لا حجاب بينه و بين الروح اطلع عليه اطلاع الشمس على الماء الصافى فانتقش فيه ( منه خ ل ) . لكن المنتقش فى الروح من شأنه أن يتشبح ( أن يسيح خ ) الى الحس الباطن اذا كان قويا فينطبع ( فينطبع ذلك خ ) فى القوة المذكورة فتشاهد فيكون الموحى اليه يتصل بالملك بباطنه و يتلقى وحيه بباطنه ، ثم يتمثل للملك صورة محسوسة و لكلامه اصوات مسموعة ، فيكون الملك و الوحى يتأدى الى قواه المدركة من وجهين ، و يعرض للقوى الحسية شبه الدهش ، و للموحى اليه شبه الغشى ثم يرى .\r\nترجمه : ملائكه را ذاتى حقيقى است ، و به قياس با آدميان ذاتى . أما ذات حقيقى ايشان از عالم امر است و از قوت بشرى ، روح قدسى ملاقاتشان مىكند . پس چون روح قدسى با ملائكه تخاطب كند حس باطن و ظاهر به بالا كشيده شوند پس صورتى از ملك براى روح قدسى انسانى بحسب احتمالش تمثل يابد كه ملك را بر غير صورتش مىبيند و كلامش را به غير آنچه كه وحى است مىشنود .\r\nو وحى ظهور مراد ملك براى روح انسانى بدون واسطه است ، و آن كلام حقيقى است ، زيرا كه مراد از كلام اين است كه آنچه را باطن مخاطب متضمن است در باطن مخاطب صورت يابد تا اين يكى از آن گردد ، پس اگر مخاطب از مس باطن مخاطب چون مس خاتم موم را كه موم را مثال خويش گرداند عاجز باشد ، سفيرى ( از قبيل تكلم و كتابت و اشارات ) ميان دو باطن از دو ظاهر گيرد پس تكلم\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكند يا به كتابت آرد يا اشارت كند .\r\nو هرگاه مخاطب روح باشد كه حجابى بين او و بين روح نيست ، چون اطلاع شمس بر آب صافى بر روح اطلاع و از او انتقاش يابد . لكن منتقش در روح از شأن او اين است كه به حس باطن اگر قوى باشد متشبح گردد ( درآيد ) پس در قوت نامبرده منطبع مىشود پس مشاهده مىكند آن را پس موحى اليه به باطن خود به ملك متصل مىگردد و وحى او را در باطن خود تلقى مىكند سپس ملك به صورت محسوس و كلام او به اصوات مسموعه متمثل گردد پس هر يك از ملك و وحى به قواى مدركه موحى اليه از دو وجه متأدى شود ، و مر قواى حسى را شبه دهشتى و مر موحى اليه را شبه غشوه‌اى عارض گردد سپس مىبيند .\r\nما مطالبى را كه در بيان مسائل اين فصل در نظر داريم ، در ضمن شرح فص مذكور تقرير و تحرير مىكنيم :\r\nقوله : ( فاما ذواتها الحقيقة فأمرية ) امر اشاره است به قول خداوند سبحان :  أَلا لَهُ الْخَلْقُ وَ الْأَمْرُ  و از آنروى ما قبل طبيعت را عالم امر گويند كه به محض كلمه كن كه امر تكوينى است موجود شدند و ماده و مدت در آنها راه ندارد .\r\nآنچنانكه امام اول امير عليه السّلام فرمود : صور عارية عن المواد ، عالية من القوة و الاستعداد تجلى لها ربها فأشرقت و طالعا فتلالات و ألقى فى هويتها ( هوياتها خ ل ) مثاله فأظهر عنها افعاله ، پس كلمه كن تجلى فعل الهى است در آنها بدون انقضاء ماده و مدت و اين كلمه كن نفس فعل الهى است صوت و حرف در آن راه ندارد .\r\nباز چنان كه امام الموحدين امير المؤمنين على عليه السّلام فرمود : يقول لما اراد كونه كن فيكون لا بصوت يقرع و لا بنداء يسمع و انما كلامه سبحانه فعل منه أنشأه و مثله « 1 » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 184 ، ص 159 ، چاپ تبريز .\r\n","page_name":" 133 ","page_number":133},
  {"content":"\r\n\r\nو آنچنانكه ابو الحسن امام كاظم عليه السّلام فرمود : فارادة اللّه الفعل لا غير ذلك يقول له كن فيكون بلا لفظ و لا نطق بلسان و لا همة و لا تفكر و لا كيف لذلك كما انه لا كيف له . « 1 »\r\nخلاصه اينكه اگرچه وجود همه اشياء به كلمه كن است به اين معنى كه اين كلمه نفس ظهور اشياء است و وجود آنها عين تكلم به آنهاست كه همه اشياء كلمه وجوديه‌اند ، لان البارى بالكلمة تجلى لخلقه و بها احتجب ، و به اين لحاظ مجموع من حيث المجموع عوالم و نشئات و ما فيها و ما بينها به يك امر كن وجودى به غير لفظ و آلت تلفظ كه ناشى از اراده حق سبحانه و تعالى است بلا توهم حدوث در ذات ، كل فى مقامه موجود مىباشند .\r\n كرده يك امر جمله را وادار * همگنان آمدند در پرگار \r\n كُلَّ يَوْمٍ هُوَ فِي شَأْنٍ  ولى چون ذوات ملائكه از كثرت قرب به حقيقة الحقائق و مبدىء المبادى مجرد از علائق ماديه‌اند و وجودات منبسط نوريه‌اند كه تجلى لها ربها فأشرقت ، از اين روى امر اللّه صرفند و آنها را عالم امر و وجودشانرا امرى الوجود گويند  قُلِ الرُّوحُ مِنْ أَمْرِ رَبِّي  ، و چون امرى الوجودند عصيان و طغيان در آنها راه ندارد  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  .\r\nبه عنوان تنظير گوييم : همچنانكه صور خيالى و جميع منشئات نفس به محض اراده و انشاء نفس‌اند كه صوت و لفظ در آن نيست و همه از تجليات نفس و قائم به نفسند بدين مثابت است نسبت كلمات وجوديه به بارى تعالى ، بلكه قيام كلمات وجوديه اشد و آكد از قيام منشئات نفس به نفس است .\r\nقوله : ( و انما تلاقيها من القوة البشرية الروح الانسانية القدسية ) . بدانكه روح\r\n\r\n\r\n","description":"","footnote":"\r\n( 1 ) . حديث 3 ، باب الاراده ، توحيد كافى ، ص 85 ، ج 1 ، معرب .\r\n","page_name":" 134 ","page_number":134},
  {"content":"\r\n\r\nقدسى اعلى مراتب قواى انسانى است كه از شدت وجود و غايت استعدادش و منزه بودنش از حجت و كدورات عالم مادى تواند وجود عالم امرى يعنى ذوات حقيقى ملائكه را ملاقات كند كه باز بقول فارابى در فص سى و سوم فصوص :\r\n( النبوة تختص فى روحها بقوة قدسية ) و چون انبياء ذو مراتب‌اند كه :  تِلْكَ الرُّسُلُ فَضَّلْنا بَعْضَهُمْ عَلى بَعْضٍ  ،  أَرْسَلْنا رُسُلَنا تَتْرا  ،  لَقَدْ فَضَّلْنا بَعْضَ النَّبِيِّينَ عَلى بَعْضٍ  ، لاجرم روح قدسى در ايشان به مراتب است ، همانطور كه ديگر مردم در داشتن نفس ناطقه انسانى باختلاف درجات‌اند  وَ رَفَعْنا بَعْضَهُمْ فَوْقَ بَعْضٍ دَرَجاتٍ  ،  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  ، و سفراء اللّه نيز در عموم اين آيات داخل‌اند .\r\nمسأله بيست و نهم از مسائل صد و پنجاه و پنجگانه حكيم ترمذى و جواب آن ، از باب هفتاد و سوم فتوحات مكيه در اين موضوع مطلوبست « 1 » . شيخ اجل ابن سينا در نمط سوم اشارات براى اثبات روح قدسى از غبى شروع كرد و به غنى از تعلم و فكرت منتهى شد كه اين غنى همان صاحب روح قدسى است به اين بيان :\r\nو لعلك تشتهى زيادة دلالة على القوة القدسية و امكان وجودها فاسمع الست تعلم أن للحدس وجودا و أن للانسان فيه مراتب و فى الفكرة فمنهم غبى لا تعود عليه الفكرة برادة ، و منهم من له فطانة الى حد ما و يستمع بالفكر ، و منهم من هو اثقف من ذلك و له اصابة فى المعقولات بالحدس ، و تلك الثقافة غير متشابهة فى الجميع بل ربما قلت و ربما كثرت ، و كما انك تجد جانب النقصان منتهيا الى عديم الحدس فأيقن أن الجانب الذى يلى الزيادة يمكن انتهاؤه الى غنى فى اكثر احواله عن\r\n\r\n\r\n","description":"","footnote":"\r\n( 1 ) . ج 2 ، ط بيروت ، ص 60 .\r\n","page_name":" 135 ","page_number":135},
  {"content":"\r\n\r\nالتعلم و الفكرة .\r\nو چون روح نبوت اختصاص به قوه قدسى دارد و ايده بروح القدس ،  لا نُفَرِّقُ بَيْنَ أَحَدٍ مِنْ رُسُلِهِ  ، و انبياء را اختلاف مراتب است چنان كه آيات فوق و روايات كتاب حجت كافى در طبقات انبياء و رسل دالند . و لاجرم روح قدسى چنان كه گفتيم در ايشان اختلاف مراتب دارد سخنى در اين مقام از حكيم متأله ملا على نورى قدّس سرّه نقل كنيم تا به سر مطلب آشناتر شويم : در تعليقاتش بر اسرار الايات صدر المتألهين اعلى اللّه تعالى مقامه و رفع درجاته « 1 » . فرمود است : اعلم أن روح القدس روحان روح القدس الادنى و هو الروح الخامس المؤيد لسائر الانبياء ، و روح القدس الاعلى و هو الروح السادس المسمى بالمحمدية البيضاء ، و حقيقة الادمية الاولى المسماة بالعقل الذى ذاق فى جنان الصاقورة باكورة حدائق آل محمد صلّى اللّه عليه و إله و سلّم الوارثين لكماله بلغ العلى بكماله كشف الدجى بجماله ( حسنت جميع خصاله ) صلوا عليه و آله و ذلك الروح الاعظم مع حضرة الخاتم يكون جهرا و مع سائر الانبياء سرا و من هنا صار سائر الانبياء مجالى نبوة حضره الخاتم صلّى اللّه عليه و إله و سلّم ينبغى أن تعلم منزلة النبى الختمى صلّى اللّه عليه و إله و سلّم منزلة مشتركة يشارك فيها سائر الانبياء و لو بتفاوت ما ، و منزلة خاصه اختصاصية له صلّى اللّه عليه و إله و سلّم بحسبها تحقق له منصب الخاتمية فى النبوة فصارت منزلة سائر الانبياء منه صلّى اللّه عليه و إله و سلّم منزلة المجالى و المرايا النبوية و منزلة الخلفاء منه صلّى اللّه عليه و إله و سلّم فيها و فى الرسالة . و له صلّى اللّه عليه و إله و سلّم منزلة اختصاصية فوق منزلة الختمية فى النبوة و هى منزلة خلافة اللّه تعالى خلافة الالهية و الربوبية و من هناك قيل او يقال أن آدم ابا البشر خليفة صلّى اللّه عليه و إله و سلّم بل خليقته و اليه يشير قول الرئيس ابن سينا فى رسالته المعراجية فى ذيل\r\n\r\n\r\n","description":"","footnote":"\r\n( 1 ) . ص 66 ، چاپ رحلى سنگى .\r\n","page_name":" 136 ","page_number":136},
  {"content":"\r\n\r\nمنقبة حضرة خاتم الاولياء على المرتضى رو فى جملة مناقبه قال : على عليه السّلام بين الصحابة كالمعقول بين المحسوس ، يعنى همه لفظند اوست خود معنى ، حيث قال ان للانسان أن يصل الى مقام يكاد أن تحل عبادته فليتأمل فيه لما فيه قل من يتمكن من أن يلاقيه .\r\nعبارت متأله نورى كه روح القدس را به روح خامس تعبير كرده است ، اشارت به روايات اهل بيت وحى دارد كه اينك متعرض مىشويم . و عبارت جنان صاقوره اشاره به حديثى است از امام عسكرى عليه السّلام : و روح القدس فى جنان الصاقورة ذاق من حدائقنا الباكورة ، مرحوم كلينى رحمه اللّه در كتاب حجت كافى « 1 » بابى دارد بنام باب فيه ذكر الارواح التى فى الائمة عليهم السّلام در آن باب باسنادش از جابر عن ابى جعفر باقر عليه السّلام روايت كرده است كه ، قال : سألته عن علم العالم ؟ فقال لى : يا جابر أن فى الانبياء و الاوصياء خمسة ارواح : روح القدس و روح الايمان و روح الحياة و روح القوة و روح الشهوة ، فبروح القدس يا جابر عرفوا ما تحت العرش الى ما تحت الثرى . ثم قال : يا جابر ان هذه الاربعة ارواح يصيبها الحدثان الا روح القدس فانها لا تلهو و لا تلعب .\r\nو حديث ديگر كه از اين مبسوطتر است نيز در همان باب كتاب كافى از مفضل بن عمر از ابو عبد اللّه امام صادق عليه السّلام است كه ؛ قال : سألته عن علم الامام بما فى اقطار الارض و هو فى بيته مرخى عليه ستره ؟ فقال : يا مفضل ان اللّه تبارك و تعالى جعل فى النبى صلّى اللّه عليه و إله و سلّم خمسة ارواح : روح الحيوة فبه دب و درج ، و روح القوة فبه نهض و جاهد ، و روح الشهوة فبه اكل و شرب و اتى النساء من الحلال و روح\r\n\r\n\r\n","description":"","footnote":"\r\n( 1 ) . ص 213 ، ج 1 ، معرب .\r\n","page_name":" 137 ","page_number":137},
  {"content":"\r\n\r\nالايمان فبه آمن و عدل . و روح القدس فبه حمل النبوة ، فاذا قبض النبى صلّى اللّه عليه و إله و سلّم ، انتقل روح القدس فصار الى الامام عليه السّلام و روح القدس لا ينام و لا يغفل و لا يلهو و لا يزهو ، و الاربعة الارواح تنام و تغفل و تزهو و تلهو و روح القدس كان يرى به .\r\nو حديث ديگر كه از اين هم مبسوطتر است نيز در همان باب كافى از جابر جعفى از ابى عبد اللّه امام صادق عليه السّلام است ؛ قال : قال ابو عبد اللّه عليه السّلام : يا جابر ان اللّه تبارك و تعالى خلق الخلق ثلاثة اصناف و هو قول اللّه عز و جل :      وَ كُنْتُمْ أَزْواجاً ثَلاثَةً * فَأَصْحابُ الْمَيْمَنَةِ ما أَصْحابُ الْمَيْمَنَةِ * وَ أَصْحابُ الْمَشْئَمَةِ ما أَصْحابُ الْمَشْئَمَةِ * وَ السَّابِقُونَ السَّابِقُونَ * أُولئِكَ الْمُقَرَّبُونَ      « 1 » . فالسابقون هم رسل اللّه و خاصة اللّه من خلقه جعل فيهم خمسة ارواح : ايدهم بروح القدس فبه عرفوا الاشياء و ايدهم بروح الايمان فبه خافوا اللّه عز و جل . و ايدهم بروح القوة فبه قدروا على طاعة اللّه و ايدهم بروح الشهوة فبه اشتهوا طاعة اللّه عز و جل و كرهوا معصيته . و جعل فيهم روح المدرج الذى به يذهب الناس و يجيئون . و جعل فى المؤمنين اصحاب الميمنة روح الايمان فبه خافوا اللّه . و جعل فيهم روح القوة فبه قدروا على طاعة اللّه . و جعل فيهم روح الشهوة فبه اشتهوا طاعة اللّه و جعل فيهم روح المدرج الذى به يذهب الناس و يجيئون .\r\nو نيز مرحوم كلينى رحمه اللّه در باب ديگر كافى « 2 » چند حديث از ائمه عليهم السّلام روايت كرده است كه به تلقى روح القدس حكم الهى را بيان مىكنند : باسنادش از عمار ساباطى حديث كرده است كه ، قال : قلت لابى عبد اللّه عليه السّلام بما تحكمون اذا حكمتم ؟ قال :\r\n\r\n\r\n","description":"","footnote":"\r\n( 1 ) . واقعه / 116 .\r\n( 2 ) . ص 328 ، ج 1 ، معرب .\r\n","page_name":" 138 ","page_number":138},
  {"content":"\r\n\r\nبه حكم اللّه و حكم داود فاذا ورد علينا الشىء الذى ليس عندنا تلقانا به روح القدس .\r\nو در حديث ديگر از جعيد الهمدانى عن على بن الحسين عليهما السّلام قال سألته باى حكم تحكمون قال حكم آل داود فان اعيانا شىء تلقانا به روح القدس .\r\nانسان حقيقت واحده ذات مراتب است ( النفس فى وحدته كل القوى ) پس پنج روحى كه در سابقون است ، مراد اين نيست كه پنج روح متعدد در ايشان باشد زيرا كه  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  « 1 » ، بلكه يك حقيقت واحده ذات مراتب است كه با عبارات و جهاتى اسامى گوناگون به او داده مىشود . حديث شريف كميل از امير المؤمنين عليه السّلام راجع به اقسام نفس ، در اين مقام در دلالت به مقصود به كار آيد ، ( حديث اول از چهل حديث در معرفت نفس كه نكته هزار و يكم هزار و يك نكته است ) .\r\nغرض اينكه جميع افعال و اقوال و احوال ناشى از همان يك حقيقت است كه مىگويد : من رفتم ، و من طاعت خدا كردم ، و من خوف خدا دارم ، و من معصيت را ناخوش دارم ، و من ايمان به غيب دارم ، و من اكل و شرب دارم ، و من عدل و داد مىكنم ، و من عالم به همه اشياء از تحت العرش تا تحت الثرى هستم .\r\nو اين روح القدس كه در مقربين است همان قوه قدسيه است كه فارابى و ديگر حكماى الهى گفته‌اند : النبوة تختص فى روحها بقوة قدسية . يعنى اين روح القدس مرتبه عالى جان ايشان است نه اين‌كه مراد از آن جبرئيل عليه السّلام بوده باشد . اگرچه روح القدس يكى از اوصاف امين وحى الهى جبرئيل عليه السّلام است  قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ  « 2 » و بدين معنى در روايات بسيار آمده است جز آنكه در احاديث\r\n\r\n\r\n","description":"","footnote":"\r\n( 1 ) . احزاب / 5 .\r\n( 2 ) . نحل / 103 .\r\n","page_name":" 139 ","page_number":139},
  {"content":"\r\n\r\nروح نبوت به روح القدس تعبير شد و وجود نفسى جبرئيل عليه السّلام نيز روح القدس است تا بدانى كه روح قدسى بايد تا با روح القدس ارتباط و اتصال بلكه اتحاد يابد . در اين نكات تأمل بسزا بايد كرد تا به مغزى و لب مطلب رسيد .\r\nو همچنين است سخن در ارواح ديگرى كه در اصحاب ميمنه و مشئمه هست .\r\nيعنى مقصود يك حقيقت ذات مراتب است . روح الايمان كه در اصحاب ميمنه است همان است كه در كتب عقليه از آن به قوه عاقله تعبير مىشود كه به آن ايمان به عالم غيب آورد و عدل پيشه كرد كه امام فرمود و خوف خدا دارد ؛ فبه آمن و عدل و خافوا اللّه عز و جل ، روح مقربين واجد اين مرتبه است با اضافه كه آن قوه قدسيه يعنى روح القدس است كه در نبى و وصى و بالجمله در مقربين به اختلاف درجات موجود است روح قدسى را وصف فرموده كه لا ينام و لا يغفل و لا يلهو و لا يزهو ، و روح القدس كان يرى به . فبروح القدس عرفوا ما تحت العرش الى ما تحت الثرى . رسول اللّه صلّى اللّه عليه و إله و سلّم فرمود تنام عينى و لا ينام قلبى . خداوند در سوره نجم فرمود :   فَأَوْحى إِلى عَبْدِهِ ما أَوْحى * ما كَذَبَ الْفُؤادُ ما رَأى * . . .    * لَقَدْ رَأى مِنْ آياتِ رَبِّهِ الْكُبْرى  . و در سوره اعلى فرمود :  سَنُقْرِئُكَ فَلا تَنْسى  . و در آخر سوره جن فرمود :    عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً * لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً    . و در سوره انعام فرمود « 1 » .  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ  . و در سوره آل عمران فرمود :  ذلِكَ مِنْ أَنْباءِ الْغَيْبِ نُوحِيهِ إِلَيْكَ  « 2 » و از اين گونه آيات در اوصاف دارنده روح قدسى در قرآن كريم بسيار است . امام در\r\n\r\n\r\n","description":"","footnote":"\r\n( 1 ) . آيه 76 .\r\n( 2 ) . آيه 44 .\r\n","page_name":" 140 ","page_number":140},
  {"content":"\r\n\r\nوصف دارنده روح قدسى فرمود كه غفلت و لهو و زهو ندارد .\r\nسفراى الهى در حد مشترك بين عالم ملك و عالم ملكوت قرار گرفته‌اند كه با هر يك از آن دو عالم به وجهى مشاركت دارند در اطلاعشان بر ملكوت سموات و ارض چون ملائكه‌اند و در مطعم و مشرب و منكح و امثال اين امور چون بشر كه دستى به عالم إله دارند و دستى به خلق خدا از آن دست مىگيرند و بدين‌دست مىبخشند اگر چنانچه غفلت و لهو و زهو بدانها روى آورد حجت خداوند بر مردم تمام نگردد .\r\nاز كلام صدر المتألهين در اسرار الايات است كه فرمود : اقتضت الحكمة الالهية أن تكون الشجرة النبوية صنفا مفردا بل نوعا واقعا بين الانسان و بين الملك جالسا فى حد المشرك بين عالمى الملك و الملكوت مشاركا لكل واحد منهما على وجه فانهم كالملائكة فى اطلاعهم على ملكوت السموات و الارض و كالبشر فى احوال المطعم و المشرب و المنكح « 1 » .\r\nدر علامت امام در بسيارى از روايات ما آمده است كه امام آن كسى است كه لهو و لعب ندارد ثقة الاسلام كلينى در كتاب حجت كافى بابى بعنوان باب الامور التى توجب حجة الامام عليه السّلام دارد در حديث چهارم آن باب باسنادش از معاويه بن وهب روايت كرده است كه قال : قلت لابى جعفر عليه السّلام ما علامة الامام الذى بعد الامام ؟ فقال : طهارة الولادة و حسن المنشأ و لا يلهو و لا يلعب . « 2 »\r\nو در حديث پانزدهم باب الاشارة و النص على ابى الحسن موسى عليه السّلام باسنادش از صفوان جمال روايت كرده است كه قال : سألت ابا عبد اللّه عليه السّلام عن صاحب هذا\r\n\r\n\r\n","description":"","footnote":"\r\n( 1 ) . ص 66 ، چاپ رحلى سنگى .\r\n( 2 ) . ص 225 ، ج 1 ، معرب .\r\n","page_name":" 141 ","page_number":141},
  {"content":"\r\n\r\nالامر ؟ فقال : ان صاحب هذا الامر لا يلهو و لا يلعب ، و اقبل ابو الحسن موسى عليه السّلام و هو صغير و معه عناق مكيهة و هو يقول لها اسجدى لربك ، فأخذه ابو عبد اللّه عليه السّلام و ضمه اليه و قال بابى و امى من لا يلهو و لا يلعب . « 1 »\r\nفرقه اماميه اثنا عشر به پيغمبران و جانشينان آنان را بدين صفات شناسند كه از قرآن و روايات و ادله عقليه حكماى متالهين مستفاد است كه نه غفلت بديشان روى ميآورد و نه اهل لهو و لعب و زهوند و ايشانند كه أمنا و شهداى إله عالم و عالم به ما تحت العرش الى تحت الثرى هستند و نور اللّه و ولاة امر اللّه و خزنه علم اللّه و خلفايش در زمين‌اند و ابواب الهى و اركان ارض‌اند .\r\nاين دارنده روح قدسى است كه اماميه او را به صاحب مقام عصمت تعبير مىكنند و او را معصوم مىدانند كه در فعل و قول و تلقى وحى و در همه شئون امورش مطلقا از خطا و عصيان و زلل و غفلت و نسيان و لهو و لعب و زهو معصوم است و كسى كه بدين صفت عصمت متصف نباشد خليفة اللّه و حجة اللّه على خلقه نخواهد بود  اللَّهُ أَعْلَمُ حَيْثُ يَجْعَلُ رِسالَتَهُ  .\r\nآن‌كه امام عليه السّلام فرمود : اذا قبض النبى صلّى اللّه عليه و إله و سلّم و سلم انتقل روح القدس فصار الى الامام ، مراد اين نيست كه روح از بدن پيغمبر به بدن امام منتقل مىشود به صورت انتقال شىء از جائى به جائى ، زيرا كه اين تناسخ باطل است كه براهين محكم بر ابطال آن قائم است ، بلكه مراد اين است كه مانند آن حقيقت كه حامل نبوت بود امام نيز دارا است كه وصى و خليفه اوست هر چند صاحب مقام نبوت تشريعى نيست .\r\nآنكه امام عليه السّلام فرمود خداوند تبارك و تعالى خلق را بر سه صنف آفريد : سابقون\r\n\r\n\r\n","description":"","footnote":"\r\n( 1 ) . ص 248 ، ج 1 ، معرب .\r\n","page_name":" 142 ","page_number":142},
  {"content":"\r\n\r\nو اصحاب ميمنه و اصحاب مشئمه ، چنانست كه در مباحث سالفه دانسته‌اى عوالم بطور كلى سه قسم است مجرد محض و مادى محض و عالمى كه متوسط بين آن دو است و از امام صادق عليه السّلام در عوالم كليه سه‌گانه منقول است كه : ان اللّه تعالى خلق ملكه على مثال ملكوته ، و اسس ملكوته على مثال جبروته ، ليستدل بملكه على ملكوته و بملكوته على جبروته « 1 » .\r\nغرض اين‌كه همچنان كه عوالم سه است ، اصناف مردم بر سه قسم‌اند كه هر صنفى با عالمى تناسب دارد .\r\nمراتب سه‌گانه معراج كه از مسجد اقصى سير در زمين ، و پس از آن سير در آسمانها ، و سپس گذشتن از آسمانها ، كه نخستين راجع به حال اكثرى امت ، و دومين برزخ ميان غيب و شهادت كه راجع به حال خواص است ، و سومين عالم غيب محض كه راجع به حال اخص و اوحدى است ، در اين مقام نيك مناسب است به نكته 974 هزار و يك نكته رجوع شود .\r\nآنكه امام عليه السّلام فرمود : فالسابقون هم رسل اللّه و خاصة اللّه من خلقه ، اين خاصة اللّه بعد از سلسله سفراى الهى از رسل و انبياء و اوصياى ايشان آحادى هستند كه به اقتضاء و اقتداى صاحب نبوت تشريعى صاحب نبوت مقامى مىگردند ، لسان الغيب قدّس سرّه اين دو مقام را اراده كرده كه گفته است :\r\n فيض روح القدس ار باز مدد فرمايد * دگران هم بكنند آنچه مسيحا مىكرد \r\nبطور اجمال گوئيم كه سفراى الهى از لهو و لغو و لعب و زهو و سخريه و مجاز و ديگر صفاتى كه عقل از آن اشمئزاز و طبع از آن تنفر دارد منزه‌اند و اين وسائط فيض مردم را بسوى خود و مقام خود دعوت كردند چون امام يعنى پيشوا و سرمشق\r\n\r\n\r\n","description":"","footnote":"\r\n( 1 ) . انسان كامل نسفى ، ط 1 ، ص 375 .\r\n","page_name":" 143 ","page_number":143},
  {"content":"\r\n\r\nايشان بودند پس اينكه بمردم فرموده‌اند بسوى ما بياييد و تأسى و اقتداى بما داشته باشيد دعوتى به حق است و ارشادى به صدق تا همت مدعو چه كند كل ميسّر لما خلق له هر كه ندايشان را به اخلاص لبيك گفت و مطابق سرمشق تعليم گرفت اگر چه صاحب مقام نبوت تشريعى نمىشود ولى دگران هم بكنند آنچه مسيحا مىكرد .\r\nاز اين روى آحادى كه نداى آن مناديان را به صدق لبيك گفته‌اند كرامات و امور خارق عادات از آنها صادر شده است كه موجب حيرت ديگران است .\r\nشيخ عارف محيى الدين عربى در چند جاى باب هفتاد و سوم فتوحات مكيه ، و ابواب ديگر آن در اين موضوع مطالبى بسيار بلند آورده است و ما از تعرض بدانها اعراض كرده‌ايم كه هم به طول مىانجامد و هم اين‌كه حلقها تنگ است .\r\nرؤياى صالح جزئى از نبوت است ، و از زبان نبوت به چندين وجه در اين‌باره در جوامع روايى فريقين نقل گرديده است ، اين رؤياى صالح است كه جزئى از نبوت است ، تو خود حديث مفصل بخوان از اين مجمل .\r\nدر اين آيه كه فرمود : سابقون مقربون‌اند ، و در آيات و رواياتى كه درباره مقربان آمده تدبر و تأمل بسزا شود تا به مقربان و اقسام قرب آشنايى بيشتر حاصل گردد .\r\nآنكه متأله نورى فرموده است : روح القدس الاعلى و هو الروح السادس المسمى بالمحمدية البيضاء ، كلامى بسيار منيع و مطلبى به غايت رفيع است زيرا كه دانسته‌اى اين ارواح مراتب يك حقيقت‌اند و اين حقيقت واحده مطابق شئون و اطوار و احوال و افعال او به اسامى گوناگون موسوم شده است و هر شأن او به اسمى مسمى گرديده است و چون همه انبياء با اختلاف مراتبشان در داشتن قوه قدسيه كه به تعبير حديث روح القدس بود شريكند و مقام ختمى ارفع و اشمخ از همه مقامات است لذا روح ختمى را كه عاليترين درجه و منزل نهايى و غايت قصواى كمال انسانى است ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nروح القدس اعلى ، و روح سادس ، و محمديه بيضاء گفته‌اند و چه خوب گفته‌اند .\r\nبه قول حافظ :\r\n هر نكته‌اى كه گفتم در وصف آن شمائل * هر كس شنيد گفتا للّه در قائل \r\nاگرچه نديده‌ايم كه در حديثى روح سادس عنوان شده باشد ، و لكن آن‌كه روح ختمى را روح سادس دانسته است كه از آن آخرين مرتبه ارتقائى روح انسان كامل را اراده كرده است ، به صواب رفته است . و احاديث در اين‌گونه مباحث كه از اصول عقائد است ، معاضد عقل و مصدق براهين‌اند . و اصل در اصول عقائد حكم عقل است . و چون معنى صحيح بود در اصطلاح مشاحه روا نبود . خواجه نصير الدين طوسى در تجريد در فوائد بعثت گويد : البعثة حسنة لاشتمالها على فوائد كمعاضدة العقل فيما يدل عليه ، الخ .\r\nعبارت متأله نورى كه آدم ابو البشر خليفه بلكه خليقه خاتم است بدين لحاظ است كه وجود خاتم صلّى اللّه عليه و إله و سلّم ثمره شجره وجود است . امير المؤمنين عليه السّلام نيز فرموده است : فانا صنائع ربنا و الخلق ( و الناس خ ل ) بعد صنائع لنا . « 1 » عارف رومى گويد :\r\n ظاهرا آن شاخ اصل ميوه است * باطنا بهر ثمر شد شاخ هست \r\n گر نبودى ميل و اميد و ثمر * كى نشاندى باغبان بيخ شجر \r\n پس به معنى آن شجر از ميوه زاد * گر به صورت از شجر بودش ولاد \r\n مصطفى زين گفت كادم و انبيا * خلف من باشند در زير لوا \r\n بهر اين فرموده است آن ذو فنون * رمز نحن الاخرون السابقون \r\n گر به صورت من ز آدم زاده‌ام * من به معنى جد جد افتاده‌ام \r\n\r\n\r\n","description":"","footnote":"\r\n( 1 ) . كتاب 28 ، نهج البلاغه ( و من كتابه عليه السّلام الى معاوية و هو من محاسن الكتب ) .\r\n","page_name":" 145 ","page_number":145},
  {"content":"\r\n\r\n كز براى من بدش سجده ملك * وز پى من رفت بر هفتم فلك \r\n پس ز من زاييد در معنى پدر * پس ز ميوه زاد در معنى شجر \r\nآنكه فارابى گفت كه ملك را بر غير صورتش مىبيند چنانست كه دانسته‌اى صورت حقيقى ملك وجود نفسى او است و تمثل ملك براى روح قدسى انسان بحسب احتمال و قابليت وى وجود اضافى ملك است بدين اعتبار و اين غير آنست .\r\nشيخ رئيس در تعليقات گويد : النفس اذا طالعت شيئا من الملكوت فانها لا محالة تكون مجردة غير مستصحبة القوة خيالية أو وهمية او غيرهما ، يفيض عليها العقل الفعال ذلك المعنى كليا غير مفصل و لا منظم دفعة واحدة ، ثم يفيض عن النفس الى القوة الخيالية فتتخيله مفصلا منظما بعبارة مسموعة منظومة . و يشبه أن يكون الوحى على هذا الوجه فان العقل الفعال لا يكون محتاجا الى قوة تخيلية فيه افاضة الوحى على النفس فيخاطب بالفاظ مسموعة مفصلة « 1 » .\r\nآنكه فارابى گفت سفيرى ميان دو باطن از دو ظاهر گيرد ، مراد از دو باطن يكى باطن مخاطب و ديگر باطن مخاطب است و همچنين دو ظاهر و مراد از سفير تكلم و كتابت و اشارت و مانند آنها است .\r\nآنكه گفت پس موحى اليه به باطن خود به ملك متصل مىگردد ، اين خواص نفس قدسى نبوى است كه داراى خصال سه‌گانه است :\r\n1 . ماده كاينات مطيع اوست .\r\n2 . عالم به حقايق و مطلع به مغيبات است .\r\n3 . ذوات ملائكه را مشاهده مىكند .\r\nآنكه فارابى گفت : از دو وجه متأدى مىشود ، يك وجه اتصال به خود ملك\r\n\r\n\r\n","description":"","footnote":"\r\n( 1 ) . ص 82 ، ط 1 ، چاپ مصر .\r\n","page_name":" 146 ","page_number":146},
  {"content":"\r\n\r\nاست و مربوط به ادراك قوه قدسيه است . و وجه ديگر به صورت محسوس در آمدن ملك و با صوات مسموعه متمثل گرديدن حقيقت عينى كلام ملكى است .\r\nآنكه فارابى گفت : و مر قواى حسى را شبه دهشتى ، و مرموحى اليه را شبه غشوه‌اى عارض گردد .\r\nكلمه شبه بسيار نيكو افتاده است ، و سخن براى اهل سخن معلوم است . و بحث و روايات در اختلاف احوال رسول اللّه صلّى اللّه عليه و إله و سلّم هنگام نزول وحى را در نصوص الحكم به تفصيل تقرير و تحرير كرده‌ايم .\r\nاز روايات استفاده مىشود كه حال رسول اللّه صلّى اللّه عليه و إله و سلّم در هنگام وحى بىتمثل سنگين‌تر از حال او در هنگام وحى با تمثل بود و اين معنى براى اهل سلوك واضح است كه چون جذبه‌هاى بىصورت دست دهد سخت در قلق و اضطراب افتند بخلاف حالتى كه با حصول تمثل است .\r\nعلتش اين است كه در تمثل با صورت مألوف و مأنوس عالم شهادت محشور است ، بخلاف خلاف آن‌كه با مجرد بحت است .\r\nو علت ديگر اين‌كه عالم شهادت نشأه افتراق است ، و عالم غيب عالم انفراد ، لاجرم وحدت و سلطه با اين است كه جمع است ، و آن چون متكثر ضعيف است . از اين روى هر چه توجه روح انسان به عالم جمع بيشتر شود ، دهشت او بيشتر است كه با قوىتر روبرو مىگردد .\r\nدر سادس بحار « 1 » از امالى شيخ باسنادش روايت كرده است : عن هشام بن سالم عن ابى عبد اللّه عليه السّلام قال : قال بعض اصحابنا اصلحك اللّه كان رسول اللّه صلّى اللّه عليه و إله و سلّم يقول :\r\nقال جبرئيل و هذا جبرئيل يأمرنى ثم يكون فى حال أخرى يغمى عليه ، قال : فقال\r\n\r\n\r\n","description":"","footnote":"\r\n( 1 ) . ص 362 ، طبع كمپانى .\r\n","page_name":" 147 ","page_number":147},
  {"content":"\r\n\r\nابو عبد اللّه عليه السّلام : انه اذا كان الوحى من اللّه اليه ليس بينهما جبرئيل اصابه ذلك لثقل الوحى من اللّه ، و اذا كان بينهما جبرئيل لم يصبه ذلك فقال قال لى جبرئيل و هذا جبرئيل .\r\nمسائلى كه در اين فصل در وحى و نزول ملك عنوان كرده‌ايم بر مبانى ادله و براهين كتب عقليه حكميه بيان شده‌اند ، و در صحف عرفانيه نيز حول اين مباحث لطائفى بيان فرموده‌اند .\r\nپوشيده نماند كه عين الفاظ قرآن مجيد وحى است نه آنكه معنى آن بر قلب رسول اللّه صلّى اللّه عليه و إله و سلّم القاء مىشد و آن بزرگوار به هر لفظى كه مىخواست تعبير مىكرد و اين مطلب از ضروريات دين مبين اسلام و صريح قرآن كريم است .    لا تُحَرِّكْ بِهِ لِسانَكَ لِتَعْجَلَ بِهِ إِنَّ عَلَيْنا جَمْعَهُ وَ قُرْآنَهُ * فَإِذا قَرَأْناهُ فَاتَّبِعْ قُرْآنَهُ    « 1 » .\r\nو نيز يكى از مباحث شريف در اين مقام ، سخن در اقسام و مراتب وحى و فرق بين وحى و الهام است كه باز حكيم و عارف را در هر يك مطالبى بلند است . و بسيارى از اين مسائل و حقائق را در چندين نكته هزار و يك نكته به تنقيح تحرير شده مىيابى .\r\nخداوند متعال توفيق ادراك معارف حقه كه نيل به حقائق قرآن و روايات صادره از خاندان وحى است عنايت فرمايد : العلم نور يقذفه اللّه فى قلب من يشاء ، كمتر كسى است كه بتواند به سير در اين گونه عقبات كئود علمى توفيق يابد چنان كه مىبينى هميشه در هر عصر عددى بسيار قليل بوصول اين گونه دقائق فائز بودند امير المؤمنين على عليه السّلام فرمود : ان امرنا صعب مستصعب لا يحتمله الا عبد مؤمن امتحن\r\n\r\n\r\n","description":"","footnote":"\r\n( 1 ) . قيامت / 18 .\r\n","page_name":" 148 ","page_number":148},
  {"content":"\r\n\r\nاللّه قلبه للايمان « 1 » .\r\nامام صادق عليه السّلام فرمود : ان حديثنا صعب مستصعب لا تحتمله الا صدور منيرة او قلوب سليمة او اخلاق حسنة . « 2 »\r\nافلاطون الهى گويد : ان شاهق المعرفة اشمخ من أن يطير اليه كل طائر و سرادق البصيرة احجب من أن يحوم حوله كل سائر « 3 » .\r\nشيخ اجل ابن سينا در آخر نمط نهم اشارات گويد : جل جناب الحق عن أن يكون شريعة لكل وارد او يطلع عليه الا واحد بعد واحد . و الحمد للّه رب العالمين .\r\nتبصره : در اين مقام سزاوار است كه بين نبوت تشريعى و انبائى فرق گذاشت تفصيل آن را در رساله نهج الولايه ، و رساله انسان كامل از ديدگاه نهج البلاغه ، و در شرح فصوص الحكم شيخ عارف محيى الدين عربى ، ذكر كرده‌ايم .\r\n\r\n\r\n","description":"","footnote":"\r\n( 1 ) . خطبه 187 ، نهج .\r\n( 2 ) . ص 331 ، ج 1 ، اصول كافى ، معرب .\r\n( 3 ) . فصل 4 ، رساله زينون فارابى .\r\n","page_name":" 149 ","page_number":149},
  {"content":"\r\n\r\n\r\nفصل دوم در قلم و لوح و كتاب ، فضا و قدر ، آسمان و زمين ، طبقات ملائكه\r\nاين فصل از قلم و لوح و كتاب و قضا و قدر و آسمان و زمين و ملائكه در آسمان و ملائكه در زمين يعنى طبقات و مراتب ملائكه و در انزال و تنزيل قرآن است ، پس مىگوييم :\r\nملائكه موجودات امرى الوجودند كه مجرد از علائق ماده و منزه از اوصاف جسم و جسمانيات‌اند و لذا آنها را مفارقات گويند يعنى مفارق از احياز و اوضاع و جهات و ابعاد و ازمنه و اوقات و حدود و امتداداتند كه اين همه اوصاف جسم و جسمانياتند و ماده و ماديات بدانها وابسته‌اند . قلم و لوح نيز دو ملك روحانىاند پس لوح و قلم از موجودات عالم امرند مرتبه‌اى از آن‌كه حائز امر واحد حق و حكم كلى است قلم است كه قضا از آنجا منبعث مىگردد ، و مرتبه‌اى ديگر كه پس از رتبه قلم است و قضا در آنجا تفصيل مىيابد قدر است كه از آن تعبير به تقدير مىكنند . همچنانكه لوح و قلم آلت جمادى نيستند معنى كتاب و كتابت نيز نقش حروف و بر صفحه لوح سطحى چون كاغذ و چوب و امثال آنها نيست بلكه مراد آن تصوير حقائق وجوديه از ملك قلم به ملك لوح است .\r\nآنچه در سراى طبيعتند مطلقا از لفظ گرفته تا عين همگى اظلال و اصنام ماوراى طبيعتند بنابراين الفاظى كه در اين نشأه به كار مىبريم و از آنها معانى بخصوصى اراده مىكنيم ، معانى اين الفاظ نمودارى و سايه و نشانه‌اى از معانى حقيقى و اصلى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nماوراى طبيعت‌اند كه معانى از چندين عالم تنزل كرده است و در هر عالمى به لباسى خود را نشان مىدهد و در عالم ماده عنصرى كه رسيده‌اند در اين لباسهاى مخصوص مادى ظاهر شده‌اند كه چون از اينجا عروج كنند هر چه به عالم إله نزديكتر مىشوند وحدت آنها قويتر و وجود آنها شديدتر و احاطه وجودى آنها بيشتر مىشود :\r\nميزان عالم طبيعت چون به عالم امر رسد ؛ نحن الموازين القسط مىگردد ، نفخ اينجا كه به  نَفَخْتُ فِيهِ مِنْ رُوحِي  برسد نه دهن مىخواهد و نه هوا و نه دميدن ، يد اينجا كه يد اللّه شود ، و جنب اينجا كه جنب اللّه شود ، و ديگر الفاظ به معانى اينجا كه آنجايى شوند همه بدين مثابت‌اند .\r\nو معناى يك لفظ مطابق طبقات عوالم همه در طول هم قرار گرفته‌اند چنان كه در پيش گفته‌ايم كه معانى قرآن مجيد همه در طول هم‌اند . لوح و قلم و كتاب و كلمه و كلام نيز اين چنينند . رسول اللّه صلّى اللّه عليه و إله و سلّم فرمود : اوتيت جوامع الكلم ، و امام صادق عليه السّلام فرمود : نحن الكلمات التامات و در قرآن كريم فرموده است :  إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ  . « 1 »\r\n إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ  « 2 » ،  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  « 3 » ،  ما نَفِدَتْ كَلِماتُ اللَّهِ  « 4 » ، و عن الصادق عليه السّلام كما فى الصافى او عن امير المؤمنين على عليه السّلام على ما قاله ابن جمهور قدّس سرّه : الصورة الانسانية هى اكبر حجج اللّه على خلقه و هى الكتاب الذى\r\n\r\n\r\n","description":"","footnote":"\r\n( 1 ) . آل عمران / 46 .\r\n( 2 ) . نساء / 172 .\r\n( 3 ) . كهف / 110 .\r\n( 4 ) . لقمان / 28 .\r\n","page_name":" 151 ","page_number":151},
  {"content":"\r\n\r\nكتبه بيده ، الخ « 1 » . و آياتى در كتاب و معنى آن كه در اين فصل تذكر مىدهيم .\r\nدر بيان لوح و قلم از نور ولايت فروغ بگيريم يعنى از خاندان وحى و حمله قرآن مدد طلبيم و نيز از كلام اعاظم علماء در شرح و تفسير آيات و اخبار استفاده كنيم :\r\nجناب رئيس المحدثين ابن بابويه صدوق در رساله اعتقادات گويد : اعتقادنا فى اللوح و القلم انهما ملكان .\r\nجناب شيخ الطائفه ابو جعفر محمد بن حسن طوسى در اعمال ماه رجب كتاب عظيم الشأن مصباح المتهجد « 2 » . از امام ابو الحسن على بن محمد كه امام على نقى صلوات اللّه عليه است ، روايت كرده است كه : انه كان يدعو بهذا الدعاء يا نور النور يا مدبر الامور . تا اينكه فرمايد : اسئلك يا مولاى بالفجر و الليالى العشر و الشفع و الوتر و الليل اذا يسر و بما جرى به قلم الاقلام به غير كف و لا ابهام و باسمائك العظام ، الخ .\r\nآنكه صدوق فرمود ، اعتقادنا فى اللوح و القلم انهما ملكان . عبارت روايتى است كه در معانى الاخبار باسنادش از ابراهيم كرخى روايت كرده است ؛ قال : سألت جعفر بن محمد عليه السّلام عن اللوح و القلم فقال : هما ملكان . « 3 » و نيز در معانى الاخبار در تفسير آيه شريفه :   ن وَ الْقَلَمِ وَ ما يَسْطُرُونَ   باسنادش از سفيان الثورى روايت كرده است قال : سألت جعفر بن محمد عليه السّلام عن ن ، فقال عليه السّلام : هو نهر فى الجنة قال اللّه عز و جل اجمد فجمد فصار مدادا ثم قال عز و جل للقلم اكتب فسطر القلم فى اللوح المحفوظ\r\n\r\n\r\n","description":"","footnote":"\r\n( 1 ) . ص 12 ، شرح جوشن متأله سبزوارى .\r\n( 2 ) . ص 556 و 557 .\r\n( 3 ) . ص 90 ، بحار ، ج 14 ، طبع كمپانى .\r\n","page_name":" 152 ","page_number":152},
  {"content":"\r\n\r\nما كان و ما هو كائن الى يوم القيمة فالمداد مداد من نور و القلم قلم من نور و اللوح لوح من نور . قال سفيان : فقلت له يا ابن رسول اللّه صلّى اللّه عليه و إله و سلّم بين لى امر اللوح و القلم و المداد فضل بيان و علمنى مما علمك اللّه فقال : يا ابن سعيد لو لا انك اهل للجواب ما أجبتك فنون ملك يودى الى القلم و هو ملك و القلم يؤدى الى اللوح و هو ملك ، و اللوح يؤدى الى اسرافيل و اسرافيل يؤدى الى ميكائيل و ميكائيل يؤدى الى جبرئيل و جبرئيل يؤدى الى الانبياء و الرسل عليهم السلام قال ثم قال لى قم يا سفيان فلا آمن عليك « 1 » .\r\nسفيان صورى همان صوفى معروف است كه ابو عبد اللّه سفيان بن سعيد ثورى كوفى است از امام صادق عليه السّلام روايت كرده است و دستور العملهاى بسيارى از امام صادق عليه السّلام دارد و ثورى بفتح ثاء مثلثه منسوب به وربن عبد مناة است كه يكى از اجداد او است .\r\nجمع كثيرى از اعيان علماء و حمله روايات از آن جمله عبد الرزاق ابن همام صنعانى صاحب كتاب مصنف از او روايت مىكنند وفات او در سنه حدود صد و شصت و يك بوده است ، در تقريب ابن حجر و حلية الاولياء ابو نعيم اصفهانى و روضات الجنات خوانسارى شرح حالش به تفصيل مذكور است .\r\nدر كلمه صوفيه سخنها بسيار گفته‌اند و حقيقت آن سوفيه با سين است چنان كه علامه كبير ابوريحان بيرونى رحمه اللّه در كتاب ماللهند « 2 » فرموده است : السوفية و هم الحكماء فان سوف باليونانية الحكمة و بها سمى الفيلسوف پيلاسوپا اى محب\r\n\r\n\r\n","description":"","footnote":"\r\n( 1 ) . ج 14 ، بحار ، ص 90 .\r\n( 2 ) . ص 24 ، طبع حيدر آباد دكن .\r\n","page_name":" 153 ","page_number":153},
  {"content":"\r\n\r\nالحكمة و لما ذهب فى الاسلام قوم الى قريب من رأيهم سموا باسمهم و لم يعرف اللقب بعضهم فنسبهم للتوكل .\r\nدر اين حديث شريف امام عليه السّلام اول ن را به نهر تفسير فرمود و نهر را به مداد پس از آن فرمود كه مداد و قلم و لوح همه نورند و چون سفيان ثورى توضيح بيشتر از امام عليه السّلام خواست و امام هم او را اهل جواب ديد فرمود كه ن ملك است و قلم و لوح نيز ملكند . و اگر بيان بيشتر طلب مىكرد و امام جواب دادن آن را صواب مىديد معنى ن و قلم و لوح روشنتر و ادق و الطف از آنچه كه فرموده بود ظهور مىپيوست .\r\nن را به نهر و نهر را به مداد تفسير كرده است كه اينهمه كلمات وجوديه از قلم اعلى بر لوح نقش بسته است بايد مداد آن نهرى باشد و اين مداد را به نور وصف فرموده است چون كه كلمات پديد آمده از او نورند يعنى وجود نور است ، مداد و نهر چون قلم و لوح در روايات با وصف چندى وصف شده است كه برخى از آنها را نقل مىكنيم : عن النبى صلّى اللّه عليه و إله و سلّم قال : ان اول شىء خلق اللّه القلم ثم خلق النون و هى الدواة ، ثم قال له : اكتب ، قال : و ما اكتب ؟ قال : ما كان و ما هو كائن الى يوم القيمة من عمل او اثر او رزق او اجل فكتب ما يكون و ما هو الى يوم القيمة و ذلك قوله :\r\n  ن وَ الْقَلَمِ وَ ما يَسْطُرُونَ   ثم ختم على فم القلم فلم ينطق و لا ينطق الى يوم القيمة ثم خلق اللّه العقل فقال و عزتى لا كملنك فيمن أحببت و لا نقصنك فيمن أبغضت . « 1 » و عن معوية بن قرة عن ابيه قال : قال رسول اللّه صلّى اللّه عليه و إله و سلّم :   ن وَ الْقَلَمِ وَ ما يَسْطُرُونَ   ، قال\r\n\r\n\r\n","description":"","footnote":"\r\n( 1 ) . ص 91 ، ج 14 ، بحار و تفسير الدر المنثور فى تفسير سورهء ن و القلم .\r\n","page_name":" 154 ","page_number":154},
  {"content":"\r\n\r\nلوح من نور و قلم من نور يجرى بما هو كائن الى يوم القيمة . « 1 » و عن ابن عباس قال :\r\nقال رسول اللّه صلّى اللّه عليه و إله و سلّم : النون اللوح المحفوظ و القلم من نور ساطع . « 2 » و عن انس قال :\r\nقال رسول اللّه صلّى اللّه عليه و إله و سلّم ان بين يدى الرحمن تبارك و تعالى للوحا فيه ثلثمائة و خمس عشرة شريعة يقول الرحمن و عزتى و جلالى لا يجيئنى عبد من عبادى لا يشرك بى شيئا فيه واحدة منكن الا ادخلته الجنة « 3 » .\r\nو عن ابن عباس قال : قال رسول اللّه صلّى اللّه عليه و إله و سلّم : خلق اللّه لوحا من درة بيضاء دفتاه من زبرجدة خضراء كتابه من نور يلحظ اليه فى كل يوم ثلاثمأة و ستين لحظة يحيى و يميت و يرزق و يعز و يذل و يفعل ما يشاء .\r\nو عن عبادة بن الصامت قال : سمعت رسول اللّه صلّى اللّه عليه و إله و سلّم يقول : ان اول ما خلق اللّه القلم فقال له اكتب فجرى بما هو كائن الى الابد . « 4 »\r\nتفسير على بن ابراهيم : عن عبد الرحيم بن القصير عن ابى عبد اللّه عليه السّلام قال : سألته عن ن و القلم ، قال ان اللّه خلق القلم من شجرة فى الجنة يقال له الخلد ثم قال لنهر فى الجنة كن مدادا فجمد النهر و كان اشد بياضا من الثلج و احلى من الشهد ثم قال للقلم اكتب قال يا رب ما اكتب قال اكتب ما كان و ما هو كائن الى يوم القيمة فكتب القلم فى رق اشد بياضا من الفضة و اصفى من الياقوت ثم طواه فجعله فى ركن العرش ثم ختم على فم القلم فلم ينطق بعد و لا ينطق ابدا فهو الكتاب المكنون الذى منه النسخ كلها ا و لستم عربا فكيف لا تعرفون معنى الكلام و احدكم يقول لصاحبه\r\n\r\n\r\n","description":"","footnote":"\r\n( 1 ) . ص 91 ، ج 14 ، بحار و در منثور در تفسير سوره قلم .\r\n( 2 ) . ص 91 ، ج 14 ، بحار و در منثور .\r\n( 3 ) . ص 91 ، ج 14 ، بحار .\r\n( 4 ) . ص 91 ، ج 14 ، بحار و تفسير الدر المنثور فى تفسير سوره ن و القلم .\r\n","page_name":" 155 ","page_number":155},
  {"content":"\r\n\r\nانسخ ذلك الكتاب او ليس انما ينسخ من كتاب آخر من الاصل و هو قوله  إِنَّا كُنَّا نَسْتَنْسِخُ ما كُنْتُمْ تَعْمَلُونَ  . « 1 »\r\nو فى الدر المنثور فى تفسير   ن وَ الْقَلَمِ وَ ما يَسْطُرُونَ   عن ابن عباس قال : قال رسول اللّه صلّى اللّه عليه و إله و سلّم ان اول ما خلق اللّه القلم و الحوت قال اكتب قال ما اكتب ؟ قال كل شىء كائن الى يوم القيمة ثم قرأ   ن وَ الْقَلَمِ وَ ما يَسْطُرُونَ   فالنون الحوت و القلم القلم .\r\nو فيه ايضا عن ابن عباس فى قوله ن و القلم قال : قال رسول اللّه صلّى اللّه عليه و إله و سلّم النون المسكة التى عليها قرار الارضين و القلم الذى خط به ربنا عز و جل القدر خيره و شره و نفعه و ضره و ما يسطرون قال الكرام الكاتبون .\r\nو فيه ايضا عن ابن عباس قال : اول ما خلق اللّه القلم فأخذه بيمينه و كلتا يديه يمين و خلق النون و هى الدواة و خلق اللوح فكتب فيه ثم خلق السموات فكتب ما يكون من حينئذ فى الدنيا الى أن تكون الساعة من خلق مخلوق او عمل معمول برّ او فجور و كل رزق حلال أو حرام رطب أو يابس .\r\nو فيه عن عباس أن اشباه هذا قسم اللّه و هى من اسماء اللّه .\r\nو فيه ايضا عن ابن عباس قال : ان اول شىء خلق اللّه القلم فقال له اكتب فقال يا رب و ما اكتب ؟ قال اكتب القدر فجرى من ذلك اليوم ما هو كائن الى أن تقوم الساعة ثم طوى الكتاب و ارتفع القلم و كان عرشه على الماء فارتفع بخار الماء ففتقت من السموات ثم خلق النور فلبست الارض عليه و الارض على ظهر النون\r\n\r\n\r\n","description":"","footnote":"\r\n( 1 ) . ص 89 ، بحار ، ج 14 .\r\n","page_name":" 156 ","page_number":156},
  {"content":"\r\n\r\nفاضطرب النون فمادت الارض فأثبتت بالجبال فان الجبال لتفخر على الارض الى يوم القيامة ثم قرأ ابن عباس   ن وَ الْقَلَمِ وَ ما يَسْطُرُونَ   .\r\nقول ابن عباس در اين گونه مسائل از آن روى سند است كه تفسير را از رسول اللّه صلّى اللّه عليه و إله و سلّم و امير المؤمنين عليه السّلام فرا گرفته است و روايات ديگر معاضد گفتار او بسيار است از اين روى كشف روايت بودن گفتار او مىشود .\r\nدر روايتى از امير المؤمنين عليه السّلام منقول است كه اسم حوتى كه زمين بر آنست يهموت است و در بعضى از نسخه‌ها بلهوت است قال الشاعر :\r\n مالى اريكم كلكم سكوتا * و اللّه ربى خلق البلهوتا \r\nو فى المجمع عن الباقر عليه السّلام : ن نهر فى الجنة قال له اللّه : كن مدادا فجمد و كان ابيض من اللبن و أحلى من الشهد ثم قال للقلم اكتب فكتب القلم ما كان و ما هو كائن الى يوم القيمة . « 1 »\r\nو فى الخصال عنه عليه السّلام قال لرسول اللّه صلّى اللّه عليه و إله و سلّم عشرة اسماء خمسة فى القرآن و خمسة ليست فى القرآن فاما التى فى القرآن محمد و احمد و عبد اللّه و يس و ن « 2 » .\r\nو فى العلل باسناده عن يحيى بن ابى العلاء الرازى أن رجلا دخل على أبى عبد اللّه عليه السّلام فقال : جعلت فداك اخبرنى عن قول اللّه عز و جل   ن وَ الْقَلَمِ وَ ما يَسْطُرُونَ   قال و التفت ابو عبد اللّه عليه السّلام اليه و قال : اما نون فكان نهرا فى الجنة اشد بياضا من الثلج و احلى من العسل قال اللّه عز و جل له : كن مدادا فكان مدادا ثم اخذ شجرة فغرسها بيده ثم قال واليد القوة و ليس بحيث تذهب اليه المشبهة ثم قال لها كونى\r\n\r\n\r\n","description":"","footnote":"\r\n( 1 ) . تفسير صافى ، سوره ن و القلم .\r\n( 2 ) . تفسير صافى ، سوره ن و القلم .\r\n","page_name":" 157 ","page_number":157},
  {"content":"\r\n\r\nقلما ثم قال له اكتب فقال يا رب و ما اكتب قال ما هو كائن الى يوم القيمة ففعل ذلك ثم ختم عليه و قال و لا تنطقن الى يوم الوقت المعلوم . « 1 » اين حديث در چند مطلب است كه ما مورد حاجت از آن را نقل كرديم .\r\nالدر المنثور عن ابى نعيم فى الحلية عن على عليه السّلام مرفوعا قال الكرسى لؤلؤ و القلم لؤلؤ و طول القلم سبعمائة سنة و طول الكرسى حيث لا يعلمه الا العالمون . « 2 »\r\nو فى مسائل عبد اللّه بن سلام حيث يسئل رسول اللّه صلّى اللّه عليه و إله و سلّم عن اشياء قال : لم سمى يوم السبت سبتا قال : هو يوم و كل فيه مع كل من المخلوقين ملكان عن يمينه و شماله يكتبان الحسنات و السيئات فالذى عن يمينه يكتب الحسنات و الذى على شماله يكتب السيئات قال صدقت يا محمد .\r\nفاخبرنى اين مقعد الملكين من العبد و ما قلمهما و دواتهما و ما لوحهما و ما مدادهما ؟ قال صلّى اللّه عليه و إله و سلّم يا ابن سلام مقعدهما بين كتفيه و قلمهما لسانه و دواتهما ريقه و لوحهما فؤاده يكتبان اعماله الى مماته قال صدقت يا محمد .\r\nاخبرنى كم طول القلم و كم عرضه و كم اسنانه و ما مداده و ما اثر مجراه ؟ قال :\r\nطول القلم خمسائة عام له ثمانون سنا يخرج المداد من بين اسنانه و يجرى فى اللوح المحفوظ بما هو كائن الى يوم القيمة بامر اللّه عز و جل قال صدقت يا محمد .\r\nقال فاخبرنى كم للّه من نظرة فى خلقه فى كل يوم و ليلة قال ثلاثمائة و ستون نظرة فى كل نظرة يحيى و يميت و يمضى و يقضى و يرفع و يضع و يسعد و يشقى\r\n\r\n\r\n","description":"","footnote":"\r\n( 1 ) . ص 90 ، ج 14 ، بحار .\r\n( 2 ) . ص 90 ، ج 14 ، بحار .\r\n","page_name":" 158 ","page_number":158},
  {"content":"\r\n\r\nو يذل و يقهر و يغنى و يفقر قال صدقت يا محمد . « 1 »\r\nدر اين حديث بيان عرض قلم نشده است و شايد در طبع ساقط شده باشد و از اختصاص روايت آن نقل مىشود .\r\nفى الكافى عن ابى عبد اللّه عليه السّلام : ان اللّه خلق العقل و هو اول خلق من الروحانيين عن يمين العرش من نوره فقال له : ادبر فأدبر ثم قال له : اقبل فأقبل فقال اللّه تعالى :\r\nخلقتك خلقا عظيما و كرمتك على جميع خلقى الحديث . « 2 »\r\nو عن انس قال : قال رسول اللّه صلّى اللّه عليه و إله و سلّم أن بين يدى الرحمن تبارك و تعالى لوحا فيه ثلثمائة و خمس عشرة شريعة يقول الرحمن و عزتى و جلالى لا يجيئنى عبد من عبادى لا يشرك بى شيئا فيه واحدة منكن الا أدخلته الجنة . « 3 »\r\nقال ابن عباس : اول ما خلق اللّه القلم ثم قال اكتب ما هو كائن الى يوم القيمة قال و هو قلم من نور طوله كما بين السماء و الارض .\r\nو روى مجاهد عنه قال : ان اول ما خلق اللّه القلم فقال اكتب القدر فكتب ما هو كائن الى يوم القيمة و انما يجرى الناس على امر قد فرغ منه . « 4 »\r\nو فى سعد السعود فى حديث الملكين الموكلين بالعبد انهما اذا ارادا النزول صباحا و مساء ينسخ لهما اسرافيل عمل العبد من اللوح المحفوظ فيعطيهما ذلك فاذا صعدا صباحا و مساء بديوان العبد قابله اسرافيل عليه السّلام بالنسخ التى انتسخ لهما حتى\r\n\r\n\r\n","description":"","footnote":"\r\n( 1 ) . ص 172 ، خريدة ابن الوردى .\r\n( 2 ) . حديث 14 ، كتاب العقل و الجهل من الكافى .\r\n( 3 ) . ص 91 ، ج 14 ، بحار .\r\n( 4 ) . ص 88 ، ج 14 ، بحار .\r\n","page_name":" 159 ","page_number":159},
  {"content":"\r\n\r\nيظهر انه كان كما نسخ منه . « 1 » الاختصاص سال ابن سلام النبى صلّى اللّه عليه و إله و سلّم عن ن و القلم قال النون اللوح المحفوظ و القلم نور ساطع و ذلك قوله   ن وَ الْقَلَمِ وَ ما يَسْطُرُونَ   قال صدقت يا محمد .\r\nفاخبرنى ما طوله و عرضه و ما مداده و اين مجراه قال : طول القلم خمسمائة سنة و عرضه مسيرة ثمانين سنة له ثمانون سنا يخرج المداد من بين اسنانه يجرى فى اللوح المحفوظ بامر اللّه و سلطانه قال صدقت يا محمد .\r\nفاخبرنى عن اللوح المحفوظ مما هو قال : من زمردة خضراء اجوافه اللؤلؤ بطانته الرحمة قال صدقت يا محمد .\r\nفاخبرنى كم لحظة لرب العالمين فى اللوح المحفوظ فى كل يوم و ليلة قال ثلاثمائة و ستون لحظة .\r\nبيضاوى در تفسير انوار التنزيل در معانى ن گويد : ن من اسماء الحروف و قيل من اسماء الحوت و المراد به الجنس او اليهموت و هو الذى عليه الارض أوالدواة فان بعض الحيتان يستخرج منه شىء اشد سوادا من النقش يكتب به .\r\nسبحان اللّه كه در كتب تراجم حيوانات نوشته‌اند كه برخى از ماهيان ، مواد سياهى از خود اخراج مىكند به‌طورى كه براى جلوگيرى دشمن آب درياى اطراف خود را سياه مىكند تا دشمن به دو دست نيابد .\r\nو نيشابورى در تفسير غرائب القرآن گويد : و عن بعض الثقات أن اصحاب السحر يستخرجون من بعض الحيتان شيئا اسود كالنفس او اشد سوادا منه يكتبون منه فيكون النون و هو الحوت عبارة عن الدواة و يعضده ما روى أن النبى صلّى اللّه عليه و إله و سلّم\r\n\r\n\r\n","description":"","footnote":"\r\n( 1 ) . مناط الاحكام طالقانى رحمه اللّه .\r\n","page_name":" 160 ","page_number":160},
  {"content":"\r\n\r\nقال : اول شىء خلق اللّه القلم ثم خلق النون و هو الدواة ثم قال اكتب ما هو كائن من عمل او أثر او رزق أو أجل فكتب ما هو كائن و ما كان الى يوم القيمة ثم ختم على القلم فلم ينطق به الى يوم القيمة .\r\nو فى الحديث اول ما خلق اللّه جوهرة فنظر اليها به عين الهيبة فانذابت و تسخنت فارتفع منها دخان و زبد فخلق من الدخان السماء و من الزبد الارض « 1 » .\r\nروايات اهل بيت عليهم السّلام درباره لوح و قلم بسيار است خداوند متعال توفيق فهم اشارات و ادراك حقائق آنها را مرحمت بفرمايد .\r\nپوشيده نيست كه لسان قرآن و لسان اهل بيت وحى و رسالت در اين‌گونه مسائل از غوامض علوم است چنان كه خود آن بزرگان فرموده‌اند : حديثنا صعب مستصعب لا يحتمله الا ملك مقرب او نبى مرسل او عبد امتحن اللّه قلبه للايمان .\r\nاز حديث سفيان ثورى و غير آن دانسته‌اى كه چگونه امام نون را به نهر و نهر را به مداد و مداد را به مداد نور تفسير كرده است و چون سفيان بيان بيشتر خواست به سفيان فرمود اگر تو را اهل جواب نمىيافتم جواب نمىدادم كه جواب داد ، ن ملك است و در حقيقت ملك كه سخن فرمودند فرمودند كه طعام ملك تسبيح و شراب او تقديس است و او را صفات جسم و جسمانى نمىباشد ، چنان كه در فصل قبل مستوفى بيان شده است .\r\nو در همان حديث كه دقت شود معلوم گردد كه امام ن را صادر اول و مقدم بر قلم معرفى فرموده است . زيرا كه فرمود : ن ملك يؤدى الى القلم و هو ملك ، و القلم يؤدى الى اللوح ، الخ .\r\n\r\n\r\n","description":"","footnote":"\r\n( 1 ) . غرائب القرآن للنيشابورى ، فى تفسير سوره ن و القلم .\r\n","page_name":" 161 ","page_number":161},
  {"content":"\r\n\r\nپس ن صادر اول است و در حديث كافى بود كه اولين خلق از روحانيين از يمين عرش از نور خداوند و خلقى عظيم و از همه مخلوق گرامىتر است . و در احاديث ديگر آمده است كه صادر نخستين حقيقت محمديه است كه اول ما خلق اللّه نورى .\r\nپس ن حقيقت محمديه است كه امام فرمود رسول اللّه را در قرآن پنج اسم است يكى از آنها است .\r\nو ديگر اينكه ن را به مداد تفسير كرد ، مدادى كه نور است و همه حروف و كلمات وجودى از اين مداد نوشته شده است پس وجود در هرجا كه قدم نهاد نور است .\r\nمداد حروف كتبى مركب است كه بهترين آن مركب سياه است و چون از تركيب چند ماده صورت مىگيرد آن را مركب گفته‌اند كه يك نوع آن از دوده و زاج و مازو و صمغ ساخته مىشود . چنان‌كه در ملحقات اشعار نصاب ابو نصر فراهى آمده است :\r\n همسنگ دوده زاج است * همسنگ هر دو مازو \r\n همسنگ هر سه صمغ است * آنگاه زور بازو \r\nو باز :\r\n بستان دو درم دود چراغ بىنم * صمغ عربى در او فكن چار درم \r\n مازو دو درم نيم درم زاج سياه * از بهر مركبش فروساى بهم \r\nدر دفتر دل در وصف قرآن عينى و كتبى ثبت است كه :\r\n بود قرآن كتبى آيت عين * بود هر آيات او رايت عين \r\n الف در عالم عينى الوف است * بمانند الف ديگر حروف است \r\n\r\n","description":"","footnote":"","page_name":" 162 ","page_number":162},
  {"content":"\r\n\r\n حروف كتبيش باشد سياهى * حروف عينيش نور الهى \r\n كه اينجا يوم فصل است و جدايى است * و آنجا يوم جمع است و خدايى است \r\nزمين بر پشت حوت است : و فرمود : نون ملك يؤدى الى القلم ، پس قلم از آن تعين گرفته است هم اينكه به قلم ميدهد و هم اينكه زمين بر پشت اوست . بدانكه جميع عالم جسمانى نسبت به ماوراى طبيعت ارض است .\r\nبلكه هر مرتبه نازل وجود نسبت به ما فوق خود ارض است و ما فوق آن آسمان آن ، نون حوت است كه زمين بر پشت او قرار گرفته است كه عالم جسمانى به روح مدبر آن‌كه عالم امر است برقرار است و حوت در اضطراب بود چونكه حوت حيات صرف است ،  وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  . « 1 »\r\nو حيات را قرار و سكون نيست ، و حى چون لفظ حيوان و نزوان و نظائر آنها كه همه حروف آنها بر وفق معانى آنها متحرك‌اند در حركت است و هستى حى است بلكه يكپارچه حيات است كه در فوران و جوشش است .  كُلَّ يَوْمٍ هُوَ فِي شَأْنٍ  كه حق سبحانه در هر شب و روز سيصد و شصت بار در خلق نظر دارد و در هر بار شأن او لا يعد و لا يحصى است . مرحوم حكيم آقا على مدرس زنوزى چه خوب گفته است :\r\n خاك چون عنقا و آدم اوج اوست * فعل حق دريا و عالم موج اوست \r\n در حضيض موج او بس اوجهاست * موجها دريا و دريا موجهاست \r\nو در لفظ يوم نيز بايد تأمل كرد كه يوم مقابل شب در نزد ما نيست زيرا كه شأن خداوند در مطلق يوم و ليل و در ما قبل عالم جسمانى نيز جارى است و حال اين‌كه ليس عند ربك صباح و لا مساء . بلكه ظهور تجليات اسما و صفات خداوند است كه\r\n\r\n\r\n","description":"","footnote":"\r\n( 1 ) . عنكبوت / 65 .\r\n","page_name":" 163 ","page_number":163},
  {"content":"\r\n\r\nاز ظهور تعبير به يوم شده است .\r\nدر اينجا حديثى از حضرت امام صادق عليه السّلام كه ثقة الاسلام كلينى در باب حدوث اسماء اصول كافى به اسنادش از ابراهيم بن عمر از آن جناب روايت كرده است بياوريم كه آن حديث از اسرار مكنون و از غوامض علوم است و به اشاراتى كه در اين رساله شده است تا حدى توان به فهم آن وقوف يافت و به‌طور اجمال مضمون اين حديث بر طبق مفاد لفظ در تقريب مطلب اين مقام كه در آن بحث مىكنيم مفيد است :\r\nقال عليه السّلام : ان اللّه تبارك و تعالى خلق اسما بالحروف غير متصوت و باللفظ غير منطق و بالشخص غير مجسد و بالتشبيه غير موصوف و باللون غير مصبوغ ، منفى عنه الاقطار ، مبعد عنه الحدود ، محجوب عنه حس كل متوهم مستتر غير مستور فجعله كلمة تامة على اربعه أجزاء معا ليس منها واحد قبل الاخر ، فاظهر منها ثلاثة اسماء لفاقة الخلق اليها و حجب منها واحدا و هو الاسم المكنون المخزون فهذه الاسماء التى ظهرت فالظاهر هو اللّه و تبارك و تعالى و سخر سبحانه لكل اسم من هذه الاسماء اربعة اركان فذلك اثنا عشر ركنا ثم خلق لكل ركن منها ثلاثين اسما فعلا منسوبا اليها فهو الرحمن الرحيم الملك القدوس الخالق البارى المصور الحى القيوم لا تأخذه سنة و لا نوم العليم الخبير السميع الحليم العزيز الجبار المتكبر العلى العظيم المقتدر القادر السلام المؤمن المهيمن المنشىء البديع الرفيع الجليل الكريم الرزاق المحيى المميت الباعث الوارث فهذه الاسماء و ما كان من الاسماء الحسنى حتى تتم الثلاثة مائة و ستين اسما . فهى نسبة لهذه الاسماء الثلاثة و هذه الاسماء الثلاثة اركان و حجب الاسم الواحد المكنون المخزون بهذه الاسماء الثلاثة و ذلك\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nقوله تعالى  قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى  « 1 » .\r\nامام عليه السّلام فرمودند : بدرستىكه خداوند تبارك و تعالى اسمى را خلق فرمودند كه به صورت حروف متصوت نبود ، و به لفظ گفته نمىشد ، و به شخص مجسد نبود ، و به تشبيه موصوف نبود ، و به رنگ‌رنگ شده نبود ، أقطار ( طول و عرض و عمق ) از او منفى است ، و حدود از او دور ، و از حس هر متوهمى محجوب است ، پوشيده آشكار است ، پس خداوند آن را يك كلمه تام بر چهار جزء قرار داد كه همه اجزاء با هم بودند ، هيچيك از آن اجزاء چهارگانه پيش از ديگرى نيست .\r\nپس خداوند از آن چهار اسم سه اسم را به سبب فاقه و احتياج خلق بدانها ظاهر فرمود . و از آن چهار يكى را از خلق محجوب فرمود و آن اسم مكنون و مخزون است .\r\nو اين اسمائى كه ظاهر شدند ظاهر : اللّه و تبارك و تعالى است .\r\nو خداوند سبحان براى هر اسمى از اين اسماء سه‌گانه چهار ركن مسخر فرمود ، پس اركان دوازده ركن است . سپس براى هر ركنى سى اسم كه ، فعل هر يك اسم منسوب بدان ركنها باشد آفريد ، يعنى هر اسم مشتق از فعل باشد كه دلالت بر صفاتى كند كه لايق آن ركن باشد نه جامد كه دلالت بر صفات آنها نكند و آن : رحمن ، رحيم ، ملك ، قدوس ، خالق ، باري ، مصور ، حى ، قيوم ، لا تاخذه سنة و لا نوم ، عليم ، خبير ، سميع ، بصير ، حكيم ، عزيز ، جبار ، متكبر ، علي ، عظيم ، مقتدر ، قادر ، سلام ، مؤمن ، مهيمن ، منشيء ، بديع ، رفيع ، جليل ، كريم ، رازق ، محيى ، مميت ، باعث ، وارث است .\r\nاين اسماء و ديگر اسماء حسنى تا سيصد و شصت اسم تمام و كامل گردد .\r\nپس اين اسماء نسبت آن سه اسم‌اند و آن اسماء سه‌گانه اركانند و آن يك اسم\r\n\r\n\r\n","description":"","footnote":"\r\n( 1 ) . ج 1 ، معرب ، ص 87 .\r\n","page_name":" 165 ","page_number":165},
  {"content":"\r\n\r\nمكنون مخزون به اين اسماء سه‌گانه محجوب شده است . اين است قول خداوند تعالى :  قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى  .\r\nهر يك از سه اسم ظاهر : اللّه و تبارك و تعالى ، را دوازده ركن و هر ركن را سى اسم فعل است . سه ضرب در چهار ضرب در سى ، سيصد و شصت گردد .\r\nآيا اسماء اللّه زائد بر ذات‌اند يا عين ذات‌اند ؟ جواب اين‌كه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  ، تعالى اللّه عما يقول الظالمون علوا كبيرا .\r\nچون در تطابق عوالم و مظاهر اين سيصد و شصت اسم سخن رود يك مرتبه ظهور آن را در درجات دائره مىيابيم كه هر دائره اعم از دوائر عظام و صغار سيصد و شصت درجه است كه خداوند رفيع الدرجات است چنان كه اين اسم شريف در قرآن كريم آمده است و رفيع به حساب جمل سيصد و شصت مىشود . سبحان اللّه كه دائره فلك دوازده برج است و هر برجى را سى درجه و مجموع درجات سيصد و شصت است . تا از اين اشارات و لطائف حديث صادق آل محمد صلوات اللّه عليهم چه حقائقى توان ادراك كرد .\r\n الا اى طوطى گوياى اسرار * مبادا خاليت شكر ز منقار \r\n سرت سبز و دلت خوش باد جاويد * كه خوش نقشى نمودى از رخ يار \r\n سخن سر بسته گفتى با حريفان * خدا را زين معما پرده بردار \r\nن ، به حوت و به مداد و دوات تفسير شده است . و از حوت دريا مركب گيرند و نويسند . چه كلماتى از اين مركب بر الواح ، و چه كلمات نورى از مداد نورى آن حوت بر الواح اشياء پديد آمد ؟\r\n چو قاف قدرتش دم بر قلم زد * هزاران نقش بر لوح عدم زد \r\nو پوشيده نيست كه حيات حوت به آب است ؛  وَ كانَ عَرْشُهُ عَلَى الْماءِ  .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآن مداد را تعبير به نهر فرمود كه اين همه كثرات نورى را بايد به قدر نهر مداد باشد آن هم نهرى كه از برف سفيدتر و از انگبين شيرينتر و قلم آن از شجره خلد .\r\nمداد و لوح و قلم همه نورند و در عين حال همه اسماء اللّه‌اند و خداوند به اين اسماء سوگند ياد مىكند اسمايى كه به صورت حروف متصوت نمىباشند و به لفظ گفته نمىشوند و الوان و ابعاد و حدود از آنها منفىاند خلاصه از صفات جسم و جسمانيات منزه‌اند ، و اسماء حسنى و كلمات تامه اويند ، و پوشيده آشكارند ، و امام مىگويد ما كلمات تامه حق و اسماء حسناى الهى هستيم .\r\nبزرگى اين نهر چه قدر است ؟ بايد ببينيم كلماتى كه بدين نهر بر الواح نوشته شده چه قدر است ؟ تا مگر آنگاه به عظمت نهر پى برد . حق سبحانه فرمود :  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ  « 1 » و فرمود :  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  « 2 » .\r\n\r\nتو خود حديث مفصل بخوان از اين مجمل .\r\nو ديگر اين‌كه زمين بر پشت حوت است ، و ن هم به حوت تفسير شده است ، و هم در حديث ديگر به سمكه . اصل لغت سمك بلندى از هر چيز است كه سقف خانه سمك است ، و آسمان سمك . و سمك اللّه السماء بلند گردانيد خداى آسمان را . سمكه ن هم آسمانى است كه كواكب بيشمار موجودات بر اين آسمانند . و در عين حال اگر گوئى رق منشور است كه اين همه كلمات وجودى بر آن مسطوراند ، مقبول است .\r\n\r\n\r\n","description":"","footnote":"\r\n( 1 ) . لقمان / 28 .\r\n( 2 ) . كهف / 110 .\r\n","page_name":" 167 ","page_number":167},
  {"content":"\r\n\r\nشيخ صدوق رحمه اللّه در توحيد باسنادش از رسول اللّه صلّى اللّه عليه و إله و سلّم روايت كرده است كه : ان اللّه عز و جل عمودا من ياقوتة حمراء رأسه تحت العرش و اسفله على ظهر الحوت فى الارض السابعة السفلى فاذا قال العبد لا إله الا اللّه اهتز العرش و تحرك العمود فيقول اللّه تبارك و تعالى اسكن يا عرشى فيقول كيف اسكن و انت لم تغفر لقائلها فيقول اللّه تبارك و تعالى اشهد و املائكتى انى قد غفرت لقائها ، در اين حديث بلند بايد دقت بسزا كرد تا از انضمام آن با ديگر احاديثى كه نقل كرديم چه نتيجه حاصل گردد اگر اهل لسانى در بيان آن به اربعين قاضى سعيد كه حديث اول آنست رجوع شود .\r\nدر احاديث آمده است كه اول ما خلق اللّه العقل ، اول ما خلق اللّه نورى ، اول ما خلق اللّه روحى ، اول ما خلق اللّه القلم ، اول ما خلق اللّه ملك كروبى ، و اول ما خلق اللّه النور . و در حديث ديگر اول مخلوق هو الهوى . و ابو جعفر امام باقر عليه السّلام در حديثى كه رجل شامى آن بزرگوار را از اولين مخلوق مىپرسد گفتار امام به اين جمله مىرسد ، و لكنه اذ لا شىء غيره و خلق الشىء الذى جميع الاشياء منه و هو الماء الذى خلق الاشياء منه فجعل نسب كل شىء الى الماء و لم يجعل للماء نسبا يضاف اليه ، الحديث . حديث را جناب كلينى در روضه كافى باسنادش از محمد بن عطيه روايت كرده است .\r\nو در حديث ديگر كه از غرائب القرآن نقل كرديم از رسول اللّه صلّى اللّه عليه و إله و سلّم است كه اولين مخلوق جوهره‌اى بود كه خداوند به عين هيبت در آن نگريست پس آب شد و گرم شد كه دود و كفك از آن برآمد دود آسمان شد و كف زمين  ثُمَّ اسْتَوى إِلَى \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n السَّماءِ وَ هِيَ دُخانٌ  « 1 » .\r\nو در حديث ديگر بود كه : اول ما خلق اللّه القلم و الحوت . و از همان حديث و احاديث ديگر استفاده مىگردد كه اول ما خلق اللّه الحوت .\r\nبارى الفاظ و عبارات براى معانى چون لباسهاى گوناگون براى افراد انسانىاند .\r\n ديده‌اى خواهم كه باشد شه شناس * تا شناسد شاه را در هر لباس \r\nقلم را به طول پانصد سال راه و به عرض هشتاد سال و در روايت امير عليه السّلام به طول هفتصد سال راه و در بعضى از روايات به طول بين آسمان و زمين تعريف كرده‌اند آن را هشتاد دندانه است كه مركب از آن دندانه‌ها بر لوح محفوظ بامر اللّه تعالى جارى مىشود و قلم هم نور است و نوشته هم نور و نويسندگان كرام كاتبون و اين قلم در دستى است كه مراد از دست قوه است نه چنان كه مشبهه پندارند و اين قلم الاقلام است كه بدون كف و ابهام از وى قضاى الهى جارى مىگردد . قضا حكم كلى است كه در آن تفصيل و تميز و تقدير نيست چون بر لوح نشيند و اندازه و حد گيرد آنگاه قدرش گويند . قضا از قلم منبعث مىگردد و قدر از لوح ، و قلم قدر را مىنويسد ، و مراتب كلمات تا بدين نشأه شهادت مطلقه رسيد . و قلم را هشتاد دندانه است و لوح را سيصد و پانزده شريعت كه هر شريعت به جنت كشاند . رسول اللّه صلّى اللّه عليه و إله و سلّم به ابن سلام فرمود : بطانت لوح رحمت است .\r\nو در روايت امام صادق عليه السّلام ، لوح را به رق تعبير فرمود . رقى كه از نقره سفيدتر و از ياقوت صافىتر است .\r\nو فرمود : آن كتاب مكنون است كه همه نسخه‌ها از وى استنساخ مىشود . و بر دهن قلم مهر زده شد كه تا قيامت نطق ندارد ، نوشتنىها نوشته شد .\r\n\r\n\r\n","description":"","footnote":"\r\n( 1 ) . فصلت / 12 .\r\n","page_name":" 169 ","page_number":169},
  {"content":"\r\n\r\nفرمودند : قلم لؤلؤ است . باز فرمودند نور است . و باز فرمودند از شجر خلد است .\r\nو باز فرمودند ملك است .\r\nو لوح هم محفوظ از محو و زوال است . و حق سبحانه فرمود :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  . « 1 »\r\nپس بنگر كه محو و اثبات در كدام مرتبه است ، و لوح محفوظ در كدام مرتبه ، و ام الكتاب چيست و در چه مرتبه است . و امام فرمود كه لوح محفوظ ملكى است كه به اسرافيل مىرساند و اسرافيل به ميكائيل و ميكائيل به جبرئيل و جبرئيل به انبياء و رسل صلوات اللّه عليهم .\r\nرسول اللّه صلّى اللّه عليه و إله و سلّم فرمود : لوح از در سفيد است و دفتانش زبرجد سبز و باطن لوح هم چون باطن قلم رحمت است اين رق منشور براى كلمات كتاب بزرگ آفرينش چون هيولى است كه رق منشور صورتهاى بيشمار عالم طبيعت است . امام صادق عليه السّلام به عبد الرحيم قصير فرمود : كه آنچه قلم در رق سفيدتر از نقره و صافىتر از ياقوت نوشت كتاب مكنونى است كه اصل همه نسخه‌ها است و ديگر نسخه‌ها از آن اصل استنساخ مىشود . خداوند متعال در قرآن كريم فرموده است :  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  . « 2 » انزال دفعى است و تنزيل تدريجى ، آن كلى است و اين جزئى ، آن اصل است و اين فرع . در خزائن قضا است كه ام الكتاب است و اصل نسخه‌ها به قدر معلوم تنزيل مىيابد كه به تقدير در مىآيد و آن را قدر گوئيم .\r\nبدان كه امين الاسلام طبرسى در تفسير شريف مجمع البيان كه بيان ارتباط سور و آيات قرآنى مىفرمايد ، مرادش ( قرآن انزالى ) است كه يكبارگى در قلب\r\n\r\n\r\n","description":"","footnote":"\r\n( 1 ) . رعد / 30 .\r\n( 2 ) . حجر / 21 .\r\n","page_name":" 170 ","page_number":170},
  {"content":"\r\n\r\nخاتم صلّى اللّه عليه و إله و سلّم نازل شده است   إِنَّا أَنْزَلْناهُ فِي لَيْلَةِ الْقَدْرِ   ، نه قرآن تنزيلى كه در مدت بيست و سه سال نجوما به حسب مناسبات و اوضاع و احوال و رويدادهاى خاص به تدريج در خارج اعنى در ظرف زمان نازل شده است .  وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  « 1 » ، قرآن در مقام جمع است و انزالى ، و فرق در مقام نشر است و تنزيلى فافهم . به نكته 573 كتاب ما هزار و يك نكته ، و دو كتاب ديگر ما : « انسان و قرآن » و « فصل الخطاب » در اين امر رجوع شود .\r\nبعضى ن را از اسماء سوره دانسته‌اند . و امام صادق عليه السّلام فرمود : نهرى در بهشت است . و علم در تأويل به آب بر مىگردد ، پس ن مرتبه‌اى از مراتب عالم است . و حقيقت محمديه صلّى اللّه عليه و إله و سلّم با جميع مراتب عالم متحد است ، و مراتب عالم مراتب سعه وجود است و سوره ظهور آن مراتب است و حق مساوق وجود است و ن اسم آن سوره است .\r\nو ن و قلم و لوح ورق منشور و كتاب مسطور و ديگر مراتب وجود ، از جهتى و لحاظى همه مراتب علم خداونداند .\r\nباز سخن در مراتب نزول و ظهور قرآن مجيد پيش مىآيد ، چند آيه از قرآن بياوريم تا از سير در اين آيات چه حقايقى تحصيل گردد .\r\nسفر بايد كرد كه در آن فوائد بسيار است :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها وَ يَعْلَمُ مُسْتَقَرَّها وَ مُسْتَوْدَعَها كُلٌّ فِي كِتابٍ مُبِينٍ  . « 2 »\r\n قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَ لا يَنْسى  . « 3 »\r\n\r\n\r\n","description":"","footnote":"\r\n( 1 ) . اسراء / 107 .\r\n( 2 ) . هود / 7 .\r\n( 3 ) . طه / 53 .\r\n","page_name":" 171 ","page_number":171},
  {"content":"\r\n\r\n أَ لَمْ تَعْلَمْ أَنَّ اللَّهَ يَعْلَمُ ما فِي السَّماءِ وَ الْأَرْضِ إِنَّ ذلِكَ فِي كِتابٍ إِنَّ ذلِكَ عَلَى اللَّهِ يَسِيرٌ  . « 1 »\r\n وَ ما مِنْ غائِبَةٍ فِي السَّماءِ وَ الْأَرْضِ إِلَّا فِي كِتابٍ مُبِينٍ  . « 2 »\r\n لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ إِلَّا فِي كِتابٍ مُبِينٍ  . « 3 »\r\n وَ ما يُعَمَّرُ مِنْ مُعَمَّرٍ وَ لا يُنْقَصُ مِنْ عُمُرِهِ إِلَّا فِي كِتابٍ إِنَّ ذلِكَ عَلَى اللَّهِ يَسِيرٌ  . « 4 »\r\n وَ كُلَّ شَيْءٍ أَحْصَيْناهُ فِي إِمامٍ مُبِينٍ  . « 5 »\r\n وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ  . « 6 »\r\n وَ عِنْدَنا كِتابٌ حَفِيظٌ  . « 7 »\r\n  وَ كِتابٍ مَسْطُورٍ فِي رَقٍّ مَنْشُورٍ   . « 8 »\r\n  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ   . « 9 »\r\n  ن وَ الْقَلَمِ وَ ما يَسْطُرُونَ   . « 10 »\r\n\r\n\r\n","description":"","footnote":"\r\n( 1 ) . حج / 71 .\r\n( 2 ) . نمل / 76 .\r\n( 3 ) . سبا / 4 .\r\n( 4 ) . فاطر / 12 .\r\n( 5 ) . يس / 13 .\r\n( 6 ) . زخرف / 5 .\r\n( 7 ) . ق / 5 .\r\n( 8 ) . طور / 4 .\r\n( 9 ) . حديد / 24 .\r\n( 10 ) . قلم / 2 .\r\n","page_name":" 172 ","page_number":172},
  {"content":"\r\n\r\n وَ كُلَّ شَيْءٍ أَحْصَيْناهُ كِتاباً  . « 1 »\r\n  بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   . « 2 »\r\n    إِنَّهُ لَقُرْآنٌ كَرِيمٌ فِي كِتابٍ مَكْنُونٍ لا يَمَسُّهُ إِلَّا الْمُطَهَّرُونَ تَنْزِيلٌ مِنْ رَبِّ الْعالَمِينَ     . « 3 »\r\n  وَ كُلُّ شَيْءٍ فَعَلُوهُ فِي الزُّبُرِ وَ كُلُّ صَغِيرٍ وَ كَبِيرٍ مُسْتَطَرٌ   . « 4 »\r\nآيا كتاب و كتاب مبين و كتاب مسطور و ام الكتاب و امام مبين و لوح محفوظ و زبر و نظائر آنها در اين آيات و آيات ديگر هر يك اسم يك حقيقت جداگانه مىباشد يا اينكه همه دلالت بر يك حقيقت دارند جز اينكه به عنايات و عناوين مختلف به اسامى گوناگون تعبير شده‌اند از بحث و فحص در آيات و اخبار و قواعد عقلى ، وجه دوم متعين است .\r\nدر تفسير قمى در تفسير سوره يس گويد :  كُلَّ شَيْءٍ أَحْصَيْناهُ فِي إِمامٍ مُبِينٍ  اى فى كتاب مبين و هو محكم . و قال على عليه السّلام : انا و اللّه الامام المبين ابين الحق من الباطل ورثته من رسول اللّه صلّى اللّه عليه و إله و سلّم .\r\nو فى معانى الاخبار باسناده الى ابى الجارود عن ابى جعفر عن جده عليهم السّلام عن النبى صلّى اللّه عليه و إله و سلّم فى حديث انه قال فى على عليه السّلام انه الامام الذى احصى اللّه تبارك و تعالى فيه كل شىء .\r\nشيخ حر عاملى قدّس سرّه در آخر باب پنجم جلد دوم فصول مهمه از مجالس به اسنادش ؛ عن ابى الجارود عن ابى جعفر محمد بن على الباقر عليه السّلام قال : لما نزلت هذه\r\n\r\n\r\n","description":"","footnote":"\r\n( 1 ) . نباء / 30 .\r\n( 2 ) . بروج / 23 .\r\n( 3 ) . واقعه / 81 .\r\n( 4 ) . آخر سوره قمر .\r\n","page_name":" 173 ","page_number":173},
  {"content":"\r\n\r\nالاية  وَ كُلَّ شَيْءٍ أَحْصَيْناهُ فِي إِمامٍ مُبِينٍ  قام رجلان من مجلسهما فقالا يا رسول اللّه هو التورية ؟ قال لا ، قالا فالانجيل ؟ قال لا ، قالا فالقرآن ، قال لا ، قيل امير المؤمنين على عليه السّلام ؟ فقال رسول اللّه صلّى اللّه عليه و إله و سلّم : هذا الذى احصى اللّه فيه علم كل شىء .\r\nدر اين مقام راجع به اقسام نون و قلم و عرش و حمد و قلب و قيامت به نكته 663 هزار و يك نكته رجوع شود .\r\nآيا ممكن است كه انسان به جايى برسد كه بشود ، الامام الذى احصى اللّه تبارك و تعالى فيه كل شىء كه جان او لوح محفوظ گردد و عالم به آنچه در كتاب مبين است بشود و وعاء حقائق عوالم گردد ، يا ممكن نيست ؟ آن‌چه كه از ادله عقليه و آيات و اخبار مستفاد است البته وجه اول متعين است چنان كه در ديگر رسائل اين كمترين چون نهج الولايه ، و انسان كامل از ديدگاه نهج البلاغه و غيرهما معنون و مبرهن است .\r\nآيا بحث در لوح و قلم و قضا و قدر و حروف مقطعه قرآن ، به همين قدر پايان يافت ، يا اين‌كه اگر به منطق عالمى ربانى شرح داده شود مثنوى هفتاد من كاغذ شود ؟ البته وجه دوم متعين است .\r\nرسول اللّه صلّى اللّه عليه و إله و سلّم در جواب ابن سلام فرمود كه دو ملك موكل بنده بين دو شانه او نشسته‌اند و زبانش قلمشان و آب دهانش دواتشان و روانش لوحشان است كه اعمال او را تا مماتش مىنويسند . گويا بين دو شانه نشستن ايشان اشاره به اشراف و اطلاع و احاطه آنان بر احوال عبد باشد .\r\nو آنكه فرمود فؤاد عبد لوح ملكين است همان است كه مكرر از آيات و اخبار اشاراتى كرده‌ايم كه آدمى صحيفه اعمال خود است ،  اقْرَأْ كِتابَكَ كَفى بِنَفْسِكَ الْيَوْمَ \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n عَلَيْكَ حَسِيباً  . « 1 »\r\nزبان در اين حديث قلم شد و آب دهن دوات ، صادر نخستين قلم الاقلام بود و ن دوات ، مظاهر قلم و لوح در عوالم به اقتضاى احوال هر عالمى بايد تا چه اندازه باشد ؟ از آن قلم الاقلام بگير تا به اين قلمى كه اكنون در دست من است و بدان بر لوح كاغذ مىنويسم .\r\n چو من ماهى كلك آرم بتحرير * تو از نون و القلم مىپرس تفسير \r\nحالا كه در كتابت و كاتب و لوح و قلم ، تا اندازه‌اى آشنائى حاصل شده است ، در نوشتن خداوند متعال در دلهاى مؤمنان هم تدبرى شود ،  أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ  . « 2 »\r\nآن‌كه گفتيم : ( به اقتضاى احوال هر عالم ) جهتش اين است كه در آنجا به غير كف و ابهام است و در اينجا با كف و ابهام .\r\nباز اگر تأمل شود معلوم مىگردد كه هر عقلى قلم است و هر نفسى لوح . و همچنين هر ما فوقى نسبت به مادونش كه آن واهب است و اين متهب ، آن قلم و اين لوح است . معلم و متعلم آن قلم است و اين لوح . و هر فاعلى قلم و هر منفعلى لوح است . آدم قلم و حوا لوح است .\r\n آسمان مرد و زمين زن در خرد * هر چه آن انداخت اين مىپرورد \r\nپس آسمان قلم و زمين لوح است . امير المؤمنين على عليه السّلام مظهر عقل كل ، و سيده نساء عالمين فاطمه صديقه مظهر نفس كل است و عقل و نفس قلم و لوح‌اند .\r\nشيخ عارف محيى الدين عربى در باب سيصد و شانزده فتوحات مكيه ، و قيصرى در اواخر فصل اول مقدماتش بر شرح فصوص الحكم محيى الدين آنجا كه گفته\r\n\r\n\r\n","description":"","footnote":"\r\n( 1 ) . اسراء / 15 .\r\n( 2 ) . مجادله / 23 .\r\n","page_name":" 175 ","page_number":175},
  {"content":"\r\n\r\nاست : اشاره الى بعض المراتب الكلية و اصطلاحات الطائفة فيها . « 1 »\r\nو ميرداماد در قبس عاشر قبسات « 2 » ، و صدر المتألهين در جلد ششم اسفار طبع اول « 3 » و ديگر موارد موقف هفتم آن ، در لوح و قلم و نظائر آنها مطالبى بسيار بلند و تحقيقاتى سودمند آورده‌اند . به خصوص در فتوحات مكيه كه شيخ تضلع علمى خود را به خوبى معرفى كرد و بعد از وى در اين امور به از او نگفته‌اند و بجز از گفتار او نياورده‌اند .\r\nو نيز متأله سبزوارى در شرح اسرار دفتر سوم مثنوى « 4 » در ن و ق بيانى شيرين دارد .\r\nو از آنكه رسول اللّه صلّى اللّه عليه و إله و سلّم فرمود : فؤاد عبد لوح ملكين است نيز اشارتى بدين مطلب است كه سير در عوالم انفسى راهنماى به عوالم آفاقى است كه در تطبيق عالم صغير و كبير سخن‌ها بسيار رفته است و از اين مقايسه مطالبى پديد آمده است . من عرف نفسه فقد عرف ربه .\r\nاز اين مباحث و اشارات فوق بايد پى ببرى آسمانى كه وحى از آنجا نازل مىشود و ملك از آنجا فرود ميآيد چيست ؟ و بدانى كه ملائكه را كه مدبرات مادون خودند مراتب مختلف و مقامات و درجات متعدد است ؛  وَ ما مِنَّا إِلَّا لَهُ مَقامٌ مَعْلُومٌ  . « 5 »\r\nاز قواى نظام هستى مطلقا تعبير به ملائكه و املاك فرموده‌اند . مثلا دو قوه شهويه\r\n\r\n\r\n","description":"","footnote":"\r\n( 1 ) . ص 11 ، ط 1 .\r\n( 2 ) . ص 279 ، ط 1 ، و ص 299 .\r\n( 3 ) . 111 ، ط 1 ، رحلى .\r\n( 4 ) . 249 ، ط 1 .\r\n( 5 ) . صافات / 165 .\r\n","page_name":" 176 ","page_number":176},
  {"content":"\r\n\r\nو غضبيه از ملائكه ارض‌اند . به شرح قيصرى بر فص آدمى فصوص الحكم « 1 » و به نكته 114 هزار و يك نكته راقم رجوع شود . معلم ثانى فارابى را در فصوص ، فصى به غايت نيكو در مسائل اين فصل است كه فرمود :\r\nلا تظن أن القلم آلة جمادية . و اللوح بسيط ، و الكتاب ( الكتابة خ ل ) نقش مرقوم ، بل القلم ملك روحانى ، و اللوح ملك روحانى ، و الكتابة تصوير الحقائق ، فالقلم يتلقى ما فى الامر من المعانى و يستودعه اللوح بالكتابة الروحانية ، فينبعث القضاء من القلم ، و التقدير ( و القدر خ ل ) من اللوح . أما القضاء فيشتمل على مضمون أمره الواحد ، و التقدير يشتمل على مضمون التنزيل به قدر معلوم و فيها يسنح ( يسيح ، يشبح خ ل ) الى الملائكة التى فى السماوات ، ثم يفيض الى الملائكة التى فى الارضين ثم يحصل المقدر فى الوجود .\r\nترجمه : گمان مبر كه قلم آلتى جمادى است ، و لوح سطحى است ، و كتاب نقشى است بلكه قلم ملك روحانى است ، و لوح ملك روحانى است و كتابت تصوير حقائق است . پس قلم معانى را كه در عالم امر است فرا مىگيرد و به كتابتى روحانى آن را به وديعت به لوح مىسپارد پس قضا از قلم منبعث مىشود ، و تقدير از لوح . اما قضا مشتمل بر مضمون امر واحد او است ، و تقدير مشتمل بر مضمون تنزيل به اندازه معلوم . مقدر در اين مرتبه تقدير به ملائكه‌اى كه در سمواتند سانح مىشود ، سپس به ملائكه‌اى كه در زمين‌اند فائض مىشود سپس در وجود حاصل مىشود .\r\nآن‌كه فارابى فرمود : ( بر دهان قلم مهر زده شد كه تا قيامت نطق ندارد ) مرحله عاليه وجود است كه قلم است و بر دهان او مهر زده شده است و مادون آن در تغيير و تجدد و حركت و محو و اثبات است كه قدر نشر به وفق قضاى جمع است فافهم .\r\n\r\n\r\n","description":"","footnote":"\r\n( 1 ) . ص 77 ، چاپ سنگى ، ط 1 .\r\n","page_name":" 177 ","page_number":177},
  {"content":"\r\n\r\nالهيات اسفار « 1 » فصل فى الاشاره الى نسخ الكتاب مطلوبست .\r\nمباحثى عظيم در اين مقام پيش ميآيد كه به برخى از آنها در كتب و رسائل ما از قبيل ؛ « انسان و قرآن » و « قضا و قدر » و « خير الاثر » و « گشتى در حركت » اشارتى شده است .\r\nسبحان اللّه با اين‌كه :\r\n هر دم از اين باغ برى مىرسد * تازه‌تر از تازه‌ترى مىرسد \r\nو حق سبحانه فرمود :  كُلَّ يَوْمٍ هُوَ فِي شَأْنٍ  ، باز بر دهن قلم مهر زده شده است كه تا قيامت سخن نمىگويد . قد جف القلم بما هو كائن الى يوم القيامة . جمع بين قلم و كائن در حديث چه قدر شيرين است . قلم در كشيم كه قد جف القلم .\r\n بر قلم بر خوان حسن افسون قد جف القلم را * تا كه گستاخى نپندارد سر افسانه دارم \r\n دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  . « 2 »\r\nحسن حسن زادهء آملى\r\n\r\n\r\n","description":"","footnote":"\r\n( 1 ) . ج 3 ، ط 1 ، ص 111 .\r\n( 2 ) . يونس / 11 .\r\n","page_name":" 178 ","page_number":178},
  {"content":"\r\n\r\n\r\nليلة القدر و فاطمه سلام الله عليها\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين\r\nمن عرف فاطمة حقّ معرفتها فقد ادرك ليلة القدر . « 1 »\r\nنظر عمده ما در اين رساله اين است كه حضرت سيده نساء عالمين فاطمه زهرا عليها السّلام ليلة القدر و يوم اللّه است ، و نيز آشنائى به مقام رفيع ليلة القدر و يوم اللّه و پى بردن به عظمت سعه وجودى انسان و شرح صدر اوست كه آخذ و حامل قرآنست . و در آن مبرهن مىگردد كه قرآن و عرفان و برهان از هم جدايى ندارند و انسان بالفعل همان قرآن و عرفان و برهان است .\r\nليلة القدر و يوم اللّه را مراتب و مظاهر بسيار است ، چنان كه همه حقايق نظام هستى بدين منوال‌اند كه نسبت دانى به عالى نسبت فرع به اصل و ظل به ذى ظل است . از دانى تعبير به آيت و صنم و عكس و ظل و نظاير آنها مىكنند . قرآن كريم فرموده است .  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ  « 2 » .\r\nو از امام سيد الساجدين عليه السّلام است كه : العجب كل العجب لمن أنكر النشأة الاخرى و هو يرى النشأة الاولى .\r\n\r\n\r\n","description":"","footnote":"\r\n( 1 ) . تفسير فرات كوفى از امام صادق عليه السّلام .\r\n( 2 ) . واقعه / 63 .\r\n","page_name":" 181 ","page_number":181},
  {"content":"\r\n\r\nو از امام ثامن الحجج عليه السّلام است كه : قد علم أولوالالباب أن ما هنالك لا يعلم الا بما هيهنا .\r\nبراى تقريب به مقصود به صورت تنظير گوييم : هر يك از جنت و نار را در همه عوالم از حضرت علميه تا عالم شهادت مطلقه مظاهر است . و هر يك از مظاهر ، مظهر اسمى از اسماء اللّه است . و نيز هر يك از اين مظاهر را در هر عالمى صورى و لوازمى است كه لايق به همان عالم مىباشند .\r\nاسماى حق سبحانه جمالى و جلالىاند ، جنت مظهر جمالى و نار مظهر جلالى است . و همچنين قبر را در اين نشأه افراد متشابه است ، و در آن نشأه قبرى روضة من رياض الجنة است و قبرى حفرة من حفر النار كه وزان قبر در اين نشأه و آن نشأه وزان انسان در نشأتين است ، يعنى چنان كه انسان در اين نشأه نوع و در تحت او افراد متشابه و متماثل‌اند و در آن نشأه جنس است و در تحت او انواع كه اشخاص به حسب علوم و افعال و ملكاتشان به صور مختلفه‌اند ، قبرهاى اين نشأه نيز افراد متشابه‌اند ، اما قبرهاى آخرت قبرى روضه‌اى از رياض جنت و قبرى حفره‌اى از حفره‌هاى نار است پس قبرها خود انسانهايند .\r\nاين دو مطلب را به عنوان مثال ذكر كرده‌ايم كه يك شىء را عوالم و مظاهر و مراتب بسيار است و در هر موطن حكمى خاص دارد ، و در عين حال از غيب تا عين ، وحدت هويت او محفوظ است . بر همين منوال زمان را نيز در بعض عوالمش حيات و شعور است  وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  « 1 » .\r\nدر نيل به مراتب ليلة القدر در اين حديث شريف و مانند آن كه در جوامع روائى مروى است تدبر بسزا شود ، در كافى به اسنادش از زرارة روايت كرده است كه :\r\n\r\n\r\n","description":"","footnote":"\r\n( 1 ) . عنكبوت / 65 .\r\n","page_name":" 182 ","page_number":182},
  {"content":"\r\n\r\nقال ابو عبد اللّه عليه السّلام : التقدير فى ليلة تسع عشرة ، و الابرام فى ليلة احدى و عشرين ، و الامضاء فى ليلة ثلاث و عشرين . « 1 »\r\nبدان‌كه دهر روح زمان و علت آن است و نسبت دهر به زمان نسبت روح به جسد است . و به عبارت اخرى موجودات عالم دهر ، مبادى و علل وجودات زمان و زمانى هستند كما اينكه سرمدى علت دهرى است ، و چنان كه روح علت جسد و مرتبه كمال آن است و جسد مرتبه ضعف علت و معلول آن است ، همچنين است زمان و زمانيات نسبت به دهر . خلاصه سرمد روح دهر است و دهر روح زمان .\r\nمثل دهر با زمان ، مثل صورت كليه معقوله زمان ذهنى با زمان متدرج خارجى است كه در حقيقت بر اساس رصين حركت جوهريه ، مقدار سيلان طبيعت است جز اين‌كه صورت معقوله با زمان خارجى معيت وجوديه ندارد و علت آن نيست ، اما آن صورت عقليه‌اى كه جوهر مفارق در طول زمان و علت اوست يعنى همان روح زمان ، معيت وجوديه دارد . غرض از اين تنظير ثبات مطلق صورت معقوله و تجدد زمان خارجى است .\r\nحال كه دانسته‌اى دهر روح زمان و علت آن است ، و حقيقتى عقلى مفارق از طبيعت است ، بنابراين در بسيارى از مواردى كه از زبان اهل بيت عصمت و وحى به زمان مانند مخاطبه با ذوى العقول خطاب مىشود ، بايد به لحاظ خطاب به اصل و مبدأ زمان بوده باشد كه از مفارقات نوريه و دار آخرت است و دار آخرت حيات و شعور است  وَ إِنَّ الدَّارَ الْآخِرَةَ لَهِيَ الْحَيَوانُ  .\r\nاز باب مثال دعاى چهل و پنجم صحيفه سجاديه در وداع شهر رمضان .\r\nامام سجاد عليه السّلام خطاب به ماه مبارك رمضان مىكند و چندين بار وى را سلام\r\n\r\n\r\n","description":"","footnote":"\r\n( 1 ) . وافى فيض ، ج 7 ، ص 57 ، چاپ اول رحلى .\r\n","page_name":" 183 ","page_number":183},
  {"content":"\r\n\r\nمىكند و مىفرمايد : السلام عليك يا شهر اللّه الاكبر و يا عيد اوليائه ، السلام عليك يا اكرم مصحوب من الاوقات و يا خير شهر فى الايام و الساعات .\r\nو به تقرير و تعبير ديگر گوييم : اگر در وداع زمان و سلام بدان برايت اشكال پيش آيد كه زمان از قبيل موجود زنده با شعور قابل صحبت و توديع و سلام نيست ، جوابش اينكه :\r\nزمان و مكان و ساير اشياى بىجان ، اگرچه در اين عالمشان و به اين صورشان شاعر نيستند ولى همه آنها را در بعض عوالم عاليه حيات و شعور و نطق و بيان و حب و بغض است ، چنان كه اخبار بسيارى كه در احوال عوالم برزخ و قيامت آمده است و همچنين مكاشفات اهل كشف كاشف اين مطلب است زيرا آنچه در اين عالم وجود مىيابد آنها را در عوالم ديگرى كه به حسب وجود سابق بر اين عالم‌اند وجودى است و موجودات را در هر عالمى صور و احكام مخصوص به آن عالم است كه با صور و احكام اين عالم اختلاف دارد ، يعنى اختلاف به حسب ظل و ذى ظل و حقيقت و رقيقت دارد و از احكام بعض عوالم عاليه اين است كه هر چند در آنها موجودند داراى حيات و شعوراند . زيرا كه آن دار دار حيات است و زنده است ، چنان كه اخبار بر آن دلالت دارد و قول خداوند متعال  وَ إِنَّ الدَّارَ الْآخِرَةَ لَهِيَ الْحَيَوانُ  بدان اشارت دارد و از اخبارى كه دلالت بر حيات موجودات عالم آخرت مىكند اخبارىاند كه در آنها آمده است فواكه بهشت تكلم دارند و سرير بهشتى به تكيه كردن مؤمن بر آنها شادى و استبشار مىنمايد ، بلكه برخى از اين اخبار دلالت بر تكلمات ارض با مؤمن و كافر دارند و اين امور به اين عالم حسى گويا نيستند ، لذا اهل اين عالم تكلمات آنها را نمىشنوند بلكه به ملكوتشان در تكلم و فرح و استبشارند .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nو از اين قبيل است تكلم حصا در دست رسول اللّه صلّى اللّه عليه و إله و سلّم كه نطق و تكلم سنگ ريزه به ملكوت او است و اعجاز رسول اللّه صلّى اللّه عليه و إله و سلّم اين بود كه نطق لسان ملكوت آنها را به أسماع دنيوى إسماع كرده است ، بلكه آنچه را كه نبى يا ولى معجزه كرده است از قبيل انطاق جماد و احياى آن ، همه از اين بابند ، چه اين‌كه عصاى موسى و طير عيسى ، حياتشان به ملكوتشان بوده است و ملكوت از اهل اين عالم غائب است مگر اينكه خداوند بنا بر حكمتى براى ايشان اظهار بدارد ، پس زمان در بعضى عوالمش حى است و مر او را شعور است . بنابراين باكى نيست كه زمان به حسب همان عالم خود كه حى و شاعر است طرف خطاب و توديع قرار گيرد .\r\nزمان را به بيان مذكور اصلى مفارق است كه علت اين زمان و روح آن است و با وى معيت وجودى طولى دارد . و در لغت لاتين و گرك براى زمان رب النوع بنام ساتورن  ( Saturne )  قائل‌اند و شايد اشارت به همين مطلب سامى بوده باشد .\r\nاز آنچه كه در بيان ليلة القدر تذكر داده‌ايم دانسته مىشود كه ليلة القدر را به حسب نشأه عنصرى زمانى ، افراد متشابه و متماثل ، در يك سال و يا در يك ماه بوده باشد ، مثلا در يك ماه مبارك رمضان به حسب اختلاف آفاق در يكى از آفاق شرقيه مثلا هند شبى بيست و سوم ماه مبارك رمضان باشد كه به حسب روايات اهل بيت عصمت و طهارت ليلة القدر است ، و حال اين‌كه شب قبل آن در يكى از آفاق غريبه آن مثلا ايران شب بيست و سوم ماه مبارك بوده است كه در آفاق ايران رؤيت هلال ماه مبارك يك شب قبل از هند به وقوع پيوسته است كه هر دو شب ليلة القدر است و به حسب آفاق متعدد است به تعدد ظلى و زمانى ، چنان كه هر يك از انواع عالم ماده و مدت را وجود متفرد عقلانى است كه به اذن اللّه مدير و مدبر افراد متكثر عنصرى نوع خود است و همه آنها را در حضانت خود دارد و در شرع\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمقدس از آن تعبير به ملك موكل شده است ،  لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ  « 1 » .\r\nو بدان كه مراتب نظام هستى را بر تثليث فرموده‌اند كه عقل كل و نفس كل و عالم طبيعت بوده باشد و از اين سه عالم به عبارات گوناگون تعبير نموده‌اند ، صاحب اسفار در چندين موضع آن بر اين مبنى سخن گفته است و همچنين صاحب فصوص و فتوحات و ديگر از اعاظم علماء و ما در اين مقام به نقل حديثى شريف كه از غرر احاديث مروى از صادق آل محمد عليه السّلام است تبرك مىجوييم و آن اينكه عزيز نسفى در انسان كامل گويد : اين سخن امام جعفر صادق عليه السّلام است : ان اللّه تعالى خلق الملك على مثال ملكوته ، و أسس ملكوته على مثال جبروته ليستدل بملكه على ملكوته و بملكوته على جبروته « 2 » .\r\nپس بدان كه هر مرتبه نازل نظام هستى ، مثال و آئينه مرتبه عالى آن است و هر صغير و كبير از خزانه‌اش به وفق اقتضاى هر عالم بدون تجافى تنزل نموده است تا به نشأه شهادت مطلقه رسيده است  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  « 3 » و ليلة القدر را هم بر اين منوال بدان چنان كه يوم اللّه را ، فتدبر .\r\n\r\n\r\n","description":"","footnote":"\r\n( 1 ) . رعد / 12 .\r\n( 2 ) . صفحه 180 و 375 .\r\n( 3 ) . سجده / 6 .\r\n","page_name":" 186 ","page_number":186},
  {"content":"\r\n\r\n\r\nتعريف ليلة القدر به بيانى رفيع‌تر\r\nدر حدود بيست و پنج سال قبل ، در فرخنده روزى به محضر مبارك علم علم و طود تحقيق ، حبر فاخر و بحر زاخر آيت حق استاد بزرگوار جناب حاج شيخ محمد تقى آملى كساه اللّه جلابيب رضوانه ، تشرف حاصل كرده بودم . در آن اوان در ليلة القدر تحقيق مىنمودم و به نوشتن رساله‌اى در ليلة القدر اشتغال داشتم و مطالبى بسيار در اين موضوع جمع‌آورى كرده بودم ، به همين مناسبت از ليلة القدر سخن به ميان آوردم و نظر شريفش را در بيان آن استفسار نموده‌ام . از جمله اشاراتى كه برايم بشارات بوده است مبذول داشتند اينكه فرمودند : به بيان امام صادق عليه السّلام كه جده‌اش صديقه طاهره عليها السّلام را ليلة القدر خوانده است و ليلة القدر را به آن جناب تفسير فرموده است دقت و تدبر نماييد .\r\nپس از آن براى تحصيل حديث فحص بسيار كرده‌ايم تا به ادراك آن در تفسير شريف فرات كوفى رضوان اللّه تعالى عليه كه حامل اسرار ولايت است توفيق يافته‌ايم و صورت آن اين است :\r\nفرات قال حدثنا محمد بن القسم بن عبيد معنعنا عن ابى عبد اللّه عليه السّلام قال :   إِنَّا أَنْزَلْناهُ فِي لَيْلَةِ الْقَدْرِ   ، الليلة فاطمة و القدر اللّه فمن عرف فاطمة حق معرفتها فقد ادرك ليلة القدر ، و انما سميت فاطمة لان الخلق فطموا عن معرفتها ، او معرفتها الشك من ابى القسم . قوله   وَ ما أَدْراكَ ما لَيْلَةُ الْقَدْرِ * لَيْلَةُ الْقَدْرِ خَيْرٌ مِنْ أَلْفِ شَهْرٍ   يعنى خير من الف مؤمن و هى أم المؤمنين  تَنَزَّلُ الْمَلائِكَةُ وَ الرُّوحُ فِيها  و الملائكة\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nالمؤمنون الذين يملكون علم آل محمد صلّى اللّه عليه و إله و سلّم و الروح القدس هى فاطمة   بِإِذْنِ رَبِّهِمْ مِنْ كُلِّ أَمْرٍ * سَلامٌ هِيَ حَتَّى مَطْلَعِ الْفَجْرِ   يعنى حتى يخرج القائم . « 1 »\r\nدر اين حديث شريف حضرت امام صادق عليه السّلام جده‌اش حضرت صديقه طاهره فاطمه زهرا عليها السّلام را ليلة القدر معرفى فرمود ، چرا حضرت صديقه عليها السّلام ليلة القدر نباشد و حال آن‌كه يازده قرآن ناطق در اين ليله نازل شده است . حديث ياد شده خيلى بلند و متضمن مباحثى عرشى است .\r\nقرآن كريم كه عصاره حقائق بىكران جهان هستى است بر انسان كاملى كه مخاطب به   أَ لَمْ نَشْرَحْ لَكَ صَدْرَكَ   است به‌طور نزول دفعى و يكبارگى نازل شده است . در لغت عرب انزال نزول دفعى است و تنزيل نزول تدريجى   إِنَّا أَنْزَلْناهُ فِي لَيْلَةِ الْقَدْرِ   « 2 » ،  إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا  « 3 » انسان به فعليت رسيده قرآن ناطق است .\r\nامام صادق عليه السّلام فرمود : من عرف فاطمة حق معرفتها فقد ادرك ليلة القدر .\r\nمبانى عقلى و نقلى داريم كه منازل سير حبى وجود در قوس نزول ، معبر به ليل و ليالى است ، چنان كه در معارج ظهور صعودى به يوم و ايام . بعضى از ليالى ليالى قدراند و بعضى از ايام ، ايام اللّه .\r\nاز اين اشارات در   إِنَّا أَنْزَلْناهُ فِي لَيْلَةِ الْقَدْرِ   و در حديث مذكور و نظائر آنها تدبر بفرما ، اقرأ و ارق .\r\nاين فاطمه عليها السّلام كه ليلة القدر يازده كلام اللّه ناطق است امام صادق عليه السّلام فرمود :\r\n\r\n\r\n","description":"","footnote":"\r\n( 1 ) . صفحه 218 ، طبع نجف .\r\n( 2 ) . سوره قدر .\r\n( 3 ) . هل أتى / 24 .\r\n","page_name":" 188 ","page_number":188},
  {"content":"\r\n\r\nكسى حق معرفت به آن حضرت پيدا كند يعنى به درستى او را بشناسد ليلة القدر را ادراك كرده است . و آن مريم عليها السّلام است كه مادر عيسى روح اللّه عليه السّلام است ، خداوند سبحان فرمود :   وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا   « 1 » ، چه مرد و چه زن بايد خودش را تزكيه نمايد و حلقه بندگى در گوش كند . فيض حق سبحانه وقف خاص كسى نيست . به قول شيرين حكيم ابو القاسم فردوسى :\r\n فريدون فرخ فرشته نبود * به مشك و به عنبر سرشته نبود \r\n به داد و دهش يافت آن نيكوئى * تو داد و دهش كن فريدون توئى \r\nدفتر دل كه يكى از آثار منظوم نگارنده است در مقام بيان شرح صدر انسان در ترجمه حديث مذكور گويد :\r\n ز قرآن و ز آيتهاى قدرش * ببين اين خاك‌زاد و شرح صدرش \r\n تبارك صنع صورت آفرينى * چه صورت ساخت از ماء مهينى \r\n از اين حبه كه رويانيد از گِل * در او قرآن شود يكباره نازل \r\n نگر در حبه نطفه چه خفته است * در اين يك دانه هر دانه نهفته است \r\n چو تو يك دانه هر دانه هستى * ندارد مثل تو يك دانه هستى \r\n تبرك از حديث ليلة القدر * بجويم تا گشايد مر تو را صدر \r\n حديثى كان تو را آب حياتست * برايت نقل آن اينجا براتست \r\n به تفسير فرات كوفىاى دوست * نظر كن تا در آرى مغز از پوست \r\n امام صادق آن قرآن ناطق * يكى تفسير همچون صبح صادق \r\n\r\n\r\n","description":"","footnote":"\r\n( 1 ) . مريم / 19 .\r\n","page_name":" 189 ","page_number":189},
  {"content":"\r\n\r\n بفرموده است و بشنو اى دل آگاه * كه ليله فاطمه است و قدر اللّه \r\n چو عرفانش به حق كرديد حاصل * به ادراك شب قدريد نائل \r\n دگر اين شهر نى ظرف زمانست * كه مؤمن رمزى از معنى آنست \r\n ملائك آن گروه مؤمنين‌اند * كه اسرار الهى را امين‌اند \r\n مر آنان را بود روح مؤيّد * كه باشد مالك علم محمد صلّى اللّه عليه و إله و سلّم \r\n مراد روح هم كه روح قدسى است * جناب فاطمه حوارى انسى است \r\n بود آن ليله پرارج و پراجر * سلام هى حتى مطلع الفجر \r\n بود اين مطلع الفجر ممجّد * ظهور قائم آل محمد صلّى اللّه عليه و إله و سلّم \r\n در اين مشهد سخن بسيار دارم * و ليكن وحشت از گفتار دارم \r\n كه حلق اكثر افراد تنگ است * نه ما را با چنين افراد جنگ است \r\n بجنگم با خودم ار مرد جنگم * كه از نفس پليدم گيج و منگم \r\n چرا با ديگرى باشد حرابم * كه من از دست خود اندر عذابم \r\n چه در من آتشى در اشتعال است * كه دوزخ را ز رويش انفعال است \r\n مرا عقل و مرا نفس بد آيين * گهى آن مىكشد گاهى برد اين \r\n بسى از خويشتن تشويش دارم * همه از نفس كافر كيش دارم \r\n اگر جنگيدمى با نفس كافر * كجا اين وحشتم بودى به خاطر \r\n و ليكن باز با رمز و اشارت * بيارم اندكى را در عبارت \r\n وجود اندر نزول و در صعودش * به ترتيب است در غيب و شهودش \r\n در اين معنى چه جاى قيل و قال است * كه طفره مطلقا امر محال است \r\n توانى نيز از امكان اشرف * نمايى سير از اقواى به اضعف \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n به امكان اخس بر عكس بالا * نمايى سير از اضعف به اقواى \r\n لذا آن را كه بينى در رقيقت * بيابى كاملش را در حقيقت \r\n نظر كن نشأت اينجا چگونه * از آن نشأت همى باشد نمونه \r\n شنو در واقعه از حق تعالى * لقد علمتم النشأة الاولى \r\n اگر عارف بود مرد تمامى * تواند خود بهر حد و مقامى \r\n به باطن بنگرد از صقع ظاهر * ز اول پى برد تا عمق آخر \r\n محاكاتى كه اندر اصل و فرع است * بسان زارع و مزروع و زرع است \r\n برو بر خوان تو نحن الزارعون را * بيابى زارع بىچند و چون را \r\n كه بر شاكلت خود هست عامل * چه كل يعمل را اوست قائل \r\n نزول اندر قيود است و حدود است * صعود اندر ظهور است و شهود است \r\n شب اينجا نمودى از حدود است * بسى شبها كه در طول وجود است \r\n چنان كه روز رمزى از ظهور است * ظهور است هر كجا مصباح نور است \r\n خروج صاعد از ظلمت به نور است * كه يوم است و هميشه در ظهور است \r\n چو صاعد دمبدم اندر خروج است * پس او ايام در حال عروج است \r\n نگر اندر كتاب آسمانى * به حم سجده تا سرّش بدانى \r\n عروج امر با يوم است و آن يوم * بود الف سنه مقدارش اى قوم \r\n ز الف سنه هم مىباش عارج * به خمسين الف سنه معارج \r\n ولى اين روز خود روز خدايى است * نه هر روزى بدين حد نهايى است \r\n نه هر يومى از ايام الهى است * كه آن پيدايش اشيا كما هى است \r\n چو عكس صاعد آمد سير نازل * ليالى خوانيش اندر منازل \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n ليالى اندر اينجا همچو اشباح * ليالى اندر آنجا همچو ارواح \r\n بدان بر اين نمط ايام و اشهر * كه مىآيد پديد از ماه و از خور \r\n شب قدر اندرين نشأه نمودى * بود از ليلة القدر صعودى \r\n چو ظلى روز اينجا روزها را است * كه يوم اللّه ، يوم القدر اينجا است \r\n مر انسانى كه باشد كون جامع * شب قدر است و يوم اللّه واقع \r\nتبصره : از جمع بين دو وجه مذكور در بيان ليلة القدر دانسته مىشود كه مراد از ليلة القدر در   إِنَّا أَنْزَلْناهُ فِي لَيْلَةِ الْقَدْرِ   ،  إِنَّا أَنْزَلْناهُ فِي لَيْلَةٍ مُبارَكَةٍ  « 1 » خود حضرت خاتم صلّى اللّه عليه و إله و سلّم است كه منزل فيه و منزل اليه در حقيقت يكى است و منزل فيه ، صدر مشروح آن جناب است ،   أَ لَمْ نَشْرَحْ لَكَ صَدْرَكَ   ،   نَزَلَ بِهِ الرُّوحُ الْأَمِينُ عَلى قَلْبِكَ   « 2 » هر چند ظرف زمان آن به لحاظ نشأه عنصرى يكى از همين ليالى متعارف است چه اينكه انسان كون جامع را كه ليلة القدر و يوم اللّه است به لحاظ اين نشأه مادى متى است كه وجود ظلى عنصرى او در امتداد ظرف زمان است پس منزل فيه در حقيقت و واقع قلب آن حضرت است و بعد از آن به لحاظ ظرف زمان منزل فيه اليلة القدر زمانى است كه منزل فيه به لحاظى در منزل فيه است و هر دو وعاى منزل فيه‌اند ، چنان كه هر انسان عنصرى نسبت وعاى علمش هنگام تلقى معانى با وعاى زمان او چنين است . فافهم .\r\nدر تفسير عرائس البيان ناظر به اين مطلب سامى و تفسير انفسى است كه گويد :\r\nليلة القدر هى البنية المحمدية حال احتجابه عليه السّلام فى مقام القلب بعد الشهود الذاتى لان الانزال لا يمكن الا فى هذه البنية فى هذه الحالة . و القدر هو خطره عليه السّلام و شرفه\r\n\r\n\r\n","description":"","footnote":"\r\n( 1 ) . دخان / 3 .\r\n( 2 ) . شعراء / 194 .\r\n","page_name":" 192 ","page_number":192},
  {"content":"\r\n\r\nاذ لا يظهره قدره و لا يعرفه هو الا فيها .\r\nو نيز در بيان السعادة از بنيه محمديه تعبير به صدر محمد صلّى اللّه عليه و إله و سلّم كرده است و گفت : فى ليلة القدر التى هى صدر محمد صلّى اللّه عليه و إله و سلّم .\r\nتفصيل آن بايد به كتاب ما قرآن و انسان رجوع شود كه در حول آيات قرآن و درجات انسان مطالبى دارد .\r\n دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  .\r\nقم - حسن حسن زاده آملى جمعه 19 ع 2 ، سنه 1405 ه . ق 21 / 10 / 1363 ه . ش\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nمناسك حج\r\n\r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\nبسم اللّه الرّحمن الرّحيم\r\nالحمد للّه ربّ العالمين و صلّى اللّه على سيّدنا خاتم النّبيين و آله الطّاهرين و جميع الأنبياء و المرسلين و العباد الصّالحين قوله سبحانه   إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ * فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ   . « 1 »\r\n\r\n\r\n","description":"","footnote":"\r\n( 1 ) . آل عمران / 97 - 98\r\n","page_name":" 197 ","page_number":197},
  {"content":"\r\n\r\nكسى كه چهل و هشت ميل يعنى شانزده فرسخ از چهار جانب مكّهء مكرمه از مكّه دور باشد ، براى او حجّ تمتّع است . و حجّ تمتّع ، حجّة الاسلام است .\r\nحجّ تمتّع اگرچه يك واجب است ولى از دو عمل مركّب است :\r\n1 - عمره .\r\n2 - حجّ ، يعنى عمره تمتّع و حجّ تمتّع .\r\nو ما در اين وجيزه آنچه را كه متن واجب است و مطابق عمل به احتياط و اتفاق اصحاب است ، با طايفه‌اى از مستحبّات ذكر مىكنيم و از خداى متعال توفيق اصابت در رأى و عمل را مسألت داريم .\r\nعمره تمتّع بر حجّ تمتّع مقدّم است يعنى در حجّ تمتّع ، اوّل بايد عمره تمتّع كه جزء اوّل آن است انجام شود ، بعد از آن حجّ تمتّع .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nعمره تمتّع\r\nآداب و دستورهايى كه اجزاى عمره تمتّع‌اند يعنى عمره تمتّع بدانها تحقّق مىيابد بدين شرح‌اند :\r\nاحرام بايد در ميقات بسته شود . و چون - إن شاء اللّه تعالى - اوّل به مدينه منوّره مشرّف مىشويد از مسجد شجره محرم مىشويد .\r\nبراى محرم شدن كه شروع در عمل حجّ تمتّع كه حجّة الاسلام است ، غسل احرام مستحب مؤكّد است ، و اگر آب ميسور نشد ، تيمّم بدل از غسل احرام كند . و مىتواند در مدينه غسل احرام كند تا با همان غسل در مسجد شجره محرم شود .\r\nو چون غسل كرد لباس احرام مىپوشد . و اگر بتواند نماز احرام كه مستحب است بخواند ، و لااقل يك دو ركعتى كه اذان و اقامه ندارد و به يك سلام تمام مىكند .\r\nلباس احرام دو قطعه پارچه است كه يكى را لنگ خود قرار مىدهد و بر كمر مىبندد ، و ديگرى را بر دوش مىاندازد . پوشيدن اين دو جامه احرام واجب است . و اين دو جامه بايد از جنسى باشند كه نماز خواندن در آنها صحيح باشد .\r\n« ارشادا عرض مىشود كه قطيفه‌ها و حوله‌هاى بزرگ پيدا مىشوند كه براى لباس احرام بسيار مناسب‌اند ، هم اين‌كه دوخته نيستند و هم اين‌كه ساتر خوبىاند و هم اين‌كه خوب بر دوش و بدن قرار مىگيرند » .\r\nو اگر خوف سرما و مانند آن باشد مىتواند جامهء ندوخته‌اى روى شانه خود بر روى احرام قرار دهد ، مثلا بر دوش او دو قطيفه باشد .\r\nو به خصوص در لباس احرام اهتمام خاص داشته باشد كه از مال حلال مزكّى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nباشد - يعنى خمس آن داده باشد - لباس معمول و متعارف خود را از تن بدر مىآورد و آن دو قطعه لباس احرام را مىپوشد .\r\nو در هنگام پوشيدن لباس احرام بلكه پس از پوشيدن جامهء احرام نيّت مىكند كه احرام جهت عمره تمتّع حجّة الاسلام مىبندم قربة الى اللّه . و در همين نيّت توجّه دارد اجتناب از آنچه را كه خداوند سبحان براى محرم منع فرموده است .\r\nمثلا اين‌طور نيّت مىكند : « احرام جهت عمره تمتّع حجّة الاسلام مىبندم و اجتناب مىكنم از آنچه را كه خداوند عالم براى محرم منع فرموده است قربة الى اللّه تعالى » و اين نيّت را مىتواند بر زبان هم جارى كند كه زبان و دل با هم موافق باشند .\r\nو بعد از نيّت احرام بىفاصله - يعنى مقارن با نيّت كه اين تلبيه حكم تكبيرة الإحرام در نماز را دارد - تلبيات اربع را بدين‌صورت مىگويد : لبّيك ، اللّهم لبّيك ، لبّيك لا شريك لك لبّيك ، إنّ الحمد و النّعمة لك و الملك ، لا شريك لك لبّيك .\r\nتلبيه شعار محرم است ، و در گفتن آن صوت را بلند كند ، و به صورت مذكور واجب آن آورده مىشود ، و لكن بهتر اين است كه بدين‌صورت بوده باشد :\r\nلبّيك ، اللّهم لبّيك لبّيك ، لا شريك لك لبّيك ، إنّ الحمد و النّعمة لك و الملك ، لا شريك لك لبّيك ، ذا المعارج لبّيك لبّيك ، داعيا الى دار السّلام ، لبّيك لبّيك غفّار الذّنوب ، لبّيك لبّيك أهل التّلبية ، لبّيك لبّيك ذا الجلال و الإكرام ، لبّيك لبّيك مرهوبا و مرغوبا إليك ، لبّيك لبّيك تبدئ و المعاد اليك ، لبّيك لبّيك كشّاف الكرب العظام ، لبّيك لبّيك عبدك و ابن عبديك ، لبّيك لبّيك يا كريم لبّيك .\r\nسعى كن در تلبيه صادق باشى . و بسيار مستحب است كه تلبيه را بعد از نمازها ، چه واجب و چه مستحب بگويى كه از تعقيبات نمازها باشد ، و نيز در سحرها و وقتى كه از خواب برخاستى ، و در حال ركوب و عروج و نزول و هبوط ، و خلاصه اكثار\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nآن در احوال و اطوار محرم استحباب اكيد دارد .\r\nو چون محرم شدى امورى چند بر محرم حرام مىشود :\r\n1 - شكار كردن حيوان بيابانى ، حتّى به شكارچى كمك در شكار كردن ، اگرچه با اشاره راه‌نمايى نمايد ، چه شكارچى محرم باشد و چه نباشد .\r\n2 - خوردن گوشت شكار بيابانى - نه دريايى از قبيل ماهى ، كه زيست آن به كلّى در آب است - كشتن حيوانات گزنده و درنده از قبيل مار و عقرب و گرگ مانعى ندارد .\r\n3 - استمتاع - يعنى لذّت بردن - از زن به هر نحو كه باشد .\r\n4 - استمناء يعنى كارى كند كه از خود منى بيرون آرد .\r\n5 - عقد ازدواج براى خود يا ديگرى ، خواه آن ديگرى محرم باشد و خواه نباشد و همچنين است خطبه - يعنى خواستگارى كردن - و شاهد عقد شدن .\r\n6 - هرگونه استفاده و لذّت بردن از چيزهايى كه بوى خوش داشته باشد .\r\n7 - گرفتن يا بستن بينى از بوى بد ، لكن از بوى بد به سرعت دورى كردن و حبس نفس نمودن حرام نيست .\r\n8 - فسوق يعنى دروغ گفتن و دشنام دادن به مؤمن و مفاخره نمودن .\r\n9 - جدال يعنى قسم ياد كردن به خداوند متعال ، مانند لا و اللّه و بلى و اللّه در مورد اختلاف و دشمنى .\r\n10 - كشتن حيوانات بدن و انداختن آنها از بدن و لباس حتّى مثلا انداختن كنهء شترى از بدن شتر ، و كشتن هر جاندار به غير از آنچه كه استثناء شده است .\r\n11 - ماليدن روغن به بدن ، چه خوشبو باشد و چه نباشد .\r\n12 - بر طرف كردن مو از هر جاى بدن خود يا ديگرى ، مگر در صورت ضرورت مثل اين‌كه مژه به چشم رفته باشد و آزار رساند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n13 - گرفتن ناخن مگر در صورت ضرورت ، مثل اين‌كه ناخن بشكند و سبب رنج و ضرر باشد .\r\n14 - كندن دندان ، مگر در صورت ضرورت كه مثلا درد آن قابل تحمّل نباشد و ماندن آن موجب ضرر باشد .\r\n15 - حجامت و هر عملى كه موجب بيرون آمدن خون باشد مگر در حال ضرورت .\r\n16 - كندن يا بريدن درخت و گياه حرم .\r\n17 - آشكارا حمل سلاح نمودن ، مگر در صورت ترس از دزد و دشمن .\r\n18 - سرمه كشيدن به قصد زينت و خودآرائى مگر در صورت ضرورت .\r\n19 - نگاه كردن در آينه ، مگر در صورت ضرورت مثلا خاشاك به چشم رفته است كه براى درآوردن آن نياز به نگاه كردن آينه دارد . و لكن نگاه كردن در آب مانعى ندارد و عينك زدن كه براى زينت نباشد منعى ندارد .\r\n20 - انگشتر براى زينت باشد ، امّا انگشتر به عنوان پيروى از سنّت پيغمبر اكرم صلّى اللّه عليه و إله و سلّم اشكالى ندارد .\r\n21 - حنا بستن براى زيبايى نه براى معالجه .\r\nاين امور ياد شده مشترك بين مرد و زن است .\r\nو اين امور ذيل مختص به مردان است :\r\n1 - پوشيدن اقسام لباس دوخته و شبه دوخته .\r\n2 - پوشيدن چيزى كه پشت پا را بپوشاند مانند كفش و چكمه و گيوه و امثال آنها .\r\n3 - پوشاندن سر ، و فرو بردن سر در آب و مانند آن ، حتّى پوشاندن سر به مثل گل و مانند آن .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n4 - سايه‌بان داشتن مثل چتر و مانند آن در موقع راه رفتن ، مگر اين‌كه ضرورتى پيش آيد ، امّا در منزلگاه توقّف زير سقف و خيمه و درخت مثلا منعى ندارد .\r\nو چون به توفيق خداى سبحان ، محرما وارد مكّه معظّمه شدى طواف عمره را بجا مىآورى . و شرائط طواف در طهارت بدن و لباس احرام مانند نماز است كه مثلا بايد بدن و لباس احرام پاك باشند ، و با وضو يعنى با طهارت بوده باشى .\r\nو طواف ، هفت شوط يعنى هفت دور طواف خانه خدا كعبه معظّمه كردن است كه ابتدا از حجر الأسود شروع مىشود ، و هر شوطى به حجر الأسود تمام مىشود .\r\nو چون مىخواهى شروع در طواف كنى ، اندكى قبل از حجر الأسود قرار بگير و نيّت كن « طواف عمره تمتّع حجّة الاسلام بجا مىآورم قربة الى اللّه تعالى » و بايد كه تا آخر طواف ، كعبه معظّمه به طرف چپ تو قرار گيرد يعنى رو به آن نكنى ، و همچنين پشت به آن ننمايى .\r\nو مسافت مطاف از كعبه - يعنى از خانه خداى تعالى - تا مقام ابراهيم عليه السّلام است كه از حدّ نبايد بدر رفت . لذا چون به حجر اسماعيل عليه السّلام رسيدى بايد خيلى دقّت كنى كه فاصله زياد نشود . و حجر اسماعيل بايد داخل در طواف باشد نه اين‌كه در هنگام طواف از ميان حجر اسماعيل و خانه كعبه بگذرى .\r\nو از كعبه تا مقام ابراهيم يعنى فاصله و مسافت نامبرده بيست و شش ذراع و نيم است ، لذا از حجر اسماعيل بيش از شش ذراع نبايد فاصله بگيرد كه از مطاف بدر مىرود .\r\nو بر روى شاذروان كه سكّويى است بر گرداگرد كعبه در حال طواف راه نرود ، و دستهاى خود را باز ننمايد كه مبادا بر روى شاذروان قرار گيرد زيرا كه على التّحقيق شاذروان جزء كعبه است و طواف بايد بين كعبه و مقام ابراهيم باشد . و\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nطواف را بايد متوالى هم بجا آورد به موالات عرفيه .\r\nو چون طواف انجام گرفت در پشت مقام ابراهيم دو ركعت نماز به نيّت نماز طواف بجا مىآورى و اين نماز واجب است . و بدين‌گونه نيّت مىكنى كه : « نماز طواف عمره تمتّع حجّة الاسلام بجا مىآورم قربة الى اللّه تعالى » . و بين نماز طواف با طواف فاصله نباشد يعنى عرفا گفته شود كه نماز را بعد از طواف بجا آورده است . و در اين نماز يعنى در قرائت و اداى كلمات و مخارج حروف بايد خيلى دقّت شود . و در قرائت اين نماز مخيّرى بين جهر و اخفات ، هر نحوه بخوانى صحيح است .\r\nو چون از نماز طواف فارغ شدى ، براى سعى بين صفا و مروه مىروى و سعى هم از واجبات عمره است و ركن است . و ابتداء از كوه صفا مىكنى و به سوى مروه مىروى كه بايد رو به سوى مروه باشد . و همچنين از مروه به صفا مىروى و بايد رو به سوى صفا باشد . از صفا به مروه يك شوط است و از مروه به صفا يك شوط ، و هم‌چنين ، پس شوط هفتم به مروه تمام مىشود كه بازگشتن به صفا ندارد ، در صفا پاشنهء پا را به كوه بچسباند ، و همچنين در مروه انگشتان پا را به كوه برساند ، بلكه چه بهتر كه براى حصول يقين از پله‌هاى صفا و مروه هم بالا رود ، چه در آغاز و چه در انجام . و در وقت شروع بدين‌گونه نيّت مىكند ، « سعى ميان صفا و مروه عمرهء تمتّع حجّة الاسلام بجا مىآورم قربة الى اللّه تعالى » و در صورت خستگى مىتوانيد كه اندكى در مبدأ و منتهى يعنى در صفا و مروه در هر شوطى استراحت كنيد ولى زياد فاصله نشود كه مبادا عرفا توالى به هم بخورد . و در اثناى سعى بدون عذر عقلانى توقّف نكند و ننشيند . و سعى كن كه در سعى با سكينه و وقار باشى .\r\nو چون شوط هفتم تمام شد كه به مروه منتهى مىشود بايد تقصير كنى . و آن چنانست - يعنى مقصود از اين تقصير اين است - كه مقدارى از موى سر و شارب و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nريش را كوتاه كنى . و اگر از هر يك از آنها اندكى كوتاه كنى كافى است . ( پس تقصير به معنى كوتاه كردن است ) . و مىتوانى گرفتن ناخن را تقصير قرار دهى ، مثلا ناخن سر انگشتى را با قيچى بچينى . و در حال تقصير هم بايد نيّت كنى ، مثلا بگويى :\r\n« تقصير مىكنم به جهت بيرون آمدن از احرام در عمره تمتّع ( يعنى به جهت حلال شدن آنچه كه در حال عمره تمتّع حرام بود ) قربة الى اللّه تعالى » . آخرين اعمال عمره تمتّع ، تقصير است .\r\nو به اين تقصير ، جزء اوّل حجّ تمتّع كه حجّة الاسلام است انجام يافت كه از احرام بدر مىآيد و همه محرّمات اختصاصى محرم بر او حلال مىشود ، مگر تراشيدن سر و كندن گياه و درخت حرم و بوى خوش و صيد كه تا شخص از حدود حرم خارج نشود صيد براى او حرام است و زن كه تا طواف نساء و نماز آن خوانده نشد بر او حلال نمىشود . بنابر قولى به وجوب طواف نساء و نماز آن در عمره تمتّع هم ، و عمل به آن احتياط خوبى است ، و لكن شهرت با عدم وجوب طواف نساء در عمره تمتّع است كه پس از تقصير زن حلال مىشود . ( امّا محرّمات غير اختصاصى محرم ، چون استمناء و كذب و ناسزا گفتن به مؤمن و . . . كه در هر حال حرام است ) .\r\nچون تقصير كرد از احرام بدر مىآيد و لباس عادى خود را مىپوشد ولى از مكّه بدر نمىرود تا دوباره احرام ببندد و جزء دوم حجّة الاسلام - يعنى حجّ تمتّع - را بجا آورد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nحجّ تمتّع\r\nبار دوم احرام مىبندد به نيّت حجّ تمتّع . اين احرام را در همه جاى مكّه معظّمه مىتواند ببندد ، ولى بهتر اين است كه در مسجد الحرام باشد ، و افضل آن مقام ابراهيم عليه السّلام يا حجر حضرت اسماعيل است . و نيّت آن بدين‌گونه است : « جهت حجّ تمتّع حجّة الاسلام احرام مىبندم بر من واجب قربة الى اللّه تعالى » . و چه بهتر كه اين احرام در روز ترويه يعنى روز هشتم ذى الحجّه باشد .\r\nبدان كه كيفيت اين احرام به همان نحوه است كه در احرام عمره گفته شده است .\r\n« جناب كلينى قدّس سرّه در كافى از حضرت امام صادق عليه السّلام روايت كرده است كه چون روز هشتم ذى الحجّه - ان شاء اللّه - فرا رسيده است غسل كن و دو جامه احرامت را بپوش و با پاى برهنه با سكينه و وقار داخل مسجد الحرام مىشوى ، و در مقام ابراهيم عليه السّلام يا در حجر اسماعيل عليه السّلام دو ركعت نماز مىخوانى ، سپس مىنشينى تا زوال شمس نماز واجب ( ظهر ، يا ظهر و عصر ) را مىخوانى ، و پس از اداى نماز واجب احرام حجّ مىبندى نيّت احرام مىكنى و محرم مىشوى به همان نحو كه احرام عمره مىبستى ، بعد با سكينه و وقار مىروى . . . » تا آخر حديث .\r\nالبته در اين حديث شريف چند عمل مستحبّى نيز ذكر شده است ، و اگر به مضمون آن عمل شود چه بهتر .\r\nپس از احرام در مكّه به عرفات مىروى ، از ظهر روز نهم ذى الحجّه تا مغرب شرعى آن روز وقوف در عرفات واجب است . و بدين‌گونه نيّت مىكند : « براى حجّ تمتّع حجّة الاسلام وقوف در عرفات مىكنم قربة الى اللّه تعالى » .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو در عرفات ، به خصوص هنگام غروب آن ، خيلى بايد به دعا و تضرّع مشغول باشى و حضور را در همه حال نيك مراقب و محافظ باش . عبد اللّه باش و عند اللّه باش .\r\nپيش از غروب شمس نبايد از عرفات كوچ كرد ، حتما بايد زوال حمرهء مشرقيه بشود .\r\nپس از مغرب از عرفات به سوى مشعر كوچ مىكنيد ( يعنى در شب عيد قربان به سوى مشعر كوچ مىكنيد ) . و در امر هلال ذى الحجّه چاره‌اى جز متابعت نيست ، هر چه كه بر آن اشتهار به وقوع پيوسته است و ثابت شده است كافى است . خلاصه در امر هلال بايد تابع شهرت و اخبار به رؤيت هلال آنان بود .\r\nو چون به سوى مشعر الحرام كوچ كرده است شب را تا طلوع آفتاب بايد در مشعر بسر برد ، و بايد براى اين وقوف در مشعر هم نيّت كند . مثلا بگويد : « در مشعر الحرام امشب تا طلوع شمس وقوف مىكنم به جهت حجّ تمتّع واجب قربة الى اللّه تعالى » .\r\nو از عرفات هر وقت شب كه به مشعر رسيد اوّل وقوف او در مشعر است و صحيح است .\r\nو مستحب است در شب مشعر ، سنگريزه‌ها براى رمى جمرات در منى جمع كند .\r\nو چون در مشعر ، فجر طالع گردد تجديد نيّت كند كه مثلا « در مشعر الحرام از اوّل فجر تا طلوع آفتاب به سر مىبرم قربة الى اللّه تعالى » چه اين‌كه مقدار واجب در وقوف مشعر ما بين طلوع فجر تا طلوع شمس گفته شده است ، چنان‌كه صاحب جواهر از دروس شهيد نقل كرده است .\r\nاز مشعر بعد از طلوع شمس به منى رهسپار مىشوى ، و در اين روز كه روز عيد\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاست سه امر واجب است : اوّل رمى جمره عقبه ، دوم قربانى ، سوم حلق رأس .\r\nاوّل : رمى جمره عقبه ، جمرهء عقبه را مىشناسند . رمى آن بايد با هفت عدد سنگ‌ريزه كه جمار نباشند - يعنى آن هفت عدد سنگ‌ريزه ابكار باشند ، و مقصود از بكر بودن سنگ‌ريزه‌ها اين است كه زدهء ديگران نباشند - و چنان‌كه گفتيم اگر اين سنگ‌ريزه‌ها در مشعر جمع شود چه بهتر و گرنه از هر كجاى حرم باشد صحيح است . مگر اين‌كه جناب كلينى رضوان اللّه عليه در كافى از امام صادق عليه السّلام روايت كرده است كه سنگ‌ريزه را از جميع حرم مىتوان گرفت مگر از مسجد الحرام و مسجد خيف .\r\nو در روايت ديگر از آن حضرت نقل كرده است كه از سنگ‌ريزه خارج حرم ، و از سنگ‌ريزه جمار - يعنى سنگ زده ديگران - نبايد باشند .\r\nخلاصه اين‌كه جمره عقبه هفت بار بايد با سنگ‌ريزه ابكار مأخوذ از حرم رمى شود . و نيّت مىكند مثلا بدين‌گونه : « هفت ريگ به اين جمره مىزنم - و يا رمى جمره عقبه مىنمايم - قربة الى اللّه تعالى » .\r\nو مستحب است كه در هنگام رمى حصات ( يعنى رمى سنگ‌ريزه‌ها ) با طهارت و رو به قبله و پياده و دعا در هر انداختن ، و بين رامى تا جمره از ده تا پانزده ذرع فاصله بودن .\r\nو بايد رامى در هنگام رمى جمره در سطح زمين مواجه ستونى كه آن را رمى مىكنند بوده باشد و غير اين صورت مجزى نيست . و ديگر اين‌كه رمى جمرات در شب جايز نيست ، بايد از ما بين طلوع شمس تا غروب آن باشد .\r\nدوم : قربانى ، بعد از آن‌كه رمى جمره عقبه كرد به قربانگاه در منى براى قربانى مىرود . و حيوان قربانى بايد فقط از گوسفند و گاو و شتر باشد . و بايد حيوان قربانى\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبىنقص و عيب باشد حتّى شاخ شكسته و گوش بريده نباشد ، و همچنين خصىّ نباشد ، و مريض و لاغر نباشد ، و مستحب است كه چاق باشد . و اگر گوش او بريده نباشد ولى سوراخ و شكافته باشد گفته شده است كه اشكال ندارد ، ولى بهتر ترك آن است ، و اگر در خلقت بىشاخ و دم است هم اجتناب شود . و يك قربانى براى چند نفر كافى نيست . و چون قربانى شما گوسفند است احتياط اين است كه اگر ميش است داخل سال دوم باشد ، و اگر بز است داخل سال سوم باشد ، و ذكور و انثى در اين جهت يكسان‌اند .\r\nقربانى عبادت است لذا در آن نيّت معتبر است . مثلا بدين‌گونه نيّت مىكند :\r\n« قربانى واجب مىكنم از جهت حجّ تمتّع حجّة الاسلام قربة الى اللّه تعالى » يكى از آداب قربانى كه مطابق احتياط است اين است كه گوشت قربانى تثليث شود بدين معنى كه قسمتى از آن را براى خودش بگيرد و مقدارى از آن را بخورد ، و قسمتى را كه كمتر از ثلث آن نباشد به فقراء مسلمان بدهد ، و قسمتى را به مؤمنين هديه نمايد .\r\nو بدان كه لازم نيست حاجى به دست خود حيوان را ذبح كند بلكه مىتواند نائب بگيرد ولى بهتر اين است وقتى نائب كارد - مثلا - بر گلوى قربانى مىكشد ، حاجى هم دست خود را بر روى دست نائب نهد كه كأنّ او دارد قربانى مىكند .\r\nسوم : حلق رأس است كه پس از قربانى انجام مىشود ، و آن چنان است كه بايد همهء سر حلق شود نه اين‌كه يك گوشه‌اى از سر زير مو تراشيده شود ، و مثلا بدين گونه نيّت مىكند : « حلق رأس مىكنم جهت حجّ تمتّع واجب قربة الى اللّه تعالى » .\r\nپس از حلق رأس آنچه كه در احرام برايش حرام بود حلال مىشود مگر زن و بوى خوش و شكار صحرائى .\r\nپس از حلق رأس در همان روز دهم به مكّه مراجعت مىكند ، و طواف زيارت\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحجّ مانند طواف عمره كه گفته شده است بجا مىآورد ، و بدين‌گونه مثلا نيّت مىكند كه : « هفت دور طواف كعبه مىكنم جهت حجّ تمتّع واجب قربة الى اللّه تعالى » .\r\nدر اصطلاح شرع اين طواف به طواف زيارت ناميده مىشود .\r\nو بعد از طواف حجّ دو ركعت نماز در پشت مقام ابراهيم عليه السّلام چنان‌كه در عمره گفته شده است مىخواند . و بدين‌گونه نيّت مىكند كه : « نماز طواف جهت حجّ تمتّع واجب مىگزارم قربة الى اللّه » . و بعد از نماز طواف ، سعى بين صفا و مروه مىكند به همان ترتيبى كه در عمره گفته‌ايم و نيّت مىكند كه : « سعى صفا و مروه جهت حجّ تمتّع واجب مىكنم قربة الى اللّه تعالى » . و چون سعى تمام شد حالا بوى خوش بر او حلال مىشود .\r\nو بعد از اين عمل ، طواف نساء بجا مىآورد مثل طواف عمره و طواف حجّ تمتّع . و بدين‌گونه مثلا نيّت مىكند كه : « طواف نساء بجا مىآورم جهت حجّ تمتّع واجب قربة الى اللّه » . و بعد از آن دو ركعت نماز در پشت مقام ابراهيم عليه السّلام مىخواند و بدين‌گونه نيّت مىكند كه : « نماز طواف نساء بجا مىآورم قربة الى اللّه تعالى » و حالا زن بر او حلال مىشود ، و لكن لازم نيست كه طواف نساء بلافاصله بعد از طواف زيارت حجّ باشد . و بدان كه تا از طواف زيارت حجّ فارغ نشده ، پوشيدن لباس دوخته كراهت دارد ، چنان‌كه تا از طواف نساء فارغ نشده ، استعمال بوى خوش كراهت دارد ، و طواف زيارت گفته آمد .\r\nو نيز بدان كه در روز دهم مراجعت به مكّه براى آن‌كه حجّ تمتّع بر او واجب است افضل است . و مىتواند در روز يازدهم به مكّه برود ، ولى فعلا وسائل رفتن به مكّه در روز دهم به آسانى فراهم است ، بهتر اين است كه از روز دهم تأخير نيندازد ،\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nو اگر تأخير انداخته ، حجّ او صحيح است .\r\nو بعد از آن‌كه از اعمال مزبور در روز عيد در مكّه فارغ شده است به منى مراجعت مىكند كه شب يازدهم را بايد در منى باشد ، و شبهاى يازدهم و دوازدهم و سيزدهم بيتوته در منى به عمل مىآورد . و رمى جمرات سه‌گانه « جمره اولى ، وسطى و عقبه » به ترتيب - همان‌گونه كه در رمى جمره عقبه در ضمن وظائف روز عيد قربان گفته شده است - در روزهاى 11 و 12 و 13 در منى انجام مىدهد . و مستحب است كه در اين سه روز حتّى به جهت طواف مستحب هم باشد از منى بيرون نرود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nبرخى از احكام نساء\r\nدر خاتمه برخى از احكام نساء را در اعمال حجّ تمتّع به عرض مىرسانيم :\r\n1 - اجهار در تلبيه و هروله در سعى ، براى نساء نيست ، چنان‌كه استلام حجر هم .\r\n2 - افضل اين است كه لباس احرام زن حرير نباشد ، اگرچه هر لباسى كه با آن مىتوانست نماز بخواند مجزى است ، و مىتواند دو جامه احرام را زير لباس بپوشد .\r\n3 - جايز است پوشيدن لباس دوخته براى زن ، حرمت دوخته اختصاص به مرد دارد . و براى زن قفّازين نهى شده است ( قفّازين به صيغه تثنيه دستكش مخصوصى است كه در آن پنبه مىكردند و دستها را براى حفظ از سرما بدان مىپوشاندند ، و يا يك نوع زينت است ، كيف كان احوط اين است كه از آن اجتناب شود ) .\r\n4 - بر زن محرمه تغطيه وجه و تستّر از اجنبى جايز و بلكه واجب است . و احتياط واجب اين است كه زن در صورت امن ، كشف وجه نكند ، و الّا اسدال ثوب نمايد ، هر چند بر وجه اصابت كند .\r\nاز امام صادق عليه السّلام است كه « المحرمة تسدل الثّوب على وجهها الى الذّقن » و در روايت ديگر « المحرمة تسدل ثوبها الى نحرها » . « 1 »\r\n5 - زينت آلاتى را كه زن قبلا در برداشت مىتواند در حال احرام داشته باشد و لكن براى رجال اظهار نكند ، و حتى به عنوان تزيّن براى زوجش نباشد .\r\n6 - تظليل براى زن حرام نيست ، چنان‌كه حلق - يعنى سر تراشيدن - براى زن حرام است .\r\nاحكام و مسائل ديگر در حجّ از قبيل اقسام حجّ و كليهء وظائف زنان در حجّ ، و\r\n\r\n\r\n","description":"","footnote":"\r\n( 1 ) . وافى ، ط 1 ، م 8 ، ص 95 .\r\n","page_name":" 212 ","page_number":212},
  {"content":"\r\n\r\nكفارات و خلل و شكوك در اعمال حجّ ، و ادعيه و آداب مستحبّه و غيرها بسيار است . اميدواريم بدين مقدار كه از امّهات و اصول مسائل حجّ تمتّع كه حجّة الاسلام است ان شاء اللّه تعالى شأنه مجزى بوده باشد . و هو يهدى الى سبيل الرّشاد ، و نسأله أن يجعله ذخرا لنا يوم المعاد .\r\nقم - حسن حسن‌زاده آملى 15 ذوالقعدة 1390 ه . ق 22 / 10 / 1349 ه . ش\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nتذنيب\r\nبسيار شايسته است كه در دنبالهء رسالهء مناسك حجّ ، به نامه‌اى كه براى دوستى زائر بيت اللّه ارسال داشته‌ايم ، توجّه به كمال شود تا به برخى از اسرار اعمال حجّ و به بعضى از احوال ناسك سالك الى اللّه تعالى آگاهى دست دهد ، و موجب مزيد حسنات براى عامل بدان و راقم آن همگان بوده باشد :\r\nنامه‌ايست كه براى دوستى فرستاده‌ايم :\r\nبسم اللّه كلمة المعتصمين طيّب ابن طيّب سلام عليكم ، كتب اللّه تعالي عليكم الرحمهء .\r\n مبارك باد اين فرصت مبارك * همايون باد اين دولت همايون \r\nبه تشريف حكم متين  لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  « 1 » مشرّف شدن ، و نداى ملكوتى ( هلمّ الى الحجّ ) خليل الرّحمن را لبّيك گفتن خيلى سعادت است .\r\n اى هدهد صبا به سبا مىفرستمت * بنگر كه از كجا به كجا مىفرستمت « 2 » \r\nبه خصوص در اوان جوانى و زمان خواهش‌هاى گوناگون نفسانى . از ابن يمين يادى شود :\r\n\r\n\r\n","description":"","footnote":"\r\n( 1 ) . آل عمران / 98 .\r\n( 2 ) . ديوان حافظ .\r\n","page_name":" 214 ","page_number":214},
  {"content":"\r\n\r\n باغبانى بنفشه مى انبود * گفتم اى كوژ پشت جامع كبود\r\nاين چه رسمى است در جهان كه تو راست * پير ناگشته بر شكستى زود\r\nگفت پيران شكستهء دهرند * در جوانى شكسته بايد بود \r\nاز اين تعبير قصد تعيير سالخوردگان ندارم ولى آنچه در احوال ارباب وصول و اصحاب كشف و شهود خوانده‌ايم و شنيده‌ايم اغلب آن بزرگان در جوانى كه شجرهء ملعونهء دنيا در آنها ريشه ندوانيده بود به مقامات سامى نائل شدند . اين قرآن حكيم است كه درباره اصحاب كهف فرمايد :  نَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً  « 1 » .\r\nدر باب حقيقة الايمان و اليقين اصول كافى كلينى رضوان اللّه تعالى عليه روايت شده است كه رسول اللّه صلّى اللّه عليه و إله و سلّم نماز صبح بگزارد و بعد از نماز جوانى را در مسجد ديد كه پينگى مىزد و سرش را فرود مىآورد . رسول اللّه صلّى اللّه عليه و إله و سلّم به دو گفت : اى فلان چگونه صبح كرده‌اى ؟ گفت : يا رسول اللّه صبح كرده‌ام در حالى كه صاحب يقينم .\r\nرسول اللّه صلّى اللّه عليه و إله و سلّم از گفتار وى به شگفت آمد و گفت : هر يقينى را حقيقتى است ، حقيقت يقين تو چيست ؟ گفت : اى رسول اللّه يقينم مرا اندوهگين كرد و شبم را به بيدارى و روزهاى گرمم را به تشنگى كشانيده است تا آنكه گويا من اكنون به عرش پروردگار نگاه مىكنم كه براى حساب واداشته شده است و خلائق براى حساب محشورند و من در ميان آنانم و گويا كه به اهل بهشت مىنگرم كه در بهشت متنعّمند و يكديگر را مىشناسند و بر اريكه‌ها تكيه داده‌اند و گويا كه اهل آتش را\r\n\r\n\r\n","description":"","footnote":"\r\n( 1 ) . كهف / 14 .\r\n","page_name":" 215 ","page_number":215},
  {"content":"\r\n\r\nمىبينم كه در آتش معذّبند و فرياد برمىآورند و گويا كه من اكنون آواز زبانهء آتش را مىشنوم كه بر گوش‌هاى من مىپيچد .\r\nرسول اللّه به اصحاب خود فرمود : هذا عبد نوّر اللّه قلبه اين بنده‌ايست كه خداوند دل او را به ايمان روشن كرده است .\r\nسپس رسول اللّه به دو فرمود : ألزم ما أنت عليه از اين حال جدا مشو . آن جوان گفت : يا رسول اللّه براى من از خداوند بخواه كه در خدمت تو شهادت را روزى من گرداند . رسول اللّه بخواست كه طولى نكشيد آن جوان در بعضى از غزوات نبىّ صلّى اللّه عليه و إله و سلّم بعد از نه نفر كه وى دهمين بود شربت شهادت چشيد .\r\nعارف جامى در سبحة الابرار گويد : « 1 »\r\n والى مصر ولايت ذوالنون * آن به اسرار حقيقت مشحون\r\nگفت در كعبه مجاور بودم * در حرم حاضر و ناظر بودم\r\nناگه آشفته جوانى ديدم * نه جوان سوخته جانى ديدم\r\nلاغر و زرد شده همچو هلال * كردم از وى ز سر مهر سؤال\r\nكه مگر عاشقى اى شيفته مرد * كه بدينگونه شدى لاغر و زرد\r\nگفت آرى به سرم شور كسى است * كش چو من عاشق رنجور بسى است \r\nجناب علامه شيخ بهائى قدّس سرّه در سفر حج بيت اللّه الحرام زمزمه‌هايى را به نام نان و حلوا عقر راه يعنى سوغات آورده است در آن كتاب در بيان قول خداوند متعالى :\r\n إِنَّ اللَّهَ يَأْمُرُكُمْ أَنْ تَذْبَحُوا بَقَرَةً  « 2 » گويد :\r\n أبذلوا ارواحكم يا عاشقين * ان تكونوا فى هوانا صادقين \r\n\r\n\r\n","description":"","footnote":"\r\n( 1 ) . هفت اورنگ جامى .\r\n( 2 ) . بقره / 68 .\r\n","page_name":" 216 ","page_number":216},
  {"content":"\r\n\r\n داند اين را هر كه زين ره آگه است * كاين وجود همنشين سد راه است\r\nگوى دولت آن سعادتمند برد * كو به پاى دلبر خود جان سپرد\r\nگر همى خواهى حيات و عيش خوش * گاو نفس خويش را اوّل بكش\r\nدر جوانى كن نثار دوست جان * رو عوان بين ذلك را بخوان\r\nپير چون گشتى گران جانى مكن * گوسفند پير قربانى مكن « 1 » \r\nو مىدانيد كه بهشتىها جوانند و رسول اللّه صلّى اللّه عليه و إله و سلّم در اين باره اشارتى فرموده است كه الحسن و الحسين سيّدا شباب اهل الجنّة .\r\nفخر الدّين على صفى در لطائف الطوائف آورده است كه : مروى است صفيّه بنت عبد المطلب كه عمّه آن حضرتست ( يعنى حضرت رسول اللّه صلّى اللّه عليه و إله و سلّم ) روزى نزد حضرت آمد در حالى كه پير شده بود گفت : يا رسول اللّه دعا كن تا من به بهشت روم . حضرت بر سبيل طيبت فرمود كه زنان پير به بهشت نخواهند رفت . صفيّه از مجلس حضرت برگشت و مىگريست . حضرت تبسّم فرمود و گفت : او را خبر دهيد كه اوّل پيرزنان جوان شوند آنگاه به بهشت روند و اين آيت بخواند :   إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً   . « 2 » يعنى بدرستى كه ما بيافريديم زنان را در دنيا آفريدنى پس خواهيم گردانيد ايشان را دختران بكر دوشيزه در آخرت كه ايشان را به بهشت در آريم .\r\nعارف بزرگوار جامى اين واقعه را در عقد سى و دوم سبحة الابرار نيكو به نظم درآورده است :\r\n كرد آن زال كهن سال سؤال * از نبى كاى شه فرخنده خصال \r\n\r\n\r\n","description":"","footnote":"\r\n( 1 ) . نان و حلواى شيخ بهائى .\r\n( 2 ) . واقعه / 36 و 37 .\r\n","page_name":" 217 ","page_number":217},
  {"content":"\r\n\r\n روز محشر كه بهشت آرايند * رستگاران به بهشت آسايند\r\nشود آن منزل عالى وطنان * راحت آباد چو من پيرزنان\r\nگفت حاشا كه چنان خوش وطنى * گردد آرامگه پيرزنى\r\nگل آن باغ جوانان باشند * غنچه‌اش تنگ دهانان باشند\r\nپيرزن چون ز نبى قصّه شنيد * ناله از سينه پر غصّه كشيد\r\nاز فغان زمزمهء غم برداشت * وز مژه گريهء ماتم برداشت\r\nشد نبى مژده دهش چابك و چست * كه همه كهنه عجوزان ز نخست\r\nيك‌به‌يك دختر دوشيزه شوند * چون در آن روضهء پاكيزه شوند\r\nاوّل كار جوانى بخشند * آنگه آمال و امانى بخشند \r\nاين بنده در نكاتش آورده است كه : هر وقت به ياد اويى جوانى . الحسن و الحسين سيّدا شباب اهل الجنة .  إِذْ أَوَى الْفِتْيَةُ إِلَى الْكَهْفِ فَقالُوا رَبَّنا آتِنا مِنْ لَدُنْكَ رَحْمَةً وَ هَيِّئْ لَنا مِنْ أَمْرِنا رَشَداً  « 1 » فى الكافى عن الصادق عليه السّلام انه قال لرجل : ما الفتى عندكم ؟ فقال له : الشّاب ، فقال : لا ، الفتى المؤمن ، إنّ اصحاب الكهف كانوا شيوخا فسمّاهم اللّه فتية بايمانهم .\r\nو فى الصافى : و العياشى عنه عليه السّلام مثله الا انّه قال :\r\n« كانوا كلّهم كهولا » و زاد « من آمن باللّه و اتقى فهو الفتى » .\r\nالبتّه مقصود نه اين است كه سالخورده اگر بخواهد كودك نفس خويش را از شير دايهء دنيا باز گيرد محال باشد ولى سخت دشوار است . اين ابن مسكويه عالم عظيم الشّأن اسلامى امامى است در كتاب گرانقدر خود طهارة الاعراق گويد : و ليعلم\r\n\r\n\r\n","description":"","footnote":"\r\n( 1 ) . كهف / 11 .\r\n","page_name":" 218 ","page_number":218},
  {"content":"\r\n\r\nالنّاظر فى هذا الكتاب انّى خاصة قد تدرّجت الى فطام نفسى بعد الكبر و استحكام العادة و جاهدت جهادا عظيما . مىبينى كه چگونه ابن مسكويه مىگويد : در زمان پيرى و استوار شدن عادت درجه درجه به فطام نفس خويش پيش مىرفتم و جهادى بزرگ كرده‌ام تا بدان نائل شده‌ام .\r\nاهل بينش گفته‌اند : وصول الاثر أثر الوصول . اين وصول اثر به مثل پيغام عاشق است كه به قول سوختهء بارقهء عشق باباطاهر عريان رضوان اللّه تعالى عليه : دل عاشق به پيغامى بسازد . اين پيغام نداى :  لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  است كه به حمد اللّه آن را لبيك گفته‌ايد .\r\nخود آگاهى كه در صورت به سوى خانه رهسپارى و در معنى خداوند خانه با تو است كه علّت تامّه معيّت قيّوميّه با معلول دارد  وَ هُوَ مَعَكُمْ أَيْنَ ما كُنْتُمْ  « 1 » ،  إِنَّ مَعِي رَبِّي سَيَهْدِينِ  . « 2 »\r\n جلوه بر من مفروش اى ملك الحاج كه تو * خانه مىبينى و من خانه خدا مىبينم \r\nبرادرم ، وصول اثر گوناگون است و همه آنها اثر وصول است چه اينكه :\r\n اگر با ديگرانش بود ميلى * چرا ظرف مرا بشكست ليلى \r\nتو كه اهل اشارتى بدان كه خداوند سبحان درباره دو كلمه طيّبه‌اش حضرت مريم و ميوه‌اش حضرت عيسى روح اللّه عليهما السّلام فرمود :  فَتَقَبَّلَها رَبُّها بِقَبُولٍ حَسَنٍ وَ أَنْبَتَها نَباتاً حَسَناً  « 3 » .\r\nو نيز دربارهء دو بلد فرمايد :  وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا \r\n\r\n\r\n","description":"","footnote":"\r\n( 1 ) . حديد / 5 .\r\n( 2 ) . شعراء / 63 .\r\n( 3 ) . آل عمران / 38 .\r\n","page_name":" 219 ","page_number":219},
  {"content":"\r\n\r\n نَكِداً  . « 1 » و هم لسان اللّه امير المؤمنين عليه السّلام فرمود : و اعلم انّ لكلّ عمل نباتا و كلّ نبات لا غنى به عن الماء و المياه مختلفة فما طاب سقيه طاب غرسه و حلت ثمرته و ما خبث سقيه خبث غرسه و أمرّت ثمرته « 2 » .\r\nاين سخن بسيار بسيار بلند است . فرمود : هر عملى نباتى است و نبات را از آب بىنيازى نيست ، و آبها گوناگونند آن نباتى كه آب وى پاكيزه است غرس وى پاك و ميوه‌اش شيرين شود و آن‌كه آب وى بد ، غرس وى بد و بارش تلخ گردد .\r\nبارها از ما شنيده‌ايد كه گفتيم اعمال شما بذرهايى است كه در مزرعهء جانتان مىافشانيد . پس :\r\n هر بوى كه از مشك و قرنفل شنوى * از دولت آن زلف چو سنبل شنوى \r\n گر نغمه بلبل از پى گل شنوى * گل گفته بود گرچه ز بلبل شنوى « 3 » \r\nالحمد للّه كه بذرت همه طيّب و مزرعه آن طيّب و آب آن از سرچشمهء كوثر ولايت ، و خود طيّب ابن طيّب ، ديگر چه خواهى .\r\n كسى كه بر لب كوثر كشيد جام مراد * دهان خويشتن از آب شور تر نكند \r\nآرى خلعت ثمين  يُحِبُّهُمْ وَ يُحِبُّونَهُ  « 4 » قابل قامت رساى مقرّبان بارگاه الهى است .\r\nشيخ نجم الدّين كبرى را در موت اختيارى رساله‌ايست ، در آن رساله گويد :\r\nطرق الى اللّه تعالى با همه كثرت آن در سه نوع محصور است :\r\nيكى طريق ارباب معاملات به كثرت صوم و صلوة و تلاوت قرآن و حجّ و\r\n\r\n\r\n","description":"","footnote":"\r\n( 1 ) . اعراف / 59 .\r\n( 2 ) . آخر خطبه 152 نهج البلاغه .\r\n( 3 ) . ديوان فخر الدّين عراقى ، رباعيات .\r\n( 4 ) . مائده / 55 .\r\n","page_name":" 220 ","page_number":220},
  {"content":"\r\n\r\nجهاد و غير آنها از اعمال ظاهرى ، اين طريق اخيار است .\r\nديگر طريق اصحاب مجاهدات و رياضات به تبديل اخلاق و تزكيهء نفس و تصفيهء قلب و تحليهء روح و سعى در آنچه به عمارت باطن تعلّق دارد ، اين طريق ابرار است .\r\nديگر طريق سائرين الى اللّه و طائرين باللّه ، اين طريق نظّار است .\r\nاين نظّار عارفان باللّه‌اند . شيخ بزرگوار ابن سينا در فصل دوم نمط نهم اشارات فرمايد : آنكه از متاع و طيّبات دنيا رو گردانيد مخصوص به اسم زاهد است ، و آنكه بر نفل عبادات از قيام و صيام و مانند آنها مواظب است مخصوص به اسم عابد است .\r\nو آنكه فكر خود را به قدس جبروت منصرف گردانيده است كه شروق نور حق را در سرّ خود مستديم است عارف است .\r\nو در فصل 27 نمط رابع گويد : و لا اشارة اليه ( يعنى الى اللّه ) الّا بصريح العرفان العقلى ، اين عرفان عقلى ، شهود است . و در فصل نهم نمط هفتم فرمايد : كمال الجوهر العاقل أن تتمثل فيه جليّة الحق الاوّل قدر ما يمكنه ان ينال منه ببهائه الذى يخصّه .\r\nاين كلمات عرشى ، انوارى است كه آنها را از مشكوة ولايت و مصباح نبوت استضائه كرده‌اند .\r\nامير المؤمنين عليه السّلام فرمود : العارف اذا خرج من الدنيا لم يجده السائق و الشهيد فى القيمة ، و لا رضوان الجنة فى الجنة ، و لا مالك النار فى النار . قيل و اين يقعد العارف ؟ قال عليه السّلام :  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  « 1 » .\r\nامام صادق عليه السّلام فرمود : نورنا من نور ربّنا كشعاع الشّمس من الشّمس . و هم\r\n\r\n\r\n","description":"","footnote":"\r\n( 1 ) . قمر / 56 .\r\n","page_name":" 221 ","page_number":221},
  {"content":"\r\n\r\nفرمود : انّ روح المؤمن أشدّ اتصالا بروح اللّه من اتصال شعاع الشّمس بها . و امام باقر عليه السّلام در بيان آيه مباركهء  وَ سَقاهُمْ رَبُّهُمْ شَراباً طَهُوراً  « 1 » فرموده است : يطهّرهم عن كلّ شىء سوى اللّه إذ لا طاهر من تدنّس بشىء من الأكوان الّا اللّه . عارف شبلى از اينجا گفته است : ما فى الجنّة أحد سوى اللّه يعنى در بهشت جز خدا نيست .\r\nبه حمد اللّه در تجرّد نفس ناطقهء انسانى ، غير از ادلّهء نقلى حدود شصت دليل عقلى در دست دارى ، بنابراين در اين فائده‌اى كه جناب خواجه نصير الدّين طوسى قدّس سرّه در تعارف ارواح پس از مفارقت ابدان فرموده است دقّت بفرما تا توانى بإذن اللّه تعالى در خويشتن پياده كنى : قد ثبت فى العلوم العقلية أنّ كلّ مجرّد عن المادة قائم بذاته فقد يمكن أن يقبل جميع المجردات به غير آلة . يعنى در علوم عقليّه ثابت شد كه هر مجرّد از مادّه قائم به ذات خود را اين امكان است كه همه مجرّدات را به نفس ذات خود بدون آلت جسمانى بپذيرد .\r\nيكى از دقائق من عرف نفسه فقد عرف ربّه اينكه :\r\nنفس حادث و مجرّد است و چون مجرّد است ذات وضع نيست پس فاعل آن‌كه معطى الوجود است از وضعيات نيست كه به مشاركت وضع فاعل باشد بلكه از مجرّدات است و واجب است كه به واجب بالذّات منتهى شود ، حافظ قدّس سرّه فرمايد :\r\n الا اى طوطى گوياى اسرار * مبادا خاليت شكر ز منقار \r\n سرت سبز و دلت خوش باد جاويد * كه خوش نقشى نمودى از رخ يار \r\nطوطى به حروف ابجد 34 است : ط 9 ، و 6 ، ط 9 ، ى 10 ، دل هم به حروف ابجد 34 است : د 4 ، ل 30 .\r\nدل قلب است ، امام موسى بن جعفر عليهما السّلام به هشام بن حكم فرمود : يا هشام انّ اللّه\r\n\r\n\r\n","description":"","footnote":"\r\n( 1 ) . انسان / 22 .\r\n","page_name":" 222 ","page_number":222},
  {"content":"\r\n\r\nتعالى يقول فى كتابه :  إِنَّ فِي ذلِكَ لَذِكْرى لِمَنْ كانَ لَهُ قَلْبٌ  « 1 » يعنى عقل اهل معرفت از نفس ناطقه به طير و به ويژه به طوطى و كبوتر كه تازى آن ورقاء و حمامه است تعبير مىكنند . باب الحمامهء كليله و دمنه ، و قصيدهء عينيهء ابن سينا :\r\n هبطت اليك من المحل الارفع * ورقا ذات تعزز و تمنع \r\nو رسالة الطّير وى ، و منطق الطّير عطّار و امثال اين رسائل از ديگر دانشمندان شرح حال نفس ناطقه انسانىاند .\r\nبه حمد اللّه آگاهيد كه تكرار در تجلّى نيست ،  كُلَّ يَوْمٍ هُوَ فِي شَأْنٍ  « 2 » هر دم در قلوب عارفان نظرى تازه دارد و در ديدهء آنان جلوه‌اى برون از اندازه . عارف بزرگوار مجدود بن آدم سنايى چه خوش فرمود :\r\n عارفان هر دمى دو عيد كنند * عنكبوتان مگس قديد كنند \r\nو نيز جناب خاقانى در اين باره نيكو گفته است :\r\n تكرار تجلى بخداى متعال * نسبت كردن بنده شرّ است و و بال \r\n زان روى كه تكرار عبث باشد و بس * فعل عبث از خالق افعال محال \r\nبرادرم در قرآن كريم آمده است :   إِنَّا أَنْزَلْناهُ فِي لَيْلَةِ الْقَدْرِ   .  إِنَّا أَنْزَلْناهُ فِي لَيْلَةٍ مُبارَكَةٍ  « 3 » .  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 4 » . در روايات ، ليلة القدر در شهور رمضان و شعبان و رجب آمده است . و آن بزرگى كه گفته است هر شب ، شب قدر است اگر قدر بدانى ، شايد از اين روى گفته باشد كه همه صحيح است و اختلافى نباشد ، از اين روى كه طلوع و ظهور حقيقت ليلهء مباركهء قدر به اختلاف آفاق انفس\r\n\r\n\r\n","description":"","footnote":"\r\n( 1 ) . ق / 38 .\r\n( 2 ) . رحمن / 30 .\r\n( 3 ) . دخان / 4 .\r\n( 4 ) . بقره / 186 .\r\n","page_name":" 223 ","page_number":223},
  {"content":"\r\n\r\nانسانى مختلف باشد و اللّه تعالى اعلم . به نكته 647 هزار و يك نكته رجوع شود .\r\nبه نقل روايتى از تفسير عظيم الشّأن جناب فرات بن ابراهيم بن فرات كوفى كه يكى از علماى حديث قرن سوم هجرى و در عصر امام جواد عليه السّلام بوده است و تفسيرش مورد اعتماد و اعتبار اعاظم علماء بود و هست ، تبرّك بجوييم تا دربارهء قدر ، اهل اشارت را بشارتى باشد .\r\nقال : حدّثنا محمّد بن القسم بن عبيد معنعنا عن ابى عبد اللّه عليه السّلام قال :   إِنَّا أَنْزَلْناهُ فِي لَيْلَةِ الْقَدْرِ   ، الليلة فاطمة و القدر اللّه ، فمن عرف فاطمة حقّ معرفتها فقد أدرك ليلة القدر و انّما سمّيت فاطمة لأنّ الخلق فطموا عن معرفتها او معرفتها ، الشك من ابى القسم . قوله :   وَ ما أَدْراكَ ما لَيْلَةُ الْقَدْرِ * لَيْلَةُ الْقَدْرِ خَيْرٌ مِنْ أَلْفِ شَهْرٍ   يعنى خير من الف مؤمن و هى أمّ المؤمنين ،  تَنَزَّلُ الْمَلائِكَةُ وَ الرُّوحُ فِيها  و الملائكة المؤمنون الذى يملكون علم آل محمّد صلّى اللّه عليه و إله و سلّم و الرّوح القدس هى فاطمة   بِإِذْنِ رَبِّهِمْ مِنْ كُلِّ أَمْرٍ * سَلامٌ هِيَ حَتَّى مَطْلَعِ الْفَجْرِ   يعنى حتى يخرج القائم .\r\nكتب اللّه تعالى عليكم الرحمة ، از اين بنده دستور العمل و اسرار اعمال حجّ خواستى مگر نشنيده‌اى : كل اگر طبيب بودى سر خود دوا نمودى ؟ آنكه گفته است :\r\n من بيچاره سرگردان از آنم * كه نتوان گفت با كس آنچه دانم \r\nشبسترى بود نه اين شب بسترى .\r\nدرباره مطلوب شما رسالهء تذكرة المتّقين فائز به فيوضات بارى جناب محمّد بهارى ، و نيز رسالهء منظوم مرحوم استاد الهى قمشه‌اى روحى له الفداء به غايت مطبوع است و به حمد اللّه كه از هر دو برخوردارى . وانگهى حال شما در بيان اسرار اعمال حجّ به مراتب از مقال من گوياتر است .\r\nاجمالا فرمايش امام صادق عليه السّلام را بخاطر بياوريد كه فرمود : ما أكثر الضّجيج و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nالعجيج و اقلّ الحجيج . ضجيج كسى است كه به تلبيه گفتن ناله و زارى كند . و عجيج آنكه به تلبيه گفتن بانگ و فرياد برآورد . امام عليه السّلام فرمود : ناله و زارى كننده و بانگ و فرياد برآرنده تلبيه چه بسيارند و حاجّ چه كم ؟ ! و تمام حديث را تيمّنا نقل كنيم :\r\nفى الكتاب الرّاوندى عن الصّادق عليه السّلام قال : قلت له : ما فضّلنا على من خالفنا فو اللّه انى لأرى الرّجل أرخى بالا و اكثر مالا و انعم عيشا و احسن حالا و اطمع فى الجنة ، قال : فسكت عنى حتّى اذا كنّا بالأبطح من مكّة رأينا النّاس يضجّون الى اللّه فقال عليه السّلام : يا ابا محمّد هل تسمع ما أسمع ؟ قلت : أسمع ضجيج النّاس الى اللّه تعالى فقال عليه السّلام : ما أكثر الضّجيج و العجيج و اقلّ الحجيج و الذى بعث بالنّبوة محمّدا صلّى اللّه عليه و إله و سلّم و عجّل بروحه الى الجنة ما يتقبل اللّه الا منك و من اصحابك خاصة قال : ثمّ مسح يده على وجهى فنظرت فاذا اكثر النّاس خنازير و حمر و قردة إلا رجل بعد رجل .\r\nاز امام عليه السّلام مىپرسد فضل ما بر مخالف ما چيست كه سوگند به خدا مرد را ( مخالف را ) مىبينم دل آسوده‌تر و مالدارتر و خوش زندگىتر و نيكو حال‌تر و به بهشت آزمندتر است ؟ امام عليه السّلام در پاسخ خاموشى گزيد تا به سرزمين ابطح رسيديم مردم را ديدم كه ناله و زاريشان به سوى خداوند بلند است ، امام به من فرمود : اى ابا محمّد آيا مىشنوى آنچه را من مىشنوم ؟ گفتم : ضجه مردم را به سوى خداوند مىشنوم ، امام عليه السّلام فرمود : ناله و زارىكننده و بانگ و فرياد برآرنده به تلبيه چه بسيارند و حاجّ چه كم ! سوگند به آن كسى كه محمّد صلّى اللّه عليه و إله و سلّم را به پيغمبرى برانگيخت و روح او را به سوى بهشت شتافتن فرمود ، خداوند نمىپذيرد مگر فقط از تو و از ياران تو . پس گفت : امام عليه السّلام دست به رويم ماليد و نگاه كردم ديدم بيشتر مردم خوك و دراز گوش و بوزينه‌اند مگر مردى پس از مردى . الحمد للّه كه سركار عالى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدر درياى نور ولايت مستغرقى .\r\nچه بسا مردمى كه از اين سفر فقط شهرت و عنوان كسب كرده‌اند و دست‌آويزى براى اغراض دنيوى به دست آورده‌اند اين فرقه إثمهم اكبر من نفعهم اعاذنا اللّه الحفيظ منهم مثل آنان چنان است كه عربى را گفتند : وقتى كه برادر تو وفات يافت براى زن خود چه ميراث گذاشت ؟ گفت چهار ماه و ده روز عدّهء وفات .\r\nكتاب توحيد جناب ثقة المحدثين صدوق رضوان اللّه تعالى عليه مكرّر به طبع رسيده است از آن جمله در سنهء هزار و دويست و هشتاد و پنج هجرى قمرى در ايران به خط محمّد رسول اسكوئى با ضميمهء حديثى بعد از ختم كتاب توحيد چاپ شده است . اين حديث ضميمه ، در ديگر مسفورات مخطوطه نيز به نظر رسيده است اگر توفيق رفيق گردد و مجال و فرصت دست دهد بايد در پيرامون آن از جوامع روايى فحص شود . مضمون آن بسيار عالى و سرمشق نويسندگان و سرايندگان به نثر و نظم اسرار حجّ است و ما اينك به ترجمهء آن اكتفاء مىكنيم :\r\nشبلى به حجّ رفته بود ، و پس از انجام اعمال حج به حضور امام سيّد السّاجدين عليه السّلام مشرّف شد ، امام عليه السّلام از وى پرسيد : اى شبلى حجّ گزاردى ؟\r\nشبلى : آرى يا ابن رسول اللّه صلّى اللّه عليه و إله و سلّم .\r\nامام عليه السّلام : زمانى كه به ميقات فرود آمدى آيا نيّت كرده‌اى كه جامهء معصيت را از خود بدر آوردى و جامهء طاعت پوشيدى ؟\r\nشبلى : نه .\r\nامام عليه السّلام : زمانى كه از جامهء خود برهنه شدى آيا نيّت كردى كه از رياء و نفاق برهنه شدى ؟\r\nشبلى : نه .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nامام عليه السّلام : زمانى كه غسل كردى آيا نيّت كردى خويشتن را از بديها و گناهها شست‌وشو دادى ؟\r\nشبلى : نه .\r\nامام عليه السّلام : آيا خويشتن را پاكيزه كردى و احرام بستى و عقد وقت حجّ بستى ؟\r\nشبلى : آرى .\r\nامام عليه السّلام : زمانى كه خود را پاكيزه كردى و عقد بستى آيا نيّت كردى كه آنچه را خداوند متعالى حرام كرده است بر خويشتن حرام كرده‌اى ؟\r\nشبلى : نه .\r\nامام عليه السّلام : زمانى كه عقد حجّ بستى آيا نيّت كردى كه هر عقدى براى غير خداوند عزّ و جلّ است گشودى ؟\r\nشبلى : نه .\r\nامام عليه السّلام : خويشتن را پاكيزه نكردى و احرام نبستى و عقد حج نبستى .\r\nامام عليه السّلام فرمود : آيا داخل ميقات شدى و تلبيه گفتى ؟\r\nشبلى : آرى .\r\nامام عليه السّلام : آنگاه كه داخل ميقات شدى آيا نيّت كردى كه به نيّت زيارت داخل شدى ؟\r\nشبلى : نه .\r\nامام عليه السّلام : آنگاه كه دو ركعت نماز گزاردى نيّت كردى كه به خداوند متعال به بهترين اعمال و بزرگترين حسنات عباد كه نماز است تقرّب جستى ؟\r\nشبلى : نه .\r\nامام عليه السّلام : آنگاه كه تلبيه گفتى آيا نيّت كردى كه براى خداوند به هر طاعتى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nگويا شدى و از معصيت او خود را باز داشتى ؟\r\nشبلى : نه .\r\nامام عليه السّلام : در ميقات داخل نشدى و نماز نخواندى و تلبيه نگفتى ( تلبيه - لبيك گفتن ) .\r\nسپس امام عليه السّلام فرمود : آيا در حرم داخل شدى و كعبه را ديدى و نماز خواندى ؟\r\nشبلى : آرى .\r\nامام عليه السّلام : آنگاه كه داخل حرم شدى آيا نيّت كردى كه بر خود هرگونه عيب اهل ملّت اسلام را حرام كرده‌اى ؟\r\nشبلى : نه .\r\nامام عليه السّلام : آنگاه كه به مكّه رسيدى و كعبه را ديدى و دانستى كه آن خانه خدا است آيا قصد خداوند سبحان كردى و از غير او بريدى ؟\r\nشبلى : نه .\r\nامام عليه السّلام : پس نه داخل مكّه شدى و نه داخل حرم .\r\nسپس امام عليه السّلام فرمود : آيا طواف بيت را بجاى آوردى و اركان را مسّ كردى و عمل سعى را انجام دادى ؟\r\nشبلى : آرى .\r\nامام عليه السّلام : آنگاه سعى كردى آيا نيّت كردى كه از همه گريختى و به سوى خداوند فرار كردى ، و صدق اين نيّتت را علام الغيوب شناخت ؟\r\nشبلى : نه .\r\nامام عليه السّلام : نه طواف بيت كردى و نه سعى بجا آوردى .\r\nسپس امام عليه السّلام فرمود : آيا در مقام ابراهيم عليه السّلام وقوف كردى و در آن مقام دو\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nركعت نماز گزاردى ؟\r\nشبلى : آرى .\r\nامام عليه السّلام در اين هنگام صيحه‌اى برآورد كه نزديك بود از دنيا مفارقت كند ، سپس فرمود : آه آه كسى كه به مقام قرب رسيده و با خدا مصافحه كرده كجا است .\r\nحق تعالى با آن عظمت و جلال مسكينى را به اين مقام برساند آيا جايز است بر او كه حرمت چنين پروردگار مهربان را ضايع كند ؟ هرگز چنين نيست كه كسى با خدا مصافحه كند بعد از آن مخالفت او را جايز داند .\r\nپس از آن فرمود : آنگاه كه در مقام ابراهيم ايستادى آيا نيّت كردى كه بر انجام هر طاعت ايستادى ، و پشت به هر معصيت كردى ؟\r\nشبلى : نه .\r\nامام عليه السّلام : آنگاه كه در مقام ابراهيم دو ركعت نماز گزاردى آيا نيّت كردى كه چون نماز ابراهيم عليه السّلام نماز گزارى ؟ و به نمازت بينى شيطان را به خاك ماليدى ؟\r\nشبلى : نه .\r\nامام عليه السّلام : در مقام نايستادى و در آن نماز نخواندى .\r\nپس از آن فرمود : آيا بالاى چاه زمزم برآمدى ؟\r\nشبلى : آرى .\r\nامام عليه السّلام : آنگاه كه بر بالاى چاه زمزم برآمدى آيا نيّت كردى كه بر طاعت برآمدى و چشمت را از معصيت پوشاندى ؟\r\nشبلى : نه .\r\nامام عليه السّلام : پس بر چاه زمزم برنيامدى و از آن ننوشيدى .\r\nپس از آن فرمود : آيا سعى ميان صفا و مروه را بجاى آوردى و در ميان آن دو\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمشى و تردّد داشتى ؟\r\nشبلى : آرى .\r\nامام عليه السّلام : از سعى ميان صفا و مروه آيا نيت كردى كه در ميان خوف و رجائى ؟\r\nشبلى : نه .\r\nامام عليه السّلام : پس نه سعى كردى و نه مشى و تردّد بين صفا و مروه . پس از آن فرمود : آيا از مكّه خارج شدى و به منى رفتى ؟\r\nشبلى : آرى .\r\nامام عليه السّلام : به منى رفتى آيا نيّت كردى كه مردم را از زبان و دل و دست خود ايمن گردانيدى ؟\r\nشبلى : نه .\r\nامام عليه السّلام : پس به منى نرفتى .\r\nبعد از آن امام عليه السّلام فرمود : آيا در موقف عرفه وقوف كردى ؟ و بر جبل الرّحمه برآمدى ؟ و شناختى و خداوند متعالى را در جبل الرّحمه و جمرات خواندى ؟\r\nشبلى : آرى .\r\nامام عليه السّلام : در موقف عرفه آيا معرفت حق سبحانه و تعالى و اطّلاع او را بر سرائر و قلب خود شناختى ؟\r\nشبلى : نه .\r\nامام عليه السّلام : بر جبل الرّحمه كه بالا رفته‌اى آيا نيت كرده‌اى كه خداوند هر مؤمن و مؤمنه را رحمت مىكند ؟\r\nشبلى : نه .\r\nامام عليه السّلام : آيا به مزدلفه ( مشعر ) رفتى ؟ و از آنجا سنگ‌ريزه‌ها از زمين بركندى ؟\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو به مشعر الحرام مرور كردى ؟\r\nشبلى : آرى .\r\nامام عليه السّلام : آنگاه كه در مزدلفه مشى مىكردى و از آن سنگ‌ريزه‌ها بر مىكندى آيا نيت كردى كه هر معصيت و جهل را از خود بر مىكندى و هر علم و عمل را در خود نشاندى ؟\r\nشبلى : نه .\r\nامام عليه السّلام : به مشعر الحرام مرور كردى آيا نيّت كردى كه شعائر اهل تقوى و اهل خوف را شعار قلب خود قرار داده‌اى ؟\r\nشبلى : نه .\r\nامام عليه السّلام : در مزدلفه مشى نكردى و از آن سنگ‌ريزه‌ها برنداشتى ، و به مشعر الحرام مرور نكردى .\r\nپس از آن امام عليه السّلام فرمود : در منى نماز گزاردى ؟ و رمى جمره كردى ؟ و حلق رأس ( سر تراشيدن ) را انجام دادى ؟ و فديهء ( قربانى ) خود را ذبح كردى ؟ و در مسجد خيف نماز خواندى ؟ و به مكّه بازگشتى ؟ و طواف افاضه بجاى آوردى ؟\r\nشبلى : آرى .\r\nامام عليه السّلام : آنگاه به منى رسيدى و رمى جمره‌ها كردى آيا نيت كردى كه به مطلب خود رسيدى و هرگونه حاجت تو برآورده شده است ؟\r\nشبلى : نه .\r\nامام عليه السّلام : آنگاه سر تراشيدى آيا نيّت كردى كه از پليديها پاك شدى و از هر گناه و بد عاقبتى كه بنى آدم راست بدر آمدى مثل آن روزى شدى كه از مادر متولد شدى ؟\r\nشبلى : نه .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nامام عليه السّلام : آنگاه كه در مسجد خيف نماز خواندى آيا نيّت كردى كه نترسى مگر از خدا و اميدوار نباشى مگر به رحمت او ؟\r\nشبلى : نه .\r\nامام عليه السّلام : آنگاه كه قربانى خود را ذبح كردى آيا نيّت كردى كه طمع را سر بريدى و به ابراهيم عليه السّلام به ذبح فرزندش اقتداء كردى ؟\r\nشبلى : نه .\r\nامام عليه السّلام : آنگاه كه به مكه بازگشت كردى و طواف افاضه بجاى آوردى آيا نيّت كردى كه افاضه ( كوچ كردن ) به رحمت خدا كردى و به طاعت او بازگشت كردى و به سوى او تقرّب جستى ؟\r\nشبلى : نه .\r\nامام عليه السّلام فرمود : به منى نرسيدى ، و رمى جمره‌ها نكردى ، و حلق رأس انجام ندادى ، و قربانىات را ذبح نكردى ، و در مسجد خيف نماز نگزاردى ، و طواف افاضه بجاى نياوردى ، و به سوى خداوند تقرّب نجستى ، چه اينكه تو حجّ نكردى .\r\nپس شبلى از تفريط حجّش به ندبه و زارى افتاد و پيوسته آداب حج مىآموخت تا سال ديگر از روى معرفت و يقين حج بگزارد . پايان\r\nحكيم ناصر خسرو علوى قصيدهء غرّايش : « حاجيان آمدند با تعظيم . . . » را از اين حديث اتخاذ كرده است و حقا نيكو به نظم درآورده است و شهرت آن ما را از نقلش بىنياز گردانيده است . و نيز همين روايت امام سجاد عليه السّلام را استاد بزرگوارم عارف متألّه و شاعر مفلق جناب حكيم ميرزا مهدى الهى قمشه‌اى رضوان اللّه عليه به اسم « مناسك حج عاشقان » به نظم درآورده است كه در كلّيات ديوان آن جناب درج\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nشده است . « 1 »\r\nفضائل و اسرار حجّ از اهل بيت عصمت و وحى و از اعاظم حملهء آثار نبوت بسيار روايت شده است و بيان گرديده است . اقدام جناب عالى مرهون بدين وقت بود و گرنه در تدوين رساله‌اى بدين موضوع مىبايستى از پيشتر به   ن وَ الْقَلَمِ وَ ما يَسْطُرُونَ   « 2 » استعانت و تمسّك جست تا بيشتر بتوان نكات و دقائقى گرد آورد كه :\r\n چه بهتر مرد را از يادگارى * كه بعد از وى بماند روزگارى \r\nاگرچه نگارشم براى محمّدم تذكره است نه تبصره .\r\n إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  « 3 » .  فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ  « 4 » .\r\nقم - حسن حسن زاده آملى نهم ذى قعدة الحرام 1395 ه . ق 22 / 8 / 1354 ه . ش\r\n\r\n\r\n","description":"","footnote":"\r\n( 1 ) . ص 953 - 967 .\r\n( 2 ) . قلم / 2 .\r\n( 3 ) . قصص / 86 .\r\n( 4 ) . يوسف / 65 .\r\n","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nكر\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\nبسم اللّه الرّحمن الرّحيم\r\nالحمد للّه رب العالمين\r\nاين كرّاسه رساله‌اى وجيز و عزيز ، متفرد به تحقيقى انيق و دقيق در بيان روايات كر است .\r\nنخست به عنوان مقدمه گوييم :\r\nتسطيح را در اصطلاح رياضى چند معنى است ، يكى اين‌كه تسطيح عبارت است از ضرب عددى در عددى . و يا ضرب خطّى در خطّى كه محيط به سطحىاند كه آن سطح متوازى الاضلاع قائم الزوايا باشد ، و هر يك از عدد و خط را ضلع مىنامند ، پس اگر سطح متوازى الاضلاع قائم الزوايا همه اضلاع آن مساوى باشند مسطّح آن را كه حاصل ضرب مذكور است مربّع گويند اعنى مسطّح اعم از مربع است . بلكه مسطّح را نوعا در حاصل ضرب دو عدد يا دو مقدار مختلف با يكديگر اطلاق مىكنند ، چنان كه مربع را در حاصل ضرب عددى يا مقدارى در خودش . مثلا عدد بيست مسطّح چهار در پنج است ، و بيست و پنج مربع پنج در پنج . چنان‌كه هرگاه مطلوب مساحت جسم باشد و اضلاع طول و عرض و عمق آن مساوى باشند مكعب گويند و گرنه مجسم .\r\nخواجه طوسى در صدر مقاله هفتم تحرير اصول اقليدس در تعريف عدد مضروب و مربع و مكعب و مجسم گويد :\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n1 - العدد المضروب فى عدد آخر هو الذى يضعف بعدة آحاد المضروب فيه فيجتمع عدد .\r\n2 - و العدد المربع هو المجتمع من ضرب عدد فى مثله و يحيط به عددان متساويان .\r\n3 - و العدد المكعب هو المجتمع من ضرب عدد فى مربعه و يحيط به ثلاثة أعداد متساوية .\r\n4 - و العدد المسطح هو المجتمع من ضرب عدد فى عدد و يحيط به عددان هما ضلعاه .\r\n5 - و العدد المجسم هو المجتمع من ضرب عدد فى عدد مسطح ، و يحيط به ثلاثة اعداد هى اضلاعه .\r\n1 - يعنى چون چهار را مثلا در پنج ضرب كنيم ، 4 را مضروب و 5 را مضروب فيه گوييم ، كه 4 به عدّت آحاد مضروب فيه - يعنى 5 بار - مضاعف شده است ، ( 20 5 4 ) . و مرادش از « فيجتمع عدد » حاصل ضرب است .\r\n2 - و عدد مربع حاصل ضرب عددى در مثل خودش است ، و دو عدد متساوى با يكديگر بر آن محيطاند ، ( مثلا 16 4 4 ) .\r\nبدان كه عبارت اخير در تعريف - اعنى و دو عدد متساوى با يكديگر بر آن محيطاند - حكمى از احكام مربع است نه اين‌كه تتمه تعريف مربع بوده باشد . و همچنين در تعريفات ديگر .\r\n3 - و عدد مكعب حاصل ضرب عددى در مربع خودش است ، و سه عدد متساوى با يكديگر محيط بدانند ، ( مثلا 64 4 16 4 4 ) .\r\n4 - و عدد مسطح حاصل ضرب عددى در عددى است ، و دو عدد كه دو ضلع\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nآنند ، محيط بدانند خواه اين دو ضلع با هم مساوى باشند مانند مربع ، و خواه نباشند .\r\n5 - و عدد مجسم حاصل ضرب عددى در عددى مسطح است ، و سه عدد كه اضلاع اويند محيط بدانند .\r\n( مثلا : 56 2 28 4 7 و يا 32 2 16 4 4 )\r\nو بدان چنان‌كه مسطح اعم از مربع است مجسم نيز اعم از مكعب است و لكن نوعا مكعب را در حاصل ضرب سه عدد - يعنى سه ضلع - مساوى با يكديگر به كار مىبرند ، و مجسم را در حاصل ضرب سه عدد - يعنى سه ضلع - مخالف با يكديگر ، يا يكى مخالف با دوى ديگر كه آن دوى ديگر مساوى با هم باشند .\r\nدر كتب رياضى بلكه در صحف فقهى و جوامع روائى به جاى تسطيح و مسطح - به معنى ياد شده - تكسير و مكسر بسيار به كار برده شده است .\r\nمثلا در صحف فقهى در تقدير آب كرّ فرموده‌اند كه به حسب وزن چه قدر است و به حسب مساحت چه قدر ؟ مرحوم شهيد ثانى در شرح لمعه فرمايد :\r\nالكر بالمساحة ما بلغ مكسره اثنين و اربعين شبرا و سبعة أثمان شبر ؛ يعنى كر به مساحت آن است كه مكسر آن 7 / 8 42 وجب باشد .\r\nو بدين معنى مرحوم شيخ بهائى در الحبل المتين فرمايد :\r\nفمعنى قولهم : « الكر ما بلغ تكسيره اثنين و اربعين شبرا و سبعة أثمان شبر » أنه ما اشتمل على اثنين و اربعين مجسما مائيا كل منها مكعب الشبر و مجسم آخر هو سبعة أثمان مكعبه .\r\nمجسم و مكعب بدان معنى است كه گفته آمد .\r\nثقة الاسلام كلينى در كتاب صلاة كافى به اسنادش روايت كرده است :\r\nعبد الاعلى مولى آل سام قال قلت لابى عبد اللّه عليه السّلام : كم كان مسجد\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرسول صلّى اللّه عليه و إله و سلّم ؟ قال : ثلاث آلاف و ستمائة ذراغ تكسيرا ( مكسرة خ ل ) . « 1 »\r\nمثلا اگر هر يك از طول و عرض مساحت مسجد شصت ذراع باشد مساحت آن سه هزار و ششصد ذراع خواهد بود . و ممكن است كه طول و عرض مساحت آن مختلف بوده باشند و باز مكسر آنها 3600 ذراع بشود چنان‌كه روشن است .\r\nابو المعالى نصر اللّه منشى در كليلهء بهرامشاهى در ستايش سلطان محمود غزنوى و كشورگشايى او گويد :\r\nو آنگاه همت ملكانه را بر اعلاء كلمهء حق مقصور گردانيد ، و ذات بيهمال خويش را بر نصرت دين اسلام و مراعات مصالح خلق وقف كرد ، و از در كابل تا كناره قنوج و حدود كالنجر و بانوسى . . . و اطراف كرمان و سواحل درياى تيز و مكران در تكسير دو هزار فرسنگ در خطهء اسلام افزود ، و آفتاب ملت احمدى بر آن ديار از عكس ماه رايت محمودى بتافت . . . . « 2 »\r\nبدان كه مساحت را در علم اوفاق معنى ديگر است . و تكسير دائره كه عبارت از دانستن نسبت عددى قطر دائره به محيط آن است مطلبى ديگر است . و تكسير در رشته‌هاى ارثماطيقى به وجوه گوناگون است ، بلكه تكسير خود علمى جداگانه و فنى مستقل است .\r\nاين بود مراد ما از تمهيد مقدمه كه تقديم داشته‌ايم . اكنون در اصل مقصود كه بيان روايات كر است گوييم :\r\nدر فروع كافى از معاوية بن عمار روايت شده است كه قال : سمعت\r\n\r\n\r\n","description":"","footnote":"\r\n( 1 ) . صفحه 81 ، چاپ رحلى سنگى .\r\n( 2 ) . كليله و دمنه ، صفحه 21 و 22 ، به تصحيح و تعليقه راقم .\r\n","page_name":" 240 ","page_number":240},
  {"content":"\r\n\r\nابا عبد اللّه عليه السّلام يقول : اذا كان الماء قدر كرّ لم ينجسه شىء .\r\nو نيز از اسماعيل بن جابر روايت شده است كه قال : سألت ابا عبد اللّه عليه السّلام عن الماء الذى لا ينجسه شىء ؟ قال : كر . قلت : و ما الكرّ ؟ قال : ثلاثة أشبار فى ثلاثة أشبار .\r\nو نيز از حسن بن صالح ثورى از ابى عبد اللّه عليه السّلام روايت شده است كه قال : اذا كان الماء فى الرّكى لم ينجسه شىء . قلت : و كم الكر ؟ قال : ثلاثة أشبار و نصف عمقها فى ثلاثة أشبار و نصف عرضها .\r\nو نيز از ابى بصير روايت شده است كه قال : سألت ابا عبد اللّه عليه السّلام عن الكرّ من الماء كم يكون قدره ؟ قال : اذا كان الماء ثلاثة أشبار و نصفا فى مثله ثلاثة اشبار و نصف عمقه فى الارض فذلك الكر من الماء .\r\nروايات ياد شده در جوامع ديگر نيز آمده‌اند . و چند حديث ديگر در تحديد كر نيز روايت شده است .\r\nغرض عمده ما اين است كه در اين روايات فقط دو بعد مساحت گفته آمد ، و حال اين‌كه آب گرد آمده در يك‌جا جسم است كه حجم دارد يعنى بالفعل يا بالقوه داراى اقطار ثلاثة است و مطلوب در اين روايات مقدار حجم آن است نه سطح آن ، و در تعيين مقدار حجم بايد قاعدهء تجسيم را به كار برد نه ضابطهء تسطيح را ، و در مقدمه دانسته شده است كه مجسم را سه بعد است و مسطح را دو بعد .\r\nلاجرم امام معصوم كه در تحديد مجسم دو بعد را نام برده است بايد بعد سوم را نيز به قاعده تجسيم گفته باشد .\r\nدر بيان آن گوييم : در مكيال و ميزان و مقدار به نسبت مكيل و موزون و مقدر ،\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nيك واحد ساده بىدغدغه و همه فهم و همگانى را اصل ثابت مسلم در نظر مىگيرند ، و فروعى را كه پيش مىآيد بدان اصل مىسنجند . و چون سؤال از تجسيم يعنى تقدير شىء مجسم است و معصوم دو بعد آن را به يك اندازه بيان فرموده است بعد سوم آن نيز به همين اندازه هر يك از دو بعد نام برده برابر با هم است . اين ميزان تجسيم كه مجسم شود مقدار آب كر معلوم مىگردد يعنى مجسمى كه هر يك از اقطار ثلاثة آن كه طول و عرض و عمق آن است سه وجب و نيم است و مكسر اين اقطار اصل معيار مقدار كر است .\r\nسپس هرگاه حجم آبى كه مثلا عمق آن از سه وجب و نيم كمتر بود بايد هر يك از طول و عرضش آن نقصان را جبران كند تا مكسر آن 7 / 8 42 وجب گردد . و يا حجم آب به شكل استوانه بود بايد مقدار حجم آب آن از معيارى كه اصل مقدار كر است كمتر نبوده باشد ، و على هذا القياس در بواقى اشكالى كه براى حجم آب روى مىآورند .\r\nلذا آگاه و آشناى بدين اصل مسلم و قاعده مضبوط و محكم چون صاحب شرايع در تحديد كر فرموده است :\r\nالكر ما كان كل واحد من طوله و عرضه و عمقه ثلاثة أشبار و نصفا .\r\nو چون علامه حلى در مختلف فرمود :\r\nالظاهر أن الاشبار يراد ضرب الحسّاب فيها يكون حد الكر تكسير اثنين و اربعين شبرا و سبعة أثمان شبر . « 1 »\r\nو چون شيخ بهائى در الحبل المتين فرموده است : ان المساحة المبحوث عنها هنا\r\n\r\n\r\n","description":"","footnote":"\r\n( 1 ) . صفحه 4 ، ط رحلى .\r\n","page_name":" 242 ","page_number":242},
  {"content":"\r\n\r\nهى استعلام ما فى الماء من امثال مكعب الشبر و أبعاضه ليعلم انه هل بلغ الكرّ ام لا ؟ و المراد بمكعب الشبر مجسم مائى تحيط به ستة مربعات متساوية طول كل واحد من اضلاعها شبر ، فمعنى قولهم : « الكر ما بلغ تكسيره اثنين و اربعين شبرا و سبعة أثمان شبر » انه ما اشتمل على اثنين و اربعين مجسما مائيا كل منهما مكعب الشبر ، و مجسم آخر هو سبعة أثمان مكعب . « 1 »\r\nو چون صاحب غنيه فرموده است : « الاجماع عليه » . در حديث اسماعيل جابر احتمال سقوط كلمه « نصف » مىرود ولى در حديث ثورى و ابو بصير احتمال زيادت آن نمىرود . بعضى در حديث ابو بصير « فى الارض » را به « فى العرض » تبديل كرده است كه تحريف است و ظاهرا اين تبديل را از روايت ثورى كه « فى ثلاثة أشبار و نصف عرضها » روا داشته است و حال اين‌كه فى الارض به معنى فى العمق است ، چون روايت ابو بصير كه فرمود : فى عمقه فى الارض . بعضى از روايات كه هر سه بعد را حائز است مؤيد اصل مذكور است .\r\nاين مطلب اهل خبرت و درايت را حجّتى بالغ است و اين رساله به تحقيق آن متفرد است .\r\nالحمد للّه رب العالمين حسن حسن زادهء آملى\r\n\r\n\r\n","description":"","footnote":"\r\n( 1 ) . صفحه 109 ، ط 1 ، چاپ سنگى .\r\n","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\nقطبنما و قبله‌نما\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين\r\nاين كرّاسه رساله‌اى است به نام « قطبنما و قبله‌نما » ، به قلم اين خوشه‌چين خرمن بزرگان : حسن حسن زاده آملى ، كه در فرق قطب جغرافيائى و قطب مغناطيسى زمين ، و معرفت سمت قبله از قطبنما ، و تميز قطبنما از قبله‌نما سخن مىگويد . اميد است كه رساله‌اى در موضوع خود خواندنى و ماندنى بوده باشد .\r\nقطبنما را به تازى « بوصله » و « حكّ » مىنامند و به فرانسه « بوسل » « 1 » مىگويند كه با كلمه « بوصلهء » عربى بسيار نزديك است . و به انگليسى « كمپاس » « 2 » مىخوانند .\r\nدر هر يك از گراند لاروس « 3 » و دائرة المعارف بزرگ فرانسه قرن نوزدهم « 4 » در واژهء ياد شده « بوسل » از قطبنما بحث شده است .\r\nدر دائرة المعارف عربى محمد فريد وجدى در مادهء « المغناطيس » از قطب مغناطيسى بحث شده است « 5 » . و در هر يك از دائرة المعارف فارسى به سرپرستى مصاحب ، و لغتنامهء دهخدا در ماده قطبنما بحثى مفيد از قطبنما به ميان آمده است .\r\n\r\n\r\n","description":"","footnote":"\r\n( 1 ) .  Boussole \r\n( 2 ) .  Compasse \r\n( 3 ) . صفحه 109 ، ط 1 ، چاپ سنگى .\r\n( 4 ) . ط 1 ، ج 1 ، صفحه 641 .\r\n( 5 ) . ج 9 ، ط 1 ، مصر ، صفحه 282 .\r\n","page_name":" 247 ","page_number":247},
  {"content":"\r\n\r\nو همچنين مآخذ و مصادر بسيار ديگر در تصرف راقم است و ذكر آنها به طول مىانجامد .\r\nما مطالب منظور خود را در بيان عبارت نسخه‌اى كه ياد مىشود ، در ده ماده ارائه مىدهيم :\r\nنسخه‌اى خطى در علم شريف هيأت كه به فارسى نيك درست و استوار ، حائز اهميت شايان و حاوى فوائد بسيار ، و در خور تحسين و تمجيد بىشمار است ، از عالمى روحانى پربار و بزرگوار به نام محمد بن الحسن التسترى رضوان اللّه تعالى عليه در تصرف اين خوشه‌چين خرمن معارف بزرگان است . اين نسخهء يكتا به قطع وزيرى در 291 صفحه تحرير شده است . و حاكى است كه مؤلف آن از علماى عصر قاجار و جامع در معقول و منقول بوده است . مؤلف نامى بر آن اثر گرامى ننهاده است ، جز اينكه در ظهر آن مرقوم است : « قبلهء شيخ محمد » .\r\nدر ابتداى آن پس از چهار صفحه در بيان اهميّت صلاة و تعيين قبله و معرفت اوقات مىفرمايد :\r\nفلذلك كلّه ، اين ذرّه بىمقدار ، تراب اقدام علماء اخيار محمد بن الحسن التسترى كه در علوم چند خوشه‌چينى نموده بنابر خواهش بعضى از برادران ايمانى كه از اجابت و امتثال فرمايش ايشان گزير و گريزى نبود به خاطر فاتر چنان خطور نمود كه به توفيق اللّه تعالى اين دو مطلب ( يعنى معرفت قبله و وقت ) را با بعض متعلقات به قدر الوسع و الطاقة بسطى تمام و تنقيحى به اكمال انتظام داده . . . .\r\nولى افسوس كه چنين اثر گرامى ناتمام مانده است ، اعنى مؤلف به اتمام آن دست نيافته است . شگفت اينكه نحوهء تحرير مطالب و رشته انتظام معارف آن به شيوه و شاكله كتاب مستطاب ما ؛ دروس هيئت و ديگر رشته‌هاى رياضى ، است . در آن\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكتاب از آن جناب استفاده نموده‌ايم ، و به نقل نكات علمى آن تبرّك جسته‌ايم . در همين مسأله قطبنما كه موضوع بحث اين كلمه است گويد :\r\nو از جمله آلات مصنوعه كه سمت قبله را از آن معيّن كنند قطبنما است . و آن معروف است كه حقّه مانندى سازند مدوّر كم عمق از فلز برنج و غيره . در وسط آن سوزن مانندى نصب كنند ، و ميلى از مغناطيس مستطيل بر آن سوار كنند كه يك سر آن بالطبع به شمال مايل است ، و طرف ديگرش به سمت جنوب ايستد كه از طرفين آن دو نقطه شمال و جنوب را در هر مكان معلوم نمايند ، و آن ميل به منزله خط نصف النهار باشد . و دوره آن را به سيصد و شصت قسم نمايند كه به منزله دائره افق بود . و آن را چهار ربع كنند كه هر ربعى نود درجه شود ، و بر سر هر ربعى يكى از چهار سمت مشرق و مغرب و شمال و جنوب رقم كنند . و بر روى شيشه آن شبكه‌اى از برنج و نحو آن قرار دهند ، و در وسط آن عقربه‌اى نصب كنند كه يك سر آن به وسط محكم باشد ، و طرف ديگرش بر تمام آن دائره بگردد . و چون دو طرف ميل مذكور را بر دو نقطه جنوب و شمال آن دائره منطبق سازند ، پس عقربه برنجى را بگردانند و بر درجه‌اى گذارند كه در جهت و مقدار مساوى باشد با انحراف موضع مطلوب ، پس در آن حال آن عقربه مسامت قبله آن موضع خواهد بود .\r\nو اين به واسطه ميل طبيعى مغناطيس است به جانب شمال و جنوب ، و حكمت اين قوه جاذبه را تاكنون احدى معلوم نكرده است . و آن از حكمتهاى بالغه الهيه است كه خالى از غرابت نيست ، و از قبيل محبّت و تعشقى است كه حضرت بارى تعالى در بسيارى از مخلوقات سارى و جارى ساخته .\r\nاما وجود محبّت در انسان و حيوانات در غايت وضوح و اشتهار است ، كالشمس فى رابعة النهار . و در نباتات ، مانند عشقه كه آن را به فارسى لبلاب خوانند . و در\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nجمادات مانند همين مغناطيس . و در مركبات جماديه مانند كهربا و امثال آن . بلكه بعضى آن را در أعداد قائل شده‌اند ، و گفته‌اند هر دو عدد كه مجموع كسور هر يك مساوى باشد با عدد ديگر مثل عدد دويست و بيست با عدد دويست و هشتاد و چهار كه مجموع كسور عدد اول با عين عدد ثانى متساوى باشند ، و كسور عدد ثانى مساوىاند با عين عدد اول ، كما لا يخفى على المحاسب . و چنين دو عدد را از اعداد متحابّه دانند ، و علماء أعداد و طلسمات ، در تحبيب طالب و مطلوب اين دو عدد را با عدد اسم هر دو در مربّعات پر كنند به انحاء مختلفه ، و گويند به حسب تجربه يافته‌ايم موجب تحبيب عظيم است .\r\nبالجمله كيفيّت تعشق در انواع موجودات حاصل است كه يكى از آنها مغناطيس است نسبت به جذب حديد . بلكه به قول بعضى صادر اول همان محبّت است ، نظر به حديث قدسى مشهور كنت كنزا مخفيّا فأحببت - اه - ، و شك نيست كه سبب نظام عالم محبّت است كه همان منشأ جميع حركات اهل عالم است ، كما لا يخفى .\r\nو در كتاب جام جم نقل كند كه اول كسى كه خاصيّت حركت مغناطيس را از هر سمت به جانب شمال استنباط نمود « راجر بكان ايل چستر » نام است كه در اواخر رجب سال ششصد و نود و سه هجرى وفات نمود . و چون در مغناطيس سه كيفيت و صفت است ؛ يكى جذب آهن كه واضح است ، ديگر حركت و ميل آن به جانب شمال چنان‌كه در آلات قطبنما محسوس مىشود و اين نيز ظاهر و روشن است ، و صفت سيم آن اين است كه سوزن و ميل مغناطيس از نقطه شمال و جنوب گاهى منحرف گردد به طرف مغرب يا مشرق و اين كيفيت به حسب اختلاف ازمنه و امكنه مختلف باشد ، و اول كسى كه اين صفت او را معلوم نمود « رابرت نارمن » بود از حكماى لندن در سنه نهصد و هشتاد و هشت ( 988 ) هجريه .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو قطبنماى ملّاحى را حكيم « فلويو جيوجا » در سال هفتصد و دو هجرى ( 702 ) اختراع نمود . به قول ميرزا جعفر خان مشير الدوله در كتاب حسابش در سنه هفتصد و هفت ( 707 ) بوده .\r\nو قطب‌نماى مصنوعى در سنه يكهزار و دويست و شصت و چهار هجرى ( 1264 ) اختراع گرديده ، و مخترع آن معلوم نيست ، و روزبه‌روز ترقى و شهرت يافت .\r\nو در اطلس بلاك كه در سنه يكهزار و دويست و شصت و هفت هجرى ( 267 ) باسمه شده در صفحه سيوم ، حركت و ميل قطبنما را به جانب مشرق به تفصيل معلوم نموده ، و مختصرى از آن در اين رساله ذكر مىشود تا أنموذجى باشد . و گويند اين اختلاف به مرور دهور مختلف مىشود . و در تاريخ هزار و دويست و هفتاد و دو هجرى مقدار انحراف آن از اين قرار بود كه در اين جدول نموده مىشود ، و جدول اين است :\r\nجدول مقدار انحراف قطبنما از شمال در بعض بلاد در سنهء 1272 هجريه :\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nالبلاد = انحراف درجات / البلاد = انحراف درجات\r\nطهران = 4 غربى / مراكش = 20 غربى\r\nشيراز واصفهان = 4 غربى / كيپ ورد = 14 غربى\r\nخراسان = 3 غربى / اسلامبول = 12 غربى\r\nكرمان = 3 غربى / بلاد ايطاليا = 15 الى 17 غربى\r\nافغانستان = 1 الى 2 غربى / اسپانيا = 21 الى 24 غربى\r\nبمباى = ندارد / پرتگال - 21 الى 24 غربى\r\nآذربايجان = 5 غربى / پاريس = 22 غربى\r\nهمدان = 6 غربى / ساير فرانسه = 17 الى 24 غربى\r\nكردستان = 6 غربى / انگلند = 23 الى 24 غربى\r\nكرمانشاهان ونواحى = 6 غربى / آيرلند = 26 الى 27 غربى\r\nبغداد = 5 غربى / استاك هلم = 15 غربى\r\nكربلا = 5 غربى / پطرز برگ = 7 غربى\r\nكوفه = 5 غربى / سيلان = 5 شرقى\r\nحله = 5 غربى / مدرس = 5 شرقى\r\nمكه معظمه = 7 غربى / كلكته = 7 شرقى\r\nمدينه = 7 غربى / مملكت برمه = 7 الى 10 شرقى\r\nمصر = 10 غربى / وسط جزيره آستراليه = ندارد\r\nتونس = 17 غربى\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nو مراد از اين درجات ، انحراف در بلادى كه در جدول ثبت شده ، نهايت انحراف قطبنما است در آن بلد در اوقات سال .\r\nو گويند به حسب اختلاف فصول تفاوت كند و مختلف شود . علاوه بر آن‌كه به مرور سنوات همان مقدار نهايت انحراف مختلف مىشود . و شايد در بعض بلاد گاه منعدم شود ، باز پيدا شود . و هنوز ميزان و معيارى درست از براى اين اختلاف بدست نيامده .\r\nفالحاصل ، اين اختلاف كه در قطبنما پيدا شده باعث قلّت اعتبار و اعتماد بر آن گرديده ، پس بايد آن را همه وقت امتحان و اختبار نمود به دائره هنديه و خط نصف النهار آن ، يا به غير از دائره هنديه از طرق و قواعدى كه خط نصف النهار را با آن قواعد استخراج كنند . و معتبر در همه وقت و همه‌جا همان خط نصف النهار است كه صحيح استخراج شده باشد .\r\nنكته لغويّه : لفظ مغناطيس ، بعد از ميم ، غين معجمه است ، و بعد از الف ، طاء مؤلّفه . و تاء منقوطه نيز صحيح است ، لكن در السنهء عموم ناس بلكه اشخاص خاص و فصيح به قاف بعد از ميم اشتهار يافته در تلفّظ و كتابت ، و اين از اوهام خواص است فافهم و اغتنم ! و لفظ اوهام در مثل اين مقام ، جمع وهم به فتح هاء است به معنى غلط ، نه به سكون آن به معنى توهّم ، بسيارى چنين توهم فرموده‌اند ، فتدبر .\r\nاين بود تمام عبارت مرحوم شوشترى مذكور از كتاب ياد شده درباره انحراف مغناطيسى قطبنما از قطب جغرافيائى كه نقل كرده‌ايم .\r\nهمان‌گونه كه در پيش هشدار داده‌ايم ، مساله شمال جغرافيائى و شمال مغناطيسى ارض ، و به عبارت ديگر فرق ميان قطب جغرافيائى و قطب مغناطيسى ارض و توجه به زاويهء انحراف در به كار بردن آلات قطبنما اهميت بسزا دارد كه اكثر\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبدان آگاهى ندارند و نمىدانند كه در تعيين سمت قبلهء بلاد انحراف مغناطيسى را كه گاهى شرقى و گاهى غربى از قطب جغرافيائى است بايد رعايت كرد .\r\nخلاصه اينكه معرفت به قطب جغرافيائى و قطب مغناطيسى زمين ، براى تحصيل خط نصف النهار حقيقى كه در امتداد قطب شمال و جنوب جغرافيائى است نه مغناطيسى ، اهميّت بسيار بسزا دارد . و براى بدست آوردن قوس انحراف قبله بلاد و خط سمت قبله ، بايد توجه داشت كه شمال و جنوب مغناطيسى با شمال و جنوب جغرافيائى اشتباه نشود . اغلب و اكثر مردم بدين مطلب توجّه ندارند . جاى بسى شگفتى است كه چگونه جناب علامه حيدر قلى سردار كابلى قدّس سرّه كه خود استاد متبحّر در علم فلك و رياضيات عاليه بوده است ، در رسالهء گرانقدر تحفة الاجلّة فى معرفة القبلة بدان اشارتى نفرموده است . اكنون در ده شماره در بيان برخى از عبارات كتاب ياد شده مرحوم شوشترى گوئيم :\r\n1 - آن‌كه گفته است : « و از جمله آلات مصنوعه . . . » آنچه كه در تعريف دستگاه قطبنما آورده است ، بيان صورت صنعت يك نوع آن است . قطبنما را انواع گوناگون است بدين معنى كه به اشكال مختلف ساخته شده است ، چنان‌كه در حدود ده نوع صنعت قطبنما در تصرّف راقم است . يك نوع آن به نام « آيينهء گيتىنما » است كه در درس نود و پنجم كتاب دروس هيئت و ديگر رشته‌هاى رياضى آن را وصف كرده‌ايم . و عمده در انواع قطب‌نما ، عقربه مغناطيسى است كه بر صفحه‌اى مدرّج نصب شده است به گونه‌اىكه بر آن دور مىزند و در حالت سكون يك سر آن به سمت قطب شمال مغناطيسى ، و سر ديگر آن به سمت قطب جنوب مغناطيسى خواهد بود . اين عقربهء مغناطيسى در حالت سكون گاهى با خط نصف النهار كه خط زوال است مطابق است كه هر دو يك خط در سطح دائرهء نصف النهارند و هر دو خط\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nزوال‌اند ، و گاهى با آن تقاطع مىكند .\r\nو تقاطع بدين سبب است كه خط نصف النهار مانند دائرهء نصف النهار از دو قطب جغرافيائى مىگذرد ، و اين خط همواره ثابت است زيرا كه دو قطب جغرافيائى ثابت‌اند ، اما خط ديگر كه عقربه مغناطيسى مفروض است همواره در سطح دائره نصف النهار نيست زيرا كه از دو قطب مغناطيسى شمال و جنوب مىگذرد ، و قطب مغناطيسى گاهى از قطب جغرافيائى فاصله مىگيرد ، لذا عقربهء مغناطيسى با خط نصف النهار تقاطع مىكند ، و بايد دانست كه دو قطب مغناطيسى يك‌جا ثابت نيستند ، بلكه ميدان چرخش و نوسان دارند . و اين ميدان مغناطيسى از اسرار طبيعت موجب اعجاب است ، و در كتب مربوطه درباره آن مطالبى مذكور است . و محل شمال مغناطيسى در نقطه‌اى در حوالى شمال كشور كانادا است .\r\n2 - و آن‌كه گفته است : « و اين به واسطهء ميل طبيعى مغناطيس است . . . » ناظر به عبارات جام‌جم است كه گويد :\r\nدر كتاب هيدن در باب مغناطيس چنين نوشته است كه « استرميوس » در كتاب خود در تاريخ وقايع سال يكهزار و ششصد و هشتاد و دو مسيحى مطابق يكهزار و نود و سه هجرى چنين نوشته است كه : « التارف » چنين گفته است كه قوت جاذبهء مغناطيس را هيچ كس درست معلوم نكرده است ، و كسى كه كاشف اين سرّ باشد به ما معلوم نگشته است ، و ليكن آن كسى كه خاصيّت حركت او را از هر سمت به جانب قطب شمال استنباط كرد « راجر بكان ايلچستر » بود كه در « سامرست شيئر » مسكن داشت ، و در هفدهم جون يكهزار و دويست و نود و چهار مسيحى مطابق ششصد و نود و سه هجرى در اواخر رجب سال مزبور وفات كرده است .\r\nو اهل ايتاليا مادهء او را از مادهء فولاد و آهن دانسته‌اند .\r\nو از آن‌كه اختلاف او دائم به يكسان نيست « هوى ليوس پيستل » مكشوف\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nساخت . و آن كسى كه قطب‌نماى ملاحى را اختراع كرد « فلويوجيوجأ » بود كه يكى از اهل « نيپلس » است كه در سال يكهزار و سيصد و دو مسيحى مطابق هفتصد و دو هجرى اختراع نمود .\r\nو ميل و انحراف اين آلت مخصوصه را در سال يكهزار و پانصد و هفتاد و شش مسيحى مطابق نهصد و هشتاد و چهار هجرى تا سال يكهزار و پانصد و هشتاد مسيحى مطابق نهصد و هشتاد و هشت هجرى « رابرت نارمن » كه يكى از سكنهء لندن بود معلوم نمود . و مشهور در سنه يكهزار و پانصد و هشتاد مسيحى شد . و به تجربه حكيم جيلبرت در سنه يكهزار و ششصد مسيحى مطابق يكهزار و نه هجرى رسيد .\r\nو قطبنماى مصنوعى در سنه يكهزار و هفتصد و پنجاه و يك مسيحى مطابق يكهزار و صد و شصت و چهار هجرى اختراع گرديد و روزبه‌روز ترقى و شهرت يافت « 1 » .\r\n3 - و آن‌كه گفته است : « و از قبيل محبّت و تعشّقى است كه . . . » آرى محبّت ، اصل وجود است ، و عالم از حركت حبيّه موجود است و به تعبير شيخ اكبر در فصّ موسوى فصوص الحكم :\r\nان الحركة أبدا أنما هى حبيّة و يحجب الناظر فيها باسباب اخر و ليست تلك ، تا آن‌كه گويد : فكانت الحركة التى هى وجود العالم حركة الحبّ ، و قد نبّه رسول اللّه صلّى اللّه عليه و إله و سلّم على ذلك بقوله : كنت كنزا مخفيا لم اعرف فأحببت أن أعرف ، فلو لا هذه المحبّة ما ظهر العالم فى عينه . . . « 2 » .\r\nدر نكته 664 و 894 كتاب هزار و يك نكته مطالبى شيرين در اين موضوع هست\r\n\r\n\r\n","description":"","footnote":"\r\n( 1 ) . جام‌جم ، چاپ سنگى رحلى ، صفحه 43 .\r\n( 2 ) . شرح قيصرى ، ص 456 ، ط 1 ، چاپ سنگى .\r\n","page_name":" 256 ","page_number":256},
  {"content":"\r\n\r\nرجوع بفرمائيد .\r\n4 - و آن‌كه گفته است : « كالشمس فى رابعة النهار » رابعة النهار همان وتد السماء است كه در مقابل وتد الارض است بدان بيان كه در درس بيست و سوم دروس هيئت و ديگر رشته‌هاى رياضى ، به تفصيل گفته آمد ، و لكن بدين‌نظر كه هرگاه برج را از غارب به توالى ، و يا از طالع به خلاف توالى شماره كنند اول برج چهارم رابعة النهار است و آن در منتصف نهار است كه زمان غايت ارتفاع شمس هر روز در آفاق استوائى و مائلى است ، چه اينكه محل تقاطع دائره نصف النهار با منطقة البروج است و منطقة البروج دائرهء شمسيه است . به كلمه 233 كتاب هزار و يك كلمه نگارنده رجوع شود .\r\n5 - و آن‌كه گفته است : « و در نباتات مانند عشقه . . . » عشقه را به فارسى رائج روز « پيچك » گويند . اين حكم اختصاص به پيچك و ديگر رستنىها و كانيها ندارد ، بلكه ؛  سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ  « 1 » .\r\nگياهى است كه هرگاه بوته‌اى از آن در گوشهء دشتى برويد ، بوته ديگر آن در گوشه ديگر - چنان‌كه قرص « آفتاب‌گردان » همواره به سوى آفتاب است - نگاه اين دو گياه نيز به روى يكديگر است ، و گل آن با گل اين مانند دو چشم باز و گشاده يكديگر را مىنگرند ، بدين‌روى آن را « گل عاشقان » گويند ، چنان‌كه شكل هندسى « بوسان » را ، بوسان .\r\nشيرين‌تر اينكه هرگاه ميان مرد و زنى دلتنگى پديد آيد ، دو گل از دو بوتهء گياه عاشقان را دم مىكنند و فنجانى را به مرد مىخورانند و فنجانى را به زن تا با هم\r\n\r\n\r\n","description":"","footnote":"\r\n( 1 ) . يس / 37 .\r\n","page_name":" 257 ","page_number":257},
  {"content":"\r\n\r\nآشتى كنند .\r\n6 - و آنكه گفته است : « هر دو عدد كه مجموع . . . » در علم اعداد و حروف « ر ك ، ر فد » كالمثل السائر در قلم و منطق دانشمندان ارثماطيقى دائر است .\r\n« ر ك » دويست و بيست ( 220 ) ، و « ر فد » دويست و هشتاد و چهار است ( 284 ) .\r\nر ك ، ر فد ، از اعداد متحابّه‌اند . در كتب و رسائل حروف و اعداد در خواص اعداد متحابّه سخن بسيار است . مرحوم ملا احمد نراقى در خزائن آورده است كه :\r\nاعلم أن للعدد أقساما كثيرة ( تا اينكه گويد : ) و العددان المتحابّان فهما العددان اللذان تكون الاجزاء العادة لكل منهما نفس الاخر كالمأتين و العشرين ، و المأتين و أربعة و ثمانين . و للعددين المتحابين خواص كثيرة مبينة فى مقامه « 1 » . . . .\r\nو وجه عادّ اجزاى هر يك از - ر ك - ر فد - ديگرى را چنانست كه در تعليقه آن نگاشته‌ايم ، بدين‌صورت :\r\nو مجموع اجزاى مذكور ( 110 ، 55 ، 44 ، 22 ، 20 ، 11 ، 10 ، 5 ، 4 ، 2 ، 1 )\r\nمساوى با « ر فد » است كه 284 مىباشد .\r\nو همچنين است 284 نصف آن 142 است ، و ربع آن 71 ، و 71 / 284 آن 4 ، و 142 / 284\r\n\r\n\r\n","description":"","footnote":"\r\n( 1 ) . صفحه 30 ، به تصحيح و تعليق نگارنده .\r\n","page_name":" 258 ","page_number":258},
  {"content":"\r\n\r\nآن 2 ، و 284 / 284 آن 1 ، و مجموع اين اجزاء مساوى با « ر ك » است كه عدد آن 220 مىباشد .\r\nبه عنوان تنوّع بحث و پديد آمدن شوق و ذوق و گرايش و آگاهى به رشته‌هاى ارثماطيقى - به شرط اينكه هم‌عهد باشيم كه : « حرف از ما و عمل از ديگران » و بر آن استوار باشيم - ، از « ر ك ، ر فد » سخن به ميان مىآوريم :\r\nدر اثر قويم و قيّم وفق المراد فى علم الاوفاق و الاعداد ، تأليف منيف عالم جليل مرحوم فتح اللّه بن محمد رضا الحسينى المرعشى الشوشترى آمده است كه :\r\nاشارتان ، بل بشارتان فى بيان « ر ك و ر فد » :\r\nالاولى بدان‌كه عدد ر ك و ر فد از اعداد متحابه است . و در خلاصة العلوم از محقق دوانى نقل شده كه در اخلاق جلالى كيفيت اعداد متحابه را به تقريبى ذكر نموده و فرموده كه آن دو عدد است كه كسور هر يك از آن دو ، عين عدد ديگر شود ، چون دويست و بيست ( ر ك ) ، و دويست و هشتاد و چهار ( ر فد ) .\r\nو حكماء گفته‌اند : اگر دو شخص را نفاق اتفاق افتد در امرى ، اين دو عدد را در لوحى نهاده با خود دارند ميان ايشان محبت و التيام حاصل شود . و عدد كمتر را براى محبّ تعيين كرده‌اند ، و عدد بيشتر را براى محبوب .\r\nو در حاشيه كتاب اخلاق در ملحقات نوشته كه :\r\nالاعداد المتحابة هى التى أحدها زائد على الآخر ، و الآخر ناقص ، و أجزاء كل واحد منهما مساوية لجملة الآخر . الاول 220 ، و الثانى 284 ، و الثالث 2024 ، و الرابع 2296 ، اذا كتب على مأكول و أكله انسان ألف بينهما بالمحبة ، و ليكتب على زبيب او تمر او ما شاكل ذلك من الحلاوة . و ينبغى أن يفعل ذلك و الزهرة\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبريئة من النحوس متصلة بالمريخ من تثليث أو تسديس ، انتهى .\r\nالبشارة الثانية فى كيفية وضع ر ك و ر فد ، و العمل بهما فى وجه مخصوص .\r\nبايد بگيرى عدد اسم طالب را ، و اضافه كنى بر آن عدد - ر ك - را ، پس ملاحظه كنى اگر عدد حاصل زوج است و نصف صحيح دارد مجموع را تنصيف كنى ، و از نصف چهار عدد بياندازى و مابقى را در خانه اول گذارى ، و يكىيكى اضافه كنى و به روى تا به خانه پنجم ، و در خانه پنجم عوض يكى دو تا اضافه كنى ، پس در ششم و هفتم يكىيكى اضافه كنى .\r\nو اگر عدد حاصل فرد است و نصف صحيح ندارد ، يكى كه باعث كسر است از مجموع مىاندازى پس باقى را تنصيف مىكنى ، و از نصف سه عدد مىاندازى و مابقى را در خانه اول ثبت مىكنى و در دويم و سيوم تا هشتم يكىيكى اضافه مىكنى ، پس مىگيرى عدد اسم مطلوب را ، و عدد رفد را اضافه آن مىكنى ، و به دستور مسطور نيز عمل مىكنى يعنى هرگاه عدد حاصل نصف صحيح دارد تنصيف مىكنى و از نصف چهار مىاندازى و مابقى را در خانه نهم ثبت مىكنى و يكى اضافه مىكنى تا خانه دوازدهم و در سيزدهم دو تا اضافه مىكنى ، پس در چهاردهم و پانزدهم و شانزدهم يكىيكى اضافه مىكنى و اگر عدد حاصل نصف صحيح ندارد اول از مجموع يكى مىاندازى پس مابقى را تنصيف مىكنى و از نصف سه عدد مىاندازى و مابقى را در خانه اول ثبت مىكنى و يكىيكى اضافه مىكنى مىروى تا خانه شانزدهم ، و مراد به خانه اول در اينجا خانه اول از دوره سوم مربع است كه خانه نهم آن باشد .\r\nو اگر عدد طالب فرد باشد و مطلوب زوج ، يا به عكس ، بر هر يك به موافق ضابطه‌اى كه گفته شد عمل مىكنى .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو بايد اين عمل در ساعت زهره يا روز زهره باشد ، و كتابت به زعفران و گلاب باشد ، و بعد از اتمام به عود و كندر و زعفران بخور نمايد ، و اين عزيمت را كه مذكور مىشود به دور وفق نويسند ، و سى مرتبه عزيمت را بر وفق بخوانند ، و عزيمت اين است :\r\nيا هلعانيّة ، يا شمعانيّة ، يا نورانيّة حرّكوا الارواح السّاكنة المسكّنة فى رفد المطلوب بحبّ رك الطالب حتّى يصير الطالب مطلوبا ، و المطلوب طالبا ، و أوفوا بعهد اللّه اذا عاهدتم و لا تنقضوا الايمان بعد توكيدها و ما ذلك على اللّه بعزيز .\r\nتنبيه مفيد : ر ك ، جلب رفد مىكند ، چنان‌كه اگر هر يك از رك و رفد را در مربع چهاردرچهار وضع كنند ، و طالع وقت نوشتن سعد بود ، و برجى كه طالع باشد صاحب او دوست قمر بود يعنى ناظر باشد با قمر به نظر تسديس يا تثليث .\r\nكسى كه حامل رفد باشد جويا و خواهان آن كسى باشد كه حامل مربع رك است و اين دو مربع را محبّ و محبوب گفته‌اند . و صورت آن دو مربع اين است :\r\nاين بود عبارت كتاب ؛ وفق المراد . . . ، در بيان « رك ، رفد » كه نقل كرده‌ايم .\r\nو بدان‌كه مربع چهاردرچهار را در أعمال جمالى به كار مىبرند ، و پنج‌درپنج را در أعمال جلالى .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nچنان‌كه فرموده‌اند :\r\n چاردرچار با هم آميزد * پنج‌درپنج فتنه انگيزد \r\nلذا ر ك ر فد را كه از اعمال جمالى است در مربع چهاردرچهار وضع مىكنند .\r\nو وفق مربع چهاردرچهار اشرف اوفاق است ، و آن از افلاطون الهى است .\r\nبدان‌كه هر عددى كه در مربعى از مربعات الواح وفقى نهاده مىشود اول بايد زكات آن عدد داده شود و عدد مزكى در مربع وفقى وضع شود تا عمل مثمر و منتج باشد .\r\nزكات عدد مانند زكات مال است ، و به قول شيخ اجل سعدى :\r\n زكات مال بدر كن كه فضله رز را * چو باغبان ببرد بيشتر دهد انگور \r\nو طريق أخذ زكات اين است كه عدد وفق را - اگر مربع است 4 ، و اگر مخمس است پنج ، و اگر مسدس است 6 ، و هكذا - در خودش ضرب كنند ، و از حاصل يك عدد كم كنند ، و حاصل را در نصف آن عدد ضرب كنند ، حاصل زكات آن است ، مثلا :\r\nزكات مربع ؟ ؟ ؟\r\nزكات مخمس ؟ ؟ ؟\r\nدر دو لوح مربع - ر ك ، ر فد - ياد شده هر يك از ر ك و ر فد مزكىاند ، يعنى اول زكات هر يك داده شده است ، پس از آن در لوح مربع خاصى وضع شده است .\r\nو عدد خانه آخر ر ك مفتاح ر فد است . فتبصر .\r\nو نيز بدان‌كه لوح مربع چهاردرچهار بايد به طريق « احزب وجده » پر شود كه در نكته 705 هزار و يك نكته آورده‌ايم ، و تفصيل آن را در كتاب دروس اوفاقى ، نگاشته‌ايم . و معيار آن اين لوح است :\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n7 - و آن‌كه گفته است : « يكى از آنها مغناطيس است نسبت به جذب حديد . . . » به ياد سخن پربار جناب شيخ رئيس رضوان اللّه تعالى عليه افتاده‌ام كه :\r\nمردم از جذب آهنربا آهن را تعجّب مىكنند ، و از جذب و تصرف و تسخير نفس مر بدنشان را تعجب نمىكنند . به درس بيست و هفتم « دروس معرفت نفس » رجوع بفرمائيد .\r\n8 - و آن‌كه گفته است : « و در اطلس بلاك در سنهء 1267 ه باسمه شده . . » ،\r\nبلاك نام دانشمندى انگليسى است ، در جام‌جم گويد : اطلس بلاك در شهر ادن برگ ( اسكاتلند انگليس ) در سنه يكهزار و هشتصد و پنجاه و يك مسيحى ، مطابق يكهزار و دويست و شصت و هفت هجرى چاپ شده است « 1 » ، عبارات كتاب هيئت يا وقت و قبله محمد شوشترى كه در درس قبل نقل كرده‌ايم ناظر به عبارات جام‌جم است .\r\nلغت « باسمه » به معنى چاپ شدن است ، چنان‌كه در جام‌جم گفته است : « چاپ شده است » ، مرحوم سيد محمد على داعى الاسلام در فرهنگ نظام گويد :\r\nباسمه : نقش كردن و چاپ كردن روى پارچه و كاغذ . مثال : روى چلوارى باسمه مىكنند ، قلمكار مىشود . مثال ديگر : در مطبعهء حروفى اصفهان كه در زمان فتحعلى شاه قائم شد كتب بسيارى را باسمه كردند . در ابتداى اختراع مطبعه در ايران ، چاپ\r\n\r\n\r\n","description":"","footnote":"\r\n( 1 ) . ص 43 ، جام‌جم ، ط 1 .\r\n","page_name":" 263 ","page_number":263},
  {"content":"\r\n\r\nكردن را باسمه كردن مىگفتند ، ليكن اكنون طبع كردن و چاپ كردن گويند .\r\n« باسمه » تركى است ، و « طبع » عربى ، و « چاپ » چينى . باسمه چى : چاپ چى ، قلمكار و غيره ، و طبع كننده كتاب .\r\nدر جام‌جم بعد از نقل مقادير درجات انحراف مغناطيسى بلاد و جدول مذكور در قبل از اطلس بلاك گويد :\r\nاين انحراف و ميل نيز به مرور ايام در همه جا تغيير و تبديل مىيابد ، چنانچه اين زمان در طهران چهار درجه به جانب مغرب انحراف دارد ، احتمال مىرود كه بعد از پنجاه سال انحراف او شش درجه به جانب مغرب بشود ، يا اينكه از چهار درجه نيز كمتر باشد ، و وقتى نيز هيچ انحراف نداشته باشد ، و هنوز دليل اين اختلاف معلوم نشده است « 1 » . و اين مطلب همان است كه در ذيل جدول كتاب ياد شده در پيش نيز آمده است ، و مأخذ نقل آن جام‌جم است .\r\n9 - و آن‌كه گفته است : « فالحاصل ، اين اختلاف كه در قطبنما . . . » مطلبى بسيار قابل توجه است كه نتيجهء بحث ما از فاصلهء قطب مغناطيسى با قطب جغرافيايى است .\r\nپس دانسته شده است كه عقربهء مغناطيسى آلت قطبنما هميشه با خط نصف النهار كه از قطب شمال و جنوب جغرافيايى مىگذرد و ثابت است متحد نيست ، بلكه چه بسيار كه با آن تقاطع كند ، و التفات بدان در تحصيل سمت قبله اهميّت شايان دارد .\r\nتنبيه : هرگاه يك‌بار خط نصف النهار حقيقى را در افقى از عمل به دائرهء هنديه و يا غير آن در سطح مستوى مدرجى تحصيل كنند ، چون مركز قطبنما را بر آن خط نهند ، مقدار انحراف عقربهء مغناطيسى از نصف النهار حقيقى دانسته مىشود ، و تا براى مدتى مقدار انحراف مغناطيسى آن افق و آفاق قريب بدان بدست مىآيد كما\r\n\r\n\r\n","description":"","footnote":"\r\n( 1 ) . صفحه 44 .\r\n","page_name":" 264 ","page_number":264},
  {"content":"\r\n\r\nلا يخفى .\r\nبدان كه در نماز ، استقبال كعبه واجب است ، كه قبله است ، و معرفت به انحراف مغناطيسى در امر قبله اهميت بسزا دارد ، به فرمودهء درست و استوار علامه حلى در منتهى : لو استقبل ببعضه الكعبة و خرج الباقى من بدنه عن المحاذاة لم تصح صلاته لانه مأمور بالاستقبال . . . ، و اگر وسوسه و دغدغه‌اى در اين موضوع روى آورد كه در سمت قبله تفوّه به سهولت خطب شده است در درس پنجاه و هفتم دروس معرفة الوقت و القبلة به تفصيل در اين موضوع بحث و تحقيق نموده‌ايم .\r\nآنچه كه مربوط به بحث ما دربارهء معرفت به قطب مغناطيسى زمين و انحراف قطب مغناطيسى است ، همين‌قدر كه تحرير كرده‌ايم كفايت است ، جز اينكه به عنوان مزيد استبصار بعضى از مطالب تاريخى و غيره را در امر قطب مغناطيسى و قطبنما به عرض مىرسانيم :\r\nدر دائرة المعارف فريد وجدى آمده است كه : حار العلماء فى ادراك كنه القوة المغناطيسية « 1 » .\r\n10 - قطبنماى بحرى يا ملاحى را اكثر اوقات ملاحان و ناخدايان در دريا استعمال مىكنند ، و طرق بحر را شرقا و غربا و شمالا و جنوبا از او تشخيص مىدهند .\r\nكريستف كلمب با كمك يك قطبنما كه از يك عقربهء مغناطيسى شناور بر روى آب تشكيل شده بود ، سفر دريايى خود را آغاز كرد .\r\nناخدا را به تازى ملاح و فلاح و ربّان گويند . در حديث شانزدهم باب هفتاد و يكم كتاب حجت كافى به اسنادش روايت كرده است :\r\nعن فيض بن المختار ، قال : انى لعند أبى عبد اللّه عليه السّلام اذ أقبل ابو الحسن موسى عليه السّلام\r\n\r\n\r\n","description":"","footnote":"\r\n( 1 ) . جلد 9 ، ط 1 ، مصر ، صفحه 282 .\r\n","page_name":" 265 ","page_number":265},
  {"content":"\r\n\r\nو هو غلام ، فالتزمته و قبلته ، فقال ابو عبد اللّه عليه السّلام : انتم السفينة و هذا ملاحها . . . . « 1 »\r\nدر جام‌جم گويد : اختراع قطبنماى ملاحى را اكثرى نسبت به « فلوپو » مىدهند كه از اهل « آلمافى » است كه تخمينا در سنه هزار و سيصد و دو مسيحى ، مطابق هفتصد و دو هجرى اختراع كرده است ( آلمافى جائى است در ايتاليا ) . و ديگران او را به اهل چين نسبت مىدهند كه در چين اختراع شده است .\r\nو از قرارى كه جيلبرت حكيم در كتاب خود كه در بيان مگنت ( يعنى مغناطيس ) نوشته است چنان معلوم مىشود كه اختراع اين صنعت و اين علم در چين شده است ، و از چين به اروپا « مركوپولو » نام سياحى كه از اهل ونيس است در سنه هزار و دويست و شصت مسيحى ، مطابق ششصد و پنجاه و نه هجرى آورده است و غالبا تركيب و شكل اين آلت را به يك شكل و صورت مىسازند ، و در بزرگى و كوچكى تفاوت دارد . و او شامل است از يك جعبه و قوطى برنجى يا چوبى كه در ته او كاغذ مجدولى مىچسبانند كه در آن كاغذ سى و دو نقطهء قطبنما كشيده شده است . و در مركز اين قوطى و كاغذ ، عمودى نصب مىكنند كه سوزن و عقربه مگنتيك - يعنى مغناطيس - بدان عمود قرار گرفته است كه اشاره مىكند به جانب شمال با انحراف قليلى كه آن انحراف از قطب در امكنه مختلفه زياد و كم مىشود .\r\nو همچنين در يك مكان نيز در اوقات مختلفه اختلاف مىيابد ، چنانچه در سنه هزار و ششصد و شصت مسيحى مطابق هزار و هفتاد و يك هجرى در لندن معيّن كرده‌اند كه مغناطيس درست بر نقطه شمال مىايستاد ، و از آن تاريخ تا اين زمان كه قريب به دويست سال است مغناطيس درجه‌به‌درجه به جانب مغرب ميل كرده است كه اكنون در لندن تقريبا بيست و چهار درجه به جانب مغرب انحراف دارد . و اين\r\n\r\n\r\n","description":"","footnote":"\r\n( 1 ) . اصول كافى معرب ، ج 1 ، ص 248 .\r\n","page_name":" 266 ","page_number":266},
  {"content":"\r\n\r\nاختلاف امر غريبى است كه تاكنون سبب او معلوم افكار حكماء و منجمين فرنگستان نشده است ، ولى هميشه در اين خيالند كه به رأى رزين و عقل متين حل آن مشكل را كرده دامن مقصود را به كف آرند « 1 » .\r\nبيان : آن‌كه گفته است : « در آن كاغذ سى و دو نقطهء قطبنما كشيده شده است » عدد سى و دو بدين‌سبب است كه به 12 درجه ، 12 درجه ، قسمت شده است كه سى تا 12 درجه 360 درجه است ، و تقسيم محيط دائره به سى تا 12 درجه ناچار مستلزم سى و دو نقطه خواهد بود ، فتبصر . و به اقسام گوناگون ديگر نيز مدرج كرده‌اند .\r\nدر ماده « قطبنما » از لغت‌نامه دهخدا در تاريخچهء قطبنما آمده است كه :\r\nبطورى كه كريمرز استاد زبان فارسى و تركى دانشگاه ليدن در مقاله‌اى به نام جغرافيا و بازرگانى در سلسله مقالاتى به نام ميراث اسلام زير نظر سرتماس ارنولد نوشته است مىگويد :\r\nهنگامى كه « واسكو دو گاما » پس از سياحت به دور آبهاى آفريقا در سال 1498 به سواحل شرقى آفريقا رسيد در آنجا ملاح عربى راه هند را به او نشان داد .\r\nطبق آثار و منابع پرتقالى اين عرب صاحب يك نقشه دريايى بسيار خوب و آلات دريايى قابل ملاحظه‌اى بوده است . اين ملاح احمد بن مجيد نام داشت .\r\nو بنا به گفته مستر برتن چنين به نظر مىرسد كه افتخار ساختن قطبنما نيز نصيب ابن مجيد گشته . گرچه به عقيده مستر برتن مخترع قطبنما ابن مجيد بوده است ، ولى خود ابن مجيد در يكى از آثار خود مخترع قطبنما را حضرت داود ( داود پادشاه ) مىشمارد .\r\n\r\n\r\n","description":"","footnote":"\r\n( 1 ) . جام‌جم ، ط 1 ، صفحه 35 و 36 .\r\n","page_name":" 267 ","page_number":267},
  {"content":"\r\n\r\nقطبنما را به انگليسى كمپاس « 1 » و به فرانسه بوسل « 2 » و به عربى بوصله گويند .\r\nمشابهت اسمى ميان نام آن به فرانسه و عربى نويسندگان دائرة المعارف بريتانيكا را بر آن داشته كه قطبنما را از مخترعات اروپائيان بيانگارند ، چه بوسل لغتى است ايتاليايى به معنى جعبهء كوچك .\r\nدر ديكسيونر جغرافيايى دزبرى ذيل كلمه بوسل به نقل از ترجمه تاريخ ابو الفداء مىنويسد كه قطبنما در پايان قرن دوازدهم مسيحى در مشرق زمين مورد استفاده بوده است ، و نظريات راجع به اينكه اروپائيان آن را اختراع كرده‌اند مردود مىداند .\r\nدر اهميت اين ابزار مىنگارد : ابزارى است كه تمام اكتشافات جغرافيايى به وسيلهء آن شده است . و قبل از آن دريانوردان از وسائل خيلى ابتدائى استفاده مىكرده‌اند . بطورى كه دريانوردى اروپايى در كتاب تاريخ علوم عمومى « 3 » نوشته است : با سه كلاغ در حوالى سواحل شمالى اروپا انجام مىيافته ، به اين ترتيب كه آنها را پرواز داده و از امتداد مسير آنها كشتى را رو به خشكى رهبرى مىنموده‌اند .\r\nمخترع واقعى قطبنما چينىها بوده‌اند ، و نام مخترع آن « وانگ چن‌تو » « 4 » است ، و آن عبارت بود از قاشق مغناطيسى كه روى صفحه‌اى از برنج صيقلى قرار داشت .\r\nدر مجلد دوم دائرة المعارف محمد فريد وجدى در « البوصلهء » آمده است : يقال :\r\nان الصينيين هم الذين اخترعوا البوصلة ، و يقال : ان مخترعها هم العرب « 5 » .\r\nو در مجلد اول آن در ماده « الابرة » آمده است : « الإبرة فى علم الطبيعة هى الإبرة\r\n\r\n\r\n","description":"","footnote":"\r\n( 1 ) .  Compasse \r\n( 2 ) .  Boussole \r\n( 3 ) .  Histore Generale Des Sciencs \r\n( 4 ) .  Wang Chen To \r\n( 5 ) . ط 1 ، مصر ، صفحه 408 .\r\n","page_name":" 268 ","page_number":268},
  {"content":"\r\n\r\nالمغناطيسية . و هى على شكل معين كثير الإستطالة ، مركبة على محور من وسطها و متحركة على سطح افقى . و هى متى تركت و نفسها مالت من الشمال الى الجنوب فاذا حولت من هذا الموضع عادت اليه بعد عدّة ذبذبات و هى خاصية ثمينة جدّا فى هدايتنا دائما الى النقطة الشمالية مهما كان المكان الذى نحن فيه ، و عليه تأسست البوصلة .\r\nكان الاقدمون يعتقدون أن ميل الابرة المغناطيسية هو من الجنوب الى الشمال و لكن البحرى الشهير كريستوف كولومب فى رحلته لاكتشاف آمريكا بين خطأ هذا القول ، و كان ذلك سنة 1493 .\r\nالابرة المغناطيسية تتحول تحولا منتظما بحسب البعد أو القرب من القطبين ، و قد عنى العلماء بتحقيق درجات هذا الميل حتى اصبح الاهتداء بالابرة المغناطيسية فى متاهات البر و البحر من أيسر الامور على صغار الملاحين « 1 » .\r\nترجمه آن به صورت خلاصه اين است كه : برخى گفته‌اند اختراع قطبنما از چينيان است ، و برخى گفته‌اند از عرب است . إبره ( سوزن ، عقربه ) در علم طبيعى سوزن و عقربه مغناطيسى است كه بر شكلى معين دراز كه وسط آن بر محورى سوار و استوار و بر سطح افقى متحرك است ، چون آن را به حال خود رها كنند به سوى شمال و جنوب مىايستد ، و اگر او را از آن حالت برگردانند پس از چند بار آمد و شد به همان حالت طبيعى نخستين به سوى شمال و جنوب مىايستد . و اين خاصيتى ارزشمند است كه هر كجا باشيم ما را به سوى شمال راهنمايى مىكند . و قطبنما بر اين اساس بنا نهاده شده است .\r\n\r\n\r\n","description":"","footnote":"\r\n( 1 ) . صفحه 9 و 10 .\r\n","page_name":" 269 ","page_number":269},
  {"content":"\r\n\r\nپيشينيان بر اين عقيدت بودند كه ميل إبره مغناطيسى از جنوب به شمال است ، و لكن دريانورد شهير كريستف كلمب در سفر كشف آمريكا در سنه 1493 م خطاء آن عقيدت را آشكار كرد . ابره مغناطيسى به حسب بعد و قرب نسبت به قطبين تحول مىيابد ، و علماء به تحقيق درجات ميل آن را ( يعنى زاويه انحراف را ) به حساب آورده‌اند ، چنان‌كه در بروبحر از ابره مغناطيسى هدايت مىشوند .\r\nپىيرروسو « 1 » فرانسوى در كتاب « تاريخ صنايع و اختراعات » ترجمه آقاى حسن صفّارى گويد :\r\nدريانوردى در قرون وسطى و قطبنما :\r\nوقتى كه ساحل دريا از نظر محو مىشود ، مسلما ديگر دريانوردى با وسايل تجربى حركت در امتداد ساحل امكان‌پذير نيست و بايد از روشهاى علمى استفاده كرد ، تا اينكه گويد :\r\nاگر ملاحان براى مسافرتهاى دوردست خود راهنماى بزرگى همچون قطبنما در دست نداشتند هرگز جرأت دور شدن از سواحل درياها را نمىكرده‌اند .\r\nبا ذكر نام قطبنما بار ديگر با اختراعى مواجه مىشويم كه تا پيدايش مدارك مخالفى ، كشور چين مىتواند اولويت در اختراع آن را به خود منسوب سازد .\r\nچنان‌كه مشهور است حتى در زمان سلطنت سلسله تسن « 2 » در اين مملكت براى يافتن سمت جنوب از عقربه مغناطيس در ارابه‌هاى مغناطيسى استفاده كرده بودند . و آن عبارت از ارابه‌اى بود كه مجسمه كوچكى بر آن قرار داشت كه مىتوانست در حول محور قائمى حركت كند و در داخل آن آهنربائى تعبيه كرده بودند بطورى كه آدمك مزبور تحت تأثير آن بطور خودكار همواره متوجه سمت جنوب مىشد .\r\n\r\n\r\n","description":"","footnote":"\r\n( 1 ) .  Pierre Rousseau \r\n( 2 ) .  Tsin  419 - 265 .\r\n","page_name":" 270 ","page_number":270},
  {"content":"\r\n\r\nطبق نظر مارك بلوك « 1 » و بسيارى مورخين ديگر امروزه چنين به نظر مىرسد كه اختراع قطبنماى واقعى را بايد به « نورمان » ها نسبت داد . اين قوم از سال 874 ميلادى جزيرهء « ايسلاند » را مستعمره خود ساختند و جزيره گروئنلند « 2 » را در سال 932 ميلادى كشف كردند ، و پنج قرن قبل از كريستف كولومب يعنى در حدود سال 1000 در سواحل آمريكا پياده شدند . اگر اين قوم از خواص عقربه مغناطيسى استفاده نمىكردند پس چگونه توانستند چنين كار مهمى را انجام دهند و هزاران كيلومتر راه در درياها طى نمايند ، و از همه مهمتر با چه وسائلى موفق شدند كه به نقطه عزيمت خويش بازگشت كنند ؟\r\nدر هر صورت قدر مسلم آن است كه اولين بارى كه در مدارك موجود اروپايى از قطبنما گفتگويى مىشود مربوط به سال 1200 ميلادى براى كشور فرانسه ، 1207 براى انگلستان ، و 1213 براى ايسلاند است . اين قطبنما كاملا بدوى بود و از پركاهى تشكيل مىشد كه عقربه مغناطيس بر آن قرار داشت و مجموعه آنها را روى طشتك آب مىگذاشتند .\r\nدر سال 1269 اصلاح عمده‌اى به وسيلهء « پى يردوماريكور « 3 » از اهل فرانسه در آن به عمل آمد . عقربه مغناطيسى را بر محورى قرار داد و مجموعه آنها را در جعبه‌اى گذاشت و روى آن سرپوش شفافى قرار داد . اين سرپوش داراى درجات و تقسيم بنديهايى بود و عضاده‌اى « 4 » نيز روى آن گذاشته بودند ، دستگاه جديد همان است كه امروزه عرفا قطبنماى ملاحان ناميده مىشود ، اين دستگاه بعد از اين دريانوردان را به\r\n\r\n\r\n","description":"","footnote":"\r\n( 1 ) .  Marc Bloch \r\n( 2 ) .  Groenland \r\n( 3 ) .  Pierre De Maricourt \r\n( 4 ) .  Alidade \r\n","page_name":" 271 ","page_number":271},
  {"content":"\r\n\r\nمؤثرترين وجهى در داخل درياها راهنمايى مىكرد و آنان را مجاز مىداشت كه به سوى مجهولات روى آورند و در واقع اكتشاف آن ، دوران مسافرتهاى بزرگ دريايى را افتتاح كرد « 1 » .\r\nدر دائرة المعارف فارسى ياد شده مصاحب ، در تاريخچه قطبنما آمده است كه :\r\n« بدرستى دانسته نيست كه در چه زمان و در چه مكان كشف شد كه يك عقربه مغناطيسى كه بتواند به آزادى در صفحهء افقى حركت كند در امتدادى نزديك به امتداد ج - ل ( جنوب و شمال ) قرار مىگيرد . بعضى اين اكتشاف را به چينىها نسبت داده‌اند .\r\nروايتى هست كه امپراطور هوانگ تى « 2 » كه در 2634 ق م مىزيست ، ارابه‌اى ساخت كه به وسيلهء ميدان مغناطيسى زمين در جهت جنوب حركت مىكرد ، و به راهنمايى آن در هواى غبارآلود لشكر خود را به جانب دشمن رهنمون شد .\r\nهمچنين گويند ماركوپولو ( 1254 ؟ - 1324 ؟ ) سياح معروف ايتاليايى در بازگشت از سفر چين قطبنمايى همراه آورده بود .\r\nبعضى معتقدند كه مسلمانان قطبنما را از چينىها اخذ كردند ، و به وسيلهء آنان به اروپا وارد شد . ظاهرا مسلمانان مشرق زمين به وسيلهء دريانوردان چينى با قطبنما آشنا شدند ( بين درياى چين جنوبى و بنادر خليج فارس و غيره رفت و آمد فراوان بود ) و در آغاز اسم خاصى براى آن نداشتند . و از آنجا قطبنما به سوريه و بنادر درياى مديترانه در اروپا رسيد .\r\nدر جهت‌يابى با قطبنما ، مسلمانان نوكى از عقربه را كه متوجه جنوب است به كار مىبردند ، چون مكه در ج ( جنوب ) اغلب اماكن سوريه است ، اين جهت همان\r\n\r\n\r\n","description":"","footnote":"\r\n( 1 ) . ط 1 ، صفحه 153 - 156 .\r\n( 2 ) .  Hwang Ti \r\n","page_name":" 272 ","page_number":272},
  {"content":"\r\n\r\nجهت قبله در آن اماكن مىباشد .\r\nاز اشاراتى كه در سياحتنامه‌هاى مسلمانان در قرن 9 م آمده است بعضى احتمال داده‌اند كه استعمال قطبنما در آن زمان نزد آنان متداول بوده است . از اين گذشته قديمىترين متنى كه مسلما در آن اشاره به قطبنما آمده است از عوفى است كه در باب بيستم از قسم چهارم جوامع الحكايات « 1 » در ذكر اشياء عجيب مىگويد :\r\nمؤلف اين مجموع مىگويد كه وقتى من در دريا نشسته بودم ، ناگاه بادى صعب از مكمن امر غيب برخاست ، و ابرى سياه روى هوا را بپوشيد ، و افواج امواج ، متراكم و متلاطم گشت ، و دريا در جوش آمد ، و اهل كشتى در خروش آمدند ، و معلم كه دليل بود راه غلط كرد ، در حال ، آهنى مجوف برون آورد بر هيئت ماهى ، و آن را در طاسى آب انداخت و بگردانيد ، و بر سمت قبله ساكن مىشد ، و دليل ، بر آن سمت رفتن گرفت . و بعد از آن تعرف آن حال كردم ، گفتند كه خاصيّت سنگ مغناطيس است كه چون او را به قوت در آهن مالى چنان‌كه اثر او بر آهن بماند ، آن آهن جز بر سمت قبله نايستد . و چون اين معنى امتحان كردم چنان بود . و كيفيت اين خداى داند و هيچ عاقل بر سر آن نرسد .\r\nدر كتابى به نام كنز التجار ( 640 ه . ق ) از مؤلفى به نام قبجقى « 2 » شرح كاملى از قطبنما و استعمال آن در مديترانه آمده است .\r\nدريانوردان مسلمان قطبنما را بوصله « 3 » مىخواندند كه مأخوذ از بوسولا « 4 » ( نام\r\n\r\n\r\n","description":"","footnote":"\r\n( 1 ) . 625 ه ق ، 1228 ب م .\r\n( 2 ) .  Qabajaqi \r\n( 3 ) .  Bussola \r\n( 4 ) .  Bussola \r\n","page_name":" 273 ","page_number":273},
  {"content":"\r\n\r\nايتاليايى قطبنما ) است . اما به گفتهء جورج پرسىبجر « 1 » مستشرق انگليسى و مؤلف يك لغتنامه انگليسى به عربى ، نام بوصله در ميان ملاحان درياى مديترانه متداول بوده و به ندرت در درياهاى مشرق به كار مىرفته است ، در بحر احمر ، قطبنما را بيت الابرة ( خانه سوزن « عقربه » ) و در خليج‌فارس آن را قبله‌نما مىخواندند .\r\nشايد بتوان گفت كه نخستين خبر موثق از استعمال قطبنما از چين ( ح 100 ) از عالم اسلام 1228 و از اسكانديناوى ( ح 1250 ) است ، و نخستين خبر موثق از استعمال آن در اروپاى غربى از 1187 مىباشد . البته در همهء اين نواحى ممكن است استعمال قطبنما از پيش از تواريخ مذكور سابقه داشته باشد .\r\nدر قطبنماهاى اوليه قطعات كوچك مغناطيس طبيعى ( مانيتيت ) به كار مىرفت كه آن را به وسيله ريسمانى مىآويختند ، يا بر قطعه‌اى از چوب يا چوب‌پنبه كه بر آب شناور بود قرار مىدادند . بعد از اكتشاف اينكه عقربه‌هاى آهنى را مىتوان به وسيلهء مالش با مغناطيس طبيعى آهنربا كرد استعمال سنگهاى مغناطيسى طبيعى منسوخ شد .\r\nپيشينيان به تفاوت شمال مغناطيسى و شمال جغرافيايى واقف نبودند . و چنين مىپنداشتند كه عقربهء قطبنما هميشه متوجه به شمال قرار مىگيرد . در قرن 15 م معلوم شد كه عقربهء قطبنما متوجه شمال واقعى نيست ، بلكه با نصف‌النهار جغرافيايى زاويه‌اى تشكيل مىدهد ( بعضى مدعى هستند كه چينىها در اواخر قرن 11 م به اين اختلاف واقف بودند ) .\r\nاينكه يك ميلهء مغناطيسى در همهء نقاط زمين در امتداد مشخصى قرار مىگيرد حاكى از اين است كه زمين داراى خاصيت مغناطيسى است . هر نقطه از سطح زمين\r\n\r\n\r\n","description":"","footnote":"\r\n( 1 ) .  Jorj Persi Bajer  ، 1815 - 88 .\r\n","page_name":" 274 ","page_number":274},
  {"content":"\r\n\r\nرا كه در آنجا ميدان مغناطيسى زمين امتداد قائم دارد يك « قطب مغناطيسى زمين » نامند . مهمترين آنها دو نقطه‌اند كه بالأخص آنها را « قطبين مغناطيسى زمين » مىخوانند . از اين دو نقطه ، آن را كه در نيمكرهء شمالى است قطب شمال مغناطيسى ، و آن را كه در نيمكرهء جنوبى است قطب جنوب مغناطيسى مىنامند . ( بر طبق قاعدهء جذب و دفع قطبهاى مغناطيسى ، آن قطب مغناطيسى زمين را كه در نيمكرهء شمالى است بايد قطب جنوب مغناطيسى زمين خواند ، زيرا قطب شمال عقربه‌هاى مغناطيسى را جذب مىكند . مع ذلك ، معمولا قطبهاى مغناطيسى زمين را بر حسب موقعيت جغرافيايى آنها شمالى يا جنوبى مىخوانند ) .\r\nمحل قطبهاى مغناطيسى زمين در طى ازمنهء زمين‌شناسى تغيير يافته است .\r\nوضع قطب شمال مغناطيسى نخستين‌بار در 1831 به وسيلهء سرج . ك . راس ، در موضعى با مختصات جغرافيايى 51 70 عل ( - عرض شمالى ) و 46 96 طغ ( طول غربى ) معين شد . در 1948 در موضعى با مختصات جغرافيايى 73 عل و 100 طغ در جزيرهء پرينس آوويلز ( كانادا ) تخمين گرديد ، و در 1960 موضع تخمينى آن داراى مختصات ح 75 عل و 101 طغ بود .\r\nنخستين كسانى كه به قطب جنوب مغناطيسى زمين رسيدند ( 1909 ) « سرت . و . ا .\r\nديويد » و « سرد . ماسن » بودند ، كه وضع آن را در جنوبگان در موضع احتمالى 72 25 عح و 16 155 طش تخمين كردند . در 1960 موضع تخمينى آن نزديك 67 عج و 143 طش بوده است . از اين خاصيت كه يك عقربهء مغناطيسى كه در حركت آزاد است در امتداد ميدان مغناطيسى زمين قرار مىگيرد در جهت‌يابى استفاده مىشود . « 1 »\r\n\r\n\r\n","description":"","footnote":"\r\n( 1 ) . دائرة المعارف فارسى ، ط 1 ، صفحه 2063 - 2065 .\r\n","page_name":" 275 ","page_number":275},
  {"content":"\r\n\r\nتنبيه : دانسته شد كه زمين داراى خاصيت مغناطيسى است ، و هر نقطه از سطح زمين را كه در آنجا ميدان مغناطيسى زمين ، امتداد قائم دارد يك قطب مغناطيسى زمين نامند . و قطب را اهميتى است كه خاصيت مغناطيسى در آن متمركز يا اشد است ، چنان‌كه استعمال قطب در موارد و موضوعات ديگر نيز مفيد همين معنى است .\r\nو نيز دانسته شد كه بنابر قاعدهء جذب و دفع قطبهاى مغناطيسى آن قطب مغناطيسى زمين را كه در نيمكرهء شمالى است بايد قطب جنوب مغناطيسى زمين خواند ؛ زيرا قطب شمال عقربه‌هاى مغناطيسى را جذب مىكند ، لذا مىبينيد كه در كتب مربوطه مىگويند قطب شمال مغناطيسى در نزديكى قطب جنوب جغرافيايى و قطب جنوب آن در نزديكى قطب شمال جغرافيايى قرار دارد . و گاهى هم مراعات اين اصطلاح خاص نشده است و هر يك از قطب مغناطيسى به اسم قطب جغرافيايى هم‌جوارش نام برده شده است .\r\nو ديگر اينكه مقدار مختصات جغرافيايى اين دو قطب مغناطيسى - اعنى مقدار طول و عرض جغرافيايى آن دو - در كتب مربوطه مختلف است و بر يك مقدار ثابت ضبط نشده است ، ظاهرا اين اختلاف بايد به علت نوسان ميدان قطب مغناطيسى زمين بوده باشد كه گفته آمد . غرض ما در اين تنبيه توجه بيشتر به اين چند مطلب ياد شده در پيرامون قطب مغناطيسى بوده است كه به رشته نوشته در آمده است .\r\nدر مادهء قطبنما از لغت‌نامه آمده است كه :\r\nاساس علمى استفاده از قطب‌نما : ميدان مغناطيسى زمين ميدانى است كه اطراف كره زمين بدون وجود هرگونه آهنربا يا جريان الكتريك وجود دارد .\r\nميدان مغناطيسى زمين را مىتوان به ميدان يك آهنربا تشبيه كرد كه قطب شمال\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدر نزديكى قطب جنوب جغرافيايى ، و قطب جنوب آن در نزديكى قطب شمال جغرافيايى قرار دارد .\r\nمختصات جغرافيايى اين دو قطب عبارتند از : عرض شمالى 70 ، طول غربى 40 96 ، عرض جنوبى 20 73 ، طول شرقى 140 .\r\nاين دو نقطه در شمال و جنوب مغناطيسى امتداد ميدان مغناطيسى را در هر نقطه به وسيلهء دو زاويه كه به « ميل » و « انحراف » موسوم‌اند تعيين مىكند .\r\nانحراف زاويه‌اى است كه تصوير افقى ميدان با نصف‌النهار جغرافيايى تشكيل مىدهد . انحراف ممكن است شرقى يا غربى باشد .\r\n« ميل » زاويه‌اى است كه ميدان مغناطيسى با سطح افقى تشكيل مىدهد . چنانچه ميدان به سمت زير سطح افقى متوجه باشد ميل را مثبت ، و چنانچه به سمت بالاى آن متوجه باشد ميل را منفى گويند .\r\nميل و انحراف يك نقطه از سطح زمين در تمام مواقع يكسان نيست و تغيير مىكند ، بعضى از اين تغييرات منظم و دائمى هستند و پاره‌اى اتفاقى .\r\nچون ميل و انحراف نقاط مختلف زمين را تعيين كرده ، نقاطى را كه داراى ميل يا انحراف مشتركند به هم وصل كنيم دو رشتهء منحنى به نام منحنىهاى ايزوكلين « 1 » به معنى منحنى با ميل مساوى يا هم ميل ، و ايزوگن « 2 » به معنى منحنى با انحراف مساوى يا با هم انحراف بدست مىآيد . به وسيلهء چنين نقشه‌اى مىتوان وضعيت مغناطيسى مناطق مختلف را نمايش داد . چنانچه نقشه‌هاى معرف مقدار انحراف نقاط مختلف كره را همراه داشته باشيم ، به وسيلهء يك عقربه مغناطيسى مىتوان جهات‌يابى و راه خويش را پيدا كرد ، و اين اسباب همان قطبنما است .\r\n\r\n\r\n","description":"","footnote":"\r\n( 1 ) .  Isoclines \r\n( 2 ) .  Isogones \r\n","page_name":" 277 ","page_number":277},
  {"content":"\r\n\r\nحاصل اينكه چنان كه يك ميلهء مغناطيسى را ميدان مغناطيسى است ، مشابه آن زمين نيز داراى يك ميدان مغناطيسى است كه حاصل از يك ميلهء فرضى عظيم مغناطيسى است كه محور آن از مركز زمين مىگذرد . اين ميلهء مغناطيسى فرضى ، كره زمين را در دو نقطه به نام قطبهاى مغناطيسى - بدان مختصات جغرافيايى كه گفته آمد - قطع مىكند ، و در حقيقت قطبين به معنى دو انتهاى محور هر چيز است از قبيل : قطبين كره ، قطبين زمين ، قطبين آهنربا و نظائر آنها .\r\nو منشأ ميدان مغناطيسى زمين مانند ديگر اسرار طبيعت و كلمات وجودى كتاب هستى است كه فهم بشر از ادراك كنه آن قاصر و عاجز است ، و با جستجوها و كاوشها در قرون متمادى به پاره‌اى از احكام آنها آگاه مىگردد ، چنان‌كه فرمودند :\r\nالحكمة هى العلم باحوال اعيان الموجودات على ما هى عليه فى نفس الامر به قدر الطاقة البشرية .\r\nحال كه دانستيم قطبين مغناطيسى زمين با قطبين جغرافيايى آن منطبق نيستند ، در تصوير زاويهء انحراف مغناطيسى گوئيم :\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدر اين شكل فرض شود - ا - قطب شمال جغرافيائى ، و - ب - قطب شمال مغناطيسى ( كه بنابر قاعدهء جذب و دفع قطبهاى مغناطيسى ، قطب جنوب مغناطيسى زمين است ) و - ح - قطب جنوب جغرافيايى و - د - قطب جنوب مغناطيسى ( كه بنابر قاعده ياد شده ، قطب شمال مغناطيسى زمين است ) و هر يك از - ه - ، - و - عقربه‌هاى مغناطيسى قطبنما كه در جهت قطب مغناطيسى قرار گرفته‌اند ، و هر يك از دو زاويه - اه ب - ا و ب - زاويه انحراف مغناطيسى دو نقطه - ه - ، - و - است .\r\nو دانسته شده است كه انحراف مغناطيسى در جائى شرقى و در جايى غربى و در جايى صفر است كه انحراف منتفى است و لا جرم دو خط - اه - ، - ب ه - با هم منطبق و متحد خواهند بود . و - ح ط - محور مغناطيسى ، و - ر ى - محور چرخش مغناطيسى .\r\nاين زاويه انحراف در هر نقطه‌اى بر روى زمين مشخص شده است ، و با توجه و آگاهى به اندازه زاويه انحراف مغناطيسى ، امتداد شمال و جنوب جغرافيايى را كه خط زوال - يعنى خط نصف‌النهار - كه در سطح دائره نصف‌النهار است و عمود بر خط مشرق و مغرب خواهد بود ، در هر نقطه بر روى زمين از طريق قطبنما به خوبى مىتوان مشخص كرد .\r\nانحراف مغناطيسى با ابزارى به نام انحراف سنج مغناطيسى اندازه‌گيرى مىشود .\r\nشدت ميدان مغناطيسى با واحدى به نام گاوس « 1 » بيان مىشود .\r\nكارل فريدريش گاوس رياضيدان و منجم آلمانى واحدى براى القاى مغناطيسى پيشنهاد كرد كه به نام وى ناميده شد « 2 » .\r\nتبصره : در معرفى « قبله‌نماى مغناطيسى » چنان‌كه دانسته شد با آگاهى به اندازه\r\n\r\n\r\n","description":"","footnote":"\r\n( 1 ) .  Gauss \r\n( 2 ) . دائرة المعارف فارسى مصاحب در لغت گاوس ، صفحه 2363 و 2364 .\r\n","page_name":" 279 ","page_number":279},
  {"content":"\r\n\r\nزاويه انحراف مغناطيسى هر نقطه بر روى زمين خط نصف‌النهار واقعى را مىتوان تحصيل كرد ، و پس از آن خط سمت قبله را به دست آورد ، پس اگر قبله‌نماى مغناطيسى كه در آن زاويه انحراف مغناطيسى منظور شده است در دست باشد خط سمت قبله را به آسانى مىشود مشخص كرد .\r\nبدان كه اصرار و ابرام ما در عدم اعتماد به قطب‌نما ، مربوط به قطبنماهاى معمولى و قديمى است كه عقربه آنها به سمت قطب مغناطيسى زمين قرار مىگيرد ، و با اين خط سمت مغناطيسى با توجه به مقدار درجات انحراف مكه از جنوب يا شمال ، خط سمت قبله مشخص نمىشود ، زيراكه آن درجات از جنوب و شمال جغرافيايى است نه مغناطيسى . مثلا ما را قطبنمايى است به نام « آيينه گيتىنما » كه وصف آن در درس 95 دروس هيئت و ديگر رشته‌هاى رياضى ، گفته آمد ، درجات انحراف بسيارى از بلاد در درون و بيرون آن حك شده است كه پس از قرار عقربه قطبنما بدان مقدار از نقطه جنوب يا شمال به سوى مغرب يا مشرق ، نقطه سمت قبله و خط سمت آن خواهد بود ، و حال اينكه دستورى ناتمام است زيراكه عقربه قطبنما به سمت قطب مغناطيسى است نه به سمت قطب جغرافيايى ، و چه بسيار از بلاد و نقاط كه داراى زاويه انحراف مغناطيسى بوده باشند ، و قطب شمال مغناطيسى متجاوز از يك‌هزار ميل در جنوب قطب شمال جغرافيايى از آن فاصله دارد ، و محل فعلى آن تقريبا در 73 درجه عرض شمالى و صد درجه طول غربى گرينويچ واقع شده است كه در نتيجه در نقاط مختلف زمين انحرافاتى به مقدار صفر تا 180 درجه شرقى يا غربى بين دو جهت جغرافيايى و مغناطيسى موجود است . در تهران در محلى با طول جغرافيايى 9 / 22 51 و عرض جغرافيايى 2 / 44 35 مقدار ميل مغناطيسى 9 / 46 3 به طرف مشرق و يا در حدود 4 درجه شرقى اندازه‌گيرى شده است .\r\nو بايد توجه داشت كه علاوه بر ميل مغناطيسى عوامل ديگر نيز از قبيل انواع\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nفلزات و همچنين معادن زيرزمينى در انحراف عقربه مغناطيسى تأثير بسزا دارند .\r\n\r\nقبله‌نماى رزم‌آرا\r\nآوازهء قبله‌نماى رزم‌آرا را همه شنيده‌ايم و آن را مىشناسيم و به نحوه استفاده از آن آگاهيم .\r\nتيمسار سرتيپ حسينعلى رزم‌آرا رحمهء اللّه عليه در اول ارديبهشت ماه هزار و سيصد و پنجاه و شش هجرى شمسى شخصا به تنهايى در قم به ديدارم آمد ، و يك عدد قبله‌نما كه از كارهاى بسيار گرانقدر آن شادروان زنده ياد است با برخى از آثار قلمى ديگرش را برايم به هديه آورده بود ، پس از آن من نيز روزى راهى تهران شدم و به ديدارش رفتم كه چه گشاده‌روئى و تازگيها و مهمان‌نوازى بسزائى بنمود . حقا او را مسلمانى معتقد و دانشمندى متواضع و منصف و خوش محضر يافتم .\r\nدر جلسه قم ، مسائلى چند در پيرامون موضوعات گوناگون هيوى پيش آمد ، دليل برخى از آنها را طلب كرد ، ما هم مآخذى از تراث علمى علماى دين و مصادرى از كتب دانشمندان پيشين را به حضورش عرضه داشته‌ايم ، كه بسيار شكفتگى از خود نشان داد ، و همى ابتهاج و انبساط مىنمود ، و از من خواست كه خوب است اين حقائق و معارف با شرح و بسطى در دست دانشمندان و انديشمندان قرار گيرد . از ذكر جميل و وصف كمالش به همين چند سطر اكتفا مىكنيم .\r\nغرض اينكه : در قبله‌نماى رزم‌آرا كه در سال 1331 ه . ش عرضه شده است به نص گفتارش چنان‌كه در رساله مربوطه به قبله‌نما نيز به قلم آورده است :\r\nنتيجه استخراج قبله هر شهر را با انحراف مغناطيسى شهر مزبور با در نظر گرفتن\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nشرقى يا غربى بودن انحراف ، تركيب و نتيجه در ساختن اين قبله‌نما به كار رفته است .\r\nبنابراين تعيين سمت قبله هر شهر كه انحراف مغناطيسى نيز در آن ملحوظ شده است بىدغدغه و موجب اطمينان‌خاطر است ، و لكن بايد توجه داشت كه انحراف مغناطيسى داراى تغييرات ساليانه بلكه روزانه مىباشد ، لذا چنان‌كه علماى رصد در تجديد ارصاد و تدوين زيجات به وفق رصد جديد اهتمام دارند بايد در هر چند سالى قبله‌نما نيز تجديد شود ، و انحراف جديد مغناطيسى در آن اعمال گردد ، و علّت احتياج به تجديد ارصاد و تدوين ازياج را در « دروس هيئت و ديگر رشته‌هاى رياضى » بيان كرده‌ايم .\r\n\r\nنقشهء مغناطيسى جهان و خطوط هم‌ميل مغناطيسى\r\nدر اين شكل كه نقشهء مغناطيسى زمين در 1965 م است ، خطوط هم‌ميل مغناطيسى كه شرحش در پيش گفته آمد ، نشان داده شده است .\r\nامروز جمعه 7 رجب 1413 ه . ق ، و 11 ديماه 1371 ه . ش ، برابر با اول ژانويه آغاز سال 1993 ميلادى است كه در حدود 28 سال از زمان اين نقشه مىگذرد ، و لاجرم با انحراف مغناطيسى فعلى زمين تفاوت دارد ، و ما به عنوان نمونه‌اى از خطوط هم ميل مغناطيسى ، آن را از كتاب « كاربرد علوم در قبله‌يابى » نقل كرده‌ايم .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنقشهء مغناطيسى زمين در 1965 م شكل 2 در اين نقشه طول بلاد از دو جهت تا 180 درجه مدرج است ، بدان‌گونه كه در آغاز درس 45 كتاب « دروس هيئت و ديگر رشته‌هاى رياضى » و ديگر دروس قبل و بعد آن گفته آمد . و عرض بلاد از دو طرف تا 90 درجه مدرج است كه از درس « 30 » تا « 40 » كتاب ياد شده به طور مستوفى تحرير و تقرير كرده‌ايم .\r\nحرف  E  در نقشه علامت « 1 » « ايست » ، است يعنى شرق . و حرف  W  علامت « 2 » « وست » ، يعنى غرب .\r\n\r\n\r\n","description":"","footnote":"\r\n( 1 ) .  East \r\n( 2 ) .  West \r\n","page_name":" 283 ","page_number":283},
  {"content":"\r\n\r\nآگاهى و آشنايى به قطب مغناطيسى و تميز آن از قطب جغرافيايى ، و كاربرد قطبنما و قبله‌نما حاصل شده است كه در حد كفايت است ، اين بحث را به يك تبصره و فذلكه و خاتمه ، خاتمه مىدهيم .\r\nاما تبصره : رصدى بزرگ ، و حكيم رياضى نامور مولى ابو القاسم غلامحسين بن مولى فتح محمد كربلايى جونپورى شيرازى در عنوان جداول اطوال و عروض از زيج بهادر خانى فرمايد :\r\nآنچه فى زماننا هذا در دفاتر قدماء ارقام اطوال و عروض بلدان يافته مىشود اكثر آن مختلف است ، كه غايت تفاوت اختلاف تقريبا به دو درجه مىرسد « 1 » .\r\nغرض ما اين است كه بايد به گفته يك رصدى صاحب زيج كه غايت تفاوت اختلاف ارقام اطوال و عروض بلدان در دفاتر قدماء تقريبا به دو درجه مىرسد توجه بسزا داشت و جدا در دفتر خاطر نگاشت . و ما نيز در پايان درس 82 ، « دروس هيئت و ديگر رشته‌هاى رياضى » بدان آگاهى داده‌ايم .\r\nپس اگر اختلاف بيش از اندازه ياد شده ديده شده است ، اشتباه و سهو از كاتب است نه از اعمال رصدى . مثلا در يك دفترى طول بلدى به حروف جمل « له » درجه است ، و در ديگرى « كه » درجه ، كه ده درجه تفاوت است و بىگمان نادرست است ، يا « كه » ، « له » شده است و يا به عكس ، و هكذا نظائر آن دو ، فتبصر و تدبر جدّا .\r\nاگر بخواهيم با دائره هنديه مثلا در قم سمت اصفهان را كه شهر همسايه قم است تحصيل كنيم و به اندازهء يك درجه غربى در عمل خبط روى آورد ، و بر خط سمت ، يك درجه خبط پيش برويم ، ناگاه مىبينيم از همدان سر بدر آورده‌ايم ، تا چه رسد به اختلاف بيشتر .\r\n\r\n\r\n","description":"","footnote":"\r\n( 1 ) . ط 1 ، صفحه 392 .\r\n","page_name":" 284 ","page_number":284},
  {"content":"\r\n\r\nيك درجه تحريف مانند يك نقطه تصحيف است ؛ گرگانى در ابدع البدايع آورده است كه مردى را ديدند گريان ، از سبب پرسيدند ، گفت : امروز با كنيزكان قدرى دوغ خورده‌ام ، از آن پس قرآن تلاوت كردم تا اين آيه : ( فاعتزلوا النساء في المخيض ) ( با خاء ) .\r\nو ديگرى گفت كه پيغمبر عسل را در روز آدينه همى دوست داشت ، معلوم شد غسل را تصحيف كرد .\r\n\r\nاما فذلكه و خلاصهء بحث\r\n1 - قطبنما را به تازى بوصله و حك گويند و به فرانسوى بوسل « 1 » گويند .\r\n2 - قطبنما در حقيقت نماينده جهت قطب مغناطيسى زمين است ، نه جهت قطب جغرافيايى آن .\r\n3 - زمين را قطب شمال و جنوب جغرافيايى است كه دائره نصف‌النهار هر نقطه بر و بحر ، و خط نصف‌النهار در سطح آن ، كه خط زوال و خط شمال و جنوب است ، از آن دو قطب جغرافيايى مىگذرند ، و اين دو قطب ثابت‌اند .\r\n4 - زمين را قطب شمال و جنوب مغناطيسى نيز هست كه بر جاى خود ثابت نيستند ، بلكه آنها را ميدان حركت مغناطيسى است .\r\n5 - بر اثر ميدان چرخش و نوسان قطب مغناطيسى ، عقربه قطبنما گاهى با خط شمال و جنوب كه خط نصف‌النهار است مطابق است كه هر دو يك خط در سطح دائره نصف‌النهارند ، و گاهى با آن تقاطع مىكند ، و زاويهء انحراف قطب مغناطيسى\r\n\r\n\r\n","description":"","footnote":"\r\n( 1 ) .  Boussole \r\n","page_name":" 285 ","page_number":285},
  {"content":"\r\n\r\nاز قطب جغرافيايى روى مىآورد .\r\n6 - زاويهء انحراف مغناطيسى هر نقطه بر روى زمين بر اثر چرخش و نوسان قطب مغناطيسى ، به مرور ايام تغيير و تبديل مىيابد .\r\n7 - علاوه بر ميل مغناطيسى زمين ، عوامل ديگر نيز از قبيل انواع فلزات و همچنين معادن زيرزمينى در انحراف قطب مغناطيسى تأثير بسزا دارند .\r\n8 - قطب شمال مغناطيسى متجاوز از يك‌هزار ميل در جنوب قطب شمال جغرافيايى از آن فاصله دارد ، و محل فعلى آن تقريبا در 73 درجه عرض شمالى ، و صد درجه طول غربى گرينويچ ، در جزيره پرينس‌آو ويلز ( كانادا ) به تخمين واقع شده است ، كه در نتيجه در نقاط مختلف زمين انحرافاتى به مقدار صفر تا 180 درجه شرقى يا غربى بين دو جهت جغرافيايى و مغناطيسى موجود است .\r\n9 - پيشينيان از قطب مغناطيسى زمين و زاويه انحراف مغناطيسى عقربه قطبنما آگاهى نداشتند ، و بر اين عقيدت بودند كه ميل عقربه مغناطيسى قطبنما هميشه از جنوب به شمال است ، پس هنگامى كه عقربه قطبنما بر خط شمال و جنوب ايستاده است براى تعيين سمت قبله بايد زاويه انحراف مغناطيسى را نيز منظور و معمول داشت ، و اين زاويه انحراف در هر نقطه‌اى بر روى زمين مشخص شده است .\r\n10 - قطبنما را از قبله‌نما كه در اين زاويه انحراف مغناطيسى رعايت شده است ، بايد تميز داد .\r\nاما خاتمه : اينكه مرحوم تيمسار سرتيپ حسينعلى رزم‌آرا در كتابچه‌اى كه به نام « قبله‌نماى رزم‌آرا » در دستور استفاده از « قبله‌نماى مغناطيسى » كار خودش بيان كرده است براى مزيد استبصار آن را نقل مىكنيم ، و آن اينكه :\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبسم اللّه الرحمن الرحيم\r\n\r\nقبله‌نماى مغناطيسى\r\n\r\n1 - مقدمه :\r\nقبله شناسى از مقدمات نماز بوده ، بر هر مسلمانى شناختن سمت كعبه از مكان خود در حضر و سفر لازم است بدين‌لحاظ علماى عاليقدر هيئت و نجوم در قديم و سنوات اخير و از شيخ بهائى عليه الرحمهء تا مرحوم سرتيپ مهندس عبد الرزاق بغايرى براى استخراج قبله مساعى دقيقى به عمل آورده و قبله بلاد را نسبت به جهات جغرافيايى تعيين كرده‌اند كه براى يافتن قبله هر محل بايستى قبلا جهات‌يابى كرد ولى اين امر هميشه و براى همه كس به سهولت و سرعت مقدور نيست ، مثلا مسافرى كه به يكى از شهرهاى خارج كشور يا اماكن جديدى برسد و بخواهد فورا نماز بخواند نمىتواند دستور قبله‌يابى را بطورىكه در كتب قديمه يا تقاويم به شرح ذيل صفحه درج شده و صحيح است فورا اجرا نمايد « 1 » .\r\n\r\n\r\n","description":"","footnote":"\r\n( 1 ) . دستور قديم قبله‌يابى :\r\nبراى سهولت طالبين دستور مىدهم كه انحراف قبله هر شهرى را كه خواهند دايره بر زمين مسطح رسم كنند و بر مركز آن‌كه وسط حقيقى است شاخصى نصب نمايند تا دو فايده بخشد : يكى آنكه چون سايه معدوم شود يا به منتهاى كمى رسد به حسب آفاق وقت زوال است ، ديگر آن‌كه بر سطح آن دايره دو خط عمودى رسم كنند كه در نقطهء مركز با هم تقاطع كند بطورىكه يكى از آن دو خط امتداد سايه شاخص باشد كه از دو طرف تا محيط دايره رسد و خط ديگر از وسط اين خط دو طرف مركز دايره كشيده شود تا به محيط دايره منتهى شود كه دايره را به چهار قسمت متساوى نمايد و به چهار محيط دايره منتهى شود پس نقطهء طرف طلوع آفتاب را مشرق و نقطهء مقابل آن را مغرب دانند و اگر خود به جاى شاخص بايستد و نقطه مشرق را به دست راست خود قرار دهد نقطهء پيش رويش شمال و پشت سرش\r\n","page_name":" 287 ","page_number":287},
  {"content":"\r\n\r\nاين دستور قديمى طبق اصول علمى بوده ولى انجام آن براى همه كس و در همه حال و به سرعت مقدور نبوده ، كسانى كه هندسه ندانند نمىتوانند از آن استفاده كنند .\r\nبنده سابقا در موقع مسافرت به وسيلهء يك نقشه پنج قطعهء عالم و قطب‌نماى معمولى سمت تقريبى مكه را در هر شهر پيدا مىكردم ولى تابستان 1331 در آمريكا بر آن شدم كه قبله‌نماى مغناطيسى تعبيه كنم كه قبله‌يابى را تسهيل و براى همه كس حتى بىسوادها ممكن سازد . گرچه از قديم عوام الناس قطب‌نما را به نام قبله‌نما مىخواندند ولى بر اهل معرفت پوشيده نيست كه قطبنما جهت قطبين مغناطيسى زمين را نشان مىدهد و چون حساب قبله سابقا نسبت به جهات جغرافيايى شده و انحراف مغناطيسى كه بعدا توضيح داده مىشود در نظر گرفته نشده بود لذا قطب‌نما قبله را نمىتوانست صحيحا نشان دهد .\r\nبراى انجام منظور فوق در مدت 15 ماه قسمت زيادى از ساعات تعطيل و فراغت از كار ادارى را وقف استخراج و محاسبات مربوط به قبلهء قريب يكهزار شهر نموده ، اكنون نتيجه در چند نوع قبله‌نماى مغناطيسى به معرض استفاده گزارده مىشود .\r\n\r\n2 - محاسبات :\r\nمحاسبات اين قبله‌نما شامل دو قسمت بوده ، يكى استخراج قبله نسبت به نصف‌النهار هر محل و ديگرى محاسبهء انحراف مغناطيسى هر مكان .\r\nا : استخراج را به طرق متعدد مىتوان انجام داد ( به وسيلهء دايره هنديه يا\r\n\r\n\r\n","description":"","footnote":"\r\nنقطهء جنوب است . پس بين هر دو نقطه را نود قسمت كرده ، خط بكشد هر خط درجه مىشود ، آن‌وقت انحراف قبله آن شهر را از جدول اين تقويم پيدا كرده ببيند چند درجه است به همان اندازه از نقطهء جنوب شماره كند تا خط قبله معلوم شود .\r\n","page_name":" 288 ","page_number":288},
  {"content":"\r\n\r\nاسطرلاب و يا سمت خورشيد در 8 خرداد و 22 تير و غيره ) ولى چون بحث در كليهء آنها طولانى خواهد بود لذا دو طريقه ذيلا ذكر مىشود :\r\n1 - پس از تعيين طول و عرض جغرافيايى دقيق مكه و شهر منظور به وسيلهء دستورهاى حل مثلثات كروى سمت قبله تعيين مىشود « 1 » . اين طريقه خيلى دقيق بوده مىتوان درجات دقايق و ثوانى را نيز تعيين كرد ، ولى محتاج به محاسبات طولانى و استعمال لگاريتم بوده وقت زيادى مىگيرد و براى اشخاص غير ورزيده احتمال اشتباهات كلى مىرود و بايستى بازرسى نمود .\r\n2 - اندازه‌گيرى سمت مكه روى كره . اين طريقه چنانچه با مهارت انجام شود سريع بوده و احتمال اشتباهات كمتر مىرود و دقت آن در حدود نيم درجه مىباشد .\r\nبراى ساختن قبله‌نماى مغناطيسى دقت طريقهء دوم كافى بوده ، معهذا با نتيجهء طريقهء اول و محاسبات استخراج‌كنندگان سابق تطبيق شده است .\r\n\r\n\r\n","description":"","footnote":"\r\n( 1 ) . دستور حل مثلثات كروى :\r\nدر دستورهاى فوق چنانچه مثلا براى تهران در نظر بگيريم .\r\n A \r\nزاويهء متشكله بين نصف‌النهار تهران و سمت قبله اين شهر .\r\n B \r\nزاويهء متشكله بين نصف‌النهار مكه و دايره عظيمه‌اى كه از مكه و تهران بگذرد .\r\n C \r\nبين الطولين .\r\n a \r\nمتمم عرض مكه .\r\n b \r\nمتمم عرض تهران .\r\n","page_name":" 289 ","page_number":289},
  {"content":"\r\n\r\nب : محاسبهء انحراف مغناطيسى هر مكان . چون منظور بنده استفاده از عقربه مغناطيسى بود ، لذا لازم گرديد كه انحراف مغناطيسى يعنى تفاوت بين شمال جغرافيايى و شمال مغناطيسى هر شهر تعيين شود .\r\nاز آنجايى كه قطبين جغرافيايى زمين بر قطبين مغناطيسى آن منطبق نيست ، مثلا قطب شمال مغناطيسى متجاوز از يكهزار ميل در جنوب قطب شمال جغرافيايى بوده و محل فعلى آن تقريبا در 73 درجه عرض شمالى و صد درجه طول غربى گرينويچ واقع شده ، در نتيجه در نقاط مختلف زمين انحرافاتى به مقدار صفر تا 180 درجه شرقى يا غربى بين دو سمت جغرافيايى و مغناطيسى موجود بوده بنابراين ملاحظه مىشود كه اين اختلافات تا چه حد در جهات‌يابى با قطب‌نما مؤثر مىباشد ، لذا بنده نتيجه استخراج قبله هر شهر را با انحراف مغناطيسى شهر مزبور با در نظر گرفتن شرقى يا غربى بودن انحراف تركيب و نتيجه در ساختن اين قبله‌نما به كار رفته است .\r\nتوضيحا عرض مىشود كه انحراف مغناطيسى داراى تغييرات ساليانه و حتى روزانه‌اى مىباشد ولى چون اين تغييرات در حدود دقيقه بوده براى كار ما قابل توجه نيست .\r\n\r\n3 - ساختمان قبله‌نما :\r\nقبله‌نما جعبه‌اى است مدوّر از فلز يا پلاستيك كه در قسمت فوقانى آن يك عقربه مغناطيسى و در قسمت تحتانى يك يا چند صفحه قرار دارد . روى هر صفحه نام عده‌اى از شهرها طبق محاسبه دقيق سمت مكه و انحراف مغناطيسى محل نوشته شده .\r\nقبله‌نماى خودكار محلى علاوه بر عقربهء مغناطيسى عقربه ديگرى به رنگ قرمز يا برنجى يا شب‌نما دارد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nدر قبله‌نماى با صفحهء گردان كه جديدترين نوع و خودكار براى همه‌جا مىباشد عقربه ديده نمىشود ، خود صفحه فلزى مىگردد و توجيه مىشود .\r\nصفحات قبله‌نما بطور كلى دو نوع تهيه شده ، در صفحات اوليه كه هنوز در قبله‌نماها گذارده مىشود مكه معظمه در خارج صفحه در نظر گرفته شده ، ولى در صفحات جديد محل كعبه در وسط صفحه فرض شده ، لذا با يك مرتبه توجيه صفحه به وسيلهء گرداندن قبله‌نما ( يا بطور خودكار در نمونه‌هاى با صفحهء گردان ) خطى كه جلو هر شهر رسم شده سمت قبله آن است به طرف مركز صفحه .\r\nدر قبله‌نماهايى كه داراى يك صفحه هستند و نمونه‌هاى با صفحه‌گردان ، صفحه عمومى گزارده شده كه نام شهرهاى مهم را دارد .\r\nغير از صفحه عمومى ، قريب 20 صفحهء ديگر براى كشورهاى مختلف به زبان فارسى و عربى يا انگليسى ، صفحه مخصوص دليل الحاج و صفحه‌اى با درجات مثل صفحهء قطب‌نما تهيّه شده .\r\n\r\n4 - دستور قبله‌يابى :\r\nأ : قبله‌نماى با عقربه :\r\n1 - اگر داخل قبله‌نما برگهاى متعددى است برگى كه نام شهر مطلوب را دارد رو قرار دهيد .\r\n2 - قبله‌نما را روى ميز يا سطحى افقى ( دور از آهن آلات و ادوات برقى ) بگذاريد .\r\n3 - عقربهء مغناطيسى پس از نوسان يك نوك آن معمولا ( نوك سياه يا شب‌نما ) به سمت شمال خواهد ايستاد .\r\n4 - به ملايمت قبله‌نما را بگردانيد تا شعاع شهر مطلوب زير نوك شمالى عقربه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nقرار گيرد . خط قبله كه روى صفحه رسم شده سمت مكه را نشان مىدهد .\r\nدر قبله‌نماهاى خودكار محلى نوك سياه عقربه شمال ، نوك سفيد جنوب و نوك اضافى ( كه به رنگ قرمز يا شب‌نما يا برنجى مىباشد ) بطور خودكار قبلهء شهرستانهايى را نشان مىدهد كه در صفحه قبله‌نما با علامت قرمز مشخص يا روى جعبهء آن قيد شده .\r\nبراى قبله‌يابى با صفحات جديد كه مكه معظمه در وسط صفحه فرض شده بايد قبله‌نما را بطور افقى گرداند تا شمال صفحه زير نوك شمالى عقربه مغناطيسى قرار گيرد . در اين وضعيت خطى كه مجاور هر شهر رو به مركز كشيده شده سمت قبله همان شهر است .\r\nب : نمونه‌هاى خودكار ، با صفحه‌گردان :\r\nهر موقع قبله‌نما را در سطحى افقى ( دور از آهن آلات ) بگذاريد صفحه پس از قدرى نوسان بىحركت مىشود و شعاع هر شهر قبله آن را بطور خودكار نشان خواهد داد .\r\nمكهء معظمه در مركز صفحه فرض شده و محاسبات زاويهء قبله هر محل روى اين فرض به عمل آمده است .\r\nبراى اشخاص بىسواد يا سهولت قبله‌يابى مىتوان شعاع شهر مورد نظر را با رنگى مشخص نمود . سمت شمال محل را علامت كوچكى روى صفحه نشان مىدهد .\r\nبراى يافتن قبله اماكنى كه در صفحه درج نشده جداول مخصوص براى هر ناحيه يا كشور تهيه شده است .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\n5 - توضيحات :\r\n\r\nتبصرهء 1 -\r\nعقربهء مغناطيسى شمال و جنوب مغناطيسى را نشان مىدهد نه قبله را ، لذا با قطب‌نماهاى معمولى قديم نمىتوان بدون محاسبات مخصوص قبله‌يابى كرد ( بىسوادها را آگاه فرمائيد كه گمراه نشوند ) .\r\n\r\nتبصرهء 2 -\r\nموقع قبله‌يابى بايد شعاع مربوطه به هر شهر را مورد استفاده قرار داد نه نام شهر را ، به طورى كه در دو مثال نموده شده .\r\nمثال اول : در شهر كلمبو ( در جزيره سيلان ، جنوب هندوستان ) چنانچه نوك سياه عقربه سياه عقربه مطابق شكل قرار گيرد سهم قبلهء آن شهر را نشان مىدهد .\r\n\r\nتبصرهء 3 -\r\nدر صفحات كشورها چون قبلهء شهرها غالبا در قسمت كوچكى از محيط دايره قرار مىگيرد و نمىتوان در اين قسمت كوچك اسامى عدهء زيادى از شهرها را نوشت لذا در اين قسمت طبق محاسبه يك عده اشعه رسم شده كه هر شعاع متعلق به يك يا چند شهر مىباشد .\r\nمثال دوم : در هر يك از شهرهاى آبادان ، اهواز ، خرمشهر ، مسجد سليمان ، شوشتر ، كاشان الى دامغان چنانچه نوك سياه عقربه به وضعى كه در شكل نموده\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nشده قرار گيرد در اين صورت سهم قبله شهرهاى مزبور را نشان خواهد داد .\r\n\r\nتبصرهء 4 -\r\nقبلهء قراء با قبلهء مركز شهرستان تفاوت محسوسى ندارد .\r\n\r\nتبصرهء 5 -\r\nدر صفحات جديد كه مكه در مركز آنها فرض شده موقعى كه شمال صفحه زير نوك شمالى عقربه قرار گيرد خطى كه مجاور هر شهر رو به مركز كشيده شده قبلهء همان شهر است . لذا با دو شكل فوق اختلاف دارد .\r\n\r\nتبصرهء 6 -\r\nبراى استفادهء بىسوادها يا براى اينكه شعاع شهرى را بتوان فورا در صفحه پيدا كرد در قبله‌نماهاى داراى صفحات متعدد روى صفحه طلق حامل پايهء عقربه خط رنگينى رسم شده كه موسوم است به خط نشانه . چنانچه موقع گذاردن صفحه شعاع شهر مطلوب را زير خط نشانه قرار دهند و در موقع بستن قبله‌نما هم تغيير محل ندهند پيدا كردن شعاع ، موقع قبله‌يابى تسهيل مىشود . اشخاص بىسواد يا كسانى كه چشمشان ضعيف است نيز مىتوانند از آن استفاده كنند .\r\nدر خاتمه اميدوارم نتيجهء اين خدمت كوچك كه از سال 1331 هجرى شمسى توفيق شروع آن را حاصل و به عالم اسلام تقديم نموده‌ام در قبله‌يابى مورد استفاده واقع گردد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nاين بود عبارت مرحوم سرتيپ حسينعلى رزم‌آرا كه آن را در ميان دو « » نقل كرده‌ايم . و رساله را در همين‌جا خاتمه مىدهيم .\r\nالحمد للّه كه رساله شريف « قطبنما و قبله‌نما » در فرق قطب جغرافيايى و قطب مغناطيسى زمين ، و معرفت سمت قبله از قطب‌نما و تميز قطب‌نما از قبله‌نما بدان نحو كه خواسته نگارنده بود به پايان رسيد .\r\n وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  .\r\nقم - حسن حسن زادهء آملى پانزدهم ماه رجب الأصب ، 1413 ه . ق 19 / 10 / 1371 ه . ش\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n\r\nاختلاف منظر و انكسار نور\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين\r\nاين وجيزه رساله‌اى حاوى طايفه‌اى از مطالب شيرين و خواندنى ، و دلنشين و شنيدنى در اختلاف منظر و انكسار نور و برخى از آلات رصدى و جيب و ارتفاع و بعضى ديگر از مسائل هيوى و رياضى و طبيعى است كه در حلقه درس و بحث جمعى از طالبان كمال به قلم اين خوشه‌چين خرمن بزرگان : « حسن حسن زاده آملى » به رشته تقرير و تحرير در آمده است .\r\nاميد است كه مورد قبول ارباب دانش و بينش قرار گيرد . و اثرى مؤثر و پايدار از ما به يادگار در روزگار بماند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاختلاف منظر آنست كه يك چيز را از دو جا كه ملاحظه كنيم در دو نقطه مختلف مشاهده مىكنيم .\r\nاختلاف منظر را منجمان بسيار به كار مىبرند ، و دورى ستاره‌ها يا مساحت آنها را معين مىكنند . چنان كه ماه را چون از دو نقطه زمين مشاهده كنيم آن را در دو نقطه مخالف مىبينيم . و پس از تجربيات دقيق چنان كه دانسته‌اند كه اگر فاصله دو بيننده به اندازه شعاع كره زمين باشد اختلاف منظر ماه نزديك يك درجه است يعنى پنجاه و هفت دقيقه و چهل ثانيه .\r\nمنجمان اسلامى از روى اختلاف منظر دريافتند كه فاصله ماه از زمين شصت برابر شعاع و شعاع جرم آن بيش از ربع شعاع زمين است ، و حجم آن قريب يك پنجاهم آن .\r\nو باز به واسطه همين اختلاف منظر ارتفاع كوهها و جاهاى بلند كه دست‌رسى به رفتن بالاى آنها نيست مىتوانند اندازه بگيرند ، يا عمق چاهها و پهناى شطوط و فاصله‌هاى ديگر .\r\nبارى مسائل مختلف علمى در نجوم و مساحت كه مبنى بر شعاع بصرى است از شماره افزونست تا بدان حدّ كه در قوه باصره و احكام و مسائل آن علم مخصوص تدوين كردند موسوم به علم مناظر و مرايا و كتابها در آنها تأليف شده ، و بهترين آنها مناظر و مراياى ابن هيثم است كه كمال الدين فارسى شاگرد قطب الدين شيرازى كه در قرن هفتم مىزيست آن را تلخيص و تحرير كرد كه در دو مجلد در حيدرآباد دكن به چاپ رسيده است .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمرايا جمع مرآة است يعنى آينه . و چون چند اصل از اين علم در اقسام آئينه‌ها و خواص آنها و فرق ميان آئينه‌هاى مقعّر و محدّب و استوانه و مخروط و استفاده از آنها در صنايع است از اين جهت آن را علم مناظر و مرايا ناميدند .\r\nو گاهى كلمه مرآة را چون اسم آلت است و واسطه رؤيت است ، در مطلق اشياى واسطه در رؤيت چون آب صافى و نحو آن به كار مىبرند .\r\nمطالب مذكور را در نكته 922 هزار و يك نكته نيز آورده‌ايم . حال بدان كه هر يك از اختلاف منظر و انكسار نور را در طول و عرض كواكب تأثيرى بسزا است .\r\nبدوا در اختلاف منظر و زاويه اختلاف منظر گوييم كه : تأثير اختلاف منظر به حسب طول و عرض كوكب ، در سفليين و به خصوص در قمر جارى است كه قوس اختلاف منظر در قمر تا به يك درجه و چهل و پنج دقيقه مىرسد . امّا قوس اختلاف منظر در شمس زيادت بر سه 3 دقيق نمىشود لذا فرموده‌اند كه اختلاف منظر در كواكب تحت فلك شمس وقوع مىيابد . امّا در فوق فلك شمس اختلاف منظر تحقق نمىيابد چه اين‌كه كره ارض را نسبت به وراى شمس قدر محسوس نيست به بيانى كه اينك دانسته مىشود .\r\nبدان كه اشكال هندسى اعم از قسىّ مدارات كواكب ، و از خطوط انصاف اقطار آنها ، و از دوائر عظام ، نسبت به مركز كره ارض ترسيم و محاسبه مىشوند .\r\nمثلا مىخواهيم ارتفاع قمر را در وقتى خاص تحصيل كنيم ، ما كه در سطح ارض قمر را مىبينيم آن نقطه مستقر ما در سطح ارض مركز دائره ارتفاع نيست ، بلكه مركز آن مركز زمين است كه از دوائر عظام فلكى است .\r\nمثلا در شكل يكم ( ش 1 ) - ا - مركز زمين ، و - ب - موضع ناظر در سطح زمين ، و - ح - ماه . و چون از موضع ناظر دائره ارتفاع قمر را رسم كنيم شعاع اين دائره كه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nنصف قطر آنست خط - اح - خواهد بود كه - ا - مركز دائره ارتفاع نيز هست ، نه خط - ب ح - و از - ا - تا - ب - به مقدار نصف قطر ارض فاصله است .\r\nعلاوه اين‌كه قوسى از دائره ارتفاع كه از جانب اقرب ميان نقطه مفروض از فلك خواه كوكب و خواه غير آن ، و دائره افق حقيقى واقع شود آن را قوس ارتفاع آن نقطه گويند و دائره افق حقيقى اصل و ملاك در مسائل رياضى است . و افقى كه فاصل بين مايرى و مالايرى است افق حسى موضع ناظر است ، و تفاوت ميان افق حسى و حقيقى به قدر نصف قطر ارض است ، پس قوسى از دائره ارتفاع كه محصور ميان سطح دائره افق حسى و سطح دائره افق حقيقى است ، تفاوت ارتفاع حقيقى نقطه مفروض و ارتفاع حسى است ، هر چند كه اين تفاوت از شمس به بالا منتفى است كه كره زمين را نسبت بدانها قدر معتنى به نيست تا چه رسد نصف قطر آن را زيرا كه زمين نسبت بدانها نقطه‌اى به حساب مىآيد .\r\n زمين در زير اين نه چرخ مينا * چو خشخاشى بود بر روى دريا \r\nدر شكل ( ش 2 ) فرض شود كه - ح - قمر است ، و - د ح ه ر - دائره ارتفاع آن ، و - ب ه - سطح دائره افق حسى ، و - ا ر - سطح دائره افق حقيقى . لاجرم ارتفاع قمر بحسب بودن ناظر در - ب - قوس - ح ه - خواهد بود ! و بحسب بودن ناظر در - ا - قوس - ح ر - خواهد بود . پس تفاوت ارتفاع حقيقى و حسّى به مقدار قوس - ه ر -\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاست كه نصف قطر ارض يعنى شعاع - ا ب - مساوى با جيب قوس - ه ر - است به دليلى كه در صدد تحرير آن مىباشيم . لذا خواجه طوسى در باب چهارم زبدة الهيئة فرموده است : بعد دائره افق حقيقى از دائره افق مرئى يعنى افق حسّى به قدر نصف قطر زمين بود . « 1 »\r\nحال بدان كه هر يك از - ب ح - و - ا ح - به لحاظ دو ناظر يكى در - ب - مثلا ، و ديگرى در - ا - و يا به لحاظ يك ناظر در دو وقت وقتى در موضع - ب - در سطح زمين ، و وقت ديگر در - ا - مركز زمين ، تعبير به شعاع رؤيت نيز مىشود ، و زاويه‌اى كه از دو شعاع رؤيت رائى يعنى ناظر چون زاويه - ا ح ب - حاصل شود آن را زاويه اختلاف منظر گويند .\r\nو مطلب ديگر اين‌كه هرگاه هر يك از شعاع - ب ح - و - ا ح - را امتداد دهيم تا سطح فلك اعلى - خواه سطح منطقة البروج ، و خواه سطح معدل النهار - موضع حقيقى كوكب كه طرف خطى است از مركز ارض خارج شده و به مركز كوكب گذشته و منتهى بفلك اعلى شده است ، با موضع مرئى آن كه طرف خطى است از موضع بصر ناظر خارج شده و به مركز كوكب گذشته و منتهى بفلك اعلى شده است ، متفاوت خواهد بود ! لذا اختلاف منظر موجب مىشود كه طول و عرض\r\n\r\n\r\n","description":"","footnote":"\r\n( 1 ) . ط 1 ، ايران ، ص 46 .\r\n","page_name":" 303 ","page_number":303},
  {"content":"\r\n\r\nحقيقى كوكب با طول و عرض مرئى آن تفاوت كند و اختلاف يابد .\r\nمثلا در شكل 3 ( ش 3 ) به وزان همان دو شكل قبل - ا - مركز ارض ، و - ب - موضع رائى ، و - ح - قمر ، و لكن - د ه ر ح - عظيمه منطقة البروج .\r\nحال گوييم : چون - ا ح - را امتداد دهيم به - ه - منتهى مىشود كه موضع حقيقى قمر است ! و چون - ب ح - را امتداد دهيم به - ر - منتهى مىشود كه موضع مرئى قمر در وقت مفروض خواهد بود . و قوس - ه ر - از منطقة البروج مقدار تفاوت و اختلاف تقويم قمر يعنى اختلاف طول قمر در وقت مفروض خواهد بود . و چنان كه اختلاف منظر سبب اختلاف طول قمر مىشود سبب اختلاف عرض او نيز خواهد شد كما لا يخفى .\r\nتبصره : هرگاه كوكب بر سمت رأس بود خط - ب ح - با خط - ا ح - منطبق و متحد شود ، و هر دو به يك نقطه رسند و اختلاف منظر در اين صورت منتفى بود .\r\nپس اختلاف منظر آنگاه بوقوع مىرسد كه آن دو خط مختلف باشند يعنى بر كوكب متقاطع شوند . و چون متقاطع شوند آن خطى كه از موضع بصر رائى يعنى نقطه - ب - رفته باشد و بفلك البروج و ان شئت قلت بسطح فلك اعلى منتهى شود همواره به افق نزديكتر باشد از آن خطى كه از مركز زمين يعنى - ا - رفته باشد ، چنان كه اين خط كه از مركز زمين رفته باشد همواره به سمت رأس نزديكتر بود از\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nآن خط كه از موضع بصر ناظر رفته باشد .\r\nو ديگر اين‌كه وزان دائره وسط السماء رؤيت يعنى دائره عرض اقليم رؤيت با دائره منطقة البروج ، وزان دائره نصف‌النهار با دائره معدل النهار است كه بدين‌سبب آن را دائره عرض منطقة البروجى گويند ! و در نسب دوائر عظام با يكديگر نسبت دائره وسط السماء رؤيت با دائره ارتفاع عموم و خصوص من وجه است و زمان انطباق ايشان وقتى است كه مركز كوكب يا نقطه مفروض كه گرفتن ارتفاع او مطلوبست بر دائره وسط السماء برؤيت واقع شود . پس هرگاه دائره ارتفاع دائره وسط السماء برؤيت شده است أعنى اين دو دائره به هم منطبق و متحد شده‌اند موضع هر دو نقطه يكى طرف خط شعاع رؤيت - ا ح - و ديگر خط شعاع رؤيت - ب ح - از منطقة البروج يكى خواهد بود ، و تفاوتى بحسب اختلاف موضع حقيقى كوكب و موضع مرئى آن صورت نمىيابد يعنى اختلاف بحسب طول فقط منتفى بود .\r\nمثلا در شكل چهارم دائره - د و - افق بود بر قطب - ب - كه هم - ب - سمت الرأس است و هم موضع ناظر بر سطح ارض بحسب تسطيح . و - ل ه ر - منطقة البروج بر قطب - ط - و - ل - اول حمل كه يكى از دو نقطه اعتدال است . و - ل م - معدل بوده باشد . و - ح - كوكب قمر مثلا . پس - ح د - قوس ارتفاع بود . و - ب ه - عرض اقليم رؤيت .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nو - ل ه - طول كوكب كه تقويم آنست . و مقصود اين است كه چون دائره ارتفاع و دائره وسط السماء رؤيت با هم منطبق شده‌اند و متحد گشته‌اند موضع كوكب بحسب طول نقطه - ه - است كه تفاوتى بحسب اختلاف موضع حقيقى كوكب و موضع مرئى آن صورت نيافته است .\r\nپوشيده نيست كه در صورت اتحاد دائره وسط السماء رؤيت و دائره ارتفاع ممكن است كه موضع حقيقى كوكب با موضع مرئى آن بحسب عرض تفاوت كند . مثلا موضع حقيقى كوكب نقطه - ه - باشد بر نفس دائره منطقة البروج كه در واقع آن را عرض نبوده باشد ، ولى بسبب اختلاف منظر از نقطه - ه - بسوى - د - مثلا عرض جنوبى پيدا كند . و يا عرض واقعى آن شمالى بود و بسبب اختلاف منظر عديم العرض گردد و يا صاحب عرض جنوبى شود . و يا عرض آن جنوبى بوده باشد و بسبب اختلاف منظر جنوبىتر شود ، و يا عرض آن شمالى بوده باشد و بسبب اختلاف منظر عرض شمالى آن كمتر گردد ، و لكن در همه اين وجوه موضع حقيقى آن بحسب طول ثابت است .\r\nتنبيه : در غير صورت اتحاد چنان‌كه در شكل 3 كه در طول كوكب تفاوت روى مىآورد ، در نصف شرقى افق موضع مرئى كوكب در توالى بروج متأخر بود از موضع حقيقى آن ، و در نصف غربى افق موضع مرئى كوكب در توالى بروج متقدم بود از موضع حقيقى آن ، بدين‌سبب كه هميشه موضع مرئى كوكب به افق نزديكتر بود از موضع حقيقى آن ! و حركت بروج و ديگر ثوابت همه بر توالى است يعنى از مغرب بمشرق است .\r\nتنبيه ديگر : چنان‌كه گفته‌ايم هرگاه كوكب بر سمت رأس ناظر بوده باشد كه ارتفاع آن نود درجه است اختلاف منظر منتفى خواهد بود ، حال گوييم تا كوكب از\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nسمت رأس مزايلت كند اختلاف منظر پديد آيد و هر چه ارتفاع آن كمتر شود اختلاف منظر بيشتر گردد ، و چون كوكب بر افق حسى بود آنگاه غايت اختلاف منظر بود و آن را اختلاف منظر افقى گويند ! لذا در نكته 237 هزار و يك نكته گفته‌ايم : هرگاه كوكب بر افق حسّى باشد زاويه اختلاف منظر بغايت است ، و اگر بر سمت رأس باشد زاويه اختلاف منظر منتفى است ، و ما بينهما متوسطات .\r\nو چون كوكب بر سمت الرأس بود اختلاف منظر منتفى بود و بر افق غايت اختلاف بود ، لاجرم اگر كوكبى قريب‌تر به افق از كوكب ديگر باشد اختلاف منظرش بيشتر از آن كوكب بعيدتر از افق باشد .\r\nو مطلب ديگر در اين تنبيه اين‌كه در هر كوكبى كه اختلاف منظر محسوس بود قسم ظاهر از فلكش كمتر از نصف ديگر باشد .\r\nتبصره : نسبت ميان دائره منطقة البروج و دائره ارتفاع عموم و خصوص من وجه است زيرا كه منطبق مىشوند در وقتى كه منطقة البروج به سمت الرأس گذرد ، و كوكبى كه ارتفاع او مطلوبست بر منطقة البروج باشد . اكنون غرض ما در اين تبصره اين است كه در تبصره گذشته دانسته‌ايم كه هرگاه دائره ارتفاع دائره وسط سماء رؤيت شده است ، تفاوت بحسب اختلاف موضع حقيقى كوكب و موضع مرئى آن فقط در طول منتفى بود ، و أما در عرض ممكن است كه موضع حقيقى كوكب با موضع مرئى آن تفاوت كند . حال در اينجا گوييم ، هرگاه دائره منطقة البروج و دائره ارتفاع يكى شوند ! به عكس حكم مذكور تبصره گذشته ، اختلاف منظر كوكب در دائره ارتفاع اختلاف منظر او فقط در طول بود أما در عرض آن اختلاف منتفى است .\r\nمثلا در شكل 5 - ا - مركز ارض . و - ب - موضع ناظر . و - م ل ر - معدل النهار بر قطب - و - ، و - ل - نقطه اعتدال ربيعى كه اول حمل است . و - ه ا ب ح ل د - هم\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nدائره منطقة البروج ، و هم دائره ارتفاع بر قطب - ح - كه هر دو منطبق شده‌اند و از سمت رأس ناظر كه - ب - است مىگذرند . و - ح - كوكب .\r\nپس گوييم كه اختلاف منظر در دائره ارتفاع كوكب را از - ح - به - ط - مثلا مىبرد و لكن اختلاف منظر قوسى از دائره ارتفاع است كه دائره منطقة البروج نيز هست ، و موضع حقيقى كوكب كه - ح - بوده است بر اثر اختلاف منظر - ط - شده است . فرضا در - ح - اول برج ثور بوده است ، و در - ط - در بيستم حمل واقع شده است ، و لكن در هر دو صورت كوكب را عرض نبود زيرا كه در نفس منطقة البروج قرار دارد ، پس در اين فرض به عكس فرض مذكور كوكب را اختلاف منظر در طول بود ، و اختلاف عرض منتفى بود .\r\nمثال مذكور در صورتى است كه كوكب شمالى بود ، و اگر جنوبى بود يعنى در جهت جنوب معدل النهار قرار گيرد بطبق همين بيان اختلاف منظر در دائره ارتفاع بحسب طول وقوع يابد ، و اما بحسب عرض نى .\r\nغير از دو فرض مذكور ( يكى در صورت انطباق دائره ارتفاع و دائره وسط السماء رؤيت ، و ديگرى در صورت انطباق منطقة البروج و دائره ارتفاع ) هم در طول و هم در عرض اختلاف بين موضع حقيقى كوكب و موضع مرئى آن روى آورد چنان كه\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبدان اشارتى رفت .\r\nو بعبارت خواجه طوسى در زبدة الهيئة :\r\nو غير اين دو موضع ( يعنى دو صورت مفروض ياد شده ) هم در طول اختلاف بود و هم در عرض . در شهرهاى ما چون كوكب و منطقة البروج هر دو در جهت جنوب باشد از سمت رأس پس كوكبى كه عرض او جنوبى باشد عرض مرئى او به قدر مجموع عرض حقيقى و اختلاف عرض باشد . و كوكبى كه او را عرض نبود عرض مرئى او جنوبى بود به قدر اختلاف عرض تنها . و كوكبى كه او را عرض شمالى بود اگر عرض حقيقى او بيشتر از اختلاف عرض باشد عرض او شمالى بود به قدر عرض حقيقى بر اختلاف عرض . و اگر عرض حقيقى او كمتر از اختلاف عرض باشد عرض جنوبى او به قدر فضل اختلاف عرض مرئى بر عرض حقيقى . و اگر هر دو مساوى باشند او را در رؤيت هيچ عرض نبود اصلا . « 1 »\r\nآنگاه خواجه همه صور اختلاف منظر را در زبده در يك شكل ترسيم فرموده است كه در نسخه مطبوع نامطبوع مىنمايد ، و تصوير وجه صحيح آن براى اهل فن دشوار نيست .\r\nبعنوان ارائه نمونه برخى از وجوه آن را در اين شكل ( شكل 6 ) ترقيم نموده‌ايم .\r\n- ب ح د ه - دائره افق بر قطب - ا - ، - ب و د - منطقة البروج بر قطب - ط - پس - ا - سمت الرأس خواهد بود ، و هر يك از - ا ح - ، - ا ر - ، - ا ى - دوائر ارتفاع .\r\nچنان كه هر يك از - ط ك - ، - ط ر - ، - ط ل - دوائر عرض . و نيز - ط ا ر - دائره وسط سماء رؤيت . و كواكب بعضى بىعرض ، و بعضى با عرض شمالى يا جنوبى و قس ما لم يقل .\r\n\r\n\r\n","description":"","footnote":"\r\n( 1 ) . ط 1 ، ص 47 و 48 .\r\n","page_name":" 309 ","page_number":309},
  {"content":"\r\n\r\nبدان كه اختلاف منظر از مسائل مهم اين فن است ، و شايسته آنست كه كتابى جداگانه در پيرامون مطالب و قضاياى هندسى و آلات رصدى آن نگاشته شود . فعلا به اقتضاى وضع تدوين اين رساله به برخى از مقدمات آشنائى بتعريف آن ، و نقل بعضى از مطالب اساتيد فن بعنوان مزيد بصيرت بدان اكتفا مىشود ، پس گوييم كه :\r\n( الف ) چون دو خط مستقيم يكديگر را تقاطع كنند ، از تقاطع آن دو چهار زاويه پديد مىآيد كه معادل با درجات محيط يك دائره كامل يعنى 360 درجه‌اند . و هر دو زاويه مقابل با يكديگر را دو زاويه متقابل برأس گويند ، و هر دو زاويه متجاور با يكديگر را مكمّل يكديگر ، بدين‌معنى كه مكمّل زاويه مجاور خود تا 180 درجه است : و هر دو زاويه متقابل برأس متساوى با يكديگرند .\r\nمثلا در شكل 7 دو خط - ا ب ح ، د ب ه - با يكديگر در - ب - تقاطع كرده‌اند . هر يك از دو زاويه - ا ب ه ، د ب ح - متقابل برأس و مساوى يكديگرند . و همچنين دو زاويه - ا ب د ، ه ب ح - متقابل برأس و مساوى يكديگرند .\r\nو دو زاويه - د ب ا ، ا ب ه - مجاور و مكمّل يكديگر تا 180 درجه‌اند . و همچنين دو زاويه - ه ب ح ، ح ب د - مجاور و مكمّل يكديگر تا 180 درجه‌اند . و ان شئت قلت : دو زاويه - ا ب ه ، ه ب ح - مجاور و مكمّل يكديگر تا 180 درجه‌اند ، چنان كه دو زاويه - ح ب د ، د ب ا - .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاما آن كه گفته‌ايم چهار زاويه معادل با 360 درجه است بدين‌جهت است كه هرگاه محلّ تقاطع خطين را كه رأس زواياى چهارگانه است ، مركز دائره‌اى قرار دهيم و به بعد هر يك از چهار خط حادث شده بعد از تقاطع ، و يا اطول و يا اقصر از آن دائره‌اى چون دائره - و ر ح - رسم كنيم ، قوس مقابل هر يك از آن زوايا مقدّر آن خواهد بود زيرا كه زواياى مركزىاند ! لاجرم مجموع قسىّ مقدّر چهار زاويه يك دائره كامل - و ر ح - مثلا خواهد بود .\r\nو آن‌كه گفته‌ايم دو زاويه متقابل برأس مساوى يكديگرند ، برهانش اين‌كه :\r\nزاويه - ا ب ه + زاويه - ا ب د 2 قائمه - ،\r\nو همچنين زاويه - د ب ح + زاويه - د ب ا 2 قائمه - ،\r\nو زاويه - ا ب د - مشترك بين آن دو است پس بعد از القاء زاويه مشترك ، زاويه - ا ب ه - و زاويه - د ب ح - با هم متساوى خواهند بود .\r\nو على هذا القياس آن دو زاويه متقابل برأس ديگر كه - ا ب د ، ه ب ح - بوده باشند . يعنى زاويه - ا ب د + ا ب ه 180 درجه - ، و ا ب ه + ه ب ح 180 درجه پس بعد از القاء - ا ب ه - مشترك ، - ا ب د ه ب ح - .\r\nو بوجهى ديگر هرگاه توهم دوران خط - ا ب ح - مثلا بشود كه با خط - ب ه - منطبق گردد ، در همين مقدار دوران خط - ا ب - ، خط - ب ح - نيز با خط - ب د -\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمنطبق خواهد شد ، پس دو زاويه - ا ب ه ، د ب ح - با هم مساوى خواهند بود .\r\n( ب ) هرگاه خط مستقيمى بر دو خط مستقيم ديگر واقع شود ، يعنى آن دو خط را قطع كند كه دو زاويه متبادله از زواياى پديد آمده متساوى باشند ، آن دو خط مستقيم متوازى خواهند بود . اين قضيه هندسى شكل 27 مقاله نخستين اصول اقليدس است ( كر من اولى الاصول ) و عبارت آن بتحرير خواجه طوسى اين است : كلّ خطين وقع عليهما خط ، و كانت المتبادلتان من الزوايا الحادثة متساويتين فهما متوازيان ! الخ .\r\nو نيز هرگاه دو خط مستقيمى ، خط مستقيم ديگر بر آن دو واقع شود - يعنى آن دو را قطع كند - كه زاويه خارج از زواياى حادث مساوى با زاويه داخل مقابل خود بوده باشد ! يا دو زاويه داخله در يك جهت معادل دو قائمه باشند ، باز آن دو خط متوازى خواهند بود . و اين قضيه هندسى شكل 28 مقاله اولاى اصول است و بتحرير خواجه اين است : كلّ خطّين وقع عليهما خط ، و كانت الخارجة من الزوايا الحادثة مساوية لمقابلتها الداخلة ؛ أو كانت الداخلتان فى جهة معادلتين لقائمتين فهما متوازيان الخ . و همين دو شكل ياد شده شكل « كب » و « كج » خزينه اول جامع بهادرىاند كه در حقيقت ترجمه تحرير خواجه مر اصول را به فارسى است .\r\nمثال : بر دو خط - ا ب ، ح د - خط - ح ط - واقع شده است ، بديهى است كه هشت زاويه پديد آمده است . چهار آنها را كه درون دو خط متوازىاند ، زواياى داخله\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nگويند و چهار ديگر را كه بيرون آندواند زواياى خارجه و دو زاويه - ح ر ه ، ب ه ر - را متبادله داخله گويند و مساوى با يكديگرند . و همچنين دو زاويه - ا ه ر ، د ر ه - را متبادله داخله گويند و مساوى با يكديگرند . و دو زاويه - ا ه ح ، د ر ط - را متبادله خارجه گويند ، و مساوى با يكديگرند . و همچنين دو زاويه - ح ر ط ، ب ه ح - را متبادله خارجه گويند و متساوى با يكديگرند .\r\nخط - ح ط - را كه واقع بر دو خط - ا ب ، ح د - است قاطع گويند . و دو زاويه داخل و خارج در يك جانب قاطع را متناظر يكديگر نامند ، يعنى زاويه - ا ه ح - با زاويه - ح ر ح - متناظر است ، و زاويه - ا ه ر - با زاويه - ح ر ط - . و على هذا القياس زاويه - ح ه ب - با زاويه - ه ر د - و زاويه - ب ه ر - با زاويه - د ر ط - .\r\nبرهان آن را به نقل عبارت جامع بهادرى اكتفا مىكنيم ، در برهان قضيه نخستين گويد : هر دو خط كه واقع شود بر آن خطى ديگر ، و دو زاويه متبادله از زواياى حادثه داخله متساوى باشند ، لا محاله آن دو خط متوازى باشند ؛ چنانچه بر دو خط - ا ب ، ح د - خط - ه ر - واقع شد ، و دو زاويه - ح ر ه ، ب ه ر - متبادلين متساوىاند ، گوييم كه دو خط - ا ب ، ح د - متوازى باشند ، چه اگر ميان آنها توازى ثابت نباشد پس در جهتى بعد اخراج ملاقى شوند ، مثلا در جهت - ب د - بر نقطه - ح - و در اين حال مثلث - ه ر ح - پيدا مىشود ، و يكى از دو متبادله كه زاويه - ح ر ه - است از آن مثلث خارج واقع شده است ، و ديگرى كه - ب ه ر - است به مقابله آن داخل واقع گشته ، و اين داخله و خارجه متساوىاند ، و اين معنى به حكم شكل « يه » محال است ،\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nپس دو خط - ا ب ، ح د - اصلا ملاقى نشوند لهذا متوازى باشند . ( ش 9 )\r\nبيان : آن كه فرموده است : به حكم شكل « يه » محال است . شكل 15 آن در اين قضيه هندسى است كه هرگاه ضلع مثلثى اخراج شود زاويه خارج از مثلث كه بسبب اخراج ضلع مفروض حادث شده است بزرگتر از هر يك از دو زاويه مقابل او در داخل مثلث مىباشد . و اين خود شكل « يو » مقاله اولاى اصول است كه : كلّ مثلث أخرج احد اضلاعه فالزاوية الخارجة الحادثة اعظم من كلّ واحدة من مقابلتيها الداخلتين ، الخ .\r\nمثلا در شكل 10 ، مثلث - ا ب ح - ، ضلع - ب ح - آن خارج شده است و زاويه - ا ح د - در خارج مثلث پديد آمده است .\r\nاز زواياى سه‌گانه داخل مثلث يكى مجاور اين زاويه خارج حادث است و آن زاويه - ا ح ب - است و دو زاويه ديگر كه يكى - ح ا ب - و ديگرى - ح ب ا - است هر يك مقابل آن زاويه خارج حادث است و حكم اين قضيه اين است كه زاويه - ا ح د - بزرگتر از دو زاويه - ح ا ب ، ح ب ا - است به برهانى كه در اثبات آن فرموده‌اند .\r\nسپس صاحب جامع بهادرى در برهان قضيه دومين گويد : « هرگاه واقع شود بر دو خط ، خطّى ثالث ؛ و زاويه خارجه مساوى داخله باشد ، يا آن‌كه دو داخله در يك جهت مساوى دو قائمه باشند ، در اين هر دو صورت آن دو خط متوازى باشند مانند دو خط - ا ب ، ح د - كه خط - ه ر ح - بر آنها واقع شد ، و زاويه - ح ر د - خارجه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمثلا مساويست مر داخله - ب ه ر - را ، و دو داخله - د ر ه ، ب ه ر - با هم برابر دو قائمه‌اند ؛ گوييم كه دو خط - ا ب ، ح د - متوازىاند ، زيرا كه چون زاويه - ح ر د - خارجه مساويست - ب ه ر - داخله را ، و زاويه - ح ر ه - كه مساوى زاويه - ح ر د - است نيز برابر زاويه - ب ه ر - باشد ، پس متبادلتين متساوى باشند ، و نيز هرگاه زاويه - د ر ه - بالفرض با زاويه - ب ه ر - برابر دو قائمه است ، اين حالت نيز مستلزم تساوى دو متبادله مذكوره شود چرا كه زاويه - ح ر ه - نيز با زاويه - د ر ه - مثل دو قائمه است ، پس به حكم شكل مقدّم ( يعنى شكل 9 در اين رساله ) دو خط - ا ب ، ح د - متوازى باشند » ( ش 11 ) .\r\nبيان : آن‌كه فرمود : « و زاويه - ح ر ه - كه مساوى زاويه - ح ر د - است » همانست كه در ش 7 در حكم دو زاويه متقابل برأس گفته آمد . و آن شكل « يه » مقاله اولى اصول است كه : الزاويتان المتقابلتان الحادثتان عن تقاطع كلّ خطّين متساويتان الخ .\r\nپس خلاصه دو قضيه مذكور اين‌كه : هرگاه خط مستقيمى قاطع دو خط مستقيم ديگر شود كه دو زاويه متبادل متساوى حادث شود ، و يا دو زاويه متناظر متساوى حادث گردد ، و يا مجموع هر يك از دو زاويه داخل در يك جهت قاطع ، مساوى دو قائمه بود ؛ در هر يك از اين احوال سه‌گانه آن دو خط مستقيم متوازى خواهند بود . و بالعكس هرگاه خط مستقيمى قاطع دو خط مستقيم متوازى گردد ، هر يك از دو زاويه متبادل با هم متساوى خواهند بود ، و همچنين هر يك از دو زاويه متناظر با هم مساوى خواهند بود ، و نيز مجموع هر دو زاويه داخل در جهت واحد قاطع\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمساوى با دو قائمه خواهند بود .\r\nتنبيه : هرگاه خط ثالثى متوازى با دو خط متوازى بود ، و قاطعى هر سه را قطع كند ؛ و يا قاطع بيش از سه خط متوازى را قطع كند در هر حال همان احكام ش 8 تا ش 11 بر آنها جارى است . چون خط - و ى - كه موازى با دو خط - ا ب ، ح د - است .\r\nپس از احكام اين اشكال دانسته شود كه هرگاه دو خط مستقيم كه موازى با خط مستقيم ثالث بوده باشند ، آن دو با هم نيز متوازى خواهند بود . چنان‌كه خط مستقيمى با يكى از دو خط متوازى با يكديگر متوازى بود ، با آن ديگرى نيز متوازى خواهد بود كه در نتيجه هر سه خط با هم متوازى خواهند بود . برهان اين مطالب با التفات بدانچه تقديم داشته‌ايم بدست مىآيد و دشوارى ندارد .\r\n( ح ) در شكل 2 حرفى از جيب به ميان آمده است ، جيب چيست ؟\r\nجيب و جيب تمام - كه امروزه بواژه فرانسوى سينوس  ( SinuS )  و كوزينوس  ( Cosinus )  مىگويند - و همچنين ظل و ظل تمام - كه نيز امروز بواژه فرانسوى تانژانت  ( Tangente )  و كوتانژانت  ( Cotangente )  مىگويند - در مسائل رياضى مطلقا اعمّ از علم هيئت و غير آن اهميّت بسيار بسيار بسزا دارند كه بايد بدانها آشنا شويم . مطالب حول جيب و ظل بسيار است ولى روزى روزبروز است .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمرحوم هدايت در تحفة الافلاك گويد : تقدير قوس دائره بجيب ، تتبّع محمد بتّانى معروف به بطليموس عرب است ، وى بجاى آنكه چون بطليموس قوس را بوتر نسبت بدهد در نصف وتر اثبات نسبت كرده و ترتّب معادله كرده است ، در حقيقت به اساس مثلث برخورده چنان كه محلّ تعجّب شده است كه چرا اين امر به نظر بطليموس نيامده .\r\nابو الوفاى خوارزمى هشتاد سال بعد از او ظل را به حساب آورده است . وى اول كسى است كه براى ملاحظه ستاره در اوج ديوارى را ساخته است كه خواجه نصير بعدها از مس ساخت و ملحقاتى بر آن مزيد كرد . « 1 »\r\nدر پيرامون اين امور كه هدايت در تحفه افادت و اهداء فرموده است مطالبى نيز در پيش است . اينك بتعريف جيب و تمام آن مىپردازيم :\r\nنكته 908 هزار و يك نكته در تعريف جيب و برخى از مطالب رياضى و تاريخى مربوط به آنست ، و فعلا به تعريف آن اكتفا مىكنيم :\r\nجيب عمودى باشد كه از يك طرف قوس بر قطرى افتد كه بديگر طرف آن قوس گذشته باشد ؛ پس لازم آيد كه نصف دور و دور تمام را جيب نباشد ؛ و نيز لازم آيد كه هر چهار قوس را يك جيب باشد : دو كم از نصف دور كه تمام يكديگر باشند تا نصف دور ، دو زيادت از نصف دور كه هر يك تمام يكى از آن قوس كم از نصف دور باشد تا دور ؛ و نيز لازم آيد كه جيب موازى با قطرى از اقطار دائره بود .\r\nمثال در شكل 13 : - ا ب - قوسى از دائرهء - ا ب ح و ر - بر مركز - د - ، و - ب د و - و نيز - ر د ح - هر يك قطرى از اقطار اين دائره‌اند . و مطلوب جيب قوس - ا ب -\r\n\r\n\r\n","description":"","footnote":"\r\n( 1 ) . ط 1 ، ايران ، ص 19 .\r\n","page_name":" 317 ","page_number":317},
  {"content":"\r\n\r\nاست . پس گوييم كه قطر - ب د و - بر يك طرف قوس - ا ب - كه - ب - است مىگذرد ، و چون از طرف ديگر اين قوس كه - ا - است عمود - ا ح - را بر قطر - ب د و - فرود آوريم ، خط - ا ح - جيب قوس - ا ب - خواهد بود .\r\nتبصره : مىدانيم كه قوس - ا ر - تمام قوس - ا ب - تا ربع دور است و چون بخواهيم جيب آن را رسم كنيم مطابق تعريف مذكور خط - ا ه - جيب قوس - ا ر - خواهد بود . و - ا ه - موازى و مساوى با - ح د - است و نيز - ا ح - موازى و مساوى با - ه د - است پس نتيجه اين‌كه ، چنان كه هر يك از دو قوس - ا ب ، ا ر - متمم يكديگرند ، از موقع عمود جيب هر يك تا منتصف قطر كه مركز دائره است نيز مساوى با جيب تمام هر يك است . يعنى - ا ح - كه جيب قوس - ا ب - است ، - ح د - جيب قوس - ا ر - است زيرا كه - ح د - مساوى با - ا ه - است كه جيب قوس - ا ر - تمام قوس - ا ب - است . و همچنين - ا ه - كه جيب قوس - ا ر - است ، - ه د - جيب قوس - ا ب - است كه مساوى با - ا ح - است و - ا ح - جيب قوس - ا ب - تمام قوس - ا ر - است .\r\nتبصره : چون بخواهيم جيب قوس ربع دائره مثلا قوس - ر و - را رسم كنيم ، هر يك از - ر د ، و د - جيب آن خواهد بود . چنان كه هر يك از - ر د ، ب د - جيب قوس\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n- ر ب - است كه ربع دور است . و چنان كه هر يك از - ب د ، ح د - جيب قوس - ب ح - و هر يك از - ح د ، و د - جيب قوس - ح و - و هر يك از قسى - ب ر ، ر و ، و ح ، ح ب - ربع دور است ؛ و هر يك از خطوط - ر د ، و د ، ح د ، ب د - نصف قطر و چون قوس از ربع كمتر بود جيب نيز از نصف قطر كمتر بود . پس جيبى از نصف قطر بزرگتر نبود لذا نصف قطر را جيب اعظم گويند يعنى جيب ربع دائره جيب اعظم بود .\r\nآن‌كه گفته‌ايم : « لازم آيد كه نصف دور و دور تمام را جيب نبود » ، وجه آن روشن است ، مثلا چون - ب - را مبدأ قرار دهيم ، و از آن به نصف دور محيط دائره كه - و - است برسيم تعريف مذكور پياده نمىشود ، و همچنين از - ب - دور بزنيم تا دوباره به - ب - برسيم كه دور تمام شود تعريف ياد شده صدق نمىآيد .\r\nو ديگر اينكه هرگاه جيب قوسى مثلا - ا ب - دانسته شده است ، جيب سه قوس ديگر مثلا جيب قوسهاى - ط و ، و ك ، ل ب - كه هر يك مساوى با قوس - ا ب - مىباشد نيز دانسته مىشود يعنى خطوط - ط ى ، ى ك ، ل ح - هر يك مساوى با - ا ح - است ، لذا گفته‌ايم كه لازم آيد هر چهار قوس را يك جيب باشد . پس در معرفت جيوب قسى دائره فقط دانستن جيوب درجات يك ربع كفايت مىكند ؛ و در ترسيم جداول جيب به ترسيم جيوب درجات ربع دائره اكتفا مىشود . و چون جيب بدست آمد آن را مقوس مىكنند قوس آن معلوم مىگردد ، و تحصيل قوس جيب با رجوع به جداول جيب آسان است .\r\nتنبيه : چون جيب تمام هر قوس مساوى با موقع عمود جيب آن بر قطر تا منتصف قطر است ، پس هرگاه قوسى 45 درجه باشد جيب آن قوس و جيب تمام آن قوس يكى خواهند بود .\r\nتبصره : جيب خط مستقيم است و قوس خط منحنى ، و در نسبت دو چيز با يكديگر\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nتجانس بين آن دو چيز شرط است چنان كه در صدر مقاله پنجم اصول در تعريف نسبت فرموده‌اند كه : النسبة أيّيّة احد مقدارين متجانسين عند الآخر .\r\nو همين مشكله در نسبت محيط دائره با قطر نيز وارد است چنان كه در رساله تكسير دائره بتفصيل بيان كرده‌ايم . و بر همين مبناى تجانس در شكل « يه » مقاله « يب » اصول كه ، نسبة الكرة كنسبة القطر الى القطر مثلّثة . خواجه طوسى بر اقليدس اعتراض دارد .\r\nيكى از مسائل بسيار مشكل رياضى تحصيل جيب يكدرجه است . علاء الدين ملا على قوشچى در زيج الغ بيك گويد : جيب يكدرجه كه بناء عمل جدول جيب و ظل بر آنست الى يومنا هذا هيچ‌كس بطريق برهان استخراج نكرده ، و همه حكماء تصريح كرده‌اند به آنكه طريق عمل به استخراج آن نيافته‌اند ، و جلت كرده‌اند تا بتقريب بدست آورده‌اند . و ما به عناية اللّه و منّه بطريق برهانى ملهم شديم و در بيان آن على حده كتابى پرداخته‌ايم و به آن جيب برهانى اين جدول عمل كرديم .\r\nغياث الدين جمشيد كاشى نيز مانند قوشچى رساله‌اى در جيب قوس يك درجه دارد ، در آغاز آن فرمايد : و المبرزون فى الصناعة المعتنون بشأن هذه البضاعة مع تكثر العدد و توفر العدد و كمال الاهتمام فى اتمام امثال هذا المرام الى زماننا هذا لم يحوموا حول تحقيقه بل تشبثوا باذيال طرق تقربية فى تدقيقه ، حتى قال بعضهم :\r\nليس الى معرفة وتر ثلث القوس المعلومة الوتر من جهة الخطوط طريق يوجّه ، الخ .\r\nمرادش از بعض ، محقق خواجه نصير الدين طوسى است كه در تحرير مجسطى بطليموس فرموده است : ليس الى معرفة وتر ثلث القوس المعلومة الوتر من جهة الخطوط طريق يوجّه . وتر قوس شش درجه معلوم است ، اگر وتر ثلث آن‌كه دو درجه است معلوم شود جيب يكدرجه كه نصف وتر دو درجه است معلوم مىشود .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nجناب خواجه جيب قوس يكدرجه را بتقريب بيرون آورده است و بناى جدول جيب بر آن نهاده است .\r\nكيف كان چنان كه اشارتى رفت ، علماى رياضى قبل از اسلام مجهولات را از اوتار تحصيل مىكردند ، خود بطليموس هم در اعمال اوتار را اعتبار كرده است ، و در جدول اوتار قسى باجزائى كه قطر صد و بيست جزء باشد وضع كرده است .\r\nدانشمندان اسلامى بدل اوتار جيوب را اعتبار كرده‌اند كه انصاف اوتارند باجزائى كه نصف قطر شصت جزء باشد .\r\nصاحب جامع بهادرى در انكشاف هفتم خزينه چهارم آن در نقل اوتار بجيوب فرمايد : بايد دانست كه قدماء حكما مثل ابرخس و بطليموس و غيرهما بناى اعمال هيئت و زيجات را بر اوتار مبنى داشته‌اند ؛ اما متأخران چون ابوريحان بيرونى ، و خواجه نصير الدين طوسى ، و غياث الدين جمشيد و غيرهم ، برّد اللّه مضجعهم ( كذا و الصواب : برد اللّه مضاجعهم ) تا زماننا هذا بناى اعمال را بر جيوب مىدارند چرا كه اعمال جيوبى ابسط و اوضح از اعمال اوتار است . جيب هر قوس مساوى نصف وتر دوچندان « 1 » قوس مىباشد ، پس جيب هر قوسى كه مطلوب بود آن را دوچند كنند و بمقابله اين ، مضاعف وتر معلوم كنند ؛ و آن وتر را تنصيف نمايند حاصل ، جيب آن قوس باشد الخ . « 2 »\r\nبيان : قوله : « جيب هر قوس . . . » و بعبارت كوتاه‌تر : جيب نصف وتر ضعف قوس است . مثلا در شكل 14 جيب قوس - ا ب - مساويست به نصف وتر دوچند آن . يعنى قوس - ا ب - را دوچندان مىكنيم كه مىشود قوس - ا ب ح - و وتر آن را رسم\r\n\r\n\r\n","description":"","footnote":"\r\n( 1 ) . يعنى : دو چند آن .\r\n( 2 ) . ص 345 ، ط 1 ، هند .\r\n","page_name":" 321 ","page_number":321},
  {"content":"\r\n\r\nكرده‌ايم كه خط مستقيم - ا د ح - است ، نصف اين خط كه - ا د - است مساوى با نصف جيب قوس - ا ب - است به برهانى كه در كتب فن گفته آمد .\r\nدر كتاب دروس معرفة الوقت و القبلة مختصرى در سير تكاملى اين مسأله از اوتار به جيوب بحث كرده‌ايم ، و مخترعين جيب و ظل را معرفى كرده‌ايم .\r\nچون اين امور دانسته شد گوييم كه قاضىزاده رومى در شرح ملخص در هيئت چغمينى مانند ديگر محققان فن در تعريف اختلاف منظر گويد : و التحقيق انه قوس من دائرة الارتفاع بين موقعى خطين يخرجان من مركز العالم يمرّ أحدهما به مركز الكوكب ، و يوازى الآخر الخارج من منظر الابصار . « 1 »\r\nيعنى حق اين است كه زاويه اختلاف منظر زاويه‌ايست در مركز عالم كه واقع است ميان دو خط كه يكى از مركز عالم به مركز كوكب گذرد ، و يكى از مركز عالم بيرون آيد بموازات خطى كه از نظر ناظر بيرون آيد و به مركز كوكب گذرد .\r\nمثال : در شكل 15 - ا - مركز ارض كه مركز عالم است . و - ب - موضع ناظر و - ح - كوكب . و - ا ح د - خطى كه از مركز ارض به مركز كوكب گذشته است و منتهى بسطح فلك اعلى شده است ، پس - د - موضع حقيقى كوكب بود .\r\nو - ب ح ه - خطى كه از موضع ناظر به مركز كوكب گذشته است و منتهى به\r\n\r\n\r\n","description":"","footnote":"\r\n( 1 ) . ص 87 ، ط اعلى ، ايران ، مطبوع با چند رساله و تعليقات .\r\n","page_name":" 322 ","page_number":322},
  {"content":"\r\n\r\nسطح فلك اعلى شده است ، پس - ه - موضع مرئى كوكب بود . و - ا و - خطى كه از مركز عالم بموازات خطّى كه از موضع ناظر به مركز كوكب گذشته است و منتهى بسطح فلك اعلى شده است يعنى خط - ب ح ه - ، از مركز عالم بيرون آمده است و منتهى بفلك اعلى شده است .\r\nحالا گوييم كه : در شكل 15 ، مثلا چون - د - موضع حقيقى كوكب است ، و - ه - موضع مرئى آن ، و - د ه - قوس اختلاف منظر است ، و مطلوب دانستن زاويه اختلاف منظر است كه زاويه - د ح ه - است كه مقدّر اين زاويه ، قوس اختلاف منظر خواهد بود . و مىدانيم كه زاويه - د ح ه - زاويه مركزى قوس اختلاف منظر نيست بلكه زاويه مركزى قوس اختلاف منظر در - ا - كه مركز عالم است ، متحقق است كه در شكل 7 گفته‌ايم .\r\nو لكن نيز مىدانيم كه چون - ا و - موازى - ب ه - است ، و خط - د ا - قاطع آن دو ؛ و در شكل 8 دانسته‌ايم كه دو زاويه متناظر اعنى دو زاويه - د ح ه ، د ا و - با هم مساوىاند و زاويه - د ا و - زاويه مركزى سطح فلك اعلى است ، و خط - ا د ، ا و - هر يك نصف قطر آن پس قوس مقدّر زاويه اختلاف منظر قوس - د و - خواهد بود ؛ لذا فرموده‌اند : زاويه اختلاف منظر زاويه‌ايست در مركز عالم ، الخ .\r\nچغمينى در الملخّص فى الهيئة اختلاف منظر را چنين تعريف كرده است : اختلاف\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nالمنظر قوس من دائرة الارتفاع ما بين موقعى الخطّين المارّين به مركز الكوكب المنتهيين الى فلك البروج الخارج احدهما من مركز العالم ، و الآخر من منظر الابصار اعنى سطح الارض عند الناظر .\r\nاين تعريف وى چنان‌كه ظاهر است ناظر به دو خط - ا ه ، ا د - و قوس - د ه - در شكل 15 است كه ايراد بر آن گفته آمد ؛ لذا قاضىزاده زومى در شرح آن بر وجه اعتراض بر تعريف مذكور گفته است : و التحقيق انه قوس من دائرة الارتفاع . . . ، كه در بالا نقل كرده‌ايم . و اگر چغمينى بجاى قوس اختلاف منظر زاويه اختلاف منظر را عنوان مىكرد و مىگفت : آن زاويه‌ايست كه از تقاطع آن دو خط مذكور در مركز كوكب حادث مىشود ، اعتراضى به دو روى نمىآورد زيرا چنان‌كه دانسته‌ايم آن زاويه كه در مركز كوكب حادث مىشود مساوى با آن زاويه‌ايست كه در مركز ارض حادث مىشود ، كه دو زاويه متناظرند .\r\nفائده : در درس هفتم دروس معرفت وقت و قبله بلكه در دروس ديگر آن ، و همچنين در رساله ظل كه از جمله يازده رساله مطبوع است برخى از مطالب در پيرامون جيب و ظل گفته آمد ، در موارد ياد شده كلمات بيرونى را در واژه جيب نقل كرده‌ايم ، و از كلماتش چنين استفاده مىشود كه جيب مخفّف جيبارد لفظ هندى است . در غزلى گفته‌ام :\r\n اى سرو چارده سال قدّ كمان ببايد * وقت سفر بگيرد جيبارد عصا را \r\nتمرين : فارسى هيئت علاء الدين ملا على قوشچى از كتب درسى حوزه‌هاى علميه بوده است . نگارنده در محضر اعلاى استاد علامه شعرانى رفع اللّه المتعالى درجاته ، نخست فارسى هيئت قوشچى را خوانده است ؛ و بعد از آن شرح چغمينى قاضىزاده رومى را ؛ و بعد از آن ( پس از خواندن اصول اقليدس در حساب و هندسه استدلالى ،\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nواكر مانالاؤوس در مثلثات كروى ، و بيست باب اسطرلاب خواجه طوسى ، و ربع مجيب ) شرح علامه خضرى بر تذكره خواجه طوسى را ، و بعد از آن زيج بهادرى را ، و بعد از آن مجسطى را .\r\nغرض اين‌كه فصل سوم باب ششم فارسى هيئت ياد شده در پيرامون مطالب مذكور اين بحث است كه بعنوان تمرين و مزيد استبصار نقل آن را مناسب و مفيد مىبينيم . چنين گويد : فصل سيم در بيان احوالى كه عارض مىشود كوكب را در طول و عرض با هم : كواكب قريب به ارض خصوصا قمر را گاه چنان مىشود كه مواضع حقيقى اين كواكب ، مخالف مواضع مرئى مىشود هم در طول و هم در عرض . بيانش آنست كه خط خارج از مركز عالم به مركز كوكب تقاطع مىكند با خطى كه از موضع ناظر به مركز كوكب رفته است ، و اين زاويه تقاطع را زاويه اختلاف منظر گويند ، و صورتش اين است ، شكل 16 .\r\nو ارتفاع موضع مرئى كوكب به قدر اين زاويه از ارتفاع حقيقى كمتر مىشود ، و اين وقتى است كه كوكب بر سمت رأس نباشد ، و اگر به سمت رأس باشد هر دو خط بر\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nيكديگر منطبق مىشود . و هر چند كوكب از سمت رأس دور تر و به افق حسّى نزديكتر باشد اختلاف منظر بيشتر باشد ، و غايتش وقتى باشد كه كوكب بر افق حسّى بود . و چون دو دائره عرض گذرانيم يكى بموضع حقيقى كوكب ، و آن طرف خطى بود كه از مركز عالم به مركز كوكب گذشته منتهى شده باشد بسطح فلك اعلى ، و ديگرى بموضع مرئى كوكب و آن طرف خطى بود كه از مركز عالم به موازات خطى كه از موضع ناظر به مركز كوكب گذرد بيرون آمده منتهى شده باشد بسطح فلك اعلى ، گاه باشد كه اين هر دو دائره عرض بر يكديگر منطبق شوند ، و آن وقتى بود كه كوكب بر دائره وسط السماء رؤيت باشد ، و در اين حال كوكب را اختلاف طول نبود ، و موضع مرئى كوكب در طول بعينه موضع حقيقى كوكب بود در طول ؛ و آنچه از دائره عرض ميان موضع حقيقى و موضع مرئى كوكب باشد - و آن اختلاف در اينحال بعينه اختلاف منظر است - آن را اختلاف عرض گويند .\r\nو گاه باشد كه اين هر دو دائره متقاطع شوند ، و فلك البروج را هر يك بر نقطه ديگر تقاطع كند ، و در اينحال موضع مرئى كوكب در طول غير موضع حقيقى كوكب بود در طول ، و قوسى كه از منطقة البروج ميان اين هر دو دائره عرضيه باشد آن را اختلاف طول گويند .\r\nو عرض مرئى گاه باشد كه مساوى عرض حقيقى باشد ، و در اين حال كوكب را اختلاف عرض نبود ؛ و گاه باشد كه زياده از عرض حقيقى بود و گاه باشد كه كمتر از عرض حقيقى بود ، هر يك از اين زيادتى و كمى را اختلاف عرض گويند .\r\nو گاه چنان اتفاق افتد كه كوكب بر منطقة البروج باشد ، و منطقة البروج بر سمت رأس گذشته بود ، در اين حال كوكب را اختلاف عرض نبود ، و اختلاف منظر بعينه اختلاف طول باشد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبيان : قوله : « اين زاويه تقاطع را زاويه اختلاف منظر گويند » ناظر است به مثل زاويه - د ح ه - در شكل 15 و دانستى كه اين زاويه را به لحاظ مساوى بودن آن با زاويه - د ا و - زاويه اختلاف منظر گويند .\r\nدر پيرامون عبارت چغمينى ، و اعتراض قاضىزاده رومى بر وى گفته‌ايم كه اگر چغمينى بجاى قوس اختلاف منظر ، زاويه اختلاف منظر را عنوان مىكرد اعتراض قاضىزاده به دو رو نمىآورد ، حال در عبارت قوشچى ملاحظه مىفرماييد كه وى مراعات اين مطلب را كرده است كه اختلاف منظر را زاويه تقاطع دو خط مذكور گرفته است كه از مثل اعتراض قاضىزاده منزّه است .\r\nقوله : « و آن طرف خطى بود كه از مركز عالم به موازات خطى كه . . . » همانست كه در شكل 15 گفته آمد .\r\nقوله : « گاه باشد كه اين هر دو دائره عرض بر يكديگر منطبق شوند . . . » ناظر به مثل شكل 4 است . در آنجا مورد بحث انطباق دائره ارتفاع و وسط سماء رؤيت بوده است ، و در اينجا انطباق دو دائره عرض با يكديگر عنوان شده است ، و بين اين دو تعبير اختلافى بحسب واقع پيش نمىآيد ، چه اين‌كه وقتى كوكب بر دائره وسط السماء رؤيت بوده باشد دائره عرض و دائره ارتفاع و دائره وسط سماء به رؤيت هر سه با هم منطبق خواهند شد چنان كه بر خبير در اين علم پوشيده نيست .\r\nقوله : « و گاه چنان اتفاق افتد كه كوكب بر منطقة البروج باشد . . . » ناظر به شكل 5 است و باقى عبارات او نياز به بيان ندارد .\r\nتبصره : نضد و ترتيب سيّارات در نظر مشهور بدين‌گونه است : قمر و عطارد و زهره و شمس و مريخ و مشترى و زحل ، بدليلى كه خواهد آمد ؛ اكنون با دانستن اختلاف منظر ، وقت دانستن دليل ترتيب آنها بر نهج مذكور است . اعنى اختلاف\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمنظر يكى از ادله ترتيب بعضى از سيّارات است و با كمك برخى از ادله ديگر وجه ترتيب همه آنها دانسته مىشود كه اينك از جامع بهادرى بنقل عبارت آن مىپردازيم ؛ و چنين فرموده است :\r\nوجه ترتيب مذكور آنكه هرگاه در ارصاد متواليه معاينه كردند كه زحل در دوره خود كاسف بعض ثوابت گشت ، حكم كردند كه فلك زحل تحت فلك ثوابت است .\r\nو همچنين وجدان كسف مشترى زحل را دال است كه فلكش زير فلك زحل باشد . و مريخ كه كاسف مشتريست فلكش بالضرورة تحت فلك مشترى بود . و حين اجتماع شمس با ثوابت و ستّه باقيه ، قمر و عطارد و زهره كاسف جرم شمس شدند ؛ و جرم زحل و مشترى و مريخ حين اجتماع به اعانت منظار اصلا ديده نشد ؛ اين معنى دال است كه فلك شمس تحت افلاك زحل و مشترى و مريخ ، و فوق افلاك قمر و عطارد و زهره واقع است .\r\nو عطارد حاجب جرم زهره تحت زهره باشد . و قمر حاجب عطارد زير عطارد بود .\r\nو وجه ديگر در ترتيب سفليين و نيّرين تفاوت اختلافات مناظر است ، بيانش در اين محل آنكه :\r\nهر كوكبى كه قريب‌تر باشد به ارض اختلاف منظر آن زياده مىباشد از اختلاف منظر آن كوكب كه بعيدتر بود . و اختلاف مناظر عبارتست از تفاوت موضع حقيقى كوكب و موضع مرئى آن . و موضع حقيقى طرف خطى است كه از مركز ارض خارج شده و به مركز كوكب گذشته تا به فلك اعلى منتهى شود . و موضع مرئى طرف خطى است كه از موضع بصر خارج شده باشد .\r\nو براى توضيح مقام فرض كنيم كه - ا ب - كره ارض است بر مركز - ح - و - د ه -\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nفلك قمر كه قريب‌تر به ارض است ، و - د - مركز قمر . و - ر ح - فلك عطارد كه به نسبت اول از ارض بعيد است ، و - ر - مركز عطارد . و - ط ك ل م - فلك اعلى .\r\nو خارج كنيم از - ح - خط - ح د ط - كه بر مركز قمر و عطارد مرور كرده تا فلك اعلى بنقطه - ط - منتهى شود . پس - ط - موضع حقيقى قمر و عطارد باشد . و فرض كنيم بر سطح ارض - ا - را بصر ، و خارج كنيم خط - ا د - را تا بر نقطه - ل - از فلك اعلى منتهى شود ، و - ل - موضع مرئى قمر باشد ، و - ط ل - قوس اختلاف منظر قمر .\r\nبعده خارج كنيم خط - ا ر - را تا بر نقطه - ك - از محيط فلك اعلى منتهى شود ، پس - ك - موضع مرئى عطارد باشد ، و قوس - ط ك - اختلاف منظرش كه اقل از اختلاف منظر قمر است ، شكل 17 .\r\nو از قوانينى كه مقدار اختلاف منظر معلوم مىشود اختلاف منظر قمر زائد از اختلاف منظر عطارد يافته شده است ، و اختلاف منظر عطارد زائد از اختلاف منظر زهره . اختلاف منظر شمس بغايت قليل است كه آن را حسّ رصدى درك نمىكند مگر مقدار آن از روى حساب معلوم شده است .\r\nو از اين اختلافات مناظر مبرهن است كه فلك عطارد بعيد است از ارض نسبت به فلك قمر ، و فلك زهره بفلك عطارد ، و فلك شمس نسبت بفلك زهره .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nو افلاك علويه را اصلا اختلاف منظر نيست نه از روى حسّ ، و نه از روى حساب ؛ و اين نيز من جمله ادلّهء بودن ارض است بمنزله نقطه بقياس اين افلاك .\r\nو وجه استحسانى بودن شمس فوق فلك زهره و تحت فلك مريخ آنست كه چون شمس سلطان الكواكب است بايد كه متوسط باشد ميان شش سياره ديگر . و نيز اگر شمس بالاتر يا فروتر بودى بسبب افراط و تفريط حرارت در نشوونماى مواليد ثلاثه فتورى عظيم روى مىداد  فَتَبارَكَ اللَّهُ أَحْسَنُ الْخالِقِينَ  .\r\nبيان : اين بود عبارت جامع بهادرى در ترتيب ستارگان ياد شده بطريق كسف و اختلاف منظر ، اينك در بيان برخى از مطالب آن اشاراتى مىنماييم :\r\nكسف ناپديد گشتن نور جرم مرئى است بر اثر واسطه شدن حاجبى ميان رائى و مرئى ، چنان‌كه ابر فضا را فرا گرفته است حائل ميان ما و جرم آفتاب مىگردد و نور خورشيد از نظر ما ناپديد مىگردد . بقول شيخ اجل سعدى :\r\n با بدان كم‌نشين كه صحبت بد * گرچه پاكى تو را پليد كند \r\n آفتاب بدان بزرگى را * لكّه ابر ناپديد كند \r\nهرگاه در ميان اجرام آسمانى ، جرمى كاسف جرم ديگر شود كاشف آن بود كه كاسف نسبت بما زيرين است و مكسوف زبرين . و بدين مطلب قاضىزاده رومى در شرح ملخص چغمينى گويد : و أما ترتيبها على الوجه المذكور فلانّ - و أن بعض الثوابت ينكسف بزحل المنكسف بالمشترى المنكسف بالمريخ المنكسف بالزهرة المنكسفة بعطارد المنكسف بالقمر الكاسف للشمس ؛ و لا شك أن فلك المنكسف فوق الفلك الكاسف .\r\nو همچنين خواجه طوسى در تذكره گويد : و السبعة الباقية للسيارات السبعة على ترتيب خسف بعضها بعضا : اقصاها لزحل ، و مايليه للمشترى ، ثم للمريخ ؛ و الادنى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nللقمر ، و الذى فوقه لعطارد ، ثم للزهرة .\r\nآن‌كه گفته است : « حين اجتماع به اعانت منظار اصلا ديده نشد » ، منظور از منظار آلات نجومى است ، و مراد دوربينهاى قوى و عظيم مصنوعات و اختراعات متأخرين است ، و آلات متقدمين - چنان كه از عبارت ايشان مستفاد است - بدان وافى نبود ، و بطريق دوم كه اختلاف منظر است يافتند كه شمس تحت زحل و مشترى و مريخ است و فوق عطارد و زهره ، چنان كه قاضىزاده رومى در شرح ملخص پس از عبارت ياد شده گفته است :\r\nلكنّه بقى الامر فى كون فلك الشمس تحت فلك المريخ ، و فوق فلك الزهرة إذ طريقة الكسف لا تتمشّى بين الشمس و غير القمر من الكواكب لاضمحلالها تحت الشعاع عند مقارنتها إياها ؛ فعلم الاول بطريقة أخرى هى اختلاف المنظر فان المريخ ليس له اختلاف المنظر اصلا بخلاف الشمس فيكون فوقها ، و بقى الثانى الخ .\r\nيعنى بطريق كسف كشف شده است كه ثوابت فوق زحل ، و زحل فوق مشترى ، و مشترى فوق مريخ ، و مريخ فوق زهره ، و زهره فوق عطارد ، و عطارد فوق قمر ، و قمر تحت شمس است ؛ اما شمس تحت علويه و فوق زهره باشد از طريق كسف معلوم نمىگردد زيرا كه بنزديك شدن آنها بشمس در تحت شعاع آن قرار مىگيرند و ديده نمىشوند ، پس اول را - يعنى بودن شمس تحت علويه را - بطريقه اختلاف منظر بدست آورده‌اند چه اين‌كه علويه را اختلاف منظر نيست ، و شمس را اختلاف منظر هست ، پس علويه بايد فوق شمس بوده باشند . مانده است مطلب دوم كه شمس فوق فلك زهره باشد ، الخ .\r\nپوشيده نماند كه عبارت قاضىزاده رومى ، فقط در نسبت شمس با مريخ است كه گفت : بقى الامر فى كون فلك الشمس تحت فلك المريخ . . . . و ما آن را به نسبت\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nشمس با علويه ترجمه كرده‌ايم بدين‌جهت كه مقصود قاضىزاده اين است كه مريخ را بعنوان مثال آورده است نه حصر ، چنان كه در عبارت نخستين گفته است :\r\nمريخ كاسف مشترى و مشترى كاسف زحل است ، پس سخن از فلك شمس در زير فلك مريخ بودن ، در حقيقت سخن از فلك شمس در زير افلاك علويه بودن است .\r\nنكته 667 هزار و يك نكته در ذكر آلات رصدى قدماء است كه در حدود بيست و شش قسم آنها را در آن نكته آورده‌ايم ، و برخى از آلات رصدى ديگر نيز از قدماء يافته‌ايم كه بايد بر آنها افزوده شود ، و سخن ما در صدر نكته مذكور اين است :\r\nابو على حسن مراكشى كتابى در وصف آلات رصدى به نام جامع المبادى و الغايات ، تنصيف كرده است كه نصف اوّل آن بفرانسه ترجمه شده است و به چاپ رسيده است . نگارنده نه توفيق تحصيل خود كتاب جامع را تاكنون يافته است ، و نه مترجم بفرانسه آن را . و آلاتى را كه در اين نكته نام برد ساليان دراز آنها را در كتب مربوطه يافته است كه هر يك را با ذكر مآخذ آن بطور اختصار معرّفى مىكند كه براى اهل فن بسيار مفيد است تا اگر فرصتى دست داد هر يك را شرح و تفسير كند ، الخ .\r\nيكى از آن آلات كه اختلاف منظر كوكب را بدان رصد و معلوم مىكردند ، « آلت ذات الشعبتين » است . شماره سوم نكته مذكور هزار و يك نكته در ذكر اين آلت است كه گفته‌ايم :\r\nو ديگر ذات الشعبتين است كه در فصل دوازدهم مقاله پنجم مجسطى با بيان آن مذكور است . و خفرى نيز در شرح تذكره خواجه طوسى - در اول فصل دوازدهم باب ثانى آن - در بيان ذات الشعبتين ، متن همان فصل ياد شده مجسطى با شرح\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nنيشابورى بر آن را نقل كرده است . و بيرجندى نيز در فصل ثانى باب رابع شرح تذكره خواجه ، اشاره به بيان ساختنش نموده است .\r\nدر ساختن اين آلت ذات شعبتين ، روشنتر و بهتر از همه يحيى بن محمد بن ابى الشكر مغربى اندلسى در تحرير مجسطى بيان كرده است ، اگرچه تحرير خواجه هم محقّقانه و استادانه است .\r\nابن نديم در فهرست در ترجمه ابن ابى عبّاد محمد بن عيسى مكنّى به ابو الحسن گويد : و له من الكتب كتاب العمل بذات الشعبتين .\r\nآلت ذات الشعبتين بدين صورتست كه ترسيم كرده‌ايم ، و از تعريف حقيقى ، و تشريح اعضاء و اسامى هر يك ، و دستور صنعت ، و نحوه به كار بردن آن به همين ترسيم اكتفاء مىكنيم ، ( ش 18 ) .\r\nآن‌كه گفته است : « - ط ل - قوس اختلاف منظر قمر » و « - ط ك - اختلاف منظر عطارد » دانسته شد كه زاويه - ط د ل - زاويه مركزى قوس - ط ل - نيست تا - ط ل -\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nقوس اختلاف منظر قمر باشد ؛ و همچنين زاويه - ط ر ك - با قوس - ط ك - در اختلاف منظر عطارد . و اين تعبير چنانست كه چغمينى در الملخّص گفته است و قاضى زاده رومى بر وى اعتراض كرده است . و شايسته اين بود كه صاحب جامع بهادرى بروش قوشچى مىگفت كه زاويه - ط د ل - زاويه اختلاف منظر قمر است ، و زاويه - ط ر ك - زاويه اختلاف منظر عطارد .\r\nآن كه گفته است : « و وجه استحسانى بودن . . . » چنان كه خواجه طوسى در فصل دوم باب دوم تذكره گفته است :\r\nو جعلوا الشمس فى الفلك الاوسط بين هذه و تلك ( اى بين افلاك الثلاثة السفلية ، و افلاك الثلاثة العلوية ) و ان لم تكن تنكسف إلا بالقمر استحسانا لما فى ذلك من حسن الترتيب و جودة النظام ، الخ .\r\nو ديگر از وجوه استحسانى اين كه نسبت شمس به عالم كبير مانند نسبت قلب به بدن است ، چنان كه حيات بدن به قلب است حيات اين عالم بشمس است . بدين‌وجه حكيم سبزوارى در غرر الفرائد گويد : و نسبته الى العالم الكبير نسبة القلب الى البدن فكما أن به حيوة البدن كذلك بالشمس حيوة هذا العالم . « 1 »\r\nدر بيان استحسان ترتيب وجوه ديگر نيز گفته آمد ، از آن جمله اين كه ملا عبد العلى بيرجندى در شرح تذكره آورده است بدين‌عبارت :\r\nو اما حسن الترتيب فهو ان يكون ما هو ابطأ حركة اكثر بعدا و اعظم مدارا ؛ و أن لا تكون الشمس فوق الرابع لاستيلاء البرودة على المركبات العنصرية ، و لا تحته لاستيلاء الحرارة عليها فيفضى الى بطلان حدوث النبات و الحيوان .\r\n\r\n\r\n","description":"","footnote":"\r\n( 1 ) . ص 193 ، ط ناصرى .\r\n","page_name":" 334 ","page_number":334},
  {"content":"\r\n\r\nو قيل هو الشمس بمنزلة الملك فى العالم فكما أن الملك يكون فى وسط العسكر ينبغى ان تكون الشمس فى وسط كرات العالم فتكون فوقه خمس كرات هى افلاك العلوية و فلك الثوابت و الفلك الأعظم ، و تحته خمس كرات اخرى هى افلاك السفليين و القمر و كرة الهواء و الأرض بناء على ان كرة النار بعض من كرة الهواء على ما قيل و أن كرة الماء مع كرة الارض كرة واحدة .\r\nو قيل ان الافلاك الكلية و الجزئية اربعة و عشرون ، و هى بمنزلة الملك فى الافلاك فجعل فوقه من الافلاك الكلية و الجزئية احد عشر ، و تحته ايضا كذلك لتكون بفلكيها فى وسط الافلاك .\r\nيعنى : و حسن ترتيب ايجاب مىكند كه ترتيب كواكب سيّار چنان‌كه مشهور است بوده باشد . بدين‌بيان كه شمس حركتش كندتر از سفليين و قمر است پس بايد دورى وى از زمين بيشتر از آنها بوده باشد ، و نيز مدار وى بايد بزرگتر از مدار آنان بوده باشد .\r\nو وجهى ديگر در حسن ترتيب مذكور اين كه خورشيد اگر فراتر بوده باشد سرما بر مركبات يعنى معدن و نبات و حيوان چيره مىگردد ، و اگر فروتر بوده باشد گرما بر آنها ، و اين چيرگى سبب تباهى كانى و گياه و جانور مىگردد .\r\nو برخى گفته‌اند كه خورشيد پادشاه ستارگانست بايد در ميان لشكرش باشد كه علويه و منطقة و معدل پنج فلك زبرين اويند ، و سفليان و قمر و هوا و ارض پنج كره زيرين او ، بنابراين كه كره نار بعضى از هواء است و هر دو يكى محسوب‌اند ، چنان‌كه زمين و آب يك كره به حساب مىآيند .\r\nو ديگرى گفته است كه عدد افلاك كلى و جزئى بيست و چهار است ، و شمس بمنزلت ملكى در ميان آنها قرار دارد كه در زيروبر زبرش هر يك يازده فلك است\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nو وى با دو فلكش ممثل و خارج مركز در ميان آنها جا كرده است . يازده فلك زبر آن عبارت از نه فلك علويه و دو فلك منطقه و معدل است ، و يازده فلك زير آن هشت فلك قمر و عطارد و سه فلك زهره است .\r\nتبصره : علت و سرّ تمسك به استحسان در ترتيب ستارگان سيار را اهميّتى بسزا است كه بايد بدان آگاه شويم ، و پس از بيان ذيل آن را عنوان مىكنيم .\r\nو آن‌كه گفته است : « و نيز اگر شمس بالاتر . . . » چنان كه مدارات قمر هنگامى كه شمس در بروج جنوبى است ، مدارات شمس در هنگام بودن آن در بروج شمالى است ؛ و همچنين مدارات قمر هنگامى كه شمس در بروج شمالى است ، مدارات شمس در هنگام بودن آن در بروج جنوبى خواهد بود ؛ چه اگر مدارات هر دو در هنگام جنوبى بودن شمس يكى مىبود بسبب افراط سرما زمين معمور نمىشد ، و همچنين اگر مدارات هر دو در هنگام شمالى بودن شمس يكى مىبود بسبب افراط گرما معمور نمىشد ، اما چون هر يك از نيّرين متقابل يكديگر در جهت جنوب و شمال در مدار ديگرى قرار مىگيرد سرما و گرما به اعتدال حفظ مىگردد و مواليد را نشو و نماى موزون خواهد بود و زمين بدان معمور .\r\nاين معنى را از كريمه ؛  وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً  « 1 » مىتوان استفاده كرد ، بدين‌بيان كه روزهاى شمالى بودن شمس بجاى شبهاى جنوبى بودن آنست و بالعكس ، فافهم .\r\nچنان كه همين معنى را از اختلاف ليل و نهار كريمه ؛  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  « 2 » و مانند آن از آيات ديگر نيز\r\n\r\n\r\n","description":"","footnote":"\r\n( 1 ) . فرقان / 63 .\r\n( 2 ) . آل عمران / 191 .\r\n","page_name":" 336 ","page_number":336},
  {"content":"\r\n\r\nمىتوان استفاده كرد .\r\nهمين معنى - اعنى قرار گرفتن نيّرين در مدارات يكديگر به بيان فوق - را صاحب اسفار در فصل يازدهم موقف هشتم الهيات آن بدين عبارت آورده است :\r\nو لمّا كان القمر نائبا للشمس خليفة لها فى النضج و التحليل اذ كان قوى النور جعل مجراه يخالف مجراها فى الصيف و الشتاء شمالا و جنوبا ، فالشمس تكون فى الشتاء جنوبية و القمر شماليا لئلّا ينعدم السببان ، و فى الصيف به عكس ذلك لئلّا يجتمع المسخّنان . « 1 »\r\nحال وقت آنست كه علّت تمسّك قوم باستحسان را در ترتيب ستارگان سيار كه در تبصره فوق وعده داده‌ايم عنوان كنيم : بدانكه آنچه از جامع بهادرى در اين امر نقل كرده‌ايم كه از كسف و اختلاف منظر و استحسان ، ترتيب آنها را معلوم كرده‌اند هر سه وجه را ملا عبد العلى بيرجندى در شرح تذكره آورده است . و در حقيقت استحسان دليل باتّ و قاطع نمىباشد ، و اگر برهان رياضى در دست داشته بودند به استحسان تمسّك نمىجستند كه در واقع استحسان دليل اضطرارى است و فائدت اقناعى مىبخشد نه تصديق ايقانى . كيف كان بايد نخست عبارت بيرجندى را نقل كنيم و سپس در بيان آن مطالبى تقديم بداريم ، وى در فصل دوم باب دوم شرح تذكره گويد :\r\nقد تقرر فيما بينهم أن الترتيب بين الافلاك المكوكبة انما يعرف بطريقين احدهما الكسف فان لون الكاسف يظهر عند المقارنة دون لون المنكسف ، و لا شكّ انّ فلك الكاسف تحت فلك المنكسف ، فبعض الثوابت القريبة من المنطقة ينكسف بزحل المنكسف بالمشترى المنكسف بالمريخ المنكسف بالزهرة المنكسفة بعطارد\r\n\r\n\r\n","description":"","footnote":"\r\n( 1 ) . ج 3 ، ص 130 ، ط 1 ، رحلى .\r\n","page_name":" 337 ","page_number":337},
  {"content":"\r\n\r\nالمنكسف بالقمر الكاسف للشمس ، فعلم بهذا الوجه الترتيب بين القمر و المتحيرة و الثوابت التى جميعها على فلك واحد ، و كذا بين القمر و الشمس ، و لم يعلم حال الشمس مع سائر الكواكب بهذا الوجه .\r\nو ثانيهما اختلاف المنظر فان وجوده او كثرته يدلّ على القرب من الارض ، و عدمه او قلته يدلّ على البعد . و قد وجد اختلاف منظر الشمس اقل من اختلاف منظر القمر ، و لم يوجد للعلوية و لا للثوابت اختلاف منظر ، فعلم بهذا الوجه ان الشمس فوق القمر و تحت العلوية و الثوابت ؛ و أما السفليان فلا يعلم كسفهما للشمس لاحتراقهما عند القران ، و لا يعلم أن اختلاف منظرهما اكثر من اختلاف منظر الشمس ليكونا تحتها ، أو أقل ليكونا فوقها لأن الآلة التى يعرف بها ذلك منصوبة فى سطح نصف‌النهار و هما لا يصلان اليه ظاهرين فى اكثر المعمورة التى به نيت الأرصاد فيها لانهما لا يبعدان عن الشمس كثير بعد ؛ و لمّا لم يعرف حالهما بالنسبة الى الشمس بهذين الوجهين جعلوهما تحتها استحسانا لما فى ذلك اى كون الشمس فى الفلك الاوسط من حسن الترتيب و جودة النظام ، إذ الستّة مربوطة عليها : العلوية بوجه هو انها تقارنها فى اواسط استقامتها ، و تقابلها فى اواسط رجوعها ، و تثليثها فى اوائل رجوعها و استقامتها ، و ان حركات تداوير الخاصّة انما هى به قدر فضل وسط الشمس على اوساطها ؛ و السفليان بوجه آخر هو احتراقهما فى اواسط رجوعهما و استقامتهما معا ، و محاذاة مركزى تدويريهما لمركز الشمس أبدا ، و انهما لا يتّصلان بالشمس الّا على وجه المقارنة ؛ و القمر بوجه آخر غيرهما هو مقارنته و مقابلته لها فى الأوج ، و تربيعه لها فى الحضيض ، و توسط الشمس بين اوج القمر و مركز تدويره دائما ، فجعل ما له ربط واحد معها فى جهة ، و ما له رباطات فى جهة أخرى .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nحاصل عبارت بيرجندى اينكه ترتيب بين افلاك ستاره‌دار را به دو طريق تحصيل كرده‌اند يكى بطريق كسف ، و ديگر بطريق اختلاف منظر . اما بطريق كسف ترتيب بين قمر و متحيّره و ثوابت را بدست آورده‌اند ، و همچنين ترتيب بين قمر و شمس را ، ولى حال شمس با سائر كواكب يعنى غير قمر بطريق كسف معلوم نمىگردد زيرا كه در وقت اقتران با شمس در تحت شعاع آن محترق‌اند و بصر از ادراك آنها عاجز است .\r\nاما بطريق اختلاف منظر معلوم شده است كه قمر تحت شمس و علويه و ثوابت فوق آنند زيرا كه اختلاف منظر قمر را بيش از اختلاف منظر شمس يافته‌اند ، و ديده‌اند كه در كواكب علويه و ثوابت اختلاف منظر منتفى است . اما در نسبت شمس با زهره و عطارد علاوه بر آن‌كه بطريق كسف معلوم نمىشود به آن طريق كه گفته آمد ، بطريق اختلاف منظر هم معلوم نمىگردد زيرا كه آلت ذات شعبتين كه بدان اختلاف منظر تحصيل مىشود بايد در سطح نصف‌النهار منصوب گردد تا هنگام رسيدن كوكب به دائره نصف‌النهار كه با دائره ارتفاع متّحد مىگردد قوس اختلاف منظر آن را بتوان معلوم كرد ، و لكن رؤيت كوكب گاه رسيدنش به دائره نصف‌النهار در شب ميسور است ، و حال اين‌كه هر يك از زهره و عطارد از شمس چندان دور نمىشود كه گاهى شمس در تحت افق باشد آن دو بر دائره نصف‌النهار فوق افق بوده باشند تا در شب افتند و مرئى گردند . لذا قاضىزاده رومى در شرح ملخص چغمينى بدنباله عبارتى كه در همين مطلب از وى نقل كرده‌ايم گويد :\r\nو بقى الثانى ( يعنى كون الشمس فوق فلك الزهرة ) بل كونها فوق عطارد ايضا مشكوك فيه إلى هذا الأوان فان الآلة التى يستعمل بها اختلاف المنظر و هى ذات الشعبتين تنصب فى سطح دائرة نصف‌النهار و هما عند وصولهما اليها غير مرئييّن\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nفى معظم المعمورة التى به نيت الأرصاد فيها لأن الزهرة لا تبعد عن الشمس اكثر من سبع و اربعين درجة ، و كذا عطارد لا يبعد عنها اكثر من سبع و عشرين درجة فذهب بعض القدماء الى أنّها فوقهما استحسانا لتوسّط الشمس بين السيّارات بمنزلة شمسيّة القلادة الخ . « 1 »\r\nيعنى در امر ثانى كه شمس فوق فلك زهره بلكه فوق عطارد باشد تا زمان ما بمنصّه يقين نرسيده است و امرى مشكوك است زيرا كه آلت ذات شعبتين كه بدان اختلاف منظر استعلام مىگردد در سطح دائره نصف النهار نصب مىشود ، و حال اين‌كه زهره و عطارد در هنگام رسيدنشان بدائره نصف النهار در معظم معمره كه ارصاد در آنها بنا نهاده شده است مرئى نيستند زيرا كه زهره بيش از چهل و هفت درجه از شمس دور نمىشود ، و همچنين عطارد بيش از بيست و هفت درجه از شمس دور نمىشود ، لذا بعضى از پيشينيان - يعنى بطليموس صاحب مجسطى - متمسّك به استحسان شده است و گفته است كه شمس در وسط سيارات بمنزلت شمسيه گردن‌بند است ، الخ .\r\nشمسيه گردن‌بند آن دانه درشت گردن‌بند است كه در ميان دانه‌هاى گردن‌بند قرار مىگيرد ، و تسميه آن به شمسيه از همين مطلب استحسانى هيوى پديد آمده است . و اين خود وجهى ديگر از وجوه استحسانات است كه گفته‌ايم .\r\nشگفت اين‌كه مرحوم ملا محمّد هزار جريبى كه او را از كثرت مهارتش در نحو سيبويه مىخواندند در فصل الدال بعده الالف از كتاب شريف و تأليف منيفش شواهد الآيات ، در وجه تسميه شمسيه گردن بند به عكس آنچه گفته‌ايم نقل كرده است كه :\r\n\r\n\r\n","description":"","footnote":"\r\n( 1 ) . ص 21 ، ط اعلى ، وزيرى .\r\n","page_name":" 340 ","page_number":340},
  {"content":"\r\n\r\nقيل : سميت الشمس شمسا لأن ثلاثة من الكواكب السبعة فوقها و هى زحل و المشترى و المريخ ، و ثلاثة تحتها و هى الزهرة و عطارد و القمر فهى بمنزلة الواسطة التى تسمّى شمسيّة ؛ زيرا كه مفادش اين است كه چون شمسيه آن دانه گوهر درشت ميانگين گردن‌بند است بدين‌نظر خورشيد را كه بمشابهت آن در ميان هفت ستاره سيار جا كرده است شمس ناميدند .\r\nوجه استحسانى كه محقق بيرجندى در بيان گفتار خواجه طوسى در ذيل عبارت نقل شده آورده است در بحث رباطات دانسته مىشود .\r\nاكنون بحث را به ذكر مطلبى مناسب مقام از بطليموس و از خواجه طوسى كه در تحرير مجسطى آورده است خاتمه مىدهيم ؛ و آن اين‌كه فصل اول مقاله نهم مجسطى بتحرير خواجه چنين آمده است :\r\n1 - فى مراتب اكر السيارة : نبدأ بالكلام فى ترتيب اكرها المتحركة بكلياتها على قطبى البروج ، فنقول :\r\nاجمع قدماء اصحاب التعاليم فيما احسب على أن اكر الستّة تحت كرة الثوابت و فوق كرة القمر ، و على أن اكر زحل و المشترى و المريخ على هذا الترتيب فوق الباقية . فأما كرتا الزهرة و عطارد فقد جعلهما من تقادم عهده تحت كرة الشمس ، و جعلهما بعض من بعدهم فوقها إذ لم يجدوهما يستران الشمس فى حال . و ليس هذا القياس بوثيق لاحتمال أن لا يكون مداراهما بين الشمس و الأبصار فلا يستران الشمس ، و ان كانا تحتها كما للقمر فى اكثر الإجتماعات . و إذا كان ذلك كذلك ، و لم نقدر على الوقوف الحقيقى اذ ليس لهذه الكواكب اختلاف منظر محسوس يعرف به ابعادها فيتوصّل منها الى معرفة الترتيب رأينا ترتيب من تقادم عهده أقرب إلى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nالإقناع لأنه اشبه بالأمر الطبيعى لتوسط الشمس بين ما يبعد عنها كلّ البعد ، و بين ما يسير حولها سيرا لا يبعد عنها معه الى الارض ( لا يبعد معه عنها الى الأرض - خ ل ) به قدر ما يظهر معه اختلاف منظر له قدر .\r\nأقول : ذكر الشيخ الرئيس ابو على بن سينا فى كتبه أنه رأى الزهرة كخال و شامة فى صفحة الشمس .\r\nو ذكر صالح بن محمد الزينبى البغدادى فى كتاب له سمّاه المجسطى : أن الشيخ ابا عمران ببغداد ، و محمد بن ابى بكر الحكيم بفرسين من نواحى تولك رأيا جرم الزهرة على قرص الشمس فى وقتين و بينهما نيف و عشرون سنة . قال : و كانت الزهرة فى اول الحالين فى ذروة التدوير ، و فى ثانيهما فى سفله ؛ فيبطل به ما ظن من كونهما مع الشمس فى كرة ، و مركزا تدويريهما مركز الشمس . فهذا ما وجدته فى هذا الباب و لم يقيد الوضع و الوقت احد منهما .\r\nاين بود تمامت فصل ياد شده مجسطى بتحرير خواجه طوسى . روشن است كه تا عبارت « اقول ذكر الشيخ . . . » از بطليموس است ، و پس از آن تا پايان از خواجه .\r\nبطليموس گويد كه اتفاق دانشمندان پيشين بر اين است كه سيارات ششگانه در زير ثوابت و زبر كره قمراند ، و نيز اتفاقشان بر اين است كه زحل و مشترى و مريخ بر ترتيب مشهور ، فوق سيّارات ديگرند . اما فلك زهره و عطارد را در عهد قديم زير فلك شمس مىدانستند ؛ و برخى بعد از آنان زبر آن ، بدين‌دليل كه زهره و عطارد را در هيچ حال ساتر شمس يعنى كاسف وى نيافته‌اند . ولى اين دليل استوار نيست زيرا كه امكان دارد آن دو در ميان بينندگان روى زمين و خورشيد بوده باشند - يعنى تحت فلك شمس باشند - و در عين حال ساتر شمس نباشند ، چنان كه ماه بين ما و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nخورشيد است و چه‌بسا كه در حال اجتماع ساتر خورشيد نباشد . حال كه چنين است يقين به واقع نداريم كه آيا آن دو زير خورشيدند و يا زبر آن ، چه اين‌كه آنانرا اختلاف منظر محسوس نيست تا بدان ابعاد آنها دانسته شود ، و از ابعاد به معرفت ترتيب آنها واقف شويم : لذا ديده‌ايم ترتيبى را كه از عهد قديم قائل بوده‌اند به اقناع نزديكتر است چه اين كه با امر طبيعى مناسب‌تر و شبيه‌تر است .\r\nخواجه گويد : كه شيخ رئيس در كتابهايش آورده است كه وى زهره را چون خالى بر روى خورشيد ديده است . و صالح بغدادى در كتاب مجسطى خود حكايت كرده است كه نيز ابا عمران در بغداد ، و محمد بن ابى بكر حكيم در فرسين نواحى تولك ، در دو بار بفاصله بيست و اندى سال زهره را كه بار نخستين در ذروه تدوير ، و بار دوم در حضيض آن بوده است بر قرص شمس ديده‌اند .\r\nسپس خواجه در پايان سخنش گفته است : « فهذا ما وجدته فى هذا الباب ، و لم يقيد الوضع و الوقت احد منهما » ضمير « منهما » راجع به ابو عمران و محمد بن ابى بكر است .\r\nو مراد از « وضع » ، نسبت زهره با شمس است كه مثلا آيا زهره شمالى بوده است يا جنوبى و در چه طولى . و مقصود از « وقت » ، تاريخ آن حالت است . يعنى آنان‌كه زهره را در صفحه شمس ديده‌اند ، وضع زهره و تاريخ آن حالت را بيان نكرده‌اند تا از آن تقويم شمس ، و نيز تقويم و عرض زهره را استخراج كنيم تا صحّت يا فساد آنچه گفته‌اند بر ما ظاهر گردد .\r\nو آن كه بطليموس در پايان سخنش گفته است : اقرب الى الإقناع لأنه أشبه بالأمر الطبيعى لتوسط الشمس الخ .\r\nنظام الدين نيشابورى در شرح مجسطى در بيان آن گويد : يعنى انما كان كذلك\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاشبه لتكون الشمس كشمسية القلادة متوسطة بين الكواكب التى يبعد عنها الأبعاد الاربعة و هى التسديس و التربيع و التثليث و المقابلة ، و بين ما لا يبعد عنها اقل البعد و هو التسديس ، فضلا عمّا هو اكبر .\r\nبيان : هرگاه دو كوكب يكى برج هفتم ديگرى باشد آن را مقابله خوانند ، و مقابله نيّرين را استقبال گويند به سبب آن‌كه قمر از شمس بعد از مقابله در طلوع پيشى گيرد ، و مع هذا روزبروز به او نزديك شود پس مستقبل او باشد .\r\nتسديس آنست كه 60 درجه يعنى دو برج فاصله باشد ( 60 ؟ ؟ ؟ ؟ 360 ) ،\r\nو تربيع آن‌كه سه برج يعنى 90 درجه فاصله باشد ( 90 4 ؟ ؟ ؟ 360 ) ،\r\nو تثليث آن‌كه 120 درجه يعنى چهار برج ( 120 3 ؟ ؟ ؟ 360 ) .\r\nمرحوم خير اللّه مهندس ، شارح و مترجم تحرير مجسطى خواجه به فارسى ، در بيان آن گويد : اما اينكه گفته : لتوسط الشمس بين ما يبعد عنها كل البعد ، الخ .\r\nغرض آنست كه خمسه متحيره بر دو نوع‌اند : يكى از آن دو آن‌كه بعيد شوند از آفتاب جميع ابعاد اربعه يعنى تسديس و تربيع و تثليث و مقابله ، و آن ثلاثه علويه باشند . و دوم از آن دو نوع آن‌كه بعيد نشوند از آفتاب به آن بعدها ، بلكه بعيد شوند از وى اندكى و آن سفليان‌اند .\r\nپس مناسب شد آنكه باشد آفتاب در ميان اين دو نوع به اين وجه كه آنچه از نوع واحدى هستند فوق شمس باشند ، و آن‌چه از نوع ديگرى هستند تحت وى باشند .\r\nو اين‌كه گفته است : « لا يبعد معه عنها الى الأرض ، الخ » يعنى بعيد نمىشوند با آن سير از آفتاب ، بعدى كه مايل به طرف ارض بقدرى كه ظاهر شود به آنقدر از بعد اختلاف المنظر كه مروى را قدرى بود ، الخ .\r\nو بايد دانست كه فرسين و تولك دو قريه مشهورند از غور .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nفائده : سخن از شرح و تجمت مهندس خير اللّه خان را بدين‌جهت بميان آورده‌ام تا بدان آگاهى و آشنايى حاصل شود كه كتابى بسيار گرانقدر و ارزشمند است ، و به اضعاف بزرگى صورت و معنايش در خور تحسين و تمجيد است .\r\nآن جناب بر تحرير اصول اقليدس خواجه نيز شرحى مبسوط بنام « تقرير تحرير » به زبان فارسى نوشته است . و همچنين بر متوسطات كه عبارت از اكر و مساكن و مخروطات و مناظر و غيرها باشد . شرح آن در اواخر سلطنت محمد شاه هندى كه زيج محمد شاهى بنام اوست ، تمام تحرير يافت ، و تاريخ تمام آن بيست و چهارم محرم روز يكشنبه سال يكهزار و يكصد و شصت هجرى مطابق سال بيست و نهم جلوس محمد شاه هندى است . و مبيضّه آن بدست خلف صالح آن جناب به نام محمد على رياضى صورت گرفته است .\r\nآغاز آن بعد از تسميه چنين است :\r\nثنائى كه از اندازه مهندس خرد بيرونست شايان صانعى كه خلق سبع سموات و من الارض مثلهن شمه‌ايست از صنعت كامله او ، و ستايشى كه از شمار محاسب عقل افزونست سزاوار قادرى كه جعل الشمس ضياء و القمر نورا ذره‌ايست از قدرت بالغه او ، الخ .\r\nو انجام آن چنين :\r\nو كان تمام المبيضّة فى غرة جمادى الآخر سنة الف و ست و سبعين من هجرة سيد المرسلين صلّى اللّه عليه و إله و سلّم . و تاريخ تمامت كتابت آن سنه 1197 ه . ق و نسخه‌اى كامل از آن در كتابخانهء محقر اين حقير موجود است .\r\nاينك تا به همين اندازه آشنايى با اختلاف منظر اكتفا مىكنيم ، و سخن از انكسار نور كه در صدر رساله عنوان شده است پيش مىكشيم و از آن نيز به اشارت\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمىگذريم كه قسمتى از مقالتى را كه روزگارى پيش از اين در اثناى استخراج تقويم ساليانه نگاشته و درج كرده‌ايم نقل مىكنيم :\r\nهوا جرميست شفّاف و از هر طرف بر زمين احاطه دارد ، و ضخامتش را اعنى حجم و بعدش را از سطح زمين تا محدّب آن ، قدماء قريب هفده فرسنگ ، و متأخرين حدود بيست فرسنگ گفته‌اند . و چون هوا ذرّات متراكم و انباشته است قهرا طبقه بالاى آن رقيق‌تر از پايين است ، و هر چه به بالا نزديكتر شود رقتش بيشتر باشد لذا هوا را طبقات عديده بود . و باز غير از كره هوا جسمى بسيار شفاف‌تر و لطيف‌تر از هوا موجود است كه آن را اثير گويند - چنان كه قدماء كره نار را اثير مىگفتند ، مثلا در كشف المراد شرح تجريد گويد :\r\nو اما النار البسيطة التى هى الفلك الأثير فانها كذلك الخ . « 1 »\r\nكه بر كره اطلاق فلك نيز كرده است - اتر كه امروز سر زبان است مفرنس همين اثير است يعنى اثير را بفرانسه تعبير به اتر مىكنند  ( Ether )  اتر جسم رقيق سيال منتشر در فضاء است ، و بكلّيه اجسام نفوذ نموده و عامل انتقال نور و حرارت و برق و مانند آنها مىباشد ، چه اشيايى كه دور از ما واقع‌اند كه به چشم ظاهر و نمايان مىشوند ، ناچار بايد يك چيز مخصوص از مواد شفاف عامل انتقال فيما بين چشم و آن اشياء در فضا موجود باشد .\r\nهوا باعث انتشار و تفرق نور ، و وسيله روشنائى اشياء است . و آثار فجر و شفق و رنگ كبود يا لاجوردى آسمان همه بسته بوجود هوا و طبقات گوناگون آنست .\r\nنور يكى از عاملهاى طبيعى است كه بواسطه اثر او در شبكه چشم عمل ابصار براى ما حاصل مىگردد . و آن شعبه علم فيزيك را كه از حقيقت و اصول قواعد نور\r\n\r\n\r\n","description":"","footnote":"\r\n( 1 ) . ص 160 ، بتصحيح و تحشيه راقم .\r\n","page_name":" 346 ","page_number":346},
  {"content":"\r\n\r\nگفتگو مىكند علم مناظر مىنامند .\r\nاشعه نور در صورت عدم مانع در امتداد خط مستقيم حركت مىكند ، و در ميان مواد منتشر مىشود ، و هرگاه به مانعى برخورد كند كه نتواند از آن عبور نمايد ، يا آن كه از فضائى به فضاى ديگر سنگين‌تر و غليظتر ، و يا بالعكس از فضاى سنگين و غليظ به فضاى سبك و لطيف عبور نمايد ، در اين حالات نور امتداد خود را تغيير داده شعاع منكسر يا منعكس مىشود .\r\nمثلا اگر چوبى را ( شكل 19 ) كه - ا ب - است ، موربا در آب فرو كنند سايه آن در آب در غير جهت امتداد چوب ، منكسر به نظر مىآيد و حال آن‌كه چوب كج نشده است . يعنى - ا ب - در جهت - ب ح - ديده مىشود و مىدانيم كه امتداد - ا ب - خط - ب د - است .\r\nو يا اگر چيزى را در ظرفى بگذاريم كه مرئى ما نمىباشد ، و به همان حالت كه ظرف در حال خود است و شخص رائى هم به حال خود باشد ، ديگرى در ظرف آب بريزد تا حدّى كه سطح آب بالا بيايد و مشاهد رائى شود ، و در اين صورت همين شخص رائى آن چيز را كه در ته ظرف است مىبيند ، و اين به سبب نفوذ نور در آب و انكسار نور است .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nو هم آن چيز كه در ته ظرف ديده مىشود ، بزرگتر از حجم واقعى خود كه در هوا يعنى بيرون آب ديده مىشد ، مرئى مىگردد ، زيرا كه آب غليظتر از هوا است :\r\nو بسبب اين غلظت نور شكسته و پراكنده و پخش مىشود و آن چيز بزرگتر مىنمايد . شكل « لب » خزينه دوم جامع بهادرى در همين مطلب است كه هرگاه مبصرى در ثخن آب باشد و بصر در هوا ، در اين صورت آن مبصر ، أعظم مرئى مىگردد : از نفس خود به همان بعد كه در هوا باشد الخ . « 1 »\r\nاگر كسى هنگام غروب قرص خورشيد و ماه ، در كنار دريا بوده باشد ، قرص خورشيد با ماه را با اين‌كه از افق فرو رفته‌اند تا چندى بالاى دريا مىبيند ، و گمان مىكند كه در واقع هنوز فوق افق‌اند .\r\nو نيز قرص خورشيد و ماه و ساير اختران هنگام طلوع و غروب بزرگ ديده مىشوند ، و هر چه از افق بالا مىآيند كوچكتر مشاهده مىگردند . و دليل اين امر همان اختلاف جرم هوا در غلظت و رقت است كه گفته‌ايم .\r\nو به همين سبب انكسار نور جرم آفتاب و ماه مثلا گاهى كه بدر است در وقت طلوع و غروب مائل به بيضىاند ، زيرا يكطرف قرص آنها كه ملاصق به افق است ، و در طبقه هواى غليظتر واقع مىشود ؛ و نور بيشتر منكسر مىگردد ، و طرف مقابل كه از افق مرتفع است در فضاى هواى رقيقتر است و انكسار نور كمتر ، و لاجرم دو پهلوى قرص بر افق به يك نسبت منكسر مىگردد ، و چنان نمايد كه قرص آنها از يكجهت باريكتر باشد و به شكل بيضى نمايد .\r\nاز جمله كائنات الجوّ و آثار علوى ، قوس قزح است كه آن را به فارسى قلمى كتابى « آدينده » گويند ، بر وزن پاك بنده . و آن را « كمان رستم » نيز خوانند .\r\n\r\n\r\n","description":"","footnote":"\r\n( 1 ) . ص 183 .\r\n","page_name":" 348 ","page_number":348},
  {"content":"\r\n\r\nو به فارسى رائج فعلى « رنگين كمان » گويند . در طبيعيات كتب فلسفى ، و رسائل جداگانه آثار علوى ، از سبب پيدايش آن بحث كرده‌اند . فصل سوم از مقاله دوم فن پنجم طبيعيات شفاء در پيدايش هاله و قوس قزح است . « 1 »\r\nهاله را خرمن ماه گوييم . حكيم خواجه ابو حاتم مظفر اسفزارى كه در نيمه دوم قرن پنجم و اوائل قرن ششم هجرى مىزيست در فصل يازدهم رساله فارسى بسيار ارزشمندش در آثار علوى يعنى همان كائنات الجوّ ، از پديد آمدن قوس و قزح بحث فرموده است . « 2 »\r\nباب هفتم رساله آثار علوى شرف‌الدين محمد مسعود مروزى ، نيز در پديد آمدن قوس قزح است .\r\nوى گويد : خواجه امام اسفزارى آن را فحص كرده است و در آثار علوى خويش آورده است ، و بر آن مزيدى نيست . و نيز باب دوم رساله سنجريه زين الدين عمر بن سهلان ساوجى در پيدا آمدن خرمن ماه و كمان رنگين است .\r\nاين دو رساله فارسى در آثار علوى ، با ديباچه و تصحيح و حواشى بكوشش استاد محمد تقى دانش‌پژوه حفظه اللّه تعالى در 1337 هجرى خورشيدى در يك مجلد بطبع رسيده‌اند .\r\nغرض اين‌كه پيدايش خرمن ماه و رنگين كمان و مانند آنان از انعكاس نور است .\r\nخواجه طوسى در شرح فصل سىام نمط ششم اشارات در محو قمر يعنى كلف آن گويد : اما القمر فإن لم يكن محوه خيالا يتراءى فيه بالإنعكاس كما ترى من الهالات و قسى قزح الخ . « 3 »\r\n\r\n\r\n","description":"","footnote":"\r\n( 1 ) . ج 1 ، چاپ سنگى ، ص 263 .\r\n( 2 ) . ص 18 - 22 ، ط 1 ، بتصحيح و تحشيه مدرس رضوى .\r\n( 3 ) . ص 166 ، ط شيخ رضا .\r\n","page_name":" 349 ","page_number":349},
  {"content":"\r\n\r\nدر ديوان راقم آمده است :\r\n عناوين مجازى آدينده است * به نزد مردم اهل طريقت \r\n خيالى بيش نبود آدينده * تو پندارى كه مىباشد حقيقت \r\nجهت انكسار نور در جو است كه هيچ ستاره‌اى در جاى واقعى خويش ديده نمىشود ، و ارتفاع مرئى آنها از سطح افق نسبت به ارتفاع حقيقى آنها متفاوت مىگردد ، مگر آنكه در سمت الرأس باشد .\r\nبواسطه انكسار نور است كه ماه شب چهارده هنگام غروب ، قبل از آن‌كه آفتاب غروب كرده باشد . بالاى افق ديده مىشود . و غريب‌تر رؤيت خسوف بدر است قبل از غروب آفتاب .\r\nدرجات انكسار نور را بحسب درجات ارتفاع ، مختلف يافته‌اند :\r\nدر زيج محمّد شاهى جدولى ترتيب داده شده است كه مقدار انكسار نور را از افق تا به ارتفاع نود درجه آورده است ، و حداكثر انكسار نور را كه در افق مىباشد 32 دقيقه فلكى آورده است تا به ارتفاع 90 درجه كه به صفر مىرسد و از اثر بيفتد . و 32 دقيقه فلكى 8 ثانيه زمانى است كه بسيار اندك است .\r\nبسل منجم حدّاكثر انكسار را در ارتفاع پنج درجه ، 36 دقيقه و 7 ثانيه فلكى دانسته است . و به حساب لاپلاس 35 دقيقه و 6 ثانيه فلكى . و لكن مقدار انكسار بصافى بودن هوا و عدم آن ، و نيز برقّت و غلظت آن ، و بديگر اوضاع جوّى ، تفاوت مىيابد ، و تعيين مقدار واقعى آن ، سخت تعذّر يا تعسّر دارد . و در زيج بهادرى كه ادق و أجدّ و اتم زيجات است با اين‌كه بسيارى از جداول رياضى را با دقّت تمام آورده است در انكسار نور سخنى عنوان نكرده است ، گويا علّتش همان بود كه گفته‌ايم ضبط آن دشوار است . بلكه در خزينه دوم جامع بهادرى كه خاصّه در علم ابصار است ، از مقدار انكسار بحسب درجات ارتفاع بحثى نفرموده است .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nفائده : آن‌كه خواجه گفته است :\r\nذكر الشيخ الرئيس ابو على بن سينا فى كتبه انه رأى الزهرة كخال و شامة فى صفحة الشمس .\r\nاين مطلب را شيخ در فصل اول مقاله نهم تلخيص مجسطى در شفاء آورده است ، و بعد از نقل گفتار بطليموس گفته است : اقول : انى رأيت الزهرة كخال و شامة فى صفحة الشمس .\r\n« 1 »\r\nفائده ديگر : آن‌كه در انكسار نور در طبقات هوا اشارتى رفت ، قاضىزاده رومى آن را در اوائل شرح ملخص چغمينى در هيئت ، تحريرى وجيز كرده است كه نقل و ترجمت آن شايد مفيد افتد .\r\nاعلم انّ العناصر تسع طبقات فى المشهور عند الجمهور كالافلاك : طبقة الأرض الصرفة المحيطة بالمركز ، ثم الطبقة الطينية ، ثم طبقة الارض المخالطة التى تتكون فيها المعادن و كثير من النباتات و الحيوانات ، ثم طبقة الماء ، ثم طبقة الهواء المجاور للارض و الماء ، ثم الطبقة الزمهريرية الباردة بسبب ما تخالط الهواء من الأبخرة و عدم ارتقاء انعكاس الأشعة اليها و هى منشأ السحب و الرعد و البرق و الصواعق ، ثم طبقة الهواء الغالب القريب من الخلوص ، ثم الطبقة الدخانية التى تتلاشى فيها الأدخنة المرتفعة من السفل و تتكوّن فيها ذوات الأذناب و النيازك و ما يشبههما من الأعمدة و نحوها و ربما توجد متحركة بحركة الفلك تشييعا له ، ثم طبقة النار .\r\nو منهم من قسّم الهواء باعتبار مخالطة الأبخرة و عدمها بقسمين :\r\nاحدهما الهواء اللطيف الصافى من الأبخرة لأنها تنتهى فى ارتفاعها الى حدّ\r\n\r\n\r\n","description":"","footnote":"\r\n( 1 ) . ص 463 ، ج 2 ، رياضيات شفاء در علم هيئت ، ط مصر .\r\n","page_name":" 351 ","page_number":351},
  {"content":"\r\n\r\nلا يتجاوزه و هو قريب من سبعة عشر فرسخا . و ثانيهما الهواء الكثيف المخلوط بالأبخرة و يسمى كرة البخار و عالم النسيم و كرة الليل و النهار اذ هى مهبّ الرياح و القابلة للظلمة و النور ، و الزرقة التى يظن انها لون السماء أنما يتخيّل فيها . و هذا الاعتبار يمكن أن توخذ الطبقات سبعا كالسموات . « 1 »\r\nيعنى : عناصر در نزد جمهور بنا بر مشهور - مانند افلاك - نه طبقه‌اند :\r\nنخست طبقه زمين خالص است كه محيط بر زمين است .\r\nپس از آن طبقه گلين است .\r\nپس از آن طبقه زمين آميخته با چيزهاى ديگر كه كانيها و رستنيها و جانوران از آن پديد مىآيند .\r\nپس از آن طبقه آب است .\r\nپس از آن طبقه هواى مجاور زمين در ربع شمالى ، و مجاور آب در سه ربع ديگر .\r\nپس از آن طبقه زمهرير ، كه به سبب مخالطت هوا با ابخره و بالا نرفتن انعكاس اشعه بدانها ، سرد است . - يعنى اشعهء شمس كه به زمين رسيده‌اند شكسته مىشوند و منعكس مىگردند و بسوى بالا روى مىآورند ، لاجرم در سطح زمين زوايائى از انكسار و انعكاس اشعه خورشيد پديد مىآيند ، بدين‌سبب هواى در ميان اين زوايا كه مجاور سطح ارض است گرم مىگردد ، بويژه اگر شمس بر سمت رأس و يا قريب بدان بوده باشد كه مستقيم مىتابد ، چه اگر از سمت رأس دور باشد مايل تابد ، و زواياى پديد آمده در سطح ارض از انكسار و انعكاس اشعه وى بدان حدّت در صورت انكسار به استقامت نمىباشند .\r\nشكل 20 نمودى از انعكاس اشعه شمس در سطح ارض و حدوث زواياى انكسار\r\n\r\n\r\n","description":"","footnote":"\r\n( 1 ) . ص 18 ، ط اعلى ، چاپ شيخ احمد شيرازى .\r\n","page_name":" 352 ","page_number":352},
  {"content":"\r\n\r\nاشعه است . اين طبقه زمهرير ، منشأ پيدايش ابرها و رعد و برق و صاعقه‌ها است .\r\nپس از آن طبقه هواى غالب بر نار است كه قريب به هواى خالص است .\r\nپس از آن طبقه دخانى است كه دودهاى برخاسته از زمين در آنجا متلاشى مىشوند و مضمحل مىگردند و بسان ستاره‌هاى دنباله‌دار و نيزك‌ها و عمودها و مانند آنها متكون مىشوند - نيازك بتعريب جمع نيزك است ، و نيزك واژه پارسى است كه نيزه و كاف پسوند مفيد معنى « مانند » است . چنان كه اين كاف را در محاورات روزانه خود بسيار به كار مىبريم . مثلا چون از برف يا گل يا ديگر جمادات پيكرى به شكل آدم ساختند مىگويند آدمك ، يعنى آدم‌نما است . لذا در گاه دشنام گويند فلان مردك و فلانه زنك ، يعنى مرد نيست مردنما است و زن نيست زن‌نما است كه به زبان عاميانه گويند مرديكه و زنيكه . و به همين جهت عينك را عينك گويند كه چشم نيست چشم‌نما است ، سمعك گوش نيست گوش‌نما است .\r\nو نيز در پارسى كاف مفيد ملاطفت و نوازش داريم ، مثلا در حكايت موسى عليه السّلام و شبان دفتر دوم مثنوى عارف رومى از زبان شبان به خداوند آمده است :\r\n دستكت بوسم بمالم پايكت * وقت خواب آيد بروبم جايكت \r\n\r\n","description":"","footnote":"","page_name":" 353 ","page_number":353},
  {"content":"\r\n\r\nو نيز در دفتر دوم آن اين را كاف رحمت خوانده است آنجا كه گويد :\r\n آن غلامك را چو ديد اهل ذكا * آن دگر را كرد اشارت كه بيا \r\n كاف رحمت گفتمش تصغير نيست * جدّ چو گويد طفلكم تحقير نيست \r\nو استعمال كاف پسوند و مفيد تصغير و تحقير نيز در زبان پارسى بسيار است . و گاهى اين پديده‌هاى جوّى را يعنى همان ذوات الأذناب و نيازك و اعمده را مىيابى كه به پيروى فلك در حركت‌اند .\r\nو پس از آن طبقه آتش است . و برخى از دانشمندان ، هوا را به اعتبار مخالطت و عدم مخالطت آن با ابخره ، بر دو قسم كرده است :\r\nيكى هواى لطيف صافى از ابخره كه حدّ آن قريب به هفده فرسنگ است .\r\nو قسم دوم هواى كثيف مخلوط با ابخره كه آن را كره بخار و عالم نسيم و كره ليل و نهار گويند . كره نسيم بدين‌سبب كه مهبّ رياح است . و كره ليل و نهار بدين جهت كه قابل ظلمت و نور است . كبودى كه گمان مىرود رنگ آسمان است در اين كره متخيل است متخيل بدان معنى كه در پيدايش رنگين كمان گفته آمد . و بدين اعتبار كه هوا بر دو قسم ياد شده منقسم شود ، عناصر مانند آسمانها به هفت قسم خواهند بود .\r\nسخن برخى از پيشينيان در پيدايش آخشيگ آتش اين است كه آخشيج هوا از محدّب كره ارض تا مقعر فلك قمر را فرا گرفته بوده است ، و بر اثر اصطكاك و محاكّه فلك قمر كه فلكى سريع السير است با هوا ، علاوه اين‌كه معدّل النهار نيز شب و روزى يك دوره آن را به خلاف توالى مىگرداند ، كم‌كم هواى مجاور فلك قمر گرم و تبديل به نار شده است ، و همين‌سان بتمادى حركت فلك قمر حجم كره نار فزونى يافته است كه لاجرم حجم نار محاذى منطقه فلك قمر بيش از حجم طرفين مجاور قطبين فلك است كه در نتيجه شكل كره نار محدّب آن كروى ،\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو مقعّر آن اهليلجى خواهد بود .\r\nاهليلج معرّب هليله است . يعنى مقعّر كره نار بدين‌صورت است ( شكل 21 ) و مجموع كره نار بدينصورت ( شكل 22 ) .\r\nو برخى گفته‌اند كه چون حركت فلك در قطبين ضعيف است ، هواى مجاور قطبين از اصطكاك و محاكه فلك تبديل به نار نمىگردد . لذا مىبايستى مقعّر كره نار به شكل اهليلجى از دو طرف بريده بوده باشد بدين‌صورت ( شكل 23 ) و ليكن حدوث تير شهاب يعنى همان نيزك و نيازك در دو طرف قطب ، دليل است كه اين احتمال نادرست بوده باشد چه اگر دو طرف قطب عارى از نار بوده باشند ، تير شهاب در دو طرف قطب پديد نمىآيد .\r\nچون اين امور دانسته شد حالا در عبارت آغاز رساله تشريح الافلاك شيخ بهائى در نضد عالم جسمانى توجه بفرماييد : العالم الجسمانى كرة منضّدة من ثلاث عشرة\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nكرة متلاصقة : اعلاها الاطلس - الى قوله : ثم كرة النار هى متوازية السطحين . و قيل انها كروية المحدّب اهليلجيّة المقعّر لحدوثها بمشايعة الهواء ، فالأسرع اغلظ . و ردّ لضعف الحركة حول القطبين جدّا فلا تحدث فتكون ناقصة الطرفين . و يدفعه حدوث النيازك حول القطبين .\r\nبرخى ديگر به عكس احتمال مذكور گفته‌اند كه حركت قطبين فلك اسرع از جميع حركات نقاط ديگر آنست ، لذا غلظت و ثخن نار متكوّن از هوا در نزد قطبين فلك بيشتر و زياده‌تر باشد . بنابراين احتمال بايد گفت كه شكل كره نار بايد بدين نحو بوده باشد . ( شكل 24 )\r\nاين گونه مسائل از علم طبيعى است ، و بحث آن در علم هيئت و ديگر رشته‌هاى رياضى استطرادى است و ما چون ديده‌ايم كه ارباب هيئت در مفتتح كتب هيوى معترض اين گونه مطالب شده‌اند ، خواستيم به برخى از آنها اشارتى داشته باشيم كه شايد موجب تقريب ذهن و سبب مزيد بصيرت در فهم گفتار آنان بوده باشد .\r\nاحجار آسمانى كه از آسمان فرود مىآيند ، يك قسمت آنها از همين احتراق اجزاى سفليه است كه با ادخنه و ابخره و مانند آنها به بالا مىروند و پس از تراكم و اصطكاك شديد با يكديگر محترق و به صورت سنگى سوخته فرود مىآيند و قسمتى ديگر احتمال مىرود كه از كرات و اجرام علوى جدا گردند . شيخ رئيس در فصل نخستين مقاله اولى فن پنجم طبيعيات شفاء وقائعى شگفت از احجار آسمانى فرود آمده نقل مىكند از آن جمله مىگويد :\r\nو قد صحّ عندى بالتواتر ما كان ببلاد جوزجان فى زماننا الذى ادركناه من امر\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nحديد لعلّه يزن مائة و خمسين منّا نزل من الهواء فنفذ فى الارض ثم نبا نبوة او نبوتين نبو الكرة التى يرمى بها الحائط ثم عاد فنشب فى الارض و سمع الناس لذلك صوتا عظيما هائلا ، فلمّا تفقّدوا امره ظفروا به ، و حملوا الى والى جوزجان ، ثم كاتبه سلطان خراسان فى عصرنا فهو امير يمين الدولة و امين الملة ابو القاسم محمود بن سبكتكين المظفّر المغلّب ، يرسم له انفاذه أو انفاذ قطعة منه ، فتعذر نقله لثقله فحاولوا كسر قطعة منه فما كانت الآلات تعمل فيه إلّا بجهد و كان كل مثقب و كل مقطع يعمل فيه ينكسر ، لكنهم فصلوا منه آخر الأمر شيئا فانفذوه اليه ، و رام أن يطبع منه سيفا فتعذر عليه . و حكى ان جملة ذلك الجوهر كان ملتئما من اجزاء جاور سية صغار مستديرة التصق بعضها ببعض . و هذا الفقيه ابو عبيد اللّه عبد الواحد بن محمد الجوزجانى صاحبى هذا شاهد هذا كلّه ، فحدّث أن كثيرا من السيوف اليمانية الجليلة أنما اتّخذ من مثل الحديد ، و شعراء العرب قد وصفوا ذلك فى شعرهم ، فهذا جنس من تكوّن الحجارة . « 1 »\r\nيعنى در زمان ما در بلاد جوزجان ، آهنى از هوا به زمين فرود آمده است شايد به وزن يكصد و پنجاه من . و چون به زمين رسيده است - مانند اين‌كه كره‌اى را به ديوار بزنى برمىگردد - يك دو بار از زمين برخاست و به زمين نشست و فرو رفت ، و صداى بزرگ و هولناكى از آن به گوش مردم رسيده است ، و چون در پى جستجو برآمدند آن را يافتند ، و آن را نزد والى جوزجان بردند ، و در آن زمان محمود سبكتكين شاه خراسان بود ، دستور داد كه آن را به نزد او آورند ، نقل آن بر اثر سنگينى دشوار مىنمود ، خواستند كه پاره‌اى از آن را بشكنند آلات بدان كارگر نمىشد مگر\r\n\r\n\r\n","description":"","footnote":"\r\n( 1 ) . ج 1 ، ط 1 ، چاپ سنگى ايران ، ص 249 .\r\n","page_name":" 357 ","page_number":357},
  {"content":"\r\n\r\nبه سختى ، و هر مته و گاز و آلت برنده در آن به كار مىرفت شكسته مىشد ، و لكن آخر كار چيزى از آن را بريدند و نزد وى بردند خواست كه از آن شمشيرى بسازند دست نيافت . و حكايت شده است كه آن آهن يكپارچه از اجزاى خرد گرد مانند دانه‌هاى ارزن بهم چسبيده ، ملتئم بوده است . و اين مصاحب من فقيه ابو عبيد جوزجانى حكايت مىكند كه اينها همه را ديده است ، و حديث كرده است كه بسيارى از شمشيرهاى يمانى گرانقدر را از مانند چنين آهنى مىسازند كه شعرا در شعر چنان شمشيرها را بستودند .\r\nبارى بحث از فلك طبيعى و فلك هيوى در رسائل و كتب ديگر ما گفته آمد .\r\nامروز كه با اختراعات شگفت به كره ماه و برتر از آن سفرها كرده‌اند ، مىدانيد كه از كره آتش خبرى نياورده‌اند .\r\nاز فصل 17 تا آخر نمط دوم اشارات و شرح محقّقانه خواجه طوسى بر آن در طايفه‌اى از اصول مسائل عناصر و برخى از كائنات الجو بسيار مطلوبست .\r\nو ما بتوفيق الهى در شرح تدريس اشارات خواجه مطالبى در حول اين مسائل تقديم داشته‌ايم . خواجه در شرح فصل 25 نمط مذكور در پديد آمدن شهاب يعنى نيازك از ارتفاع اجزاى سفليه ارضيه و اصابت آنها باثير يعنى كره نار به مبناى مسائل طبيعى قوم گويد :\r\nالمتخلّل اليابس المتصعّد لاكتساب الحرارة اعنى الدخان المرتفع من الارض ، انما يعلو البخار لأنّ اليابس اكثر حفظا لكيفية الفعلية و اشدّ افراطا فيها لذلك ، فاذا بلغ الجوّ الأقصى الحار بالفعل لبعده من مجاورة الماء و الارض و مخالطة ابخرتهما و قربه من الاثير اشتعل طرفه العالى اوّلا ثم ذهب الاشتعال فيه الى آخره فرئى الاشتعال ممتدّا على سمت الدخان الى طرفه الآخر و هو المسمّى بالشهاب ، فاذا\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nاستحالت الأجزاء الارضية نارا صرفة صارت غير مرئية لعدم الإستضائة فظن أنها طفئت فليس ذلك بطفوء .\r\nيعنى : دود كه اجزاى خشك خرد خاكى آميخته با هوا است ، چون كسب حرارت كرده است از بخار - كه اجزاى خرد آبى آميخته با هوا است - بالا مىرود ، زيرا كه خشك از جهت امساك و اجتماع اجزايش ، بيشتر كيفيّت فعليه‌اش را حفظ مىكند و سخت نگهدار آنست ، پس چون به جوّ اقصى كه حارّ بالفعل و مجاور قريب به كره نار است نخست طرف بالاى آن آتش مىگيرد سپس شعله در او مىدود تا آخر آن را فرا مىگيرد كه اشتعالى ممتد بنام شهاب ديده مىشود ، پس چون اجزاى ارضى آتش خالص شده است ديده نمىشود و گمان مىرود خاموش شده است .\r\nاينك به همين اندازه در اين گونه مسائل طبيعى كه بحث استطرادى است اكتفا مىكنيم . مراجعه بفصل ياد شده شفاء و فصول نمط مذكور اشارات ، و سؤال و جواب بيرونى و ابن سينا كه در شرح حال ابوريحان بيرونى در لغت نامه دهخدا نيز مرقوم‌اند ، براى آشنايى بيشتر در اين مطالب طبيعى مطلوبند . رساله را در همين‌جا خاتمه مىدهيم .\r\n وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  .\r\nقم - حسن حسن زاده آملى 16 شوال المكرم 1409 ه . ق 1 / 3 / 1368 ه . ش\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nطب و طبيب\r\n\r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n\r\nهو اين وجيزه را محض ارائه ارادت بىپيرايه به حضور انور استادان عزيز طب ، و دانش‌پژوهان گرامى در رشته‌هاى بسيار ارزشمند پزشكى كه پشتوانهء حيات و بقاى مدينه فاضله انسانىاند با هزاران درود و نويد خالصانه تقديم ميدارم . و از پيشگاه حقيقة الحقائق توفيقات روزافزون و صحت به نيت و سلامت جان و صدق نيت آن بزرگواران را در راه خدمت به كشور جمهورى اسلامى ايران از صميم قلب مسألت دارم . درود دادار دو سرا مر كسى را كه در راه إعلاى اعلام علم و سلام آدمى و اسلام گرامى و كمك مردمى همواره سعى كامل دارد خيركم أنفعكم .\r\nو السلام عليكم و رحمة اللّه و بركاته\r\nيكشنبه 28 شهر اللّه المبارك 1411 ه . ق 25 / 1 / 1370 ه . ش قم - حسن حسن زاده آملى\r\n\r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين\r\nدانش گرانقدر طبّ و ارزش والاى طبيب فراتر و فزونتر از آنند كه در كرّاسه‌اى به صورت مقاله و رساله به رشته نوشته در آيند .\r\nطبيب در ميان ابناء نوع خود بدان سعادت و مقام و مرتبت است كه به مظهر بودن اسم شريف « محيى » كه از اسماى بزرگ الهى است ، نايل آمده است . يعنى طبيب در منظر اعلاى مردم اوحدى « عيسوى مشربى » در مدينه فاضله انسانى است كه به درمان بيماران احياى نفوس مىكند ، و به پيكر جامعه روح حيات و بقاء مىدمد . علاوه اين كه خود « طبيب » به دو معنى از نامهاى نيكوى خداى سبحان است :\r\nيك معنى اين‌كه ؛ لفظ « طبيب » از اسماى كتبى خداوند تعالى مأثور است ؛ دوم اين‌كه هر كلمه‌اى از كلمات نورى وجودى اسمى از اسماى تكوينى الهى است ، تو خود حديث مفصل بخوان از اين مجمل .\r\nوانگهى خداى را كه به « يا شافى » مىخوانى و از وى درمان مىخواهى چنانست كه برزگر از خداوند باران طلب مىكند . هر يك از درمان و باران را اسبابى است كه بايد از آن اسباب خواسته هر يك برآورده شود ، بيمار و برزگر هر دو تشنه آب حيات‌اند ، وجود طبيب براى بيمار به منزلت ابر رحمت براى برزگر است .\r\nنظم عالم بر اساس حكمت قائم است خواستن با عزل وسائط و اسباب در ديده\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nحق بين موحد حقيقى ناروا است كه نقض حكمت است . موحد عاقل باش و توحيد قرآنى را كه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  بر جان و دل نشان و چند بيتى از دفتر دل به مفاد حديثى از زبان خداوند دل بشنو :\r\n سخن بنيوش و مى كن حلقه گوش * مبادا آن كه بنمائى فراموش \r\n نيايد تا به بالينت طبيبى * ندارى از شفاى من نصيبى \r\n كه كار من به حكمت هست دائم * به حكمت نظم عالم هست قائم \r\n تو بىاسباب خواهى نعمت من * بود اين عين نقض حكمت من \r\n طبيب تو دوا داده خدا داد * دواى تو شفا داده خدا داد \r\nاستاد بزرگوارم آيت علم و دين جناب حاج ميرزا مهدى الهى قمشه‌اى شرّف اللّه نفسه در جلسه درسى حكايت فرمود : در زمان پيامبر خاتم صلّى اللّه عليه و إله و سلّم طبيبى يهودى در گذشت آنحضرت را از وفات وى خبر دادند ، رسول اكرم از شنيدن آن اظهار تأسف كرد ، عرض نمودند : يا رسول اللّه اين متوفى يهودى بوده است ، فرمود : مگر نمىگوييد طبيب بوده است .\r\nميزان قدر و مكيال ارج هر چيز انسان است . انسان اگر در بيابانى فرود آيد آن سرزمين مرده بىنام‌ونشان به ورود وى زنده گردد و بها يابد و نامدار شود . سنگ و گل و ديگر جمادات كه به كار انسان آيند دست بدست گردند و قيمتى گردند .\r\nگياهى كه مايه درمان انسان بود با آب زندگى برابرى كند . حيوانى كه انسان از آن بهره برد گرامى بود . بلكه خداى سبحان انسان را ميوه شجره وجود خوانده است و به گفته شيوا و رساى عارف رومى :\r\n گر نبودى ميل و اميد ثمر * كى نشاندى باغبان بيخ شجر \r\nحفظ صحّت چنين ميزانى و دفع امراض و آفات چنين مكيالى به وجود ذيجود\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nطبيب نيازمند است . و به تقرير دلپذير صائن الدين الياس شيرازى در آغاز كتاب بسياربسيار ارزشمند « حاوى صغير در علم طب » كه زبده و برگزيده حاوى كبير محمد بن زكرياى رازى است :\r\nموضوع علم الطب بدن الانسان ، و من البديهيات أن هذا الموضوع فى عالم الكون و الفساد اجل و اشرف من سائر الكائنات ، فلا جرم العلم به اجل و اشرف من سائر العلوم ، لا سيّما إذ ورد به الخبر المأثور عن النبىّ صلّى اللّه عليه و إله و سلّم حيث قال العلم علمان علم الابدان و علم الاديان ؛ و قدّم علم الابدان على علم الاديان ضرورة أن اكتساب سائر العلوم يحتاج الى فهم سليم و مزاج مستقيم فاحتجنا ضرورة الى علم يحفظ به الصحة و هو علم الطب .\r\nبه اختصار نقل كرده‌ايم :\r\nانسان بالطبع مدنى است و خواهان مدينه فاضله است تا زندگى به آسايش داشته باشد و سعادت ابدى خود را تحصيل كند . مدينه فاضله را اركانى است كه بايد هر يك در حد خود سخت پايدار و استوار باشد تا مدينه فاضله صورت پذيرد و تشكّل يابد . و يا مدينه بسان پيكرى است كه اعضاى آن بنى آدم‌اند ، و اين افراد را تن و روان است ؛ لا جرم براى بهداشت هر يك پزشكى ويژه بايد ، پيكر اجتماع را حكومت عدل الهى ، روان را عالم پارساى دينى ، تن را طبيب بصير ثقه .\r\nقال مولانا الامام الصادق عليه السّلام : لا يستغنى أهل كل بلد عن ثلاثة تفزع اليه فى أمر دنيا و آخرتهم فان عدموا ذلك كانوا همجا : فقيه عالم ورع ، و أمير خير مطاع ، و طبيب بصير ثقة . « 1 »\r\n\r\n\r\n","description":"","footnote":"\r\n( 1 ) . سفينة البحار ، ماده طبب .\r\n","page_name":" 367 ","page_number":367},
  {"content":"\r\n\r\nاين اطبّاى سه‌گانه اصول و اركانند . حال اگر كسى چون ابن خلدون در مقدمه تاريخش بگويد جامعه را چند بازرگان معتبر نيز بايد تا پيكر اجتماع به فقر اقتصادى دچار نگردد گزاف نگفته است . و يا ديگران بيفزايند كه حرف و صنايع بسيارى نيز از قبيل خط و كتابت و فلاحت و نجارت و حياكت و خياطت و نظائر آنها براى حفظ پيكر مدينه فاضله و اجتماع انسانى ضرورى است درست گفته‌اند .\r\nانسان موجود ممتدّى به امتداد نظام هستى است . مرتبت مادى آن به نام بدن مبدأ تكوّن او در تحت تدبير متفرد به جبروتست  هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ  « 1 » و به هر اندازه اركان مزاج بايسته‌تر ، و اعتدال مزاج شايسته‌تر و اندام آدمى موزون و آراسته‌تر و تندرستى آن دلخواسته‌تر بود قابلى قويتر و شريفتر براى به فعليت رسيدن كمال انسانى وى بود ، چه اين‌كه بدن انسان و جميع قوا از طبع تا عقل وى وسائل پيشرفت و تور شكار اويند و انسان با حفظ وصف عنوانى انسان شكار او علوم و معارف و درك حقائق است ، نگاهداشت حد اين آلت شكار و وسيله نيل به كمال به نعمت بود دانش پزشكى و وجود دانشمند پزشك است .\r\nدر سياق اين كريمه قرآن توجه بفرمائيد :  وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ  « 2 » كه نفرموده است چيزى را نمىدانستيد و شما را دانا گردانيده است بلكه فرموده است چيزى را نمىدانستيد و شما را سمع و بصر و افئده - يعنى آلات كسب علوم و ارتقاء - عطا فرموده است .\r\nو نيز در اين دو آيت قرآن كه حق تعالى درباره پيامبرانش يحيى و عيسى عليهما السّلام\r\n\r\n\r\n","description":"","footnote":"\r\n( 1 ) . آل عمران / 7 .\r\n( 2 ) . نحل / 79 .\r\n","page_name":" 368 ","page_number":368},
  {"content":"\r\n\r\nفرموده است دقت بسزا شود :  وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا  « 1 »  وَ السَّلامُ عَلَيَّ يَوْمَ وُلِدْتُ وَ يَوْمَ أَمُوتُ وَ يَوْمَ أُبْعَثُ حَيًّا  « 2 » سلام بودن مولود به يك معنى اين است كه سالم و تندرست به دنيا آيد چه سلامتى بدن براى مولود سرمايه تحصيل سعادت اوست كه بدن آلت ارتباط او با سايه حقائق - أعنى عالم طبيعت - است و بدين معارفه با احوال طبيعت جسته جسته تواند به باطن آنها سفر كند ، و بر اصول و مخازن آنها دست بيابد ، بسان جوجه‌اى كه بال‌وپر درآورد و به هر جا خواهد پرواز كند . انسان آنگاه به فعليت گرايد كه پرواز گيرد و از مجاز به حقيقت رسد و از ظاهر به باطن پى برد به گفته عارف نامور سنائى غزنوى در حديقه :\r\n عالم طبع و وهم و حس و خيال * همه بازيچه‌اند و ما اطفال \r\n تيغ چوبين از آن دهند بدست * غازيان طفل خويش را پيوست \r\n تا چو آن طفل مرد كار شود * تيغ چو بينش ذوالفقار شود \r\nدر احوال امام سجاد عليه السّلام آمده است كه چون خداى منان به دو فرزند عطا مىفرمود نمىپرسيد كه دختر يا پسر است فقط مىپرسيد مولود سالم است ؟ و به نعمت سلامتى آن شكر خداى را بجاى مىآورد . از اهمّيت اين موضوع اعنى سلامتى مولود است كه شيخ اجل ابن سينا در قانون چهار فصل در تربيت طفل آورده است كه هر فصل به‌ويژه فصل دوم آن در موضوع خود اهميت بسزا دارد :\r\nفصل نخست در تدبير مولود است ، فصل دوم در تدبير رضاى طفل شيرخوار است ، فصل سوم در علاج امراضى كه عارض كودكان مىشوند ، فصل چهارم در تدبير اطفال تا به سنّ صباوت آنانست . در فصل دوم در اوصاف مرضع يعنى شيردهنده\r\n\r\n\r\n","description":"","footnote":"\r\n( 1 ) . مريم / 16 .\r\n( 2 ) . مريم / 34 .\r\n","page_name":" 369 ","page_number":369},
  {"content":"\r\n\r\nبحث كرده است . خوى شير دهنده و روى وى چه مادر و چه دايه از شير در كودك اثر مىگذارد زيرا كه بنيتش از آن شير است . بلكه خوى والدين و حتى احوال آنها در اوقات و نيات آنها بلكه احوال نفس اوقات درگاه انعقاد نطفه و غذاى مادر در زمان حمل چون ديگر اوصاف روانى و جسمانى او همه را تأثيرى خاص در مزاج طفل است . و حق سبحانه از مجراى وجود والدين نفخ روح مىكند كه كأنّ هر سه نافخ روحند ، و روح از اين مجارى رنگ مىگيرد چون آب باران از واديها . شيخ در امور ياد شده به نحو پراكنده در قانون و شفا و همچون ديگر مشايخ علم در كتب و صحف مربوطه بحث فرموده‌اند و به حمد اللّه تعالى ما را در هر يك از مسائل و نظائر آنها علاوه بر آگاهى به مصادر و مآخذ آنها كه در تصرّف ما است مبانى قويم و براهين اصيل روايى و طبى و فلسفى و عرفانى و نقل اشباه و امثال آنهاست كه منجر به تحرير يك دوره كتاب مىشود . اگر توفيق رفيق گردد كه روايات و رسائل طبى و به‌ويژه آداب توليد مثل و بقاى نسل و دستورالعمل بهزيستى و بهداشتى كه از وسائط فيض الهى مأثورند در يك جا گرد آيند و مطابق اصول علمى از طبى و غيره درست بيان شوند خدمتى بزرگ به مدينه فاضله انسانى انجام مىگيرد ،   لَعَلَّ اللَّهَ يُحْدِثُ بَعْدَ ذلِكَ أَمْراً   .\r\nاكنون غرض عمده ما در نگارش اين سطور اشارتى به ارج و قدر شامخ طبيب بدين‌سبك است كه :\r\nاستكمال نفس ناطقه كه ترقى وى از عقل هيولانى تا بمرتبه عقل مستفاد و ما فوق آنست بدون كمال بدن كه صحت آنست صورت نپذيريد چه اين‌كه بدن مبتلاى به آلام و اسقام از استقامت افكار باز مىماند و سير تكاملى انسانى برايش ميسور نيست .\r\nو يا به تعبير ديگر انسان با كمك كشتى بدن تواند كه در درياى بيكران هستى سير\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكند ، و كافل حفظ و سلامت اين كشتى علم شريف طب و طبيب عزيز است . چه فخر و مباهاتى و كدام پايه و سرفرازى برتر از اين‌كه چنين موهبت خداى سبحان نصيب نصاب انسان گردد ؟\r\nشكرانه چنان نعمت سترگ رفتار خوش با بندگان خداست كه دريغ باشد واجد چنان مقام معنوى افسون هواوهوس شود و با ابناء نوع خود آن هم با بيمار فگار دل‌شكسته و سوخته كه چشم اميد به عنايت طبيب دوخته ، كبر فروخته گران جانى و خودبينى و ناروائى را روا دارد .\r\nتأثير و تأثر هر يك از نفس و بدن در ديگرى و از ديگرى و طاعت طبيعت بدن مر اوهام نفسانى را مطلبى بسيار شايان توجه است كه كتب طبى و فلسفى آن را عنوان و استدلال فرموده‌اند ، و جناب شيخ را در فصل چهاردهم از جمله نخستين تعليم دوم فن دوم كليات قانون اشاراتى لطيف در اين مطلب شريف است . « 1 » و ما به تفصيل در عين هشتم عيون مسائل نفس و شرح آن در اين موضوع خطير بحث و فحص نموده‌ايم . از اين قبيل است كه مثلا غم و اندوه سبب پيدايش بيمارى غم‌باد « گوآتر » « 2 » مىشود و دهها نظير اين مثال . و به فرموده شيرين و دلنشين عارف رومى :\r\n تا خيال و فكر خوش بر وى زند * فكر شيرين مرد را فربه كند \r\n آدمى را فربهى هست از خيال * گر خيالاتش بود صاحب جمال \r\n ور خيالاتش نمايد ناخوشى * مىگدازد همچو موم از آتشى \r\nاز اين باب ، سخن طبيب بلكه نگاه و نشاط و انبساط و انقباض و دگر حالات گوناگون وى در بيمار اثر بسزا دارند ، بلكه لباس سفيد طبيب سبب شكفتگى بيمار\r\n\r\n\r\n","description":"","footnote":"\r\n( 1 ) . كليات قانون ، ص 195 ، وزيرى ، چاپ سنگى .\r\n( 2 ) .  Goitre \r\n","page_name":" 371 ","page_number":371},
  {"content":"\r\n\r\nمىشود چنان‌كه سياه موجب گرفتگى وى چه اين رنگها را اثرى تكوينى در حالات انسان است چنان‌كه در همان فصل ياد شده قانون بدان اشارتى شده است و در شريعت محمّدى - على صادعها السّلام - براى نمازگزار لباس سفيد مستحب است و سياه آن مكروه . و ارباب سيروسلوك در مكاشفات تمثلى خوبان را غالبا در لباس سفيد مشاهده مىكنند و بدان را سياه . و صريح قرآن كريم است كه   يَوْمَ تَبْيَضُّ وُجُوهٌ وَ تَسْوَدُّ وُجُوهٌ فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا الْعَذابَ بِما كُنْتُمْ تَكْفُرُونَ * وَ أَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّهِ هُمْ فِيها خالِدُونَ   « 1 » از اين باب است كه شيخ اشراق در حكمة الاشراق گويد :\r\nو لمناسبة النفوس مع النور صارت النفوس متنفّرة عن الظلمات ، منبسطة عند مشاهدة الانوار « 2 » .\r\nاين روى سفيد خوبان و سياه بدان ظهور و بروز ملكات نيكو و زشت آنان در ماوراى طبيعت است كه جزا نفس عمل است و رنگ بدن طبيعى را در آن دخلى نيست .\r\nتازيان مار گزيده را سليم گويند كه تلقين سليم در وى اثر مىگذارد ، كودكان مكتبى يكى پس از ديگرى با القاى حروف عله در وهم استاد تصرف كردند و او را در بستر بيمارى كشاندند و از مكتب رهايى يافتند بدانسان شيرين كه عارف رومى در دفتر سوم مثنوى داستان كرده است :\r\n كودكان مكتبى از اوستاد * رنج ديدند از ملال و اجتهاد \r\nچاره بسيارى از بيماريها تنها دارو نيست ، بلكه تدبير نفسانى طبيب حاذق و\r\n\r\n\r\n","description":"","footnote":"\r\n( 1 ) . آل عمران / 104 و 105 .\r\n( 2 ) . حكمة الاشراق ، ص 464 ، چاپ سنگى .\r\n","page_name":" 372 ","page_number":372},
  {"content":"\r\n\r\nروحانيت و تأثير كلام وى راه علاج آنست . و به قول على بن عباس مجوسى در كامل الصناعة :\r\nمتى كانت هذه الحمّى من غمّ او همّ فينبغى أن يحتال فى تسكين ذلك و سرور النفس ما أمكن و يسمع أصناف اللحون السارة للنفس « 1 » .\r\nبه عنوان تطوّر و تنويع مقال و تفرّج و تفريح بال دو نمونه در اين باب يكى از ابوبكر محمد بن زكرياى رازى و ديگر از ابو البركات هبة اللّه بن على بغدادى نقل مىكنيم نخستين را ملا جلال الدين دوانى در كتاب اخلاق جلالى بدين عبارت حكايت كرده است :\r\nمنصور بن نوح را كه والى ممالك خراسان بود وجع مفاصلى روى نمود كه معظم اطباى آن زمان زبان به اعتراف به عجز از علاج آن گشودند ، و بر قصور از تدبير آن عارضه اقرار نمودند رأى اركان دولت بر آن قرار يافت كه با محمد زكريا رازى كه رازدان قوانين علاج و اصلاح مزاج بود مشورت نمايند ، كسى به احضار او فرستادند چون به كنار قلزم رسيد از ركوب سفينه تحاشى نمود تا او را دست و پا بسته در كشتى انداختند چون از دريا عبور كرده به پادشاه رسيد انواع تدبيرات لائقه و تصرفات فائقه به عمل آورد و هيچكدام از سهام تدبير بر هدف مقصود نيامد .\r\nبيت :\r\n از قضا سركنگبين صفرا فزود * روغن بادام خشكى مىنمود \r\nبعد از آن با پادشاه گفت هرچند معالجات جسمانى نمودم نفعى بر آن مترتب نشد ، اكنون تدبيرى نفسانى مانده اگر از مزاولت آن نجاحى حاصل شود فبها و الّا يأس كلّى خواهد بود .\r\n\r\n\r\n","description":"","footnote":"\r\n( 1 ) . كامل الصناعة ، ج 2 ، ص 157 ، چاپ اوّل مصر .\r\n","page_name":" 373 ","page_number":373},
  {"content":"\r\n\r\nپس پادشاه را تنها به حمام برد و مقرر نمود كه ديگرى درنيايد . و بعد از آن‌كه حرارت حمام در بدن پادشاه مشتعل شد با كارد كشيده در برابر او آمد و به انواع فحش زبان گشاد و گفت : تو فرمودى كه مرا دست و پاى بسته در روى آب اندازند و به اهانت چندين فرسخ راه بياورند ؟ من نيز حالى به همين كارد از تو انتقام خواهم نمود . پادشاه از نائره غضب اشتعال يافت و بىاختيار از جاى برجست . محمد زكريا در حال بيرون دويد و مكتوبى به يكى از خواص سلطان داد و به ايشان گفت پادشاه را بيرون آريد و بدستورى كه اينجا نوشته‌ام عمل كنيد ، و درحال بر مركب تيزرو سوار شد و از خراسان بيرون آمد . پس پادشاه را به همان طريق تدبير كردند و صحّت كلّى يافت چه مواد بلغمى كه سبب مرض بود به واسطه حرارت غضبى و مدد حرارت حمام تحليل يافت . و بعد از آن هرچند پادشاه او را طلبيد ملاقات ننمود و استعذار كرد كه هرچند صورت شتمى كه واقع شد بنابر مصلحت علاج بود فأمّا شايد كه چون پادشاه تذكر آن فرمايد بر خاطرش گران آيد و از سلاطين به هيچ حال ايمن نتوان بود « 1 » .\r\nو دومين را ابن ابى اصيبعه در عيون الانباء فى طبقات الاطبّاء در ترجمان ابو البركات آورده است « 2 » و در نامه دانشوران ناصرى نيز در بيوگرافى ابو البركات بغدادى بدين عبارت حكايت شده است :\r\nاز نوادر معالجات كه صاحب طبقات الاطبّاء از وى نقل كرده اين است كه يكى از اهالى بغداد را ماليخوليائى عارض شده و مدتهاى مديد بدان رنج مبتلا بود ، و هنگام مشى و حركت گمانش اين بود كه خمى بر سر او نهاده‌اند و دستهاى خود بدان خم مىنهاد و حركت مىنمود . كسان آن مريض هرقدر سعى در معالجت او\r\n\r\n\r\n","description":"","footnote":"\r\n( 1 ) . اخلاق جلالى ، ص 168 ، چاپ هند .\r\n( 2 ) . عيون الانباء فى طبقات الاطباء ، ج 2 ، ص 297 ، چاپ بيروت .\r\n","page_name":" 374 ","page_number":374},
  {"content":"\r\n\r\nمىكردند حالت اختلال دماغ آن مريض بيشتر مىشد تا آنگاه كه شرح آن مرض در پيش او دادند ، پس از تأمل و تفكر در مرض دانست كه به ادويه مزاجى آن برئى پديد نخواهد گرديد . و به تدابير و تصرف در قوهء خياليهء وهميهء وى او را برء پديد خواهد گرديد پس كسان مريض را گفت كه روزى او را در نزد من حاضر كنيد كه معالجت او را به آسانى متقبّلم .\r\nروز ديگر آن مرد ماليخوليائى را به نزد وى آوردند ، ابو البركات سر به زير داشت بعد از لمحه‌اى سربلند كرد و گفت : اين كيست و اين خم بزرگ را چرا بر سر نهاده ؟ بعد سر به زير افكند . مرد آهسته به همراهان خود گفت همواره مىگفتم كه اين خم بر سر من است و شما منكر مىشديد ، او از زير چشم مىنگريست پس سر برداشت و گفت او را به منزل برده تا ده روز نگذارند بيرون رود ، روز دهم به نزد من آورده به يك طرفة العين اين خم بشكنم . و از اين رنج آسوده گردد چه بعضى آلات و ادوات خواهم ساخت كه در اين چند روز او را صبر بايد نمود .\r\nمرد ماليخوليائى از تقرير وى خوشحال گشته به منزل خودش مراجعت دادند .\r\nچون نزديك به روز موعود گشت آن طبيب كامل غلام خود را بخواست و گفت خمى را بريسمان ببند و در بام خانه منتظر باش چون آن مرد ماليخوليائى به درون درآيد من او را به حرف مشغول مىكنم و تو خم را بياويز و بر سر او نگاهدار ، و به غلام ديگر گفت تو نيز چوبى كه بر سر آن آهنى سخت باشد نگاهدار و چون وقت معين برسد و طبيعت او را مستعد نمايم و اشارت كنم تو آن چوب را سخت بر آن خم بكوب كه خورد گردد پس در روز معهود مريض را به نزد وى آوردند ، ابتدا نبض گرفت و چند حبّ مخدّر به وى داد ، آنگاه اهالى مجلس را بگفت تا متفرق گشته ، و چند نفر از تلاميذ خاص را نگاه داشت ، دست آن شخص بگرفت و به\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nفضاى خانه‌اش آورد و همچنان صحبت مىداشت و مىگرديد تا بدان محلّى كه ما بين او و غلامان معهود بود باز داشتش و گفت لحظه‌اى از اين موضع حركت مكن . پس آن غلام اول خم را بياويخت و محاذى سر وى نگاهداشت آنگاه گفت شربتى قوى السّكر آورده به دو دادند ، به قدر شربت بنوشيد چند قدم عقب رفته اشارت به غلام ديگر كرد ، به يك دفعه غفلة چوب بر آن خم بنواخت ، صدائى مهيب برخاسته خم خورد گرديد بر اطراف وى بر زمين ريخت ، آن مرد از هول آن كار فريادى زد و بيهوش گرديد ؛ پس بگفت تا او را ماليده به هوش آوردند و شربتى ديگر به دو بخورانيدند از آن وحشت آسوده گشت . و آن خم را چون معاينه بشكسته ديد آن خيال به كلّى از وى زايل گرديد يك دو روز ديگر او را نگاهداشته بعضى از ادويه مزيل سوداء به جهت اصلاح مزاج آن مريض به وى بخورانيد مريض زياده از وى اظهار امتنان كرده با سلامت به منزل خود مراجعت نمود . « 1 »\r\nسه تن از استادان من كه هر يك از ستارگان قدر اول آسمان علوم و معارف بوده‌اند آيات عظام : حاج ميرزا ابو الحسن شعرانى ، حاج ميرزا احمد آشتيانى ، حاج ميرزا مهدى الهى قمشه‌اى رضوان اللّه عليهم قانون طب بوعلى را تدريس مىفرمودند و جناب آقاى آشتيانى در آن تبحّرى شگفت داشت و مىفرمود كه قدماء ميمون را مىشكافتند و با تشريح آن از كالبد انسان خبر مىدادند .\r\nنگارنده چند سال طب را در محضر اعلاى استاد علامه ذوالفنون شعرانى به همان شيوه كلاسيكى پيشينيان - كه نخست قانونچه محمّد بن محمود چغمينى و پس از آن شرح اسباب معروف به شرح نفيس و سپس يك دوره كامل تشريح ، و بعد از آن قانون شيخ و در عرض آن كتب طبّى ديگر متعارف بود و تدريس مىشد - تلمّذ\r\n\r\n\r\n","description":"","footnote":"\r\n( 1 ) . نامه دانشوران ، ج 2 ، ص 679 ، چاپ اول .\r\n","page_name":" 376 ","page_number":376},
  {"content":"\r\n\r\nكرده است و صحف و رسائل عديده در طبّ و تشريح و معاجم طبّى از مخطوط و مطبوع به تازى و پارسى و فرانسوى با توفيقات الهى تحصيل كرده است .\r\nاستاد در آغاز نخستين جلسه درس قانونچه فرموده است :\r\nآقا در حوزه‌هاى علمى ما كتب طبّ مانند ديگر رشته‌هاى علوم تدريس مىشد ، و علماى ما در علم شريف طب نيز دست داشته‌اند . يك عالم دينى در فهم بسيارى از اخبار و حل و درك كثيرى از مسائل فقهى از قبيل حدود و ديات به طب و تشريح آن نيازمند است ، آنگاه انگشت شهادتش را در زير جانب راست فكّ اسفلش نهاد و به مطايبت گفت : آخوند بايد به تشريح آشنا باشد كه لااقل بداند مثلا كليهء او در اينجا آويزان نيست .\r\nاز خاطرات خوشى كه در جلسه‌هاى درس تشريح در محضر انورش داشته‌ايم جلوه‌گريهاى خاص كريمهء ؛  فَتَبارَكَ اللَّهُ أَحْسَنُ الْخالِقِينَ  « 1 » ، در مرئى و منظر ما بوده است ، چنان‌كه خود جناب شيخ رئيس در پايان تشريح عضل رأس به ذكر همين كريمه تبرك جسته است و به قلم آورده است كه  فَتَبارَكَ اللَّهُ أَحْسَنُ الْخالِقِينَ  « 2 » .\r\nاز اين لذات معنوى در درسهاى هيئت و علم فلك نيز در پيشگاه جانفزا و دلگشايش بهره‌مند بوده‌ايم .\r\nگوينده اين عبارت كوتاه بسيار بلند گفته است كه :\r\nمن لم يعرف علم الهيئة و التشريح فهو عنين فى معرفة اللّه . عليقلى ميرزا در فلك السعادة آن را به صورت خبر نقل كرده است كه در خبر وارد است : من لم يعرف علم الهيئة . . . « 3 » .\r\n\r\n\r\n","description":"","footnote":"\r\n( 1 ) . مؤمنون / 15 .\r\n( 2 ) . قانون ، ص 31 ، چاپ رحلى .\r\n( 3 ) . فلك السعادة ، ص 37 ، چاپ سنگى .\r\n","page_name":" 377 ","page_number":377},
  {"content":"\r\n\r\nولى ندانم كجا ديده‌ام در كتاب كه اين عبارت از منشئات خواجه طوسى است .\r\nكيف كان انسان سلطان وحدت صنع را كه دالّ بر وحدت صانع آنست در رشته‌هاى هيئت و تشريح به شهود تامّ مشاهده مىكند كه اگر به اندازه يك ميكرون « 1 » در نظام عالم و اندام آدم كژى و كاستى روى آورد همانست كه شيخ شبسترى در گلشن راز فرموده است :\r\n اگر يك ذره را برگيرى از جاى * خلل يابد همه عالم سراپاى \r\nو در دفتر دل نيز ثبت شده است كه :\r\n سراسر صنع دلدارم بهشت است * بهشت است آنچه زان نيكو سرشت است \r\n زمين حسن و زمان حسن آسمان حسن * عيان حسن و نهان حسن و ميان حس \r\n همه حسن‌اند و ظل حسن مطلق * همه فرع‌اند و از آن اصل مشتق \r\n همه حسن و همه عشق و همه شور * همه وجد و همه مجد و همه نور \r\n همه حى و همه علم و همه شوق * همه نطق و همه ذكر و همه ذوق \r\n در اين باغ دل‌آرا يك ورق نيست * كه تاروپودش از آيات حق نيست \r\n كدامين نقطه در اين رق منشور * تو پندارى كه باشد غير منظور \r\n اگر يك نقطه‌اش گردد مبدّل * ببينى چرخ عالم را معطّل \r\n\r\n\r\n","description":"","footnote":"\r\n( 1 ) .  Mikron \r\n","page_name":" 378 ","page_number":378},
  {"content":"\r\n\r\n مرا شهر و ده و كوه و در و دشت * به روى دلستانم هست گلگشت \r\n حديث چشم با كوران چه گوئى * خدا را از خدا دوران چه جوئى \r\nمناسب است كه برخى از فوائد مجالس درس طبّى جناب استاد علامه شعرانى به قلم آيد :\r\nفرمود : كتب طبّ و تشريح و شعب رياضى لفظ وحشى و انسى به كار مىرود مراد از لفظ وحشى جانب بيرون صفحه كتاب و يا بدن انسان و يا عضو مخصوص موضوع تشريح و نظائر آنهاست ، و انسى در مقابل وحشى است .\r\nمثلا شيخ در تشريح كتف از قانون چند بار اين دو لفظ را به كار برده است ؛ و الكتف تستدقّ من الجانب الوحشى . . . . « 1 »\r\nو ابن نفيس در شرح تشريح قانون گويد :\r\nالعضلات المميلة للفخذ الى أحد الجانبين اعنى الوحشى و الانسى اكثر من المديرة له ، و سبب ذلك كثرة حاجة الانسان الى تمييل فخذه ، و قلة حاجته الى ادارته « 2 » . . . .\r\nو فرمود : شرط به فتح شين و سكون راء تيغ زدن است و اسم آلت آن مشرط و مشراط است ، يقال : شرطه الحجام بمشرطه .\r\nاگر در عبارتى حجامت بدون شرط آمده است معنى و مراد آن « بادكش كردن » است ؛ و اگر با شرط آمده است به معنى حجامت با تيغ زدن و خون گرفتن است .\r\nمثلا در ألم صداع از شرح اسباب آمده است :\r\n\r\n\r\n","description":"","footnote":"\r\n( 1 ) . قانون ، ص 25 ، چاپ رحلى .\r\n( 2 ) . شرح تشريح قانون ، ص 248 ، چاپ مصر .\r\n","page_name":" 379 ","page_number":379},
  {"content":"\r\n\r\nو علاجه حجامة الساق بالشرط ليستفرغ شىء من المادة و يتوجه الباقى الى الاسافل « 1 » ؛ يعنى حجامتى كه با تيغ زدن باشد .\r\nو فرمود : اين‌كه در سوره طارق قرآن كريم آمده است :    فَلْيَنْظُرِ الْإِنْسانُ مِمَّ خُلِقَ خُلِقَ مِنْ ماءٍ دافِقٍ يَخْرُجُ مِنْ بَيْنِ الصُّلْبِ وَ التَّرائِبِ    « 2 » ، نظير اين آيه سورهء نحل است :\r\n إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَ دَمٍ لَبَناً خالِصاً سائِغاً لِلشَّارِبِينَ  « 3 » ، ترائب جمع تريبه است مانند كتائب و كتيبه صلب ديوار استخوانهاى پشت بدن است ، و ترائب جدار استخوانهاى جلوى آن است هر دو چه از زن و چه از مرد . و آنچه در ميان اين دو ديوار استخوانها محصور است أمعا و آورده و احشاء و نظائر آنهاست . و معنى آيت اين است كه انسان با ديده اعتبار در صنع پروردگار بنگرد كه مبدأ تكون و مايه پيدايش او آب جهنده‌ايست كه از ميان اين دو ديوار استخوانها بيرون مىآيد ، چنان‌كه در آيه دوم فرمود :\r\nدر أنعام مايه عبرت شماست كه شير خالص گوارا از ميان فرث و دم آنها بيرون مىآيد . نه آنچنان‌كه شهرت يافته است كه ترائب را سينه و پستان و يا استخوانهاى سينه زن معنى كرده‌اند و گفته‌اند كه ماء دافق از صلب مرد و ترائب زن بيرون مىآيد نگارنده گويد :\r\nآفرين بر صورت و بر صورت آفرين كه آبى آنچنان را صورتى اينچنين مىدهد ، و شيخ اجل سعدى چه نيكو سروده است :\r\n ز ابر افكند قطره‌اى سوىيم * ز صلب آورد نطفه‌اى در شكم \r\n از آن قطره لؤلؤ لالا كند * وزين صورتى سروبالا كند \r\n\r\n\r\n","description":"","footnote":"\r\n( 1 ) . شرح اسباب ، ص 7 ، رحلى ، چاپ سنگى .\r\n( 2 ) . طارق / 8 .\r\n( 3 ) . نحل / 67 .\r\n","page_name":" 380 ","page_number":380},
  {"content":"\r\n\r\n دهد نطفه را صورتى چون پرى * كه كرده‌ست بر آب صورتگرى \r\nو فرمود : لسان الحمل ، بارهنگ است . و طباشير مغز نئى كه از هندوستان مىآورند و شبت شويد است . و بر نجاسف بومادران است . و زعرور ميوه معروف به زال زالك است و فارسى كتابى آن دو لانه است . و حرمل اسفنج است . و عرق يمانى بيمارى رشته است . و اين شعر را از بوستان سعدى خواند :\r\n يكى را حكايت كنند از ملوك * كه بيمارى رشته كردش چو دوك \r\nو فرمود : بايد دانست كه ترجمه تيفوئيد به مطبقه چنان‌كه ميرزا على دكتر مؤلف جواهر التشريح ، و ابو الحسن خان و غيرهما گفته‌اند غلط است چون به تصريح شرح اسباب و قانون و غيرهما مطبقه ترجمه سونوخس است و سونوخس را گويند بيش از يك هفته طول نمىكشد و علاج آن به قصد يا رعاف است كه فورا تب را قطع مىكند ، و علت آن سخونت دم است . و فرمود : حصبه ظاهرا سرخك است نه مرض معروف تيفوئيد . و محرقه قاوسوس است كه شبيه تيفوس است . و به مطايبت فرمود :\r\nفلان طبيب از هنر جرّاحى خود در مجمعى سخن به ميان آورد و بند شست خود را به حضّار نشان داد و گفت : دى كليه‌اى را عمل كرده‌ام و سنگى از آن در آورده‌ام كه بدين درشتى بود . پرسيدند بيمار در چه حال است ؟ گفت آن‌كه در پاى عمل جان سپرده است .\r\n وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ \r\nحسن حسن زادهء آملى\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\n\r\nتشريح\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\nاين كلمه رساله‌ايست در تشريح كه براى گنگره نخستين گردهمائى علمى آناتوميست‌ها از 11 تا 14 ارديبهشت 1372 ه . ش در دانشگاه كرمان نوشته‌ايم در قسمتى از نامهء دبير گردهمايى آناتوميست‌ها آمده است ؛ محضر مبارك حضرت حسن زاده آملى دانشمند و استاد بزرگ حوزه مبارك علميه قم ، دامت بركاته احتراما ضمن تقديم كتابچه راهنما و فرم‌هاى مربوط به نخستين گردهمايى آناتوميست‌هاى ايران باستحضار مىرساند :\r\nعموم مورخين و شرق شناسان غربى ، اطباء مسلمان را متهم مىكنند كه چون اسلام تشريح جسد را منع كرده است ، مسلمانان تشريح نمىدانسته‌اند و به تبع آن جراحان خوبى نبوده‌اند .\r\nحقير بعنوان معلم آناتومى و علاقمند به مطالعه و بررسى تاريخ طب و تشريح در ايران و اسلام چنين تصورى را باطل ميدانم و تا حدودى اطمينان دارم كه چنين نبوده است ليكن بررسى موضوع نيازمند كار كارشناسى اهل خبره است . لذا اميدوارم علىرغم گرفتاريهاى بسيار ، دستور فرمائيد همكاران محترمتان در مورد مبانى فقهى اجتماعى و به‌ويژه تاريخ علم تشريح در اسلام و ايران حقير و برگزاركنندگان گردهمايى مذكور را يارى و راهنمايى فرمايند و كنگره را با ارائه مقالات مربوط خوشنود و سرافراز نمايند .\r\nسلامتى و طول عمر با بركت آن عزيز ، زمزمه هميشگى ما در پيشگاه خداوند بزرگ بوده و هست .\r\nملتمس دعا دكتر امامى ميبدى دبير گردهمايى آناتوميست‌ها .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبه دنبال اين درخواست رسالهء ذيل فراهم آمد :\r\n      بِسْمِ اللَّهِ الرَّحْمنِ الرَّحِيمِ * اقْرَأْ بِاسْمِ رَبِّكَ الَّذِي خَلَقَ * خَلَقَ الْإِنْسانَ مِنْ عَلَقٍ * اقْرَأْ وَ رَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنْسانَ ما لَمْ يَعْلَمْ       . « 1 »\r\nبا سلامى جانفزاتر از گلشن بهاران ، و دعائى دماغ پرورتر از نسيم جويباران به حضور انور دانشمندان و معلمان و استادان گرانقدر آناتومى و طبيبان والاگهر و محققان و پژوهشگران بزرگوار و مديران محترم و دانشگاهيان عزيز و علاقمندان شريف كنگره با شكوه و عظمت « نخستين گردهمائى علمى آناتوميست‌ها » در دانشگاه علوم پزشكى كرمان معروض مىدارد :\r\nاين رساله را - كه به امتثال مثال مبارك مديران ارجمند آن بنياد خير نهاد تدوين و تنظيم شده است - به ساحت مقدس آن ذوات محترم كه پشتوانه حيات و مايه زندگانى انسانى و از اركان مدينه فاضله كشور جمهورى اسلامى ايران‌اند تقديم مىدارد و سعادت جاودانى و تكامل و ترقى روز افزون و توفيق بيش از پيش خدمت به بندگان خدا را براى همگان از پيشگاه حقيقة الحقائق و صورة الصور خداوند عالميان مسألت دارد .\r\nقم - حسن حسن زاده آملى 8 / 4 / 1372 ه . ش\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 386 ","page_number":386},
  {"content":"\r\n\r\nبسم اللّه الرحمن الرحيم الحمد للّه رب العالمين قوله سبحانه :  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  .\r\nشرافت علم قويم و اصيل تشريح كه به فارسى « كالبد شناسى » گوييم و به فرانسه « آناتومى » « 1 » گويند از قديم الدهر به منزلت مثل ساير در السنه و اقلام داير بوده است آن چنان‌كه عاريان از علم آناتومى را عارى از معرفت بارى تعالى مىدانسته‌اند و در اين موضوع بسيار گرانقدر و ارزشمند فرموده‌اند : من لم يعرف الهيئة و التشريح فهو عنين فى معرفة اللّه تعالى « 2 » .\r\nو به نظم نامى نظامى :\r\n تشريح نهاد خود در آموز * كان معرفتى است خاطر افروز \r\nو بدين مناسبت يك وجه از معانى حديث من عرف نفسه فقد عرف ربه را كه از غرر احاديث است و ما بيش از نود وجه معانى آن را به قلم آورده‌ايم و تحرير\r\n\r\n\r\n","description":"","footnote":"\r\n( 1 ) .  Anatomie \r\n( 2 ) . چلبى در كشف الظنون در تعريف و فائده علم تشريح گويد : « . . . و قال ابن صدر الدين و هو علم بتفاصيل اعضاء الحيوان و كيفية نضدها و ما أودع فيها من عجائب الفطرة و آثار القدرة و لهذا قيل : من لم يعرف الهيئة و التشريح فهو عنين فى معرفة اللّه تعالى ، ط اول ، ج 1 ، ص 409 . در فلك السعاده عليقلى ميرزا به عنوان خبر مأثور بدين‌صورت نقل شده است چه در خبر است من لم يعرف علم الهيئة . . . » ، ولى نگارنده آن را در هيچيك از جوامع روائى و معاجم آنها نيافته است و ندانم كجا ديده‌ام در كتاب كه آن را به خواجه طوسى نسبت داده‌اند .\r\n","page_name":" 387 ","page_number":387},
  {"content":"\r\n\r\nكرده‌ايم به معرفت علم تشريح ارتباط داده‌اند و به بيان جامع مؤلف دستور العلماء :\r\nعلم التشريح : علم يبحث فيه عن أعضاء الانسان و كيفية تركيبها فموضوعه أعضاء الانسان و غايته أمور متعددة : منها معرفة كمال صنعه تعالى و سهولة معرفة أسباب الامراض و تيسر التداوى . « 1 »\r\nگويد : تشريح علمى است كه از اعضاى انسان و چگونگى تركيب آنها بحث مىكند و غايت و غرض آن امورى چند است از آن جمله معرفت به كمال صنع الهى و دست يافتن به علل امراض و درمان آنها به آسانى .\r\nحقيقت امر اين است كه علم تشريح اساس علم طب است و بقاى وجود علم شريف طب به قانون موزون علم تشريح برپا و استوار است لذا گفته‌اند : طبيب بىبهره از تشريح به ندانستن علم طب شهره است و تهيدستان از علم تشريح از طب بجز افسون و دستانى در دست ندارند زيرا كه علم طب علمى را گويند كه بواسطه آن صحت و اعتلال ابدان بشرى شناخته مىشود پس چگونه بدون علم تشريح بوقوع مىرسد ؟ !\r\nبر اين مبنى كه اشاره كرده‌ايم كه علم تشريح اساس علم طب است در غالب كتب طبى علماى پيشين ما نخست در آغاز يكدوره تشريح و آثار و اعمال مترتبه بر آن را كه امروز به واژه فرانسه فيزيولوژى « 2 » گويند تعليم و تدوين كرده‌اند و پس از آن به مطالب و مسائل علم طب و جراحى پرداخته‌اند چنان كه قانون جناب شيخ رئيس ابو على سينا شرف اللّه نفسه بر صدق مقالتم حجتى بالغ است .\r\nدر واقع منزلت علم تشريح به علم طب به منزلت دانش ترازو - كه آن را علم\r\n\r\n\r\n","description":"","footnote":"\r\n( 1 ) . جامع العلوم فى اصطلاحات الفنون ملقب به دستور العلماء تأليف احمد نكرى ، ط بيروت ، ج 1 ، ص 293 .\r\n( 2 ) .  PHysiologie \r\n","page_name":" 388 ","page_number":388},
  {"content":"\r\n\r\nميزان و علم منطق نيز گويند - به حكمت و كلام اصيل اسلامى است كه در افتتاح كتب حكمت و كلام يكدوره دانش ترازو را كه ميزان استدلال است تحرير مىكردند و پس از آن علم حكمت و كلام را چنان‌كه باز اشارات و شفاى شيخ در قسم حكمت و مطالع و تجريد و تهذيب در كلام و بسيارى از كتب و رسائل ديگر در هر دو قسم بر مدعاى ما شاهد عادل‌اند .\r\nاگر طبيب در تشريح ماهر نباشد چگونه مىتواند تشخيص مرض دهد و طبابت كند ؟ ! و به حقيقت طبيبى كه تشريح نداند محال است كه بتواند تشخيص هرگونه مرض دهد و از عهده علاج آن برآيد . معالجه امراض بدون معرفت به علم تشريح ظنى مىباشد نه يقينى . طبيبى كه تشريح نداند حالت او در معالجه معلوم است كه چه خواهد بود ؟ بقول متين ابو الحسن على بن ربن طبرى : الطبيب الجاهل مستحث الموت « 1 » ، يعنى : پزشك نادان برانگيزاننده مرگ بيمار است .\r\nبه مثل يك چشم پزشك اگر از تركيب جهاز چشم به‌خوبى آگاه نباشد نحوه معالجت او مر چشم بيمار را به چه صورت بايد بوده باشد ؟ !\r\nمىدانيم كه تركيب ارگانيكى اعضاء و جوارح هر يك از دستگاههاى پيكر شگفت انسانى به صنعى آن‌چنان شايسته و بايسته آراسته و پيراسته است كه اگر مثلا به اندازه يك ميكرون خلل و انحراف و ناهنجارى در عدسه چشم پديد آيد يا چشم از بينايى بماند و يا از درست بينى باز ايستد و كاژ گردد .\r\nهمان‌گونه كه قوه باصره براى انسان از جميع حواس پنجگانه ظاهر الزم و اوجب است و جهاز چشم مر او را آلت است و به تعبير لطيف على بن ربن طبرى در\r\n\r\n\r\n","description":"","footnote":"\r\n( 1 ) . عيون الانباء فى طبقات الاطباء تأليف ابن ابى أصيبعه ، ج 2 ، ص 342 ، ط بيروت .\r\n","page_name":" 389 ","page_number":389},
  {"content":"\r\n\r\nفردوس الحكمة : إن العينين سراجا البدن « 1 » ، - يعنى : دو چشم دو چراغ بدن‌اند - و بواسطه شرافتى كه چشم را است ايزد تعالى مقر و جايگاه آن را در بالاى اندام انسان قرار داد تا بر اطراف و اكنافش مشرف باشد و درست ديده‌بانى كند و انسان را از سقوط در مغاكها و وقوع در پرتگاهها و مانند آنها حفظ نمايد و از عثور بر شجر و حجر و برخورد بر اين و آن باز دارد و نيز او را در محفظه‌اى چند مقرر داشت كه از آفات وقايع و حوادث محفوظ بماند و غشاء مقله را بسان شيشه‌اى كه بر روى جعبه ساعت تعبيه كنند محيط گردانيده و ابروان را حافظ و جفنين - يعنى دو پلك - را به جهت آن حاجب قرار داد كه همچو سرپوش در فوق و تحت مقله قرار گرفته‌اند تا در زمان حاجت باز و در غير ضرورت و لزوم بسته گشته چشم را از عاهات و عوارض و آسيبها مصون دارند همچنين چشم پزشك بايد كسى باشد كه به قاعده علم تشريح از تركيب اعصاب و عضلات و ترتيب اغشيه و رطوبات و طبقات آنها به خوبى بصيرت داشته باشد تا بداند علت ساريه عضو در كدامين جزء است و باعث حدوث و موجب زوال اين چيست كه طريقه ازالت علت و اعادت صحت را دريابد و متصدى معالجه آن عضو شريف گردد و گرنه آيه  لَطَمَسْنا عَلى أَعْيُنِهِمْ  « 2 » را بر بيمار بيچاره بايد تلاوت كرد .\r\nعلى بن عيسى كحال چشم پزشكى چيره‌دست و چشم‌گير بوده است وى از دانشمندان بنام معاصر شيخ رئيس ابو على سينا بوده است بلكه بيست و هفت سال پيش از وفات شيخ وفات كرده است . كتاب بسيار گرانقدرش به نام تذكرة الكحّالين موضوع آن چشم است و مسائل آن وصف چشم و بحث از عوارض و علاج آنست .\r\n\r\n\r\n","description":"","footnote":"\r\n( 1 ) . فردوس الحكمة فى الطب ، تأليف ابى الحسن على بن سهل بن ربن الطبرى ، ص 159 ، ط برلين .\r\n( 2 ) . يس / 67 .\r\n","page_name":" 390 ","page_number":390},
  {"content":"\r\n\r\nاين كتاب مستطاب سه مقالت است و هر مقالت آن چند باب ، از باب ششم تا باب بيستم مقالت نخستين آن در تشريح جهاز چشم و بيان طبقات و رطوبات آنست كه موجب شگفتى هر بخرد سخن شناس است باب ششم آن در تشريح طبقات هفتگانه چشم به نامهاى صلبيّه و مشيميّه و شبكيّه و عنكبوتيّه و عنبيّه و قرنيّه و ملتحمه‌اند كه اين طبقات هفتگانه چشم از ديرباز در نظم و نثر ارباب قلم مشاهده مىشود . مثلا حافظ شيرين‌سخن گويد :\r\n اشك حرم‌نشين نهانخانه مرا * زانسوى هفت پرده به بازار مىكشى \r\nو در ديوان اين كمترين آمده است :\r\n ز هفتم آسمان غيب بىعيب خدا بينم * گهرها ريخت كامروزم بشد هر دانه خرمنها \r\nكتاب تذكرة الكحّالين به قطع وزيرى در 386 صفحه در سنه 1383 ه در حيدرآباد دكن به طبع رسيده است .\r\nقديمترين كتاب در چشم پزشكى كه اكنون در دست است كتاب نفيس العشر مقالات فى العين ، تاليف حنين بن اسحاق عبادى متوفى 264 ه است . كه قريب به دو قرن قبل از شيخ رئيس مىزيست . اين كتاب بسيار مغتنم را دكتر ماكس مايرهوف « 1 » به انگليسى ترجمه كرده است كه اصل و ترجمه با مقدمه‌اى بسيار سودمند در معرفى چند رساله و كتاب قدماء در طب العيون - يعنى چشم پزشكى - در سنه 1927 م بسيار مرغوب و مطلوب به طبع رسيده است . در سرآغاز اين كتاب شريف در تشريح چشم خوب بحث كرده است .\r\nو همچنين بعد از حنين شاگردش على بن سهل بن ربن طبرى در باب اول مقاله\r\n\r\n\r\n","description":"","footnote":"\r\n( 1 ) .  Max Meyerhof \r\n","page_name":" 391 ","page_number":391},
  {"content":"\r\n\r\nسوم كتاب فردوس الحكمه در تشريح عين وارد شده است « 1 »\r\nو بعد از على بن ربن طبرى شاگرد وى محمد بن زكرياى رازى متوفى حوالى 320 ه . در كتاب عظيم الشأن الحاوى فى الطب تشريح عين و مطلق تشريح را عنوان فرموده است .\r\nحاجى خليفه چلبى در كشف الظنون آورده است كه كتب التشريح اكثر من أن تحصى « 2 » يعنى كتابهايى كه در تشريح نوشته‌اند بيش از آنند كه به شماره درآيند تاريخ وفات چلبى صاحب كشف الظنون سنه 1068 ه است كه قريب به چهار قرن پيش از اين مىزيست .\r\nآرى بسيارى از دانشمندان پيشين را كتب ويژه در علم تشريح و شروح آنها مانند شرح ابو الحسن على بن نفيس ابى الحزم القرشى متوفى 687 ه بر تشريح قانون بوعلى سينا است .\r\nعلاوه آن‌كه در كتب طب نيز - مانند كامل الصناعه على بن عباس اهوازى متوفى 348 ه كه از نفائس كتب طبيه است « 3 » و حاوى رازى و قانون ابن سينا و العمدة فى الجراحة تأليف ابو الفرج متوفى 685 ه و ذخيره خوارزمشاهى - فصولى در تشريح تحرير كرده‌اند .\r\nكتبى را كه نام برده‌ايم در تصرف داريم و در آنها كار كرده‌ايم مزيدا آنچه از\r\n\r\n\r\n","description":"","footnote":"\r\n( 1 ) . فردوس الحكمة فى الطب ، ص 159 ، ط برلين .\r\n( 2 ) . كشف الظنون ، ج 2 ، ص 409 ، ط اول .\r\n( 3 ) . در كامل الصناعه طبع قاهره و برخى از تراجم او را على بن عباس مجوسى معرفى كرده‌اند و لكن در مقدمه كتاب العشر مقالات فى العين منسوب به حنين طبع قاهره آمده است : كامل الصناعة أو الكتاب الملكى لعلى بن العباس من مسلمى فارس توفى سنه 384 يحتوى على قسم خاص بالتشريح ترجمه ( دى كوتنتج ) و قسم خاص بطب العيون لخصه ( هيرشبرج ) ، ص 12 .\r\n","page_name":" 392 ","page_number":392},
  {"content":"\r\n\r\nكتب و رسائلى كه در طبقات الاطباء تاليف ابن ابى اصيبعه و در مطرح الانظار فى تراجم أطباء الامصار تاليف عبد الحسين طبيب تبريزى و كتب تراجم ديگر نام برده شده‌اند .\r\nغرض اينكه آن همه نسخ كتب و رسائل كه در تشريح و طب به يادگار مانده‌اند از معرفت پزشكان پيشين و ديرين اسلامى و غير اسلامى و از اهتمام تام آن دانشمندان نستوه در پيشرفت و ارج به طب و تشريح حكايت مىكنند .\r\nتنى چند از دانشمندان متأخر ما نيز كتب بسيار سودمند در تشريح نوشته‌اند از قبيل كتاب تشريح البشر تأليف محمد بن عبد الصبور خوئى و كتاب جواهر التشريح تأليف على بن زين العابدين همدانى و كتاب خلاصة الحكمة و كتاب مجمع الجوامع تاليف مير محمد حسين عقيلى علوى كه هر يك از پزشكان نامور بوده‌اند و كتب ياد شده به زيور طبع به صورت چاپ سنگى و هيئت رحلى آراسته شده‌اند .\r\nبسيار شايسته است كه به‌گونه نمونه برخى از گفتار سودمندشان را به مناسبت موضوع مقاله در پيرامون تشريح نقل كنيم :\r\nتشريح در لغت به معنى اظهار و كشف و تبيين شىء است و به اصطلاح عبارت از علمى است كه شناخته مىشود به آن حقيقت اعضاء از روى كميت و كيفيت و وضع يعنى تعداد و صور اشكال و موقع و نسبت آنها با هم از قرب و بعد و مشاركت و محاذات و غيرها .\r\nو فائده علم تشريح بين و بديهى است كه طبيب محتاج بدانست كه تا او را معرفت كما ينبغى حاصل نگردد بحث او از عوارض ذاتيه آن‌كه موضوع آنست آسان نخواهد بود .\r\nو انتفاع طبيب به اين فن از جهت عمل اين‌كه بشناسد مواضع اعضاء را تا آن‌كه\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nتواند ادويه موضعيه را هر يك به جاى لايق خود وضع نمايد تا آن‌كه به زودى اثر ادويه به عضو مأوف مخصوص برسد و نفع آن به اسرع زمانى ظاهر گردد و خطا و خطر واقع نشود .\r\nو ديگر اين‌كه بشناسد مبادى شعب اعصاب و عروق و مفاصل و استخوانها را تا آن‌كه تواند ادويه را بر مبادى آنها استعمال نمايد تا انتفاع آنها به زودى ظاهر گردد كه چون مبادى اصلاح يافتند بواقى كه فروع آنند بالتبع اصلاح مىيابند .\r\nو ديگر اين‌كه بشناسد هيأت اعضاى مفاصل را كه اگر از جاى خود بدر روند بجاى خود تواند آورد و هر آفتى كه به هر يك برسد به حد لايق آن تواند اصلاح نمود .\r\nو ديگر اين‌كه بشناسد اوضاع اعضاء و مواضع آنها را بعضى نسبت به بعضى تا آن‌كه در هنگام عمل آفتى به اعضاء ديگر مانند الياف و عضلات و اعصاب و عروق و غيرها نرسد . . . .\r\nو لكن آنچه را كه اين بزرگواران به فارسى در كتب تشريح ياد شده آورده‌اند در حقيقت ترجمه و تفصيل عبارات علامه شمس الدين محمد بن محمود آملى شارح كليات قانون و صاحب نفائس الفنون از دانشمندان بزرگ قرن هشتم هجرى است چنان‌كه در آغاز شرح تشريح قانون گويد :\r\nأقول : و انا العبد الضعيف محمد بن محمود الآملى : إن علم التشريح من معظم اركان الطب إذ به يحصل الاطلاع على تركيب البنية و غوامض الحكمة و الطبيب ينتفع به من وجوه ؛ الاول من معرفة جواهر الاعضاء و أجزائها . . . . « 1 »\r\nالبته جاى انكار نيست كه علم تشريح و طب مانند بسيارى از شعب علوم و فنون\r\n\r\n\r\n","description":"","footnote":"\r\n( 1 ) . شرح تشريح قانون ، ص 192 ، ط هند .\r\n","page_name":" 394 ","page_number":394},
  {"content":"\r\n\r\nسال‌به‌سال بلكه ماه‌به‌ماه و روزبه‌روز در ترقى و تكامل‌اند .\r\nمثلا جناب شيخ رئيس در قانون در عمل جراحى كليه سنگ گرفته گويد : و قد يتصدى قوم لاخراجها ، - يعنى اخراج حصات كه سنگ كليه باشد - من الخاصرة و من الظهر و هو خطر عظيم و فعل من لا يعقل له . . . . « 1 »\r\nو امروز عمل شديدتر از آن مىكنند و كليه را مىگيرند و كليه ديگر را پيوند مىدهند و هيچ خطرى روى نمىآورد و فعل آن هم فعل عاقل است نه فعل من لا يعقل در اينجا مسأله‌اى فقهى روى آورد كه گفته آيد .\r\nو نيز جناب بوعلى در قانون در بيمارى سرطان گويد كه سرطان را مجروح نكنند كه قطع عضو سرطان گرفته موجب زيادتى شر مىشود و در عضو ديگر پديد مىآيد « 2 » كه اين دستور هنوز تا امروز در حدى به قوت خود باقى است .\r\nيكى از شگفتيهاى بسيار چشمگير جناب استادم حضرت علامه ذوالفنون آية اللّه حاج ميرزا ابو الحسن شعرانى رضوان اللّه تعالى عليه در اثناى تدريس موضوع بيهوش كردن بيمار و به هوش آمدن آن بود كه در كتب قدماء و عمل جراحى آنان سابقه ندارد .\r\nو لكن بايد انصاف داد كه دانشمندان پيشين را در ترقى و تكامل علوم حقى عظيم و اهميتى بسزا است چه هر سابقى معد و كارگشاى لاحق در رشته‌هاى علوم است و در حقيقت اساس و پايه طب امروز همان طب ديروزى است همانند ساير علوم از رياضى و هيئت و غيرهما .\r\nبويژه پيشينيان را در اهتمام به گياه شناسى و بيان خواص آنها و تعريف ضار و نافع اغذيه و درمان به ادويه گياهى و پشتكار به فنون تجربى در معرفت به فوائد و\r\n\r\n\r\n","description":"","footnote":"\r\n( 1 ) . قانون كتاب سوم ، ج 2 ، ص 258 ، ط رحلى سنگى .\r\n( 2 ) . قانون كتاب چهارم ، ص 70 - 71 ، ط رحلى سنگى .\r\n","page_name":" 395 ","page_number":395},
  {"content":"\r\n\r\nمنافع اشياء مطلقا اعم از مدنى و نباتى و حيوانى و نظائر امور ياد شده ايثار و جان نثارى و از خودگذشتگى شگفت است كه همواره بشر مديون خدمتهاى علمى آن بزرگوارانست چنان كه صيدنه ابوريحان بيرونى و ذخيره خوارزمشاهى و جامع ابن بيطار عشاب اندلسى و تذكره داود انطاكى و تحفه حكيم مؤمن و مخزن الادويه محمد حسين عقيلى علوى و دهها كتاب ديگر در موضوعات ياد شده گواهند .\r\nشيخ رئيس رحمهء اللّه عليه در چند جاى طبيعيات شفاء بويژه در نبات و حيوان آن سخن از تجربه به ميان آورده است تجربه در لسان دانشمندان ستوده شده است بدين لحاظ كه بسيارى از داروها و درمانها و پديده‌هاى علمى از تجربه بدست آمده است .\r\nدر فصل دوم مقاله هشتم حيوان شفاء گويد :\r\nو قد حكى لى شيخ ممن كان يحب الصيد و كان من الثقات أنه عاين الحبارى تقاتل الأفعى و تنهزم عنه الى بقلة تتناول نها ثم تعود و لا تزال ذلك دأبها و أن هذا الشيخ قد كان قاعدا عند مصيدته فى كن غائر فعل القنصة و كانت البقلة قريبة من مسكنه فلما اشتغلت الحبارى بالافعى قلع البقلة فعادت الحبارى إلى منبتها ففقدتها و أخذت تدور حول منبتها دورانا متتابعا حتى خرت ميتة فعلم الشيخ أنها كانت تتعالج بأكلها من اللسعة و لما شرح لى لون البقلة و شكلها خمنت أنها الخس البرى . « 1 »\r\nترجمه : حبارى بضم اول و الف مقصوره ، پرنده‌ايست آبى از جنس مرغابى شبيه به مرغ خانگى كه آن را به فارسى شوات بفتح اول گويند . و قنصه جمع قانص بمعنى شكارچى است مثل طالب و طلبه . خسّ ، كاهو را گويند . و خس برى ، كاهوى بيابانى است در مقابل كاهوى بستانى و مىدانيم كه كاهوى بستانى منوم است و اندكى تلخى دارد كاهوى برى از آن تلختر و منومتر است .\r\n\r\n\r\n","description":"","footnote":"\r\n( 1 ) . شفا ، ج 1 ، ص 420 ، ط رحلى سنگى .\r\n","page_name":" 396 ","page_number":396},
  {"content":"\r\n\r\nيعنى : پيرمردى دوستدار شكار كه به دو اعتماد داشتم برايم حكايت كرد كه به عيان ديده است شوات با افعى به جنگ افتاد و تا از افعى آسيب مىديد و شكست مىخورد به گياهى روى مىآورد و از آن گياه مىخورد و سپس بسوى افعى بر مىگشت ( كه گويا آشيانه شوات در آنجا بود و جوجگانش در آشيانه ) و همواره بر اينسان بود و آن پيرمرد در شكارگاه خود در پوششى چنان‌كه كار شكارچيان است پنهان بود و آن گياه نزديك جايگاهش رسته بود پس گاهى كه شوات با افعى سرگرم به جنگ بود پيرمرد آن گياه را بركند پس چون شوات به رستنگاه آن گياه برگشت آن را نيافت و شروع كرد به گرد رستنگاه آن پيوسته دور زدن تا اين‌كه افتاد و مرد پس آن مرد فهميد كه شوات خود را به خوردن آن گياه درمان مىكرد و از زهر افعى نجات مىيافت ( كه گويى افعى دشمن جوجگان شوات است و شوات براى روز مبادا آشيانه‌اش را در نزديك چنان گياهى مىسازد ) .\r\nشيخ رئيس گويد چون آن پيرمرد رنگ و شكل آن گياه را برايم حكايت كرد تخمين زدم كه بايد آن گياه كاهوى برى بوده باشد .\r\nغرض اين‌كه شيخ رئيس رضوان اللّه تعالى عليه واقعه‌اى تجربى را كه بيانگر يك حقيقت و واقعيت درمانى است چنان اهميت مىدهد كه او را در متن كتاب عظيم الشأن شفاء نقل مىكند تا دانسته شود كه در تاليف كتب طب و يافتن خواص اشياء تا چه پايه اهتمام و اعتناء داشته‌اند و مقدمات پيشرفت را براى ديگران فراهم كرده‌اند . و از اين گونه وقايع تجربى در كتب مربوطه بسيار حكايت شده است .\r\nهيچگاه انسان از تحصيل معارف فارغ نبوده است و همواره در كار كاوش و پژوهش و بينش بوده و هست . بقول متين شيخ بزرگوار ابن سينا در تعليقات : النفس\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nالانسانية مطبوعة على أن تشعر بالموجودات « 1 » .\r\nيعنى انسان بر پى بردن به هستيها سرشته شده است كه موشكافى كند تا به تار و پود و نهان و آشكار هر چيز آگاه شود و به فرموده ديگرش در آغاز شناختن قياس دانشنامهء علائى : به هر نادانسته راهى است كه به وى دانسته شود .\r\nاز آن جمله انسان همواره در راه چاره بيماريها و در انديشه و كار يافتن درمانها كه بخش بسيار بزرگ آن وابسته به علم آناتومى است بوده و هست و مىداند كه هر دردى را درمانى است .\r\nبه فرموده رسول اللّه صلّى اللّه عليه و إله و سلّم : تداووا فان الذى أنزل الداء أنزل الدواء « 2 » و نيز فرموده است : ما أنزل اللّه من داء إلا أنزل له شفاء « 3 » .\r\nو همچنين از امام صادق عليه السّلام است كه : ما خلق اللّه داء إلا جعل له دواء « 4 » .\r\nبه مناسبت روىداد بحث خيلى به اختصار از تاريخ تشريح مستفاد از دو كتاب مستطاب جواهر التشريح و تشريح البشر كه پيشترك از آنها نام برده‌ايم و نيز از تاريخ طب مستفاد از كتاب گرانقدر پزشكى نامه تاليف منيف مرحوم ميرزا على اكبر طبيب كرمانى كه حاكى شمه‌اى از خدمات ارزنده پيشينيان در تشريح و طب‌اند چند سطرى مىنگاريم :\r\nپيشينيان از تشريح حيوانات و به‌خصوص از تشريح ميمون در كالبدشناسى انسان راهى مىيافتند و آشنايى بدست مىآوردند اقدمين از ملت يهود و غيره كه اغلب شكافتن بدن انسان و حيوان در مذهبشان نهى شده بود از ذبح حيوانات براى\r\n\r\n\r\n","description":"","footnote":"\r\n( 1 ) . تعليقات ، ص 30 ، ط مصر .\r\n( 2 ) . بحار الانوار ، ج 14 ، ص 503 ، ط كمپانى .\r\n( 3 ) . بحار الانوار ، ج 14 ، ص 503 ، ط كمپانى .\r\n( 4 ) . بحار الانوار ، ج 14 ، ص 503 ، ط كمپانى .\r\n","page_name":" 398 ","page_number":398},
  {"content":"\r\n\r\nغذا و قربانى كردن معرفتى به اشكال اعضاء و هيئات آنها تحصيل كرده بودند .\r\nاول ملتى از قدماء كه به علم شريف تشريح اعتناء كرده بود حكماى اصطخر فارس بودند و پس از آنها اطباى مصر كه به تكميل صنعت حفظ اجساد موتى و ذخيره كردن و تازه و خوب نگاهداشتن آنها بيشتر از شفاى مرضى اهتمام داشتند لذا در شكافتن بدن انسانها و موميائى كردن آنها به مطالبى تشريحى دست يافتند .\r\nبعد از آنها يونانيان در اين علم شريف بيشتر دقت كردند و اعتناء زياد نمودند ليكن چون تشريح انسان در مذهبشان نهى شده بود و محرم بود هر چه امتحان و تحقيق مىكردند در حيوانات بود حتى اين‌كه ذى مقراطيس ( ديموكريت ) حكيم ، استاد بقراط غالبا اوقات خود را در بيابانها و جايهاى خلوت و جنگلها بسر مىبرد و به عمل تشريح اشتغال داشت عوام الناس او را مجنون مىخواندند بقراط تجسس كرده معلوم نمود كه خلوتى مىجسته است كه حيوانى بدست آورده تشريح نمايد به مردم خبر داد كه اين نه مجنون است عاشق علم است و به تكميل تشريح مىكوشد .\r\nارسطاطاليس استاد اسكندر كه تخمينا هزار سال قبل از بعثت حضرت ختمى ماب صلّى اللّه عليه و إله و سلّم مىزيست اول كسى است كه حيوانات زنده را تشريح كرد و از مشابهت و مقايست حيوانات به انسان بعض مطالب و تعريف و بيانات در علم تشريح نوشت .\r\nو در رأى بقراط كه پيش از وى بود و مىپنداشت اوعيه دمويه از دماغ رسته‌اند طعن مىزد كه اين اوعيه از قلب رسته‌اند نه از دماغ يعنى منبت اوعيه خون قلب است نه دماغ .\r\nدر تاريخ تشريح آورده‌اند كه بقراط و شاگرد وى « اسكليپياذ » در علم تشريح چندان كامل و متين نبوده‌اند و تنها تشريح عظام و مواضع احشاء را مىدانستند اما شرايين را از آورده و اعصاب را از اوتار تميز نمىدانند .\r\nآورده‌اند اول كسى كه اجساد آدمى را تشريح كرد و كالبد انسان را شكافت دو\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nنفر به نام « ارازيسطراطوس » و « ايروفيل » كه هروفيل نيز گويند ، بوده‌اند .\r\nاولى پسر كوچك ارسطاطاليس بوده است و دومى حكيمى بود در مدينه كرتاچنس اين دو شخص نامور پس از مدتى كه به تحصيل علوم به‌خصوص طب و شعب آن مشغول بودند به ديار مصريه سفر كردند و در اسكندريه ماندند و در مدرسه اسكندريه كه بانى آن « الابطلوميون » بوده است تشريح انسان مىكردند و مردم را صنعت طب ميآموختند و در آنجا از معلمين بسيار معروف شدند پس از آن علم تشريح در اسكندريه متداول شد .\r\nبعد از آن در مدت ما بين اين دو شخص و جالينوس كه در حدود پانصد سال بوده است علم تشريح ترقى نيافت و بر يك حالت بماند تا آن‌كه بيش از چهار صد سال قبل از هجرت حضرت خاتم انبياء صلّى اللّه عليه و إله و سلّم جالينوس ظاهر شد و مدرسه جديدى براى تشريح بنا كرد و در آن علم تشريح تحصيل مىشد . جالينوس بهتر از جميع متقدمين در اين علم تعمق نمود چنان‌كه بزرگترين مشرحين قدماء شد و عصر او عصر دوم ترقى تشريح خوانده مىشود .\r\nجالينوس ثابت كرده است كه شرايين مادام الحيات پر از خون‌اند و ابدا هوا در جوف آنها نيست و بدين‌نظر صحيح بر « ارازيسطراطوس » كه بر آن شده بود كه شريانها پر از خون نيستند هوا هم در آنها هست طعن مىزد چنان‌كه بر برخى از آراى ديگر وى .\r\nكتابى را كه جالينوس در علم تشريح تصنيف كرده است بيشتر از هزار سال در ميان اطباء متداول و معتبر بوده است و درباره زمان بعد از جالينوس مؤلف جواهر التشريح و همانند آن مؤلف تشريح البشر كه پيشتر از آنها ياد كرده‌ايم چنين گفته‌اند :\r\nبعد از جالينوس اين علم به همين حالت ماند و در بلاد مصريه باز تحصيل\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nتشريح مىكردند اعراب بخصوص حكماى كبارى از آنها كه در اسپانيول بودند اگرچه ظاهرا اجتناب از تشريح داشتند اما از بابت اين‌كه در جراحى زياد ماهر بودند معلوم بود كه تشريح كرده بودند و مىكردند تا اين‌كه عمر بن الخطاب كتابخانه اسكندريه را كه از مبدأ خلقت آدم تا آن زمان آنچه كتاب از هر علم تاليف شده بود به سعى زياد جمع كرده بودند كه مثل آن إلى الآن ممكن نشده است به آتش هواى خود سوزانيد « 1 » ، كتب تشريحيه كه از اول انكشاف تشريح تا آن وقت مانده بود تماما را بسوخت و از تشريح نهى نمود . معلمين به بلاد مغرب رفتند علم تشريح مهجور و متروك شد .\r\nپس از چندى اعراب كتب جالينوس را بدست آورده علاوه بر غلطهائى كه داشت « 2 » چون در ترجمه يونانى چندان ماهر نبودند غلطات زياد ديگر بر آن افزودند و مدتى در ميان آنها متداول بوده و هست تا اين‌كه آفتاب علم از افق مغرب طلوع نموده پس از چندى به نصف‌النهار تحقيق و تدقيق رسيده كه اكنون اين علم رزين در آن سرزمين كالشمس فى وسط السماء واضح و منكشف گرديده است بيشتر از ششصد سال قبل از اين‌كه ابتداى هنگام سوم ترقى تشريح است « ماندينبى » معلم در مدرسه بولنى ايطاليا در حضور شاگردهاى خود انسان تشريح مىكرد كتابى تصنيف كرد كه مدتى در ميان اطباء متداول بود با كمال احتياط بسيارى از غلطهاى جالينوس را تصحيح كرد . تا اين‌كه « وسل ايطاليائى » ظاهر شد در پاداوى ايطاليا انكشافات جديده در تشريح نموده بدون خوف غلطهاى جالينوس را واضح كرد جهال و\r\n\r\n\r\n","description":"","footnote":"\r\n( 1 ) . تفصيل اين واقعهء جان‌گداز را در كتاب ناسخ التواريخ ، ج 2 ، ص 386 - 387 ، چاپ سنگى كتاب عمر از وقايع اقاليم سبعه طلب بايد كرد .\r\n( 2 ) . جالينوس با اين‌كه در علم تشريح از جميع متقدمين بهتر تعمق نمود و به حقايقى دست يافته بود و كتابش در اين علم بيشتر از هزار سال در ميان اطباء متداول بوده است سهو زياد و اشتباه بسيار در تشريح دارد .\r\n","page_name":" 401 ","page_number":401},
  {"content":"\r\n\r\nحاسدين از اطباء بر او شوريدند از خوف آنها از مدرسه پس از آن از شهر خارج شده بكشتى رفت از قضا كشتى او طوفانى گشته در دريا هلاك شد كتابى كه نقشه‌هاى تشريحى زيادى داشت تاليف كرده ناتمام مانده بود شاگردهاى كافى قابلى داشت آن را به اتمام رسانيدند كه هنوز هم در دست است و همچنين از آن وقت تا به حال معلمين بيشمارى آمده تشريح كرده اسامى بعض آنها را كه مشهورتراند ذكر مىكنيم .\r\n« أوستاش » و « فلوبيوس » و « آنكرآسياس » و « فارول » و غيرهم كه بعضى در تشريح دماغ و بعضى در احشاء و ساير اعضاء مسائل مهمه منكشف نمودند . « وزال » و « سروه » و « سرزال‌پن » هر يك قسمتى از دوران خون را دانستند . « فابريز » كه معلم « هروه » بود ، در سنه 1574 عيسوى مطابق سنه 977 هجرى ولوول داخل وريدها را پيدا كرد . ولى هنوز نتيجه‌اى را كه دوران خون باشد نمىدانستند تا اين‌كه در سنه 1619 عيسوى مطابق سنه 1026 هجرى « هروه » معلم انگليسى حكيمباشى « شارل » اول پادشاه انگليس دوران خون را منكشف نمود ، نه سال بعد از او « آزلى » عروق كيلوسى را شناخت . بيست و شش سال بعد از او « پكه » مخزن و مجمع الكيلوس و مجراى صدرى را يافت . چهار سال بعد از او « بارتلن » معلم مدرسه پاويا عروق لمفاتيكى را ظاهر ساخت بنابراين پس از قرن شانزدهم عيسوى شروع به شناختن اجزاء دوران خون شد در وسط قرن هفدهم « هروه » آن را آشكار كرد در اواخر قرن هفدهم و اوائل قرن هيجدهم تكميل شد چنان‌كه معروف است هيچ‌وقت مثل از اواسط قرن شانزدهم الى اواخر قرن هفدهم انكشافات عمده در تشريح نشده است .\r\n« وينزلّو » و « مركانيئى » و « ويلّيس » و « ويوسنس » و « استينو » و « حالر » و « سبتيه » و « دسول » هر يك مطالب جديده يافته‌اند .\r\nو از متأخرين قريب به عصر ما « بيّه » و « پايل » و « اسپلند ثانى » و « سمرنگ » و\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n« شسيه » و « اسكارپا » و « بيشا » و « مكل » و « ژول كلوكه » و « بطال » و « دوماس » و « دوپويترن » و امثال آنها كه همه مستغنى از تمجيداند مطالب عاليه فهميدند .\r\nمعاصرين پيشتر از پيشينيان‌اند از مشاهير آنها « كل دبرنارد » و « ساپه » و « بركا » و « ربن » و « شاركو » و « وولپيان » ريشه و غيرهم‌اند كه هر يك مساعى جميله كرده انكشافات مفيده نموده در تشريح ذره‌بينى ترقى بسيار كرده‌اند و به همينطور در ساير ممالك اروپا كه ذكر آنها موجب اطناب است در همين قرن زياد در تشريح پيش رفته‌اند به‌خصوص در آلمانى كه در كليه تشريح بخصوص در تشريح ذره‌بينى فوق العاده جهد كرده‌اند .\r\nاعتقاد بعضى اين است كه در اين فن در اول درجه واقع‌اند و الى الان كسى به درجه آنها ترقى نكرده است .\r\nاين بود شمه‌اى از تاريخ تشريح كه از مآخذ ياد شده به اختصار نقل كرده‌ايم بسيار شايسته بود كه حروف لاتين هر اسم با آن نوشته شود تا تلفظ آن به درستى و آسانى صورت گيرد چه اين كه در هر زبان لغت بيگانه به صورتهايى در مىآيد مثلا عرب در تصرف لغت بيگانه گويد : عجمى فالعب به ما شئت ، يعنى : واژه بيگانه است هرگونه مىخواهى بدان بازى كن چنان كه « هروه » در تشريح البشر به صورت « اروى » درآمده است و « هرفيل » به صورت « ايروفيل » ، « هروه » لاتين آن بدين‌وجه است  ( Harvey )  . در صفحه 795 جلد پنجم گراندلاروس بيوگرافى وى مذكور است و در آنجا بدين عبارت ستوده شده است .\r\n Du Sang . \r\n Harvey S'est Immortalise Par La Decouverte De La Circukation \r\nيعنى : هروه جاويد است زيرا كه كاشف دوران خون است .\r\nو لكن چون اين‌گونه مقالات و مباحث خواص را به كار آيد كه به تلفظ اسامى و\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبيوگرافى دانشمندان ياد شده به خوبى آگاهند بدانچه نگاشته آمده است اكتفا شده است جز اين‌كه طبيب هروى ( محمد بن يوسف ) در كتاب بسيار مفيد بحر الجواهر در لغت طب از جالينوس ياد شده چند سطرى ذكر كرده است كه هم طبيب را به كار آيد و هم ديگران را نقل آن را - هر چند كه خارج از موضوع مقاله و جمله معترضه است - مغتنم مىدانيم :\r\nجالينوس از جمله هشت طبيب كه مرجع و مآب و رؤوس ارباب صناعت طب بودند يكى او بود . وى ختم اطباى كبار بود و در علم طب چهار صد كتاب تصنيف كرد و زنى را كه در علم طب مهارتى داشت خصوصا در معالجه زنان دريافت و از او ادويه بسيار قليل الوجود بدست آورد و بعد از آن به جانب مصر سفر كرد و مدتى از براى تحصيل عقاقير در آنجا اقامت كرد .\r\nاز سخنان اوست : شرف نفس انسان را بدان توان شناخت كه از ملابست اعمال دون و مزاولت امور حقير اجتناب نمايد و پيوسته خاطر وى به عظائم امور مقصور باشد .\r\nو چنين استماع افتاده كه وى را در آخر عمر اسهالى شد و مدتى مديد هر چند در معالجت خود جدوجهد نمود آن مرض بيشتر مىشد مردم طعن بسيار مىكردند كه با وجود كمال در معالجت امراض خصوصا در اين مرض عجب درمانده است .\r\nآخر الامر از طعن مردم به تنگ آمد و ايشان را بخواند و فرمود كه خمى بيارند و پرآب كنند و اندك داروى بر آن آب زد و بعد از آن فرمود تا آن را بشكستند آن آب بسته شده بود ، فرمود كه از اين دارو بسيار خورده‌ام اصلا نفع نكرد بدانيد كه علم و تجربه در حين قضاى حق تعالى به امرى هيچ‌نفع نمىدهد . « 1 »\r\n\r\n\r\n","description":"","footnote":"\r\n( 1 ) . بحر الجواهر ، ص 97 - 98 ، ط سنگى .\r\n","page_name":" 404 ","page_number":404},
  {"content":"\r\n\r\nاما سير تاريخ طب نقل به اختصار از كتاب پزشكى نامه ياد شده اين‌كه طب به معنى پزشكى و داروى جسم و روح و درمان هر دو مىباشد و در اصطلاح پزشكان علمى را گويند كه بواسطه آن صحت و اعتلال ابدان بشرى شناخته مىشود و غرض از آن حفظ صحت است در صورتى كه حاصل بود و استرداد آن هرگاه زايل شده باشد در ابتداى تمدن در ميان نوع انسانى آنچه در دست مردم بود مأخوذ از استقراء و تجارب بود اول گروهى كه شروع در اين علم نمودند اهالى شهر بابل بودند و آن نخست شهرى است كه در روى زمين پس از طوفان نوح بر پا شده است دأب آنان بر اين بود كه بيمارها را در گذرگاه‌هاى مشهور شهر ميآوردند و نگاه مىداشتند تا در مداواى آنها از عابرين - كه يا خودشان به آن درد مبتلى شده‌اند و تجربه‌اى حاصل كرده‌اند و شفا يافته‌اند و يا از ديگرى كه مبتلى شده بود و آگاهى حاصل نموده بودند - كسب استفاده كنند و آنچه را كه در اين راه تحصيل مىنمودند به خصوص اسامى دواهاى حتمى الاثر و طريق استعمال آنها را بر الواح مىنوشتند و ضبط مىكردند و بسيارى از مردم ديگر مانند مصريها به بابليها اقتداء مىكردند .\r\nدر سال 1564 قبل از ميلاد اخراج دم از عروق بواسطه فصد معمول گشت و در سال 1504 ق . م استعمال مقييى و در سال 1494 ق . م استعمال ضمادات متداول شد .\r\nو در ميان عبريها و بنى اسرائيل حضرت سليمان عليه السّلام كه بعد از پدرش حضرت داود نبى عليه السّلام در سال 1014 قبل از ميلاد بر تحت نبوت جلوس كرد اول كسى است كه در خواص نباتات و حيوانات سخن رانده است .\r\nو گروه آسينه در 200 سال قبل از ميلاد مشغول به تعليم و تعلم علم طب بودند و از قوه مولده نباتات و جمادات گفتگو مىكردند .\r\nدر يونان بنى اقليموس كه قبل از بقراط بودند خلفا عن سلف مشغول به تداوى أمراض بودند اين طايفه علم را از شخصى موسوم به « اسكولاپ » پسر « آپولون » اخذ\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nكرده بودند و اسكولاپ از شخص ديگرى مسمى به « شيرون قنطورى » آموخته بود ، تا آن‌كه در 460 سال قبل از ميلاد بقراط در يونان ظاهر گشت و كتبى چند در اين صناعت نوشت و چون اين دانشمند بزرگوار نخست كسى است كه تجربياتى را كه در دست مردم بود ضبط نموده و مدون كرد و بعضى قواعد اساسى در نظر به احوال مرضى و تجربيات اختراع نمود و بيمارستانهاى چند مرتب ساخت لهذا اختراع طب را به او نسبت مىدهند و او را أب الاطباء و امام الاطباء مىنامند .\r\nو در سال 384 قبل از ميلاد فيلسوف بزرگ ارسطاطاليس كه معلم اسكندر مقدونى بود ظاهر گشت و شروع در تشريح حيوانات و فحص از طبايع و خصوصيات او نمود . و نيز ثابت نمود كه توليد اصوات بواسطه تموج هوا است . و ثقل هوا را او معين كرد .\r\nدر سال 150 بعد از ميلاد جالينوس ظاهر شد و دائره طب را وسعت داده است و كتبى چند در طب تصنيف كرد و در همين زمان نيز « روفس » و بعضى ديگر ظاهر شدند و دائره طب را وسعت دادند .\r\nدر زمان قياصرهء روم تا زمان ملوك بنى عباس اطباى بزرگ ظاهر شدند چنانچه در مائه پنجم بعد از ميلاد « ثيودورس برسيان » چهار مجلد كتاب به زبان يونانى در طب تصنيف نمود ؛ جلد اول در ادويه مسهله عامه ، جلد دوم در معرفت امراض ، جلد سوم در امراض مخصوصه به زنها ، جلد چهارم در مجربات طبيعيه . و اين مجلدات را به زبان لاتينى ترجمه كرده‌اند .\r\nو تقريبا پنجاه سال بعد از اين دانشمند « ابسيوس » نيز كتابى تاليف نمود و از جالينوس در اين كتاب پيروى كرد .\r\nو از قدماى اطبا بعد از بقراط و جالينوس « اسكندوترالى » است كه صاحب دو تأليف مشهور يكى در ادويه و ديگر رساله‌اى متعلق به دود احشاء است در اين\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nكتاب جز تجربه و اختبار بر چيز ديگرى استدلال نكرده است .\r\nو در مائه هفتم بعد از ميلاد « بولس » نام همه انواع مسائل طبيه را تلخيص كرده و جمع نمود و آن كتاب بخصوص جزء هفتمش كه در تشريح است مقبول عامه اطباء گرديد و از متقدمين اول كسى كه در فن ولادت گفتگو كرده اين دانشمند است .\r\nدر زمان ملوك بنى اميه و بنى عباس بعضى از اطباى يهود و نصارا از قبيل جويه يهودى و بختيشوع نصرانى را استخدام كردند و ترويج اين فن شريف را مىنمودند .\r\nهارون رشيد و پسرش مأمون را در طلب علوم فلسفيه و طبيه رغبتى تمام بود و مأمون را بيشتر چنان‌كه از اطراف و اكناف عالم حكم به جمع‌آورى علماء و اصحاب معارف را مىكرد و آنها را بسيار گرامى مىداشت و كمال جدوجهد را در ترجمه كتب فلاسفه يونانى به زبان عربى داشت . و مترجمينى كه بر آنها اعتماد بسيار مىنمود چهار نفر بودند : حنين بن اسحاق عبادى و يعقوب بن اسحاق كندى و ثابت بن قره حرانى و علم بن فرجان طبرى . و مؤلفات فيثاغورس و افلاطون و ارسطاطاليس و بقراط و جالينوس را از زبان يونانى به زبان عربى ترجمه نمودند .\r\nو همچنين عبد الرحمن اموى ملقب به ناصر در اندلس نيز در ترجمه اين علوم به نهايت راغب بود .\r\nو در اين قرن فلاسفه بزرگ در اسلام ظاهر شدند كه از جمله آنان يعقوب بن اسحاق كندى و ابو نصر فارابىاند فارابى اصل وى ترك و مولدش فاراب و از اكابر فلاسفه مسلمين بشمار مىآيد و به تعبير ابن خلكان در تاريخش : و هو اكبر فلاسفة المسلمين و لم يكن فيهم من بلغ رتبته فى فنونه . . . « 1 » ، فارابى در شهر دمشق در سال 339 ه وفات كرده است .\r\n\r\n\r\n","description":"","footnote":"\r\n( 1 ) . تاريخ ابن خلّكان ، ط سنگى رحلى ، ج 2 ، ص 191 .\r\n","page_name":" 407 ","page_number":407},
  {"content":"\r\n\r\nو از جمله اطباى بزرگ يكى يوحنا پسر ماسويه است كه طبيب مخصوص هارون رشيد بود و در نزد وى منزلتى تمام داشت . اين دانشمند داراى مؤلفات كثيره است مانند كتاب برهان و كتاب بصيرت و كتاب حميات و كتاب فصد و حجامت و كتاب جذام و كتاب اغذيه و كتاب معده و كتاب ادويه مسهله حنين بن اسحاق عبادى كه يكى از مترجمين اربعه ياد شده است ، شاگرد يوحنا بوده است و در نزد مأمون تقرب زيادى داشت و داراى مؤلفاتى است از قبيل كتاب اغذيه و كتاب تدبير ناقهين و كتاب ادويه مسهله و علاوه به طريق سؤال و جواب كتابى در فن نظرى و فن عملى طب تاليف كرده معروف به « مسائل حنين » .\r\nيكى از شاگردان حنين خواهر زاده‌اش به نام « حبيش اعسم » برخى مطالب مهم بر كتاب مسائل حنين افزوده است .\r\nو شيخ عبد الرحمن نيشابورى كه از فحول اطباء مىباشد شرح مبسوطى در دو مجلد بر آن نوشته و از كتب عمده طب بشمار مىآيد بالجمله پس از آن‌كه كتب بقراط و جالينوس را ترجمه نمودند اطباى اسلام پيروى استنباطات اين دو دانشمند يوحنا و حنين را كرده و مؤلفات بسيارى تاليف نمودند .\r\nو از جمله آنان محمد بن زكرياى رازى است كه طب را از حكيم ابو الحسن بن زيد طبرى صاحب كتاب فردوس الحكمه اخذ كرده بود . رازى مطالب مهمه كتب بقراط و جالينوس را جمع كرده در قريب سى مجلد آنها را ايراد نمود و اسم آن را حاوى كبير گذاشت . از اين جهت است كه گفته‌اند : « علم طب معدوم بود بقراط آن را ايجاد نمود و مرده بود جالينوس احيائش كرد ، و متفرق بود رازى جمعش نمود ، و ناقص بود شيخ رئيس ابو على سينا تكميلش كرد » .\r\nمحمد زكرياى رازى در سال 320 هجرى پس از آن‌كه از دو ديده نابينا شده بود وفات كرد و در سبب كورى آن چنين نوشته‌اند كه در اثبات صناعت كيميا از\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبراى امير منصور بن امير نصر سامانى كتابى تأليف نمود ، امير منصور فرمان داد آنچه را كه از براى اين ادعا از آلات و ادوات و غيرها لازم است جهت وى مهيا و حاضر كنند تا آنچه ادعا كرده و ضمانت نموده است به عمل بياورد و چون حكيم - اعنى محمد زكريا رازى - عاجز شد ، منصور گفت : گمان نمىكنم كه شخص حكيم به تخليد كذب در كتبى كه آنها را به حكمت نسبت داده است راضى شود پس فرمان داد تازيانه بر سر او زدند و نيز همان كتاب را بقدرى بر سرش زدند تا پاره شده و بواسطه اين صدمه چشمش آب آورده و كور گرديد .\r\nنگارنده حسن حسن زاده آملى گويد كه : شيخ رئيس ابو على سينا در آغاز ، صنعت كيميا را انكار داشت چنان‌كه در آخر فصل پنجم مقاله نخستين فن پنجم طبيعيات شفاء « 1 » به تفصيل صنعت كيميا را رد كرده است و لكن بعد از آن به صحت صنعت كيميا اعتراف نموده است و رساله‌اى در صحت آن به نام حقائق الاشهاد نوشته است و ما بطور مشروح در شرح عيون مسائل نفس به نام سرح العيون فى شرح العيون آن را عنوان كرده‌ايم . « 2 »\r\nو دور نيست كه نحوه تدبير محمد زكرياى رازى در معالجت منصور بن نوح سامانى بدان تفصيل كه در مقاله مطبوع در كتاب شريف « اخلاق پزشكى » « 3 » نقل كرده‌ايم ، سبب چنان اهانت و جسارت منصور سامانى به جناب حكيم محمد زكرياى رازى شده باشد .\r\nطبيب جامع حاذق محمود بن الياس شيرازى متوفاى در حدود ششصد و نود و اند هجرى كتاب « حاوى كبير » رازى را در پنج مقاله كه هر مقاله شامل چندين باب\r\n\r\n\r\n","description":"","footnote":"\r\n( 1 ) . شفا ، ج 1 ، ص 255 ، رحلى ، ط سنگى .\r\n( 2 ) . سرح العيون ، ص 236 ، ط اول .\r\n( 3 ) . اخلاق پزشكى ، ص 27 ، ط اول و كلمه اول همين كتاب هزار و يك كلمه .\r\n","page_name":" 409 ","page_number":409},
  {"content":"\r\n\r\nاست و مجموع آن 339 باب تلخيص كرده است و آن را « حاوى صغير » نام نهاده است .\r\nنسخه‌اى از حاوى صغير ، كامل و بسيار نفيس كه تاريخ كتابت آن 24 رجب 72 هجرى است در كتابخانه محقر اين حقير موجود است .\r\nبيوگرافى آن جناب در « فارسنامه ناصرى » مذكور است و قسمتى از عبارت آن اين است :\r\n« و از مشاهير علماى شيراز است ملك ملوك اطباء ، حاوى كلمات فصحاء و ادباء جالينوس زمان ، بقراط عهد و اوان ، واقف اسرار امراض ، رافع استار اعراض ، دافع انواع آلام ، شافى اصناف اسقام ، استاد حكماء محققين ، مولانا نجم الدين محمود بن الشيخ الربانى الامام الصمدانى صائن الدين الياس شيرازى ، مصنف كتاب « حاوى صغير » در علم طب كه بعد از كتاب قانون شيخ رئيس ابو على سينا و كتاب كامل الصناعة و كتاب حاوى كبير محمد بن زكرياى رازى كتابى در اين صناعت نيست و نيز كتاب « اسرار النكاح » از اوست و او فقيهى كثير الدرايه و طبيبى مقبول الروايه بود . . . « 1 » . به نقل عبارت پزشكى نامه برگرديم :\r\nپس از محمد بن زكرياى رازى شيخ بزرگوار ابو على حسين بن على بن سينا در بخارا ظاهر شد و چون بر حكماى سلف تفوق يافت به شرف الملك شيخ رئيس ملقب گرديد اين دانشمند بزرگ داراى مؤلفات بسيار است از آن جمله كتاب قانون در طب است كه در همه فرنگستان بعد از جنگ صليب و بيدارى ملل فرنگ از خواب جهل طب منحصر به طب ابن سينا بود و كتاب قانون وى را در تمام مدارس تدريس مىكردند و به زبان لاتينى شرحها بر آن نوشتند و با اين‌كه هزار سال از عمر\r\n\r\n\r\n","description":"","footnote":"\r\n( 1 ) . فارسنامه ناصرى ، ج 2 ، ص 141 ، ط رحلى سنگى .\r\n","page_name":" 410 ","page_number":410},
  {"content":"\r\n\r\nاين كتاب مستطاب مىگذرد هنوز به قوت و متانت خود باقى است و چون شفاء و اشاراتش از كتب درسى حوزه‌هاى علميه است و چنان‌كه در مقاله مطبوع در كتاب اخلاق پزشكى « 1 » گفته‌ايم سه تن از اساتيدم كه هر يك از ستارگان فروزان قدر اول آسمان علوم و معارف بوده‌اند قانون طب بو على را تدريس مىفرمودند و اين كمترين آن را از محضر اعلاى علامه حاج ميرزا ابو الحسن شعرانى فرا گرفته است .\r\nبعد از اين دو بزرگوار - اعنى رازى و ابن سينا - ابو على يحيى بن عيسى صاحب كتاب منهاج ظاهر شد و در اين كتاب به ترتيب حروف تهجى حشايش و عقاقير و ادويه را ذكر نموده و در سال 493 ه وفات كرده است .\r\nو پس از او « ابو الصلت اميّة بن عبد العزيز اندلسى » ظاهر گشت و كتابى در ادويه مفرده تصنيف نمود و در سال 529 ه وفات كرد .\r\nبعد از آن ابو عبد اللّه محمد طبرستانى معروف به امام فخر رازى ظاهر شده است كه در بسيارى از علوم داراى تصانيف معتبر است و بر كليات قانون شيخ رئيس شرحى نوشته است كه معروف است .\r\nدر سال 876 هجرى مطابق با 1471 مسيحى در عصر لوئى يازدهم از سلاطين فرانسه انجمن طبى در شهر پاريس برپا شده و مؤلفات فخر رازى را تدريس مىنمودند و پيرو قوانين ابن سينا بودند و همين كه فن طبابت در سال 840 هجرى مطابق با 1436 مسيحى اختراع شد و نوع كتب علمى بناى انتشار گذاشت نسخه‌هاى متعدد از قانون ابن سينا به زبان لاتينى چاپ كردند و مدارس بزرگ و كوچك جهت تحصيل فن طب برپا نمودند و در سائر معارف نيز دانشمندان بزرگ در ممالك فرنگ ظاهر شدند . « 2 »\r\n\r\n\r\n","description":"","footnote":"\r\n( 1 ) . اخلاق پزشكى ، ص 29 ، ط اول .\r\n( 2 ) . پزشكى نامه ، ص 5 - 11 ، ط رحلى سنگى ، نقل به تلخيص .\r\n","page_name":" 411 ","page_number":411},
  {"content":"\r\n\r\nيكى از شراح قانون علامه قطب الدين شيرازى است كه طب را از خواجه نصير الدين طوسى فرا گرفته است و قانون شيخ رئيس را در نزد او خوانده است و در حقيقت شرح قطب بر قانون ، تقريرات درس خواجه است ؛ چنان‌كه شرح قطب بر حكمت اشراق سهروردى نيز تقريرات درس خواجه است .\r\nتاكنون در اين رساله چهار تن از شراح قانون را نام برده‌ايم : ابن نفيس ، محمد آملى ، قطب شيرازى ، فخر طبرى رازى .\r\nجناب شيخ بهائى در اوائل دفتر پنجم كشكول نه نفر از شراح قانون را بدين‌گونه اسم مىبرد : الشارحون الكتاب القانون للشيخ الرئيس :\r\n1 . عز الدين الرازى\r\n2 . قطب الدين المصرى\r\n3 . افضل الدين محمد الجوينى\r\n4 . ربيع الدين عبد العزيز بن عبد الجبار الچلبى\r\n5 . علاء الدين ابن ابى الحزم القرشى المعروف بابن النفيس\r\n6 . يعقوب بن اسحاق السامرى الطبيب بمصر\r\n7 . يعقوب بن اسحاق الطبيب المسيحى المعروف بابن القف\r\n8 . هبة اللّه اليهودى المصرى\r\n9 . المولى الفاضل مولانا قطب الدين العلامة الشيرازى « 1 »\r\nدر بيان سير تاريخى تشريح و طب به همين قدر اجمالى كه به صورت جمله معترضه در اثناء سخن پيش آمده است اكتفاء مىكنيم و به دنباله بحث در تشريح روى مىآوريم .\r\n\r\n\r\n","description":"","footnote":"\r\n( 1 ) . كشكول شيخ بهائى ، ص 499 ، ط نجم الدوله ، سنگى .\r\n","page_name":" 412 ","page_number":412},
  {"content":"\r\n\r\nمىدانيم كه در فن آناتومى ، تنها تشريح عظام و مواضع احشاء را مثلا دانستن كافى نيست اين امور اولى را تا حدى از اجساد كهن مردگان و تشريح حيوانات مىتوان تحصيل كرد ، و لكن شرايين را از آورده و اعصاب را از اوتار تميز دادن و دوران خون را كشف كردن و به تشريح جنين و تشريح ذره‌بينى دست يافتن و . . .\r\nاهميت به‌سزا دارد .\r\nعالم واقعى به علم تشريح آن كسى است كه علم وى به تشريح از روى تحقيق و يقين باشد نه مستنبط از قياس و تخمين ؛ و دلائل مسائلش بر شهود و عيان باشد نه قياس و بيان و مبتنى بر تكرار ديدار باشد نه مكتفى به استماع و نقل اخبار همان‌گونه كه جناب شيخ بزرگوار ابن سينا در قانون فرموده است : و أما الاعضاء و منافعها فيجب أن يصادفها بالحس و التشريح .\r\nلاجرم ضرورت مزاولت به عمل تشريح در تعليم و تعلم لازم آيد و در اين مقام بعضى از مسائل شرعى فقهى روى آورد كه بايد عنوان شود .\r\nالبته كالبد شناسى حيوانات براى مبتدى در علم آناتومى بسيار مفيد خواهد بود كه هر كارى مشقى دارد تا آن كه شاگرد اوستاد شود و رموز آن كار را بداند و بفهمد به گفته رسا و شيواى عارف بزرگوار مجدود بن آدم سنائى غزنوى :\r\n غازيان طفل خويش را پيوست * تيغ چوبين از آن دهند بدست \r\n تا چو آن طفل مرد كار شود * تيغ چوبينش ذوالفقار شود \r\nمرحوم مولى اسماعيل سبزوارى در كتاب ارزشمندش مجمع النورين معروف به حيوان سبزوارى فرمايد :\r\nديدم كه مير غضب پسر خود را سفارش مىكرد و مىگفت برو به سلاخ‌خانه كله گوسفند بسيار است چشم كله گوسفند را بكن و مشق كن تا ماهر و استاد شوى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاگر وقتى پادشاه حكم كند كه چشم كسى را بكن ، به زودى فارغش كنى و خودت را معطل نكنى . « 1 »\r\nدر بيوگرافى رنه دكارت فرانسوى « 2 » آمده است كه : روزى يكى از دوستانش بديدارش رفته بود دكارت با كارد و دستى خون آلود درب خانه را به روى دوست بگشود . دوست گفت اين چه حالت است ؟ گفت به مطالعه مشغولم ديد دكارت در حياط پشت خانه به تشريح گوساله‌اى سرگرم بود .\r\nو لكن تشريح حيوان نمودى از معرفت تشريح انسان است زيرا كه :\r\nاعضاء حيوانات بحسب اختلاف نفوسشان و بحسب آنچه كه در تعيش محتاج بدانند مختلف مىباشند براى اين كه اعضاء آلات نفوس در ظهور و صدور افاعيل آنهايند لذا به هر يك از حيوانات به حسب حاجت و ضرورت اعضائى مختلف در عدد و مقدار و هيئت و شكل و اوضاع داده شده است .\r\nبلكه سخن در تشريح فراتر از آنست كه گفته آمد و به عبارت مرحوم عقيلى علوى در كتاب متين و رصين مجمع الجوامع و خلاصة الحكمة :\r\nمعرفت تشريح عظام و مفاصل و مانند آن هر دو آسانست در ميت از هر سببى كه باشد موت آن . خصوصا كه مدتى گذشته و گوشت و پوست آن فانى شده و استخوانهاى متصل بهم به رباطات مانده كه محتاج به عمل بسيارى نيست براى معرفت هيئت عظام و مفاصل .\r\nو اما معرفت تشريح قلب و شرايين و حجاب و ريه و مانند آن موقوف بر كيفيت حركت آنست كه آيا حركت شرايين مصاحب حركت قلب است يا مخالف آن ؟ و\r\n\r\n\r\n","description":"","footnote":"\r\n( 1 ) . كتاب حيوان سبزوارى ، ط 1 ، ص 367 ، ط رحلى سنگى .\r\n( 2 ) .  Rene Descartes \r\n","page_name":" 414 ","page_number":414},
  {"content":"\r\n\r\nهمچنين حركت ريه با حركت حجاب ؟ و معلوم است كه اطلاع بر آن حاصل نمىگردد مگر در تشريح زنده و اين بسيار دشوار است بسبب اضطراب آن به جهت رسيدن الم بسيارى به دو .\r\nو أما تشريح عروق صغارى كه در جلد است و چيزى كه قريب بدانست اين نيز در زنده بسيار دشوار است به همان جهت و همچنين در ميت نيز ، خصوصا ميتى كه موت آن به سبب امراض به تخصيص مرضى كه لازم باشد آن را قلت دم و رطوبات ، مانند دق و إسهال و نزف الدم كه در اينها عروق مخفى مىگردند .\r\nو أسهل معرفت تشريح اين اعضاء آنست كه ميتى مخنوق باشد براى آن‌كه در خناق ، روح و خون و قوه ميل به خارج مىنمايند و عروق ممتلى و برآمده مىباشد و ليكن بايد مقارن موت كه هنوز گرمى در آن باقى باشد شكافته تحقيق نمايند براى آنكه اگر زمان طويلى بر آن بگذرد كه خوب سرد گردد خون و ارواحى كه در عروق است انجماد و تحليل يافته حجم آن باريك مىگردد و نقصان در انتفاخ .\r\nو جالينوس گفته كه عادت من اين بود كه مخنوق مىكردم شخصى را كه معرفت تشريح آن اراده مىداشتم در آب تا آن‌كه عروق صغار و كبار آن به حال بماند و لاغر و باريك و منفسخ نگردد عرق از آن بخلاف آن‌كه اگر او را مخنوق به ريسمان و يا غير آن نمايند . « 1 »\r\nبيان : روح و ارواح در عبارت نقل شده بالا به معنى روح بخارى و ارواح بخارى است روحى كه در كتب طب استعمال مىگردد غير از روح به معنى نفس ناطقه انسانى است روح بخارى جسم لطيف گرم است كه از لطافت و صفوت اخلاط اربعهء تن حاصل مىشود و روح به معنى نفس ناطقه انسانى و راى جسم و جسمانى و فوق\r\n\r\n\r\n","description":"","footnote":"\r\n( 1 ) . مجمع الجوامع ، ص 56 - 57 ، رحلى ، ط سنگى ، و ص 51 - 52 ، ط بمبئى .\r\n","page_name":" 415 ","page_number":415},
  {"content":"\r\n\r\nطبيعت مادى است . به قول شيخ رئيس در بعضى از رسائلش : روح بخارى را جان گويند و نفس ناطقه را روان . « 1 »\r\nروح بخارى حامل قوى است . و چون قوى اصناف سه‌گانه حيوانى و نفسانى و طبيعىاند ، روح بخارى حامل آنها را نيز بر سه صنف دانسته‌اند و به صورت جمع ، ارواح بخارى گويند .\r\nيكى از مسائلى كه در كتب طبى قدماء بدان‌نظر و اهتمام تام داشتند اين بود كه در فرق ميان روح بخارى مادى و روح انسانى مجرد از ماده هشدارى دهند كه روح در كتب طبى روح بخارى است نه روان انسانى بلكه فيلسوف قسطا بن لوقا معاصر ثابت بن قره و يعقوب ابن اسحاق كندى در قرن سوم هجرى رساله‌اى به نام الفصل بين الروح و النفس - يعنى فرق ميان روح بخارى و نفس ناطقه - نوشته است .\r\nنگارنده اين رساله قسطا را - پس از تصحيح و اضافاتى توضيحى - در كتاب سرح العيون فى شرح العيون در شرح عين يازدهم عيون مسائل النفس درج كرده است « 2 » .\r\nعلى بن ربن طبرى در فردوس الحكمة « 3 » و همچنين على بن عباس اهوازى در كتاب كامل الصناعة « 4 » به تفصيل در فرق ميان روح بخارى مادى و نفس ناطقه مجرد از ماده اعنى روح انسانى بحث فرموده‌اند .\r\nعلى بن ابى الحزم قرشى در كليات طب در بيان فرق ياد شده گويد :\r\nالارواح و لا نعنى بها ما تسميه الفلاسفة النفس الناطقة كما يراد بها فى الكتب\r\n\r\n\r\n","description":"","footnote":"\r\n( 1 ) . اسفار ، ج 4 ، ص 61 ، آخر فصل آخر باب 5 ، ط رحلى سنگى .\r\n( 2 ) . سرح العيون ، ص 271 - 284 ، ط اول .\r\n( 3 ) . فردوس الحكمة ، ص 60 - 69 ، ط برلين .\r\n( 4 ) . كامل الصناعة ، ج 1 ، ص 149 ، ط مصر .\r\n","page_name":" 416 ","page_number":416},
  {"content":"\r\n\r\nالالهية بل نعنى بها جسما لطيفا بخاريا يتكون عن لطافة الأخلاط كتكون الاعضاء عن كثيفها و الأرواح هى الحاملة للقوى . « 1 »\r\nيعنى : ما طبيبان كه در كتب طب گوييم ارواح ، مراد ما آن ارواحى نيست كه فلاسفه در كتب حكمت الهيه به اسم نفس ناطقه از آن بحث مىكنند بلكه مقصود ما از ارواح آن جسم لطيف بخارى است كه از لطافت و صفوت اخلاط چهارگانه متكون مىشوند چنان‌كه اعضاى بدن از كثيف و غليظ آن اخلاط متكون مىشوند و ارواح بخارى حامل قوىاند .\r\nدر اين رساله به همين مقدار در بيان فرق مذكور اكتفاء مىكنيم . در دو درس 129 و 130 كتاب دروس معرفت نفس « 2 » به پارسى و در شرح عين يازدهم كتاب سرح العيون فى شرح العيون « 3 » به تازى به طور مستوفى فرق مذكور را تقرير و تحرير كرده‌ايم و طالب را بدان دو كتاب ارجاع مىدهيم و بحث تشريح را دنبال مىكنيم .\r\nدر بعضى از مطالب فقهى مثل تعيين كعبين براى مسح پا در مسأله وضوء و مسائلى از كتاب ديات ، و فهم برخى از روايات مانند حديث توحيد مفضل « 4 » و غيرها سخن از تشريح به ميان مىآيد و وجه حاجت به علم تشريح دانسته مىشود چنان‌كه در تفاسير قرآنى در بيان كريمه :  يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ  « 5 » .\r\nجناب شيخ بهائى در شرح حديث چهارم كتاب اربعين به تفصيل در تشريح\r\n\r\n\r\n","description":"","footnote":"\r\n( 1 ) . كليات طب ، ص 19 ، ط رحلى سنگى .\r\n( 2 ) . دروس معرفت نفس ، ص 441 - 447 ، ط اول .\r\n( 3 ) . سرح العيون ، ص 265 - 284 ، ط اول .\r\n( 4 ) . بحار ، ط كمپانى ، ج 2 ، ص 18 - 47 .\r\n( 5 ) . مائده / 7 .\r\n","page_name":" 417 ","page_number":417},
  {"content":"\r\n\r\nكعبين بحث فرموده است چنان‌كه در چند جاى كتاب كشكول از كتب تشريح بحث آن را به ميان آورده است :\r\nمن شرح القانون للقرشى فى تشريح الساق . . . . « 1 »\r\nمن التفسير الكبير للامام الرازى جمهور الفقهاء على أن الكعبين هما العظمان الناتيان من جانبى الساق . . . . « 2 »\r\nفى تفسير النيشابورى جمهور الفقهاء على أن الكعبين هما العظمان الناتيان من جانبى الساق . و قالت الإمامية و كل من قال بالمسح أن الكعب عظم مستدير موضوع تحت عظم الساق حيث يكون مفصل الساق و القدم كما فى أرجل جميع الحيوانات و المفصل يسمى كعبا و منه كعوب الرمح لمفاصله . . . . « 3 »\r\nدر كتاب شريف جواهر التشريح تاليف طبيب على همدانى ، تشريح كعب به تفصيل بيان شده است كه : كعب استخوانى است غير منتظم كه در تحت قصبه كبرى و خلف زورقى و فوق عقب و انسى قوزك وحشى واقع شده و با آنها اتصال مفصلى دارد . « 4 »\r\nفعلا هدف ما اين نيست كه در بحث و تحقيق تعيين كعبين وارد شويم ، بلكه غرض تنبيه بدين است كه در بسيارى از مسائل فقهى سخن از معرفت به علم تشريح پيش مىآيد .\r\nمرحوم مجلسى در چهاردهم بحار طبع كمپانى فصلى به اشباع در تشريح آورده است كه فقط اهميت نقل و حكايت از كتب متداوله در تشريح دارد ولى متعرض\r\n\r\n\r\n","description":"","footnote":"\r\n( 1 ) . كشكول شيخ بهائى ، ص 254 ، ط نجم الدوله سنگى .\r\n( 2 ) . كشكول شيخ بهائى ، ص 272 ، ط نجم الدوله سنگى .\r\n( 3 ) . كشكول شيخ بهائى ، ص 480 ، ط نجم الدوله سنگى .\r\n( 4 ) . جواهر التشريح ، ص 153 ، ط سنگى .\r\n","page_name":" 418 ","page_number":418},
  {"content":"\r\n\r\nمسأله تشريح بدن انسان از نظر فقهى نشده است مگر اين‌كه گفته شود نقل يك دوره تشريح در يك جامع روائى مانند بحار الانوار تصديق و اعتراف صاحب كتاب و امضاء و اجازه آن بر تشريح است ؛ مانند نقل يكدوره رساله قبله شاذان بن جبرئيل قمى در كتاب صلوة بحار كه مجلد هجدهم طبع كمپانى است . « 1 »\r\nو لكن اين نظر صورت استحسانى دارد و به اطلاق دال بر تجويز تشريح بدن مرده نمىباشد مگر اين‌كه امر لزوم و ضرورت را به تشريح ضميمه كرد و حكم به جواز آن داد چنان‌كه گفته آيد .\r\nدر شريعت اسلام تشريح بدن ميت مسلمان منهى و حرام است و قطع هر عضوى از اعضاى ميت موجب تعلق ديه بر قاطع آن مطابق احكام كتاب ديات است مگر اين كه به حكم ضرورت و لزوم - چنان‌كه اشاره شده است - در صورت عدم تمكن به ميت غير مسلم براى حفظ حيات جامعه‌اى مثلا تجويز شود .\r\nمؤلف كتاب تشريح البشر مرحوم طبيب محمد بن عبد الصبور تبريزى خوئى در مفتتح آن گويد :\r\nو در حين تحرير اين كتاب تشريح كه سال هزار و دويست و هفتاد و يك هجرى بود ، و پيش از آن نيز چند جثه از اجسام اموات بطريق شرعى تشريح نموديم زيراكه معالجه امراض بدون فهميدن تشريح ظنى مىباشد نه يقينى . « 2 »\r\nنگارنده گويد : مولف تشريح البشر طبيبى مسلمان و شيعى دوازده امامى است چنان كه خطبه كتاب ياد شده‌اش به مذهب او نص صريح است آن‌كه فرموده است :\r\n« چند جثه از اجسام اموات به طريق شرعى تشريح نموديم ، . . . » قيد « به طريق شرعى » را در كتب تشريح مسلمانان ديگر نيز ديده‌ايم . و اگر در كتاب تشريحى تصريح\r\n\r\n\r\n","description":"","footnote":"\r\n( 1 ) . بحار الانوار ، ج 18 ، ص 153 - 157 ، ط كمپانى .\r\n( 2 ) . تشريح البشر ، ص 6 ، ط رحلى سنگى .\r\n","page_name":" 419 ","page_number":419},
  {"content":"\r\n\r\nبدين قيد - اعنى تشريح بدن انسان به طريق شرعى - نفرموده‌اند دليل بر اين نيست كه مطلقا تشريح بدن انسان نمىكردند بنابراين تفوه و توهم به اين‌كه چون اسلام تشريح بدن انسان را منع كرده است مسلمانان تشريح نمىدانستند و به تبع آن جراحان خوبى مثلا نبوده‌اند ، و امثال اين‌گونه اتهامات بىاساس است چنان‌كه كتب تشريح آن بزرگواران از قديم الدهر و تلاش زائد الوصف آنان بر تكامل و ترقى علوم شاهد صادق بر اين مدعايند و در اوائل اين رساله از كشف الظنون نقل كرده‌ايم كه گفت :\r\nكتب التشريح أكثر من أن تحصى . علاوه اين‌كه تشريح جسد انسان در مذهب يهود و نصارى نيز ممنوع است و بسيارى از مشرحين قديما و حديثا از اهل كتابند .\r\nدر جواز تشريح ميت انسان به طريق شرعى كه بدان تمسك نموده‌اند نياز به بسط سؤال است كه مرادشان از طريق شرعى در تجويز تشريح چيست ؟ در بادى نظر وجوهى احتمال مىرود :\r\n1 - مراد اين باشد كه در صورت تمكن و دسترسى به ميت غير مسلمان ، تشريح آن منع شرعى ندارد . لذا مشرح مسلمان به تشريح ميت كافر ، نه گناهى را مرتكب مىشود و نه ديه‌اى به دو تعلق مىگيرد اين وجه نظرى صحيح و بىدغدغه است .\r\n2 - و يا منظور اين باشد كه مباشر عمل ديگرى است ، يعنى بدن ميت را ديگرى تشريح مىكند و اين شخص عمل او را مىبيند و لاجرم بدان تعليم مىگيرد و به تشريح آگاه مىشود و اگر اشكالى شرعى روى آورد متوجه بدان مباشر عمل است نه بدين‌شخص ناظر عمل . چنان كه مرحوم طبيب على بن زين العابدين همدانى در كتاب جواهر التشريح گويد : در شهر پاريس كه مؤلف مقيم بود هر ساعت بر جمعى كه مشغول تشريح بودند مىگذشتم و آنچه از اعمال آنها تازگى داشت به امعان نظر مىنگريستم و آنچه را نمىدانستم مىپرسيدم . و همه روزه پس از فراغ از تشريح از\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nچهار ساعت بعد از ظهر الى غروب آفتاب نيز در مدرس آن مدرسه قطعه تشريحى كه تازگى داشت مثل عظام و عضلات باطن گوش يا يكى از طبقات و ساير اجزاى چشم يا جزئى از اجزاء دماغ ، يا مفصلى از مفاصل و امثال آنها را حاضر كرده درس مىگفتند و فعلا به همه نشان مىدادند مىديديم . . . . « 1 »\r\nاين وجه نيز براى ناظر به عمل تشريح ، اشكال شرعى از قبيل حرمت تشريح و ديه پيش نمىآورد . به خصوص اگر موضوع عمل تشريح بدن كافر باشد . آرى اگر بدن مسلم باشد ، مسّ بدنش قبل از غسل ميت موجب غسل مس ميت است ؛ و نگاه به بدن و عورتش هرگاه محرم نباشد ، و نظر به عورتش هرگاه محرم غير از زنش بوده باشد حرام است و اگر موضوع تشريح و يا بيمارى و عمل جراحى عورت مرد يا زن بوده باشد مسأله ديگر است . و لكن اين مسائل خارج از مسائل عمل تشريح و تعلق ديه است .\r\n3 - و يا مقصود اين باشد كه مشرح با تمكن به بدن كافر ، مرتكب گناه بشود و بدن مسلمانى را تشريح كند و پس از آن ديه قطع هر يك از اعضاء را به تفصيلى كه در كتاب ديات آمده است بپردازد . و لكن اين وجه را طريق شرعى نتوان گفت ، زيرا كه شرع چنين اجازه به دو نداده است و لكن چون گناه كرده است و بدن مسلم را با تمكن به بدن كافر تشريح كرده است وجوب تأديه ديه به دو تعلق مىگيرد .\r\n4 - و يا در معنى « طريق شرعى » چنين گفته شود كه تشريح بدن مسلمان به اذن خود آن مسلمان يعنى به وصيت او باشد و يا به اذن ولى او باشد و لكن اين وجه صرف توهم و پندار است زيرا كه شارع رخصت چنين وصيت و اذن را به كسى نداده است و اگر مسلمانى وصيت كند كه بدن او را پس از مرگ وى تشريح كنند ،\r\n\r\n\r\n","description":"","footnote":"\r\n( 1 ) . جواهر التشريح ، ص 4 و 5 ، ط سنگى .\r\n","page_name":" 421 ","page_number":421},
  {"content":"\r\n\r\nوصيت او مسموع نيست و مشرح آن آثم است و مطابق دستور شرع وجوب تأديه ديه به او تعلق مىگيرد ؛ مگر عناوينى ديگر با آن وصيت ضميمه شود كه گفته آيد .\r\n5 - و يا مفهوم آن اين باشد كه تشريح بدن ميت مسلمان مطلقا چه با تمكن به بدن غير مسلم و چه با عدم تمكن ، به عنوان تعليم و تعلم علم تشريح جائز باشد .\r\nو لكن اين وجه نيز غير موجه است زيرا كه با فرض تمكن به بدن ميت كافر ، تشريح بدن مسلم مطلقا جائز نيست . و با فرض عدم تمكن باز تشريح بدن مسلم براى مجرد تعليم و تعلم موجب تعلق ديه خواهد بود و صرف تعليم و تعلم تشريح مجوز تشريح بدن مسلمانى نمىشود .\r\n6 - و يا مدلول « طريق شرعى » در عبارت آنان اين باشد كه ضرورت مبرم حاكم به تشريح بدن ميت مسلمانى بوده باشد . بدين بيان كه تشريح بدن غير مسلمان به علت عدم تمكن و دسترسى بدان ممكن نباشد ، و حيات افراد مسلمان جامعه هم به تشريح بدن مسلمانى توقف داشته باشد ؛ در اين صورت با چنين ضرورت مبرم قول به جواز آن موجه است و با مشروع بودن آن سقوط ديه نيز موجه است .\r\nآن‌كه در پايان شماره چهارم گفته‌ايم : « مگر عناوينى ديگر با آن وصيت ضميمه شود كه گفته آيد » ، مراد ما همين ضرورت مبرم است كه در اين شماره ششم تقرير كرده‌ايم ؛ يعنى مثلا ضرورت مبرم تشريح بدن مسلمانى را ايجاب كند و شخص مسلمان موصى هم احساس اين ضرورت مبرم نموده باشد و وصيت كند كه بدن او را تشريح كنند اين وصيت را مىتوان گفت كه مسموع است .\r\nو برخى از احتمالات ديگر نيز در بيان طريق شرعى مانند اجبار مشرح به تشريح ميت مسلمان و نحو آن روى مىآورد . كيف كان ، بناى آناتوميست‌هاى مسلمان از قديم الايام بر اين بود كه ، به تشريح كالبد انسانى از طريق شرعى آگاهى دقيق تحصيل كنند خواه در عباراتشان قيد « طريق شرعى » و يا مانند آن را به قلم آورده\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nباشند يا نياورده باشند .\r\nطبيب گرانقدر مرحوم ميرزا على اكبر كرمانى در كتاب ارزشمند پزشكى نامه فرمايد :\r\nاز مائه هشتم تا مائه يازدهم ميلادى ، اهالى اروپا و ممالك غرب در درياى جهل و نادانى غريق شده و در بدترين حالتى گرفتار بودند و از علوم فلسفيه و فلكيه و طبيعيه و غيرها بىخبر و اثرى از اين علوم در ميان آنان نبود ؛ تا اواخر مائه يازدهم ميلادى كه جهت استخلاص اراضى مقدسه از يد مسلمانان ، اهالى فرنگ اجماع نموده و شروع در جنگ صليب نمودند كه ابتداى آن در سال 1096 ميلادى بود و در اين وقت كه عساكر صليب به اورشليم ( بيت المقدس ) وارد شده اراضى با خضرت و نضرتى مشاهده كرده‌اند بهتر از اراضى خودشان هم از حيث زراعت و هم از حيثيت آبادانى و در ممالك اسلاميه تمدنى ديدند كه بر تمدن ممالك اروپ از همه جهت تفوق داشت و ملتفت شدند كه سبب اين برترى علوم و فنونى است كه مسلمانان دارند و فهميدند كه بدون اكتساب اين علوم و معارف نمىتوان با عساكر اسلام برابرى كرد اول بايد كسب معرفت و دانش نمود و تحصيل كرد تا بتوان با دشمن دانا مقابلى نمود و اين مسأله سبب هيجان أمراء و ملوك اروپا گرديد و علوم و معارف كم‌كم رو به ترقى گذاشته و منتشر گرديد و كار آنان به جائى رسيد كه اكنون مشاهده مىكنيد و معاينه مىبينيد و ما مردم مشرق زمين و اهالى ايران در سبب استخلاص خود نمىكوشيم . . . . « 1 »\r\nو نيز همانجناب در كتاب ياد شده افاده فرموده است كه :\r\nبارى چون نيك بنگريم و در حالات حكماء و دانشمندان و أمراء و سلاطين\r\n\r\n\r\n","description":"","footnote":"\r\n( 1 ) . پزشكىنامه ، ص 8 ، ط رحلى سنگى ، نقل به تلخيص .\r\n","page_name":" 423 ","page_number":423},
  {"content":"\r\n\r\nمغرب زمين بدقت غوررسى نمائيم معاينه مىبينيم كه چند چيز است كه سبب انتشار علوم و معارف و تكميل تمدن در ممالك آنها شده است .\r\nاول ثبات رأى حكماء و دانشمندان در مطالب فرضيه خود مثل آن‌كه گيلوم هاروى طبيب انگليسى كه در سال 1678 ميلادى ( 1089 هجرى ) متولد شد ، در سال 1698 م به خيال دوران دم در بدن انسانى افتاد و مدت سى سال مشغول به اين خيال بود و امتحانات و اختبارات مىكرد تا در سال 1728 م كه نهايت وثوق را در خيال خود حاصل نمود آن را اظهار كرده و منتشر نمود .\r\nدوم اتفاق كلمه و اتحاد رأى و اجماع دانشمندان در مسائل علميه بدون ايراد اغراض شخصى چنانچه ژليبير طبيب ملكه انگليس در سال 1467 م ( 872 ه ) ، ق و ه الكتريسته را كشف نمود ، و دانشمندان بعد با رأيى ثابت پيروى او را كرده و در فوائد و خواص آن تفحصات چند نموده تا در سال 1844 م ( 1261 ه ) ، تلگراف را اختراع كرده و فوائد بسيار در امور تمدن از آن حاصل نمودند .\r\nو هم‌چنين پاپن دانشمند فرانسوى كه در سال 1647 م ( 1057 ه ) ، متولد شده در سال 1690 م ( 1102 ه ) ، آلات بخارى را اختراع كرد و دانشمندان بعد پيروى او را نموده و كار را به جائى رسانيده‌اند كه اكنون مشاهده مىنمائيد و اين همه كارخانجات و كشتيهاى بخار و راه آهن و غيره كه فائده آنها در امور تمدن بيش از آنست كه بتوان شرح داد ، اختراع نمودند .\r\nسوم ترويج سلاطين و أمراء و ولات را نيز در پيشرفت علوم و معارف و انتشار آنها مدخليتى بكمال است . و تا آنان از حكماء و دانشمندان ترويج نكنند و اسباب اشتياق آنها را فراهم نياورند معارف پيشرفت نكرده و امور تمدن تكميل نمىيابد چنان‌كه ادوارژز كه در سال 1776 م ( 1190 ه ) ، متولد شده كوبيدن آبله گاوى ( واكسين ) را اختراع كرد ، و دولت انگليس سىهزار ليراى استرلين به او انعام كرد ،\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nبا اين‌كه كوبيدن آبله رسمى از سال 1713 م ( 1125 ه ) ، در ميان مردم منتشر و شايع بود . « 1 »\r\nاين بود آنچه را كه خواستيم از پزشكىنامه به مناسبت روىآوردن بحث نقل كنيم . در هر يك از امورى كه مؤلف آن افاده فرموده است درخور توجه و دقت است و ما را در مثبت و منفى آنها شواهدى است كه به علت خوف اطاله و خروج از موضوع رساله اعراض كرده‌ايم و در نكته 564 كتاب هزار يك نكته به بعضى از مطالب در اين امور تذكر داده‌ايم .\r\nدر امر سوم كه اشارت به اهتمام زمامداران در ترويج و انتشار علوم و معارف فرموده است از جنبه منفى آن ، كارنابكارى را و رفتار ناهنجارى را با طبيب روزگار و حكيم نامدار جناب محمد زكرياى رازى صاحب حاوى كبير در پيش ملاحظه فرموده‌ايد .\r\nو از جنبه مثبت اين‌كه چون ارسطو منطق را تدوين فرموده است ذوالقرنين او را پانصد هزار دينار جائزه داد و دستور داد كه هر ساله نيز يكصد و بيست هزار دينار به ارسطو پيشكش شود و اسكندر ذوالقرنين بر اثر اين ادب و احترام كه به پيشگاه دانش و دانشمند به كار برده بود ، در قديم علم منطق را به ميراث ذىالقرنين لقب داده بودند به تفصيلى كه در كتاب نثر الدرارى على نظم اللئالى تحرير كرده‌ايم . « 2 »\r\nو ديگر اين كه ابو ريحان بيرونى كتاب عظيم الشأن قانون را كه مجسطى اسلامى در علم شريف هيئت استدلالى است به نام سلطان مسعود غزنوى كرده است ، سلطان مسعود محض جائزه و انعام مقرر نمود تا بر فيلى يكباره نقره خالص حمل كرده نزد\r\n\r\n\r\n","description":"","footnote":"\r\n( 1 ) . پزشكىنامه ، ص 10 .\r\n( 2 ) . نثر الدرارى ، ص 65 - 66 ، ط اول نشر ناب .\r\n","page_name":" 425 ","page_number":425},
  {"content":"\r\n\r\nوى بردند به تفصيلى كه در نامه دانشوران مسطور است . « 1 »\r\nآرى هر يك از امراى سه‌گانه ياد شده به وفق اقتضاى عين ثابت وطنيت و سرشت خود با علم و عالم رفتار كرده‌اند به قول عارف رومى در اول دفتر ششم مثنوى :\r\n مه فشاند نور و سگ عوعو كند * هر كسى بر خلقت خود مىتند \r\nبه موضوع بحث برگرديم ؛ در اوائل اين رساله اشاره‌اى شد كه « در پيوند كليه مسأله‌اى فقهى روى مىآورد كه گفته آيد » اكنون هنگام گفتن آن فرا رسيده است :\r\nدر حدود سى و پنج سال پيش از تاريخ اين رساله روزى در محضر اعلاى استاد بزرگوار جناب آية اللّه حاج ميرزا ابو الحسن رفيعى قزوينى رفع اللّه درجاته بحث از پيوند اعضاء به انسان مسلمان به لحاظ عمل پزشكى پيش آمده است كه چون عضوى از بدنى جدا شده است آن عضو ميته و متصف به احكام ميته است و عضو ميته نجس است ، چه عضو بدن مسلم باشد و چه كافر ، و چه عضو حيوان نجس العين باشد و چه غير آن و حال اين‌كه نمازگذار نمىتواند با محمول نجس - يعنى با عضو پيوند داده - نماز بخواند . در مسأله يازدهم فصل شرائط لباس مصلى از كتاب العروة الوثقى گويد :\r\nاستصحاب جزء من أجزاء الميتة فى الصلاة موجب لبطلانها و إن لم يكن ملبوسا ؛ و همچنين با ديگر مسائل متفرع بر ميته چه بايد كرد ؟\r\nحل آن به اين واقعيت منتهى شده است كه چون نفس مسلمان آن عضو پيوند شده را جذب كرده است و تصرف نموده است عضو حى جزء بدن او مىشود و مانند ساير اعضاء ، حى به حيات بدن است و ديگر اطلاق ميته بر آن عضو صادق نيست .\r\n\r\n\r\n","description":"","footnote":"\r\n( 1 ) . نامهء دانشوران ، ج 1 ، ص 42 ، ط رحلى سنگى .\r\n","page_name":" 426 ","page_number":426},
  {"content":"\r\n\r\nنگارنده گويد كه مطلب فوق در جواب سؤال از پيوند اعضاء كلامى كامل و در غايت اتقان است و لكن سؤالى ديگر در اصل جواز قطع اعضاء پيش مىآيد زيرا كه در شرع از مثله انسان بلكه حيوان نهى شده است .\r\nدر نهج البلاغه و در بسيارى از جوامع و مصادر روائى فريقين در ذيل وصيت حضرت امام امير المؤمنين على عليه السّلام به فرزندانش امام حسن و امام عليهما السّلام پس از ضربت خوردنش از ابن ملجم آمده است كه :\r\nألا لا يقتلن بى إلا قاتلى . أنظروا إذا أنا مت من ضربته هذه فاضربوه ضربة بضربة و لا يمثل بالرجل فانى سمعت رسول اللّه صلّى اللّه عليه و إله و سلّم يقول : إياكم و المثلة و لو كان بالكلب العقور . « 1 »\r\nترجمه : آگاه باشيد كه به كشته شدن من نبايد كسى - بجز كشنده من - كشته شود . پس بزنيد او را ( قاتل مرا ) يك بار زدنى در ازاى يك بار زدنش ( يك ضربت شمشير در مقابل يك ضربت شمشيرش ) و آن مرد ( يعنى ابن ملجم ) نبايد مثله بشود ، زيرا كه از رسول اللّه صلّى اللّه عليه و إله و سلّم شنيدم كه فرمود : از مثله حذر كنيد اگر چه به سگ گزنده باشد .\r\nابن ابى الحديد در پايان شرح همين وصيت از رسول اللّه صلّى اللّه عليه و إله و سلّم روايت نقل كرده است كه فرمود : لا مثلة ، المثلة حرام . « 2 »\r\nو بدين مفاد و مضمون در نهى از مثله ، روايات ديگر نيز در جوامع روائى فريقين مروى است .\r\nدر منتهى الارب فى لغة العرب گويد : مثله بالضم گوش و بينى بريدگى اسم مصدر\r\n\r\n\r\n","description":"","footnote":"\r\n( 1 ) . نهج البلاغه ، ص 978 ، قسم كتب و وصاياى آن حضرت .\r\n( 2 ) . شرح نهج البلاغه از ابن ابى الحديد ، ص 313 ، ط رحلى سنگى .\r\n","page_name":" 427 ","page_number":427},
  {"content":"\r\n\r\nاست . مثله بضم الثاء و سكونها : عقوبت و كارى كه بدان عبرت گيرند . مثولات و مثلات جمع .\r\nطبرسى در مجمع البيان در تفسير كريمه :  وَ قَدْ خَلَتْ مِنْ قَبْلِهِمُ الْمَثُلاتُ  « 1 » ، گويد :\r\nالمثلات : العقوبات ، واحدها مثلة بفتح الميم و ضم الثاء و من قال فى الواحد :\r\nمثلة بضم الميم و سكون الثاء قال فى الجمع : مثلات بضمتين نحو غرفة و غرفات .\r\nفيروزآبادى در قاموس اللغة گويد : مثل بفلان مثلا و مثلة بالضم : نكل كمثل تمثيلا و هى المثلة بضم الثاء و سكونها .\r\nراقم گويد : با تتبع تام در كتب اصيل لغت عرب مانند صحاح جوهرى و جمهره ابن دريد و نهايه ابن اثير و قاموس فيروزآبادى و تاج العروس زبيدى و مفردات راغب و مجمع طريحى و معيار اللغه شيرازى دانسته مىشود كه مثله مثل مثله ، بمعنى صرف بريدن عضو يا اعضاى آدمى مثلا نيست بلكه بريدن از روى قهر و غضب و تشفى غيظ و عقوبت و عبرت و تشويه خلقت و زشت نمودن هيئت است . لذا ابن ميثم در شرح نهج البلاغه در ذيل شرح وصيت ياد شده در بيان نهى از مثله فرموده است :\r\nو ذلك لما فى المثلة من تعدى الواجب و قسوة القلب و شفاء الغيظ ، و كل ذلك رذائل يجب الانتهاء عنها . « 2 »\r\nحالا كه معنى مثله به تحقيق دانسته شده است ، پاسخ پرسش دوم كه جواز قطع اعضاء بوده باشد نيز دانسته مىشود . زيرا كه قطع عضو براى معالجه در واقع غير از قطع عضو به نظر مثله است مثلا استخوان انگشت انسانى به بيمارى خاصى مبتلا شده است كه اگر پزشك آن را قطع نكند آن بيمارى به همه بدن سرايت مىكند و سبب\r\n\r\n\r\n","description":"","footnote":"\r\n( 1 ) . رعد / 7 .\r\n( 2 ) . شرح نهج البلاغه از ابن ميثم ، ص 549 ، ط رحلى سنگى .\r\n","page_name":" 428 ","page_number":428},
  {"content":"\r\n\r\nمرگ آن كس مىشود . هيچگاه فقه در تجويز قطع آن دغدغه ندارد ، بلكه تأخير و مسامحه را روا نمىدارد و هكذا قطع اعضاى ديگر به حدوث و عوارض و امراض .\r\nو لكن باز سؤالى ديگر پيش مىآيد و آن اين است كه :\r\nاگر معالجه بيمارى به قطع عضوى از اعضاى انسان ديگر و پيوند آن به بيمار بوده باشد ، آيا قطع عضو جايز است يا نيست ؟\r\nدر جواب آن بايد گفت : آن بدنى كه عضو او براى پيوند به بيمارى بايد قطع شود يا بدن مسلم است يا كافر است و در هر دو صورت بدن حىّ است يا ميت است و آيا قطع عضو براى معالجه عضو مريض است و يا حيات مريض در كل وابسته به آن پيوند عضو است و باز قطع عضو با اجازه خود شخص و يا با اجازه ولى او است يا نه ؟\r\nاگر قطع عضو بدن ميت كافر براى معالجه مسلم بوده باشد جواز آن بدون اشكال است . و بعد از پيوند اگر بدن آن را تصرف كرده است جزء بدن مسلمان مىشود و احكام ميته بر آن صادق نيست چنان‌كه در پيش گفته آمد و هكذا هرگاه قطع عضو از بدن حى كافر بوده باشد . و أما در صورت عكس كه قطع عضو مسلم براى معالجه كافر باشد ، مطلقا جايز نيست .\r\nاما قطع عضو بدن مسلم براى پيوند به بدن مسلم ديگر ، اگر قطع عضو بدن حىّ باشد مثلا كسى يك كليه‌اش را به مسلمان بيمارى ببخشد يا بفروشد شرعا چنين رخصت ندارد و اولياى او نيز چنين اجازه شرعى ندارند .\r\nو اگر قطع عضو بدن ميت مسلمان باشد در اين صورت يا براى معالجه عضو بدن حىّ مسلمان است و يا حيات شخص مسلمان در كل وابسته بدان است در صورت نخستين قطع عضو جائز نيست و در صورت دوم كأن قول به جواز خالى از قوت نباشد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nدر وجوه ياد شده از حيث تعلق ديه بر قاطع عضو ولو قاطع آثم ، و يا بر مجيز به قطع ، و نيز از حيث مالكيت ديه و يا ثمن عضو مسائلى فقهى روى مىآورد و فعلا بدانچه نگاشته‌ايم اكتفاء مىكنيم و رساله را بدان خاتمه مىدهيم ، و خير و سعادت همگان را مسألت داريم .\r\nتدوين رساله در 29 ذى قعده 1413 ه . ق برابر 1 / 3 / 1372 ه . ش آغاز شد و در 8 محرم 1414 ه . ق برابر 8 / 4 / 1372 ه . ش انجام يافت .\r\n وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ \r\nقم - حسن حسن زادهء آملى\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nفهرست\r\nمدارج و معارج 5\r\nبحثى اجمالى در حروف مقطعه قرآن 35\r\nكل فى فلك يسبحون 49\r\nفلك اول 52\r\nفلك دوم 57\r\nفلك سوم 62\r\nفلك چهارم 69\r\nفلك پنجم 74\r\nفلك ششم 79\r\nفلك هفتم 81\r\nفلك هشتم 85\r\nتبصره اول : 85\r\nتبصره دوم : 88\r\nتبصره سوم : 90\r\nفلك نهم 96\r\nلوح و قلم 100\r\nفصل اول در حقيقت ملك و تمثل آن براى انسان ، و در بيان وحى است 104\r\nفصل دوم در قلم و لوح و كتاب ، فضا و قدر ، آسمان و زمين ، طبقات ملائكه 150\r\nليلة القدر و فاطمه سلام اللّه عليها 179\r\nتعريف ليلة القدر به بيانى رفيع‌تر 187\r\nمناسك حج 194\r\nعمره تمتّع 199\r\nحجّ تمتّع 206\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبرخى از احكام نساء 212\r\nتذنيب 214\r\nرسالة كر 235\r\nقطبنما و قبله‌نما 244\r\nقبله‌نماى رزم‌آرا 281\r\nنقشة مغناطيسى جهان و خطوط هم ميل مغناطيسى 282\r\nخلاصهء بحث 285\r\nقبله‌نماى مغناطيسى 287\r\n1 - مقدمه 287\r\n2 - محاسبات 288\r\n3 - ساختمان قبله‌نما 290\r\n4 - دستور قبله‌يابى 291\r\n5 - توضيحات 293\r\nتبصرهء 1 293\r\nتبصرهء 2 293\r\nتبصرهء 3 293\r\nتبصرهء 4 294\r\nتبصرهء 5 294\r\nتبصرهء 6 294\r\nاختلاف منظر و انكسار نور 296\r\nطب و طبيب 361\r\nتشريح 383\r\nفهرست 431\r\n\r\n\r\n","description":"","footnote":"","page_name":" 432 ","page_number":432}
  ]