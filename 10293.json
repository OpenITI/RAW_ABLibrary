[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nدولتهاى مسلمان\r\nصفويه\r\nدر عرصهء دين ، فرهنگ و سياست\r\nجلد دوم\r\nرسول جعفريان\r\nپژوهشكده حوزه و دانشگاه\r\nقم - 1379\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nجعفريان ، رسول ، 1343\r\nصفويه در عرصهء دين ، فرهنگ وسياست / تأليف : رسول جعفريان . - قم : انتشارات پژوهشكده حوزه و دانشگاه ، 1379 .\r\n3 ج . ( 1457 ص ) - ( پژوهشكده حوزه و دانشگاه : 37 : گروه تاريخ ، 4 )\r\nپشت جلد به انگليسى the safvids in the arenas of religion cuiture and politics\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه : ص . 1395 - 1412 ، همچنين به صورت زير نويس\r\n1 . ايران - تاريخ - صفويان ، 907 - 1148 ق ؟ سياست وحكومت . 2 . ايران - تاريخ - صفويان ، 907 - 1148 ق . - جنبه هاى اخلاقى ومذهبى . 3 . ايران - دين - قرن 12 ق .\r\n4 . ايران - تمدن - قرن 12 ق . الف . عنوان .\r\n7 ص 7 ج / 1179 DSR\r\n071 / 955\r\nصفويه در عرصهء دين ، فرهنگ و سياست ( جلد دوم )\r\nتأليف : رسول جعفريان\r\nناشر : پژوهشكده حوزه و دانشگاه\r\nحروفچينى وصفحه آرايى : واحد چاپ و نشر پژوهشكده\r\nچاپ اول : زمستان 1379\r\nتعداد : 2000 نسخه\r\nچاپ وصحفافى : قم - ياران\r\nقيمت : 11500 ريال\r\nكليه حقوق براى پژوهشكده حوزه و دانشگاه محفوظ و نقل مطالب يا ذكر مأخذ بلامانع است .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nرويارويى فقيهان و صوفيان در دورهء صفوى مقدمه 515\r\nعلماى شيعه در قرن دهم و مسألهء تصوف 520\r\nعارفان فقيه ضد صوفى 523\r\nمحمد تقى مجلسى و تصوف 529\r\nنجيب الدين رضا تبريزى و تصوف 532\r\nفيض كاشانى و تصوف 537\r\nشرح حال فيض به قلم خودش 544\r\nفيض و تصوف در رسالهء شرح صدر 549\r\nفيض و تصوف در رسالهء المحاكمه 552\r\nفيض و تصوف در رسالهء الانصاف 555\r\nاوج گيرى مبارزات ضد تصوف در دورهء اخير صفوى 557\r\n1 - سيد محمد ميرلوحى و تلاش بر ضد تصوف 558\r\n2 - ملا محمد طاهر قمى و تلاش بر ضد تصوف 567\r\nملا محمد طاهر قمى و مجلسى اوّل 572\r\n3 - شيخ على عاملى و تصوف 575\r\n4 - شيخ حر عاملى و تصوف 578\r\n5 - آقا رضى قزوينى و صوفيه 579\r\n6 - الاربعين فى مطاعن المتصوفين 580\r\n7 - عبد الحى رضوى و وصف صوفيان 583\r\nشاردن و گزارش برخورد با صوفيان 585\r\n8 - علامهء مجلسى و صوفيه 586\r\nرسالهء مجلسى دربارهء حكيمان ، اصوليان و صوفيان 593\r\nمكافات‌نامه و گزارش مبارزه با تصوف 599\r\n9 - على قلى جديد الاسلام و تصوف 600\r\n\r\n","description":"","footnote":"","page_name":" 509 ","page_number":5},
  {"content":"\r\n\r\nرسالهء اصول فصول التوضيح مناظرهء علمى - نوشتارى محمد تقى مجلسى و محمد طاهر قمى 605\r\nدر باب تصوّف 605\r\nرساله در ردّ جماعت صوفيان اساطير يونان 667\r\nاز حيله‌هاى صوفيه 674\r\nدورى طالبان علم از حديث اهل بيت عليهم السلام 677\r\nاصل حكمت از فرنگ است 678\r\nپولس و نظريهء حلول خدا در وجود عيسى و ذات انسانى 
  ] 686\r\nتاريخ مسألهء غنا در دورهء صفوى درآمد بحث 697\r\nبحث از غنا در دورهء صفوى 698\r\nمحمد باقر سبزوارى و مسألهء غنا 701\r\nفيض كاشانى و مسألهء غنا 706\r\nموضع گيرى بر ضد ديدگاه تقسيم غنا به حرام و حلال 708\r\nرسالهء شيخ على عاملى در ردّ محقق سبزوارى 709\r\nرسالهء شيخ حر عاملى 712\r\nرسالهء محمد هادى ميرلوحى 715\r\nرسالهء شاه محمد دارابى 716\r\nرسالهء سيد ماجد بحرانى 719\r\nحيات فرهنگى و سياسى ايران در قرن دوازدهم هجرى در آمد 723\r\nتتميم امل الآمل 725\r\nدانش‌هاى اسلامى رايج در قرن دوازدهم 726\r\nمسائل علمى بحث‌انگيز 728\r\nگرايش‌هاى فكرى انحرافى 729\r\nعالمان و پادشاهان 732\r\nموقعيت ادارى علما 733\r\nعالمان شهرهاى مختلف 735\r\nبرخى از رخدادها و نكته‌ها 736\r\n\r\n","description":"","footnote":"","page_name":" 510 ","page_number":6},
  {"content":"\r\n\r\nاشاراتى در باب كتاب و كتابخانه در دورهء صفوى وضع كتاب و كتابخانه در دورهء صفوى 739\r\nمدرسهء چهار باغ اصفهان و كتابخانهء آن 744\r\nمتن وقفنامهء كتابخانهء مدرسهء چهار باغ 746\r\nكتابخانه‌هاى شخصى 748\r\nوقف براى استنساخ 752\r\nكتابخانهء شخصى فاضل هندى 754\r\nكتاب‌هاى ديگر 758\r\nتذكرهء نصرآبادى و اصفهان عصر صفوى 761\r\nآگاهىهاى اجتماعى و تاريخى در آثار سيد نعمت الله جزائرى درآمد بحث 771\r\nقلندران و صوفيان 772\r\nدربارهء طيره 775\r\nشيوع طاعون در عصر وى 776\r\nدرباره هويزه 777\r\nسيد على خان حاكم هويزه 777\r\nنقش علما در جامعه 778\r\nقهوه خانه‌ها مدارس شيطان يا قصه‌خوانان 780\r\nدربارهء شوشتر 781\r\nكارهاى شعبده‌بازانه در عصر وى 782\r\nتوتون و تنباكو 782\r\nوضعيت شيعه در بلاد سنى 783\r\nاطلاعات پراكندهء ديگر 784\r\nاصفهان و ايران دورهء اخير صفوى در نوادر ملا صالح قزوينى اصفهان دورهء اخير صفوى 790\r\nخانه‌هاى اصفهان 793\r\nفرنگيان 794\r\nاصفهان و رى و برخى شهرهاى ديگر 794\r\n\r\n","description":"","footnote":"","page_name":" 511 ","page_number":7},
  {"content":"\r\n\r\nدربارهء علما 796\r\nحيله‌هاى شرعى 798\r\nتوبهء فاسقان 798\r\nحكايت قلندران 799\r\nچند طنز دربارهء سفر حج 799\r\nكنيزكان گرجى و هندى 800\r\nدربارهء خليفه سلطان يا سلطان العلماء 801\r\nاختلاف فقها دربارهء غنا 801\r\nتفاوت مضمون در شعر عربى و فارسى 802\r\nطبيبان بيماركش 802\r\nسگهاى فرنگى و ايرانى 803\r\nاين زمان 804\r\nنسخه‌هاى مهاجر از بلاد عربى به ايران صفوى در آمد بحث 807\r\nانتقال نسخه‌هاى آثار شيعى از مناطق عربى به ايران 809\r\nنمونه‌هايى از جبل عامل 812\r\nنمونه‌هايى از عراق 814\r\nنمونه‌هايى از بحرين 823\r\nعلامهء مجلسى و استفاده از نسخه‌هاى قديمى 823\r\nپاره‌اى از مسائل حجاج شيعه و شيعيان مقيم حرمين شريفين در دورهء صفوى در آمد بحث 825\r\nوضعيت حجاج ايرانى در سفرنامهء عياشى 829\r\nحج اكبر و مشكلات شيعيان 835\r\nكشتن علماى شيعه به جرم تلويث كعبه 838\r\nسياست دولت صفوى دربارهء حج 843\r\nمجاورت علماى شيعه در مكه و مدينه 845\r\nقصه‌خوانى در ايران عصر صفوى قصه‌خوانى در دورهء صفوى و موضع علماى شيعه 858\r\nعلما و قصه‌خوانى 860\r\nمخالفان و موافقان قصهء ابو مسلم پس از كركى 869\r\n\r\n","description":"","footnote":"","page_name":" 512 ","page_number":8},
  {"content":"\r\n\r\nعلامهء مجلسى و قصّه‌خوانى 873\r\nكربلا و قصه‌خوانى 876\r\nوقف نامهء نظر آقا از خواجگان روزگار صفوى 879\r\nتوضيحاتى دربارهء وقف‌نامه 879\r\nمتن وقف‌نامه 885\r\n[ رقبات وقفى 
  ] 886\r\n[ تعيين واقف 
  ] 892\r\n[ تعيين ناظر 
  ] 892\r\n[ تعيين متصدّى 
  ] 893\r\n[ موارد مصرف 
  ] 893\r\nوقف نامهء ديگر 896\r\n[ موارد مصرف 
  ] 897\r\n[ وقف رقبات ديگر 
  ] 899\r\n[ توليت ، نظارت و موارد مصرف 
  ] 900\r\n[ وقف يك رقبه براى كاتب وقف‌نامه 
  ] 901\r\nموقوفهء شاه سلطان حسين براى سوگوارى مقدمه 903\r\nروستاهاى وقف‌شده 904\r\nجهت وقف 905\r\nگواهان وقف‌نامه 906\r\nمتن وقف‌نامه 907\r\n[ رقبات وقفى 
  ] 908\r\n[ موارد مصرف 
  ] 909\r\nگواهان 910\r\nوقف نامهء مدرسهء سلطان حسينيه يا مدرسهء آقا كمال شرح حال آقا كمال 913\r\nمتن وقف‌نامه 918\r\n[ نسخه‌هاى تهيه شده از وقف‌نامه 
  ] 931\r\n[ درخواست واقف از متولّى براى واگذارى ادارهء امور رقبات 
  ] 932\r\n[ دو تغيير دربارهء متصديان ادارهء رقبات وقفى 
  ] 933\r\n\r\n","description":"","footnote":"","page_name":" 513 ","page_number":9},
  {"content":"\r\n\r\n[ فرامين شاه در بخشودگى ماليات رقبات 
  ] 934\r\n[ گواهى علما بر وقف‌نامه 
  ] 944\r\n[ فهرست چند كتاب وقفى مدرسه 
  ] 946\r\nوصف عمارت دولت خانهء شاه سلطان حسين صفوى 949\r\nميرزا محمد عليا نصرآبادى 949\r\nصفت ايوان رفيع بنيان 949\r\nتعريف آينه و آينه خانه 950\r\nتعريف گچ‌كار و توصيف گچ 950\r\nصفت جدول 950\r\nصفت حوض‌ها و آب آن 950\r\nتعريف نقاشى و نقاش كه شبيه هر چيزى را به چه نحو كشيده 951\r\nوصف شبيه بزم قلم 951\r\nبيان شبيه عاشق 951\r\nتفصيل شبيه هر عضوى از اعضاى معشوق از سرتاپا كه نقاش كشيده 951\r\nوصف شبيه عاشق و معشوق با هم 952\r\nتجديد تعريف عمارت 953\r\nصفت سركار و معمار 953\r\nتفصيل كار فرمودن سركار به هر صنفى 953\r\nكارفرمايى سركار به بنا و تعريف بنا 953\r\nصفت گچ‌كار و تعريف گچ 953\r\nتعريف نجّارى و نجّار 954\r\nتفصيل شبيه آنچه سركار سفارش فرموده ، به چه كيفيت كشيده 954\r\nصفت اهتمام سركار به عملهء عمارت 954\r\nمدح و ثناى بندگان شاهنشاهى ظل اللهى 954\r\n\r\n","description":"","footnote":"","page_name":" 514 ","page_number":10},
  {"content":"\r\n\r\n\r\n12 رويارويى فقيهان و صوفيان در دورهء صفوى\r\n\r\nمقدمه\r\nيكى از اختلافات فكرى دامنه‌دار دورهء صفوى در ميان عالمان دين ، اختلاف آنان در پذيرش يا رد نگرهء صوفيانه بود . اين اختلاف ، سبب پديد آمدن ادبيات خاصى شد كه در يك سمت آن ، صوفيان و موافقان اين طريقه و در سمت ديگر ، عالمان ضد صوفى بودند و هر دو گروه ، آثار بىشمارى در رد بر يكديگر تأليف كردند . براى شناخت ريشه‌هاى اين اختلاف ، مىبايست پيشينهء آن را تا قبل از دورهء صفوى مرور كرد ؛ چيزى كه در اين مختصر نمىتوان به آن پرداخت ؛ اما آنچه اشاره به آن لازم است ، اين است كه به اجمال ، مناسبت فكر شيعه با تصوف تا پيش از دورهء صفوى مورد ارزيابى قرار گيرد .\r\nپيشينهء روابط ميان تشيع و تصوف در برخى از آثار محققانه مورد بررسى مفصل قرار گرفته ؛ و هر چند آن نوشته‌ها ، خالى از پيش فرض نيست ، اما به هر روى ، ابعاد آن ارتباط را تا حدود زيادى روشن كرده است . در اين كه تشيع و تصوف از قرن هفتم به اين سو ، به مقدار زيادى به هم نزديك شدند ، ترديدى نيست ؛ آنچه هست آن است كه آيا تصوف خاستگاه شيعى داشته يا سنى . به نظر مىرسد تشيع تا قرن پنجم ارتباطى با دسته‌هاى مختلف تصوف نداشته و نتوان آثارى را يافت كه هم‌زمان صبغهء شيعى و صوفيانه داشته باشد . بنابراين بايد خاستگاه تصوف را در ميان سنيان جستجو كرد . با اين حال ، در اين نيز نمىتوان ترديد كرد كه در جامعهء شيعى ، زمينه‌هايى براى ورود تصوف وجود داشته است .\r\nيكى از اين زمينه‌ها ، حضور گستردهء مفهوم زهد در جامعهء شيعه بوده است . چهره‌هاى برجستهء شيعه ، از امامان تا صحابه‌اى چون ابو ذر و سلمان ، پايه و اساس زهد به شمار مىرفتند . زمينهء ديگر ، مفهوم ولايت بود كه در شيعه ، جايگاه بلندى داشت و مىتوانست نقطهء مشتركى ميان شيعيان و صوفيانى باشد كه آنان نيز براى اين مفهوم ارج زيادى قائل بودند . همچنين وجود انديشه‌هاى غالى در شيعه ، بستر مناسبى براى نفوذ تدريجى تصوف در ميان شيعه به حساب مىآيد . « 1 » نبايد غفلت كرد كه خانقاه شيخ صفى ، از تسنن تا تشيع را\r\n\r\n\r\n","description":"","footnote":"\r\n( 1 ) . دكتر كامل شيبى دو كتاب در اين باره نگاشته است : يكى الفكر الشيعى و النزعات الصوفية كه تحت عنوان تشيع و تصوف ترجمه شده و ديگر الصلة بين الشيع و التصوف . گواينكه استاد هاشم معروف\r\n","page_name":" 515 ","page_number":11},
  {"content":"\r\n\r\nبر محور تصوف پيموده و خود نمونه‌اى شاخص در جهت بهره‌گيرى از زمينه‌هاى مشترك براى اين انتقال مذهبى بود .\r\nبه هر روى ، تصوف در قرن هشتم و نهم در ايران ، به صورت يك گرايش عمومى در آمد . خانقاه‌هاى فراوانى در گوشه و كنار ايجاد شد و مردمان زيادى از هر سوى ، براى ديدار شيخ و تجديد عهد با وى و استفاده دينى و علمى و حتى تفريحى راهى خانقاه‌ها مىشدند . يكى از مهم‌ترين خانقاه‌هاى اين دوره ، خانقاه اردبيل است كه به شيخوخيت شيخ صفى الدين اردبيلى ( م 735 ) آغاز شد و به تشكيل دولت صفوى انجاميد ؛ بنابراين طبيعى بود كه دولت صفوى ، بناى خود را بر پايهء قدرت خانقاهى و نيروهاى اصلى آن كه قزلباش ناميده شدند ، استوار كند . آنچه به راحتى مىتوان از رخدادهاى مربوط به تشكيل دولت صفوى ، به دست آورد ، آن است كه صوفيان قدرت سياسى خويش را با كمك قزلباشان و صوفيان به دست آوردند و آن زمان كه به قدرت سياسى دست يافتند و تا دهها سال بعد ، تنها پايگاه مستحكم آن‌ها همين گروه بودند .\r\nنكته‌اى كه به صورت جدى بايد مورد بررسى قرار داد ، توجه بدين نكته است كه تصوف اين دوره ، دو منشأ تغذيهء مهم داشت : نخست قزلباشان ترك كه وابسته به خانقاه شيخ صفى بودند و از مجموعهء ميراث صوفيانهء دو تا چهار قرن پيش از آن بهره مىبردند .\r\nقزلباشان و رهبران آن‌ها ، پس از تشكيل دولت صفوى به سرعت به صورت يك نيروى سياسى و نظامى تبديل شدند و ميراث فكرى چندانى از خود نگاه نداشتند . محفل آنان به مرور به توحيد خانهء خود دربار آن هم با محوريت شاه ادامه يافت و روز به روز ، به ويژه پس از سلطنت شاه عباس اول ضعيف‌تر شد . دوم ميراث علمى صوفيان در ايران و تا اندازه‌اى ساير نقاط جهان بود كه مىبايست بسيارى از روايات اخلاقى موجود در آثار شيعه را به آن ضميمه كرد . تصوف از قرن هفتم به مرور در ميان شيعه نفوذ كرده بود و طى قرن هشتم تا پايان نهم ، اين مذهب در ايران ، به شدّت از تصوّف تأثير پذيرفته بود . شيخيان سربدارى و بعد مرعشى دو نمونهء روشن از اين جريان شيعى خانقاهى بودند . همان گونه كه تفكر افرادى چون ابن ميثم بحرانى ( م 679 ) و سيد حيدر آملى ( م بعد از 787 ) نشانگر تأثيرپذيرى\r\n\r\n\r\n","description":"","footnote":"\r\nحسنى در كتاب : بين التصوف و التشيع به نقد ديدگاههاى وى پرداخته . [ ترجمه فارسى اين كتاب اخيرا توسط بنياد پژوهشهاى اسلامى چاپ شده 
  ] دكتر شيبى به دليل آن كه تفاوت روشنى نسبت به زمينه‌هاى تئوريك و جنبه‌هاى عملى و تاريخى قضيه نكرده ، خواسته است تا تشيع را مهد تصوف نشان دهد و عمدتا تأويلات عرفانى موجود برخى از آثار شيعى كه به تبع روايات معصومين عليهم السلام بوده ، با عرفان رسمى جامعهء تسنن مقايسه كرده است . وى با همين ديدگاه بدون توجه به اقدامات فقهاى قبل از علامه مجلسى در برابر تصوف نوشته : با ظهور مجلسى و از آن تاريخ به بعد تصوف از تشيع جدا شد .\r\n( شيبى ، تشيع و تصوف ، ص 400 )\r\n","page_name":" 516 ","page_number":12},
  {"content":"\r\n\r\nعالمان شيعه ، از تصوف بود . اين ميراث كه بخشى از آن ، از آن سنيان ايرانى صوفى و طبعا غير متعصب بود ، به دورهء صفوى منتقل شد . ابزار اصلى اين انتقال نظم و نثر فارسى بود كه امكان دور كردن آن از اين محيط به هيچ روى وجود نداشت .\r\nتا آنجا كه به دولت صفوى مربوط مىشود ، آنان به دلايل سياسى و اعتقادى ، به تدريج از عناصر ايرانى - يا به اصطلاح تاريخى تاجيكان - براى كارهاى ادارى و از فقها و علماى شيعه اماميه براى ادارهء امور دينى جامعه كمك گرفتند و آنان را در قدرت سياسى سهيم كردند . نتيجهء هر دو مسئله ، كاهش نفوذ قزلباشان بود ؛ اما طبيعى بود كه خطر فقها براى صوفيان بيشتر از خطر تاجيكان بود . ظهور فقهاى بزرگى چون محقق كركى ( م 940 ) و بدست آوردن مقام دينى - سياسى مهم شيخ الاسلامى توسط آنان ، سبب شد تا جبههء فقاهت در برابر تصوف ، موضع استوارى به دست آورد و شكل رسمى به خود بگيرد .\r\nعلامهء مجلسى در رساله‌اى كه در ادامه خواهيم آورد ، آوردن محقق كركى را در رديف اقدامات صوفىزدايى شاه اسماعيل مىداند . حتى اگر قصد شاه اسماعيل يا طهماسب ، از آوردن عالمان شيعهء عرب ، چنين نبود ، اما در عمل ، چنين نتيجه‌اى دست داد . آنچه در اين ارتباط قابل توجه بود اين كه ، مشايخ صوفيه به طور عمده و حتى آشكار ، مذهب تسنن داشتند . شيعه شدن دولت صفوى ، حتى با فرض پذيرش تصوف سنّتى ، قادر به تحمل اين وضعيت نبود . بنابراين ، قرار شد تا بقعه‌هاى مشايخ صوفيه را تخريب كنند . اين تخريب همراه با از هم پاشيده شدن سلاسل صوفيه بود كه رقباى خانقاه شيخ صفى نيز به حساب مىآمدند و به هر روى سنى بودند . حافظ حسين كربلايى ( م 997 ) در قرن دهم نوشته است : در زمان شاه جم‌جاه شاه اسماعيل - انار الله برهانه - همه سلاسل در هم شكست و قبور سلف ايشان را كندند تا به خلف خود چه رسد . « 1 » نايب الصدر هم نوشته است : جناب شاه اسماعيل به خانقاه‌هاى مشايخ اهل سنت كه مىرسيدند ، خراب مىكردند . « 2 » تخريب قبر منسوب به ابو مسلم خراسانى در خراسان ، با همين هدف صورت گرفت . « 3 »\r\nاز آن پس ، يك تضاد در داخل حاكميت جديد به وجود آمد ؛ از يك طرف صوفيان بودند كه شاه را مرشد كل تلقى مىكرده و مراسم ويژهء خويش را داشتند . از طرف ديگر فقيهان بودند كه علاوه بر داشتن زمينهء اجتماعى و شرعى در فقه ، از سوى شاهان صفوى نيز تقويت مىشدند . شاهان صفوى ، به رغم انزواى صوفيان در نيمهء دوم صفوى ، تا به آخر\r\n\r\n\r\n","description":"","footnote":"\r\n( 1 ) . كربلايى ، روضات الجنان و جنات الجنان ، ج 1 ، ص 491\r\n( 2 ) . نايب الصدر ، ( محمد جعفر شيرازى ) طرائق الحقائق ، ( تصحيح دكتر محجوب ، تهران ، 1339 ) ج 1 ، ص 283\r\n( 3 ) . ابهرى ، انيس المؤمنين ، ص 182\r\n","page_name":" 517 ","page_number":13},
  {"content":"\r\n\r\nنسبت به صوفيان روى خوش نشان مىدادند ؛ اما توان گفت كه از همان ابتدا تمايل جدى به آنان نداشتند و به همين دليل ، روز به روز حدود قدرت آن‌ها را محدود كرده و نفوذشان را كاهش مىدادند .\r\nبخش ديگر مسئله ، به اختلاف ميان علما بر سر عرفان و تصوف برمىگشت . آنچه غير قابل انكار بود اين كه ، ميراث عظيم تصوف ايرانى و غير ايرانى ، به دورهء صفوى انتقال يافته بود . ما در آغاز قرن يازدهم هجرى ، چهره‌هاى عالم بسيار برجسته‌اى را در ايران مىشناسيم كه ميراث‌دار اين جريان بودند . شيخ بهاء الدين عاملى ( م 1030 ) نمونهء روشنى از اين افراد بود كه شرع و عرفان و فلسفه را در هم آميخت . البته همهء افرادى كه علاقه‌مند به اين جريان بودند ، انديشهء واحدى نداشتند ؛ اما از ظهور ملا صدرا در اين دوره ، و پيدايش حكمت متعاليه كه تلفيقى از فلسفه و عرفان است ، چنين به دست مىآيد كه اين جريان ، بسيار نيرومند و مستحكم بوده است . در اين مسير حتى از اخبارهايى مانند ملا محمد تقى مجلسى ( م 1070 ) نيز مىتوان ياد كرد كه در ادامه ازو سخن خواهيم گفت .\r\nدرست در همين زمان ، صوفيان بازارى كه بقاياى جريانات كهن صوفيان ايرانى بودند ، هنوز در سطح عمومى فعاليت داشتند . همين افراد بودند كه مورد مذمّت شديد افرادى مانند ملا صدرا قرار گرفته و وى خود را متعهد به آن مىدانست تا براى دفاع از عرفان ، به محكوم كردن اين جريان بپردازد . آثار وى از جملهء آنچه در رسالهء كسر اصنام الجاهليّة آمده ، شاهدى بر برخورد وى با صوفيان بازارى است .\r\nعالمانى كه به عرفان نظرى و فردى علاقه‌مند بودند ، طبعا به دليل آن كه در روش‌هاى معرفتى با عامهء متصوفه ، هم روش بودند و نوع خاصى از الفاظ و مفاهيم قالب‌هاى بيانى و حتى رفتارى را به صورت مشترك با آنان به كار مىبردند ، از ديد مخالفان تصوف ، با صوفيان يك جا مورد حمله قرار مىگرفتند . به علاوه ، اين قبيل عارفان نسبت به كسانى كه صوفيان آن‌ها را از مشايخ خود تلقى مىكردند ، كسانى چون حلاج ، غزالى و محيى الدين عربى ، نمىتوانستند بىعلاقه باشند . از اينجا بود كه علماى ضد تصوف ، به مرور بر ضد اين قبيل عالمان نيز دست به اقدام‌هاى علمى و عملى زدند . در واقع ، جريان تصوف و عرفان ، از نظر مخالفان جريان واحدى بود كه مراتب متعددى داشت ؛ از عالم‌ترين افرادى كه به عرفان نظرى و تربيت فردى تكيه داشتند تا صوفيان بازارى كه كشكول به دست و ياهوكشان در كوچه و بازار چرخش مىكردند يا در خانقاه‌ها و توحيد خانه‌ها در محفل‌هاى ويژه فرقه‌هاى موجود ، شركت مىكردند . از نظر مخالفان ، مسيرى كه از اول آغاز مىشد ، در نهايت به تصوف بازارى مىرسيد . شيخ على عاملى با اشاره به پيشينهء تصوف و اين كه در ميان سنيان بوده نه اماميان ، در تحليل اين كه چگونه عالمان شيعه ، از آنان متأثر شدند ،\r\n\r\n","description":"","footnote":"","page_name":" 518 ","page_number":14},
  {"content":"\r\n\r\nمىنويسد :\r\nزمانى كه سيرهء صوفيه به امامى مذهبان رسيد ، ابتدا ميان هسته و پوسته تفاوت مىگذاشتند و بودند كسانى كه به برخى از گفته‌هاى آن‌ها متمايل گشته ، قسمتى از محتوا را كه خوب بود گرفته ، پوسته را به كنار مىنهادند . محتوايى كه برگرفته شد ، از كلام انبياء و اوصياء و ديگر علماى پرهيزگار پيرو آنان بود . آنان اين مطالب را در نوشته‌هاى خود وارد مىكردند تا حسن ظن نسبت به خود را برانگيزند ؛ زيرا آن كلمات ، مانندگى به سخنان امير المؤمنين عليه السلام و امثال آن حضرت داشت . كم‌كم به تأويل آن عبارات ، به طورى كه موافق با مطالب آن‌ها و مشرب آنان بود ، پرداختند ، و بودند كسانى كه برخى از آن عبارات را براى تهذيب و تزكيهء نفس و تطهير آن گزينش مىكردند ؛ اما هدف مهم براى آن‌ها همان پيمودن طريق شرع و گذران عمر بر آن اساس بود . كما اين كه هركس حال جدّ من شهيد ثانى و ديگر علماى حقه را ببيند ، متوجه آن خواهد شد . كم‌كم كار به آنجا رسيد كه هر چه صوفيه مىگفتند ، عمل مىشد و هر چه آنان اظهار مىكردند ، اينها گوش مىكردند و لو اين كه بخشى را بشنوند ، اما چگونگى آن را نشناسند ، و كار به آنجا رسيد كه تنفر از شرع و اهل آن پيدا كرده و در دسته صوفيه وارد شدند . « 1 »\r\nاين تحليل ، نشان مىدهد كه علماى ضد تصوف ، بر اين باور بودند كه همان آشنايى با كلمات مشايخ صوفيه ، حتى اگر در آغاز ، به قصد عمل به شرع باشد ، در نهايت به تنفر از شرع مىانجامد . لذا بود كه با اين دسته از علماى شيعه كه بسيارى از آنان مقيد به شرع نيز بودند ، اما نوشته‌هايشان حال و هواى نوشته‌هاى غزالى و محيى الدين عربى را داشت ، مخالفت مىكردند .\r\nالبته صوفيگرى دورهء صفوى ، به سرعت خودش را با مسألهء تولى و تبرى هماهنگ كرد و تشيع را به عنوان يكى از اركان خود پذيرفت . اين حركت تا آنجا رسيد كه صوفيان اين دوره ، نه تنها معتقد به هماهنگى تشيع و تصوف بودند كه اساسا صوفيان واقعى را شيعهء واقعى معرفى مىكردند . چنان كه يكى از مؤلفان صوفى ، فصلى از كتاب خود را چنين عنوان‌گذارى كرد : « در اين كه صوفى نمىتواند سنى باشد » . « 2 » شاه اسماعيل نيز در همان اوان گفته بود : صوفيگرى وقتى نزد ما مقبول خواهد بود كه لعن بر اعداى امير المؤمنين عليه السلام نموده ، تولّى به ائمه معصومين عليهم السلام نمايند . « 3 »\r\nدولت صفوى ، براى مدتى سياست تلفيق تصوف و تشيع را دنبال كرد ؛ اما ادامهء اين\r\n\r\n\r\n","description":"","footnote":"\r\n( 1 ) . ذو الفقار ، الاربعين فى مطاعن المتصوفين ، نسخهء 4578 مرعشى ، نقل از شيخ على ، برگ 86\r\n( 2 ) . بنگريد : رساله‌اى خطى در تحقيق در تصوف ، فهرست كتابخانه ملى ، ج 6 ، ص 644 .\r\n( 3 ) . عالم‌آراى صفوى ، ص 560\r\n","page_name":" 519 ","page_number":15},
  {"content":"\r\n\r\nحركت ، با برخوردى كه مخالفان تصوف كردند ، با دشوارى روبرو شد . البته مخالفت تنها در زمينهء مسائل فكرى نبود ، از نظر سياسى نيز ، با قلع و قمع قزلباشان توسط شاه عباس اول ، آن هم در زمانى كه قزلباشان سخت به جان يكديگر افتاده بودند ، نوعى زمينهء سياسى براى انحلال طايفهء قزلباش و طبعا حاميان اصلى تصوف فراهم گرديد . با اين حال ، بايد توجه داشت كه تصوف تنها در صورت قزلباشى آن نبود كه با نابودى يا تضعيف آن از ميان برود ؛ بخش عمده‌اى از آن به صورت يك جريان فكرى در ميان دسته‌اى از عالمان برجستهء شيعه در اين دوره بود .\r\nجريان ضد تصوف ، كه به طور عمده از سوى علماى عرب مقيم اصفهان دنبال مىشد ، به طور نيرومند در برابر صوفيه موضع گرفت . هر مقدار كه به اواخر قرن يازدهم نزديك مىشويم ، اين جريان فعّال‌تر شده و با استناد به تلاش‌هايى كه از زمان محقق كركى ، يعنى عصر نخست صفوى بر ضد تصوف شده بود ، به تأليف كارهاى جديدتر پرداخته و مبارزاتش را آشكارتر ادامه مىدهد . يكى از اهرم‌هاى اصلى اين جريان ، مبارزه با تصوف ، به عنوان يك جريان سنى است . خواهيم ديد كه در بسيارى از آثارى كه در رد بر صوفيان نگاشته شده ، به ارتباط آن با مشايخ سنى كه برخى مواضع ضد شيعى روشنى در تاريخ داشته‌اند ، تصريح شده است .\r\n\r\nعلماى شيعه در قرن دهم و مسألهء تصوف\r\nگفته شده است كه جنبش ضد صوفيگرى ، در دورهء شاه طهماسب ( 930 - 984 ) آغاز شده است . شاهد اين نظريه فعاليت محقق كركى ( م 940 ) شخصيت محبوب شاه طهماسب و نخستين عالم مقتدر شيعه در دورهء صفوى در اين زمينه است . در اين كه آيا محقق كركى فعاليت ضد صوفى داشته است يا نه ، مىبايست تحقيقات بيشترى صورت گيرد . در اين باره ، آمده است كه وى كتابى با عنوان المطاعِن المجرميّة فى ردّ الصوفيّة نوشته است . از آنجا كه اين اثر از ميان رفته است ، نسبت به محتواى آن واقف نيستيم و بنا بر اين نمىدانيم كه محقق كركى در اين كتاب ، چگونه با تصوف روبرو شده است . تنها يكى از شاگردان محقق ، بخش‌هايى از اين كتاب را نگاه داشته است . وى محمد بن اسحاق ابهرى است كه دو كتاب با عنوان انيس المؤمنين در تاريخ امامان و منهج الفاضلين فى معرفة الائمة الكاملين دربارهء امامت نگاشته است . در حال حاضر ، نسخه‌اى از انيس المؤمنين در كتابخانهء مسجد گوهر شاد مشهد موجود است كه محقق كركى تقريظى بر آن نوشته است . « 1 »\r\nيك پرسش مهم اين است كه آيا در عنوان كتاب محقق ، پسوند « فى ردّ الصوفية » بوده\r\n\r\n\r\n","description":"","footnote":"\r\n( 1 ) . فاضل ، محمود ، فهرست نسخه‌هاى خطى كتابخانهء جامع گوهر شاد ، ج 4 ، ص 1927\r\n","page_name":" 520 ","page_number":16},
  {"content":"\r\n\r\nاست يا نه . ابهرى در هفت مورد نام اين كتاب را تنها با عنوان مطاعن المجرميه آورده است . « 1 » به علاوه ، تمامى موارد نقل‌شده مربوط به ابو مسلم و ابو مسلم نامه خوانى است كه ما حكايت آن را به تفصيل در نوشتار « قصه‌خوانى در دورهء صفوى » آورده‌ايم . بنا بر اين ، به گمان قوى ، و بر اساس آنچه كه موجود است ، نمىتوان به صراحت كتاب محقق را رد بر صوفيه دانست . البته ، اين نكته پذيرفتنى است كه كار ابو مسلم نامه خوانى تا اندازه‌اى كار صوفيان بوده و آنان اين قبيل داستان‌ها را در طول قرن هفتم تا نهم بازسازى مىكرده و براى مردم مىخواندند ؛ اما به هر روى ، ردّيه‌نويسى بر ضد ابو مسلم يا قصه‌خوانى ، نمىتواند به صراحت رد بر صوفيه دانسته شود .\r\nآنچه متفاوت با تلقى پيشگفته است ، مطلبى است كه شيخ حر عاملى ( م 1104 ) در كتاب الاثنا عشرية فى الردّ على الصوفية آورده است . وى مىنويسد : شيخ على در اين كتاب اخبار زيادى در رد بر صوفيه و كفر آنان آورده و بحث‌هاى عقلى متعددى در اثبات اين معنا ، كرده است . « 2 » از عبارت او آشكار است كه وى كتاب كركى را نديده است . گفتنى است كه وى نيز تنها از المطاعن المجرميه ياد كرده و پسوند « فى الرد على الصوفية » را همراه آن نياورده است . شيخ حرّ اشارتى ديگر نيز به نقل از كتاب فرزند محقق - كه در ادامه از آن نقل خواهيم كرد - به المطاعن المجرميه دارد . فرزند محقق با ياد از كتاب پدرش ، نوشته است كه « پدرم به نقل از ثقات اماميه ، در كتابش المطاعن المجرميه ، در رد حلاج اخبار زيادى آورده است » . « 3 » در اين صورت ، اين تنها شاهد ما بر اين است كه كتاب محقق ، مطالبى در رد بر حلاج نيز داشته است . گفتنى است كه ميرلوحى نيز در رسالهء سلوة الشيعة از كتاب المطاعن المجرميه ياد كرده است . « 4 »\r\nاز روزگار محقق كركى كه بگذريم ، فرزند وى شيخ حسن ، كتابى با عنوان عمدة المقال فى كفر اهل الضلال داشته است كه مع‌الاسف تا كنون از آن آگاهى به دست نيامده است . اين رساله در دورهء اخير صفوى در دسترس عالمان بوده است . افندى پس از معرفى مؤلف مىنويسد ، اين شيخ كتابى با عنوان عمدة المقال فى كفر اهل الضلال دارد كه در آن دربارهء اهل سنت و قدح صوفيان سخن گفته و نسخه‌اى از آن نزد ما موجود است كه آن را به نام شاه طهماسب صفوى تأليف نموده و در سال 972 در مشهد به انجام رسانده است . « 5 » اين كتاب ،\r\n\r\n\r\n","description":"","footnote":"\r\n( 1 ) . ابهرى ، انيس المؤمنين ، صص 136 ، 142 ، 147 ، 152 ، 186 ، 187 ، 188\r\n( 2 ) . عاملى ، شيخ حر ، الاثنا عشرية فى الرد على الصوفية ، ص 50 ؛ افندى ، رياض ، ج 3 ، ص 447\r\n( 3 ) . عاملى ، شيخ حر ، الاثنا عشرية ، ص 51\r\n( 4 ) . ميرلوحى ، سلوة الشيعة ، ( ميراث ، دفتر دوم ) ، ص 351\r\n( 5 ) . افندى ، همان ، ج 2 ، ص 260\r\n","page_name":" 521 ","page_number":17},
  {"content":"\r\n\r\nهمچنين در اختيار شيخ علىّ بن محمد بن حسن بن شهيد ثانى ( م 1103 ) بوده و از آن مطلبى در رسالهء السهام المارقة نقل كرده است . « 1 » شيخ حر عاملى ، به رغم آن كه در امل الامل از وى ياد نكرده ، در كتاب الاثنا عشرية خود از آن ياد كرده و عبارتى از آن را با واسطه كه كسى جز شيخ على عاملى نيست ، نقل كرده است . اين همان نقلى است كه شيخ حسن ، مطلبى را از كتاب پدرش مطاعن المجرميه نقل كرده و پيش از اين ، به آن اشاره كرديم . « 2 » حدس قوى آن است كه دست‌كم ، بخش عمدهء كتاب عمدة المقال دربارهء اهل سنت است و به مناسبت به صوفيه ، آن هم صوفيهء سنى پرداخته و برخى از عقايد آنان را نقد كرده است .\r\nمطلبى كه شيخ حر از آن نقل كرده ، بحث وحدت وجود و حلول خداوند در ابدان عارفان است . پس از آن اين نكته را كه صوفيه عده‌اى را به عنوان اولياء معرفى كرده ، طريقهء آنان را پيروى مىكنند ، مورد حمله قرار داده ، آنان را « رءوس الكفرة الفجرة و عظماء الزنادقة و الملاحدة » ناميده ، براى مثال از حلاج و بايزيد بسطامى ياد كرده است . « 3 » ميرلوحى نيز در رسالهء سلوة الشيعة از عمدة المقال ياد كرده است . « 4 »\r\nيك نكته را بايد در نظر داشت و آن اين كه عالمان و فقيهان اين عهد ، در مجموع انديشهء ضد صوفيانه يا عارفانه نداشتند . امير معز الدين اصفهانى كه فقيهى ارجمند و از شاگردان محقق كركى بود ، سالها در منصب صدارت با بدعت‌ها و فسق و فجور مبارزه كرده و در عين حال ، غزل‌هاى جانانه‌اى مىسرود كه از آن جمله است :\r\n به پيش ماه رخت ، آفتاب يعنى چه * به پيش خال و خطت ، مشك ناب يعنى چه \r\n درون حلقهء زلف تو رخ نمايان است * و گر نه در دل شب آفتاب يعنى چه \r\n خيال نرگس مستت ز هوش مىبردم * و گرنه با دل پردرد خواب يعنى چه \r\n عرق به روى تو هركس كه ديد مىگويد * به روى آتش سوزان حباب يعنى چه « 5 » \r\nدربارهء سيد حسين مجتهد كركى ، دخترزادهء محقق كركى نيز گفته شده است كه تمايل به تصوف داشته است . « 6 » در همين دوره ، شيخ حسين بن عبد الصمد ، پدر شيخ بهايى نيز تمايلات صوفيانه داشته و از مشايخ صوفيه ستايش مىكرد . « 7 »\r\n\r\n\r\n","description":"","footnote":"\r\n( 1 ) . نسخهء مرعشى ، ش 1576 ، برگ 18\r\n( 2 ) . عاملى ، شيخ حر ، الاثنا عشرية ، ص 51\r\n( 3 ) . همان ، ص 51\r\n( 4 ) . ميرلوحى ، سلوة الشيعة ، ص 351\r\n( 5 ) . قمى ، قاضى احمد ، خلاصة التواريخ ، ج 1 ، ص 314\r\n( 6 ) . افندى ، همان ، ج 2 ، ص 67\r\n( 7 ) . افندى ، همان ، ج 2 ، ص 114\r\n","page_name":" 522 ","page_number":18},
  {"content":"\r\n\r\n\r\nعارفان فقيه ضد صوفى\r\nچراغ تصوف ايران در پايان قرن دهم ، به آرامى رو به خاموشى رفت و زوال آن به طور جدى مطرح شد . شهرهاى پرخانقاهى چون تبريز يا يزد ، در قرن يازدهم ، از خانقاه تهى شده و جاى خانقاه‌ها را مساجد و تكايا و حسينيه‌ها گرفت . به نوشتهء كيانى : « از مطالب كتاب جامع مفيدى [ كه در حدود 1080 تأليف شده 
  ] چنين استنباط مىشود كه موضوع مسلك تصوف و مسألهء خانقاه‌سازى از قرن دهم دچار فترت گرديده و در زمان مؤلف ، كاملا از رونق و رواج بازمانده و فقط جماعت خانه‌هايى وجود داشته كه سالكان در آن‌ها به تلاوت قرآن مشغول بوده‌اند . » « 1 » در جامع مفيدى آمده است : در اين اوقات ، بنا بر جهاتى كه خامهء فصاحت قرين را ياراى اظهار و بيان كشف گفتار حقايق آن نيست ، عمارات روى به خرابى آورده . . . و رسم راتبه و صادر و وارد از خوانق و مزارات متبركه بر افتاده . « 2 »\r\nقرن يازدهم ، قرن عرفاى غير حزبى يا به تعبيرى غير صوفى و غير وابسته به سلاسل صوفيه است ؛ در عين حال ، هنوز مقابر برخى از آنان نيز توجه مىشود . كما اين كه قبر بابا ركن الدين ، يعنى ركن الدين مسعود بن عبد الله بيضاوى ( م 769 ) در اصفهان در دورهء شاه عباس اول ترميم شد ، گرچه يك سال بعد از درگذشت او به اتمام رسيد . « 3 » به علاوه ، آن چنان كه مجلسى دوم به نقل از شيخ بهايى آورده ، وى شاه عباس را بر سر قبر بايزيد بسطامى برده است ؛ گرچه در آنجا ميان يك عالم ضد صوفى و شيخ بهايى ، دربارهء بسطامى بحثى در گرفت ، اما به هر حال ، شاه عباس قبر بايزيد را زيارت كرد . « 4 » طبيعى است كه در مواردى كه ممكن بود تا به نوعى صاحب مقبره ، به نوعى به تشيع متصل شود ، احترام به آن و زيارتش آسان‌تر مىبود . براى مثال مىتوان به بقعهء شيخ ابو مسعود رازى اشاره كرد كه بر اساس داستان‌هاى افواهى ، محدثى جانب‌دار امام على عليه السلام بوده است . « 5 »\r\nبسيارى از عارفان اصفهان تا زمان شاه عباس دوم ، همچنان مورد احترام بودند و حتى امكاناتى از سوى شاه در اختيار آنان گذاشته مىشد . به نوشتهء وحيد قزوينى ، شاه عباس دوم « در اين وقت منزل پيشواى سالكين و محيى مراسم حكماى متألهين ملا رجب على تبريزى و رمزشناس مفاسد و مصالح ، درويش محمد صالح لنبانى را به نور قدوم سعادت لزوم ، رشك باغ جنان و روضهء رضوان فرمودند و هريك را به انعامات ظاهر و فيوضات باطن\r\n\r\n\r\n","description":"","footnote":"\r\n( 1 ) . كيانى ، تاريخ خانقاه در ايران ، ص 225\r\n( 2 ) . جامع مفيدى ، ج 3 ، ص 577 به نقل از كيانى ، تاريخ خانقاه در ايران ، ص 262\r\n( 3 ) . بنگريد : هنرفر ، گنجينهء آثار تاريخى اصفهان ، ص 495\r\n( 4 ) . اين نقل تاريخى در رسالهء « اصول فصول التوضيح » كه در ادامهء همين نوشتار چاپ شده ، آمده است .\r\n( 5 ) . هنرفر ، همان ، صص 353 - 358\r\n","page_name":" 523 ","page_number":19},
  {"content":"\r\n\r\nسرمايهء توانگرى بخشودند . . . يك‌دو نوبت به منزل حكماى مزبور تشريف ارزانى فرموده صحبت داشتند و يك‌دو نوبت درويش مجنون و همچنين ملا رجب على و درويش محمد صالح را طلب داشته ، از خاك برداشتند و در اوقاتى كه عزم صحبت درويشان مىنمودند ، حكم به احضار مجتهد الزمانى مولانا محمد محسن كاشى كه سالك طريقين و مست نشأتين است ، مىفرمودند و در مجلسى كه با درويشان افطار نمودند ، ملا محمد على مشهدى « 1 » نيز كه از واقفان اسرار و محرمان استار است ، به شرف مجالست سرافرازى يافت . » « 2 » همو در جاى ديگرى خبر « تشريف بردن اعلى حضرت جهان‌بانى به منزل ملا رجب على و بقعهء درويش صالح لنبانى » را آورده است . « 3 » همچنين خبر از بناى تكيهء فيض براى صوفيان داده ، محل آن را « باغ مرحوم محراب خان والد عالىجاه قورچىباشى كه بر كنار رود زنده‌رود واقع » است ، اختصاص داد تا صوفيان « حين ذكر و وجد و حال ، در اصل گنبد اجتماع نمايند » . « 4 » گويا اين تكيه در زمان شاه سلطان حسين ، ويران گرديده ، درويشان آن ، از اصفهان آواره شدند . « 5 »\r\nبه جز كتاب حديقة الشيعة كه منسوب به مقدس اردبيلى است ، و دربارهء نسبت آن به وى - يا دست‌كم بخش رد تصوف آن - از قرن يازدهم تا كنون چون و چراى فراوان بوده است ، « 6 » از قرن دهم موضع رسمى ضد صوفى كه به صورت يك كتاب يا بخش مهمى از يك كتاب بر جاى مانده باشد ، تا كنون معرفى نشده است . در برابر ، جريان ديگرى در اين دوره ، به انتقاد از تصوف مىپردازد كه به نظر ما ، به رغم علاقه‌اش به تصوف ، درآمد حركت‌هاى ضد صوفيانهء دورهء اخير صفوى است . بنا بر اين پيش از اين كه اين خط ، يعنى خط ضد تصوف دنبال شود ، لازم است اين حركت جديد را كه مربوط به نيمهء نخست قرن يازدهم است ، مورد بررسى قرار دهيم .\r\nحركت يادشده ، چنين است كه جمعى از عالمان عارف مسلك دورهء ميانى صفوى ،\r\n\r\n\r\n","description":"","footnote":"\r\n( 1 ) . به احتمال ، وى همان است كه در مشهد گفته بود كه فيض كاشانى مجلس سماع دارد ؛ و فيض در پاسخ كسى كه در اين باره از وى پرسش كرده بود ، نامه‌اى نگاشت . در بحث « فيض و تصوف » در اين باره سخن گفته‌ايم .\r\n( 2 ) . وحيد قزوينى ، عباس‌نامه ، ص 255\r\n( 3 ) . همان ، ص 321\r\n( 4 ) . همان ، ص 256\r\n( 5 ) . نصف جهان در تعريف اصفهان ، ص 183 به نقل از : كيانى ، همان ، ص 264\r\n( 6 ) . شيخ حر در الاثنا عشرية ( ص 30 ، و نك : 51 ) دربارهء تشكيك در انتساب اين كتاب مفصل بحث كرده و كوشيده است تا نسبت آن را به مقدس اردبيلى ثابت كند . و نيز بنگريد : تدين ، مهدى ، حديقة الشيعة يا كاشف الحق ، مجله معارف ، سال دوم ، شماره 3 ، صص 105 - 122 . و مقدمهء چاپ جديد حديقة الشيعة ، صص 32 - 63 ( به كوشش صادق حسن‌زاده ، قم ، انصاريان ، 1377 )\r\n","page_name":" 524 ","page_number":20},
  {"content":"\r\n\r\nهم‌زمان با دفاع از شرع و روش‌هاى عرفانى و اخلاقى ، شروع به انتقاد از صوفيهء بازارى كردند . چنين اقدامى ، مىتوانست نوعى مقابله با انتقادهاى شديدترى باشد كه عالمان ضد صوفى با بهانه قرار دادن كارهاى صوفيان بازارى ، بر اين قشر وارد مىكردند . اين قبيل انتقادها ، از قديم ميان مشايخ صوفيه رايج بوده ، هر بار كه ميان صوفيان حركت جديدى آغاز مىشد ، باب انتقاد نسبت به ساير صوفيان و رفتار آنان گشوده مىشد . براى مثال مىتوان از اين شعر مولانا ياد كرد كه مىگويد :\r\n صوفيئى گشته به نزد اين لئام * الخياطة و اللواطه و السلام \r\n حرف درويشان بسى آموختند * منبر و محفل به دو افروختند \r\nدر اين دوره ، شمارى از عالمان كه به مسائل عرفانى علاقه‌مند بودند ، شروع به انتقاد از صوفيان كردند . اين خط تا آخر صفوى ادامه داشته و كار به جايى مىرسد كه رهبران برخى از سلسله‌هاى صوفى ، براى اين كه از قافلهء انتقاد عقب نمانده ، خود را عارف معرفى كنند نه صوفى بازارى ، شروع به انتقاد از رفتارهاى اجتماعى صوفيان مىكنند .\r\nدر اين انتقادها ، خانقاه شيخ صفى يك استثنا به شمار آمده و حتى ضد صوفىترين عالمان ، به نوعى بر خود لازم مىديدند تا از شيخ صفى الدين اردبيلى كه جد شاهان صفوى بود ، دفاع كنند . اما از اين كه بگذريم ، انتقادهاى فراوانى در آثار عالمان عارف اين دوره ديده مىشود . براى نمونه بايد به شيخ بهايى ( م 1030 ) اشاره كرد . مثنوى نان و حلواى شيخ بهايى نشانگر اعتقاد وى به انديشه‌هاى عرفانى است .\r\n علم رسمى سر به سر قيل است و قال * نه از او كيفيتى حاصل نه حال \r\n علم نبود غير علم عاشقى * ما بقى تلبيس ابليس شقى \r\n ايها القوم الذى فى المدرسة * كلّ ما حصّلتموه وسوسة \r\nاما همين شيخ بازىهاى صوفيانه و جبّه‌پوشىهاى فريبكارانه را نيز مورد انتقاد قرار مىدهد و در همان مثنوى مىگويد :\r\n اين مقام فقر خورشيد اقتباس * كى شود حاصل كسى را در لباس \r\n زين ردا و جبّه‌ات اى كج‌نهاد * اين دو بيت مثنوى آمد به ياد \r\n ظاهرت چون گور كافر پرحلل * وز درون ، قهر خدا عزّ و جل \r\n از برون ، طعنه زنى بر بايزيد * وز درونت ننگ مىدارد يزيد « 1 » \r\nشيخ هم‌زمان با اعتقاد عميقش به عرفان و روش‌هاى كشف و شهود و علاقهء شديدش به مفهوم زهد ، با تأليف جامع عباسى و داشتن منصب شيخ الاسلامى در اصفهان ، آن هم براى\r\n\r\n\r\n","description":"","footnote":"\r\n( 1 ) . نفيسى ، سعيد ، كليات اشعار و آثار فارسى شيخ بهايى ، ص 171\r\n","page_name":" 525 ","page_number":21},
  {"content":"\r\n\r\nمعروف‌ترين شاه صفوى ، يعنى شاه عباس ، نشان داد كه به فقه و شريعت اعتقاد كامل دارد « 1 » و خود نيز لباس فقيه زمان يا به اصطلاح عنوان مجتهد الزمانى را به دوش مىكشد ؛ اما در عين حال ، وارث آن گرايش عارفانه است كه آن را به نسل بعد از خود منتقل مىكند .\r\nگفتنى است كه نقل حديثى توسط شيخ بهايى در كشكول سبب شده است تا شيخ حر بر موضع شيخ بهايى به عنوان يك ضد صوفى تأكيد ورزد كه البته قدرى تند مىنمايد . « 2 »\r\nصدر الدين شيرازى ( 979 - 1050 ) معروف به ملا صدرا شاگرد ميرداماد و شيخ بهايى ، بنيانگذار نگرش فلسفى معروف به حكمت متعاليه كه جهت‌گيرى عمدهء آن تلفيق عرفان و فلسفه و حديث است ، در موارد متعددى به صوفيان حمله كرده است . وى سخت جانب‌دار عرفان است و در بسيارى از آثار خود ، بر منكران معارف يقينيه و عالمان ظاهرى حملات سخت دارد . در جايى مىنويسد : و همچنين‌اند جمعى كه انكار علوم حقيقيه و معارف يقينيه مىنمايند و مذمّت طريق اهل حقيقت و عرفان مىنمايند و تحسين شيوهء تن‌پرستان و جاهلان ، بنا بر تعارف اصلى و تناسب و تشابه جبلّى ، كه نفوس معطّله و عبدهء الههء هوا و عبّاد هياكل و اصنام دنيا و تبعه و خدمهء شياطين و اهل بدع و اهوا را با هم مىباشد ، مىكنند . « 3 » وى براى اين كه بر اعتبار فقيهان بيشتر لطمه زند ، مىگويد كه اساسا لفظ فقه « در ازمنهء سابقه » « بر علم طريق آخرت و معرفت نفس و دقايق آفات و مكايد و امراض وى و تسويلات و غرور شيطانى فهم نمودن و اعراض نمودن از لذات دنيا و اغراض نفس و هوا و مشتاق بودن به نعيم آخرت و لقاى پروردگار و خوف داشتن از روزشمار » اطلاق مىشده است ، و « اكنون پيش طالب علمان اين زمان ، فقه بر استحضار مسائل طلاق و عتاق و لعان و بيع و سلم و رهانت و مهارت قسمت مواريث و . . . » اطلاق مىشود . « 4 »\r\nاما همين شخص ، صوفيان بازارى را مورد حمله قرار مىدهد ؛ و دليلش ، حملات فقيهان به صوفيان آن‌چنانى است كه سر و وضعشان كاملا گوياى صحّت بسيارى از اين انتقادهاست . افراط در اين برخوردها ، ملا صدرا را از فقيهان خشمگين كرده ، آنان را به دنيادارى و اختلاف افكنى متهم مىكند :\r\n اين گروهى كه نو رسيدستند * عشوهء جاه و زرخريدستند \r\n سر باغ و دل و زمين دارند * كى سر شرع و عقل و دين دارند \r\n از ره شرع و شرط برگشته * تشنهء خون يك دگر گشته \r\n\r\n\r\n","description":"","footnote":"\r\n( 1 ) . بنگريد : عباس ، دلال ، بهاء الدين العاملى ، صص 581 - 606\r\n( 2 ) . عاملى ، شيخ حر ، الاثنا عشرية ، صص 16 ، 53\r\n( 3 ) . شيرازى ، صدر المتألهين ، رسالهء سه اصل ، ص 90\r\n( 4 ) . شيرازى ، سه اصل ، ص 99 - 100\r\n","page_name":" 526 ","page_number":22},
  {"content":"\r\n\r\n پس روان كرده از هوا قرقر * كين فلان ملحد اين فلان كافر « 1 » \r\nملا صدرا در زمان خويش ، احساس مىكرده است كه عرفان در حال نابودى است . ممكن است كه خطر در ظاهر تا اين اندازه جدى نبوده ، اما به هر روى ، آنچه كه پس از درگذشت وى رخ داد ، ثابت كرد كه عرفان و تصوف ، با دشوارىهاى زيادى روبرو خواهد شد .\r\nملا صدرا در پايان رسالهء جبر و تفويض « 2 » مىگويد : اين رساله را در زمانى نگاشتم كه كسب علوم الهى ، عيب و عار شده و افراد با انكار معارف حقيقيه ، به مقام و منصب مىرسند و نزديك است كه اهل علم توحيد از تمامى بلاد محو شوند . « 3 » در افراط او نسبت به زمانش نبايد ترديد كرد ؛ چه آموزش فلسفه حتى تا آخرين دههء دولت صفوى ، همچنان بيشترين وقت را پس از فقه ، از طلاب علوم دينى مىگرفت . « 4 »\r\nملا صدرا هم‌زمان با داشتن گرايش عرفانى ، كتابى با عنوان كسر اصنام الجاهليّة « 5 » نوشته است كه به قياس رسالهء سه اصل كه در آن به انتقاد از علما و فقها پرداخته بود ، اين بار به انتقاد از صوفيه پرداخته است . وى با قلم تندى كه به طور منحصر در اختيار اوست ، به بدگويى از صوفيان بازارى و مشايخ دروغين و بازيگر مىپردازد . برخى عنوان فى كفر جماعة الصوفية را ادامهء نام كتاب دانسته‌اند . « 6 » گرچه در عنوانى كه مؤلف در پايان مقدمهء خود به كتاب داده ، اين تعبير نيامده است ، اما از برخى از قرائن از جمله تعبير « مذهب التحقيق و مشرب الزنديق » « 7 » مىتوان تعبير افزوده را منطبق با نگرش او در تأليف اين اثر دانست . وى در مقدمه اشاره به گروه فراوانى دارد كه به شطحيات و كشف و كرامات بىپايه روى آورده ، از تعليم عرفان و علم خوددارى مىورزند . وى اين گروه را كسانى مىداند كه بدون دانش ، خود را وارد چله‌نشينى كرده ، لباس صوفيان پوشيده و شروع به بيعت گرفتن از مريدان مىكنند . اشكال ديگر اينان ، پناه بردن به شعبده و حيله‌هاست كه براى جمع‌آورى مشترى صورت مىگيرد . « 8 » وى در انتهاى مقدمه ، اين مشكلات را انگيزه وى براى تأليف اين كتاب\r\n\r\n\r\n","description":"","footnote":"\r\n( 1 ) . شيرازى ، سه اصل ، ص 100\r\n( 2 ) . شيرازى ، صدر الدين محمد ، جبر و تفويض ، تحقيق سيد محمد على روضاتى ، اصفهان ، 1341\r\n( 3 ) . همان ، ص 14\r\n( 4 ) . بنگريد بحث « حيات فرهنگى و سياسى ايران در قرن دوازدهم هجرى » و نيز مقالهء « على قلى جديد الاسلام كشيش مسلمان‌شدهء دورهء اخير صفوى » در همين مجموعه .\r\n( 5 ) . شيرازى ، صدر الدين محمد ، كسر اصنام الجاهلية ، به كوشش محمد تقى دانش‌پژوه ، تهران ، دانشگاه تهران ، 1340\r\n( 6 ) . شيرازى ، صدر الدين ، مثنويات ، مقدمهء فيضى ، صص 75 - 76\r\n( 7 ) . شيرازى ، كسر اصنام الجاهلية ، ص 18\r\n( 8 ) . همان ، ص 8\r\n","page_name":" 527 ","page_number":23},
  {"content":"\r\n\r\nياد كرد . ملا صدرا در مقدمه و مقالات چهارگانهء كتاب ، مباحث مختلفى را در افشاى وضعيت اين گروه مطرح كرده است . آنچه از نظر وى مهم است ، اين كه ، پيش از شروع به رياضت و مجاهده با نفس ، لازم است تا شخص علم و دانش كافى فراگيرد . به نظر وى ، كسانى كه در زمان وى در مقام « ارشاد و خلافت » نشسته‌اند ، بيشترشان ، بلكه همه‌شان ، احمق‌هاى جاهل به روش‌هاى معرفتى و ارشادى هستند . « 1 » بيشتر چيزهايى كه در اين زمان ، متصوفه به آن روى آورده و واعظان عوام به آن سرگرم هستند ، « كلمات مزخرفة شعريّه » است ؛ آن هم اشعارى كه در وصف عشق و جمال معشوقان و شمائل محبوبان و شادى وصال و الم فراق آن‌هاست . « 2 » وى فصلى خاص را نيز به بطلان شطحيات متصوفين اختصاص داده است ؛ مطالبى كه در شناخت وضعيت صوفيان اين دوره بسيار بسيار با ارزش است . در اينجا حمله‌اى نيز به فقيهان دارد : چگونه مىتوان نام فقيه را بر كسى كه نزد حكام و سلاطين ظالم رفته و با فتاواى باطل خود آنان را كمك مىكند ، اطلاق كرد . « 3 » وى افرادى را كه با سفسطه و تقليد از اقوال حكما خود را شبيه به حكما و عرفا در آورده‌اند ، مانند حيوانات تقليدگرى چون ميمون و طوطى و با بچه‌هايى مىداند كه اداى بزرگترها را در مىآوردند . « 4 »\r\n فغان ز ابلهى اين خران بىدم و گوش * كه جمله شيخ‌تراش آمدند و شيخ‌فروش \r\n شوند هر دو سه روزى مريد نادانى * تهى ز دين خود و خالى از بصيرت و هوش \r\nوى مىافزايد : بيشتر كسانى كه در صوامع مىنشينند تا با انگشت به آنان اشارت شود ، يا در خانقاه‌ها مىنشينند تا به زهد و كرامت شهرت يابند ، احمق ناقص ملعون هستند .\r\nنكتهء قابل ملاحظه ، شيفتگى اين قبيل عارفان به انديشه‌هاى غزالى است كه در نهايت نسخه‌اى شيعى از آن توسط فيض كاشانى آماده شد ؛ اما پيش از آن ، كتاب يادشده ، همواره مورد توجه عارفان شيعه در ايران بود . از جمله ، شاه صفى از ملا صدرا خواسته بود تا اين كتاب را به فارسى درآورد . على نقى كمره‌اى كه آن زمان قاضى شيراز بود ، با ستايش از ملا صدرا ، درخواست شاه را براى ترجمهء اثر يك سنّى مورد انتقاد قرار داده است . وى حتى ، درآميختن آن را با معارف اهل بيت - كارى كه اندكى بعد فيض انجام داد - را نيز نادرست شمرد . « 5 »\r\n\r\n\r\n","description":"","footnote":"\r\n( 1 ) . همان ، ص 23\r\n( 2 ) . همان ، ص 27\r\n( 3 ) . همان ، صص 32 ، 92 - 93\r\n( 4 ) . همان ، ص 103\r\n( 5 ) . بنگريد به گزارش ما از كتاب همم الثواقب كمره‌اى در همين مجموعه با عنوان گزارش انديشه‌هاى\r\n","page_name":" 528 ","page_number":24},
  {"content":"\r\n\r\nنمونهء ديگر اين قبيل انتقادها را در كتاب سراج السالكين مىتوان يافت كه به نام شاه عباس و امام قلى خان در سال 1031 نوشته شده و شرحى بر يك رسالهء اعتقادى است . در اين كتاب ، با وجود آن كه سبك آن عرفانى است ، از صوفيان زمان نكوهش شده است . « 1 »\r\n\r\nمحمد تقى مجلسى و تصوف\r\nيكى از شاگردان شيخ بهايى ، ملا محمد تقى مجلسى ( م 1070 ) است كه بيش از استاد به اخبار و احاديث گرويده و به همين دليل ، خود را يكى از عوامل مهم نشر حديث يا اخبارگرايى در ايران دانسته است . وى به پيروى از استاد ، علائق زاهدانه و اعتقاد به كشف و كرامات را حفظ كرده و از اين دست مطالب ، در آثار خود ، به طور جسته گريخته آورده است . ما نمونه‌هايى از آن را در مرورى كه بر كتاب لوامع صاحبقرانى با عنوان مسائل دينى و فرهنگى دورهء صفوى از زبان مجلسى داشتيم ، و در همين مجموعه چاپ كرديم ، آورده‌ايم .\r\nمطالب يادشده ، اعتقاد وى را به كشف و شهود كه يكى از ويژگىهاى مهم فكرى عارفان است ، نشان مىدهد .\r\nشخصيت مجلسى اول ، شخصيتى شناخته شده بوده و علايق او به معنويات و عرفانيات ، براى بسيارى قابل درك بوده است . خوانسارى با ياد از اين كه فيض از طرف عالمان ضد صوفى مورد انتقاد بوده است ، مىنويسد : علامه مجلسى توجهى به اين مسئله نداشت ؛ زيرا فيض را با پدر خويش هم مشرب مىدانست . « 2 » عبد الكريم گزى هم نوشته است : به هر حال ، آخوند ملا محمد تقى اهل رياضت و عبادت و فكر و ذكر » بوده ، « اربعين‌ها رياضت كشيده و با صوفيه هم ارتباطى داشته كه صوفيه او را از خود مىدانند و سلسله سند به او مىرسانند . » « 3 » و نيز مىنويسد : « و رسالهء حديقهء فارسى ، در مسألهء عمليه براى عوام نوشته كه طريق احتياط هم دست داده است و تا كنون هم نزد بعضى از عرفا و صوفيهء شيعه عمل به او مىنمايند . » « 4 » پس از آن مىنويسد : « ولى مرحوم آخوند ملا محمد باقر - ولد او - نوشته كه صوفى نبودند ، و به جهت مصلحت وقت و شرع با آن‌ها مخالطه داشتند ، و بايد همين نحوها باشد . » « 5 » آقا احمد كرمانشاهى ( م 1243 ) هم نوشته است : بعد از اوان تحصيل ، مدتى در نجف اشرف در مقام مهدى عليه السلام به رياضت مشغول شد ، و در كسب\r\n\r\n\r\n","description":"","footnote":"\r\nسياسى يك عالم دورهء صفوى .\r\n( 1 ) . بنگريد : مقدمهء كسر اصنام الجاهلية ، ( از دانش‌پژوه ) ص 6\r\n( 2 ) . خوانسارى ، روضات الجنات ، ج 6 ، ص 82\r\n( 3 ) . گزى ، تذكرة القبور ، ص 66\r\n( 4 ) . همان ، ص 74\r\n( 5 ) . همان ، ص 66\r\n","page_name":" 529 ","page_number":25},
  {"content":"\r\n\r\nاخلاق و تهذيب باطن به حدّى كوشيد كه به تصوف متهم گرديد . « 1 »\r\nميرزا حسين نورى نيز شواهدى دربارهء علايق و تمايل آخوند ملا محمد تقى مجلسى به تصوف آورده است و در عين حال ، آنچه را علامه مجلسى در تبرئه پدرش از انجام اعمال صوفيان درويش خصلت آورده ، تأييد كرده است . وى با اشاره به تهذيب نفس و روايات مربوط به آن ، كار آخوند را در اين جهت دانسته ، نه عمل به آنچه كه ميان صوفيان معمول بوده است . وى ارتباط اوليه او را با تصوف كه متوجه همين هدف بوده آورده و رسالهء سير و سلوك و نيز برخى اشعار وى را كه حاكى از اين گرايش اوليه اوست ، ذكر كرده « 2 » و با اين همه ، او را از تصوف تبرئه كرده است . « 3 » گفتنى است كه رساله‌اى نيز با عنوان مجاهده از محمد تقى مجلسى در درست است كه دربارهء رياضات و عبادات بوده و عبارت نخست آن چنين است : . . . و بعد چون بناى ايقان و ايمان بر رياضات و مجاهدات است . . . و شكى نيست كه مراد از اين مجاهده ، مجاهدهء اكبر است . . . « 4 »\r\nتنكابنى نيز نوشته است كه مردم ، وثوقى به آخوند محمد تقى مجلسى نداشتند و وى را داخل در سلك صوفيه مىشمردند ، تا آن كه آخوند ملا محمد باقر مجلسى پا به عرصه آمد و او به پدرش وثوقى پيدا كرد ، در آن وقت مردم نيز وثوق پيدا كردند . « 5 » ممكن است اين نكته اشاره به فضايى باشد كه پس از رشد جريان ضد تصوف و حملات ميرلوحى و حاميان او به مجلسى اول ، براى وى درست شده بود و بعدها با دفاعى كه علامهء مجلسى از پدرش كرد ، آن وضعيت تغيير نمود .\r\nعلامهء مجلسى در رسالهء اعتقادات اين تصور را كه پدرش از متصوفه بوده ، انكار كرده و تمسك وى را به اخبار اهل بيت عليهم السلام ، دليل اين امر دانسته است . وى او را ملكهء زهد و ورع دانسته و رفت و آمد وى را با صوفيه در ابتدا ، براى هدايت آنان عنوان كرده ، مىنويسد : زمانى كه فهميد جمعى از آن‌ها هدايت شدنى نيستند ، از آن‌ها تبرّى جسته و حتى تكفيرشان كرد . « 6 » مرحوم مجلسى آن چنان كه خود اظهار مىدارد ، به دليل اين كه فرزند اوست در اين بارهء اطلاع بيشترى دارد . عبارتى كه علامهء مجلسى در صراط النجاة « 7 » آورده چنين است : و ايّاك أن تظن بالوالد العلامة نوّر الله ضريحه انّه كان من الصوفية او يعتقد\r\n\r\n\r\n","description":"","footnote":"\r\n( 1 ) . بهبهانى ، آقا احمد ، مرآة الاحوال ، ج 1 ، ص 60\r\n( 2 ) . نورى ، ميرزا حسين ، الفيض القدسى ، چاپ‌شده در بحار الانوار ، ج 105 ، ص 118\r\n( 3 ) . نورى ، همان ، بحار ج 105 ، ص 110\r\n( 4 ) . دانش‌پژوه ، فهرست دانشگاه ، ج 12 ، ص 2770 ، ش 3783\r\n( 5 ) . تنكابنى ، قصص العلماء ، ص 223\r\n( 6 ) . طالقانى ، شرح رساله اعتقادات ، تأليف 1103 ، برگ 191 ، نسخهء شماره 2251 كتابخانهء آية اللّه نجفى .\r\n( 7 ) . نسخهء شمارهء 31226 برگ 42 - 57\r\n","page_name":" 530 ","page_number":26},
  {"content":"\r\n\r\nمسالكهم . . . حاشاه عن ذلك . . . و هو كان انس أهل زمانه بأخبار اهل البيت . . . بل كان مسلكه الزهد و الورع . . . و كان فى به دو أمره يتسمّى باسم التصوف ليرغب اليه هذه الطائفة و لا يستوحشوا منه ، فيردعهم عن تلك الأقاويل ، و قد هدى كثيرا منهم الى الحق . . . و لمّا رأى فى آخر عمره أن تلك المصلحة قد ضاعت و رفعت أعلام الضلال و علم أنّهم أعداء الله صريحا ، تبرّأ منهم و كان يكفّرهم . . . و أنا أعرف بطريقته ، و عندى خطوطه فى ذلك . « 1 »\r\nنايب الصدر از محققان متأخر صوفيه ، به تفصيل در اثبات تصوف ملا محمد تقى مجلسى و رد گفته‌هاى فرزند او و آنچه آقا محمد على كرمانشاهى در خيراتيه آورده ، بحث كرده ، قسمت‌هايى از گفته‌ها و مكاشفات ملا محمد تقى را از شرح او بر كتاب من لا يحضره الفقيه « 2 » و جاهاى ديگر آورده است . مطالبى كه بيش از حد ، او را متمايل به مكاشفات مورد ادعاى صوفيان نشان مىدهد .\r\nدر واقع اين درست است كه وى از صوفيهء مصطلح نبوده ، اما تمايلات عارفانه و حتى افراط در ارائه آن‌ها مورد نظر ملا محمد تقى مجلسى بوده است ؛ مقاومت وى در رديه نوشتن بر ملا محمد طاهر - آن چنان كه گذشت - مؤيد اين امر است . شايد فصل الخطاب اين بحث ، طرح پرسشى دربارهء صوفيان از ملا محمد تقى و پاسخ وى باشد كه روشنگر موضع وى بر ضد صوفيان حزبى و متشكل است :\r\nسؤال : در باب ذكر خفى و ساير اعمال صوفيه چه مىفرمايند ؟\r\nجواب : اين فقير نيافته‌ام در اين ذكر ارتباط بسيارى . و هريك از صوفيه ذكر خفى خاصى ذكر كرده‌اند و اين ذكر از مشايخ نوربخشيه است و از ائمهء هدى عليهم السلام نديده‌ايم ؛ و عبادت دانستن اينها و چرخ زدن و دست زدن و برجستن و امثال اينها تشريع است ، و ذكر بلند بد نيست ، اگر چه آهسته بهتر است و ذكر قلبى بهتر است ، اگر به مقام قلب رسيده باشد . و الله اعلم . « 3 » تكميل‌كنندهء اين بحث ، مطالبى است كه پس از اين دربارهء توضيح المشربين خواهيم آورد .\r\nبىمناسبت نيست اشاره كنيم كه يكى از كسانى كه متأثر از مرحوم آخوند يعنى مجلسى اول بوده ، محقق سبزوارى ( م 1090 ) است كه به منصب مهم امامت جمعه در اصفهان دست يافت . وى از علاقه‌مندان به حكمت و طبعا عرفان است و در كتاب روضة الانوار خود\r\n\r\n\r\n","description":"","footnote":"\r\n( 1 ) . حائرى ، فهرست نسخه‌هاى خطى كتابخانهء مجلس ، ج 22 ، ص 239 ؛ و بنگريد : آقا بزرگ ، ذريعه ، ج 12 ، ص 28 ؛ مهدوى ، مصلح الدين ، زندگى نامهء علامهء مجلسى ، ج 2 ، ص 200\r\n( 2 ) . مقصود لوامع صاحبقرانى است كه در نوشتارى تحت عنوان مسائل مذهبى اجتماعى از زبان محمد تقى مجلسى در همين مجموعه چاپ كرده‌ايم .\r\n( 3 ) . مجلسى ، محمد تقى ، مسئولات ، ميراث اسلامى ايران ، دفتر سوم ، ص 699\r\n","page_name":" 531 ","page_number":27},
  {"content":"\r\n\r\nاز منبرىها و واعظانى كه بر منابر به تفسيق و تكفير افراد عالم و حكيم مشغول هستند ، اظهار نگرانى كرده است . وى كه حكيمان را مقدم بر مجتهدان قرار داده از حمله‌هاى غير منصفانه‌اى كه بر ضد حكيمان مىشود ، چنين ياد كرده است : اكثر اوقات ، جمعى از اهل حديث و فقه كه بيش از ظواهر بعضى آيات و احاديث نفهميده‌اند و به اعماق آيات شريفه و غوامض اسرار احاديث نرسيده‌اند ، طبقهء علماى حكمت را بالكليه انكار و تجهيل نمايند و در اين باب مبالغه از حد گذرانده‌اند . و بسيار باشد كه تكفير ايشان بالكليه نمايند و قائل به اسلام يكى از ايشان نشوند . » « 1 » ( 599 ) وى در ادامه ، با اشاره به اهميت موقعيت واعظان در راهنمايى عوام الناس ، از برخى از آنان كه براى تقويت دكان خود ، به ديگران مىتازند ، به بيان رفتار آنان در تفسيق و تكفير ديگران پرداخته مىنويسد : « اگر فاضلى نظرى در كتاب صوفيه جهت اطلاع بر مذاهب ايشان يا بعضى فوايد كه كم كتابى از آن خالى مىباشد ، كرده باشد ، گويند فلانى صوفى است و صوفيه همه كافرند ؛ و اگر كسى اطلاع بر كتب حكما و علوم فلسفى داشته باشد ، گويند فلان حكيم است و كافر است و ايمان ندارد و تلبيس‌ها كنند و تهمت‌ها زنند » . « 2 »\r\n\r\nنجيب الدين رضا تبريزى و تصوف\r\nيكى از رهبران صوفيهء ذهبيه در اين دوره ، نجيب الدين رضاى تبريزى اصفهانى ( 1047 - 1108 ) « 3 » است كه كتاب سبع المثانى او به چاپ رسيده است . « 4 » نجيب الدين رضا قطب صوفيان ذهبى و جانشين شيخ محمد على مؤذن خراسانى است . پس از وى شيخ على نقى اصطهباناتى و سپس قطب الدين نيريزى كه ديدگاه‌هاى سياسى وى را در نوشتارى مستقل در اين مجموعه آورده‌ايم ، به رياست ذهبيه رسيدند . « 5 » وى كتاب سبع المثانى را كه يكى از آثار منظوم است ، به عنوان مجلد هفتم مثنوى جلال الدين مولوى سروده و تاريخ سرايش آن سال 1094 است . « 6 »\r\nنجيب الدين رضا در اين كتاب ، آگاهىهايى دربارهء ضديت با تصوف در دورهء عباس\r\n\r\n\r\n","description":"","footnote":"\r\n( 1 ) . سبزوارى ، محقق ، روضة الانوار ، ص 599\r\n( 2 ) . همان ، ص 602 ، و بنگريد : ص 402\r\n( 3 ) . اين تاريخ بر حسب تحقيقى است كه اسد الله خاورى در كتاب « ذهبيه ، تصوف علمى - آثار ادبى » صص 287 - 289 انجام داده است . شرح حال مفصل او در همان‌جا صص 278 - 290 ، 516 - 525 آمده است .\r\n( 4 ) . بنگريد : آقا بزرگ ، ذريعه ، ج 12 ، ص 130 . در آنجا به خطا سال درگذشت او 1075 آمده است .\r\n( 5 ) . شيرازى ، محمد معصوم ، طرائق الحقائق ، ج 3 ، صص 216 - 217\r\n( 6 ) . نجيب الدين رضا ، سبع المثانى ، ص 384\r\n","page_name":" 532 ","page_number":28},
  {"content":"\r\n\r\nدوم ( م 1077 ) آن هم در شهر مشهد و اصفهان به دست داده است . « 1 » وى در جايى از همين سبع المثانى از خوابى كه در مشهد امام رضا عليه السلام ديده سخن مىگويد ؛ آن هم در وقتى كه منكران تصوف همه جا در شهرها سر برآورده بودند . در اين رؤيا ، چهارده معصوم عليهم السلام حضور داشته و در كنار آن‌ها همهء مشايخ و اوليا نيز ، شكوه كنان ايستاده بودند كه از آن جمله شيخ صفى الدين اردبيلى بوده است . در آنجا امام زمان عليه السلام با شيخ صفى الدين سخنى فرموده و فهم نجيب الدين چنان بوده كه وقت تغيير دولت صفوى فرا رسيده است . « 2 » در واقع ، اين نوعى پيشگويى براى سقوط اين دولت است :\r\n اين چنين دريافتم كز دودمان * مىشود تبديل دولت بىگمان \r\n گفتگويى كرد آن حضرت به دو * يافتم تبديل دولت من از او \r\nوى از خواب بيدار مىشود و دو سال بعد ، يعنى در سال 1073 شاهد اوج گيرى فشار بر صوفيان است :\r\n الف و هفتاد و سه از هجر رسول * عصر شاه عباس ثانى شد به طول \r\n گفتگوى منكران صوفيان * رفت از حد طعنه‌هاى منكران \r\n صدهزاران طعنه‌هاى بىنسق * سرزد از خائن براى اهل حق \r\nزمانى كه اين اعتراضات به شاه صوفى اعتقاد رسيد ، تصميم گرفت تا با منكران تصوف برخورد كند ؛ اما نزديكان وى كه افراد خشكى بودند ، تمايل به اين كار نداشتند . « 3 » اين افراد كه ترس از قطع شدن مستمرى مخالفان داشتند ، به شاه گفتند كه دعواى صوفى و ضد صوفى هميشه وجود داشته و جز با كشتن منكران كه البته نشدنى است ، خاتمه نمىيابد :\r\n شاه را گفتند بوده است اين نزاع * از زمان پيش با اهل بقاع \r\n گر نسق خواهى نمودن اين كسان * بايدت كشتن تمام منكران \r\n\r\n\r\n","description":"","footnote":"\r\n( 1 ) . وى تبريزى الاصل است اما در اصفهان زاده شده و ده سال در مشهد مشغول رياضت بوده و در سال 1076 به اصفهان بازگشته است .\r\n( 2 ) . اين اشاره به آن است كه مشايخ صوفيه ، سقوط صفويه را به خاطر پشت كردن اين دولت به صوفيه و دشمنى با آنها تحليل مىكنند . راز عرفانى آن هم اين است كه شيخ صفى الدين جد اين خاندان ، دست از حمايت فرزندانش برداشته و اين دولت سقوط كرده است . قطب الدين نيريزى هم شبيه همين مطلب را در خواب ديده و اين چنين به شعر در آورده است ( خاورى ، ذهبيه ، ص 313 ) :\r\n صفى الدين ز جور اهل انكار * به پيغمبر نمودى عجز و اصرار \r\n كز ايشانم بسى بيداد آمد * عنادم حاصل از اولاد آمد \r\n به حضرت كردى او يك جعبه اظهار * برون آورد از آن تير بسيار \r\n كه اينها تير و طعن و لعنشان است * دل من تيز ايشان را نشان است \r\n نخواهم بعد از من زندگيشان * سرافرازى است در افكندگيشان \r\n( 3 ) . نجيب الدين رضا ، سبع المثانى ، ص 360\r\n","page_name":" 533 ","page_number":29},
  {"content":"\r\n\r\nدر مقابل ، كسانى از درباريان كه متمايل به تصوف بودند ، شاه را بر برخورد با مخالفان تصوّف تحريض مىكردند :\r\n آن كه صوفى بد به درگاه شهش * زير لب مىكرد شه را آگهش \r\nدر اينجا بود كه شاه به ساختن تكيهء فيض در اصفهان پرداخت تا در برابر اين مخالفت‌ها ، كارى براى صوفيان كرده باشد . اين حمايت‌هاى شاه كه در جاى ديگرى هم از آن ياد كرديم ، سبب شد تا قدرى از مخالفت‌ها در اصفهان كاسته شود ؛ اما در شهرهاى ديگر ، همچنان ادامه داشت :\r\n رفع منكر گشت روزى چند باز * زان نهيب پادشاه تركتاز \r\n ليك در غير صفاهان منكران * طعنه زن بودند كل با صوفيان \r\nنجيب الدين به شدت از اين فضاى ضد صوفى خشمگين بوده و عالمان ضد صوفى را با تعبير خائن مورد حمله قرار داده ، مىگويد :\r\n عالمى پر از صفاى صوفيان * شاه ايران صوفى و جدش چنان \r\n جمله معصومان ما صوفى صفت * حق محب صوفى با معرفت \r\nدر اينجا صحبت از شهر مشهد و ملّاى مشخصى است كه ضد صوفى بوده و نجيب الدين در اشعار خود حكايت او را بيان كرده ، مباحثات شيخ خود ، محمد على مؤذن خراسانى را با وى آورده است .\r\n ابن شمسش گفت با ملّا كه چيست * خود بگو كاين افترا لايق به كيست \r\n ضد اهل حق چرا خود مىشوى * مظلمه چون پيله بر خود مىتنى \r\n از تو جرئت مىكنند اين عاميان * بوى خون مىآيد از گفتارتان \r\nپاسخ آن « فقيه خشك رأى » اين بوده است كه تو عارف حقيقى نيستى ؛ بلكه آن‌ها كه درگذشته بودند ، عارف واقعى بودند . به هر روى ، ماجرا بالا مىگيرد و در مشهد و ساير شهرها ، مخالفت با صوفيان بيشتر شده ، خبر آن به هند و روم مىرسد . ملاى يادشده يا ملاى ديگر از بس به صوفيان لعنت مىكرد ، صوفيان يا به قول وى ، اهل الله ، او را لعنتى نام كردند . در گفتگويى كه با او شد ، وى را از شاه ترساندند :\r\n آن يكى گفتش نمىترسى ز شاه * كه رسد بر گوشش و گردى تباه \r\n سيد است و شيعه و عالىنسب * جد و آبائش همه صوفى لقب \r\nملاى ياد شده كه شخص با جرأتى بود ، گفت :\r\n اول ار ثابت كند كاو سيد است * بايدش كه سوخت ، چون صوفى شدست \r\n من نترسم كان وظيفه من برد * تا كه نفس من خوش‌آمدگو شود \r\nاز آن ملا ، علت مخالفتش با صوفيان را پرسيدند . وى در پاسخ به كارهاى زشت آنان در\r\n\r\n","description":"","footnote":"","page_name":" 534 ","page_number":30},
  {"content":"\r\n\r\n« ذكر و چرخ و يا هو زدن و غنا » اشاره كرده گفت كه آنان ملحد و اتحادى مذهب هستند . به او پاسخ داده شد كه اين‌ها كار قلندران است و او نبايد وضع صوفيان را به قلندران قياس كند . ملا ضمن تأييد اين كه در سفر و حضر اينان را ديده كه خوب هستند ، از شيخ آنان ياد كرده است كه در سفر بغداد با وى بوده و پول‌هايى را كه مردم به او داده بودند تا به مسكينان بدهد ، ميان مريدان و كسان خود تقسيم كرده است . « 1 » به ملا گفته شد كه اينها تهمت است و او از روى بىاطلاعى اين نسبت‌ها را مىدهد ؛ اگر باز چنين برخورد كند ، خداوند او را رسوا خواهد كرد . پاسخ ملا آن بود كه از قضا ، تا وقتى اين حرفها را نمىگفت ، وضعش بسيار بد بود ، اما از آن روزى كه با صوفيان چنين مىكند ، نعمت‌هاى الهى بر وى فزونى گرفته است :\r\n من از آن روزى كه اينها گفته‌ام * نعمة الله بر تزايد برده‌ام \r\n نذر كردم در تمام عمر هين * لعن بر صوفى كنم از راه كين \r\nعالمان مخالف با تصوف ، چهار تن شدند و هم‌زمان به تبليغ بر ضد صوفيان پرداختند :\r\n جمع گشتند چار ملاى خبيث * تا كه بندند بر رد صوفى حديث \r\nنجيب الدين مىافزايد ، آن‌ها قرار گذاشتند تا چند حديث در رد صوفيان جعل كنند و آن را در يك كتاب قديمى قرار دهند ؛ سپس مجلداتى از آن را فراهم آورده ، كتاب را شهرت دهند . « 2 » در خانه‌اى كه آن‌ها نشسته و اين ترهات را مىبافتند ، مادرى متوجه شده ، ماجرا را به فرزندش كه مريد ملا بود ، گفت ؛ اما آن فرزند ، همچنان از ملا دفاع مىكرد . مادرش گفت كه اجازه نخواهد داد تا آن ملا به خانهء آن‌ها درآيد ؛ اما پسر اصرار داشت و مادرش به او گفت بهتر است خود را بكشد و پسر نيز چنين كرده ، دارويى خورد و خودكشى كرد :\r\n آن پسر داروشكن خورد و بمرد * جان به مالك‌هاى دوزخ تحفه برد \r\n اى خوشا حال چنين ملا بود * كه ز همراهى او اينها شود « 3 » \r\nنجيب الدين ، از مجلسى در شهر مشهد ياد مىكند كه برخى از شيوخ صوفيه به رهبرى شيخ محمد على مؤذن خراسانى با عده‌اى از مخالفان جمع گشته ، به گفتگو پرداختند . در ميان مخالفان تصوف ، مرد عربى بوده است كه شيخ صوفيان را به خاطر اعتقادش به قديم بودن عالم ، متهم به الحاد كرده است . بحث بالا گرفته و مخالفان چنين مىگفتند :\r\n ديگرى گفتا كه نام هر كه هست * مرد صوفى ، بر يقين او باطل است \r\n نام صوفى مخترع هم فعلشان * بدعت‌اند ايشان مثال ملحدان \r\nشيخ صوفيان از او پرسيد كه معناى بدعت را بگويد ؛ و او پاسخ داد كه حلال را حرام كردن و\r\n\r\n\r\n","description":"","footnote":"\r\n( 1 ) . نجيب الدين رضا ، همان ، ص 362\r\n( 2 ) . آيا ممكن است اشاره به حديقة الشيعة باشد ؟\r\n( 3 ) . نجيب الدين رضا ، همان ، ص 363\r\n","page_name":" 535 ","page_number":31},
  {"content":"\r\n\r\nحرام را حلال كردن بدعت است . شيخ نمونه خواست و آن شخص گفت :\r\n گفت ذكر و چرخ و فرياد و غنا * جمع گرديدن به خلوت خانه‌ها \r\n پير پيدا كردن و گشتن مريد * اين همه بدعت شده پيدا جديد « 1 » \r\nشيخ صوفيان گفت ، حلال و حرام اين موارد كدام است ؟ آن فرد عرب ، از غنا سخن گفت كه صوفيان آن را حلال كرده‌اند . شيخ پاسخ داد كه معناى غنا را براى ما شرح بده ، تعريفش كن تا بدانيم حرام است يا نه :\r\n كن معين بهر ما اصل غنا * تا بپرهيزيم ما از آن عنا \r\n گفت صوت مطرب وتر لى تلا * همچو قول زور و صوت بر ملا \r\n همچو ترجيعى كه مطرب مىكند * در گلو آواز گرداند بِشَد \r\nشيخ گفت اينها كه تو گفتى ، غنا نيست ؛ اينها آواز خوش است كه خدا آن را دوست دارد :\r\n شيخ گفتا نيست اينهايش نشان * ز آن كه ممدوح است اينها كلّشان \r\n نغمهء صوت حسن با شعر نيك * گشته ممدوح از خداى بىشريك \r\nبحث دربارهء غنا بالا گرفت و همان حكايتى كه دربارهء بحث غنا ميان عالمان و فقيهان بود و ما شرح آن را در نوشتار مستقلى پس از اين آورده‌ايم ، در اينجا نيز بالا گرفت . بالاخره خبر اين وقايع به گوش شاه رسيد :\r\n چون ز حد انكار ملا در گذشت * خود به گوش شاه آمد سرگذشت \r\n آن يكى گفتا به گوش شه كه من * خود شنيدم لعن صوفى بىسخن \r\nشاه بر آشفت و تصميم گرفت تا همهء منكران تصوف را از دم تيغ بگذراند و همگان را مجبور كند تا آيين او را در دفاع از تصوف بپذيرند . در اين وقت ، حكيمى نزد شاه بود ، و سبب خشم وى را پرسيد . شاه جوان گفت كه از دست اين خائنان دلگير شده و غيرتش ايجاب مىكند تا همهء منكران را بكشد :\r\n من شنيدم رد صوفى مىكنند * نيكى جدّم تلافى مىكنند \r\nحكيم مزبور از وى خواست تا حلم و بردبارى جد خود را پيشهء خويش سازد . ابتدا كسانى را بفرستد تا آنان را منع كنند ؛ اگر نكردند ، براى كشتن آنان فرصت باقى است . شاه از اين نصيحت خشنود شد . سپس يكى از غلامان خود را كه نديمش بود ، به مشهد فرستاد تا منكران تصوف را از لعن صوفيان منع كند و اگر منع نشدند ، آنان را بكشد . اين افسر در مشهد به حمايت از شيخ برخاست و از صوفيان دفاع كرده در برابر منكران ايستاد . اما آن ملاى لعنتى حاضر به دست برداشتن از مواضع خود نشد :\r\n\r\n\r\n","description":"","footnote":"\r\n( 1 ) . نجيب الدين رضا ، همان ، ص 364\r\n","page_name":" 536 ","page_number":32},
  {"content":"\r\n\r\n ليك ملّا لعنتى بىانفعال * ترك انكارش نمىكرد از خيال \r\n بر سر منبر شد او طعنه زنان * بار ديگر بر طريق صوفيان \r\nاين حركت او خشم آن افسر را برانگيخت و دستور داد تا او را دستگير كرده ، به شكل زشتى نزد او را آورند . پس از آن دستور داد تا او را به فلك بسته ، با چوب تر به پايش بزنند . « 1 » سپس نيز دستور اخراج او را از شهر صادر كرد كه باز با وساطت همان شيخ ، ملا را به شهر بازگرداندند .\r\nپس از اين وقايع است كه شيخ صوفيه ، بر حسب گزارش نجيب الدين به اصفهان مىآيد تا به شاه عباس دوم خدمت كند ؛ و در واقع با استفاده از فرصت ، خدمتى به تصوف و صوفيان بكند :\r\n اصفهان را عزم كرد آن شاه‌باز * تا ببازد جان خود بر شاه باز \r\n گشت داخل چون به شهر اصفهان * شد منوّر اصفهان از نور آن \r\n آفتاب‌آسا بر آمد آن مسيح * موعظه‌ها كرد بر منبر فصيح \r\n بعد سالى فوت شد عباس شاه * شد سيه از فرقتش خورشيد و ماه « 2 » \r\nبه گفتهء نجيب الدين رضا ، شيخ نزد شاه صفى - سليمان بعدى - نيز منزلت خويش را حفظ كرد و پس از آن كه شاه سليمان در سال 1078 بيمارى سختى گرفت و با نقشى كه شيخ و ديگر صوفيان بازى كردند ، شاه با تغيير نامش از صفى به سليمان حالش بهبود يافت و همين‌جاست كه نجيب الدين نيز ماده‌تاريخى براى بهبودى شاه سليمان گفت :\r\n سليمان كز على صاحبقران شد * ز تاريخ جلوسش بد نهان شد « 3 » \r\nاين نيز حكايتى ديگر از برخورد صوفيان و فقيهان است كه يك صوفى افراطى اخبار آن را گزارش كرده است .\r\n\r\nفيض كاشانى و تصوف\r\nگذشت كه در آخرين دهه‌هاى حكومت صفوى ، جريان ضد تصوف غلبه يافت و به تناسب رشد اخبارىگرى ، به سه دانش فلسفه ، عرفان و اصول ، حملات شديدى صورت گرفت .\r\nآميختگى تصوف با عرفان مانع از آن بود تا مدعيان عرفان حقيقى بتوانند به راحتى خود را از تيررس حملات تند مخالفان مصون دارند . همچنين قرابت ميان فلسفه و عرفان در فلسفه اشراق و تقويت آن با شكل گيرى حكمت متعاليه ، جريان ضد تصوف را به ضديت با فلسفه\r\n\r\n\r\n","description":"","footnote":"\r\n( 1 ) . نجيب الدين رضا ، همان ، ص 365\r\n( 2 ) . همان ، ص 366\r\n( 3 ) . همان ، ص 367\r\n","page_name":" 537 ","page_number":33},
  {"content":"\r\n\r\nو هر نوع استدلال عقل‌گرايانه محض كشاند . به عبارت ديگر ، نظريهء اصالت وجود كه در نزديك كردن دو رشتهء عرفان و فلسفه وحدت ايجاد كرده بود ، شرايط را براى حملهء ضد صوفيان به فلسفه نيز فراهم نمود . با اين حال ، نبايد تصور كرد كه هر كسى تمايل به حديث و اخبار داشت ، لزوما ضد تصوف و عرفان بود . به عكس ، جريانى خاص وجود داشت كه هم‌زمان حديث و عرفان و فلسفه را با يكديگر پيوند داده بود . ملا صدرا ( م 1050 ) خود يك نمونهء روشن بود كه هم فلسفه مىدانست و هم به شرح احاديث علاقه‌مند بود ؛ جز آن كه اخبار را مطابق ذوق عرفانى و فلسفى خود شرح مىكرد . همين جريان به فيض كاشانى نيز منتقل شده بود . از نكتهء ديگرى هم نبايد غفلت كرد و آن اين كه برخى از اين جريان‌ها به مرور تغيير مسير دادند . اگر انديشمندى عمرى طولانى مىيافت ، ممكن بود كه در دهه‌هاى مختلف عمر خويش ، تغييرى در گرايش‌هاى معرفتى و مذهبى خود بدهد .\r\nملا محسن فيض كاشانى ( 1007 - 1091 ) در مرز فلسفه و عرفان ، بيشتر جانب عرفان را داشت و از آنجا كه عرفان و تصوف ، دست‌كم در راه‌هاى معرفت‌شناسانهء خود كاملا همسان بودند ، حملات ضد تصوف ، دامنه‌اش تا عرفان نيز كشيده مىشد . به همين دليل ، فيض به رغم انتقادهاى فراوانش از تصوف ، از حملات مخالفان تصوف به هيچ روى در امان نبود . « 1 » دربارهء فيض ، نكتهء ديگرى هم مطرح بود و آن اين كه وى فكر اخبارىگرى را پذيرفته و آن را در استنباطهاى فقهى و به عبارت ديگر در رد اصول دخالت داده بود . با اين حال ، در عرفان و فلسفه هنوز به سنت‌هاى گذشته وفادار بوده و پيش‌فرض‌هاى موجود در عرفان را در ذهنيت خود داشت . دربارهء جمع بين اخبارىگرى و عرفان بايد گفت ، فيض راه حل را در اين ديده بود تا در متن اخبار به جستجوى عرفان بپردازد . به سخن ديگر ، او خواستار آن بود تا دانش عرفان و فلسفه‌اى را كه قبلا در نزد استادش ملا صدرا آموخته بود ، از اخبار بيرون آورد ، حركتى كه خود ملا صدرا نيز در شرح بر اصول كافى و نيز تفسيرش بر قرآن بدان توجه داشت . در واقع ، فيض در شرايطى قرار گرفته بود كه مىبايست در نهايت ظرافت با جريان اخبارىگرى كه به مرور بر حوزهء فكر دينى غلبه يافته بود ، كنار بيايد . وى در اين كار ، توفيق جالبى داشت و توانست با نگارش الوافى و الصافى جايگاه خود را به عنوان يك انديشمند اخبارى و معتقد به حديث ، در ميان عالمان زمان خود و پس از آن ، حفظ كند . كتاب وافى فيض ، دست‌كم تا دو قرن ، مورد استفادهء رسمى بوده و در نهايت ، با تحولى كه در فقه پيش آمد ، به مرور وسائل‌الشيعهء شيخ حرّ عاملى ( م 1104 ) جاى آن را گرفت .\r\n\r\n\r\n","description":"","footnote":"\r\n( 1 ) . يكى از مخالفان وى ، عموزاده‌اش شاه فضل كاشانى بود كه كتابى در رد بر الوافى فيض نوشت ؛ بنگريد :\r\nافندى ، رياض ، ج 4 ، ص 316\r\n","page_name":" 538 ","page_number":34},
  {"content":"\r\n\r\nمسألهء مهم دربارهء تفكر فيض آن است كه وى وارث چندين جريان فكرى بود كه خود از تلفيق آن‌ها طرح جديدى در انداخته بود . او ميراثى از ابن عربى و غزالى داشت كه در تفكر عرفانى پرسابقه در ايران ، جايگاه خود را حفظ كرده بود . مدتى هم نزد سيد ماجد بن هاشم بحرانى ( م 1028 ) تحصيل كرده « 1 » و اخبارى شده بود . چند سالى نزد ملا صدرا - پدر زن خود - فلسفه و عرفان يا به عبارت بهتر حكمت متعاليه خوانده بود و اين بيشترين تأثير را در وى بر جاى نهاده بود . حاصل اين چند جريان فكرى در فيض ، پديد آمدن آثار متفاوتى بود كه هر كدام به نوعى ، مشخص‌كنندهء بخشى از افكار وى بود . آنچه در اينجا اهميت دارد ، اين كه بدانيم او در تركيب اين مواد از كدام يك بعنوان صورت و از كدامين آن‌ها به عنوان ماده استفاده كرده است . به نظر مىرسد صورت اين تركيب ، دست‌كم تا يك دورهء طولانى باطن‌نگرى او و به تدريج ، چيزى ميان باطن‌نگرى و حديث‌گرايى او باشد .\r\nفيض كه در استنباطهاى فقهى خود ، آزادى و حريت خاص خود را داشت ، كما بيش نگرش باطنى خود را حفظ كرده بود . در اين زمينه ، رساله‌اى با عنوان النخبة الفقهية در بيان مسائل فقهى از او در دست است كه تلفيقى از فقه و اخلاق است ؛ بلكه توان گفت تلفيقى از فقه و عرفان . « 2 » فيض منتخب همين كتاب را با عنوان تطهير السر عرضه كرده است كه نامش نشان از محتوايش دارد . « 3 »\r\nآثار علمى فيض متأثر از هر سه ميراث فكرى ياد شده است كه هر كدام در جاى جاى انديشه‌هايش تأثير گذاشته است . شايد در نگاه خود او اين تلفيق ، يكدستى خود را حفظ كرده بود ، اما براى بسيارى ، اين تلفيق ، نوعى چينش ناجور از افكار و انديشه‌هاى متفاوت بود . چنان كه يكى از معاصران او با نام ميرزا على رضاى تجلّى ( م 1085 ) در رساله‌اى كه دربارهء نماز جمعه نگاشت - و در رد محقق سبزوارى است - از فيض چنين ياد كرده است :\r\nملا محسن كاشى كه از حشويه بىبهره از تحقيق و تدقيق است ، گاهى مريد تصوف محيى الدين عربى است و زمانى همداستان وعظ محمد غزالى و ساعتى با حكماى مشائيان جفت مىدود و لمحه‌اى به فروغ مشكات عرفاى اشراق طى راه مىكند و پروايى از مخالفت اصحاب نداشته بر هر چه قدرت التقاط قوت انتحالش وفا كند بىملاحظه در بطون كتب خود ثبت مىكند » . « 4 »\r\nدر اين ميان مهم‌ترين اعتراضى كه بر فيض شده است ، مربوط به گرايشهاى صوفيانه\r\n\r\n\r\n","description":"","footnote":"\r\n( 1 ) . البحرانى ، لؤلؤة البحرين ، ص 121 و بنگريد : مقدمهء مشكات بر المحجة البيضاء ج 1 ، ص 27\r\n( 2 ) . بنگريد : انوار ، فهرست كتابخانه ملى ، ج 9 ، ص 395 ، نسخه شمارهء 1386 / 2\r\n( 3 ) . بنگريد ، حسينى ، فهرست نسخه‌هاى خطى كتابخانه آية اللّه مرعشى ، ج 4 ، ص 177\r\n( 4 ) . دانش‌پژوه ، فهرست نسخه‌هاى خطى كتابخانه مركزى دانشگاه ، ج 14 ، ص 3604 ، نسخه شماره 4659 .\r\n","page_name":" 539 ","page_number":35},
  {"content":"\r\n\r\nاوست . فيض به دليل داشتن مشى اخبارى از اين سوى مورد حمله قرار نگرفت ؛ اما در جانب تصوف ، به سبب اعتمادش بر برخى از آراء ابن عربى و غزالى و تأويلات باطنىگرايى خود مورد انتقاد شديد بود . توجه فيض به غزالى - البته بيشتر در جوانى - نمىتوانست بدون دليل باشد ؛ زيرا غزالى با وجود داشتن مذهب اشعرى - كه در قياس با معتزله ظاهرگرا بود - تمايلات عارفانه و صوفيانه داشت . « 1 » فيض نيز وقتى در آينه مىنگريست ، در آن نقش غزالى را مىديد و تنها چيزى كه استثناء مىكرد ، كنار نهادن سنىگرى غزالى و تمسك فيض به روايات اهل بيت عليهم السلام بود .\r\nبه هر روى ، فيض مورد انتقادهاى زيادى واقع شده است . بخشى از اين انتقادها ، مربوط به زمانى است كه مورد توجه شاه عباس ثانى قرار گرفته در اينجا و آنجا پشت سر فيض نماز مىخواند و وى را به امامت جمعه برگزيد . اصولا اعتقاد به وجوب نماز جمعه ، آن هم از سوى كسى كه به امامت جمعه گمارده شود ، سبب برآشفتن شمارى از عالمان بود . انتقاد ديگرى كه به فيض مىشد ، مربوط به گرايش‌هاى صوفيانهء وى بود . آنچه كه هم بخشى از اين اتهام بوده و هم به طور مستقل اتهام ديگر به حساب مىآمد ، ديدگاه او دربارهء غنا بود كه در مفاتيح الشرائع و كتاب‌هاى ديگرش آن را مطرح كرده بود . با اين حال ، گستردگى كارهاى فيض ، به ويژه كتاب الوافى او كه توجه خاصش را به حديث نشان مىداد ، تا اندازه‌اى بار اين اتهامات را سبك كرده بود . با اين حال ، زمانى يكى از صوفيان از مشهد كه مدتى در اصفهان بود ، در بازگشت به شهر خود ، گفت : فيض نه تنها غنا و سماع را قبول دارد ، بلكه خود هم در چنين مجالسى شركت مىكند . اين امر سبب شد تا يكى از شاگردان فيض در اين باره از وى پرسش كند و فيض نيز پاسخى براى رفع اتهام بنويسد . متن اين پرسش و پاسخ در برخى از آثار ضد صوفى آن دوره درج شده است .\r\nدر كتاب هداية العوام و فضيحة اللئام كه شرحش گذشت ، خبر يادشده به اين صورت آمده است كه مردى خراسانى ياد كرده است كه در اصفهان به عنوان صوفى مطالبى را عنوان مىكرد ، و به بهانه داشتن قروض فراوان ، مبالغى از مردم مىگرفت . پس از گذشت چندى كه افتضاح وى بالا گرفت ، به خراسان بازگشت و در آنجا بساط خود را پهن كرد . وقتى در معرض ترديد واقع شد ، براى رفع اتهام از خود گفت : « آنچه من به فعل مىآورم ، ملا محمد محسن كاشى مرا به آن اجازت داده و در مجلس او نيز بعضى از عاشقان به ارتكاب بعضى از اين فعلها قيام مىنمايند و او مانع نمىشود ، بلكه خود به آن امور ايشان را تكليف نموده ، از آن محفوظ مىگردد » .\r\n\r\n\r\n","description":"","footnote":"\r\n( 1 ) . اين علاوه بر آن بود كه برخى از عارفان و صوفيان ايرانى مىكوشيدند تا ثابت كنند غزالى مذهب تشيع داشته است . بنگريد : افندى ، همان ، ص 308\r\n","page_name":" 540 ","page_number":36},
  {"content":"\r\n\r\nمحمد مقيم مشهدى ، ضمن نامه‌اى كه به فيض نوشت ، از او خواست تا نظرش را در اين باره بنويسد . متن نامهء وى چنين است : عرضه داشت بندهء كمترين محمد مقيم مشهدى به ذروهء عرض مىرساند كه صلاحيت آثار مولانا محمد على صوفى مشهدى ، « 1 » مشهور به مقرى تا از دار السلطنه اصفهان به مشهد مقدس مراجعت نموده ، در محافل و مجالس اظهار مىكند كه در باب ذكر جلى كردن و در اظهار تكلم به كلمهء طيبه ، اشعار عاشقانه خواندن و وجد نمودن و رقصيدن و حيوانى نخوردن و چله داشتن و غير ذلك از امورى كه متصوفه به رسم عبادت بجا مىآورند ، از عالىجناب معلى القاب آخندى - دام ظله العالى - مرخص و مأذون شده ، بلكه مىنمايد كه در مجلس رفيع ايشان نيز گاهى گاهى امثال اينها واقع مىشود . استدعا چنان است كه از حقيقت ماجرا شيعيان اينجا را اطلاع بخشند كه آيا آنچه صلاحيت آثار مزبور ، به خدام كرام ايشان اسناد مىكند ، وقوع دارد يا نه ؟ و اگر چنانچه واقعى بوده باشد ، همگان پيروى او را لازم شمرند . و اگر خلاف مذكور ساخته باشد ، دست از اين قسم حركات بكشند .\r\nملا محسن فيض در پاسخ نامه محمد مقيم چنين نگاشت : بسم اللّه الرحمن الرحيم  سُبْحانَكَ هذا بُهْتانٌ عَظِيمٌ  « 2 » حاشا بنده تجويز كند رسم تعبّدى را كه قرآن و حديث در آن نشده باشد و تعبّد رسمى را كه از ائمه معصومين صلوات اللّه عليهم خبرى در مشروعيت آن نرسيده ، بلكه نص قرآن به خلاف آن نازل باشد . قال اللّه تعالى :  ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ  ؛ « 3 » يعنى بخوانيد پروردگار خود را از روى زارى و ترس و پست‌تر از بلند گفتن . و در حديث نيز وارد است كه حضرت پيغمبر صلّى اللّه عليه و آله اصحاب را منع فرمود از فرياد بر آوردن به تكبير و تهليل منع بليغ ، و فرمود : به درستى كه ندا نمىكنيد شما كسى را كه دور باشد يا نشود . و يا ساير امور مذكوره نيز منع از آن بخصوص وارد است ، يا اذن در آن وارد نيست ؛  يَعِظُكُمُ اللَّهُ أَنْ تَعُودُوا لِمِثْلِهِ أَبَداً إِنْ كُنْتُمْ مُؤْمِنِينَ  « 4 » و كتب محمد بن المرتضى المدعو بمحسن . محل مهر . « 5 »\r\n\r\n\r\n","description":"","footnote":"\r\n( 1 ) . اين شخص بايد همان كسى باشد كه وحيد قزوينى در ضمن بر شمردن صوفيان شهر اصفهان كه مورد احترام شاه عباس دوم بوده‌اند ، نوشته است : و در مجلسى كه با درويشان افطار نمودند ، ملا محمد على مشهدى نيز كه از واقفان اسرار و محرمان استار است ، به شرف مجالست سرافرازى يافت . » وحيد قزوينى ، عباس‌نامه ، ص 255\r\n( 2 ) . نور ، 16\r\n( 3 ) . اعراف ، 55\r\n( 4 ) . نور ، 17\r\n( 5 ) . قمى ، ملا محمد طاهر ، هداية العوام و فضيحة اللئام برگ 136 ، نسخهء خطى شمارهء 1775 كتابخانهء آية الله مرعشى ونك : فهرست كتابخانه دانشگاه ، ج 13 ، ص 3235 ، ش 4263 . متن اين نامه را سيد نعمت اللّه\r\n","page_name":" 541 ","page_number":37},
  {"content":"\r\n\r\nدر زمينهء اتهام صوفيگرى ، پس از درگذشت فيض به سال 1091 كسانى او را به خاطر داشتن گرايش‌هاى صوفيانه و عرفانى مورد حمله قرار مىدادند ؛ اما چيزى كه در برابر آن‌ها مطرح مىشد ، آن بود كه خود فيض ، در موارد متعددى از صوفيه بدگويى كرده بود .\r\nملا ذو الفقار از شاگردان علامهء مجلسى در كتاب پيشگفته تحت عنوان الاربعين فى مطاعن المتصوفين ، فراوان جملات متناقض از فيض در باب عرفان و تصوف آورده ، و از آن‌ها له و عليه فيض استفاده مىكند . همان زمان كسانى مانند سيد نعمت الله جزائرى ( م 1112 ) كه علاقه‌مند به اين مباحث بوده و او نيز از شاگردان علامهء مجلسى به شمار مىرفت ، سخت از فيض دفاع مىكرد . وى با تمام وجود از فيض كه استادش بود ، دفاع كرده و با استناد به الكلمات الطريفة و جز آن ، افتراى تصوف را دربارهء وى مورد بحث و انكار قرار مىداد . « 1 »\r\nاما بعدها ، شيخ يوسف بحرانى ( م 1186 ) در اين باره كه فيض برخى از عقايد صوفيه را داشت ، وى را مورد انتقاد قرار داد . به نوشتهء وى « فيض نوشته‌هايى دارد كه بر اساس مبانى صوفيان و فيلسوفان نوشته شده و نزديك به كفر است ، مثل آنچه دربارهء وحدت وجود گفته است . من رساله‌اى از وى ديدم كه به صراحت اين مطلب را بيان كرده ، در آنجا او بر پايه عقائد . . . ابن عربى سخن گفته و نقل قولهاى زيادى از وى دارد ؛ گرچه از وى با عنوان « برخى از عرفا » ياد كرده است . ما برخى از مطالب آن رساله را در كتابى كه در رد بر صوفيه نوشته‌ايم ، آورده‌ايم » . « 2 »\r\nدربارهء تمايلات فيض در اين باب ، به دو چيز بايد توجه داشت . نخست آن كه فيض دههء چهل و پنجاه ، فيض دههء هفتاد و هشتاد قرن يازدهم هجرى نيست ؛ بلكه تغيير كرده و اين تغيير به نفع جريان غير صوفيانه است . نكتهء دوم آن است كه فيض ، از همان آغاز نيز با تصوّف بازارى جدال داشت ؛ هر چند به مبانى معرفتى عارفان و صوفيان علاقه‌مند بود .\r\nآنچه از سخنان فيض در آثار مختلفش برمىآيد اين است كه او گرچه خود را عارف و متمايل به باطن‌گرايى مىدانست ، اما به وضوح از صوفيه زمان و آداب و رسوم آنان و احزاب يا سلسله‌هاى صوفيه اظهار تنفر مىكرد . اين در حالى است كه برخى از نويسندگان\r\n\r\n\r\n","description":"","footnote":"\r\nجزائرى در كتاب « المقامات » در ضمن لفظ شهيد آورده است كه خوانسارى ( روضات ج 6 ، صص 98 - 99 ) به نقل از جزائرى ، آن را آورده است . همچنين در سرگذشت فيض از جمال الدين نطنزى متن اين نامه آمده و مطالب ديگرى نيز دربارهء دفع اتهام تصوف از فيض از آثار خود فيض گردآورى شده است .\r\nدانش‌پژوه ، فهرست دانشگاه ، ج 13 ، ص 3250 ، ش 4282 و بنگريد : مختارى ، ميراث فقهى ( 1 ) غنا و موسيقى ، ج 3 ، ص 1657 از جنگ خطى شمارهء 25 / 77 كتابخانهء آية الله گلپايگانى رحمة الله عليه .\r\n( 1 ) . بنگريد : خوانسارى ، روضات الجنات ، ج 6 ، ص 94 و بعد از آن .\r\n( 2 ) . بحرانى ، لؤلؤة البحرين ، ص 121 ، كتاب او در رد صوفيه اين عنوان را دارد : النفحات الملكوتية فى الرد على الصوفية و بنگريد : كشميرى ، نجوم السماء صص 120 - 121\r\n","page_name":" 542 ","page_number":38},
  {"content":"\r\n\r\nصوفى كه علاقه‌مند هستند تا همه را منسوب به خود كنند ، او را از نوربخشيه به حساب مىآورند . « 1 » به نظر مىرسد ، آنچه كه فيض در باب تصوف بازارى مطرح كرده ، آن اندازه هست كه او را از اتهام وابستگى به نحله‌هاى زنجيره‌اى صوفيان برهاند ؛ خواه از طرف مدافعان تصوف باشد و خواه از سوى مخالفان . براى مخالفان آنچه اهميت داشت ، گرايش فيض به تأويل‌گرايى بود ، كه از نظر آنان - البته با شدّت و ضعف - تعلق به صوفيان اهل سنت داشت . اما از نظر فيض ، نكتهء مهم آن بود كه وى با اجتهاد فكرى خود تلاش كرده بود تا از طريق اخبار و احاديث ، راه خود را تبيين كند . به سخن ديگر ، فيض به گمان خودش ، نه تنها از چارچوب فكر اخبارى خارج نشده بود ، بلكه از خود ، همّت زيادى در عرضهء آن‌ها براى ديگر محققان و عالمان ، نشان داده بود .\r\nمشكلى كه هست آن كه در مشى اخبارىگرى ، ظاهر بينى امرى جدى است . اما فيض كه سخت تحت تأثير آموزش‌هاى حكمى و عرفانى بود ، كوشيده بود تا آن ديدگاه‌ها را بر احاديث تحميل كند . با توجه به تطور آثارش ، توان گفت كه فيض به مرور ، از تأويل فاصلهء بيشترى گرفت و ظاهرىتر شد . فيض در دهه‌هاى اول زندگى خود و حتى تا سنين شصت سالگى ، شيفتگى بيشترى نسبت به عرفان و تصوف داشت ، اما پس از آن تا حدود زيادى از اين جريان دور شد . به عبارت ديگر ، اخبارىگرى فقهى وى ، تأثير معكوس بر كوشش او در تأويل اخبار و آيات به نفع عرفان گذاشته و سرانجام او را وادار كرد تا به ظاهر بيشتر توجه كند . در اين باره بايد گفت ، تغيير اوضاع بر ضد تصوف نيز بىتأثير در چرخش محدود فيض نداشت . زمانى كه كسانى چون ملا محمد طاهر قمى ، با وجود نفوذ گستردهء خود ، آن چنان بر تصوف مىتاختند ، فيض الزاما مىبايست اصرار كمترى بر انديشه‌هاى گذشته خود داشته باشد ؛ بلكه در مقابل ، همان‌طوركه خواهيم ديد ، با شدت به انتقاد از صوفيان بپردازد .\r\nكار تدوين محجة البيضاء به سال 1046 انجام گرفته است ؛ همان‌طوركه بسيارى از كارهاى ديگر او كه در اين سبك جاى مىگيرد ، از همان دوران است . فيض رسالهء شرح صدر را كه پس از اين مرور خواهيم داشت - در حال و هواى عرفان‌گرايى شديد خود نگاشته است ؛ گرچه به آرامى انتقادهايى نسبت به صوفيان در آن جاى گرفته است .\r\nاما همان فيض در رسالهء الانصاف كه آن را به سال 1083 نگاشته است ، از نوشتن برخى از آثار خود كه آن‌ها را بر اساس مبانى متكلمين ، فلاسفه و صوفيان نگاشته ، اظهار پشيمانى كرده و نوشتن آن‌ها را بر حسب تمرين عنوان كرده است . اين به معناى آن نيست كه او تمام\r\n\r\n\r\n","description":"","footnote":"\r\n( 1 ) . بنگريد : شيرازى ، طرائق الحقائق ، ج 2 ، ص 215 ، ج 3 ، ص 322\r\n","page_name":" 543 ","page_number":39},
  {"content":"\r\n\r\nمبانى خود را كنار گذاشته ، بلكه بدان معناست كه وى كوشيده است تا تمسك خود را به اخبار شدّت داده و از اظهار سخنان من عنديين و اصطلاحاتى كه در آيات و اخبار نيامده ، خوددارى ورزد .\r\nمرورى بر نوشته‌هاى او مىتواند كمك بزرگى براى شناخت آراء وى درباره صوفيان بكند . نخستين بخش از نوشته‌هاى او منتخبى است از شرح حال فيض كه خودش در رسالهء شرح صدر آورده است . مقاله اول اين رساله درباره علم و عالم و مقاله دوم در شرح احوال اوست . ابتدا بخش شرح حال آن را مىآوريم تا بدانيم فيض از چه كسانى دانش فقه ، حديث و عرفان و فلسفه را بر گرفته و چگونه در دوران تحصيل و آموزش ، عناصر مختلف فكرى وى تركيب يافته است . « 1 » آنگاه مقاله اول رساله را مرور خواهيم كرد .\r\nتاريخ تأليف رسالهء شرح صدر سال 1065 است . « 2 » فيض در آن ايام 58 سال داشته و در سال 1091 رحلت كرده است . در ادامه ، رسالهء المحاكمه و سپس رسالهء الانصاف او را مرور خواهيم كرد .\r\n\r\nشرح حال فيض به قلم خودش\r\nچندى در خدمت خال بزرگوار خويش كه ممتاز عصر خود بود ، در كاشان كه وطن اصلى بود ، به تحصيل علوم دينيه ظاهره اشتغال داشت ، از تفسير و فقه و اصول دين و آنچه موقوف عليه اين علوم است ، از عربيت و منطق و غير آن . . . بعد از انقضاى بيست سال از عمر ، براى تحصيل زيادتى علم و خصوصا علوم دينيهء باطنه به مقتضاى اطلبوا العلم و لو بالصين اختيار سفر كرده ، متوجه اصفهان شد و در آنجا به خدمت جمعى از فضلاء - كثّر اللّه أمثالهم - مشرّف گرديد و استفاده‌ها نمود ؛ اما كسى نيافت كه از علم باطن خبرى داشته شود . « 3 » برخى علم رياضى و غيره آموخت ؛ پس به جهت تحمل حديث به اسناد و عنعنه و تصحيح به شيراز رفته ، به خدمت فقيه عصر كه متبحر در علوم ظاهره بود ، اعنى سيد ماجد بن هاشم صادقى بحرانى تغمّده اللّه بغفرانه رسيد و از خدمتش سماع و قرائت و اجازهء شطرى معتدبه ، از حديث و متعلقات آن استفاده نمود تا آن كه فىالجمله بصيرتى در علم حلال و حرام و ساير احكام حاصل كرد ، از تقليد كسان مستغنى شد .\r\nپس به اصفهان رجوع نمود ، به خدمت شيخ بهاء الدين محمد عاملى قدّس سره رسيد و\r\n\r\n\r\n","description":"","footnote":"\r\n( 1 ) . در اين قسمت ، مطالبى كه ربطى به زندگى نامهء وى نداشته ، حذف كرده‌ايم .\r\n( 2 ) . به نوشته مشكات اين رساله در سال 1324 در مجله جلوه ، سال اول ، صص 393 - 409 چاپ شده است . از آنجا كه به متن چاپى دسترسى نداشتيم ، از دو نسخهء خطى آن به شماره‌هاى 1401 و 5019 كتابخانهء آية الله مرعشى رحمة الله عليه استفاده كرده‌ايم .\r\n( 3 ) . اين مطلب براى شناخت وضعيت عرفان در اصفهان سودمند است .\r\n","page_name":" 544 ","page_number":40},
  {"content":"\r\n\r\nاز ايشان نيز اجازه روايت حديث گرفته ، راه حجاز پيش گرفت ؛ چه امارات استطاعت حج در آن اوان رو مىنمود .\r\nپس به شرف اداى حجة الاسلام و زيارت سيّد انام و ائمه معصومين عليهم السلام مشرّف گرديد و در آن سفر به خدمت « شيخ محمد بن شيخ حسن بن شيخ زين الدين عاملى » « 1 » طاب اللّه ثراهم رسيده ، از ايشان نيز اجازه نقل حديث گرفته ، مستفيد شد . و در حين مراجعت از آن سفر ، به سبب قاطعان طريق مصيبتى چند رو داد و برادرم به دست ايشان كشته شد ، برادرى كه از جان بسى عزيزتر بود . . .\r\nو بالجمله مدتى در مواطن بلاد گشت و دريوزهء علم و كمال از بواطن عباد كرده ، هرجا بزرگى به انگشت اشارت نشان دادند كه نوعى از علم و كمال پيش او هست ، سحبا على الهمام لا مشيا على القدم رفت . . .\r\nتا آن كه در بلدهء طيّبهء قم به خدمت صدر اهل عرفان و بدر سپهر ايقان صدر الدين محمد شيرازى قدس اللّه روحه و سرّه كه در فنون علم باطن يگانهء دهر و سر آمد عصر خود بود ، رحل اقامت افكنده ، مدت هشت سال ماند و به رياضت و مجاهده مشغول شد تا فىالجمله بصيرتى در فنون علم باطن يافت\r\n شبان وادى حيرت گهى رسد به مراد * كه هشت سال به جان خدمت شعيب كند \r\nو آخر به شرف مصاهرت ايشان سر افراز گرديد .\r\nباز چون مشار اليه از قم به شيراز تكليف نمودند و بدانجا رحل اقامت فرمودند ، به مقتضاى  فَإِنْ أَتْمَمْتَ عَشْراً فَمِنْ عِنْدِكَ  « 2 » به شيراز رفته ، قريب به دو سال ديگر در خدمت با بركات ايشان بسربرده و از انفاس طيّبه ايشان بسى استفاده نمود و قبل از سفر شيراز و بعد از آن در كاشان به رعايت ناموس خاندان مشغول مىبود ، و از آنجا به فراغت قناعت مىگذرانيد . . . و به مطالعه سخنان بزرگان و تذكاران در رياض جنان سير مىكرد . . . بنا بر اين مشغول تدريس حديث اهل عصمت سلام اللّه عليه و تأليف كتب و رسايل مشتمل بر نصايح و فوايد دينيه و ترويج جمعه و جماعات و سياسات مدنيه كه در آن تأكيدات شديده و تشديدات وكيده نموده‌اند ، به قدر مقدور گرديد .\r\nگاه با جمعى از خواص در گوشهء قريه از اين قسم عبادات توشه برمىبست و گاه در وسط بلد با فرقه‌اى از عوام در اين نمط خدمت بسرمىبرد و در اين مدّت بر بام تجرّد و آزادى ، طبل استغنا مىزد و كنگرهء قدر خود را از آن بلندتر مىدانست كه گرد حكام\r\n\r\n\r\n","description":"","footnote":"\r\n( 1 ) . بنگريد : عاملى ، شيخ حر ، امل الامل ، ج 1 ، صص 139 - 138\r\n( 2 ) . قصص ، 27\r\n","page_name":" 545 ","page_number":41},
  {"content":"\r\n\r\nدنيا گردان تواند بر آمد .\r\nناگاه روزى از مقربان بارگاه شاه جنّت مكان فردوس آشيان ، سلالهء دودمان مصطفوى و نتيجه خاندان مرتضوى شاه صفى « 1 » - تغمّده اللّه بغفرانه - خبرى رسيد كه جناب ايشان ميل ملاقات تو دارند ؛ به خدمت بايد شتافت . چون به شرف ملاقات مشرّف شد ، نوازش‌ها فرمودند و تكليف بودن در خدمت نمودند . چون در حوالى و حواشى ايشان جمعى از علما بودند و بنده هنوز خام بود ، مصلحت دين و دنياى خود را در آن نمىديد ؛ چه ترويج دين با آن جماعت ميسّر نبود با خامى ؛ و آن آزادگى و آسودگى دنيا از دست مىرفت ؛ نه جاه زياده از ضرورت در عقبى سود داشت و نه در دنيا آسايش مىگذاشت . بنا بر اين از خدمت استغنا نمود و به حمد اللّه كه به اجابت مقرون گرديد .\r\nبعد از آن ، مدتى مديد در ظل ظليل قناعت و آسودگى با برگ بىبرگى و نواى بىنوايى به فراق بال و رفاه احوال مىگذرانيد و ترويج دين به فعال و مقال فىالجمله به قدر مقدور بجاى مىآورد ؛ تا آن كه روز به روز به بركت علم و عمل و محبت اهل بيت پيغمبر و استكشاف اسرار معجز بيان ايشان - سلام اللّه عليهم - به فتوحات و فيوضات در علوم دينيه و معارف يقينيه فائزه مستعد مىشد و درى از علم مفتوح مىگرديد كه از هر درى چندين در ديگر مىگشود ، و الحمد للّه و ذلك فضل اللّه يؤتيه من يشاء و اللّه ذو الفضل العظيم بدين منوال روزى مىگذرانيد تا آن كه ناگاه از درگاه . . . شاه عباس ثانى ، رقمى رسيد كه متضمن امر بود به توجه به وجههء آن قبله اقبال و شتافتن به سوى آن كعبه آمال ؛ اگر چه عنوان ، طلب ترويج جمعه و جماعات و نشر علوم دينيه و تعليم شريعت بود ، اما از مطاوى آن بوى استغراق در بحر بىساحل دنيا و گرفتار شدن به چنگ نهنگ مقاسات اكفا حدس مىرسيد . عقل در چارسوى تحيّر متردد شد ، و طبع در شش جهت سرگردانى تزلزل حيران .\r\nدر اين حيرت و تردد بود كه ناگاه نسيم صباى ايمان كه همه به ميامن لطف او بود ، از مشرق نفس رحمانى به سوى عالم جسمانى وزيدن گرفت و حجاب از رخسار مخدّرات گشود ، با آن كه آب‌حيات از جويبار لطافتش نمىبود ، آتش اضطراب در نهاد اين خاكسار افكند و دوست ديرينه درد كه ساكن خرابه دل‌سوختگان مىباشد ، سر از جيب ملامت بر آورده ، آغاز عتاب نهاد ، كه با وجود استجماع اسباب عزّت از گنج قناعت و كنج فراغت و گنج آزادگى و طهارت اذيال اعمال و حوايت فنون علم و احوال در سن شيخوخت ، همّتى كه در اوايل احوال سر آرزو به نعيم كونين فرونياوردى ، چه دست دارد كه پايمال كشاكش حدثان بدين گونه شود . . .\r\n\r\n\r\n","description":"","footnote":"\r\n( 1 ) . سلطنت از 1038 - 1052\r\n","page_name":" 546 ","page_number":42},
  {"content":"\r\n\r\nبايد اكنون كه از باريافتگان اين بارگاه اعلىشده‌اى ، روى توجه بدان جناب آورده ، به دستيارى رفيق دولت و پايمردى توفيق و نصرت ، دقيقه از دقايق ترويج دين قويم و رهبرى صراط مستقيم فرونگذارى به حيثيتى كه بلاد و عباد را شامل گردد و هر ناقصى به قدر استعداد خود به دو كامل .\r\nبندهء كمترين در خود آن قوّت نفس نمىيافت كه اين كار از او آيد و شايستگى اين امر نيز نداشت ؛ چه هم در علم ناقص بود و هم در عمل ناتمام . بنا بر اين ، چون گامى پيش مىنهاد ، گام ديگرش پس مىكشيد تا بعد از كشاكش بسيار متوجه آن جناب شده ، حضرتش را زياده از آن مىديد كه مىشنيد ؛ چه بىشائبه تكلّف و تصلّف مجمع فضايل خسروى و مظهر كمالات صورى و معنويست ، مكارم اخلاق ملكى با پايهء قدر ملكى در ساخت ذاتش دست ائتلاف بهم داده و محاسن جمال صورت با لطايف كمال سيرت در مقام موافقت آمده . . . بعد از آن كه شرف ملاقات رو داد ، به نظر التفات توجهات فرمودند و نوازش‌ها نمودند و از عنايات و تكريمات زياده از آنچه متصوّر بود به فعل آوردند و چون يك‌دو صحبت اتفاق افتاد ، چنان يافت كه خواطر اقدس متوجه تشييد مبانى دين قويم و ترسيم مراسم شرع مستقيم و اقامت صلوات و ترويج جمعه و جماعات است . . .\r\nاما چون مقرر است كه هركس در دهى يا شهرى به صنعتى يا حرفتى مشهور و مذكور گرديد ، ارباب آن صنعت به زبان طعن و لعن هر قدر توانند ملابس اعراض و اوضاع او را در نظر اعيان ملك ، به دنس عيب و قذر خوارى آلايند ، فكيف ، طالب علمى كه به عنايت پادشاهى مخصوص گردد و كمال توجه شاهى درباره او به عمل آيد ؛ بنا بر اين طايفه‌اى از غولان آدمى پيكر و قومى از جاهلان عالم‌آسا ، ارادهء علوّ و فساد در سرهاى ايشان جاى گرفته بود و نفوس امّارهء ايشان از دين حق و حق دين منسلخ گرديده و مدت‌هاى مديد ، منتظر آن بوده كه شايد ايشان بدين امر كه در نظر ايشان كمالى فوق آن و سعادتى زياده بر آن متصوّر نيست ، مستعد و فايز گردند ، كمر عداوت ساعيان و راعيان اين امر بر ميان بستند و نايرهء حسد در كانون سينه‌هاى ايشان اشتعال يافته ، در ديگ بغضا مىجوشيدند و در اطفاء نور اللّه تا مىتوانستند مىكوشيدند ، فرقه‌اى از متحذلقين كه دم از كياست مىزدند و زياده وقوفى از علوم شرعيه نداشتند و در شرايط جمعه و جماعات متشكك و متردد بودند ، حرفى چند بار در ميان افكندند و خود را به كنار مىكشيدند ؛  يُرِيدُونَ لِيُطْفِؤُا نُورَ اللَّهِ بِأَفْواهِهِمْ  . « 1 »\r\nو جمعى از ارباب عمايم كه دعوى اجتهاد مىكردند و دم از علوم شرعيه مىزدند ، در\r\n\r\n\r\n","description":"","footnote":"\r\n( 1 ) . صف ، 8\r\n","page_name":" 547 ","page_number":43},
  {"content":"\r\n\r\nگوشه و كنار با عوام على حده مرتكب اين قسم عبادات مىبودند و سر حبّ رياست به درگاه دارالشفاى جمعيت و صفهء صفاى تألّف فرونمىآورند و راضى بودند كه از اهل اين آيه باشند كه  إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ إِنَّما أَمْرُهُمْ إِلَى اللَّهِ  ، « 1 » بلكه ،  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ  . « 2 »\r\nو گروهى از افق انسانيّت ، به غايت دور بودند و از دين فطرى در ايشان رمقى نمانده بود ، جمعه و جماعات را در نظر عوام عار و ننگ و مكروه و حرام مىنمودند و ايشان را بر تفرقه داشته ، نهى بليغ از اين نوع طاعات مىفرمودند . . .\r\nو بالجمله مشاهدهء اين قسم امور ، باعث فتور در عزم نواب اشرف شده ، آنچه مىخواستند از ترويج مراسم شرع مطهر الهى و بازايستادن از منكرات و نواهى به فعل نيامد . بعضى اذكيا و ديده‌وران كه در خدمت ايشان مىبودند ، اگر چه به حدس و فراست حقيقت امر را مىدانستند ، اما چون از اصطلاحات علماى عوام كه شياطين الانس روزگارند ، بىخبر بودند ، نصرت و اعانت نمىتوانستند نمود ، چه با اين طايفه كه از اهل جدلند به اصطلاح ايشان گفتگو نتوان كرد .\r\nو بنده كمترين خود مرد معركه جهال و فارس ميدان جدال نبود و از سلامت گوشه‌گيرى و عافيت عزلت بريد و به آنچه در گمان بود كه بدل آن تواند شد نرسيد ، غريب و تنها در ميان اعداء گرفتار شد ، نه ناصرى نه معينى و نه آسايش دنيا و نه رواج دينى . بلى در اين ابتلا و امتحان و تلاطم امواج اين بحر بىكران ، تجربهء چند رو داد و معرفتى چند حاصل شد و مصداق حديث عارف به اهل زمانه گرديد . . .\r\n قصه عشق سروديم بسى * سوى ما گوش نينداخت كسى \r\n ناله بيهوده تا چند توان * كو درين باديه فريادرسى \r\n نيست در روى زمين اهل دلى * نيست در زير فلك هم نفسى \r\nبا پايان يافتن زندگىنامه فيض كه تنها شامل بخشى از جريانات زندگى وى بوده ( تا سن 58 سالگى ) اكنون ديدگاه‌هاى او را درباره تصوف و نيز فقيهان اهل ظاهر مىآوريم . شايد گفتن اين نكته سودمند باشد كه رسالهء شرح صدر در سال 1065 تأليف شده است . در آغاز ، ديدگاه‌هاى فيض را در مقالهء اول همين رسالهء شرح صدر كه زندگى نامهء خود نوشت فيض را از آن آورديم ، « 3 » مرور مىكنيم :\r\n\r\n\r\n","description":"","footnote":"\r\n( 1 ) . انعام ، 159\r\n( 2 ) . توبه ، 107\r\n( 3 ) . گفتنى است كه اين رساله ، در مجموعهء « ده رسالهء فيض كاشانى » ( اصفهان ، 1371 ) به كوشش مؤلف\r\n","page_name":" 548 ","page_number":44},
  {"content":"\r\n\r\n\r\nفيض و تصوف در رسالهء شرح صدر\r\nفيض كاشانى در آغاز بحث ، تشخّص آدمى را از ساير حيوانات به حكمت و دانش دانسته ، حكمتى كه اصل آن از انبيا است و از طريق آنان به دست ديگران رسيده است . آنچه از نظر فيض اهميت دارد ، اين است كه حكمت موجود در زمان وى با آنچه ميراث انبيا بوده ، تفاوت دارد : « حكمت قدما كه موروث انبياء است ، غير حكمت متعارف است كه امروز در ميان متأخرين شايع است ؛ چرا كه تحريفى بدان راه يافته است » چنين حكمتى كه در اختيار تابعان انبيا به ويژه اهل بيت است ، جز علم تصوّف نيست و « علم تصوف عبارت از اين بدايع حكمت و غرايب علوم بلندرتبت است كه السنهء سنّت محمّديه صلى الله عليه و آله و شرايع ختميه بدان ناطق گشته » .\r\nوى پس از ذكر برخى از رواياتى كه معمولا مورد استناد عارفان و صوفيان است ، بار ديگر دربارهء اين جماعت مىنويسد : « سالكان اين طريق ، غريق درياى يقين‌اند ، هر چه شنوند حق شنوند و حق بينند ، صفحهء ادراك ايشان از حرف غير پاك و سر ايشان در قدم هر بىسروپا خاك باشد » . از نگاه فيض چنين انسان‌هايى در هر دوران ، بسيار اندك هستند « و در هر عصرى از دو سه متجاوز نباشند » . مخالفت اهل ظاهر نيز با آنان سببى جز آن ندارد كه اهل ظاهر قدرت درك حقايق را ندارند و لذا « با اين علم كه وراى افهام پست و برتر از ادراك محسوس‌پرست ايشان است ، به جهت ضدّيت و تناكر جنسيت و تباين طريق و تخالف سعت و ضيق دشمنى نموده ، نفى ايشان بسيار مىكنند » .\r\nفيض با ذكر مخالفت دشمنان با امير المؤمنين عليه السلام كه از عارفان حقيقى بوده ، آن مخالفت‌ها را تا زمان خود باقى مىداند : « از آن زمان تا امروز ، همواره ابناى روزگار به تخصيص اهل عمامه و دستار كه دانشمندان دنيا و علماى عوامند ، در هر زمانى چنانچه شيوه و شيمهء ايشان است كه به مقراض اغراض ، پيوسته ملابس اعراض يكديگر را عرضهء تخريق و تمزيق سازند ، علماى ربّانى را انكار مىكنند و عارفان حقايق و حكم را نكوهش مىنمايند » . وى باز از حكمت و حكيمان تمجيد كرده و مخالفت اهل ظاهر بر ضد علماى ربانى را اين چنين تحليل مىكند : « هرآينه جمعى از علماى دنيا كه پيشوايى عوام در دماغ ايشان جاگير مىبوده و مىباشند ، تيغ زبان طعن و تشنيع بر ايشان مىكشيده و مىكشند و علماى ربانيين را كه گوى سبقت در ميدان دوران ، از اشباه و اقران خود به فنون علم و عمل ربوده‌اند . . . به زندقه و عيب موسوم مىگردانيده و مىگردانند و در تصانيف بلندپايهء ايشان ،\r\n\r\n\r\n","description":"","footnote":"\r\nهمين سطور به چاپ رسيده است .\r\n","page_name":" 549 ","page_number":45},
  {"content":"\r\n\r\nطعن‌ها مىكرده و مىكنند » .\r\nفيض بعد از اين كليات در يك جمع‌بندى ، به بيان اقسام عالمان پرداخته و سه دسته را معرفى مىكند . در اين شناسايى او راه خود را مشخص كرده است . وى به جمع ميان دو علم ظاهر و باطن باور دارد و به اهل ظاهر اعتمادى ندارد .\r\nنخستين دسته از عالمان « آنانند كه علم ظاهر دانند و بس » . اين دسته براى خود هيچ حاصلى ندارند و تنها با سخنان آنان عوام هدايت مىشوند . دليلش آن است كه چون علم باطن ندارند ، براى خود هيچ حاصلى بدست نمىآورند « ايشان مانند چراغند كه خود بسوزند و ديگران را بفروزند » .\r\nفيض بدبينى خود را نسبت به اين گروه از عالمان به صراحت بيان كرده است : « و اين طايفه كم است كه از محبّت دنيا خالى باشند ، بلكه دين را به دنيا بفروشند ؛ چرا كه ايشان نه دنيا را شناخته و نه آخرت را دانسته‌اند » . از ديد او تنها علم باطن است كه مىتواند دنيا و آخرت را بشناساند ، ازاين‌رو « اين قوم را صلاحيت رهبرى خلايق » نيست . تنها خاصيتى كه اين گروه از عالمان دارند ، اين است كه غالبا « عوام بديشان مهتدى مىشوند و از ايشان بالعرض منتفع مىگردند » و در ميان آن‌ها ، معدود كسانى هستند كه « به پاكى طينت و صفاى سريرت متّصف باشند و به حق رهبرى عوام تواند كرد » .\r\nدومين گروه از عالمان : كسانى هستند كه « علم باطن دانند و بس و ايشان مانند ستاره‌اند كه روشنايى آن از حوالى خودش تجاوز نكند » . بدين ترتيب اين گروه نيز به كار رهبرى مردم نمىآيند ، زيرا تنها در پى بيرون كشيدن گليم خويش از آب هستند . دليل اين ناتوانى آنان جز اين نيست كه « علم باطن بىظاهر ، سعت و احاطت نتواند داشت و به كمال نتواند رسيد » . به هر روى ، دانش ، چه ظاهر و چه باطن ، مىبايد هم به تربيت خود فرد بپردازد و هم به كار جماعت بيايد . در غير اين صورت ، ناكامل خواهد بود .\r\nسومين گروه از عالمان : كسانى هستند كه هم اهل علم باطن و هم اهل علم ظاهر هستند .\r\nآنان « مثل آفتاب » عالمى را روشن مىكنند و « ايشانند كه سزاوار راهنمايى و رهبرى خلايقند » با وصيفى كه فيض از اين دسته عالمان دارد ، آشكار است كه خود را از اين دسته دانسته يا بايسته مىداند كه از اين دسته باشد . از نگاه او « يكى از ايشان شرق و غرب عالم را فرا تواند رسيد و قطب وقت خويش تواند بود » . به كار بردن اصطلاح قطب خود اهميت خاصى دارد .\r\nوى سپس درگيرى ميان گروه اول و سوم را مطرح كرده و عاملى جز دنيا طلبى دسته اول براى مخالفت ذكر نمىكند « و ايشانند كه چون در صدد رهبرى و پيشوايى درآيند ، محل طعن ظاهر مىگردند و از ايشان اذيّت‌ها مىكشند و نيز ايشان به كفر و زندقه موسوم\r\n\r\n","description":"","footnote":"","page_name":" 550 ","page_number":46},
  {"content":"\r\n\r\nمىگردند ؛ چرا كه در اين هنگام ايشان را نزد عامه ، جاه و عزّتى رو مىدهد و علماى دنيا كه ابناى دنيايند ، نمىتوانند ديد كه دنيا كه معشوق ايشان است ، با ديگرى باشد » .\r\nبه نظر مىرسد فيض خواسته است صرفا انگيزه دنياگرايى را دليل مبارزهء آشكار اهل ظاهر با اهل باطن بداند . وى در عين تكيه بر اين مطلب ، مىكوشد تا قدرى از ريشه‌هاى فكرى اين درگيرى را روشن كند . در اين‌باره ، انتقاد جدى فكرى نسبت به اهل باطن نمىكند ، بلكه تنها از برخى از رفتارهاى نامناسب صوفيان ياد مىكند كه دستاويز اهل ظاهر شده است .\r\nاز اين دستاوردها يكى آن كه « از سر ذوق و مستى حال خود ، سخنى بلند گفته‌اند كه ظاهر آن كفر مىنمايد ؛ جماعتى از اهل بطالت كه از طبيعت حيوانى نگذشته‌اند ، ظاهر ايشان به معصيت آلوده و باطن به انواع بغض و حسد و خبث آكنده ، آن سخنان را دست‌آويز مىكنند و مىگويند همه چيز خداست » .\r\nفيض به هيچ روى نمىپذيرد كه مضامين شعرى بزرگان عرفا چنين معنايى را برساند . او نگران عزيزانى است كه مىپندارند چنين است و دليل آن‌ها نيز تكفيرهايى است كه « فقهاى ظاهر » صادر مىكنند . البته وى قبول دارد كه آن جملات بزرگان به غايت مشكل است و نيز مىپذيرد كه « افعال و احوال اين قوم كه خود را برايشان مىبندند به غايت قبيح است و شنيع » . در واقع برخى از عناصر گروه دوم هستند كه مشكل دوم را براى عالمان دسته سوم بوجود مىآورند و موجبات بدنامى آنان را فراهم مىآورند . اينان كسانى هستند كه « صورت اين بزرگان بر خود راست مىكنند و در گوشه مىنشينند و با ايشان جماعتى از اهل جربزه و محيطان دنياپرست اتفاق مىكنند و از ايشان سخنان به مردمان مىرسانند كه چندين رياضت مىكشند ، چنين كرامات گفت و چنان از غيب خبر داد » و اين سخنان آن‌هاست كه « سبب بدنامى بزرگان » مىشود .\r\nنبايد فراموش كنيم كه فيض از دست اين فقيهان ظاهر ، تنديهاى زيادى شنيده و آزارى فراوان ديده بود . پيش از اين شرح اين ماجرا را در شرح صدر ديدم ؛ چنان كه در رسالهء اعتذار كه در انتهاى بحث از نماز جمعه آمد ، بخشى از آن را بازگو كرده است .\r\nرسالهء ديگرى در اين باره با نام رفع الفتنه از فيض در دست است . وى در مقدمهء آن گفته است كه هدف از تأليف آن رساله اين بوده است كه « بعضى از منسوبان به اهل علم كه ايشان را از معرفت اسرار دين بهره نيست و به زينت صورت ظاهر و پوست علم ، از حلاوت معنى باطن و مغز آن محروم مانده و در فتنه باز كرده و زبان به طعن مشايخ دين و اكابر اهل معرفت و يقين دراز كرده‌اند و بدين سبب اهل ايمان را در وادى حيرت سرگردان دارند » رسوا سازد .\r\n\r\n","description":"","footnote":"","page_name":" 551 ","page_number":47},
  {"content":"\r\n\r\nاين رساله جز در اين عبارت ، همان مقالهء نخست رسالهء شرح صدر است كه با تغييراتى جزئى بطور جداگانه نگارش يافته و بيش از نود درصد مطالب آن ، همان مطالبى است كه در شرح صدر آمده است . آنچه مسلم است اين كه فيض رسالهء رفع الفتنه را براى شاه عباس ثانى نوشته است . محتمل است كه رساله شرح صدر پس از آن تأليف شده باشد .\r\n\r\nفيض و تصوف در رسالهء المحاكمه\r\nرسالهء ديگرى كه از فيض بر جاى مانده ، و در آن به صوفيان و فقيهان اعتراضاتى كرده است ، رسالهء المحاكمه نام دارد . اين رساله با عنوان رسالة فى جواب من سأل عن محاكمة بين المنسوبين الى العلم الرسمى و بعض المتجردين للذكر الاسمى نيز معرفى شده است . « 1 »\r\nرسالهء ديگرى نيز از فيض با عنوان المحاكمه بين الفاضلين در دست است كه محاكمه ميان شيخ حسن عاملى صاحب معالم الاصول و بعضى از فضلا دربارهء تفقه در دين است . « 2 » رساله مورد بحث غير از آن رساله است .\r\nاز ابتداى رسالهء محاكمه و بيشتر از انتهاى آن ، چنين به دست مىآيد كه پرسش‌هايى چند از فيض دربارهء قضاوت ميان صوفيان از يك طرف و فقيهان متمسك به ظواهر كه بر ضد صوفيان فعاليت مىكرده‌اند ، شده است . فيض كه موضع خود را جمع ميان اين دو طريقه مىديده است ، به ارزيابى كردار آن دو گروه ، آن هم با نگاه انتقادى نشسته است .\r\nوى در آغاز ، راه زهد و عبادت را با راه تحصيل علم و معرفت در رسيدن به خدا مشترك مىداند ؛ اين دو راه گرچه هر كدام به ديگرى محتاجند ، اما در هر حال دو راه مستقل هستند و هر كسى مىتواند با دانستن مسائل ضرورى يكى از اين دو راه ، راه ديگر را برگزيند . از نظر او روشن است كه نمىتوان همه را مجبور به رفتن به يكى از اين دو راه كرد . در نگاه وى ، اهل صفه مصداق دسته‌اى هستند كه به راه زهد و عبادت رفته‌اند . او بر اساس نگرشى كه در بسيارى از نوشته‌هاى خود بر آن پافشارى كرده ، به هيچ‌كدام از اين دو دسته به ويژه فقيهان ، اجازه نمىدهد تا ديگرى را متهم به كفر و بدعت كند . « بايد هر كه از اهل اسلام بر جاده شرع سلوك نموده ، ملتزم اصول خمسهء ايمانيه و فروع خمسه اركانيه باشد و با ديگرى كه شريك او باشد ، در اين امر مخاصمه و مجادله نكند و متوجه طعن و لعن نشود ، مگر آن كه كفرى صريح و بدعتى فضيح از وى هويدا شود كه موجب تكفير تواند شد ، به حيثيتى كه\r\n\r\n\r\n","description":"","footnote":"\r\n( 1 ) . مقدمه مشكات بر « المحجة البيضاء » ج 2 ، ص 20 و 35 ، چاپ اسلاميه ، به نوشته وى اين رساله در مجله دانشكده ادبيات تبريز ، سال 9 ، شماره 2 چاپ شده است .\r\n( 2 ) . نك : حسينى ، فهرست كتابخانه آية اللّه نجفى ، ج 4 ، ص 177 ، گواينكه رساله‌اى كه با عنوان تفقه در دين از فيض در دست است همين المحاكمة بين الفاضلين است .\r\n","page_name":" 552 ","page_number":48},
  {"content":"\r\n\r\nتأويل‌پذير نباشد » .\r\nهمدلى او با سخنان صوفيان و دفاعش تا آخرين جايى كه امكان‌پذير است ، نشان از آن دارد كه وى كسانى را كه راه زهد و عبادت را برگزيده و به دنبال تحصيل دانش و معرفت دينى نرفته‌اند ، بيشتر مىپذيرد ؛ اين پذيرش به قيمت رد ديگران نيست ؛ آنچه در اين نگرش اهميت دارد ، اين است كه تحصيل علم هم در نهايت براى رسيدن به همان دانش باطنى است . فيض به چندين حديث استناد مىكند تا اهل علم را به تأويل سخن اهل زهد وادارد ؛ آنگاه متوجه عناد و لجاج ميان اين دو دسته شده و تقصير را نه بر عهدهء پيشروان اين دو طريقه ، بلكه بر گردن كسانى مىنهد كه خود را به اينان بسته‌اند و تشبّه به اهل زهد يا اهل علم دارند .\r\n ايشان كه بوند ايشان ، ايشان نبوند ايشان * ايشان كه نه ايشانند ، ايشان همه ايشانند \r\nبه نظر فيض در هر طايفه‌اى وضع چنين است و جنگ و جدال نيز از همين‌گونه افراد بر مىخيزد . او در اين باره مىنويسد « هرگاه از طايفه‌اى كه منسوب به فرقه‌اى از اهل حق باشند ، حركاتى چند ناپسنديده مشاهده شود ، نبايد آن فرقه را به بدى منسوب ساخت ؛ چه در هر فرقه خوب و بد مىباشند ؛ خصوصا اين دو فرقه كه اكثر افراد ، از ايشان نيستند ، بلكه خود را به ايشان شبيه ساخته‌اند تا معزّز باشند و مال و جاه بيابند . اگر كسى به ديدهء بصيرت نظر كند ، مىبيند كه اكثر قصد قربت در تحصيل كمال ندارند ؛ قومى به مزخرفاتى كه آموخته‌اند خود را كامل مىدانند ، بلكه از علما مىشمرند ، از عقايد ايمانى و اركان دينى به اسمى و رسمى قناعت كرده و با اين حال گاه در صدد طعن يكديگر برمىآيند . . . و قومى لباس تلبيس و ريا پوشيده و جام غرور از دست ابليس نوشيده ، مشتهيات طبع و هوى را تابع و از اركان دين به هاىوهوى قانع شده‌اند » .\r\nپس از اين توضيحات است كه فيض به شمارش زشتىهاى صوفيان كه آن‌ها را « ناقصان زاهد » ناميده است ، مىپردازد . به گفتهء وى ناقصان زاهد ، همان كسانى هستند كه « امروز مسمّى به صوفيه‌اند » .\r\nيكى از اين زشتىها آن است « كه ذكر را بسيار بلند مىگويند » در حالى كه اين بر خلاف قرآن است كه فرموده  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً  « 1 » او شواهد روايى ديگر را نيز دربارهء « ذكر خامل » آورده است .\r\nدوم « از امور شنيعهء اين طايفه آن كه در ميان كلمهء طيّبه توحيد ، حرفى بيگانه مىآورند و كلمه را مىكشند و تغيير مىدهند و ممزوج به اشعار مىسازند و در اثناى ذكر كردن گاه نعره\r\n\r\n\r\n","description":"","footnote":"\r\n( 1 ) . اعراف ، 205\r\n","page_name":" 553 ","page_number":49},
  {"content":"\r\n\r\nمىكشند و فرياد برمىآورند و گاه دست بر دست مىزنند و گاه مىرقصند و گاه مىافتند و گاه مىطلبند » . از نظر فيض اين حركات شبيه « به لعب و استهزا » است ، حال آن كه آنان اين حركات را « عبادت » مىدانند . در اعتقاد وى كيفيت عبادت ، دست مردم نيست تا هر گونه كه خواستند عمل كنند بلكه « بايد كه از صاحب شرع » رسيده باشد .\r\nسومين انتقادى كه فيض بر رفتار صوفيان زمان خود دارد ، « خواندن اشعار و گفتن سخنانى است كه مشتمل است بر شطح و طامات و معنى محصّلى ندارد ، مثل اين كه همه چيز يكى است و مانند آن ، كه خود نيز نمىفهمند » .\r\nهر سه انتقاد فيض ، انتقاد از رفتارهاى ناهنجار صوفيان است ؛ اما روشن است كه فيض با توجه به مقدماتى كه در اين رساله آورده ، به روش معرفتى باطنى سخت اعتقاد دارد .\r\nاين قبيل انتقادها ، حتى از سوى كسانى چون مولوى و جامى و ديگر رهبران صوفيه نيز ابراز شده است .\r\nپس از انتقاد از صوفيه ، نوبت به انتقاد از اهل ظاهر يا عالمان و فقيهان ضد صوفى مىشد . فيض اهل ظاهر را نيز به دليل برخى از برخوردهايشان با مخالفان نكوهش مىكند .\r\nاو كسانى را كه از آنان با عنوان « جاهلان علماى ما » ياد كرده ، مورد انتقاد قرار داده است ؛ انتقادهايى كه در نهايت به دفاع از اهل باطن بازمىگردد .\r\nنخستين نكته « آن است كه طايفه‌اى را از اهل اسلام كه به زهد و عبادت معروفند ، لعن مىكنند ، بىآن كه از ايشان قولى يا فعلى به صحّت پيوسته باشد كه موجب لعن باشد » . اين نشانهء آن است كه فيض بر طريق زهد و عبادت ، يعنى عرفان عملى صحّه مىگذارد و جداى از آنچه صوفيان رواج داده‌اند ، اصل شيوه را تأييد مىكند . فيض مىگويد آنچه دربارهء اين افراد نقل شده است كه عقايد چنين و چنان دارند ، قابل اعتماد نيست ؛ چرا كه « امروز چيزى از بازار به ما مىرسد ؛ چون نيك به آن رسيديم ، نحوى ديگر مىباشد » .\r\nوى مىگويد ، حتى اگر اين افراد چيزى گفته‌اند كه مطابق عقايد تشيع نيست ، بايد بنا به سوابق تاريخى ، آن را حمل بر تقيّه كرد . اين مطلب بدان جهت است كه اهل ظاهر بسيارى از بزرگان صوفيه را به تسنن متهم كرده و صوفى را سنى و سنى را صوفى مىدانستند . از نظر فيض نمىبايست سخن عارفان را حمل به ظاهر كرد ؛ زيرا « ايشان مدعى اينند كه سخنان ايشان مرموز مىباشد » ، بنا بر اين « تا نيك نفهمند كه مراد صاحب سخن چيست ، تكفير و تضليل و لعن و طعن جايز نيست » . اين مطلب دربارهء اشعارى كه صوفيان دارند ، بيشتر صادق است ، زيرا كه « مدار آن بر استعاره و مجاز است » و مهم‌تر اين كه « مسلمانان را لعن كردن كارى سهل و آسان نيست » .\r\nدومين نكته‌اى كه وى بر اهل ظاهر خرده گرفته ، برخوردهاى آزارگونه آنان نسبت به\r\n\r\n","description":"","footnote":"","page_name":" 554 ","page_number":50},
  {"content":"\r\n\r\nزهاد و عبّاد است . آنان « جماعتى را كه طريقهء زهد و عبادت پيش گرفته‌اند و از نعم دنيا به قليل قناعت كرده ، در مأكل و ملبس و مسكن به اقل اكتفا نموده ، خود را بر ذكر خدا و تزكيهء نفس بسته و بالجمله افعالى كه در قرآن و حديث بدان ترغيب نموده‌اند : به جاى مىآورند ، به جهت همين افعال آزار مىكنند » . به نظر مىرسد در زمان فيض اقداماتى براى تحت فشار گذاشتن عملى عالمان متمايل به تصوف به تدريج آغاز شده است ؛ اين در حالى است كه هنوز هم ، حكومت ، از اين قبيل زاهدان و عارفان دفاع مىكرده است . چنان‌كه شاه عباس دوم ، فيض را بسيار محترم شمرده ، پشت سر او نماز مىخواند . « 1 »\r\nبا همه اين اشكالات فيض روحيه تسامح و تساهل خود را داراست و هيچ دسته‌اى را بر باطل محض ندانسته و از نظر وى اعمال آنان « هيچ‌كدام به حدى نمىرسد كه موجب تكفير و جواز لعن شود ؛ بلكه هر دو بر ايمان خود باقىاند » .\r\n\r\nفيض و تصوف در رسالهء الانصاف\r\nرساله الانصاف « 2 » يكى از رساله‌هايى است كه فيض ( م 1091 ) در اواخر عمر خويش به سال 1083 نگاشته و در آن شرحى گويا از مرام مستقل خويش بيان كرده است .\r\nبرداشتى كه از اين رساله فيض شده اين است كه او با نوشتن رسالهء الانصاف بيزارى خود را از تصوف نشان داده است . اين در حالى است كه پيش از آن گرايش‌هاى صوفيانه داشته است . بعدها گفته شد كه وقتى ملا مهدى نراقى ، فيض را در خواب ديد ، او اين مطلب را كه قبلا به تصوف علاقه‌مند بوده و اكنون از آن فاصله گرفته ، براى وى بازگو كرده است . « 3 »\r\nفيض با اشاره به پيشينهء خود در اين كه مطابق برخى از مرام‌هاى فكرى سير مىكرده است ، مىگويد : « چندى در مطالعات متكلمين خوض نمودم و چندى طريق مكالمات متفلسفين به تعلّم و تفهّم پيمودم و يك‌چند بلندپروازيهاى متصوفه را در اقاويل ايشان ديدم و يك‌چند در رعونت‌هاى من عنديين گرديدم تا آن كه گاهى در تلخيص سخنان طوايف اربع ، كتب و رسائل مىنوشتم و گاهى از براى جمع و توفيق بعضى را در بعضى مىسرشتم ، من غير تصديق بكلّها و لا عزيمة قلب على جلّها بل احطت بما لديهم خبرا و كتبت فى ذلك على التمرين زبرا .\r\n\r\n\r\n","description":"","footnote":"\r\n( 1 ) . وحيد قزوينى ، عباس‌نامه ، ص 255\r\n( 2 ) . به نوشته مشكات رساله الانصاف يك‌بار در سال 1310 با پنج رساله ديگر و يك‌بار به سال 1316 با كتاب الكلمات المكنونة چاپ شده . ما در اينجا از نسخه خطى آن كه در كتابخانه آية اللّه نجفى ( ره ) در قم به شماره 82 و 1667 نگهدارى مىشود ، استفاده كرده‌ايم .\r\n( 3 ) . بنگريد : كشميرى ، نجوم السماء ، ص 121\r\n","page_name":" 555 ","page_number":51},
  {"content":"\r\n\r\nبدين ترتيب فيض اذعان دارد كه آنچه بر طريقهء اين مرام‌ها نگاشته ، تنها جنبه دانش‌اندوزى و تمرين داشته است . او پشيمانى خود را دربارهء آنچه بر او گذشته ، با آوردن اين شعر عربى نشان مىدهد :\r\n خدعونى نهبونى اخذونى غلبونى * وعدونى كذبونى فالى من أتظلّم \r\nپس از آن به بيان گمراهى پيروان طوايف اربع - متكلمين ، فلاسفه ، صوفيان و من عنديّين - پرداخته و رسوخ هواى نفس ، حب دنيا و رياست طلبى را در وجود آنان ، سبب افتراق و نفاق ميان آن‌ها دانسته است . وى خطاى برخى از آن‌ها را در اين مىداند كه « گمان كرده‌اند كه بعضى از علوم دينيه هست كه در قرآن و حديث يافت نمىشود و از كتب فلاسفه و متصوفه مىتوان دانست » .\r\nوى نگرانى خود را از اصطلاحاتى كه اين طوايف براى خدا و خلق ساخته‌اند ، چنين اظهار مىدارد : « بالجمله ، طايفه‌اى واجب و ممكن مىگويند ، و قومى علت و معلول مىنامند و فرقه‌اى وجود و موجود نام مىنهند و من عندى را هر چه خوش آيد » . آنچه از نظر فيض درست است ، بهره‌گيرى از مصطلحات قرآنى و روايى است . او در اين زمينه مىگويد : « ما متعلمان كه مقلدان اهل بيت معصومين و متابعان شرع مبين‌ايم ، سبحان اللّه مىگوييم ، اللّه را اللّه مىخوانيم و عبيد را عبيد مىدانيم . . . نامى ديگر از پيش خود نمىتراشيم و به آنچه شنيده‌ايم قانع مىباشيم » .\r\nاز نظر فيض ، هيچ‌يك از اقاويل اين گروه‌ها ، در ميان آثار و اخبار نيست . به عقيدهء وى اين طوايف گرچه در حيرت بسربرده و در گمراهى قدم مىنهند ، اما انصاف - نامى كه رساله نيز بدان ناميده شده - اقتضاى آن دارد كه تا ما با وجود همهء اختلافات مذهبىشان ، آنان را خارج از ديانت ندانيم ؛ چرا كه آن‌ها سخنى نگفته‌اند كه بتوان به استناد آن ، نام كافر را بر آنان گذاشت . آن‌ها به خدا ، ملائكه ، كتاب‌هاى آسمانى ، انبياء ، قيامت و نيز شريعت معتقدند . البته اگر اثبات شود كه آنان از دائره ولايت ائمه اطهار عليهم السلام خارج‌اند ، در نگاه فيض از دايرهء ايمان به معناى اخص آن خارج‌اند ، اما از اسلام نه ، جز آن كه ناصبى باشند . روشن كه فيض ، با آن كه انتقادهاى خود را از صوفيه جدىتر كرده و اين بار به روش‌هاى معرفتى آنان نيز ايراد مىگيرد ، اما از سر همان تسامحى كه پيش از آن داشته ، حاضر نيست كه تن به برخوردهاى تند ضد صوفيانى بدهد كه از الفاظ تكفير و لعن استفاده مىكنند .\r\nوى پس از ارائهء احاديثى چند در اثبات راه و روش اخبارى خود ، به صراحت مىنويسد كه من « نه متكلم و نه متفلسف و نه متصوّفم و نه متكلّف ، بلكه مقلّد قرآن و حديث و پيغمبرم و تابع اهل بيت . » اين تجربه‌اى است كه فيض در طول سالها تحقيق و تعمق بدست\r\n\r\n","description":"","footnote":"","page_name":" 556 ","page_number":52},
  {"content":"\r\n\r\nآورده و چنين اظهار داشته است كه « در اين مدّت كه در بحث و تفتيش و تعمّق در فكرهاى دورانديش بودم ، طريق مختلفه قوم را آزمودم و به كنه سخنان هريك رسيدم » . وى رسالهء خود را با اشعارى نيكو خاتمه داده است ؛ اين اشعار بيش از هر چيز در ندامت از راه طىّ شده است :\r\n هر جميلى كه بديديم به دو يار شديم * هر جمالى كه شنيدم گرفتار شديم \r\n كبرياى حرم حسن تو چون روى نمود * چارتكبير زديم از همه بيزار شديم \r\n شربت لعل لبت بود شفاى دل ما * به عبث ما ز پى نسخهء عطار شديم \r\nدر اين بررسىها مىتوان رساله الكلمات الطريفة فيض را نيز مورد استفاده قرار داد . اين رساله در سال 1060 تأليف شده است ، وى در اين رساله حمله‌هاى زيادى به عالمان زمان خود كرده و از زواياى مختلفى انديشه‌ها و معتقدات آنان را مورد انتقاد قرار دانسته است .\r\nفيض در ادامه ، به صوفيان مفرط نيز حمله كرده و در چند بند ، رفتارهاى آنان را نادرست خوانده است .\r\nحاصل سخن آن است كه فيض در نيمهء نخست عمر خويش ، بلكه در دو ثلث آن ، علاقهء خود را به تصوف و عرفان حفظ كرده و با انجام كارهايى مانند تلخيص و تهذيب احياء العلوم غزالى اخلاص خود را نسبت به اين قبيل انديشه‌هاى عرفانى نشان داد . در عين حال ، بعدها نيز كه از اين انديشه‌ها فاصله گرفت ، رنگ اخلاقى - عرفانى همچنان بر آثار او سايهء خود را حفظ كرد . مسير ضد صوفى شدن افكار و انديشه‌هاى دينى ، همان گونه كه فيض را به آرامى متأثر كرد ، فرزندش علم الهدى را نيز بر آن داشت تا سه كتاب در نقد صوفيان بنگارد : يكى درايت نثار فتح اللّه به اعين الاعتبار ، دوم كتاب خردپرور در تنبيه صوفيان خيره‌سر و سوم كتاب حق‌گزار در انكار اذكار بدعت شعار فى الرد على الصوفية . « 1 »\r\n\r\nاوج‌گيرى مبارزات ضد تصوف در دورهء اخير صفوى\r\nآنچه تا اينجا به دست آمد ، نشان مىداد كه از قرن دهم ، آنچه بر ضد تصوف نوشته شده ، نشان دقيقى نمىتوان گرفت . نيمهء نخست قرن يازدهم نيز گرايش عارفانه بر ذهن بسيارى از فقيهان و فيلسوفان حاكم است ؛ جز آن كه نسبت به تصوف ، به ويژه صوفيان بازارى ، انتقادهايى مطرح مىشود . در اينجا بايد به مرحلهء سوم رسيد ؛ مرحله‌اى كه در آن موضع ضد تصوف آشكارا جلوه كرده و بسيارى با نوشتن آثار متعدد و همچنين با استفاده از قدرت و امكانات موجود ، به مبارزه بر ضد تصوف مىپردازند . اين زمان ، هنوز انديشه‌هاى صوفيانه ، به ويژه شكل معتدل آن فراوان است و آثارى در جمع ميان طريقت و شريعت\r\n\r\n\r\n","description":"","footnote":"\r\n( 1 ) . علم الهدى ، معادن الحكمة ، مقدمهء آية اللّه مرعشى ، ج 1 ، ص 1 - 80\r\n","page_name":" 557 ","page_number":53},
  {"content":"\r\n\r\nنگاشته مىشود . از جمله مىتوان به رسالهء گوهر يگانه اشاره كرد كه صدر الدين محمد شيرازى در سال 1077 به نام شاه صفى ( شاه سليمان بعدى ) نگاشته و در آن كوشيده است تا ميان شريعت و طريقت و حكمت جمع كند . وى در ابتداى اين كتاب ، سفارش مىكند تا علماى شريعت ، راه مسالمت با علماى طريقت را در پيش گيرند و آتش اختلاف را دامن نزنند . « 1 »\r\nرهبرى حركت ضد صوفى ، در اختيار چند تن از عالمان و فقيهان اين مقطع زمانى بود كه در اينجا مرورى بر آثار ضد صوفى آنان خواهيم داشت .\r\n\r\n1 - سيد محمد ميرلوحى و تلاش بر ضد تصوف\r\nيكى از نخستين كسانى كه بر ضد تصوف به سختى شوريد ، سيد محمد ميرلوحى سبزوارى مقيم اصفهان است . وى از شاگردان ميرداماد و شيخ بهايى است ، « 2 » و بر خلاف مشى همدرس خود محمد تقى مجلسى كه پيرو شيخ بهايى بود ، مشى عارفانه را نپذيرفت و سخت با مجلسى اول درگير شد . مىتوان گفت كه وى بيش از آن كه پيرو شيخ بهايى باشد به ميرداماد علاقه‌مند بود . تولد ميرلوحى در حدود سال هزار هجرى بوده و به احتمال پس از سال 1083 يا 1085 در گذشته است . كتابى از وى با نام كفاية المهتدى بر جاى مانده كه گزيدهء آن به چاپ رسيده است . « 3 » وى در جاى جاى اين كتاب ، به ويژه در مقدمه ، از مجلسى اول و دوم انتقاد كرده و هر كجا توانسته است ، از گفته‌هاى مرحوم آخند ، يعنى ملا محمد تقى ، ايراد گرفته است . « 4 » وى رساله‌اى نيز دربارهء « مناظرهء سيد و عالم » دارد كه در آن نيز كوشيده است تا انتقادهايى را متوجه علامه مجلسى كرده او را نسبت به سادات بىاعتنا نشان دهد . « 5 »\r\nما در بحث قصه‌خوانى در دورهء صفوى ، مبارزهء وى را با محمد تقى مجلسى بر سر قصه‌خوانى ، به ويژه ابو مسلم نامه خوانى شرح داده‌ايم . وى به پيروى از استاد خود ميرداماد بر\r\n\r\n\r\n","description":"","footnote":"\r\n( 1 ) . افشار ، ايرج و . . . ، فهرست مجلس ، ج 16 ، ص 245\r\n( 2 ) . ميرلوحى در كفاية المهتدى ، مكرر به شاگردى خود نزد ميرداماد و شيخ بهايى اشاره كرده است . نك :\r\nدانش‌پژوه ، محمد تقى ، فهرست نسخه‌هاى خطى كتابخانهء مركزى دانشگاه تهران ، ج 5 ، ص 1503 ، 1505 . دربارهء تأليفات وى ، نك : همان ، صص 1505 - 1506\r\n( 3 ) . گزيدهء كفاية المهتدى ، تصحيح گروه احياى تراث فرهنگى ، تهران ، سازمان چاپ و انتشارات وزارت ارشاد اسلامى ، 1373\r\n( 4 ) . فهرست اين ايرادات را بنگريد : دانش‌پژوه ، فهرست كتابخانهء اهدايى مشكات به دانشگاه تهران ، ج 5 ، صص 1497 - 1506\r\n( 5 ) . آقا بزرگ ، ذريعه ، ج 22 ، ص 294 ؛ دانش‌پژوه ، فهرست كتاب‌هاى اهدايى مشكات ، ج 5 ، ص 1498 - 1499\r\n","page_name":" 558 ","page_number":54},
  {"content":"\r\n\r\nضد ابو مسلم نامه خوانى شوريد و زمانى كه كسانى به تبليغ بر ضد وى پرداختند ، جمعى از فضلاى آن زمان ، به دفاع از او برخاسته و در تأييد ديدگاه‌اش كه نظرى منفى نسبت به ابو مسلم خراسانى داشت ، هيجده رساله تأليف كردند . سه نمونه از اين رساله‌ها بر جاى مانده است كه ما آن سه رساله را در كتاب « قصه‌خوانان در تاريخ اسلام و ايران » به چاپ رسانديم . در برخى از اين رسائل ، به شدّت از ميرلوحى و مقام علمى او دفاع شده است كه آن‌ها را در اينجا تكرار نمىكنيم .\r\nآنچه در اينجا مهم است ، برخورد وى با تصوف است كه در آغاز چندان آشكار نبوده و به دليل فضايى كه در دههء پنجاه تا هفتاد قرن يازدهم هجرى در اصفهان حاكم بوده ، وى را مجبور مىكرده است تا در پردهء تقيه با مخالفان درگير شود . وى تحت عنوان مطهر بن محمد مقدادى ، يكى از آثار ملا محمد طاهر قمى را در رد بر صوفيان ، تلخيص و بر آن اضافاتى كرده است . نام اين اثر سلوة الشيعة و قوة الشريعة است كه بنا بر آنچه در ضمن شرح حال ملا محمد طاهر قمى خواهيم گفت ، مىبايست تلخيص كتاب توضيح المشربين و تنقيح المذهبين باشد كه از قضا خود آن كتاب نيز از ميرلوحى است . داستان آن كتاب چنين است كه ملا محمد طاهر قمى رساله‌اى در رد صوفيه مىنويسد . پس از آن ملا محمد تقى مجلسى رديه‌اى بر كتاب ملا محمد طاهر قمى نگاشته و بار ديگر ملا محمد طاهر قمى به پاسخگويى ايرادات از مجلسى اول مىپردازد . شخصى - كه كسى جز ميرلوحى نيست - آن سه متن را جمع‌آورى كرده ، محاكماتى ميان آراى آنان انجام مىدهد . حاصل اين مجادلهء علمى و محاكمه ، كتاب توضيح المشربين است . از اين كتاب دو تلخيص بر جاى مانده است ؛ نخست كتاب اصول فصول التوضيح كه در ضمن بحث از تلاش‌هاى ملا محمد طاهر از آن سخن نگفته و متن آن را چاپ خواهيم كرد . دوم كتاب سلوة الشيعة « 1 » از مطهّر بن محمد مقدادى كه همان سيد محمد ميرلوحى سبزوارى است . گويا تحرير مفصل‌ترى از اين اثر موجود است كه تسلية الشيعة و تقوية الشريعة ناميده مىشود . « 2 » آنچه مسلم است اين كه اين دو اثر ، چيزى بيش از تلخيص بوده و بيشتر به رساله‌اى مىماند كه بر پايهء رساله‌اى ديگر بنا شده است .\r\nدر منابع تاريخى و رجالى موجود از آن روزگار تاكنون نامى از عالمى با عنوان مطهر بن محمد مقدادى برده نشده است . تنها آقا بزرگ بر اساس رسالهء سلوة الشيعة ، از وى در الروضة النضرة ياد كرده و نوشته‌اند : شايد وى از احفاد حسن بن محمد بن حسين . . . طحال مقدادى\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة و قوة الشريعة ، مجموعهء 4296 مرعشى . و بنگريد : فهرست كتابخانهء ملى ، ج 5 ، ص 292 مجموعهء ش 2204 ص 181 - 222 ؛ كتابخانهء آية الله گلپايگانى ، نسخهء شمارهء 1561\r\n( 2 ) . ميرلوحى ، تسلية الشيعة و تقوية الشريعة ، مجموعهء 3306 مرعشى .\r\n","page_name":" 559 ","page_number":55},
  {"content":"\r\n\r\n( م 600 ) باشد ! « 1 » از منابع شرح حال ميرلوحى چنين به دست مىآيد كه لقب وى مطهر و نام پدرش هم محمد بوده و بنا بر اين ، محمد بن مطهر ، چيزى جز نام مستعار خود ميرلوحى نيست . وى در آغاز كفاية المهتدى خود را چنين معرفى كرده است : محمد بن محمد لوحى الحسينى الموسوى السبزوارى الملقب بالمطهّر و المتخلص بالنقيبى . « 2 » در شرح حال ملا محمد طاهر قمى هم خواهيم گفت كه وى هداية العوام را با نام مستعار تأليف كرده و چنين كارهايى بر ضد صوفيه در يك دوره طبيعى بوده است . شاهد مهم‌تر آن كه در حاشيهء نسخهء شمارهء 4296 مرعشى كه رسالهء سلوة الشيعة در آنجا آمده ، نوشته شده است :\r\nظاهرا چنان مىنمايد كه مؤلف اين مختصر مسمى به سلوة الشيعة سيد محمد بن سيد محمد حسينى باشد كه ملقب به مطهر و متخلص به نقيبى بوده و در السنهء متأخرين ، از او تعبير به ميرلوحى مىشود . . . على كلّ حال ، بودن رساله سلوة الشيعة از ميرلوحى مزبور ظن است و احتمال » .\r\nو افزون بر آنچه گذشت ، در كتاب هداية العوام با اشاره به مستعار بودن نام مطهر بن محمد مىنويسد : « صاحب تسلية الشيعة در آن كتاب و در سلوة الشيعة و در اعلام المحبين چنين مىگويد . . . » « 3 » سپس عبارتى را نقل مىكند . كتاب اعلام المحبين يكى از آثار سيد محمد ميرلوحى است و بنا بر اين ، از اين عبارت به روشنى به دست مىآيد كه سلوة الشيعة از ميرلوحى است . بر اساس آنچه كه در متن سلوة الشيعة آمده ، اين رساله در اواسط سال 1060 تأليف شده است .\r\nدر اينجا مرورى بر مطالب اين رساله خواهيم داشت . وى در آغاز رسالهء خود مىنويسد : چنين گويد ، ساكن زاويهء نامرادى ، مطهر بن محمد مقدادى كه چون اين فقير بىخانمان . . . مشاهده نمود كه جمعى از فريبندگان ، به جهت تنبلى و شكم‌پرستى و كاهلى و دنياپرستى از شاهراه شريعت مصطفوى و طريقت مرتضوى منحرف شده‌اند و حب دنيا را ترك دنيا نام كرده‌اند و ذكر خدا وسيلهء فريفتن مرد و زن ساخته‌اند و در اين پرده مرتكب لهو و لعب گشته‌اند ، و فسق و عصيان را عبادت نام كرده‌اند و به نغمه و اصول [ از اصطلاحات موسيقى 
  ] خود را مقبول طبع ضعفاء العقول گردانيده‌اند و مانند اجلاف اسلاف ، زبان به لاف‌هاى گزاف گشوده‌اند و به دعواى مكاشف با مخالفان موافقت\r\n\r\n\r\n","description":"","footnote":"\r\n( 1 ) . آقا بزرگ رساله‌اى با عنوان رد بر صوفيه از مطهر بن محمد مقدادى ياد كرده كه به احتمال همين سلوة الشيعة است . بنگريد : آقا بزرگ ، ذريعه ، ج 12 ، ص 4 - 223 ؛ همچنين از رساله‌اى با عنوان ذم صوفيه براى همو ياد كرده است . بنگريد : آقا بزرگ ، ذريعه ، ج 16 ، ص 122\r\n( 2 ) . دانش‌پژوه ، فهرست كتاب‌هاى اهدايى مشكات ، ج 5 ، ص 1506\r\n( 3 ) . قمى ، ملا محمد طاهر ، هداية العوام ، نسخهء 1775 مرعشى ، برگ 129\r\n","page_name":" 560 ","page_number":56},
  {"content":"\r\n\r\nنموده‌اند ، خواست كه به نوشتن رساله‌اى بىخبران را آگاه سازد . . . در اين اثنا كتابى در اين باب ديد و مجلدى در دست يكى از احباب به نظر رسيد و بعد از تحقيق معلوم گرديد كه يكى از علماى شيعه [ ملا محمد طاهر قمى 
  ] رساله‌اى در ذمّ اين طائفه تأليف نموده ، و حضرت مولانا محمد تقى مجلسى حاشيه بر آن نوشته و به نزد مؤلف رساله مذكور ارسال نموده ، و مشار اليه ، سطرى چند در جواب او قلمى گردانيده و يكى از فقرا - كه خواهيم ديد كسى جز خود ميرلوحى نبوده - مجموع را به ترتيب در متن كتاب مزبور جاى داده ، و آن را مرسوم به توضيح المشربين و تنقيح المذهبين ساخته ؛ و الحق آن كتاب ، ارباب انصاف و بصيرت را در شناخت اين فرقه كافى است و اصحاب علّت غفلت را در معالجه نفس ، نسخهء شافى است . پس بخاطر فاطر - يعنى خود ميرلوحى - رسيد كه دو سه فقره از آن كتاب را انتخاب نمايد و آن را سلوة الشيعة و قوة الشريعة نام كند » . دربارهء ارتباط اين اثر با توضيح المشربين ، در ادامه بيشتر سخن خواهيم گفت . به نظر مىرسد ، بخشى از دلايل اين تقيه ، از آن روست كه مؤلف بتواند به راحتى از كتاب خود تعريف كند .\r\nوى بحث را با صوفيان افراطى كه كارشان « خوانندگى كردن و اصول گرفتن و دست زدن و چرخيدن و مانند بدمستان نعره زدن و اظهار بىهوشى نمودن » است ، آغاز كرده ، از نقد مولوى نسبت به آنان سخن مىگويد :\r\n اگر از پوست كس درويش بودى * رئيس پوست‌پوشان ميش بودى \r\nكار اين گروه ، به حدى مفتضح است كه شاعران صوفى مسلكى چون عطار و اوحدى و جامى و عطار هم از آنان بدگويى كرده‌اند . پس از آن نقدى از زمخشرى در كشاف آورده و مطلبى را از كتاب فضايح المبتدعه - كه مؤلف آن را نام نبرده و تنها مىگويد : « يكى از علماى شيعه و فضلاى عصر است » - دربارهء كارهاى صوفيان بازارى آورده است . « 1 » اين كتاب نيز بايد اثر يكى از همين عالمان مشهور ضد صوفى باشد كه ميرلوحى از روى مصلحت ، نام مؤلف آن را نياورده است . سپس نقلى از كتاب الهادى الى النجاة من جميع المهلكات نصير الدين عبد الله بن حمزه مشهدى آورده و نوشته است كه او « اخبار بسيار در مذمّت اين طايفه از شيخ مفيد و غير او از متقدمين علماى شيعه نقل كرده » است . در ادامه نقلى طولانى همراه با توضيح از كتاب نهج الصدق و كشف الحق علامهء حلى در وصف صوفيان آورده ، در ادامه مىنويسد : « كجاست علامه كه ببيند كه در اين زمان ، جمعى از فريبندگان پيدا شده‌اند كه با آن كه نام خود را شيعه كرده‌اند ، به اين اعمال اشتغال مىنمايند . و گروهى از سفيهان با آن كه دعواى تشيع مىكنند به ايشان اعتقاد تمام دارند و ايشان را از دوستان خدا\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ص 346\r\n","page_name":" 561 ","page_number":57},
  {"content":"\r\n\r\nمىشمرند . » پس از آن فهرستى از مؤلفات ضد صوفى را به دست داده و به هادى النجاة من جميع المهلكات ، حديقة الشيعة از مولانا احمد اردبيلى ، مطاعن المجرميه از علىّ بن عبد العال يعنى محقق كركى ، و عمدة المقال از شيخ حسن بن علىّ بن عبد العال ياد كرده است . « 1 »\r\nميرلوحى سپس احاديثى در مذمّت صوفيان نقل كرده و به ويژه از خوانندگى و علاقهء اينان به غنا و آوازه خوانى ، به شدت انتقاد كرده است . به سخن ديگر ، وى احاديثى را كه در مذمّت غنا وارد شده ، به مذمّت صوفيان بازمىگرداند ؛ چرا كه غنا « عبارت از خوانندگى و مدّ صوت است با ترجيع مطرب كه مدار اين فرقه بر آن و گرمى هنگامهء ايشان از آن است . » سپس مىنويسد : و نواب مولانا حسن على « 2 » ادام الله افاداته ، كه استاد حضرت مولانا محمد تقى بن مجلسى است ، در فتوايى كه نوشته‌اند ، به اين روش قيد فرموده‌اند كه غنا فسق است ، و فاعل آن عاصى است و طاعت و عبادت شمردن آن فسقى ديگر است » . به نظر مىرسد مؤلف خواسته است تا طعنه‌اى بر ملا محمد تقى مجلسى زده باشد كه رأى او در باب غنا چيزى جز عقيدهء ميرلوحى است . « 3 »\r\nميرلوحى ادامه مىدهد : چند تن از علماى عصر ، رساله‌ها در اين باب نوشته‌اند و به دليل قرآن و حديث ثابت گردانيده‌اند كه فاعل غنا و شنوندهء آن هر دو از جملهء فاسقانند . يكى از آن رساله‌ها رساله‌اى است كه مولانا محمد باقر خراسانى تأليف نموده » است . « 4 » وى با اشاره به آن كه علماى شيعه ، صوفيان را به خاطر خوانندگى و . . . مذمّت نموده‌اند ، معتقد است كه يا اينان « مقيّد به مذهب شيعه نيستند » و « يا به واسطهء مكر و خدعت و مردم‌فريبى بر اين دست زده‌اند . » چرا كه « هر كه اندك شعورى دارد ، مىداند بلكه اين معنا به غايت ظاهر است كه بعضى از اين گروه در غايت حماقتند و نادانى ، و برخى در نهايت بداعتقادى ، چون مير تقى سودانى كه سگى است از سگان محمود پسيخانى . » پس از آن ، براى ثابت كردن بدى\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ص 351\r\n( 2 ) . اين حسن على مدرس مدرسهء پدرش معروف به مدرسهء ملا عبد الله بود كه خليفه سلطان او را برداشت و محقق سبزوارى را به جاى وى نصب كرد . خاتون‌آبادى ، وقائع الاعوام و السنين ، ص 523 ( ذيل حوادث سال 1075 ) . شاگردى محمد تقى مجلسى نزد مولانا حسن على بسيار بعيد است ؛ در واقع مجلسى شاگرد ملا عبد الله شوشترى ، پدر ملا حسن على بوده است . به رغم اين بعد ، ولى قلى شاملو در شرح حال محمد تقى مجلسى مىنويسد : چنين مسموع محرّر اوراق افتاد كه حديث را در خدمت علامهء دوران مولانا حسن على خلف مولانا عبد الله شوشترى مقابله نموده از مشاهير روزگار گرديده‌اند . ولى قلى شاملو ، قصص الخاقانى ، ج 2 ، ص 37 . اما آنچه خودش در لوامع آورده آن است كه شاگرد ملا عبد الله شوشترى بوده است . در منابع شرح حال هم ، فقط به شيخ بهايى و ملا عبد الله اشاره شده است ( بهبهانى ، آقا احمد ، مرآة الاحوال ، ج 1 ، ص 60 )\r\n( 3 ) . بنگريد ، مجلسى ، محمد تقى ، رسالهء مسئولات ، ص 704\r\n( 4 ) . ميرلوحى ، سلوة الشيعة ، ص 353\r\n","page_name":" 562 ","page_number":58},
  {"content":"\r\n\r\nآنان ، شرحى از مصيبت‌هاى خود را آورده و از آنجا كه مؤلف رساله را مطهر بن محمد مقدادى معرفى كرده ، حكايت آن سيّد - يعنى خود را - چنان مىآورد كه گويى شخص ثالث است : « مؤيد اين حال و مصداق اين مقال آن كه سيد بيچاره از شرارت و بدنفسى اين جماعت ساعتى نياسود و از كينه‌ورزىهاى ايشان لمحه‌اى فارغ نبود ، از خواص و عوام اين قوم لئام كه به آن دردمند ، نيشها نزند و گزندها به دل ريش‌ها نرساند » آنگاه حكايت مطرح شدن ابو مسلم و بحث‌ها و رديه‌ها را آورده ، اشاره به مطالبى مىكند كه مؤلف خلاصة الفوايد و ايقاظ العوام در آن باره آورده‌اند . وى به شخصى اشاره مىكند كه به خاطر سخن عطار در دفاع از ابو مسلم در مظهر العجائب « همّت بر تعصب ابو مسلم گماشت » و شروع به دفاع از او كرده ، بر ضد ميرلوحى تلاش مىنمود . ميرلوحى با اشاره به مطرود بودن عطار نزد علماى شيعه ، به فعاليت شديدى كه بر ضد او بوده ، اشاره كرده ، مىنويسد : « چه گويم كه اين فريبندگان و فاسقان و هواداران و مريدان احمق ايشان با او چه دشمنىها ورزيدند و در هر كجا كه بودند ، به چه تقريب حرف او به ميان آوردند و چه مزخرفات به قالب مىزدند . » و بازهم با مذمّت بيشتر مىنويسد : « و با آن كه از بس افتراء مىزدند و هر روز يكى از پيروان خود را از زبان او به ملعونيت شهرت مىدادند ، از اواخر سال 1051 تا به اين زمان كه اواسط سال 1060 است ، مومى اليه از براى فارغ بودن از دردسر و بسته شدن دهان آن مفتريان از خدا بىخبر ، شيطان را اگر نام برد ، لفظ لعين با اسم او قرين نمىسازد و بعد از آشاميدن آب ، يزيد بن معاويه و آل زياد بن ابيه را لعنت ، نمىكند و نوعى نمىنمايد كه عبارت لعنت كسى از او بشنود » . « 1 » اين اشاره به مشى صوفيان است كه به مانند غزّالى حتى از لعن يزيد خوددارى مىكردند .\r\nميرلوحى پس از توصيه به مخاطب خود و اين كه از « سالوسىهاى ايشان گول نخورد و قول ايشان را كه فاسقانند اعتبار نكند و مقلّد و هوادار گمراه ايشان نشود » ، به نقل يك استفتاء دربارهء غنا و خوانندگى ميان صوفيان پرداخته و فتاوى جمعى از علما را در پاسخ آن آورده است . متن استفتاء چنين است :\r\nعلماى طايفهء محقه و فضلاى فرقهء ناجيه اثناعشريه . . . بيان فرماييد كه به غنا و سرود اشتغال نمودن و مطربانه و مغنيانه اصول گرفتن و دست زدن و رقص كردن و به چرخ در آمدن و در امور مذكوره مصرّ بودن ، فسق است يا طاعت ، و معصيت است يا عبادت . بيّنوا تؤجروا و صلّى الله على محمد و آله المعصومين . » پاسخى كه داده شده ، از چهره‌هاى بنام است بدين شرح :\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ص 355\r\n","page_name":" 563 ","page_number":59},
  {"content":"\r\n\r\nنواب مستطاب معلّى القاب صدارت و نجابت پناه ميرزا حبيب اللّه « 1 » - خلّد اللّه تعالى ظلّه العالى - اين طريق تنسيق فرمودند : افعال مزبوره حرام و پيشه فسّاق عوام است . نيست فاعل آن مگر فريبندهء مردمان با گمراه و نادان .\r\nو حضرت مغفرت و غفران پناه اعدل افضل امجد امير سيد احمد « 2 » رحمة اللّه عليه به اين عبارت مرقوم گردانيده‌اند : ارتكاب امور مسطوره فسق است . حرّره احمد بن زين العابدين العلوى العاملى .\r\nو حضرت سيادت و نجابت پناه علامة الزمان نادرة الدوران ميرزا رفيع الدين محمد - سلّمه اللّه تعالى - همچنين در جواب مسطور ساخته‌اند :\r\nظاهر است كه امور مزبوره فسق است نه صلاح ، و معصيت است نه طاعت .\r\nحرّره رفيع الدين محمد الحسينى .\r\nو حضرت عالم ربّانى و مؤيّد به تأييد سبحانى مولانا محمد باقر خراسانى - صانه اللّه تعالى - برين نهج به زبان خامه بيان فرموده‌اند : خلافى ميان علماى اماميه رضوان اللّه عليهم اجمعين نيست در اين كه غنا و سرود حرام است و از احاديث متعدده ظاهر مىشود كه كبيره است و فرقى نيست كه غنا در قرآن باشد يا شعر يا غير . و فتواى بعض از علماى سابق به تحريم رقص و تصفيق به نظر رسيده و فتواى كسى به اباحت آن به نظر نرسيده و اللّه اعلم بحقايق الامور . كتب الفقير محمد باقر سبزوارى .\r\nو حضرت مرحمت و مغفرت پناه علامى فهامى شيخ الاسلامى ، شيخ على نقى « 3 » - زاده اللّه آجره - بر اين وجه قلمى فرموده‌اند : غنا عبارت است از كشيدن آواز مشتمل بر ترجيع و رقص كردن و ساير امور مزبوره حرام و معصيت است .\r\nو جناب مرحمت و مغفرت پناه ، جنت آرامگاه ميرزا نور الدين على مفتى - رحمه اللّه تعالى - فتوا بر اين منوال نوشته‌اند : شكى نيست در اين كه امور مذكوره فسق است نه طاعت ، معصيت است نه عبادت . « 4 »\r\n\r\n\r\n","description":"","footnote":"\r\n( 1 ) . صدر دورهء شاه صفى و فرزند مير سيد حسين جبل عاملى دخترزادهء محقق كركى .\r\n( 2 ) . سيد احمد علوى داماد ميرداماد ، متوفاى پيش از سال 1060 هجرى .\r\n( 3 ) . على نقى كمره‌اى قاضى شيراز ، اصفهان و سپس شيخ الاسلام اصفهان و متوفاى 1060\r\n( 4 ) . بنگريد : ميرلوحى : سلوة الشيعة ، برگ 43 ( نسخهء خطى شماره 3306 كتابخانه آية اللّه نجفى و ش 4014 . برگ 104 - 103 . و نسخهء ش 4296 برگ 21 . و متن چاپى سلوة الشيعة ( ميراث ، دفتر دوم ) ، صص 357 - 358\r\n","page_name":" 564 ","page_number":60},
  {"content":"\r\n\r\nميرلوحى در پايان ، از كسانى در شگفت است كه به خاطر گمان تشيعى كه به امثال حلاج مىبرند « جان از براى كسى مىدهند » ، اما « با جماعتى از معاصرين كه به تشيع در عالم ، علمند . . . ضديت مىورزند » . وى مىافزايد : خودم ديدم شخصى را كه با امير محمد باقر داماد ، غايت دشمنى داشت ، سبب آن كه او عطار را مذمّت كرده بود . و ديگرى را ديدم كه با شيخ علىّ بن عبد العال - محقق كركى - دشمن بود و نسبت به آن بزرگ دين ، بىادبانه زبان مىگشود ، به واسطهء آن كه او در كتاب مطاعن المجرميه مذمت حلاج و بعضى از نظراى او كرده . » « 1 » گفتنى است كه ميرلوحى نيز رساله‌اى با نام اعلام المحبين داشته است كه در كتاب كفاية المهتدى « 2 » و ادراء العاقلين خود - كه گزارش آن پس از اين خواهد آمد - از آن ياد كرده است . همچنين كتاب ديگرى با عنوان ادراء العاقلين و اخزاء المجانين در رد بر صوفيه نوشته است كه در كفاية المهتدى از آن ياد كرده و نسخه‌اى از آن به خط خودش در كتابخانهء مرعشى موجود است . « 3 » ميرلوحى در كفاية المهتدى از اثر ديگر خود با عنوان تنبيه الغافلين در ردّ بر صوفيان ياد كرده است . « 4 » بدين ترتيب روشن مىشود كه وى تلاش زيادى براى رويارويى با صوفيان انجام داده و همانند ملا محمد طاهر قمى ، چندين اثر در اين زمينه ، تأليف كرده است .\r\nتحليلى كه مؤلف در كتاب ادراء العاقلين به دست داده ، به مانند ساير نوشته‌هاى اوست .\r\nوى با اشاره به بدعت‌هاى ايجاد شده پس از رحلت پيامبر صلى اللّه عليه و آله و نقش شاه اسماعيل اول در براندازى اين بدعت‌ها ، مىنويسد : به رغم آن كه « بعضى ديگر از بدعت‌هاى مخالفان از بلاد ايران بر افتاد ، هنوز بسيارى از مبتدعات ناصبيان برقرار و مخترعات ملحدان پايدار مانده بود كه آن شاه جنّت آرامگاه داعى حق لبيك اجابت گفته ، به نزد اجداد و آباء به فراديس اعلا شتافت » . اكنون وظيفهء خردمندان است تا به اصلاح اين وضعيت بپردازند . وى معتقد است كه اصل پيروى از آباء و اجداد ، اصلى است كه مسبّب اصلى اين مشكلات شده است به طورى كه « اكثر اهل اين روزگار در بسيارى از اطوار ، در بند پيروى يكديگر و تتبع پدر و مادر مانده بودند تا به مرتبه‌اى كه اين ناتوان به سبب يك‌دو كلمهء حق كه به گفتن آن ملجأ شده بود ، آزار بىنهايت از سفيهان ديد و جفاى بىحد از جاهلان كشيد ، به چه سان شرح توان داد كز ايشان چه كشيدم » .\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ص 358\r\n( 2 ) . بنگريد : حائرى ، عبد الحسين ، فهرست نسخه‌هاى خطى كتابخانهء مجلس ، ج 3 ، ص 59\r\n( 3 ) . ميرلوحى در حاشيهء صفحه نخست رساله ، يادداشتى نوشته و ذيل آن به نوعى امضاء كرده است كه مىرساند نسخه موجود به خط خود اوست . مرعشى ، نسخهء 389\r\n( 4 ) . ميرلوحى ، گزيدهء كفاية المهتدى ، مقدمه ، ص سيزده .\r\n","page_name":" 565 ","page_number":61},
  {"content":"\r\n\r\nاشارهء وى ، به طور عمده به انحرافى است كه از آن با صوفيگرى ياد مىكند : « جماعتى كه در اين عصر بسيار شده‌اند كه لهو و لعب و بازى و رامشگرى و نغمه طرازى را سرمايهء تجارت متاع غرور ساخته‌اند و بسيارى از نادانان از سر جهالت و بعضى از عاقلان از روى غفلت ، ايشان را صوفى و شيخ و درويش مىشمارند و از اولياء الله و زهّاد و عبّاد و مستجاب‌الدعوه مىپندارند ، از اعاظم فسّاق و فجّار و افاخم عصات و اشرارند » . وى با اشاره به اين كه علماى سنى و شيعه در نقد اينان تلاش كرده‌اند ، مىنويسد : « چنان كه اين شكسته در كتاب توضيح المشربين و تنقيح المذهبين و كتاب تسلية الشيعة و تقوية الشريعة و ديگر كتاب‌ها و رساله‌ها بعضى از آن را ذكر كرده . » ( برگ 2 ) و مىافزايد : « اگر كسى خواهد كه تحقيق غنا نمايد ، يقين بداند كه عمر اين جماعت صرف اين معصيت شده ، به كتاب تسليه يا رسالهء سلوة الشيعة كه اين فقير نوشته ، رجوع نمايد . » در حاشيه آمده است : و در آن از روى تقيه خود را به لقب كه مطهر است و نسب والده كه مقداديه است ، ذكر نموده . »\r\nميرلوحى پس از شرح اين كه ، اين جماعت در مساجد به انشاد شعر و غيره مىپردازند اشكال اصلى را در آن مىبيند كه « جمعى از ابناى زمان كه لاف عقل و دانش مىزنند ، از روى غفلت مريد و معتقد اين جماعت مىشوند » . ( برگ 4 ) از جملهء اين بدعت‌ها كه از سنيان به شيعيان وارد شده ، يكى اين است كه « ديوانگان را قطب و مجذوب و ولى نام كرده‌اند » . تا اينجا مقدمه بود . از اين پس ، فصل اول در ستايش عقل آغاز مىشود كه گرچه چندان به بحث از صوفيه ارتباط ندارد ، اما در اصل براى نشان دادن فرق عاقل و مجنون است ؛ يعنى مجنون‌هايى كه به تعبير وى از سوى صوفيان ، از مشايخ شمرده مىشوند . وى در اين فصل از كتاب معيار العقائد و كتاب رياض المؤمنين و حدائق المتقين ياد كرده است .\r\n( برگ 12 ) از برگ 17 بار ديگر به سراغ صوفيان زراقيه كه « ديوانگان را بزرگ مرتبه وامىنمايند » مىرود . پس از آن به انتقاد از چله‌نشينى پرداخته و اين كه عاقلان مىدانند كه « در آن طور جايى چهل شبانه روز متوالى منفرد بسربردن ، باعث ضعف عقل و خرد مىگردد » .\r\n( برگ 18 ) وى به رسالهء اعلام المحبين خود ارجاع داده و از شيعيان مىخواهد كه فريب كسانى كه با چند اصطلاح آشنا هستند ، نخورد . » وى دامنهء فريب‌كارى صوفيان را بسيار وسيع خوانده ، مىنويسد : « بسيارى از اهل عالم را فريب داده‌اند ؛ حتى اكثر پيشه‌وران بلكه مزدوران و كنّاسان ، صرفهء دنياى خود را در اين ديده بر اين در زده‌اند » . در ادامه ، با اشاره به تلاش‌هاى اينان در فريب مردم ، مىنويسد : « به خاطر دارم كه شاه عباس ماضى - رحمه الله - بسيارى را از نادرويشان با آن كه مكارى و تجنن از ايشان سر نزده بود و كلمهء كفرى نگفته بودند ، و دعواى پيغمبرى و امامت نكرده بودند ، فرمود كه در همين مسجد جديد عباسى ، به گل كشيدن بستند . » در ادامه از شخصى ياد مىكند كه « هميشه مذمّت علما و سادات\r\n\r\n","description":"","footnote":"","page_name":" 566 ","page_number":62},
  {"content":"\r\n\r\nمىكند » . اين « نامرد دعواى مريدى اين فقير مىكرده و به سبب آن كه اين شكسته دانسته بود كه او ديوانه نيست و مكار است و بداعتقاد . . . او را از پيش خود رانده » . وى بر آن است تا در « بيان حال او رسالهء على حده » بنويسد . « القصه ، عاقل بايد كه از لافهايى كه آن طور زنديقى زند كه فلان را من كشتم و فلان را من بيمار كردم و فلان را من شفا دادم ، فريب نخورد » . ( برگ 22 ) مع‌الاسف نسخهء موجود از اين رساله ناقص بوده و نسخهء ديگرى از آن نمىشناسيم .\r\n\r\n2 - ملا محمد طاهر قمى و تلاش بر ضد تصوف\r\nملا محمد طاهر بن محمد حسين شيرازى قمى « 1 » ( م 1098 ) امام جمعهء شهر قم و از علماى معاصر مجلسى اول و دوم بوده و به عنوان عالمى بنام ، در دربار صفوى صاحب نفوذ بوده است ؛ به طورى كه عبد الحى رضوى از وساطت وى براى شخص متهمى نزد شاه صفى ياد كرده و تأثير آن را يادآور شده است . « 2 » ملا محمد طاهر كتاب عقائدى كوتاه خود را نيز با نام جامع صفوى به نام شاه صفوى نوشته است . « 3 » با اين حال ، گزارش شده است كه وى بر ضد شاه سليمان كه مى مىنوشيد ، سخن مىگفت كه خشم شاه را برانگيخت ، و تنها وساطت برخى از فرماندهان سبب شد تا شاه از تصميم كشتن ملا محمد طاهر بازگردد . « 4 »\r\nوى به وجوب نماز جمعه در عصر غيبت اعتقاد داشته و در اين باره ، دو رساله نوشته است . برخى قمى را از اساتيد علامهء مجلسى و شيخ حر دانسته‌اند . « 5 » اگر چنين باشد ، مىتوان حدس زد كه انديشهء ضديت با تصوف در اين دو نفر ، دست‌كم تا اندازه‌اى متأثر از ملا محمد طاهر بوده است .\r\nيكى از زمينه‌هاى اصلى كارهاى علمى قمى ، آثارى است كه بر ضد صوفيان تأليف كرده است ؛ به طورى كه مىتوان گفت ، اين گرايش در كنار گرايش اخبارگرايى معتدل او ، دو وجه عمدهء فكرى او به شمار مىآيند . وى به نوعى از اخبارگرايى اعتقاد دارد كه او را به ضديت با فلسفه و تصوف كشانده است . اين در حالى است كه فيض ، با داشتن گرايش اخبارى ، به همان اندازه كه ملا محمد طاهر از اين دو دانش دور است ، به آن‌ها نزديك است . همچنين ضدّيت قمى با تصوف ، به رويارويى او با فيض كاشانى و محمد تقى مجلسى منجر شده\r\n\r\n\r\n","description":"","footnote":"\r\n( 1 ) . شرح حال وى در مصادر فراوانى آمده از جمله : مدرس ، محمد على ، ريحانة الادب ، ج 3 ، ص 320\r\n( 2 ) . رضوى ، عبد الحى ، حديقة الشيعة ، فصل نماز جمعه ، در پايان بحث « نماز جمعه در دورهء صفوى » .\r\n( 3 ) . مرعشى ، ش 4014 ، برگ‌هاى 60 - 73 و براى ترجمه‌اى كه او به دستور شاه صفى به انجام رسانده است ، بنگريد به مجموعهء 4055 مرعشى .\r\n( 4 ) . خوانسارى ، روضات ، ج 7 ، ص 336\r\n( 5 ) . دانش‌پژوه ، فهرست دانشگاه ، ج 9 ، ص 1247\r\n","page_name":" 567 ","page_number":63},
  {"content":"\r\n\r\nاست . با اين حال ، بلافاصله بايد به اين نكته توجه كرد كه ملا محمد طاهر ، شاعر بوده و به همين دليل ، نسبت به بعد معنوى دين بىعلاقه نيست ؛ با اين تفاوت كه اگر صوفيه بر مفهوم عشق تكيه مىكنند ، او مىكوشد تا از همان مفهوم محبّت كه در قرآن آمده است ، فاصله نگيرد . وى در پاسخى كه بر نقد مجلسى اول بر يكى از نوشته‌هايش آورده - و متن آن را ملاحظه خواهيد كرد - به اشعارى كه به سبك اشعار عارفان سروده ، اشاره كرده است . در اينجا به معرفى برخى از نوشته‌هاى وى كه به تفصيل يا به اجمال ، در آن‌ها با به رد تصوف پرداخته مىپردازيم .\r\nاز جمله آثار وى در رد بر صوفيه كتاب تحفة الاخيار است كه به طور مستقل در نقد صوفيان نوشته شده و يكى از آثار عمومى رد صوفيه در دورهء اخير صفويه به شمار مىآيد ؛ دوره‌اى كه صوفيان در حال تجربهء اضمحلال تاريخى خود در ايران هستند . اين كتاب ، از همان زمان ، از سوى صوفيان ، مورد انتقاد قرار گرفته است . محمد كريم شريف قمى ، همشهرى ملا محمد طاهر ، در ميان سال 1078 تا 1097 كتابى با عنوان تحفة العشاق تأليف كرده و در آن از ملا محمد طاهر انتقاد كرده است . نويسندهء تحفة العشاق كسانى چون شيخ بهايى ، ميرداماد ، عبد الرزاق لاهيجى ، آخوند مولانا رجب على ، فيض كاشانى ، محمود عبد العظيمى ، شيخ حسين تنكابنى ، محمد تقى مجلسى و محمد باقر خراسانى را به عنوان كسانى كه مشرب تصوف دارند ، معرفى كرده است . بخشى از بحث وى دربارهء غناست . در آنجا مىنويسد : آخوند مولانا محمد طاهر كه يكى از مانعين اين طور و طريقه است ، در حضور ايشان قرآن و ابياتى كه زادهء طبع شريف ايشان است ، به آواز خوانده مىشود .\r\n( ص 256 ) و بعضى عزيزان در كتاب تحفة الاشرار خود استشهاد بر تسنن شيخ ( محيى الدين ) آورده ؛ فقير او را شيعه و محب اهل بيت مىدانم . ( ص 143 ) « 1 »\r\nبر اساس آنچه كه در مقدمهء تحفة الاخيار آمده ، اين اثر شرح قصيدهء مونس الابرار « 2 » مصنف است . بخش عمدهء اين قصيده كه شامل 311 بيت است ، در ستايش امير مؤمنان عليه السلام و اندكى از اشعار آن در رد بر صوفيه و ابياتى نيز در ردّ بر فلاسفه و حكماست . گفتنى است كه نسخه‌اى از تحفة الاخيار در مجموعهء 2204 كتابخانهء ملى موجود است كه با نسخهء چاپى تفاوت‌هايى دارد و شايد مختصر آن باشد . « 3 » ملا محمد طاهر در مونس الابرار دربارهء صوفيان مىگويد :\r\n جميع پيرو حلاج و بايزيد و جنيد * تمام بىخبران شرع احمد مختار \r\n\r\n\r\n","description":"","footnote":"\r\n( 1 ) . دانش‌پژوه ، فهرست كتابخانه دانشگاه ، ج 12 ، ص 2745 ، شماره 3751\r\n( 2 ) . مونس الابرار در « ميراث اسلامى ايران » دفتر هفتم به چاپ رسيده است .\r\n( 3 ) . قمى ، ملا محمد طاهر ، تحفة الاخيار ، نسخهء 2204 كتابخانهء ملى ، برگ 224 - ر .\r\n","page_name":" 568 ","page_number":64},
  {"content":"\r\n\r\n ز جهل در همه عمر خويش در ره دين * نمىروند به طرز ائمه اطهار \r\n كنند دعوى تسخير جنيان به دروغ * كه تا كنند الاغان انس را افسار \r\n زنند دستك و رقصند اى مسلمانان * نهيد پنبه به گوش و كنيد استغفار \r\n زنند چرخ وز جهلش نهند طاعت نام * كنند دين خدا را به لعب و بازى خوار \r\n نمىرسند به جايى اگر تمامى عمر * زنند چرخ پياپى چو اشتر عصار \r\n كنند عاشقى امردان و مىگويند * بود مجاز پل عشق حضرت جبار \r\n خدا گواه منست آن كه عاشقى هرگز * نبوده است ز آيين حيدر كرار \r\n بناى قاعدهء دينشان بود بر جهل * ز اهل دانش و بينش از آن كنند كنار \r\n ز راه شرع برون مىبرند مردم را * حذر كنيد از اين قوم يا اولو الابصار \r\nملا محمد طاهر اين كتاب را در زمان شاه عباس ثانى ( م 1077 ) سروده ، براى شخص او فرستاده و ازو خواسته است تا آن را از اول تا به آخر بخواند . « 1 » وى در اين رساله ، تصوف را برخاسته از تسنن دانسته و معتقد است كه شيعيان بعدها گرفتار آن شدند . در توضيح همين نكته ، مىنويسد : و از اين جهت است كه اوليايى كه اين جماعت ، ايشان را از پيران خود مىدانند و مىشمارند ، يكى از ايشان از شهرهاى مشهور به شيعگى ، مثل قم و سبزوار و حلّه و جبل عامل و غير آن نبوده‌اند ؛ و از اين جهت است كه در اين شهرها خانقاه قديم نمىباشد و در شهرهايى كه هميشه مردمش سنى بوده‌اند ، خانقاه قديم بسيار بهم مىرسد . « 2 »\r\nدر همان زمان رسالهء ديگرى نيز با نام تبصرة المؤمنين در رد بر تحفة الاخيار نگاشته شده است . نويسندهء آن محمد مؤمن ، طبيب شاه سليمان بوده است . « 3 »\r\nنگاشتهء ديگر محمد طاهر قمى محبان خدا نام دارد كه آن را مصدّر به نام شاه سليمان ساخته و در آن از صوفيان نكوهش فراوان كرده است . « 4 »\r\nكتاب ديگر او با عنوان الفوائد الدينية در ابطال فلسفه و تصوف نگاشته است . اين كتاب به صورت پرسش و پاسخ در سى و هفت بند بوده و در آغاز آن آمده است : اما بعد ، فهذه رسالة موسومة بالفوائد الدينية مشتملة على الفتاوى الملية فى بيان بطلان الفلسفة و كفر\r\n\r\n\r\n","description":"","footnote":"\r\n( 1 ) . بنگريد : انوار ، فهرست كتابخانه ملى ، ج 6 ، ص 768 ؛ حسينى ، فهرست كتابخانه آية اللّه مرعشى نجفى ، ج 7 ، ص 345 ؛ حائرى ، فهرست مجلس سابق سنا ، ج 1 ، ص 359 ؛ استادى ، فهرست مسجد اعظم ، صص 113 ، 458\r\n( 2 ) . قمى ، ملا محمد طاهر ، تحفة الاخيار ، نسخهء 2204 كتابخانهء ملى ، برگ 229\r\n( 3 ) . دربارهء آن بنگريد : دانش‌پژوه ، فهرست ميكروفيلم‌هاى دانشگاه ، ج 1 ، صص 56 - 57 ؛ حائرى ، فهرست كتابخانهء مجلس ، ج 10 ، بخش 4 ، ص 2010\r\n( 4 ) . حسينى ، سيد احمد ، فهرست نسخه‌هاى كتابخانه آية الله مرعشى ، ج 7 ، ص 314 .\r\n","page_name":" 569 ","page_number":65},
  {"content":"\r\n\r\nالبسطامية و الحلاجية و بيان فضل العلوم الدينية . . . « 1 » همچنين كتاب ديگرى با عنوان ملاذ الاخيار در طعن بر صوفيه به وى منسوب شده است . « 2 » يكى ديگر از آثار ضد صوفى ملا محمد طاهر ، كتاب حكمة العارفين است كه نسخه‌هايى از آن در دست مىباشد . « 3 »\r\nيكى از آثار مهم ضد تصوف كه داراى حجمى بالا و متنى مفصل است ، كتاب هداية العوام و فضيحة اللئام است . از اين كتاب ، سه نسخه وجود دارد كه در همهء آن‌ها ، نام مؤلف ، عصام الدين محمد بن نظام الدين آمده است . « 4 » نسخهء مرعشى مورد ملاحظهء مؤلف اين سطور قرار گرفته و با توجه به مطالب آن ، حدس قوى آن است كه اين اثر ، از آن ملا محمد طاهر قمى است كه با نام مستعار عصام الدين محمد آن را تأليف كرده است . در مقدمهء اين نسخه آمده است : يكى از علماى دين‌دار ، قصيده‌اى در مدح حيدر كرّار امير المؤمنين و امام المتقين عليه السلام و در مواعظ و نصايح گفته و در اول شرحى مختصر بر آن گفته ، نوشته ، و بعد از آن چيزهاى بسيار در ذمّ مبتدعهء هالكه زيان كار بر آن شرح افزوده و در آخر سال 1075 از هجرت حضرت رسالت صلى اللّه عليه و آله و سلّم ، آن را به اتمام رسانيده و در همان تاريخ آن را به جهت شاه عباس ثانى - انار الله برهانه - فرستاده و استدعا نموده كه از اول تا به آخر مطالعه نمايد تا حقيقت حال مبتدعه و متفلسفه بر او ظاهر گردد . »\r\nاين توضيحات ، درست به مانند مطالبى است كه در منابع ديگر دربارهء مونس الابرار و شرح آن تحفة الاخيار گفته شده است . سال تأليف آن نيز درست در همان سال تأليف آن آثار است و به نظر مىرسد كه اين اثر ، تكميل‌شده تحفة الاخيار باشد . مؤلف در ادامهء مقدمهء بالا مىنويسد : مؤمنين از وى خواستند تا شرحى در احوال مبتدعه و متفلسفه بنويسد و او اين كتاب را نگاشته و نام آن را هداية العوام و فضيحة اللئام نهاده است . »\r\nبه جز ملا محمد طاهر ، هيچ دانشمند ديگرى را در اين دوره نمىشناسيم كه با اين وسعت ، به ضديت با صوفيان و فلاسفه پرداخته باشد ؛ اما شواهد ديگرى نيز در اين باره كه مؤلف آن همين قمى است ، در دست داريم . مؤلف در جايى از اين كتاب مىنويسد : ما در كتاب اربعين و كتاب تحفهء عباسى و كتاب تحفة العقلاء ذكر عقايد قبيحهء ايشان نموده‌ايم .\r\n( برگ 19 ) و باز در جاى ديگرى از كتاب ديگر خود با عنوان حكمة العارفين ياد كرده است .\r\n\r\n\r\n","description":"","footnote":"\r\n( 1 ) . فهرست نسخه‌هاى خطى كتابخانهء مركزى دانشگاه تهران ، ج 9 ، ص 1248\r\n( 2 ) . شيرازى ، طرائق الحقائق ، ج 1 ، ص 177\r\n( 3 ) . فهرست كتابخانهء مجلس شورا ، ج 5 ، ص 225 ، 494 ؛ ج 10 ، ص 957\r\n( 4 ) . كتابخانهء مرعشى ، ش 1775 ، كتابخانهء ملى تبريز شمارهء رديف 1453 ، ش دفتر 3088 ؛ فهرست كتابخانهء ملى فارس ، ج 2 ، ص 75 ، ش خصوصى 479 / 61 - ح ؛ شمارهء عمومى 21 / 297\r\n","page_name":" 570 ","page_number":66},
  {"content":"\r\n\r\n( برگ 25 ) اينها آثار ملا محمد طاهر قمى است .\r\nممكن است گفته شود شخصى با نام عصام ، كتابى از ملا محمد طاهر را تلخيص كرده كه چنين چيزى با سبك و سياق مقدمه و مطالب و اشاراتى كه مؤلف به آثارش مانند همين حكمة العارفين دارد ، سازگار نيست . پيش از اين گفتيم كه ميرلوحى نيز در تأليف سلوة الشيعة از روى تقيه ، مؤلف را مطهر بن محمد مقدادى ناميده بود . گفتنى است كه ميرلوحى در مقدمهء كتاب كفاية المهتدى از كتاب نصيحة الكرام و فضيحة اللئام به عنوان « گزيدهء محمد بن نظام الدين محمد عصام از نگارش ملا محمد طاهر » ياد كرده است . « 1 »\r\nمحتواى كتاب ، بجز مقدمه ، در دوازده مطلب و يك خاتمه مرتب شده است :\r\nمطلب اول : در تشبيه دنياست به دارالشفاء و ذمّ عالم بىعمل و عامل جاهل و تحقيق رفض اولياء و شمّه‌اى از احوال مبتدعهء بىحياء .\r\nمطلب دوم : . . . عنوان نشده .\r\nمطلب سوم : در ذكر برخى از دعواها كه مبتدعه مىنموده‌اند و به آن ابلهان را فريب مىداده‌اند .\r\nمطلب چهارم : در ذكر برخى از انواع بدعت‌هاى مبتدعه كه دليل است بر ضلالت و كفر و الحاد ايشان .\r\nمطلب پنجم : در ذكر برخى از عاشقىهاى مبتدعه كه آن نيز دليل است بر ضلالت و كفر و الحاد ايشان .\r\nمطلب ششم : در بيان دعواهاى عاشقى كردن آن بىدينان با خداوند عالميان و ذكر بعضى ديگر از بدعت‌ها و ضلالت‌ها و كفرهاى ايشان .\r\nمطلب هفتم : در بيان شمّه‌اى از كلمات كفر محيى الدين !\r\nمطلب هشتم : در ذكر مختصرى از احوال ملاى رومى و بيان بعضى از اعتقادات فاسده .\r\nمطلب نهم : در بيان احوالات سلسلهء نوربخشيه و تبيين حال معروف كرخى و بعضى ديگر از مشايخ مبتدعه .\r\nمطلب دهم : در بيان حال بايزيد بسطامى و قليلى از گفتار كفرآثار آن سرگشته بيابان .\r\nمطلب يازدهم : در ذكر شمّه‌اى از دلايل كفر حسين بن منصور حلاج .\r\nمطلب دوازدهم : در بيان حال فلاسفه و پيروان ايشان .\r\nخاتمه در بيان كلمه چند سودمند كه مؤيد مطالب سابقه اثناعشريه است و شيعهء اثناعشرى را پذيرفتن آن از امور مهم است .\r\n\r\n\r\n","description":"","footnote":"\r\n( 1 ) . دانش‌پژوه ، فهرست كتاب‌هاى اهدايى مشكات به دانشگاه تهران ، ج 5 ، ص 1499\r\n","page_name":" 571 ","page_number":67},
  {"content":"\r\n\r\nنويسنده ، داستان‌هاى سخيفى را از صوفيان براى نشان دادن بىاعتبارى آن‌ها آورده است و در جايى تصريح كرده كه كفرشان از كفر يهود و نصارا بدتر است . ( برگ 25 )\r\nوى اظهار داشته است : مخفى نماند كه اين جماعت ، سنى و اشعرى مذهب بوده‌اند .\r\n( برگ 26 ) او ترك ظواهر شريعت را توسط صوفيان مرتب مورد توجه قرار داده و شرحى از عشق بازىهاى آنان را به خصوص نسبت به امردان آورده و بحث مفصلى دربارهء غنا و آوازه خوانى دارد .\r\nنويسنده از كتاب‌هاى بسيارى كه در رد صوفيه نوشته شده ياد كرده است : مطاعن المجرميه ، از محقق كركى ، عمدة المقال فى كفر اهل الضلال ، از شيخ حسن فرزند محقق كركى ، نزول الصواعق فى احراق المنافق ، الوقيعة فى سبت المبتدعة ، قرة العيون ، ايجاز المطالب ، هادى الى النجاة ، السهام المارقة ، بضاعة النجاة ، درر الاسرار ، مسلك المرشدين ، توضيح المشربين ، اصول فصول التوضيح ، رسالة سلوة الشيعة ، اعلام المحبين ، تسلية الشيعة ، تبصرة الناظرين ، زاد المرشدين ، شهاب المؤمنين فى رجم الشياطين المبتدعين ، ثقوب الشهاب .\r\n\r\nملا محمد طاهر قمى و مجلسى اوّل\r\nيكى از آثار ضد صوفى نيمهء دوم قرن يازدهم ، اثرى است كه با عنوان توضيح المشربين و تنقيح المذهبين شناخته مىشود . در حال حاضر ، كتابى با اين نام وجود ندارد ، جز آن كه دست‌كم دو اثر ديگر هست كه به نوعى با اين كتاب در ارتباط است . همان گونه كه گذشت ، بر اساس گزارش موجود ، ملا محمد طاهر قمى كتابى در رد بر صوفيان نوشته و اين بايد به عهد جوانى او يعنى پيش از سال 1060 هجرى باشد . آن زمان ، مرحوم آخوند ملا محمد تقى مجلسى رساله‌اى در پاسخ آن نوشته و مجددا ملا محمد طاهر پاسخ اشكالات مجلسى اول را داده است . اين كتاب اندكى بعد با عنوان توضيح المشربين نام‌گذارى شده و افزون بر سه رسالهء پيشين ، گردآورنده محاكمه‌اى نيز ميان آن رد و ايرادها صورت داده است . اين گردآورنده كه دادوستد علمى فراوانى در مبارزه بر ضد صوفيه با ملا محمد طاهر داشت ، كسى جز ميرلوحى نيست . در واقع ، هر دوى آنان ، در آثارشان بر ضد اين گروه ، به آثار يكديگر ارجاع مىدادند و مردم را به خواندن آن‌ها دعوت مىكردند .\r\nهمان گونه كه گفته شد ، دو كتاب به نوعى ، تلخيص يا تهذيب يا متن بازنويسىشدهء توضيح المشربين را در خود جاى داده‌اند . نخست رسالهء اصول فصول التوضيح كه نسخه‌اى از آن در مجموعهء به شمارهء 4296 مرعشى ( برگ 24 تا 54 ) موجود است .\r\nتلخيص ديگر آن از سيد محمد ميرلوحى ( م بعد از 1085 ) و عنوان آن رسالهء سلوة\r\n\r\n","description":"","footnote":"","page_name":" 572 ","page_number":68},
  {"content":"\r\n\r\nالشيعة و قوة الشريعة يا تسلية الشيعة و تقوية الشريعة « 1 » است كه از آن نيز نسخه‌هاى متعددى در دست است . در همان مجموعهء 4296 مرعشى ( برگ 1 تا 22 ) ، مجموعهء 4014 مرعشى ( برگ 94 - 105 ) مجموعهء شمارهء 2204 / ف كتابخانهء ملى ( برگ 181 - 232 ) نسخه‌هايى از سلوة الشيعة موجود است . اين رساله در ميراث اسلامى ايران به چاپ رسيده است . « 2 » در اين نسخه‌ها مؤلف مطهر بن محمد مقدادى معرفى شده است كه گفتيم كسى جز سيد محمد ميرلوحى نيست .\r\nدر اين مجموعه‌ها نخستين رساله ، رسالهء رد صوفيان ملا محمد طاهر قمى است كه به صورت مستقل نيز نسخه آن موجود است و عبارت نخست آن ، دقيقا شبيه همان عبارتى است كه در آغاز رسالهء اصول فصول التوضيح آمده است . گفتنى است كه رسالهء رد صوفيان وى در مجموعهء 2204 / ف كتابخانهء ملى و نيز نسخهء شمارهء 4014 مرعشى موجود است .\r\nدر مجموعهء 2204 ملى ، ابتدا رساله‌اى تحت عنوان خلاصهء حديقة الشيعة آمده و در ابتداى آن اين عبارت به چشم مىخورد : « چون اين فقير ديد كه بسيار كسى از شيعيان فريب سنيان خورده‌اند و طريق و مذهب صوفيه را حق پنداشته ، مايل به ايشان شده‌اند ، خواست كه اندكى از عقايد ايشان در اين كتاب ذكر كند . . . » در پايان ، همين خلاصه‌كننده ، توصيه به خواندن توضيح المشربين كرده است . رسالهء بعدى عنوان مختصر التوضيح دارد كه بر اساس شرحى كه در مقدمهء آن آمده ، خلاصهء توضيح المشربين است . نام ديگر آن اصول فصول التوضيح است كه گذشت . در ابتداى نسخهء كتابخانهء ملى و مرعشى آمده است : اما بعد ، بر ضماير زاكيه ارباب انصاف پوشيده نماند كه يكى از علماى اماميه ، رساله‌اى در ذم طايفهء متصوفه تأليف نموده و حضرت مولانا محمد تقى مجلسى ردّى بر مؤلف رسالهء مزبوره قلمى گردانيده و به نزد مشار اليه ارسال فرموده . و مومى اليه ردّى بر آن تحرير نموده و به خدمتش فرستاده ، و چون ردّين مزبورين در حواشى رسالهء مسطوره مرقومه بوده ، ديگرى آن را به ترتيب در متن كتاب جاى داده و مشتمل بر بيست و سه باب گردانيده و بابى محتوى بر چهار فصل و آن را توضيح المشربين و تنقيح المذهبين نام كرده . و چون مرتّب فصل چهارم از هر باب كه در بيان محاكمات اوست ، بسطى داده ، به خاطر اين شكسته رسيد كه آن فصول را محذوف ساخته ، به مقالات مناظرين اختصاص دهد و محاكمه را به مطالعهء منصف حواله نمايد و بعد از اتمام ، آن را مختصر التوضيح نام كند . »\r\n\r\n\r\n","description":"","footnote":"\r\n( 1 ) . ممكن است كه رسالهء تسلية الشيعة و تقوية متن مفصل سلوة الشيعة و قوة الشريعة باشد . متن موجود در نسخهء شمارهء 4296 متن خلاصه و متن موجود در نسخهء شمارهء 3306 متن مفصل آن است . در مجموعهء ش 1561 كتابخانهء آية الله گلپايگانى نيز نسخه‌اى از آن موجود است .\r\n( 2 ) . ميرلوحى ، سلوة الشيعة ، 337 - 359\r\n","page_name":" 573 ","page_number":69},
  {"content":"\r\n\r\nاين مختصر ، همان گونه كه خواهيم ديد ، به اين ترتيب تنظيم شده است كه ابتدا سخن ملا محمد طاهر ، سپس مجلسى اول و باز جواب ملا محمد طاهر را آورده است :\r\nفصل اول از باب اول ؛ ماتن در اصل رساله گويد . . .\r\nفصل دويم از باب اول ؛ محشا كه عبارت از مولانا محمد تقى مجلسى است ، مىفرمايد . . .\r\nفصل سيوم از باب اول ؛ ماتن در جواب محشى گويد . . .\r\nگفتنى است كه نام ملا محمد طاهر نيز در حاشيه كنار عنوان ماتن آمده است . ملا محمد طاهر در جوابيه‌هاى خود ، حملات آشكارى به مرحوم مجلسى اول دارد . از جمله مىنويسد : عزيزا مخفى نماند كه مطلب از جواب ، نه تلافى و انتقام است ، بلكه چون حضرت آخوند دعواى كشف و تصفيه باطن نموده و در اثبات باطل و ترويج ضلالت كوشيده ، خواستم ظاهر سازم كه حضرت آخوند غلط [ اشتباه 
  ] كرده و در دعواى خود صادق نيست . « 1 »\r\nدر نسخهء مرعشى ، برخى از محاكمات مدوّن توضيح المشربين نيز در حاشيه آمده است كه مغتنم مىباشد ؛ چرا كه تاكنون خبرى از اصل كتاب توضيح به دست نيامده است . ما متن اين مباحثهء مهم را در ادامه خواهيم آورد .\r\nاز آنجا كه بعدها علامهء مجلسى پدر خويش را از وابستگى به نحلهء صوفيان تبرئه كرد ، از اساس ، برخى رديه‌نويسى مجلسى اول را بر رسالهء ملا محمد طاهر انكار كردند . ميرزا محمد على كشميرى با اشاره به كتاب ملا محمد طاهر و ردّ ملا محمد تقى مجلسى در درستى نسبت آن ترديد كرده ، نوشته است : بعيد نيست كه جواب رساله مزبوره را شخصى از صوفيه آن زمان نوشته ، به آخوند عليه الرحمة منسوب نموده باشد تا كلامش را معتبر بشمارند و در حقيقت دامن حال آخوند مرحوم از لوث چنين اقوال فاسده پاك بود . « 2 »\r\nآقا بزرگ با اشاره به اين كه نسخهء اصول فصول التوضيح كه شامل رسالهء محمد طاهر قمى و مجلسى اول و نقد مجدد محمد طاهر قمى است [ با توجه به اين كه براى ايشان مسلم نبوده ، رساله اول از محمد طاهر باشد 
  ] و تنها نام محمد تقى مجلسى در آغاز نسخه است ، مىنويسد : به احتمال دستى در كار بوده است تا مطالبى له تصوف به مجلسى اول نسبت داده شود ؛ در حالى كه وى منزّه از اين امر است ؛ چنان كه فرزندش نيز او را مبرّا دانسته و نوشته‌هايش نيز از همان حكايت دارد . ايشان تأكيد كرده است ، آنچه به نام محمد تقى مجلسى آمده ، از طرف برخى صوفيه معاصر وى نوشته شده و سپس ميرلوحى كه شديدا با مجلسى پدر و پسر درگير بوده گمان كرده ، از ملا محمد تقى مجلسى است و آن را در\r\n\r\n\r\n","description":"","footnote":"\r\n( 1 ) . نسخهء 2204 كتابخانهء ملى از برگ 57 تا 176 ؛ نسخهء 4296 مرعشى برگ 24 تا 54\r\n( 2 ) . كشميرى ، نجوم السماء ، ص 64\r\n","page_name":" 574 ","page_number":70},
  {"content":"\r\n\r\nاصفهان شايع كرده است . « 1 » ايشان در جاى ديگر مىگويد : بعيد است ملا محمد طاهر قمى ( م 1098 ) كه نزديك سى سال پس از فوت مجلسى اول ( 1070 ) در گذشته ، جرأت پاسخ‌گويى به رد مجلسى اول را داشته باشد . « 2 »\r\nحقيقت آن است كه اصل مطلب با اين استحسانات ، قابل انكار نيست و كسى كه خود به تفصيل در نشر اين موضوع نقش داشته ، يعنى سيد محمد ميرلوحى ، به صراحت اين شرح را آورده و اين گونه نيست كه از مسئله خبر نداشته است ! علاوه بر آن ، همان زمان اين امر ، خبرى شايع بوده است ؛ چنان كه سماهيجى در كتاب النفحة العنبريه ( تأليف سال 1132 ) مىگويد : از ثقات شنيده است كه ملا محمد طاهر قمى رساله‌اى در ردّ صوفيه نوشته و علامه محقق محمد تقى مجلسى آن را رد كرده است . سماهيجى مىگويد : من آن دو كتاب را نديده‌ام ؛ در اصفهان محمد تقى مجلسى به عنوان صوفى شهرت دارد ، اما فرزندش محمد باقر او را از اين اتهام مبرّا كرده است . « 3 »\r\nمهم‌تر آن است كه ، شرح چگونگى اين سه رساله را ميرلوحى كه خود معاصر مجلسى بوده است ، در سلوة الشيعة آورده و جاى هيچ‌گونه ترديدى نيست . وى اين مطلب را در اواسط سال 1060 نوشته كه ده سال پيش از در گذشت مجلسى اول است . به علاوه در حاشيهء نسخه‌اى از اصول فصول التوضيح ( ش 4296 مرعشى ) جملات بيشترى از توضيح المشربين آورده شده و در يك مورد ( برگ 47 ) در حاشيه تصريح شده است كه آن رديه از ملا محمد تقى مجلسى است . همچنين در هداية العوام ( برگ 132 ، 155 ، 156 ) آمده است كه رديه مزبور از ملا محمد تقى مجلسى است . گذشت كه كتاب هداية العوام از آن ملا محمد طاهر است كه در نسخه‌هاى موجود ، عصام الدين محمد به عنوان مؤلف ياد شده است .\r\nاهميت مناظرهء علمى - نوشتارى مجلسى اول و ملا محمد طاهر قمى دربارهء تصوف ، ما را بر آن داشت تا اين متن را در ادامهء بحث رويارويى فقيهان و صوفيان در همين كتاب به چاپ برسانيم تا ابعاد اين اختلاف در دورهء صفوى بهتر آشكار شود .\r\n\r\n3 - شيخ على عاملى و تصوف\r\nيكى از چهره‌هاى علمى ديگر اصفهان كه از خاندانى اصيل و ريشه‌دار علمى و عرب مقيم اصفهان بود ، شيخ على نبيرهء شهيد ثانى است كه عمر درازى كرده ، و در سال 1103 در\r\n\r\n\r\n","description":"","footnote":"\r\n( 1 ) . آقابزرگ ، ذريعه ، ج 4 ، ص 498\r\n( 2 ) . آقابزرگ ، ذريعه ، ج 10 ، ص 207\r\n( 3 ) . سماهيجى ، النفحة العنبرية ، نسخهء 6320 مرعشى ، برگ 148 ؛ بنگريد : آقابزرگ ، ذريعه ، ج 4 ، صص 497 - 498\r\n","page_name":" 575 ","page_number":71},
  {"content":"\r\n\r\nاصفهان درگذشت . وى كتابى با عنوان الدر المنظوم در شرح اصول كافى داشته و پس از آن ، مجموعه مباحثى كه در پاسخ پرسش‌هاى مختلف در زمينهء تفسير برخى آيات و احاديث و مسائل ديگر نگاشته ، تحت عنوان الدر المنثور من المأثور و غير المأثور جمع‌آورى كرده كه به چاپ رسيده است . « 1 » يكى از احاديثى كه در آنجا مورد بحث قرار داده ، روايت امام صادق عليه السلام دربارهء تلاوت قرآن با صوت حسن است . وى بحث از اين حديث را با تفصيل بيشترى كه ضمن آن به رد صوفيان نشسته ، در رسالهء مستقلى با نام السهام المارقة من اغراض الزنادقة فراهم آورده است . وى اين نكات را در مقدمهء رسالهء يادشده ( نسخهء مرعشى ، ش 1576 ) آورده است . « 2 » شيخ على در شرح حالى كه براى خود نوشته ، و تصريح دارد كه در حال نوشتن الدر المنثور است ، اشاره به كتاب السهام المارقه كرده و برخى از تأليفات ديگر خود را نيز نام برده است . « 3 » ولى قلى شاملو وى را « از جملهء علماى اثناعشريه و فقهاى اماميه » دانسته است كه « در انحلال مسائل مشكله و تحقيق بطون غوامض كلام دقيق در معنى تفريد شهير آفاقند » و « در اين زمان قامت استعدادش به خلعت شهرت اجتهاد آراسته و پيراسته گرديده ، جمهور فقهاى كراميه از پرتو بارقات لمعات آفتاب جهانتاب علوم آن جناب فراخور اكتساب بهره‌ور و فيض‌ياب گشته‌اند » . سپس فهرستى از تأليفات او را به دست داده : دو جلد حاشيه بر شرح لمعه ، شرح اصول كافى موسوم به درر المنظوم من كلام المعصوم ، و كتاب ديگر مسمى به درر المنثور . . . و كتاب ديگر از نظم و نثر موسوم به السهام المارقة من اغراض الزنادقة و حواشى ديگر . « 4 »\r\nكتاب السهام المارقة در دوازده فصل تنظيم شده است . فصل اول و دوم دربارهء حديث مورد بحث و حكم و حرمت غنا نزد اماميه است . « 5 »\r\nاز فصل سوم به بعد به بحث از صوفيان پرداخته است . در فصل سوم دربارهء كلمهء صوفيه و منشأ آن بحث كرده و اين كه صوفيان نخست ، گرچه عالم بودند ، به تدريج به روشهاى خاص عبادى و سماع و رقص و غنا اعتقاد پيدا كردند . فصل چهارم به مرحله‌اى از تصوف اشاره كرده است كه ديگر خبرى از دانش نبوده و فقط تغيير لباس و ظاهر همراه با\r\n\r\n\r\n","description":"","footnote":"\r\n( 1 ) . قم ، كتابخانهء آية الله مرعشى ، 1398 ق .\r\n( 2 ) . برخى نسخه‌هاى ديگر را بنگريد در : حائرى ، فهرست نسخه‌هاى خطى كتابخانهء مجلس ، ج 22 ، ص 235 ؛ دانش‌پژوه ، فهرست دانشگاه تهران ، ج 8 ، ص 580\r\n( 3 ) . عاملى ، شيخ ، الدر المنثور ، ج 2 ، ص 245 . وى در اين كتاب در صص 239 - 250 شرح حال خود را آورده است .\r\n( 4 ) . ولى قلى شاملو ، قصص الخاقانى ، ( تصحيح حسن سادات ناصرى ، تهران ، 1374 ) ج 2 ، ص 55 ( در متن چاپى ، نام كتاب « السهام المارقة من اغراض الزنادقة » آمده است .\r\n( 5 ) . مختارى ، رضا ، ميراث فقهى ( 1 ) ، غنا و موسيقى ، دفتر سوم ، صص 1663 - 1671\r\n","page_name":" 576 ","page_number":72},
  {"content":"\r\n\r\nترك باطن ، رواج داشته است . در فصل پنجم به مكاشفات سران صوفيه پرداخته و شگفتى وى از آن است كه چرا صوفيان هر چه كشف مىكنند ، موافق مذهب خودشان و ضد مذاهب ديگران است . براى نمونه ، غزّالى در مكاشفات خود برترى ابو بكر بر علىّ بن ابى طالب عليه السلام را مىبيند . وى به تفصيل مطالب غزالى را در المنقذ من الضلال نقل و نقد و به برخى از مكاشفات ابن عربى نيز اشاره كرده است . اين فصل طولانى است . فصل ششم كتاب اشاره به گروهى دارد كه پس از اهل مكاشفه آمده‌اند و هيچ بهره‌اى از شناخت دين ندارند : وجدتهم كالبهائم الهائمة و الحشرات السائمة لا يعرفون مسألة من دين الله . . . ( برگ 10 ) در همين فصل اشاره به آثارى كرده است كه علماى شيعه و سنى در رد بر صوفيه نوشته‌اند : و لقد أكثر علماؤنا و علماء العامة من الرد عليهم و التشنيع على طريقتهم و اعتقادهم فى كتب متعددة ، ككتاب الشيخ المفيد و السيد المرتضى و مطاعن المجرمية للمحقق الشيخ على و حديقة الشيعة لملا احمد الاردبيلى رحمهم الله و غيرهم و ما ذكر فى تضاعيف الكتب من ذلك اكثر من أن يحصى ، فقد تكرر فى كتب العلامة طاب ثراه كالكشكول المنسوب اليه و نهج الحق و غيره و كما فى كتاب الاقتصاد و كتاب الالفية للشيخ الطوسى و اعتقادات الصدوق و كتاب الاحتجاج مما يتعلق ببعضهم و كتاب الاعتقاد للدوريستى و كتاب الهادى الى النجاة لابن حمزة و عمدة المقال لولد المحقق الشيخ على و غيرهم . ( برگ 11 ) بعدهم به برخى از كتاب‌هاى عامه در اين باره اشاره مىكند . در فصل هفتم مىنويسد ، زمانى كه تصوف به ميان شيعه آمد ، آنان فرق بين درست و نادرست را تشخيص داده ، از كلمات حكيمانه مشايخ استفاده كرده ، حرف‌هاى نادرست را كنار مىگذاشتند ، اما مدتى بعد ، تأويل‌گرايى آغاز شد و زمينهء انحراف فراهم گرديد . به نظر وى نسل اولى كه به تصوف گرويدند ، به شرع ايمان داشتند .\r\nدر فصل هشتم اشاره به مرحلهء بعدى دارد كه صوفيان شيعه ، از شرع فاصله گرفته و به انتقاد از آن پرداختند . در فصل نهم ، در شرح وصيت پيامبر صلى الله عليه و آله به ابو ذر است كه فرمود : يا أبا ذر يكون فى آخر الزمان قوم يلبسون الصوف فى صيفهم و شتائهم ، يرون الفضل لهم بذلك على غيرهم اولئك تلعنهم مليكة السماء و الارض . ( برگ 13 ) . در فصل دهم برخى از مواضع امام صادق عليه السلام به سفيان الثورى آمده و دو فصل يازدهم و دوازدهم شرح برخى از احاديث در اين‌باره است .\r\nدر خاتمه دو نصيحت ، يكى به متصوفه و ديگرى به متشرّعه كرده است . در اين نصيحت از متصوفه خواسته است تا مكنونات قلبى و باطن خويش را آشكار كرده ، آنچه را كه واقعا به آن اعتقاد دارند ، بيان كنند . سپس از متشرّعه خواسته است تا دين خود را حفظ كرده ، در راه حق پايمردى كنند . در انتها ، به دعاى دولت صفويه پرداخته : لا زالت هذه الدولة\r\n\r\n","description":"","footnote":"","page_name":" 577 ","page_number":73},
  {"content":"\r\n\r\nمؤيّدة منصورة ، و اعداؤها مخذولة مقهورة ، متّصلة بدولة صاحب الزمان عليه افضل صلوات الرحمن و لا زال سلطاننا موافق لذلك و سالكا هذه الطرق و المسالك ، غير ملتفت الى من ألقى اليه من يؤدّى الى ضعف هذه الملّة ممّن يظهر له أنّ فى اعتقاده علّة . و اللّه تعالى حافظه و ناصره .\r\nملحقى نيز بر اين رساله افزوده شده كه در آن ، برخى از كلمات علماى پيشين را دربارهء تصوف آورده است . مطالبى از شيخ مفيد ، دوريستى ، علامه در كشكول ! شيخ حسن كركى در عمدة المقال مطلبى را از كتاب پدرش يعنى مطاعن المجرميه نقل كرده است . همچنين جملاتى از حديقة الشيعة ، بيان الاديان و برخى از آثار سنّيان مانند حياة الحيوان ، نفحات الانس جامى ، كشف الحقائق عبد بن سيفى و تحريم السماع طرطوشى آورده است . « 1 »\r\n\r\n4 - شيخ حر عاملى و تصوف\r\nيكى ديگر از عالمان اخبارى اين دوره ، محمد بن حسن معروف به شيخ حر عاملى ( م 1104 ) است كه از علماى جبل عامل مهاجر به ايران بوده و در مشهد مقيم بود . وى به دليل نگارش كتاب وسائل الشيعة شهرت قابل توجهى در محافل علمى - دينى شيعه داشته و دارد . شيخ حر به لحاظ فكرى به انديشه‌هاى شيخ على عاملى نزديك بوده و در بحث غنا و تصوف ، متأثر از اوست . مواضع وى را در بحث غنا آورده‌ايم ؛ آنچه در اينجا به آن اشاره مىكنيم ، كتاب الاثنا عشرية فى الرد على الصوفية « 2 » است كه به طور مستقل ، آن را در رد بر صوفيان نگاشته است . وى درست مانند شيخ على ، ابتدا رساله‌اى دربارهء حديثى كه مربوط به صوت حسن و غنا و ترجيع در صوت بوده است ، نگاشته و به باورهاى صوفيان يا عالمان متمايل به آنان ، تاخته است . پس از آن ، جماعتى از اصحاب ، از وى خواسته‌اند تا رساله‌اى در رد صوفيان بنگارد و او نيز همين رساله را تأليف كرده است .\r\nويژگى عمدهء اين رساله ، نظم آن است كه به طور معمول ، ويژگى كارهاى شيخ حر مىباشد . اين نظم ، در بسيارى از موارد روى عدد دوازده دور مىزند ؛ چنان كه كتاب يادشده دوازده باب و در ادامه ، دوازده فصل دارد . آنچه كه در ابواب دوازده‌گانه آمده است ، عبارت است از : تصوف و ريشهء آن ، وحدت وجود ، كشف و مكاشفه ، ساقط شدن تكاليف شرعى ، رياضت و چله‌نشينى ، فرياد زدن و افتادن روى زمين به حال غش ، رقص و دست زدن و فرياد زدن ، عدم تلاش براى كسب معاش ، غنا و آوازه خوانى ، اذكار خود ساخته و بحث موالات دشمنان خدا و دوستى اولياء الله . در فصول دوازده‌گانهء الحاقى نيز دربارهء\r\n\r\n\r\n","description":"","footnote":"\r\n( 1 ) . اين گزارش بر اساس نسخهء خطى شمارهء 1576 كتابخانهء مرعشى فراهم آمده است .\r\n( 2 ) . عاملى ، شيخ حر ، رسالة الاثنا عشرية فى الرد على الصوفية ، قم ، درودى ، 1408\r\n","page_name":" 578 ","page_number":74},
  {"content":"\r\n\r\nتحريم پيروى از دشمنان دين ، تحريم بدعت‌گرايى ، شرح مطاعن برخى از مشايخ صوفيه ، وجوب امر به معروف و نهى از منكر و تحريم ترك آن ، لزوم و وجوب مجادله و بحث در بيان حق ، وجوب مبارزه با بدعت‌گران در دين ، لزوم اجتناب از بدعت‌گران ، تجويز لعن اهل بدعت و لزوم برائت از آنان ، نهى از تعصب داشتن نسبت به باطل ، نداشتن حسن ظن به مخالفان ، و لزوم جهاد با نفس و بازگشت از گناه و كفر و فسق .\r\nاندكى پيش از شيخ حر ، عالم ديگرى با نام احمد بن محمد تونى بشروى ، به قياس شيخ على عاملى و شيخ حر ، دو اثر نگاشته است . يكى با عنوان رسالة فى تحريم الغناء ، و ديگرى رسالة فى الرد على الصوفية « 1 » كه فعلا از وجود آن‌ها آگاهى نداريم . در بحث « غنا در دورهء صفوى » پيوستگى مبحث غنا و تصوف را با يكديگر مورد بحث قرار داده‌ايم .\r\n\r\n5 - آقا رضى قزوينى و صوفيه\r\nيكى ديگر از عالمان دورهء اخير صفوى ، آقا رضى قزوينى است كه مباحثه‌اى با پدر يكى از شاگردانش با نام آقا ابراهيم درباره تصوف داشته است . اين شخص مذاق صوفيانه داشته و پس از اين مباحثه ، آقا رضى ، آن مباحث را به درخواست آقا ابراهيم تدوين كرده است . از اين كتاب ، نسخه‌اى با شمارهء 9652 و نسخه‌اى ديگر با شمارهء 8316 در كتابخانهء مرعشى موجود است . فهرست مطالب كتاب چنين است : مقدمه دربارهء معناى صوفى . باب اوّل ، در ابطال مذاهب تصوف در دو فصل ، به طريق منقول و معقول . باب دوم ، در تفصيل ادلّهء عقليه و نقليه در بطلان تصوف در چهار فصل : اول ، اجماع علماى شيعهء اماميه . دوم ، ابطال كشف ، سيوم ، ابطال آنچه متفرع بر كشف است ، مانند سقوط تكاليف شرعى . چهارم ، در مسائلى كه ذكر آن‌ها مناسب است كه مشتمل بر دوازده مسئله است . باب سيوم در حرمت غنا است .\r\nخاتمه درباره برخى از قبايح متصوفه بحث شده است .\r\nگفتنى است كه آقا رضى قزوينى در شمار شاگردان ملا خليل قزوينى ( م 1089 ) بوده و به احتمال ، روحيهء ضد صوفى خود را از اين استاد كه سخت مخالف با تصوف و حكمت بوده ، « 2 » به ارث برده بوده است .\r\nاكنون كه سخن از اين قزوينى شد ، مناسب است اشاره كنيم كه سالك قزوينى نيز كه در همين عصر مىزيسته ، در ديوان خود قصيده‌اى در « مذمّت صوفى ريافروش و تعريف رندان قدح‌فروش » « 3 » دارد كه از همين عنوان مىتوان موضع وى را دريافت .\r\n\r\n\r\n","description":"","footnote":"\r\n( 1 ) . عاملى ، شيخ حر ، امل الامل ، ج 2 ، ص 23 ؛ خوانسارى ، روضات ، ج 4 ، ص 246\r\n( 2 ) . افندى ، رياض ، ج 2 ، ص 261 - 263\r\n( 3 ) . سالك قزوينى ، ديوان ، صص 552 - 553\r\n","page_name":" 579 ","page_number":75},
  {"content":"\r\n\r\n\r\n6 - الاربعين فى مطاعن المتصوفين\r\nاين كتاب ، يكى از آثار مفصلى است كه در آخرين دهه‌هاى دورهء صفوى تأليف شده است .\r\nكتاب يادشده به احتمال بسيار زياد ، از شخصى است كه نامش روى صفحهء يادداشت پيش از شروع كتاب آمده است . وى ذو الفقار بن الحاج على سلطان ملقب به كمال الدين است .\r\nوى كسى جز ملا ذو الفقار شاگرد معروف علامهء مجلسى و كتابشناس معروف دورهء اخير صفوى نمىتواند باشد . « 1 » اين احتمال از آن روست كه حواشى همه به خط ملا ذو الفقار است ؛ درست همان خطى كه نامهء درج‌شده در بحار ، خطاب به علامهء مجلسى با آن نوشته شده است ؛ اين ممكن است كه متن به درخواست ملا ذو الفقار ، توسط كاتبى نوشته شده باشد . شاهد اين مطلب آن است كه مطالب حواشى گاه در متن صفحات نيز آمده و آشكار است كه پس از استكتاب ، مؤلف مطالب افزوده‌اى را با متن نوشته شده تلفيق و صحافى كرده است .\r\nاز اين كتاب كه شامل 160 برگ رحلى و مجلد اول كتاب ياد شده است ، نسخه‌اى با شمارهء 4578 در كتابخانهء مرعشى موجود است . در كنار آن ، حواشى مفصل و طولانى با خط ديگرى وجود دارد كه گاه صفحه‌اى را به طور كامل گرفته و با اوراق اصل كتاب ، صحافى شده است . مؤلف در اين كتاب ، كوشيده است تا آنچه كه در متون كهن به نوعى درباره صوفيه يا عقايد آنان آمده ، در اين اثر خويش گردآورى كند . به همين جهت ، اثر يادشده به لحاظ كتابشناسى نيز اثرى ارجمند است .\r\nمقدمه با نثرى مسجّع آغاز شده و ضمن آن ، هدف از تأليف اين رساله در بيان « مثالب مشايخ المبتدعه » شرح داده شده است . در همان مقدمه ، اشاره به شاگردى خود از علامهء مجلسى كرده و از او با عنوان باقر العلوم ستايش مىكند و مىگويد كه تأليفات وى به اندازهء بار يك شتر است ( برگ 2 ) . بايد توجه داشت كه برگ‌هاى نخست كتاب ، به صورتى نادرست صحافى شده است . در اين كتاب كه به عربى است ، متون فارسى نيز آمده و مؤلف نوشته است كه آن متون را ترجمه نكرده و به همان صورت حفظ كرده است ؛ چرا كه « فانّ الفارسية بيننا أيسر و أروج و فى البلاد اسير و اولج و المبتدى اليها أفقر و أحوج » ( برگ 8\r\n\r\n\r\n","description":"","footnote":"\r\n( 1 ) . قزوينى ، تتميم امل الامل ، ص 149 ؛ حسينى ، سيد احمد ، تراجم الرجال ، ج 1 ، ص 208 وى آن گونه كه در همين كتاب گفته است كتابى با عنوان « الزبر و البيّنات فى شرح الاعتقادات » گويا با عنوان « سفن النجاة » داشته است . اين كتاب در شرح اعتقادات علامهء مجلسى است . در نوشتار « كتاب و كتابخانه در دورهء صفوى » اشاره كرديم كه وى نامه‌اى به مرحوم مجلسى نوشته و در آن نام برخى از كتاب‌هايى را كه ايشان مىتوانسته در تدوين بحار از آن‌ها استفاده كند ، يادآور شده است .\r\n","page_name":" 580 ","page_number":76},
  {"content":"\r\n\r\nپ ) . در انتهاى برگ 8 مؤلف اشاره به شرحى كه بر كتاب اعتقادات مرحوم مجلسى نگاشته دارد . ( ادامهء برگ 8 در برگ 2 با آغاز « ذو الرياستين » آمده است . ) مؤلف اين كتاب يعنى ملا ذو الفقار كتابش را در حيات علامهء مجلسى ( م 1110 ) نوشته است ؛ چرا كه پس از ياد از نام وى ، با تعبير « وقاه الله كل محذور و جعلنى فداه فى جميع الامور » ياد كرده است . ( برگ 9 پ ) . چنان كه از فيض كاشانى هم با عنوان « شيخنا » ياد كرده است .\r\nپس از مقدمه ، نخستين عنوان البيّنة الاولى براى نشان دادن تفاوت ميان عارفانى مانند شيخ صفى و ورام و اويس با غزالى و مميت الدين و حلاج است . در اين بينه ، مطالب زيادى از آثار مختلف نقل شده و با شرح اين نكته كه سنىگرى و صوفيگرى يكى است ، آن را خاتمه مىدهد .\r\nبينه دوم ، در بيان كيفيت انكشاف علوم و حقايق و معارف بر حضرت شيخ صفى الدين است . در اين فصل تنها يك صفحه مطلب آمده است كه ربطى هم به شيخ صفى الدين ندارد و گويا مقدمه براى بحثى بوده كه نوشته نشده است .\r\nبينه سوم ، در آنچه كه افاضل معاصرين در ذم صوفيه آورده‌اند صوفيه‌اى كه لا يعرفون الهرّ من البرّ و لا ايس من ليس و لا كيش من تيس . ( برگ 21 ) نخستين عبارت طولانى از كتاب الدر المنثور شيخ علىّ بن شيخ محمد عاملى است كه مربوط به شرح حديثى در باب غنا است . اين قسمت تتمه‌اى هم دارد كه دربارهء حكم فقهى غنا است . صفحه‌اى هم از شرح ملا خليل قزوينى بر كافى آورده و اين بينه را خاتمه داده است .\r\nبينه چهارم ، در برخى از سخنان صوفيان كه تأويل بردار نيست ، و از نكات خنده‌دار و مسخره آنان در نظر مؤلف است . ( برگ 26 ) در اينجا نيز از آثار مختلف صوفيه عباراتى نقل شده است .\r\nبينه پنجم ، در آن است كه اگر كسى حتى يك وجب از مذهب اهل بيت دور شود ، روى به كفر آورده است . در ضمن همين بينه ، ده طعن از قبيل اعتقاد به معاد روحانى و غيره بر فلاسفه آورده شده است . ( برگ 28 - 29 ) . در ادامه مطلبى مفصل از حاشيهء آقا رضى قزوينى با عنوان كحل الابصار و نور الانظار بر حاشيهء خفرى آورده است ( برگ 32 ) . در ادامه ، بحث مفصلى دربارهء اعادهء معدوم از ديد فلاسفه ارائه شده است .\r\nبينه ششم ، در اشاره به برخى از اوهام خواص و برخى از اغلاط مشهور ميان قصاص .\r\nدر اين بخش نيز بىتناسب با عنوان ، مطالبى از منابع مختلف نقل شده ، از جمله از ابن طاوس به خاطر اين كه گفته است كه از طريق كشف ، اول ماه را در مىيابد ، انتقاد شده است .\r\n( برگ 39 ) بعد از آن ، به خط ديگرى البيّنة الخامسة عنوان شده ، و آن اين كه صوفيان گاه چيزهايى را اصلى ندارد مىپذيرند و چيزهايى كه اصل دارد ، قبول نمىكنند . در همين‌جا\r\n\r\n","description":"","footnote":"","page_name":" 581 ","page_number":77},
  {"content":"\r\n\r\nمطلبى از كتاب نقض عبد الجليل نقل كرده است .\r\nبينه هفتم ، در اين كه همهء صوفيان آكلى هستند [ گواينكه سربار و مفت خور مقصود است 
  ] ( برگ 41 )\r\nبينه هشتم ، در تأويل برخى از كارهاى به ظاهر درست آنان مثل نماز و روزه و صدقه .\r\nبينه نهم ، در توضيح غزليات آن‌ها . ( برگ 43 )\r\nبينه دهم ، در اين كه صوفيه « وجودى » چونان كافران غلات و نواصب هستند .\r\nدر اين بخش هم نقل‌هايى از منابع مختلف آمده كه در ابتدا ، نقلى از علاء الدولة سمنانى بيابانكى است .\r\nبينه يازدهم ، در برخى نصايح .\r\nبينه دوازدهم ، در نقل برخى از خرافات و مزخرفات آن‌ها در وحدت وجود و موجود ( برگ 44 ) بعد از آن از فيض مطالبى عليه صوفيه آورده .\r\nمؤلف از برگ 45 به بعد ، به بيان احاديثى كه قرار بوده است به چهل عدد برسد پرداخته است . حديث نخست ، از احتجاج طبرسى است كه در ادامهء آن ، مطالبى از مجلسى اول در شرح من لا يحضر در نقد صوفيه آورده است . همين‌طور از وافى و الكلمات الطريفة ( برگ 51 ) مطالبى در اين ارتباط نقل كرده است . عبارتى فارسى از مير سيد على همدانى آورده است . ( برگ 47 ) اين قبيل نقلها از آثار صوفيان و غير صوفيان ، به ويژه اساتيد مؤلف مانند مجلسى ، جزائرى و گلستانه ( صاحب بهجة الحدائق و متوفاى 1110 ) همچنان ادامه دارد و برخى از آن‌ها براى شناخت اين آثار مفيد است .\r\nحديث دوم ، از مناقب ابن شهرآشوب است ( برگ 52 ) كه در پايان اقوالى كه در اين بخش آمده ، انتقادى از استادش مجلسى بر ابن ابى جمهور به خاطر نقل برخى از روايات سنّيان صوفى در غوالى اللئالى آورده است ( برگ 59 ) . به همين ترتيب نقل احاديث ادامه مىيابد و در ادامه آن مطالب زيادى از آثار مختلف نقل مىشود . در برگ 62 آمده است كه همگى مشايخ صوفيه از نواصب هستند . و در برگ 66 عنوان داده است كه : هيچ‌يك از فلاسفه شيعهء امامى نبوده‌اند . نقلى هم از كتاب منهاج الولاية من كتاب نهج البلاغه با عنوان « نقل كفر عظيم من كاتب صوفى مشهور » آورده است . اين كتاب از ملا عبد الباقى صوفى تبريزى است كه البته مؤلف نام او را نياورده است . توان گفت كه مؤلف اين اثر ، هر عبارتى كه در هر گوشه‌اى در طعن بر صوفيان و فلاسفه بوده ، حتى مطالبى كه خود آنان بر ضد يكديگر نوشته‌اند ، در اين كتاب فراهم آورده است . در اين ميان ، برخى آگاهىهاى او از معاصران خودش جالب و قابل توجه است . در برگ 126 كتاب سلوة الشيعة را به مطهر بن محمد مقدادى نسبت مىدهد . در برگ 159 نام دقيق اين كتاب الاربعين فى مطاعن\r\n\r\n","description":"","footnote":"","page_name":" 582 ","page_number":78},
  {"content":"\r\n\r\nالمتصوفين آمده و گفته شده كه با نقل اين حديث ، جزء اول كتاب تمام مىشود . هر چند در ادامه حديث بيست و يكم نيز آمده است ؛ از مجلد دوم آن آگاهى نداريم .\r\n\r\n7 - عبد الحى رضوى و وصف صوفيان\r\nعبد الحى فصل سيزدهم كتاب حديقة الشيعة « 1 » خود را به بيان وضعيت صوفيان در زمان خود نسبت داده است . نخستين صنف آنان ، كسانى هستند كه مىتوان عنوان راهب به آن‌ها داد ؛ كسانى كه دنيا را به قصد عبادت ، كاملا ترك مىكنند و البته شيوهء آنان در روايات اسلامى تقبيح شده است . گروه دوم ، افراد نزديك به همان گروه نخست هستند ، جز آن كه آراى نادرستى از خود در آورده ، دوستى مشايخ صوفى را در قلب خود جاى داده‌اند و از محبت ائمه عليهم السلام بريده‌اند ، درست همان‌طوركه در روزگار ما اين گروه چنين هستند . وى مىگويد كه بيشتر صوفيهء زمان ما كلّ بر مردم هستند و رواياتى در مذمّت آنان نقل كرده است . ( برگ 80 - 81 ) وى مىنويسد كه ، صوفيان زمان ما همهء اصول و فروع و محكمات و متشابهات را به مشايخ خود ارجاع مىدهند كه واقعا جاهلند ؛ يا اين كه ادعا مىكنند كه امور هستى و مرگ و زندگى دست آن‌هاست . اگر كسى مسأله‌اى از اصول دين از آنان بپرسد ، چيزى نمىدانند ، چه رسد به فروعات . از يكى از آن‌ها دربارهء شك ميان سه و چهار پرسيدند ، گفته بود : فتوا آن است كه نماز را از ابتدا آغاز كنيد ! آنان تسبيح با تربت كربلا و مشهد رضا را كنار گذاشته ، با دانهء خرما و چوب تسبيح درست مىكنند . وقتى از يكى از آنان در اين باره پرسيدم ، گفت : مشايخ گفته‌اند كه تسبيح تربت سبب سودا مىشود . جالب آن كه اصلا عربى نمىدانند و معناى اذكارى را كه در مجلس خود مىگويند ، نمىفهمند . من بارها اذكار آنان را شنيده‌ام ، كم و زيادى آن بر حسب جور شدن با غنا و آوازشان است . فرد موثقى مىگفت : در ماه رمضان ، فردى از اينان را ديدم كه خرما مىخورد . گفتم : ماه رمضان است ، چرا روزه مىخورى ؟ پاسخ داد : نماز مقدم بر همهء عبادات است و ما به همان بسنده مىكنيم . روى آوردن مردم به آنان هم به خاطر كراماتى است كه از آنان سر مىزند . وقتى رياضت مىكشند و قلبشان صاف مىشود ، با عقل فعال ارتباط بر قرار كرده ، كراماتى از آنان سر مىزند . اين براى هر نفسى كه خالى از مشغله‌هاى دنيوى شود و خيالات نفسانى را از خود دور كند و . . . ممكن است . در هند هم فرقه‌اى با نام جوكى هست كه اين قبيل كرامات از آنان سر مىزند ، با آن كه كافرند . ( برگ 85 )\r\nدر همين روزگار ما مردى عالم فاضل از شاگردان پدرم ، شخصى را در خواب ديد كه مىگفت : من رسول خدا هستم ، تو را در امور دنيا و دين به پيروى از فلان شيخ فرا\r\n\r\n\r\n","description":"","footnote":"\r\n( 1 ) . گزارش اين كتاب را به تفصيل در جاى ديگرى از اين مجموعه آورده‌ايم .\r\n","page_name":" 583 ","page_number":79},
  {"content":"\r\n\r\nمىخوانم . بعد از بيدار شدن ، پيرو آن شخص شد ، آن گونه كه اگر وى را در بازار مسلمانان مىديد ، خود را از سر خضوع ، به خاك مىانداخت ؛ با اين كه آن شيخ ، فردى جاهل به اصول و فروع بوده ، بويى از شرع نبرده بود . فيض كاشانى اين عالم مريد را خواست و او را موعظهء فراوان كرده ، گفت : تو از علما هستى و اين زشت است كه در امور دين خود از اين شيخ جاهل پيروى كنى . در جواب گفت : من در خواب رسول خدا صلى الله عليه و آله را ديدم و مأمور به امر او هستم ؛ در حالى كه در روايت هست كه شيطان نمىتواند در صورت پيامبر و ولىّ درآيد . فيض به او گفت : آيا تو صورت پيامبر صلى الله عليه و آله را مىشناسى تا بدانى آن را كه در خواب ديده‌اى همان پيامبر صلى الله عليه و آله بوده است يا نه ؟ و البته اين سخن فيض ، سخن حقى است . عالم يادشده ، همچنان در ظلمات بود تا آن كه به مشهد رفت و در آنجا خداوند بر او ترحّم كرده ، مريد عارفى در مشهد شده ، او را در اين باره موعظه كرد تا به تدريج اين حالت ظلمانى از او رفع شد . ( برگ 86 ) .\r\nفرد ديگرى از وابستگان به اين فرقه ، مدتى مشغول افعال و اعمال آنان بود تا شيخ شده و گرفتار عجب و رياست شد تا به آن حد كه روزى كسى كه نزد او بود ، وقتى به زمين افتاد ، يا الله گفت . آن شخص بر آشفت كه چرا مرا صدا نزدى ، چون من مىتوانستم به تو كمك كنم . ملعون ديگرى در روزگار ما چهل شب در سردابى ماند و رياضت سختى كشيد .\r\nروز چهلم پيروانش نزدش آمدند و نزديك در ، اذن ورود خواستند . در جواب آنان گفت : اكنون مرتبهء الوهيت همراه من است و شما مرا از اين مرتبه ، تا سرحد عبوديت پايين آورديد !\r\nگروه سوم آنان ، كسانى هستند كه هر روز پى به دست آوردن پول هستند ، اما همهء آن را انفاق مىكنند . البته گناه اينان كمتر از گروه اول و دوم است . گروه چهارم ، كسانىاند كه آنان نيز پى كسب و تصدق هستند ، اما بر اساس آنچه كه در شرع وارد شده ، عمل مىكنند . ذكر گفتن آنان نيز قلبى است و ترجيح مىدهند كه همان ادعيهء وارده را بخوانند . اين همان طريقهء استوارى است كه مشايخ بزرگ مانند شيخ صفى الدين و شيخ زاهد گيلانى و شيخ ابو الحسن خرقانى و امثال آنان داشته‌اند و از نفس گرم آنان بوده كه دولت صفوى شكل گرفته است . برخى روش اينان را نيز نمىپسندند و با استناد به آياتى بر ذكر گفتن آنان و كارهاى ديگرشان اعتراض دارند ، اما عبد الحى اعتراض آنان را وارد ندانسته ، به آن‌ها پاسخ مىدهد . ( برگ 87 ) در ادامه ، با دفاع از ذكر ، فصلى مبسوط در اين باره بحث كرده است . در پايان اين بحث ، نقلى از « بعض العلماء » در مذمت صوفيان نقل كرده كه به عينه سخنان فيض كاشانى در الكلمات الطريفة است .\r\n\r\n","description":"","footnote":"","page_name":" 584 ","page_number":80},
  {"content":"\r\n\r\n\r\nشاردن و گزارش برخورد با صوفيان\r\nشاردن كه در نيمهء دوم قرن يازدهم و بيشتر در روزگار شاه سليمان در ايران بوده و وصف جالبى از بسيارى از پديده‌هاى اجتماعى و فرهنگى به دست داده ، در فصلى تحت عنوان فلسفهء ايرانيان به معرفى صوفيان نيز پرداخته و آگاهىهاى تازه‌اى دربارهء آنان به دست داده است ؛ گرچه در اين بخش نيز ، همانند برخى بخش‌هاى ديگر ، اظهارات غير واقعى نيز دارد .\r\nابتدا به تفصيل دربارهء منشأ كلمهء صوفى بحث كرده و به بيان تاريخ پيدايش تصوف در دنياى اسلام پرداخته است . وى كتاب گلشن راز شبسترى را گنجينهء فلسفهء الهى ايشان ناميده و اصول كار تبليغى و فرهنگى آنان را شرح داده است . سپس از مبارزهء متعصبان قشرى و ظاهرنگر بر ضد صوفيان ياد كرده و اين كه آنان « صوفيان را به شرك و الحاد متهم مىكنند و بر اين پندارند كه اهل تصوف به روز رستاخيز باور ندارند . وى مىنويسد : به ياد دارم كه روزى ملايى در ميدان عمومى وعظ مىكرد . ضمن موعظت به ناگاه بر آشفت ، در حق اهل تصوف سخنان درشت و تلخ و ناهموار گفت و گفت اينان مشركند و بايد به آتش سوزاند و در شگفتم چرا تاكنون آن‌ها را زنده و به حال خود گذاشته‌ايد . كشتن يك صوفى به اندازهء حفظ ده نفر آدم با خدا و نكوكار اجر و ثواب دارد . در اين هنگام ، پنج نفر صوفى كه در مجلس وعظ حضور داشتند ، به آخوند حمله بردند و با ضربات سخت تنش را آزردند . و چون من قصد ميانجيگرى كردم ، به من گفتند : كسى كه به ناروا حكم قتل ديگران را مىدهد ، بايد از كتك خوردن شكايت كند ؟ « 1 »\r\nشاردن بر اين باور است كه « صوفيان نه تنها ملحد و مشرك نيستند . . . بلكه به اعتقاد تمام به ذات بارى تعالى عشق مىورزند . شبانگاهان براى بجا آوردن نيايش و خواندن اوراد و اذكار گرد هم فراهم مىآيند و بدين گونه عبادت مىكنند : دست يكديگر را مىگيرند و در حالى كه سر خود را به گردش در مىآوردند و پاى مىكوبند و مىچرخند ، با تمام قوت و با صداى بلند هوهو مىگويند كه مرادشان خداست ، و اين كار را چندان ادامه مىدهند كه دهانشان پر از كف مىشود . . . و همچنان فرياد يا هو مىكشند تا حال خلسه بر آنان عارض شود و گويند به خدا پيوسته‌اند » . بنا بر اين آشكار است كه در اين دوره ، صوفيان حرفه‌اى و حزبى مراسم خويش را داشته‌اند و به رقص و سماع و پايكوبى صوفيانه در مراسم رسمى خود مىپرداخته‌اند .\r\nشاردن با اشاره به اين كه آنان به تعبير و تأويل قائلند و در باطن به « بعضى از مسائل به اعتقاد تمام نمىپردازند » دليل مخالفت اهل ظاهر را با آنان در همين نكته مىداند . وى\r\n\r\n\r\n","description":"","footnote":"\r\n( 1 ) . شاردن ، سفرنامه ، ج 3 ، ص 1045\r\n","page_name":" 585 ","page_number":81},
  {"content":"\r\n\r\nمىافزايد كه « حاكمان و مأموران رسمى دولت با ايشان سر مهر و صفا نيستند » . دليلش اين است كه صوفيان منزوى و گوشه‌نشين هستند « و نه تنها از وجودشان هيچ سودى به مردم نمىرسد ، بلكه افراد تنبل و تن‌پرور به ايشان تأسّى مىجويند و به خيل ايشان مىپيوندند و اندك اندك جامعه غير فعال و بيمار مىگردد . » « 1 » انگلبر در زمان شاه سليمان دربارهء صوفيان نوشته است : غالب اين درويش‌ها ، متكدّى و در واقع ، آدم‌هاى بىكار و بىعارى هستند كه از فرط تنبلى يا در اثر عدم كارآيى به درويشى گرويده‌اند . « 2 » شاردن در ادامه آنچه در بالا از او نقل كرديم ، يادآور شده است كه اين صوفيان ، به جز صوفيان دربار صفوى هستند كه نگاهبانى از شاه صفوى را عهده‌دار مىباشند . « 3 » در واقع ، آنان گروه قورچيان بودند كه در خيابانى نزديك به عالىقاپو سكونت داشته « 4 » و شب‌ها در توحيدخانه جمع شده اعمال و مراسم خاص خود را در آنجا بجاى مىآوردند .\r\n\r\n8 - علامهء مجلسى و صوفيه\r\nگذشت كه تصوف از نيمهء دوم قرن يازدهم ، تحت فشار مخالفان قرار گرفته و هر چه زمان مىگذشت ، حملات سنگين‌تر و پرحجم‌تر مىشد . علامهء مجلسى كه پدرش گرايش‌هاى عرفانى داشت ، به احتمال ، تحت تأثير برخى از استادانش ، و هم‌زمان با رشد اخبارىگرى ، به موضع ضد تصوف گرايش پيدا كرد و در آثار مختلفش ، صوفيان را مورد حمله قرار داد . ويژگى عمدهء چند دههء اخير دولت صفوى ، آن بود كه نه تنها نوشته‌هاى علمى فراوانى در رد تصوف نوشته شده و بر منابر مطالبى در اين ارتباط بازگو مىشد ، بلكه به صورت عملى نيز با تصوف و مظاهر آن برخورد صورت مىگرفت .\r\nعلامهء مجلسى در اين دوره ، به دليل موقعيت شيخ الاسلامى خود ، مىتوانست نه تنها با نوشته و تأليف ، بلكه به طور عملى با صوفيان برخورد كند . اطلاعاتى كه از سال 1106 در دست داريم ، نشانگر آن است كه علامه ، پس از آن كه حكم شيخ الاسلامى خود را گرفت ، اصلاحات مذهبى را آغاز كرد و به محدود كردن فساد در جامعه پرداخت . بخشى از اين اصلاحات ، محدود كردن صوفيان و مبارزه با مظاهر صوفيانه‌اى بود كه در عرصهء عمومى جامعه وجود داشت .\r\nشيخ يوسف بحرانى ( م 1186 ) با ستايش از علامهء مجلسى براى اشاعهء احاديث به زبان\r\n\r\n\r\n","description":"","footnote":"\r\n( 1 ) . همان ، ج 3 ، ص 1047\r\n( 2 ) . در دربار شاهنشاه ايران ، صص 136 - 137 ؛ به نقل از : كيانى ، همان ، ص 264\r\n( 3 ) . شاردن ، همان ، ص 1049\r\n( 4 ) . در اين‌باره بنگريد : شاردن ، سفرنامه ، ج 4 ، ص 1446\r\n","page_name":" 586 ","page_number":82},
  {"content":"\r\n\r\nفارسى ، از وى به عنوان كسى ياد كرده است كه با تأليف كتاب و امر و نهى به برخورد با هواپرستان و بدعت گران ، به ويژه صوفيان پرداخته است . « 1 »\r\nمفصل‌ترين اطلاعات در اين باره در كتاب فوائد الصفوية آمده است كه البته همهء آن‌ها دقيق نبوده و به نظر مىرسد ، به دليل گرايش مؤلف به تصوف ، مطالب گفته شده ، تا اندازه‌اى تند مطرح شده است . ابو الحسن قزوينى كه كتابش را در سال 1211 هجرى نگاشته ، بدون ياد از منبعى خاص ، مطالبى را در اين زمينه ارائه كرده است . وى با اشاره به سياست شاه سلطان حسين در جايگزين كردن « سادات و فضلاى متقى و پرهيزگار به جاى امراى شهرها » مىنويسد : آنچه ملا محمد باقر مجلسى كه استاد آن حضرت بود ، عرض مىنمود ، به اجابت مقرون بود . در اكثر امور ملكى و مالى به صلاح و صواب ديد فضلا و علما مىفرمود و طريقهء صوفيه كه شعار و اطوار سلسلهء عليّهء صفويه بود ، برانداخت . از آن جمله توحيدخانه « 2 » كه در دولت خانهء آن حضرت متصل [ به 
  ] عالىقاپو بود و هر شب جمعه ، مشايخ صوفيه جمع شده ، با خلفا و امراء وجد كرده و يا هو مىزدند ، موقوف فرمود .\r\nجميع مشايخ صوفيه را از اصفهان بيرون كردند . از آن جمله علامهء زمان وحيد دوران ملا صادق اردستانى با بيست نفر از شاگردان معتبر او كه هريك فضيلت تمام داشتند ؛ از جمله شاگردان او يكى شيخ محمد على حزين لاهيجى است كه از اصفهان اخراج كردند و از باقى ممالك محروسه نيز آنچه صوفيه و مريدانشان بودند ، بدر كردند . »\r\nاين گفتار تند قزوينى ، وقتى بيشتر افراطى و ناصواب به نظر مىآيد كه مؤلف در عبارت بعدى مىنويسد : در مرتبه‌اى كه در كارخانه‌هاى كوزه گران ، هرجا سبويى دهن تنگى به نظر شاگردان ملا محمد باقر در آمد ، شكستند و تأويلش چنان كردند كه در هنگام وزيدن باد از دهن كوزه‌ها هو برمىآمد و اين آواز يا هو زدن شيوهء صوفيان است . در عصر آن حضرت كسى را ياراى آن نبود كه جبهء پشم شتر يا لباس پشمينه تواند پوشيد ؛ تابعان فاضل مجلسى مىگفتند كه اين لباسها ، پوشش صوفيان است . »\r\nو عجيب‌تر اين ادعاى ابو الحسن قزوينى دربارهء مجلسى است كه « و طريقهء مذهب اخبارى اثناعشريه را در عصر آن حضرت متروك ساخت و شيوهء اصولى را رواج داد » . « 3 »\r\nاز عبارات بالا ، آشكارا بوى تعصب مىآيد ؛ به ويژه آنچه دربارهء اخراج فردى مانند حزين لاهيجى گفته شده است ؛ در واقع اگر اين مطلب اصلى داشت ، مىبايست لاهيجى در\r\n\r\n\r\n","description":"","footnote":"\r\n( 1 ) . بحرانى ، شيخ يوسف ، لؤلؤة البحرين ، ص 55\r\n( 2 ) . دربارهء توحيدخانه بنگريد : دانش‌پژوه ، فهرست نسخه‌هاى خطى كتابخانه آستانه مقدسه قم ، صص 95 - 97 ، 27 - 28 .\r\n( 3 ) . قزوينى ، ابو الحسن ، فوائد الصفوية ، صص 78 - 79\r\n","page_name":" 587 ","page_number":83},
  {"content":"\r\n\r\nسفرنامهء خود از آن ياد مىكرد ؛ اين در حالى است كه لاهيجى متولد 1103 بوده و در زمان در گذشت علامهء مجلسى ( 1110 ) تنها هفت سال داشته است ! به علاوه كه لاهيجى در تاريخ و سفرنامه خود ، از علامهء مجلسى ستايش كرده است . « 1 » لاهيجى شرح حال ملا محمد صادق اردستانى و شاگردى خود را نزد وى آورده و نوشته است : « در خدمتش كتب مشهوره و غير مشهوره حكميهء نظريهء و علميهء بسيار خوانده‌ام » . پس از آن از درگذشت وى در سال 1134 كه سال محاصرهء اصفهان است ياد كرده ، اما اشاره‌اى به اخراج او از اصفهان نكرده است . « 2 » شايعهء اخراج صوفيان از اين كتاب يا طرق ديگر در منابع بعدى از جمله تذكرة القبور گزى نيز آمده و گفته شده است : « معروف است كه مجلسى او را از اصفهان بيرون كرده » . « 3 » در حالى كه دليل تاريخى روشنى از مصادر نخست شرح حال ندارد . « 4 »\r\nبه علاوه ، آنچه شهرت دارد ، بر خلاف نظر قزوينى ، آن است كه علامهء مجلسى ، طريقهء اخبارگرايى را تقويت كرد ، نه طريقهء اصولى را . گرچه آگاهيم كه علامهء مجلسى ، به مقدار زيادى ، روشى معتدل داشت و اصولا مانند فيض يا برخى ديگر ، وقتى با طريقه و روشى مخالف بود ، برخورد تند لفظى با آنان نداشت . اين وضعيت را مىبايست در مقايسه با روش ملا صدرا ارزيابى كنيم كه زبانش آتشين بود و وقتى به انتقاد گشوده مىشد ، چيزى جلو دار آن نبود .\r\nدربارهء مطالبى كه در اين بخش از كتاب فوائد الصفوية آمده است ، بايد گفت ، مع‌الاسف ، رهر برن « 5 » و دكتر شيبى ، « 6 » پايهء اطلاعات و تحليل‌هاى خود را دربارهء علامهء مجلسى ، بر اساس همين عبارات قزوينى گذاشته‌اند . درست بر پايهء اين قبيل اطلاعات است كه برخى از شرق شناسان ، روى اين نكته انگشت نهاده و آن را به عنوان يك موضع افراطى از سوى علامهء مجلسى مطرح كرده‌اند . « 7 »\r\n\r\n\r\n","description":"","footnote":"\r\n( 1 ) . حزين ، محمد على ، تاريخ و سفرنامه ، ص 179\r\n( 2 ) . همان ، صص 191 - 192\r\n( 3 ) . گزى ، تذكرة القبور ، ص 108\r\n( 4 ) . نايب الصدر « محمد معصوم شيرازى » در طرائق ( 3 / 165 ) خبر اخراج او را از « دبستان السياحة » آورده و نوشته است كه در آنجا ذيل كلمهء اردبيل و سبب انقراض صفويه مذكور است كه وى وحيد زمان و فريد دوران بود و شاه سلطان حسين ، بعد از اذيت و آزار بسيار ، حكم بر اخراج آن زبدهء اخيار نمود و طفل صغير آن جناب در اثناى راه از شدت برودت هوا تلف شد .\r\n( 5 ) . برن ، رهر ، نظام ايالات در دوره صفويه ، صص 57 - 58\r\n( 6 ) . شيبى ، مصطفى ، تشيع و تصوف ، صص 399 - 400\r\n( 7 ) . بنگريد ، مهدوى ، مصلح الدين ، زندگى نامهء علامه مجلسى ، ج 1 ، ص 107 ؛ تدين نجف‌آبادى ، مهدى ، مستشرقان و علامه مجلسى ، چاپ‌شده در مجموعه مقالات هشتمين كنگره تحقيقات ايرانى ، دفتر سوم ، ( به كوشش محمد روشن ، تهران ، 1358 ) صص 560 - 570 ؛ سيد علوى ، سيد ابراهيم ، مجلسى از ديدگاه\r\n","page_name":" 588 ","page_number":84},
  {"content":"\r\n\r\nدر مجموع به اين نكته بايد توجه داشت كه مبارزه با تصوف در اين دوره ، يك حركت عمومى بوده است ؛ حركتى كه مجلسى نه مؤسس آن ، بلكه خود فرزند و محصول آن بوده است . در چنين مسيرى كه البته ، علامه با آگاهى و بر اساس دريافت‌هاى مذهبى خود در آن گام نهاده ، وى با صوفيان روبرو شده و براى نمونه فصلى از كتاب عين الحياة خود را به نقد صوفيان و بيان رواياتى كه در اين زمينه آمده و از جمله در شرح وصيت پيامبر صلى الله عليه و آله به ابو ذر ، اختصاص داده است . علامهء مجلسى با توجه به اين كه زمان رسول خدا صلى الله عليه و آله اين قبيل پشمينه‌پوشان نبوده‌اند ، اشاره بدان دارد كه حضرت آگاه بوده‌اند كه « جمعى از اصحاب بدعت و ضلالت بعد از آن حضرت بهم خواهند رسيد كه در اين لباس به تزوير و مكر مردم را فريب مىدهند » به همين دليل ، آن حضرت پيشاپيش از آن قوم خبر داده‌اند . اين مطلب در واقع « يكى از معجزات عظيمهء حضرت رسالت پناهى است . » در اصل « آن جناب به وحى الهى مىدانسته‌اند كه ايشان [ صوفيه 
  ] شرع آن حضرت را باطل خواهند كرد و اساس دين آن حضرت را خراب خواهند كرد و در عقايد به كفر و زندقه قايل خواهند شد و در اعمال ترك عبادات الهى كرده ، به مخترعات بدعت‌هاى خود عمل نموده مردم را از عبادت بازخواهندداشت ، لعن ايشان فرموده و اين هيئت و لباس را علامتى براى ايشان بيان فرموده كه به آن علامت ايشان را بشناسند . » علامه پس از اشاره به اين حديث ، به برخى از مؤلفات علماى قديم و جديد شيعه در رد بر صوفيه اشاره كرده ، نقل مطالب و احاديثى را كه آنان آورده‌اند ، خارج از حوصلهء كتاب مىداند و قول مىدهد كه در كتابى على حده آن‌ها را بياورد . با اين حال ، اندكى در قالب توصيه و نصيحت ، مطالبى خطاب به صوفيه بيان مىكند و اين كه در قيامت ، براى اين رفتارهاى خود چه حجتى نزد خدا خواهند داشت : « آيا خواهى گفت كه متابعت حسن بصرى كردم كه چند حديث در لعن او وارد شده است ؟ يا متابعت سفيان ثورى كردم كه با امام جعفر صادق عليه السلام دشمنى مىكرده و پيوسته معارض آن حضرت مىشده است و بعضى احوال او را در اين كتاب بيان كرديم ؟ يا متابعت [ محمد 
  ] غزالى را عذر خواهى گفت كه به يقين ناصبى بوده و مىگويد در كتاب‌هاى خود كه ، به همان معنى كه مرتضى على امام است ، من هم امامم ؛ و مىگويد كه هركس يزيد را لعنت كند ، گناهكار است و كتاب‌ها در رد و لعن شيعه نوشته مانند كتاب المنقذ من الضلال يا غير آن ؛ يا متابعت برادر ملعونش احمد غزالى را حجّت خواهى كرد كه مىگويد شيطان از اكابر اولياء الله است ؟ يا ملاى روم را شفيع خواهى كرد كه مىگويد ابن ملجم را حضرت امير المؤمنين عليه السلام شفاعت خواهد كرد و به بهشت خواهد رفت . . .\r\n\r\n\r\n","description":"","footnote":"\r\nمستشرقان و ايران‌شناسان ، كيهان انديشه ، شماره 31 ، صص 74 - 87 ؛ صفا ، ذبيح الله ، تاريخ ادبيات ايران ، ج 5 ، بخش 2 ، ص 221\r\n","page_name":" 589 ","page_number":85},
  {"content":"\r\n\r\nو در هيچ صفحه‌اى از صفحه‌هاى مثنوى نيست كه اشعار به جبر يا وحدت موجود يا سقوط عبادات يا غير آن‌ها از اعتقادات فاسده نكرده باشد ، و چنانچه مشهور است و پيروانش قبول دارند ، ساز و دف و نى شنيدن را عبادت مىدانسته است ؟ يا پناه به محى الدين خواهى برد كه هرزه‌هايش را در اول و آخر اين كتاب شنيدى و مىگويد جمعى از اولياء الله هستند كه رافضيان را به صورت خوك مىبينند ؛ و مىگويد به معراج كه رفتم ، مرتبهء على را از مرتبهء ابو بكر و عمر و عثمان پست‌تر ديدم و ابو بكر را در عرش ديدم ؛ چون برگشتم به على گفتم كه ، چون بود كه در دنيا دعوى مىكردى كه من از آن‌ها بهترم ، الحال كه ديدم مرتبهء ترا كه از همه پست‌ترى ! »\r\nعلامهء مجلسى سپس با اشاره به ادعاهاى گزاف مشايخ صوفيه ، از خوانندگان خود مىخواهد كه آن‌ها را امتحان كنند . از كسى كه ادعا مىكند « من جميع اسرار غيبى را مىدانم و همه چيز بر من منكشف مىشود و شبى ده بار به عرش مىروم ، يك مسئله از شكّيات نماز يا يك مسألهء مشكل از ميراث يا غير آن يا يك حديث مشكل از او بپرس . . . آخر اين مردى كه دعوى مىكند كه مسألهء غامض وحدت موجود را فهميده‌ام كه عقل‌هاى جميع فضلا از فهميدن آن قاصر است ؛ چرا يك معناى سهلى را اگر پنجاه مرتبه خاطرنشين او كنند ، نمىفهمد ؟ » ايشان در ادامه چندين حديث را مذمّت صوفيان آورده است . « 1 »\r\nدر همين سالها و اندكى پيش از آن ، همان گونه كه گذشت ، افرادى يافت مىشدند كه چندين كتاب و تأليف بر ضد صوفيان نوشته بودند . چنان كه بسيارى از عالمان عارف مسلك اين دوره ، در همين شرايط تحت فشار قرار گرفته بودند . يك نمونه مولا على نطنزى بود كه افندى از وى با عنوان فاضل حكيم و صوفى اشراقى و اين كه از دانشمندان عصر ماست ياد كرده ، و اين كه به خاطر گفتارهاى فلسفى و صوفيگرى مورد تكفير قرار گرفته است . « 2 » منفور شدن صوفيان در اصفهان اين عهد ، سبب شد تا صوفيان به طور آشكار روى منابر ، مورد طعن و لعن قرار گيرند . در نامه‌اى كه قطب الدين تبريزى به شاه سلطان حسين صفوى نوشته ، از اين مسئله ياد كرده و گفته است كه در مجالس و منابر ، دايم صوفيه و حتى اجداد خود شاه را ، وعاظ و خطبا لعن مىكنند . « 3 » صاحب هداية العوام نيز آورده است كه عبد اللّه برادر علامه مجلسى ، علنا در منبر بر صوفيان لعنت مىكرده است . « 4 »\r\n\r\n\r\n","description":"","footnote":"\r\n( 1 ) . مجلسى ، محمد باقر ، عين الحياة ، تهران ، چاپ سنگى ، 1254 هجرى قمرى ، صص 257 - 258\r\n( 2 ) . افندى ، همان ، ج 4 ، ص 182\r\n( 3 ) . وحيد الاولياء و جامع الكلمات ، ص 13 . به نقل از : زرين‌كوب ، عبد الحسين ، دنبالهء جستجو در تصوف ايران ، ص 263\r\n( 4 ) . هداية العوام ، برگ 155 ، نسخه خطى شماره 1775 كتابخانهء آية اللّه نجفى .\r\n","page_name":" 590 ","page_number":86},
  {"content":"\r\n\r\nعلامهء مجلسى نيز در اين فضا ، با صوفيان برخورد داشت . وى شاگرد خود سيد نعمة اللّه جزائرى ( م 1112 ) را از ادامه نگارش كتاب مقامات النجاة نهى كرد ؛ چرا كه مشتمل بر برخى اقوال و مقامات عرفا و عرفانى بود . « 1 » همو در جاى ديگرى اصرار خود را در نشر احاديث ائمه اطهار عليهم السلام ، به جهت جلوگيرى از بدعت‌هاى صوفيه دانسته است .\r\nعلامه بر روى نسخه‌اى از تهذيب اين چنين نوشته است : من چون ديدم كه مردم به صوفيان بدعت‌گذار و حكيمان زنديق مىپردازند ، اين بود كه در برابر آن‌ها آثار امامان را در ميان آن‌ها بپراكندم ، با اين كه مىشنيدم كه دشمنان و مخالفان ، ما را حشوى خارجى مىخوانند » . « 2 » علامه همچنين از كسانى كه زمانى در پى علوم عقلى بوده و پس ازآن‌رو به حديث اهل بيت عليهم السلام آورده‌اند ، ستايش بسيار مىكند . « 3 »\r\nنكته‌اى كه نبايد پنهان بماند ، وضع صوفيان بازارى اين روزگار است كه تا حد فاجعه‌آميزى سبب انحطاط در جامعهء اسلامى بودند ؛ نكته‌اى كه شاردن نيز به آن اشاره كرده ، و آنان را افراد تنبلى دانسته است كه نه تنها سودى براى جامعه ندارند ، بلكه مزاحمت نيز دارند . افراد صوفى ، نه به شريعت وقعى مىنهادند و نه به آداب معمولى براى داشتن يك زندگى مناسب و اخلاقى و پاكيزه ، پايبند بودند . از نظر زرين‌كوب ، برخورد مجلسى با آنان نه از آن باب بود كه وى از اساس ضد عرفان و تصوف باشد ، بلكه علامهء مجلسى به خاطر بازداشتن مردم از جنبه‌هاى نامطلوب تصوف چنين روشى را در پيش گرفته است . « 4 »\r\nبا اين حال ، اين گزارش كه در دورهء شيخ الاسلامى علامه مجلسى ، تصوف بطور كل از دايره حكومت خارج شده باشد ، هيچ دليلى وجود ندارد ؛ زيرا حكمى در دست است كه شاه سلطان حسين صفوى به سال 1109 - يك سال قبل از رحلت علامهء مجلسى - ضمن آن يكى از صوفيان را به مقام خليفةالخلفايى نصب كرده است . « 5 »\r\nدر واقع ، علامه ، در بحث فلسفه و اصول‌گرايى و اخبارگرايى و عرفان ، نظرى ميانه داشت و مىكوشيد تا به نوعى با اصل قرار دادن احاديث ، نوعى اعتدال در شيوه‌ها و مكتب‌هاى موجود فقهى و كلامى ايجاد كند . در اين زمينه ، يكى از بهترين آثار ، رسالهء كوتاهى است كه از وى در پاسخ به سه پرسش در دست است .\r\n\r\n\r\n","description":"","footnote":"\r\n( 1 ) . نك : آقا بزرگ ، ذريعه ، ج 22 ، ص 14\r\n( 2 ) . دانش‌پژوه ، فهرست نسخه‌هاى خطى اهدايى مشكات به كتابخانهء مركزى دانشگاه ، ج 3 ، ص 1260\r\n( 3 ) . مجلسى ، محمد باقر ، اجازات الحديث ، به كوشش سيد احمد حسينى ، قم ، مرعشى ، صص 9 - 158 ، 186 ، 237\r\n( 4 ) . زرين‌كوب ، دنبالهء جستجو در تصوف ايران ، ص 260\r\n( 5 ) . نك : گفتار مشاغل ادارى علما در دولت صفويه ، در همين مجموعه .\r\n","page_name":" 591 ","page_number":87},
  {"content":"\r\n\r\nرسالهء جواب المسائل الثلاث از مرحوم مجلسى ، همان‌طوركه از نامش به دست مىآيد .\r\nدر پاسخ سه سؤال از وى دربارهء موضعش در برابر حكما ، اصوليان و اخباريان و صوفيه نگاشته شده است . بخش عمده اين رسالهء كوتاه ، به پاسخ وى دربارهء مسألهء تصوف اختصاص يافته است . پرسشگر ، آن گونه كه در برخى از نسخه‌ها آمده است ملا خليل قزوينى است . ملا خليل صاحب شرحى فارسى بر اصول و فروع كافى با نام صافى است . او درگير با ملا محمد طاهر قمى دانشمند معروف ضد صوفى بوده است . « 1 » در اين كه پرسشگر ملا خليل قزوينى ( 1001 - 1089 ) باشد ، بعيد مىنمايد . وى از شاگردان شيخ بهايى بوده و با توجه به موقعيتى كه داشته است ، نمىتوان تصور كرد كه او چنين پرسش‌هايى از مرحوم مجلسى كرده باشد . گفتنى است كه خود او به تعبير افندى « من زمرة المنكرين للتصوف و الحكمة و القادحين منهم بما لا مزيد عليه » بوده است . « 2 »\r\nدر اينجا متن رسالهء علامهء مجلسى را كه در صورت صحّت ، مىتواند روشنگر مواضع وى باشد ، به چاپ مىرسانيم . نسخه‌هايى كه بر اساس آن‌ها اين متن به چاپ مىرسد ، عبارت است از : نسخهء شمارهء 880 مرعشى كتابت 1292 ؛ نسخهء شمارهء 3119 مرعشى كتابت 1263 ؛ نسخهء شمارهء 7294 مرعشى كتابت 1214 ؛ نسخهء شمارهء 6419 مرعشى كتابت 1263 . در نسخهء 3119 آمده است : « رسالهء اجوبه به سؤالات ملا خليل از جناب آخوند ملا محمد باقر مجلسى رحمة اللّه عليه » . در فهرست ، اين رساله‌ها تحت عنوان « پاسخ پرسشهاى ملا خليل قزوينى » ثبت شده است . ولى در نسخه‌هاى ديگر نامى از ملا خليل نيست ، جز آن كه در خود متن مرحوم مجلسى ، سائل را چنين توصيف مىكنند : « آن برادر ايمانى و خليل روحانى » كه صرف نظر از معناى لغوى ، مىتواند اشاره به ملا خليل نامى باشد .\r\nرسالهء مزبور را معصوم على شاه در طرائق الحقائق ورده است كه البته متن آن بسيار ناقص و افتادگى فراوان دارد ، « 3 » به طورى كه در اين هشت صفحه ، دهها مورد اختلاف نسخه موجود و در برخى موارد ، چند سطرى افتاده است . همچنين بر اساس آنچه مشار آورده :\r\nرسالهء جواب المسائل الثلاث در سال 1311 همراه با تشويق السالكين مجلسى اول به چاپ رسيده است . « 4 » به نظر مىرسد كه علاقه‌مندان به تصوف ، سخت جانب‌دار درست دانستن اين\r\n\r\n\r\n","description":"","footnote":"\r\n( 1 ) . نك : شيرازى ، طرائق الحقائق ، ج 1 ، ص 178\r\n( 2 ) . افندى ، همان ، ج 2 ، ص 261\r\n( 3 ) . شيرازى ، طرائق الحقائق ، ج 1 ، ص 284 - 280 ، اظهار شده كه اين رساله در ضميمه مجموعه تذكرة الاولياء ذهبيه نيز چاپ شده است . بنگريد : دنباله جستجو در تصوف ايران ، ص 374\r\n( 4 ) . مشار ، خان بابا ، فهرست مؤلفين ، ج 2 ، ص 33\r\n","page_name":" 592 ","page_number":88},
  {"content":"\r\n\r\nرساله بوده‌اند .\r\nبا بررسى اين نسخه‌ها ، چنين به نظر آمد كه نسخهء شمارهء 7294 با اين كه متأخر است ، از جهاتى كامل‌تر مىباشد ؛ لذا آن را اصل قرار داده و موارد مهم را از نسخه‌هاى مختلف در كروشه آورديم . سه نسخه ديگرى نيز در حال حاضر از اين رساله مىشناسيم : يكى در فهرست كتابخانه ملى ، ج 4 ، ص 477 دو ديگر در فهرست مجلس ، ج 9 ، بخش 2 ، ص 586 ؛ و سوم در : فهرست مسجد اعظم قم ، ص 646\r\nرساله‌اى با عنوان « رساله جوابيه محمد باقر مجلسى در تصوف » در مجموعهء شمارهء 485 مجلس سناى سابق ( فهرست ، ج 1 ، ص 284 ) شناسانده شده كه به احتمال همين رساله است . لازم به يادآورى است كه رساله مذكور نام خاصى ندارد .\r\nبرخى از محققان بر آنند كه نسخهء كهنى از اين رساله وجود ندارد و اين نكته ، احتمال عدم صحّت نسبت آن را به مرحوم مجلسى مطرح مىكند . به ويژه در اين رساله ، آشكارا از صوفيان شيعه مذهب كه روش‌هاى جارى صوفيان اهل سنت را نداشته باشند ، دفاع شده است . بايد گفت ، اين راست است كه از اين رساله ، تاكنون نسخهء كهنى به دست نيامده ، اما درج بخشى از آن در رسالهء ردّ صوفيان ملا اسماعيل خواجويى ( م 1173 ) تا اندازه‌اى مؤيد صحّت آن است . متن رساله نيز شواهدى بر درستى آن دارد ، گرچه به نظر نمىآيد كه علامهء مجلسى تا اين اندازه از روش صوفيانه دفاع كرده باشد . اين نيز گفتنى است كه نام اين رساله در فهرست خاتون‌آبادى ( م 1151 ) از آثار مرحوم مجلسى ، نيامده است . « 1 » اينها مطالبى است كه بر اساس اطلاعات قابل دسترس ، مىتوانيم بگوييم . و الله اعلم .\r\n\r\nرسالهء مجلسى دربارهء حكيمان ، اصوليان و صوفيان\r\nچنين گويد احقر عباد اللّه الغنى محمد باقر بن محمد تقى - حشرهما اللّه مع مواليهما الطاهرين - كه اين دو كلمه است در جواب سؤال مرد عزيزى كه از اين فقير نموده بود . حق تعالى ، آن برادر ايمانى و خليل روحانى و طالب دقايق معانى را از وساوس شيطانى و تسويلات نفسانى در امان خود بدارد . چون در نامهء [ گرامى 
  ] منطوى ساخته بودند كه در اين زمان غيبت ، شيعيان را در مسائل دينى و مسالك يقينى ، اشتباه بسيار عارض مىشود و اظهار فرموده بودند بر اين داعى در اين مراتب ، به اعتبار كثرت تتبع اخبار ائمه اطهار عليهم السلام وثوقى داريد .\r\nبر آن برادر ايمانى پوشيده نماند كه هر كه در راه دين ، خود را از اغراض نفسانى خالى\r\n\r\n\r\n","description":"","footnote":"\r\n( 1 ) . نك : مجموعهء 2513 مرعشى ، صص 139 - 134\r\n","page_name":" 593 ","page_number":89},
  {"content":"\r\n\r\nگرداند و طالب حق شود ، البته حق تعالى به مقتضاى  وَ الَّذِينَ جاهَدُوا فِينا لَنَهْدِيَنَّهُمْ  « 1 » او را به راه راست هدايت نمايد و به حمد اللّه شما را به اخبار اهل بيت رسالت و آثار ايشان آشنا گردانيده ، خود مىتواند از كلام هدايت نظام ايشان آنچه حق است ، در اين مسائل استخراج نمايد .\r\nو چون مبالغه فرموده بوديد [ كه 
  ] در سه مسئله كه از امّهات مسائل اسلاميه است ، طريق حقّ اماميه را ، اين شكسته تحرير نمايد ، لهذا به جهت اطاعت امر و رعايت حقوق اخوّت ايمانى به ذكر آن‌ها مجملا مصدّع مىگردد و تفاصيل آن‌ها را به كتب مبسوطه [ خود ارجاع 
  ] مىنمايد .\r\nاما مسألهء اولى ، يعنى طريقهء حكما و حقيقت بطلان آن را ، بايد دانست كه حق تعالى اگر مردم را در عقول مستقل مىدانست ، انبياء و رسل براى ايشان نمىفرستاد و همه را حواله به عقول ايشان مىنمود و چون چنين نكرده و ما را به اطاعت انبياء مأمور گردانيده ، و فرموده است :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  « 2 » پس در زمان حضرت رسول [ ص 
  ] در هر امرى به آن حضرت رجوع نمايد و چون آن حضرت را ارتحال [ به عالم بقا 
  ] پيش آمد ، فرمود كه انّى تارك فيكم الثّقلين كتاب اللّه و عترتى اهل بيتى و ما را حواله به كتاب خدا و اهل بيت خود نمود ؛ و فرمود كه كتاب با اهل بيت من است و معنى كتاب را ايشان مىدانند ، پس ما را رجوع به ايشان بايد كرد در جميع امور دين ، از اصول و فروع دين . و چون معصوم عليه السلام غايب شده ، فرمود كه رجوع كنيد در امور مشكله كه بر شما مشتبه شود به آثار ما و راويان احاديث ما ؛ پس در امور ، به عقل مستقل خود بودن و قرآن و احاديث متواتره را به شبهات ضعيف حكما تأويل كردن و دست از كتاب و سنت برداشتن ، عين خطاست .\r\nاما مسألهء دوم كه طريقهء مجتهدين و اخباريين را سؤال فرموده‌اند ، از جواب سؤال سابق ، جواب اين مسئله نيز قدرى ظاهر مىشود ، و مسلك حقير در اين باب ، بين بين و وسط است ؛ افراط و تفريط در جميع امور مذموم است و حقير مسلك جماعتى را كه گمانهاى بد به فقهاى اماميه مىبرند و ايشان را به قلّت تدين متهم مىكنند ، خطا مىدانم ، زيرا كه ايشان اكابر دين بوده‌اند . « 3 » مساعى ايشان را مشكور و زلّات ايشان را مغفور مىدانم و همچنين مسلك گروهى كه ايشان را پيشوا قرار مىدهند و مخالفت ايشان را در هيچ امر\r\n\r\n\r\n","description":"","footnote":"\r\n( 1 ) . عنكبوت ، 69\r\n( 2 ) . حشر ، 7\r\n( 3 ) . اين مىتواند اشاره به انتقادهايى باشد كه ملا محمد امين استرآبادى از علماى شيعهء حلّه از قرن هفتم هجرى به بعد كرده است .\r\n","page_name":" 594 ","page_number":90},
  {"content":"\r\n\r\nجايز نمىدانند [ و مقلّد ايشان مىشوند 
  ] درست نمىدانم و عمل به اصول عقليه كه از كتاب و سنت مستنبط [ نباشد 
  ] درست نمىدانم ، و لكن اصول و عقايد كليه كه از عمومات كتاب و سنّت معلوم شود با عدم معارضهء نص بخصوص در آن‌ها متّبع مىدانم و تفصيل اين امور در مجلد آخر بحار الانوار ذكر كرده‌ايم .\r\nفامّا مسألهء سوم كه از حقيقت طريق فقها و صوفيه سؤال كرده بودند ، بايد دانست كه راه دين يكى است . خداوند يك پيغمبر فرستاده و يك شريعت قرار داده ، و لكن مردم در مراتب عمل و تقوا مختلف مىباشند و جمعى از مسلمانان را كه عمل به ظواهر شرع شريف نبوى صلى الله عليه و آله كنند و به سنن و مستحبات عمل كنند و ترك مكروهات و مشتهيات [ شبهات 
  ] كنند و متوجه لذايذ دنيا نگردند و پيوسته اوقات خود را صرف طاعات و عبادات كنند و از اكثر خلق كه معاشرت ايشان موجب تضييع عمر است ، كناره جويند ، ايشان را زاهد مؤمن متقى مىگويند و مسمّى به صوفيه [ نيز 
  ] ساخته‌اند ؛ زيرا كه پوشش خود را از نهايت فاقه به پشم قناعت كرده‌اند كه خشن‌تر و ارزانترين جامه‌هاست [ در پوشش خود از نهايت قناعت پشم كنده كه خشن‌تر از ارزان‌ترين جامه‌ها ، قناعت مىكرده‌اند 
  ] و اين جماعت زبدهء مردمند ؛ و لكن چون در هر سلسله جمعى داخل مىشود كه آن‌ها را ضايع مىكنند و در هر فرقه از سنى و شيعه و زيدى و صاحب مذاهب باطله مىباشند [ تمييز ميان آن‌ها بايد كرد ؛ چنانچه علما كه اشرف مردمند ، ميان ايشان بدترين خلق مىباشند و يكى از علما ، شيطان است و يكى ابو حنيفه 
  ] . و همچنين ميان صوفيه ، سنّى و شيعه و ملحد مىباشد و چنانچه سلسلهء صوفيه [ صوفيه در برخى نسخ نيست 
  ] شيعه نيز از غير ايشان ممتاز بوده‌اند و چنانچه در عصرهاى ائمه طاهرين [ جمعى 
  ] صوفيهء اهل سنّت ، معارض ائمه بوده‌اند كه احاديث بسيار در مذمّت آن‌ها وارد شده ، در زمان غيبت امام عليه نيز صوفيه اهل سنت معارض و معاند صوفيه اهل حق هم كه شيعه باشد بوده و هستند و بر اين معنى شواهد بسيار است :\r\nاوّل آن كه ملا جامى كه نفحات را نوشته و به اعتقاد [ به اعتبار 
  ] خود ، جميع مشايخ صوفيه را ذكر كرده است ، حضرت سلطان العارفين و برهان الواصلين شيخ صفى الدين اردبيلى - نور اللّه برهانه - را كه از آفتاب مشهورتر بوده و در علم و فضل و حال و مقام و كرامات از همه پيش بوده ، ذكر نكرده است . و از مشايخ نقشبنديه و غير ايشان جمعى را ذكر كرده است كه به غير اوزبكان نادان از ديگرى نام ايشان شنيده نشود .\r\nو همچنين سيد بزرگوار علىّ بن طاوس كه صاحب كرامات و مقامات بوده و شيخ ابن فهد حلى كه در زهد و ورع و كمال مشهور آفاق بوده و كتب او در دقايق اسرار صوفيه ، مشهور آفاق بوده و شيخ زين الدين - رضوان اللّه عليه - را كه در راه دين شهيد كردند و كتب\r\n\r\n","description":"","footnote":"","page_name":" 595 ","page_number":91},
  {"content":"\r\n\r\nوى از قبيل منية المريدين و اسرار الصلوات كه به دقايق اسرار صوفيه از همه مشهورتر است و امثال ايشان از صوفيه اماميه - رضوان اللّه عليهم - از جهت تعصب و مخالفت طريقه [ ايشان را 
  ] ذكر نكرده .\r\nدوم آن كه صوفيهء شيعه ، هميشه علم و عمل و ظاهر و باطن را با يكديگر جمع مىكرده‌اند و در زمان‌هاى تقيّه مردم را به رياضات و مجاهدات از اغراض باطله صاف مىكرده‌اند و به حليهء علم و عمل ايشان را محلّى مىكرده‌اند و بعد از آن دين حق ائمه اثنا عشر به ايشان القا مىفرموده‌اند ، اما صوفيه كه تابع طريق اهل سنت مىباشند مردم را منع از تعلم علم مىكنند ؛ زيرا كه مىدانند با وجود علم ، كسى خلفاى ثلاثه را [ عمر را 
  ] از حضرت امير المؤمنين صلوات و سلامه عليه بهتر نمىداند ، پس بايد جاهل باشند كه اين قسم امر باطل را قبول كنند .\r\nچنانچه حضرت شيخ صفى الدين - رضوان اللّه عليه - چندين هزار كس را به اين طريق مستقيمه به دين [ حق 
  ] تشيع آورده و از بركات اولاد امجاد آن بزرگوار ، ادام اللّه بركاتهم العالى عالم به نور ايمان منوّر شده و علم و فضل شيخ عليه الرحمة به حدّى بود كه فضلاى آن [ عصر 
  ] در هر امر مشكلى كه ايشان را پيش آمدى ، پناه به علم كامل او كه از اجداد ميراث داشت ، مىبردند .\r\nچنان كه از والد خود شنيدم كه از شيخ [ بهاء الدين 
  ] محمد عاملى - عليه الرحمة - روايت مىكردند كه روزى حضرت شيخ در مسجد [ دار الارشاد 
  ] اردبيل مشغول [ مباحثهء 
  ] علوم دينيه بودند و جمعى ديگر از علماى آن عصر باز در آن مسجد مشغول بودند . يكى از علما در بين درس به اين حديث رسيد كه اهل سنت روايت كرده‌اند كه حضرت رسالت صلى الله عليه و آله در نماز سهو كرد و چون دو ركعت نماز كرد ، سلام گفت . يكى از صحابه گفت : يا رسول اللّه آيا نماز را خدا كوتاه كرده يا شما فراموش كرديد ؟ حضرت فرمود كه هيچ‌يك نبود .\r\nپس شاگردان اعتراض كردند كه چون تواند بود كه حضرت رسول اكرم صلى الله عليه و آله دروغ گويد . استاد ايشان در جواب عاجز شد . نزد عالم دگر رفتند ، او نيز [ از روى عجز 
  ] ساكت شد . و از چند عالم ديگر پرسيدند و از هيچ‌يك جواب شافى نشنيدند ، تا آن كه به خدمت شيخ رضوان اللّه عليه آمدند و گفتند كه آيا راوى ، اين حديث را دروغ نقل كرده يا حضرت پيغمبر دروغ گفته است . شيخ از روى ادب نخواست كه تكذيب روايت ايشان كند ، فرمود كه ، هيچ‌يك نبوده ، و لكن چون نماز معراج مؤمن است و چون نماز به آخر مىرسد ، مؤمن به كمال حضور مىرسد و مناسب حضور آن است كه سلام بكند و براى اين ، سلام در آخر نماز مقرر شده است ، و در آن روز سير حضرت صلى الله عليه و آله و سلّم در\r\n\r\n","description":"","footnote":"","page_name":" 596 ","page_number":92},
  {"content":"\r\n\r\nمراتب قرب الهى تندتر از روزهاى ديگر بود ، زود به مقام قرب حضرت ذو الجلال رسيد و به اين سبب در تشهد اول سلام داد . پس نه پيغمبر دروغ گفت و نه راويان . [ طلاب - علما 
  ] پس آن گروه آن جواب را پسنديدند و از حسن جواب شيخ متعجب گشته ، وفور علم و كمال آن مقرب ملك متعال برايشان ظاهر شد .\r\nسيم آن كه اولاد امجاد آن جناب كه طريقهء دين مستقيمهء او را داشته‌اند ، پيوسته تعظيم و تكريم علماى دين را مىكردند و بناى امور دين و دولت را بفرموده ايشان مىگذاشتند و صوفيان صافى طويت را كه به هدايت ايشان ارشاد مىيافتند ، امر مىكردند كه به شرايع دين مبين عمل كنند و از علما اخذ مسائل كنند و بعد به هريك از ايشان كه اطمينانى داشته خاطر جمع بودند كه تجاوز از شرع قويم نمىنمايند و به عدالت رفتار مىكنند ، به ولايت محروسه منصب خلافت و حكومت مىدادند كه به هيچ قسم تعدّى به رعايا و برايا نباشد ؛ [ چنانچه 
  ] سلطان سلاطين و مروج دين مبين ، شاه اسماعيل - حشره اللّه مع آبائه الطاهرين و صلوات الله عليهم اجمعين - خاتم المجتهدين شيخ علىّ بن عبد العال را از جبل عامل طلبيده و او را اعزاز و اكرام بسيار نمود و پيوسته در مصالح دين و دولت به او رجوع مىفرمودند و بعد از آن جناب ، پيوسته اين طريقه در سلسلهء سلطنت ايشان مسلوك بوده و مىباشد .\r\nچهارم آن كه طريقهء صوفيان عظام كه حاميان دين مبين بودند ، در ذكر و فكر و رياضت و ارشاد ، مباين است با طريقهء صوفيانى كه به مشايخ اهل سنت منسوبند ؛ و چرخ زدن و سماع كردن و برجستن را و دف زدن جايز مىدانند ؛ اما صوفيان صافى ضمير تشيع مشرب [ شعرهاى عاشقانه خواندن در ميان ايشان نمىباشد 
  ] به جز تسبيح و تهليل و توحيد حق تعالى و توسل به انوار مقدسهء ائمهء طاهرين - صلوات اللّه عليهم - و حمايت شيعيان امير المؤمنين - عليه السلام - چيزى در ميان ايشان نيست و اينها همه موافق شريعت مقدّسه است و لهذا نواب خاقان خلد آشيان - احلّه اللّه بحبوحة الجنان - كه فرمان ارشادى براى صوفيان و حاميان اين دودمان ابد توأمان نوشته‌اند و به اطراف فرستاده‌اند ، فرموده‌اند كه جميع اوامر و نواهى كه در شرع متين و دين مبين ائمهء طاهرين - صلوات اللّه عليهم - وارد شده است ، در آن كتاب درج نمايند كه مردم به آن طريق حركت و رفتار نموده ، تخلّف را جايز ندانند . و حضرت شيخ صفى الدين - عليه الرحمة - در مقالات خود در چندين جا به مريدان [ خود 
  ] مبالغه فرموده ، در متابعت شريعت مقدّسه و زبان بستن از حرفى كه مخالف ظاهر شريعت باشد . و نواب قدسى ، جناب شاه اسماعيل در هرجا كه به خانقاه مشايخ اهل سنت مىرسيدند ، خراب مىكردند و حيله و مكرهاى ايشان را بر مردم اظهار مىفرمودند و از جمله آن‌ها در محلّهء ما ، سابقا بقعه‌اى بود كه مزار ابو نعيم نامى بوده ، از مشايخ اهل سنت\r\n\r\n","description":"","footnote":"","page_name":" 597 ","page_number":93},
  {"content":"\r\n\r\nو در سقف بقعه چراغى افروخته بودند كه پيوسته روشن بود و در كتيبه آن نوشته بودند :\r\n چراغى را كه ايزد بر فروزد * هر آن‌كس پف كند ريشش بسوزد \r\nآن معدن اسرار ربانى ، چون آن حالت را مشاهده نمودند كه مبنى بر حيله است ، مردى را فرستاده بودند كه پف كند و آن چراغ را خاموش كند ؛ [ او 
  ] ريشش نسوخت . پس فرمودند كه آن عمارت خراب كرده بودند . پس ظاهر شده بود كه راهى از سقف عمارت به خانهء متولّى داشته كه ساخته بودند و از آن راه ، روغن و فتيله به چراغ آن بقعه مىرسانيده‌اند . پس به اين طريق بنيان باطل را از بيخ كنده و حق را به جاى او نشانيده‌اند و ظهور و بروز اين دين مبين اولا از حسن ظن [ و 
  ] سعى آن پادشاه جنّت آرامگاه شده ، از آباى كرام خود به طريق صوفيه حقه از عبادت و رياضت و قناعت و عزلت و ترك دنيا موافق شرع انور رفتار نمودند . و ايضا بسيارى از علماى دين نيز اين طريق مرضيّهء صوفيه حق [ را 
  ] داشته‌اند و اطوار و اخلاق ايشان مباين طايفهء صوفيه اهل سنت بود ، مانند شيخ بهاء الدين محمد عاملى - رضوان اللّه عليه - كه كتب او مشحون است به تحقيقات صوفيه ؛ و والد مرحوم حقير از جناب شيخ بهاء الدين - عليه الرحمة - تعليم ذكر و فكر گرفته بودند و هر سال يك اربعين مىگرفتند و جمع كثير از تابعان شريعت مقدّسه را موافق قانون شرع به رياضت وامىداشت و فقير نيز مكرر اربعينات بسرآوردم و در احاديث معتبره وارد شده كه هر كه چهل صباح اعمال خود را خالص گرداند براى خدا ، حق تعالى جارى گرداند ، چشمه‌هاى حكمت از دل او به زبان او .\r\nپس از اين شواهد و دلايل كه ذكر آن‌ها موجب طول كلام است ، بايد كه بر شما ظاهر باشد كه اين سلسلهء عاليه را كه مروّجان دين مبين و هاديان مسالك يقينند با ساير سلسله‌هاى صوفيه كه سالك مسالك اهل ضلالند ، ربطى نيست [ و ايشان براى ترويج امر خود به اين سلسله عاليه خود را منسوب مىگردانند 
  ] .\r\nو بايد دانست كه آن‌ها كه تصوف را عموما نفى مىكنند ، از بىبصيرتى ايشان است كه فرق نكرده‌اند ميان صوفيهء شيعه و صوفيهء اهل سنت . چون اطوار و عقائد ناشايست از آن‌ها ديده و شنيده‌اند ، گمان مىكنند كه همهء صوفيه چنين‌اند و غافل شده‌اند از آن كه طريقهء شيعيان خاص اهل بيت عليهم السلام هميشه رياضت و مجاهده و ذكر خدا و ترك دنيا و انزواى از اشرار خلق بوده و طريق صوفيهء حقّه طريق ايشان است .\r\nو سالهاست كه شيعه به بركت آثار و انوار پادشاهان صفويه در مهد امانيت و رفاهيت مىباشند و صوفيه [ علانية 
  ] به ترويج دين و نشر آثار ائمه طاهرين - صلوات اللّه عليهم اجمعين - و تبراى [ لعن 
  ] از اعداى ايشان مشغولند و از زمان حضرت رسالت - صلى الله عليه و آله - تا ابتداى ظهور اين دولت عاليه ، هرگز فرقهء محقّهء اماميه را چنين دولتى ميسر\r\n\r\n","description":"","footnote":"","page_name":" 598 ","page_number":94},
  {"content":"\r\n\r\nنشده بود كه علانية به شرايع دين عليّهء [ اماميه 
  ] عمل كنند و بر منابر و منارات ، تبراى از اعداى دين كنند و از شرّ مخالفان [ دين 
  ] ايمن باشند .\r\nمجملا بايد دانست كه در همه امور افراط و تفريط خوب نيست ، و طريقهء حق ، وسط است ، چنانچه حق تعالى فرموده است  وَ كَذلِكَ جَعَلْناكُمْ أُمَّةً وَسَطاً  « 1 » اگر در آنچه گفتيم تفكر نماييد ، از هر جهت حق بر شما ظاهر مىشود .  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ  « 2 » الحمد اللّه اولا و آخرا و صلّى اللّه على محمد و آله الطاهرين .\r\n\r\nمكافات‌نامه و گزارش مبارزه با تصوف\r\nما متن مكافات‌نامه را كه شرح چگونگى سقوط صفويان از زبان عارف شاعرى است كه خود از درباريان شاه سلطان حسين صفوى ( سلطنت تا 1135 و درگذشت در 1140 ) بوده ، به طور كامل در همين مجموعه آورده‌ايم . در ميان اشعار وى ، به سخت‌گيرىهايى كه از سوى فقيهان و عالمان بر ضد درويشان اعمال مىشده ، اشاره شده است . شاعر مكافات‌نامه در يك مورد ، ضمن بيان دگرگونى ارزش‌ها ، از جمله دربارهء لعن صوفيان مىگويد :\r\n شود ركن دين لعن مردان دين * عداوت به دانا ، به درويش كين \r\n تديّن بود كينهء اوليا * صلاح و ورع لعن بر اصفيا « 3 » \r\nهمو مخالفت « اهل علم » با « اهل فقر » را از آن روى دانسته است كه عالمان ، اخلاق پرهيز را از دست داده ، گرفتار اتراف و اسراف شده‌اند :\r\n از آن منكر كشف بودند و حال * كه رسوا نگردند از جمع مال \r\n از آن دشمن اهل دل بوده‌اند * كه با صاحب‌دل دودل بوده‌اند \r\n نمودند ذكر خفى را قرق * ريا گشت واجب به چندين طرق \r\n نموده ز وجد و سماع اجتناب * ولى سمعه را كرده فصل الخطاب \r\n فقيرى كه پوشيد شال نژند * نمودند لعنش به بانگ بلند \r\n ولى ترمهء خوش قماش لطيف * ثوابست و سنّت به شرع شريف « 4 » \r\n چو درويش گفتى « خدايى » بلند * چو هندو بكشتند و پس سوختند \r\n اگر « يا ربى » گفت بيچاره‌اى * جگر از تف هجر صدپاره‌اى \r\n به اخراج و هجرش نوشتند حكم * كه بايد شد از ذكر حق صمّ و بكم \r\n\r\n\r\n","description":"","footnote":"\r\n( 1 ) . بقره ، 143\r\n( 2 ) . بقره ، 213\r\n( 3 ) . مكافات‌نامه ، بيت‌هاى ش 239 - 240\r\n( 4 ) . بيت‌هاى ش 342 - 349\r\n","page_name":" 599 ","page_number":95},
  {"content":"\r\n\r\n اگر عاشقى شعر « حالى » بخواند * به رجم و به طردش مجالى نماند « 1 » \r\n شهادت ز درويش مسموع نيست * چو شالش بود كهنه خود كشتنى ست « 2 » \r\n ز « توحيد » ، درويش چون دم زدى * شدى ممتنع واجب ، او ملحدى \r\n چو شوريده‌اى ترك دنيا نمود * بگفتند مرتد شد آن بىوجود « 3 » \r\n ز توحيد حق آن چنان خشمگين * كه كافر ز اسلام و ملحد ز دين « 4 » \r\n به صوفى چنان دشمن آن قوم خر * كه سنّى به شيعه ز لعن عمر \r\n ز تقليد فرهاد بىدين و داد * كمر بسته بر كين اهل سداد \r\n به خود كرده واجب چو ذكر خدا * كه لعنت فرستد بر اوليا \r\n ز جور و ز كين و ز ترك صواب * همين بس كه كردند ايران خراب « 5 » \r\n چو عصيان اعيان به پايان رسيد * دل اهل ايمان هم از ايشان رميد \r\n چو رنجيد از ايشان « دل مرد حق » * بگرداند حق هم از ايشان ورق « 6 » \r\nگفتنى است كه در فصل الخطاب قطب الدين نيريزى و برخى گفته‌ها و نوشته‌هاى ديگر وى ، كه گزارش آن را در همين مجموعه آورده‌ايم ، اطلاعات ديگرى در اين زمينه وجود دارد كه بدون آنچه در آنجا ، به ويژه دربارهء ارتباط سقوط صفويه با درگيرىهاى موجود ميان علماى ظاهر و باطن آمده ، بحث « رويارويى فقيهان و صوفيان » تكميل نمىشود ؛ اما از بابت آن كه تكرار نشود ، خوانندگان ارجمند را به مطالعهء آن بخش ارجاع مىدهيم .\r\n\r\n9 - على قلى جديد الاسلام و تصوف\r\nپدر آنتونيو دوژزو ، كشيش پرتغالى مسلمان‌شدهء دورهء صفوى است كه پس از بازگشت از مسيحيت ، در تاريخ 14 سپتامبر 1697 [ هفتم ربيع الاول 1109 
  ] به اسلام گرويد و شروع به فراگيرى آموزش‌هاى اسلامى كرد . وى با توجه به آموخته‌هاى پيشين و پسين خود ، توانست آثار جالبى را در نقد مسيحيت عرضه كند . طبيعى است كه اين نقدها ، در محدودهء اطلاعاتى است كه در اصفهان آن روزگار ، فراهم شدنى بوده است . ما پيش از اين ، كتاب سيف المؤمنين فى قتال المشركين « 7 » يا نقد تورات او را معرفى كرديم و اطلاعات باارزشى را\r\n\r\n\r\n","description":"","footnote":"\r\n( 1 ) . بيت‌هاى ش 358 - 361\r\n( 2 ) . بيت ش 363\r\n( 3 ) . بيت‌هاى ش 367 - 368\r\n( 4 ) . بيت‌هاى ش 379\r\n( 5 ) . بيت‌هاى ش 388 - 391\r\n( 6 ) . بيت‌هاى ش 442 - 443\r\n( 7 ) . جديد الاسلام ، على قلى ، سيف المؤمنين يا نقد تورات ، به كوشش رسول جعفريان ، قم ، انصاريان ، 1375\r\n","page_name":" 600 ","page_number":96},
  {"content":"\r\n\r\nكه از وضعيت تفكر مذهبى موجود در اصفهان دورهء اخير صفوى در آن بود ، به دست داديم .\r\nبدون آن اطلاعات ، مرور اين بخش از اين مقاله ، بهرهء كافى را به دست نخواهد داد .\r\nاين شخص ، در فضاى فكرى دو سه دههء اخير صفوى ، به احاديث ائمهء شيعه سخت علاقه‌مند شده و از تفكر فلسفى و صوفيانه ، فاصله گرفت . وى متأثر از انديشه‌هاى علامهء مجلسى بوده و با توجه به نگرش تحليلى خود ، هم در نقد تورات و هم در اين رساله ، كوشيده است تا ريشهء تفكر صوفيانه و ابعاد آن ، به ويژه ارتباطش با تفكر مسيحى را نشان دهد . وى در كتاب نقد تورات نيز مطالبى دربارهء تصوف و فلسفه دارد كه نقل آن‌ها در اين مقدمه خالى از فايده نيست .\r\nوى در اين‌باره مىنويسد : و هرگاه ثابت شد كه بهشت جسمانى را خداوند عالم آفريده است ، الحال نصارا كه بهشت جسمانى را انكار مىكنند و مىگويند كه بعد از موت تا قيامت و بعد از قيامت ، ابدا بهشتى به غير از ديدن خداى تعالى نمىباشد ، بگويند كه اين بهشت جسمانى كه از اين فقرهء تورات وجود آن ثابت مىشود ، چه بهشتى است ؛ و حكما كه در انكار بهشت جسمانى با نصارا متفق شده‌اند و خود را نصرانى كرده‌اند و مىگويند كه نفس ناطقه بعد از مفارقت بدن ، هرگاه تحصيل كمالات كرده است از تخيّل و تصوّر كمالات خود ملتذ مىشود و آن لذّتها بهشت اوست ، بگويند كه آن بهشت جسمانى كه از احاديث اهل بيت عليهم السلام و آيات قرآنى ثابت مىشود و اين فقرهء تورات نيز بر وجود او گواهى مىدهد ، چه چيز است ؛ و نصارا كه انكار بهشت جسمانى را مىكنند ، بگويند كه اين بهشت جسمانى كه خداى تعالى آفريد ، هرگاه انسان به آنجا نمىرفت ، براى چه آفريد و از براى كه او را موجود مىدارد .\r\nايضا دربارهء آن‌ها مىنويسد : چنانچه صوفيان كه نصاراى اين امّت‌اند ، باز بر اين طريقه‌اند كه اعتمادى بر دين و احكام دين ندارند و مىگويند سعى بايد كرد كه به صاحب دين رسيد و با او متحد شد و در اكثر ماده‌ها عقل را مخل و نامناسب مىدانند و از اين جهت است كه ديوانگان را بسيار دوست مىدارند و به ايشان اعتقادها دارند و مىگويند كه طريقه و رويّه ما را عقل ادراك نمىكند و به رياضت بايد بر اين كس كشف شود و چون تحصيل علم و پيروى عقل را جهل مىدانند ، از اين است كه هريك پير جاهلى پيدا كرده ، دست در دامان ارادت او مىزنند و با اين اعتقادات خود را مسلمان مىدانند و با خود فكر نمىكنند كه از اين استخفاف ، يعنى حقير شمردن دين و تحصيل علم احكام دين ، استخفاف علماى ابرار لازم مىآيد ؛ و از آنجا تجاوز كرده به استخفاف ائمه هدى عليهم السلام و از آنجا به پيغمبر - صلى الله عليه و آله - و از آنجا به خدا مىرسد و اين جماعت معجزاتى را كه خداى تعالى به پيغمبران و اوصياى پيغمبران خود كرامت كرده است ، اعظم از آن‌ها را به هر\r\n\r\n","description":"","footnote":"","page_name":" 601 ","page_number":97},
  {"content":"\r\n\r\nدرويش بدكيشى نسبت مىدهند ؛ حتى اين كه دربارهء حاجى قادر عاشق آبادى كه هنوز خود را از كثافات كوت‌كشى [ كذا 
  ] پاك نكرده است ، اعتقاد دارند كه معجزات از او ظاهر مىگردد و با وجود چنين عقيده‌ها بازمىگويند كه ما به حضرات ائمه معصومين عليهم السلام اعتقاد داريم و اين تيره‌دلان فكر نمىكنند كه سنّيان چون به غير از امامان ما به امامت سه نفر قايل شده‌اند ما آن‌ها را . . . مىدانيم ، پس هرگاه [ صوفيان 
  ] ايشان كه بعد از ائمه ما تا حالا هزار پير پيدا كرده‌اند و از براى هر كدام ، معجزات بسيار نقل مىكنند و به امامان بىحد و پايان اعتقاد دارند ، چون مىشود كه ايشان كافر نباشند بلكه به طريق اولى كفر اين طايفه زياده از . . . خواهد بود .\r\nوى كه پولس را مهم‌ترين عامل انحراف مسيحيت مىداند ، عرفا و صوفيان ايرانى را نيز تابع آن‌ها دانسته است . وى دربارهء پولس - كه وى او را ببلوس خوانده - چنين مىنويسد كه او « در جواب سؤالى كه ايشان از او كرده بودند كه مأكولاتى كه به بتها قربانى شده‌اند بخورند يا نه ، مىگويد كه پس بدانيد كه در دنيا هيچ بت نيست و هيچ خداى نيست مگر يك خدا و ببلوس در ضمن اين زهر قاتل ، مىخواهد به نصارا بفهماند آن وحدت موجودى را كه شيخ شبسترى نمىدانم از ببلوس يا از استاد او افلاطون فراگرفته ، در لباس اين شعر به مريدان خود فهمانيده است كه :\r\n مسلمان گر بدانستى كه بت چيست * بدانستى كه دين در بت‌پرستى است \r\nيعنى اگر مسلم به وحدت موجود قايل باشد و بنا بر آن اقرار داشته باشد كه بت هم خداست ، پرستيدن بت را هم خداپرستى خواهد دانست ؛ زيرا كه بت در خود چيزى نيست به غير از يك خدايى كه در همه چيز است . »\r\nاز رسالهء رد جماعت صوفيان كه در ادامهء همين بحث به چاپ خواهد رسيد ، به دست مىآيد كه صوفيان در آخرين سالهاى سلطنت صفوى ، على رغم مخالفت علما ، همچنان فعال بوده‌اند . مؤلف اشاره به همراهى و همكارى برخى از بازاريان با صوفيان دارد كه جلساتى را برگزار كرده و سور و ساتى نيز به صوفيان مىدهند : « پس در اين زمان ، اكثر مردم كاسب و عوام الناس و ساير شيعيان را چه ضرورت داعى شده است كه به هزار زحمت ، دو سه دينارى از كسب خود بهم مىرسانند و شب‌هايى در خانهء خود مجمعى مىسازند و جمعى از متصوّفه را كه هر كدام به مطلبى فاسد طالب مجامع چنينى هستند ، مىطلبند و بعد از ذكر اوصاف مشايخ صوفيه كه از اقوال ايشان ظاهر مىتواند شد كه دين و مذهب درستى نداشته‌اند ، به خوانندگى و ذكر با غنا و هاىوهو و دست و پا افشانى كه سواى هضم آن طعام فائده‌اى بر آن مترتب نمىشود ، مشغول مىشوند . » وى در جاى ديگرى با اشاره به فراوانى متصوفه ، شاه را مانعى بر سر راه رشد آن‌ها عنوان كرده و مىنويسد : « همچنان كه\r\n\r\n","description":"","footnote":"","page_name":" 602 ","page_number":98},
  {"content":"\r\n\r\nحالا به نحوست حكمت در بلدهء اصفهان ، چندين هزار ملحد بهم مىرسند ؛ اما به اعتبار غلبه و كثرت علماى دينى كه فقيه و تابع احاديث اهل‌بيتند ، و از بيم تند باد غضب پادشاه اسلام الحمد لله و المنّه غبار وجود ايشان پيش چشم كسى نمىتواند گرفت ، بلكه خفّاش‌وار روزها در زاويه‌ها ، زنّار كفر خود و الحاد را ظاهر ساخته ، شيطان‌وار به آن زنار صيد دلها مىنمايند . »\r\nوى در اين رساله ، از كسانى كه مدرسه مىسازند و موقوفاتى براى آن‌ها تعيين مىكنند ، مىخواهد تا اجازهء تحصيل حكمت و تصوف را در اين مدارس ندهند . « 1 » او تفاوتى ميان حكمت و تصوف نمىبيند و از اساس معتقد است كه بايد براى شناخت دين به اخبار و احاديث امامان روى آورد : « مطلب اين است كه راه نجات در آن است كه شخص كمر متابعت احاديث اهل بيت را بر ميان بسته ، از جادهء شرع شريف تجاوز نفرمايد ؛ نه اين كه مثل صوفيه اعتقاد فاسده از تتبع كتب و اقوال حكماى يونان پيدا كرده ، خود را در نزد مردم عوام الناس ، كامل به قلم بدهند . »\r\nوى شرح مىدهد كه حكمت خوانى در اصل ، در فرنگ است و آن‌ها اگر مىخوانند با دقت مىخوانند ؛ اما در اينجا بدون دقت مىخوانند و در هر حال ، هر دو بر خطا هستند . او از اين كه طالبان علم به جاى حديث به حكمت روى آورده‌اند ، سخت بر آشفته است . در عين حال به اين نكته اشاره مىكند كه در آن روزگار شهريهء طلاب ، كه از موقوفات به دست مىآمد ، تنها در صورتى به آن‌ها پرداخت مىشده است كه دروس حكمت را هم بخوانند .\r\nدر غير اين صورت پولى دريافت نمىكردند . نگاهى به آثار تأليف شده در قرن دوازدهم نشان مىدهد كه آثار فلسفى فراوانى در همين دوره تأليف شده است . اين در حالى است كه مشى مرحوم مجلسى و پيروان وى ، عدم موافقت با اين قبيل مطالب بوده است . دليل آن وجود سنت قوى و ريشه‌دار حكمت خوانى از پيش از صفويه در ايران است كه به نوعى به تشيع نيز منتقل شد . البته از پيش ، در خود تشيع هم سابقه داشت و نمونه‌هايى مانند ابن ميثم بحرانى و سيد حيدر آملى مطرح بودند ، اما بيشتر متون اين دو سه قرن متعلق به مكتب شيراز است كه علائق رسمى تشيع پيش از عصر صفوى ندارد . نمونهء روشن آن ، جلال الدين دوانى است . تصوف و فلسفهء مشّائى هم توسط ملا صدرا يكى مىشود و تشخيص مرزها دشوارتر مىگردد . مبارزهء برخى از علماى دورهء اخير صفوى با حكمت و تصوف به صورت يك جا ، به دليل مشاهدهء تلفيق اين دو در مكتب ملا صدرا بود . مؤلف از كسانى هم ياد مىكند كه ديگر از درويشى صوفيه به ظاهر پرهيز مىكنند ؛ اما در باطن علاقه‌مند به تصوفند و گاه‌وبىگاه با آن‌ها همراهى دارند :\r\n\r\n\r\n","description":"","footnote":"\r\n( 1 ) . اين شرطى است كه در وقف نامهء مدرسهء مريم بيگم كه در چهار راه نقاشى اصفهان بوده ، گذاشته شده بوده است . در اين باره بنگريد : « كتاب و كتابخانه در دورهء صفوى » در همين مجموعه .\r\n","page_name":" 603 ","page_number":99},
  {"content":"\r\n\r\n« و اين غريب است كه در اين اوقات ، مردم اعزّه و غيره هستند كه از راه تسويلات شيطان ، از اطوار متصوفه شكفته خاطر مىشوند و هر چند كه در ظاهر به مردم نمىنمايند كه ما صوفى مىباشيم ، هر وقت كه مىشنود كه متاع كاسد صوفيه نزديك است كه رواج بهم رساند ، ايشان دلال مىشوند و هر زمان كه آوازهء ذكر و هاىوهوى صوفيه برمىخيزد ، اگر از ايشان برآيد مطرب مىشوند . و اگر نه لا اقل طربناك مىگردند . و به همين معنا كه در ميان مردم به صوفى اشتهار ندارند ، از آن مذمّتى كه بر صوفى وارد مىآيد ، خود را سالم مىدانند . »\r\nپايهء استدلال او در اين رساله ، چيزى كه ساير عالمان ضد صوفى به آن توجه نداشتند ، بر اين نكته است كه قرابتى خاص ميان نصارا و متصوفه وجود دارد . هر دوى آن‌ها به نوعى به حلول خدا در غير خدا باور دارند ، نصارا دربارهء مريم و عيسى مدعى چنين مطلبى هستند و صوفيه هم با وحدت موجود ، چنين باورى را دارند . وى در اين زمينه به اشعار شبسترى هم اشاره كرده است .\r\nمؤلف در مبارزه با تصوف ، خود را صاحب حق مىداند ؛ به اين دليل كه تصوف با مسيحيت قرابت خاصى دارد و مؤلف كه مدتى پادرى يعنى كشيش بوده است ، اين قرابت را به خوبى تشخيص مىدهد . او با اشاره به اين كه زمانى پادرى و متخصص در اين حكمت بوده مىنويسد : « و اگر چه در آن حكمت گمراه‌كننده ، عالم و استاد بودم ، امروز به توفيق خداى تعالى از شاگردى علماى اخيار و احاديث ائمهء اطهار عليهم السلام كلاه افتخار به آسمان مىرسانم و حالا قريب دوازده سال است كه چون دانستم كه آن راهى كه از متابعت حكما به دست مىآيد ، راه جهنّم است و حكمت ايشان پلى است كه بر روى جهنّم كشيده است كه هر كه قدم در آن مىگذارد ، نمىشود كه نلغزد و به جهنّم فرونرود ، لهذا دست از آن راه برداشته ، حرف در او نزده‌ام و خوشم نمىآيد كه لب را به گفتگوى اقوال ايشان بجنبانم » .\r\nو در جاى ديگرى مىنويسد : « كمترين سعى مىكنم تا زنده‌ام ، جهد خواهم كرد كه شما را به شيعيان اهل بيت بشناسانم تا آن كه آگاه باشند و از شما فريب نخورند » .\r\nنسخه رساله : از اين رساله ، تنها يك نسخه شناخته شده است و آن نسخهء كتابخانهء سپهسالار ( شهيد مطهرى فعلى ) به شمارهء 1623 / ع ( رسالهء سوم مجموعه ) مىباشد .\r\nبه هر روى ، اين اثر مىتواند گوشه‌اى ديگر از نزاع فقيهان و صوفيان اين دوره را نشان دهد . در اينجا ، بايد به جاى فقيهان اصطلاح عالمان را نهاد كه اشاره به كسانى است كه به علوم رسمى و ظاهرى بيش از آنچه نامش علم باطن است ، علاقه‌مند هستند ؛ گرچه برخى از اينان فلسفه را قبول داشتند و مخالف تصوف بودند ، و برخى با هر دو يك جا مخالفت مىكردند .\r\n\r\n","description":"","footnote":"","page_name":" 604 ","page_number":100},
  {"content":"\r\n\r\n\r\n13 رسالهء اصول فصول التوضيح مناظرهء علمى - نوشتارى محمد تقى مجلسى و محمد طاهر قمى در باب تصوّف\r\nبسم الله الرحمن الرحيم الحمد للّه رب العالمين و الصلاة و السلام على محمد و آله اجمعين .\r\nاما بعد بر ضماير زاكيهء ارباب انصاف پوشيده نماند كه يكى از علماى اماميه رساله‌اى در ذم طايفهء متصوّفه تأليف نموده و حضرت مولانا محمد تقى بن مجلسى ردّى بر مؤلف رسالهء مزبوره ، قلمى گردانيده و به نزد مشار اليه ارسال فرموده و مومى اليه ردّى بر ردّ او تحرير نموده و به خدمتش فرستاده و چون ردّين مزبورين [ مذكورين 
  ] « 1 » در حواشى رسالهء مسطوره مرقوم بوده ، ديگرى آن را به ترتيب ، در متن كتابى جاى داده و مشتمل بر بيست و سه باب گردانيده ، هر بابى محتوى بر چهار فصل و آن را توضيح المشربين و تنقيح المذهبين نام كرده . و چون مرتّب ، فصل چهارم را از هر باب كه در بيان محاكمات اوست بسطى داده ، به خاطر اين شكسته رسيد كه آن فصول را محذوف ساخته ، به مقالات مناظرين اختصاص [ اختصار 
  ] دهد و محاكمه را به مطالع منصف حواله نمايد و بعد از اتمام ، آن را مختصر التوضيح [ اصول فصول التوضيح 
  ] نام كند ؛  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ  . « 2 »\r\nفصل اول از باب اول : ماتن [ ملا محمد طاهر قمى 
  ] در اصل رساله مىگويد :\r\nبسم الله الرحمن الرحيم ، الحمد لله رب العالمين و الصلاة و السلام على خير خلقه محمد و آله الطاهرين . اما بعد ، چون ديد كه بسيارى از شيعيان و دوستان علىّ بن ابى طالب عليه بنا بر نادانى از اهل علم ، فريب جمعى از غولان راه دين خورده ، نعره كردن و دست زدن و برجستن و چرخيدن و عشق‌بازى با امردان را عبادت و طاعت پنداشته ، از راه شرع\r\n\r\n\r\n","description":"","footnote":"\r\n( 1 ) . مواردى كه در كروشه آمده ، نسخه‌بدل‌ها يا اضافاتى است كه از رسالهء موجود در كتابخانهء آية الله مرعشى بر متن افزوده شده است . طبعا تفاوت‌هاى جزيى گزارش نشده است .\r\n( 2 ) . بقره ، 213\r\n","page_name":" 605 ","page_number":101},
  {"content":"\r\n\r\nو دين به غايت دور افتاده‌اند ، بنا بر اين بر خود لازم دانست كه ايشان را دستگيرى كرده و راهنمايى نموده ، به شاه راه شريعت نبوى و طريقت مرتضوى برساند . »\r\nفصل دويم از باب اول : محشّى كه عبارت از حضرت مولانا محمد تقى بن مجلسى است مىفرمايد : اگر مطلب مولانا هدايت بعضى از عوام است كه به سبب جهالت ، بعضى از اعمال ناشايست مىكنند ، بد نيست ؛ و ليكن اعمال ايشان قدح در طريقهء محمودهء اولياء الله نمىكند ؛ چنان كه اعمال جهلهء طلبه ، قدح در طريقهء طلب علم نمىكند . مناسب آن بود كه اول طريقهء محمودهء اولياء الله را بيان فرمايند و بعد از آن در مقام قدح در اعمال ايشان درآيند كه اين طريقهء ايشان نيست . [ با آن كه افعال مسلمين محمول بر صحّت است . 
  ]\r\nاولا ممكن است كه بعضى از حركات به واسطهء ملاحظهء جلال الهى از ايشان واقع شود و يا به واسطهء خلق قلق و شوق در محبّت الهى بىتاب شده ، بىشعورانه از ايشان بعضى از كلمات و افعال صادر مىشود ، « 1 » چنان كه از جنيد منقول است كه در حال اضطراب دست خود را بالا برد و چون از آن حال بازآمد ، به اعانت دست ديگران آن دست را به زير آورد ، تا آن كه به زير آوردن شبيه دست بالا بردن نباشد . « 2 » با آن كه اگر سهوى كنند از كجا معلوم شد كه اين را كمال مىدانند ، با آن كه اكابر ايشان همگى اينها را نقص مىدانند ؛ قطع نظر از آن كه حرمت اينها ظاهر نيست ، « 3 » بلكه مشهورى است ، « 4 » و الله يهدى الى صراط مستقيم .\r\n\r\n\r\n","description":"","footnote":"\r\n( 1 ) . در حاشيهء مرعشى : در « توضيح » آمده : كذا كان بخطه الشريف ؛ و لا أدرى أن الميم و الياء زائدتين أ جريانهما بقلمه من كراماته او عدم شعوره لقلقه و شوقه فى محبة الله ؛ و الله يهدى من يشاء الى صراط مستقيم و هو بكل شىء عليم .\r\n( 2 ) . در حاشيهء مرعشى : صاحب كتاب « توضيح المشربين و تنقيح المذهبين » مىگويد كه ، بر فرض صحّت اين افسانهء بىسند و ثبوت اسلام و ايمان آن رافع يد ، مگر حضرت آخند نمىداند كه قول و فعل معصوم است كه سند است و متمسك شدن به اقوال و افعال غير معصوم بد است ؛ و الله يهدى من يشاء الى صراط مستقيم و هو بكل شىء عليم .\r\n( 3 ) . در حاشيهء مرعشى : حضرت آخند در اين فصل اشارت فرموده‌اند به آن كه ، آنچه ماتن در فصل اول بيان نموده است از كردار حلاجيه ، ناشايست و قبيح و زشت است ؛ اما گمان دارند كه بعضى از پيران اين طايفه از اولياءالله‌اند و باز احتمال راه داده‌اند كه آنچه از حلاجيه سرزند از اين اعمال ناشايست ، اضطرارى باشد به دليل افسانهء بىسندى كه از جنيد نقل فرموده‌اند . رسالهء « سلوة الشيعة » سراپا نقض اين مطلب است ؛ بايد كه حضرت آخند مطالعه فرمايند و انصاف پيش آورده تعصب را واگذارند ؛ و الله يهدى من يشاء الى صراط مستقيم .\r\n( 4 ) . در حاشيهء مرعشى : صاحب « توضيح » مىگويد كه عدم ظهور حرمت افعال مذكور نزد حضرت آخند به سبب قصور تتبع است . حضرت الله تعالى ، جناب آخند را توفيق بخشد كه بعد از تتبع تام نور ظهور حرمت آن امور بر پيشگاه ضمير منير ايشان البته پرتو خواهد انداخت ؛ و الله يهدى من يشاء الى صراط مستقيم و هو بكل شىء عليم .\r\n","page_name":" 606 ","page_number":102},
  {"content":"\r\n\r\nفصل سيم از باب اول : ماتن [ ملا محمد قمى 
  ] « 1 » در جواب محشّى [ مجلسى 
  ] مىگويد :\r\nبسم الله الرحمن الرحيم الحمد لله رب العالمين و الصلاة و السلام على محمد و آله الطاهرين . اما بعد ، مخفى نماند كه فقير در نوشتن جواب گفتگوهاى ناخوش حضرت آخوند متردّد بودم ؛ پس به استخاره رجوع نمودم ، استخارهء نوشتن خوب آمد و استخارهء ننوشتن بد . بنا بر اين متعرّض جواب شدم . بر حضرت آخوند پوشيده نماند كه مقصد كمترين از نوشتن رساله ، هدايت اهل انصاف است و اميد هست كه هر كه جهل مركّب در نفس او محكم نشده باشد ، به سبب مطالعهء آن به نجات پى برد .\r\nعزيزا ! در آخرهاى رساله « 2 » دعواى مجاهده و رياضت و كشف و تصفيهء باطن نموده‌ايد ، اما درشتىها و ناهموارىها كه كرده‌ايد بر خلاف آن خبر مىدهد . مصرع : « از كوزه همان برون تراود كه در اوست » به همه حال ، گفتگو و درشتى و ناهموارى را به جايى رسانيده‌ايد كه دغدغهء آن هست كه بعضى از مريدان شما كه به انصاف متّصف باشند ، از شما واسوزند .\r\nاگر چه بنا بر تأويلاتى كه كردار و گفتار تابعان حلّاج را كرده‌ايد ، افعال شما نيز قابل تأويل است كه در وقت نوشتن به حال خود نبوده‌ايد ، بلكه در حالت بىاختيارى و بىشعورى كه اوليا را مىباشد ، نوشته شده باشد . به همه حال ، اگر چنانچه در جواب شما بعضى گفتگوها واقع شود كه به ظاهر درشت نمايد ، دور نيست . مصراع : « كلوخ‌انداز را پاداش سنگ است » .\r\nعزيزا ! مخفى نماند كه مطلب از جواب ، نه تلافى و انتقام است ، بلكه چون حضرت آخوند دعواى كشف و تصفيهء باطن نموده و در اثبات باطل و ترويج ضلالت كوشيده ، خواستم ظاهر سازم كه حضرت آخوند غلط [ اشتباه 
  ] كرده و در دعواى خود صادق نيست و هر دعوى كه نموده باطل است ؛ و اگر مطلب دينى در ميان نمىبود ، اوقات شريف خود را صرف اين گفتگوها نمىنمودم . و دور نيست كه به خاطر دوستان و محبّان گذرد كه چه لازم است اين نوع رساله‌ها نوشتن و سفيهان را به ملامت خويش انداختن . اما بايد كه فقير را معذور دارند ؛ چرا كه نوشتن اين رساله‌ها اگر چه موجب ملامت سفهاست ، اما در ننوشتن آن بيم لعنت خداست ؛ زيرا كه در كتاب كلينى از حضرت رسالت پناه صلى الله عليه و آله نقل شده كه فرمودند كه ، هرگاه ظاهر شود بدعت‌ها در امت من ، پس بايد كه ظاهر سازد عالم علم خود را ؛ پس اگر ظاهر نسازد علم خود را ، پس بر اوست لعنت خدا . « 3 »\r\nو مناسب است كه پيش از شروع در جواب ، اعتقاد خود را در باب محبّت و شوق كه لازم اهل عرفان است ، بيان نمايم تا بر حضرت آخوند ظاهر شود كه مقصود از نوشتن\r\n\r\n\r\n","description":"","footnote":"\r\n( 1 ) . افزوده در حاشيهء ملى .\r\n( 2 ) . مقصود در بخش‌هاى پايانى رد مجلسى بر قمى است .\r\n( 3 ) . كلينى ، كافى ، ج 1 ، ص 54\r\n","page_name":" 607 ","page_number":103},
  {"content":"\r\n\r\nرساله چيست .\r\nمخفى نماند كه آنچه فقير را اعتقاد است و از طريق اهل بيت معلوم نموده ، آن است كه بندگان ، حق تعالى را سه نوع عبادت مىنمايند : جمعى به طلب بهشت عبادت مىكنند و اين عبادت مزدوران است ؛ و جمعى از ترس جهنم عبادت مىنمايند و اين عبادت غلامان است ؛ و جمعى از روى دوستى و شوق عبادت مىكنند و اين عبادت آزادمندان است . « 1 » و طريقهء مقرّبان و عارفان و مقصود عاقلان و هوشمندان از رياضات و مجاهدات ، تحصيل اين طريقه است ؛ و اهل هر مذهب در تحصيل اين مقام عالى ، زحمت‌ها و رياضت‌هايى كشيده‌اند و مركب طلب را به هر جانب دوانيده‌اند ؛ اما هر كه پيروى به اهل بيت نبوت كه هاديان راه محبّت‌اند ، نمود ، به سر منزل مقصود رسيد ، و هر كه به فريب غولان راه دين پا از متابعت ايشان كشيد ، در بيابان ضلالت هلاك گرديد .\r\nو فقير در بيان شوق و محبت از طريق اهل بيت نبوى احاديث بسيار جمع نموده‌ام و مدتى است كه شروع در تأليف كتابى در اين باب نموده و آن را به مقامات المحبين موسوم گردانيده‌ام . اميد كه به دستيارى توفيق به اتمام رسد . و بدانكه عابدان و رياضت‌كشان اهل سنت كه مخالفان اهل بيت نبوت‌اند ، چون به وادى تحصيل محبّت افتاده‌اند ، اجتهادات باطل كرده‌اند و خيال فاسد نموده‌اند و بر گمراهى خود ضلالت‌ها افزوده‌اند و در طريق طاعت ، بدعت‌ها اختراع [ و اختراع‌ها 
  ] نموده‌اند ؛ چنان كه فقهاى ايشان چون ابو حنيفه و برادرانش ، چون كه از اهل بيت كناره نموده و به رأى ناقص خود عمل كرده‌اند ، در مسايل فقهيه به غلطهاى عظيم افتاده‌اند و عالم [ عالمى 
  ] را به ضلالت انداخته‌اند . و نشان رياضت‌كشان اهل سنّت را كه تابعان حلّاج و بايزيدند ، در رساله ذكر نموده‌ايم . و از جمله نشانه‌هاى ايشان كه در رساله ذكر ننموده‌ايم ، آن است كه اين طايفه خود را عاشق مىخوانند ، و نسبت عشق به حق تعالى مىدهند ، و اهل بيت پيغمبر صلى الله عليه و آله كه هاديان راه محبّت‌اند ، اين لفظ را چون نام مرضى است سوداوى ، در دعاها و احاديث خود استعمال نمىنمايند ؛ بلكه به لفظ شوق و محبّت اكتفا مىكنند و تابعان ايشان نيز در اين باب پيروى ايشان نموده‌اند ؛ و طريقه‌اى كه فقير در محبت و شوق اختيار نموده‌ام ، طريقهء عارف كامل شيخ صفى [ 735 
  ] است و شيخ ورّام بن ابى فراس [ م 605 
  ] و ابن طاوس [ م 664 
  ] و احمد بن فهد حلى [ م 841 
  ] و ملا احمد اردبيلى [ م 993 
  ] و غير ايشان از عارفان شيعه ، رحمة الله عليم .\r\nو از اين گفتگوها كه نموديم معلوم شد كه مقصود ما از نوشتن اين رساله ، نه نفى شوق و\r\n\r\n\r\n","description":"","footnote":"\r\n( 1 ) . بنگريد : كلينى ، همان ، ج 1 ، ص 84\r\n","page_name":" 608 ","page_number":104},
  {"content":"\r\n\r\nمحبّت است ، چنان كه حضرت آخوند گمان برده‌اند [ كرده‌اند 
  ] و بر ما زبان طعن دراز نموده‌اند . با آن كه مكرر گفته‌اند كه افعال مسلمانان را حمل بر صحّت بايد نمود و چون فقير را اين عقيده باشد ، با آن كه صاحب اين طور رباعياتم ؟ رباعى :\r\n يا رب ! به محبّتت گرفتارم ساز * در بوتهء اخلاص تنم را بگداز \r\n از بال‌وپرم رشتهء غفلت بگشا * شايد كه كنم بر اوج مهرت پرواز \r\n يا رب به محبّتت گرفتارم كن * از هر چه نه مهر توست ، بيزارم كن \r\n از رحمت خويش بر رخم آبى زن * يك چشم زدن ز خواب بيدارم كن \r\n يا رب تو ز قيد جسم و جانم برهان * وز بند تعلق جهانم برهان \r\n يك جرعه ز شهد شوق در كامم ريز * يك‌باره ز قيد آب‌ونانم برهان \r\n تا بار تعلق ، تو ز سر نگذارى * خود را بايد ز سالكان نشمارى \r\n مگذار به راه شوق زينهار قدم * تا نگذارى هر آنچه در سر دارى \r\n در راه طلب مباش غافل يك‌دم * مىساز در اين باديه با درد و الم \r\n بگذر ز علايق كه ميسّر نشود * طى كردن راه شوق با خيل و حشم \r\n افسرده شدم ز صحبت بىخردان * گشتم دلگير ز صحبت بىدردان \r\n نايافته‌ام به خلوت معنى راه * صورت شده از آينه‌ام روگردان \r\nو بدانكه آن چه فقير را به نوشتن رساله كشانيد ، آن بود كه چون داخل دارالمؤمنين قم شدم ، جماعتى نقل نمودند كه در اين شهر ، بعضى دعواى رفتن به سماوات مىكنند و از چگونگى آسمان‌ها خبر مىدهند و طايفهء جنّ را خدمتكاران خانقاه خود مىدانند ؛ و جماعت بسيار از بىخردان به ايشان گرويده‌اند . و چون استماع اين كلمات واقع شد ، غيرت دينى در حركت آمده ، در دفع و زوال ايشان كوشيدم و راه آسمان‌ها بر ايشان بستم و به نوشتن رساله ، مريدان ايشان را تسلّى نمودم ، و ظاهرا كه در اين ولا ، حضرت آخوند به نوشتن جواب ، هنگامهء ايشان را گرم كرد و باز ايشان را به ضلالت و گمراهى قديم انداخت .\r\nو چون مقصود از نوشتن رساله معلوم شد ، پس بايد كه شروع در جواب گفتگوهاى حضرت آخوند نماييم و الله المستعان .\r\nحضرت آخوند در حاشيهء صفحهء پيش فرموده‌اند كه مىتواند بود كه از ملاحظهء جلال\r\n\r\n","description":"","footnote":"","page_name":" 609 ","page_number":105},
  {"content":"\r\n\r\nالهى از اولياء الله بعضى از حركات سر زند و بعد از آن ، حكايت جنيد را نقل فرموده‌اند .\r\nحاشا كه محبّت الهى موجب اين نوع حركات شود كه از تابعان حلّاج و بايزيد سر مىزند ؛ و اگر چنان چه محبت الهى اين اثر مىداشت ، مىبايست كه از صحابهء پيغمبر صلى الله عليه و آله و اصحاب ائمه عليهم السلام كه سر خيل عارفان و محبّان‌اند ، اين حركات ظاهر شود و علما در كتاب‌هاى خود نقل نمايند ؛ و مىبايست كه حضرت آخوند اول اثبات اسلام و ايمان و صلاح جنيد به قول ناقلان و راويان شيعه بنمايد ، و بعد از آن ، كردهء او را شاهد خود سازد و اللّه يهدى من يشاء الى صراط مستقيم .\r\nفصل اول از باب دويّم : ماتن [ قمى 
  ] در اول رساله مىگويد : اى شيعيان و دوستان اهل بيت ! بدانيد كه اين طريقه كه مذكور شد ، طريقهء تابعان و پيروان حلّاج و بايزيد و امثال ايشان است . زنهار از اين طرز و طور و طريقه پرهيز نماييد . رباعى :\r\n بيرون مرو از راه شريعت زنهار * پا در ره منصورخصالان مگذار \r\n هر راه كه بيرون ز شريعت باشد * سر منزل آن نيست به غير سر دار \r\n از راه على و آل او دور شوى * گر تابع پيروان منصور شوى \r\n گر تابع بايزيد خواهى بودن * فرداست كه با يزيد محشور شوى \r\nفصل دويم از باب دوم : محشّى ( ملا محمد تقى ) مىفرمايد كه : عجب از مولانا كه طريقهء محققان و موحدان را طريقهء حلاج ناميده‌اند با آن كه جميع علماى صوفيه مذمّت حلاج كرده‌اند « 1 » و هيچ‌كس تابع او نيست ، بلكه همه متفق‌اند كه اين طريقهء اهل بيت رسول خدا است ؛ و ليكن چون راهى است در غايت صعوبت ، همه‌كس را تكليف به اين راه ننموده‌اند و جمعى را كه از خواص و حواريين ايشان بوده‌اند به اين راه ارشاد فرموده‌اند ، بلكه همه را تكليف فرموده‌اند ، چنان كه بر خبير بصير مخفى نيست ، و ليكن بعضى تحمل اين مشقّت‌ها نمودند و به سعادت ابدى فايز گشتند ، مثل رشيد هجرى و كميل بن زياد نخعى و قنبر و سلمان و جابر جعفى و غير ايشان از اصحاب اسرار ائمهء هدى كه علماى ظاهر از جهت عدم ادراك احوال ايشان ، حكم به ضعف و جرح ايشان كرده ، چنان كه بر متتبع مخفى نيست ، « 2 » و الله يهدى من يشاء الى صراط مستقيم .\r\n\r\n\r\n","description":"","footnote":"\r\n( 1 ) . در حاشيهء مرعشى : صاحب « توضيح » مىگويد كه در اين مقام ، حضرت آخند به مذموميّت حلاج قائل شده‌اند ؛ اما زود ورق را برگردانيده‌اند ، چنان كه بعد از برگردانيدن ورقى ، در فصل دويم از باب سيم معلوم گردد ؛ ان شاء الله ؛ و الله يهدى من يشاء الى صراط مستقيم و هو بكل شىء عليم .\r\n( 2 ) . در حاشيهء مرعشى : مرتب در « توضيح المشربين و تنقيح المذهبين » مىگويد آنچه خلاصهء آن اين است كه حضرت آخند به علم فقه و حديث شهرت كرده‌اند و چنان كه اولين موقوف است به دومين و دومين\r\n","page_name":" 610 ","page_number":106},
  {"content":"\r\n\r\nفصل سيم از باب دويم : ماتن [ قمى 
  ] در جواب محشى [ مجلسى 
  ] مىگويد : حضرت آخوند تعجب فرموده‌اند كه ما طريقهء اولياء الله را طريقهء حلاج ناميده‌ايم و فرموده‌اند كه همهء علماى صوفيه مذمّت حلاج نموده‌اند . از اين گفتگوها ظاهر مىشود كه حضرت آخوند ، كتب اين طايفه را مطالعه نفرموده‌اند ، بلكه مفتاح الفلاح را نيز نديده‌اند و نشنيده‌اند كه شيخ شبسترى در گلشن [ راز 
  ] گفته ؛ بيت :\r\n روا باشد انا الحقّ از درختى * چرا نبود روا از نيك بختى \r\nو كتاب گلشن در پيش اين طايفه بسيار عظيم است تا آن كه لاهيجى از عظماى علماى اين طايفه است ، شرحى بر آن نوشته « 1 » و ملّاى روم كه عمده علماى اين طايفه است ، و شما او را مرشد خود مىدانيد ، اشارت به بزرگى حلاج نموده ، گفته است ؛ شعر :\r\n اگر از پوست ، كس درويش بودى * رئيس پوست‌پوشان ميش بودى \r\n اگر مرد خدا آن مرد چرخى است * يقين دان كآسيا معروف كرخى است \r\n اگر كف بر دهن ، عرش است معراج * يقين ميدان شتر منصور حلّاج \r\nو اگر چنان چه تتبع كنى ، به يقين بدانى كه اين طايفه كه تو از مريدان ايشانى ، همگى تابع حلّاجند . و ديگر فرموده‌اند كه اين طريقه را حضرت امير المؤمنين عليه السلام و فرزندانش عليهم السلام به رشيد هجرى و كميل زياد و قنبر و سلمان و جابر جعفى تعليم نموده‌اند .\r\nحضرت آخوند به اين گفتگوها ، عوام را فريب مىتواند داد ، امّا جمعى كه كتب رجال را ديده باشند ، كى به اين گفتگوها فريب مىخورند ؛ و لازم است كه حضرت آخوند بيان فرمايد كه كدام قول و فعل اين جماعت كه تابعان اهل‌بيت‌اند ، موافق قول و فعل تابعان حلّاج و بايزيد است ؟\r\nبه هر حال بر ايشان تهمت زده ، حق تعالى در روز قيامت ميان تو و ايشان حكم خواهد نمود . ديگر به اين گفتگو طريقهء خود را باطل نموده‌اى ، چرا كه به قول شما ، اين چند كس صاحبان اسرار اهل‌بيت‌اند و اهل بيت طريقهء تابعان حلّاج و بايزيد را به ايشان تعليم\r\n\r\n\r\n","description":"","footnote":"\r\nموقوف است به رجال‌دانى و تتبع احوال روات ؛ پس بايد كه ارباب انصاف ، كتب رجال را مطالعه نمايند تا رجال‌دانى و فقاهت حضرت آخند را بدانند كه چه دارد ، و اگر ايشان را فرصت مطالعهء آن نباشد ، ما احوال جماعت مذكوره را به جهت ايشان نقل نماييم . پس اقوال علماى رجال در باب هريك از اين چند تن ذكر كرده و بعد از آن مىگويد كه ، خوب نباشد كه كسانى كه دعواى كشف و كرامات نمايند ، اين طور غلطهاى عظيم كنند و به روشى سخن گويند كه بعضى از مريدان ايشان كه به صفت انصاف متّصف باشند ، انكار ايشان نمايند ؛ اما ظاهرا حضرت آخند خاطر مبارك جمع كرده ، مىدانند كه مريد صاحب انصاف و تمييز در عالم بسيار كم است ؛ و الله يهدى من يشاء الى صراط مستقيم و هو بكل شىء عليم .\r\n( 1 ) . لاهيجى ، محمد ، مفاتيح الاعجاز در شرح گلشن راز ، با مقدمهء كيوان سميعى ، تهران ، محمودى ، 1337 ش\r\n","page_name":" 611 ","page_number":107},
  {"content":"\r\n\r\nنموده‌اند ، پس اگر طريقهء تابعان حلّاج و بايزيد حق باشد ، و از تعليم اهل بيت باشد ، مىبايست كه تابعان حلّاج و بايزيد طريقهء خود را از اين چند كس كه صاحبان اسرار اهل‌بيت‌اند ، نقل نمايند ، و حال آن كه مشاهده مىكنم و مىبينم كه تابعان حلّاج و بايزيد طريقهء خود را به ايشان نمىرسانند ، بلكه نام جابر و رشيد و كميل و قنبر و سلمان در ميان ايشان معروف نيست ، و در كتاب‌هاى خود ، ايشان را مذكور نمىسازند .\r\nپس معلوم شد كه آن چه حضرت آخوند گفتهء ، حق نيست . طريقهء تابعان حلّاج و بايزيد غير طريقهء اين جماعت است كه اصحاب ائمه‌اند عليهم السلام ؛ و عبارتى كه عبد الرزاق كاشى از كميل زياد نقل نموده و به اشتهاى خود تأويل كرده ، اعتبارى ندارد و هيچ عالمى از علماى شيعه آن را نقل نكرده و علماى رجال كه شرح احوال راويان و اصحاب ائمه عليهم السلام كار ايشان است ، نقلى از وى نكرده‌اند كه از آن ، طريقهء تابعان حلّاج و بايزيد بيرون آيد و اين طرفه كه حضرت آخوند مىفرمايد كه اين چند كس صاحبان اسرار اهل‌بيت‌اند و علماى ظاهر ؛ يعنى علماى رجال ايشان را مذمّت نموده‌اند . پس ، از حضرت آخوند بايد پرسيد كه ، هرگاه علماى رجال ايشان را مذمّت نموده باشند ، پس شما از چه راه دانسته‌ايد كه ايشان مردم خوبند و صاحبان اسرار اهل‌بيت‌اند . ظاهرا در اين صورت ، حضرت آخوند را جوابى نباشد ، غير آن دعوى نمايد كه بر ما كشف ارواح شده و در عالم ارواح ايشان را خوب ديده‌ايم و الله يهدى من يشاء الى صراط مستقيم .\r\nفصل اول از باب سيم : ماتن [ قمى 
  ] در اصل رساله مىگويد : و بدانكه شيخ بزرگوار شيخ ابو جعفر طوسى كه پيشواى علماى شيعه است ، در كتاب خود كه اقتصاد « 1 » نام دارد ، گفته كه حلّاج ساحر بوده و همين شيخ بزرگوار در كتاب غيبت « 2 » حضرت صاحب الزمان عليه السلام اين ملعون را از جملهء جماعتى شمرده كه به دروغ دعواى وكالت حضرت صاحب الزمان مىنموده‌اند ؛ و اين مرد ، دعوى به سبب آن مىكرد كه مردمان را فريب دهد و مذهب باطل خود را در كار ايشان كند . و چنين نقل نموده كه باعث رسوايى حلاج ، اسماعيل بن على نوبختى بوده كه از اكابر دنيا و دين و صاحب تصانيف بسيار است و حكايتى نقل كرده كه حلّاج جماعتى از مردم ضعيف عقل را فريب داد ؛ آخر به فكر فريب دادن اين مرد بزرگ زيرك عاقل افتاد . و [ عاقبت 
  ] حق تعالى او را به واسطهء اين مرد بزرگ رسوا گردانيد . و حكايتى ديگر نقل كرده كه مضمونش اين است كه حلّاج به قم آمد و دعواى وكالت حضرت صاحب الزمان عليه السلام مىنمود ؛ عاقبت ، علىّ بن بابويه رحمه الله ، اهانت و خوارى به وى رسانيد و بدين واسطه از قم آواره گرديد . و شيخ بزرگوار ابن\r\n\r\n\r\n","description":"","footnote":"\r\n( 1 ) . طوسى ، محمد بن حسن ، الاقتصاد الى طريق الرشاد ، صص 178 - 179\r\n( 2 ) . طوسى ، الغيبة ، صص 401 - 402 ، 405\r\n","page_name":" 612 ","page_number":108},
  {"content":"\r\n\r\nبابويه قمى كه ستون دين شيعه است و به دعاى صاحب الزمان عليه السلام متولد شده ، در كتاب اعتقادات « 1 » اشارت كرده كه مذهب حلاج باطل است و از براى تابعان او نشان‌ها ذكر كرده و گفته كه از جمله نشان‌هاى تابعان يكى ترك نماز است ، و دعوى تسخير جن . و در كتاب رجال « 2 » مذكور است كه شيخ بزرگوار ، شيخ مفيد كه استاد شيخ طوسى و ساير علماست ، در بطلان تابعان حلّاج كتاب تصنيف نموده است .\r\nفصل دويم از باب سيّم : ماتن [ قمى 
  ] در جواب محشى [ محمد تقى مجلسى 
  ] مىفرمايد : عجب از مولانا كه اقوال غير معلوم كه جمعى از جهله نسبت به جمعى دهند ، اين‌ها را حجّت مذموميّت سازند با آن كه اخبارى را كه در كتب اربعه است ، اكثر آن را علما ، به جهت جهل به احوال راويان طرح نموده‌اند و جمعى كثير به اخبار آحاد صحاح عمل ننموده‌اند ، به مجرد آن كه مجهولى پاره‌اى از مزخرفات در كتابى مجهول نقل نمايد ، اينها را حجّت ساختن محض جهالت است و اللّه يهدى من يشاء الى صراط مستقيم .\r\nفصل سيّم از باب سيّم : محشى [ مجلسى 
  ] مىگويد : حضرت آخوند تعجب فرموده‌اند و گفته‌اند كه ما به قول بعضى از جاهلان عمل نموده‌ايم و نسبت به بعضى از ايشان گفتگوها كرده‌ايم ، مخفى نماند كه ما مذمّت حلاج را از كتاب‌هاى اكابر شيعه نقل كرده‌ايم ، كه انكار قول ايشان ممكن نيست و اهل ايمان را چاره‌اى به جز تسليم نباشد ؛ و حضرت آخوند نيز قبول آن فرموده‌اند . و اما مذمّت بايزيد را از كتاب تبصرة العوام نقل نموده‌ايم كه از كتاب‌هاى معتبر شيعه است ؛ و ديگر مذمّت وى از كتاب تذكرة الاولياء نقل شده كه تابعان حلّاج و بايزيد صاحب آن را عظيم مىدانند و بزرگ مىشمارند ، و اگر چنانچه چيزهايى كه در اين كتاب است ، دليل مذموميّت بايزيد نشود ، دليل خوبى او نيز نمىشود و شما را دليلى بر خوبى او به غير از نقلى چند كه در اين كتاب‌ها است ، نيست . پس چون بىدليل مريد ايشان شده‌ايد و تعصّب بيهوده مىكشيد و عالمى را به ضلالت مىاندازيد و الله يهدى من يشاء الى صراط مستقيم .\r\nفصل اول از باب چهارم : ماتن [ قمى 
  ] در اصل رساله مىگويد : و علامهء حلى كه از بزرگان علماى شيعه و مشهور عالم است ، حلّاج را در كتاب خلاصه مذمت نموده « 3 » و لعن كرده و شيخ طبرسى كه از اكابر علماى شيعه است ، در كتاب احتجاج « 4 » حلّاج را از آن دروغ‌گويان شمرده كه لاف وكالت صاحب الزمان عليه السلام مىزده‌اند ؛ و در كتاب تبصرة\r\n\r\n\r\n","description":"","footnote":"\r\n( 1 ) . مفيد ، تصحيح الاعتقاد ، ص 134\r\n( 2 ) . نجاشى ، رجال ، ص 401\r\n( 3 ) . حلى ، علامه ، رجال ، ص 274\r\n( 4 ) . بنگريد : طبرسى ، الاحتجاج ، ج 2 ، ص 474\r\n","page_name":" 613 ","page_number":109},
  {"content":"\r\n\r\nالعوام كه تصنيف يكى از اكابر شيعه است ، مذكور است كه حلاج را در سحر مهارت تمام است و شاگرد عبد اللّه كوفى بود و او شاگرد ابو خالد كابلى ، و ابو خالد شاگرد زرقا ، و زرقا از شاگردان سجاح ، و سجاح زنى بود كه دعواى پيغمبرى مىكرد در زمان مسيلمهء كذاب ، و مسيلمه نيز دعواى پيغمبرى مىكرد . و در اين كتاب چند حكايت ياد كرده كه مضمونش اين است كه حلّاج دعواى خدايى مىكرده و مردمان را به سحر فريب مىداده و تكليف مىكرده كه بعضى بر او سجده كنند و مىگفته كه اللّه خداى آسمان است و من خداى زمينم و مريدان را به شهرها مىفرستاده كه مردمان را به وى بخوانند ؛ و نامه نوشته به يكى از مريدان خود بر اين نهج كه : من اللّه الى فلان بن فلان ؛ او را گفتند اين خط تست ، گفت : بلى ، گفتند : چرا چنين نوشتى ؟ گفت : اين جمع الجمع است نزد ما ، و گفت اين كتاب خداست و من و دست در اين ميانه عاريتيم . او را گفتند : كسى ديگر هست كه در اين قول با تو شريك باشد ؟ گفت :\r\nبلى ، شبلى و ابن عطاء و ابو محمد جريرى . و مىگفته كه چون خواهى حج كنى و نتوانى ، در ايّام حج در خانهء چهار سوى پاكيزه درآى و چنان كن كه كسى آمد و شد نكند و آن خانه را طواف كن و اعمال حج به جاى آور ، چنان كه رسم است ؛ پس به سى نفر يتيم طعام ده و خدمت كن و هر يكى را پيراهنى ده و هفت درهم يا سه درهم بده كه اين عمل قائم‌مقام حج باشد . و مدتى در زندان محبوس بود ، آخر بنا بر فتواى قاضيان و مفتيان ، او را بر سر دجله بغداد هزار تازيانه زدند و دست و پايش را بريدند و سرش را از دار آويختند و تنش را سوختند و سرش را در مدت يك سال در تمام خراسان گردانيدند كه بر مردمان معلوم شود كه سر زنديق است . « 1 »\r\nو همچنين در اين كتاب از بايزيد و شبلى و غير ايشان از پيروان حلّاج ، كلمات كفر نقل كرده و از چيزهايى كه در حق بايزيد گفته ، يكى آن است كه بايزيد مىگفته كه ، خدا هر شب از آسمان به زمين آيد تا سخن گويد با ابدالان ، و كسانى كه عاشق اويند ؛ و نام‌هاى ايشان را بنويسد تا روزى كه روح را به روح و نور را به نور جزا دهد . آنگاه ، زمين را پرخيرات‌وبركات كند و بعد از آن ، با عزّ و جلال و عظمت خود برود و مىگفت كه بر آسمان رفتم و يك‌به‌يك آسمانها را گرديدم و بر بالاى آسمان هيچ‌كس را نديدم ، خيمه بر عرش زدم و نشستم . يكى از ايشان - يعنى صوفيان - پيش او نشسته بود ؛ گفت هر شب در خانهء كعبه روم\r\n\r\n\r\n","description":"","footnote":"\r\n( 1 ) . رازى ، تبصرة العوام ، صص 122 - 127 . در حاشيهء مرعشى : بايد دانست كه هريك از اين مباحث را كه مؤلف اصل رساله دربارهء حلاج ذكر كرده از روى ايجاز ، صاحب « توضيح المشربين » به تفصيل در كتاب مذكور آورده و به غير آن ، روايات بسيار از ثقات و عدول در باب او نقل نموده ؛ پس هر كه اندك شعورى دارد مىداند كه قدماى علماى شيعه بر احوال حلاج و امثال او اعرف‌اند و مدار جرح و تعديل بر قول ايشان است نه بر گفتار بعضى متأخرين كه گول مبتدعه خورده‌اند و تقليد يكديگر نموده‌اند .\r\n","page_name":" 614 ","page_number":110},
  {"content":"\r\n\r\nو طواف كنم و به موضع خود آيم . چون مكرر گفت ، بايزيد گفت بهتر از تو كسى هست كه كعبه هر شب به زيارت وى آيد . « 1 »\r\nاى مسلمانان ! ببينيد كه اين بىدينان چه دعوىها كرده‌اند و چه خرابىها به دين اسلام رسانيده‌اند . بيچارگان را گمراه و حيران ساخته‌اند . اگر كسى خواهد كه بداند كه در حق ايشان چه گفته ، بايد كه آن كتاب را مطالعه نمايد .\r\nو در كتاب تذكرة الاولياء نقل شده كه روزى يكى از مريدان بايزيد گفت كه ، در حديث حضرت رسالت پناه صلى الله عليه و آله مذكور است كه در روز قيامت ، حق سبحانه و تعالى لواى حمد را به من شفقت خواهد كرد و در زير لواى حمد الهى ، جميع كاينات از مؤمنين خواهد بود . شيخ مذكور گفت كه ، و اللّه كه لواى من اعظم از لواى محمد صلى الله عليه و آله است . لعنت خدا بر گويندهء اين كلام باد .\r\nو باز نقل شده كه يكى از بايزيد پرسيد كه ، چرا نماز شب نمىگزارى ؟ گفت : مرا فراقت نماز نيست . من گرد ملكوت مىگردم ، هر كجا افتاده‌اى است ، او را دست مىگيرم . و گفت خداى را به خواب ديدم كه گفت ، بايزيد چه مىخواهى ؟ گفتم من آن مىخواهم كه تو مىخواهى ، گفت من تو را ام چنان كه تو مرائى . « 2 »\r\nباز نقل شده كه يكى از اين شيخ شياطين سؤال كرد كه ، عرش چيست ؟ گفت : منم . گفت قلم چيست ؟ گفت منم . گفت : لوح چيست ؟ گفت : منم . گفت : مىگويند خداى را بندگانند ، بدل جبرائيل و ميكائيل و اسرافيل و عزرائيل ، گفت : هر چهار منم . گفت : خداى را بندگان‌اند بدل ابراهيم و موسى و عيسى و محمد صلى الله عليهم اجمعين ؛ گفت : آن هم منم . آن مرد خاموش شد . « 3 »\r\nو باز نقل شده است كه شخصى به بايزيد گفت ، كه به حق عزّت خداى « 4 » كه از آن فتوحى كه تو را دوش بوده است ، مرا نصيبى كن . شيخ ملعون گفت : اگر صفوت آدم و قدس جبرئيل و خلّت ابراهيم و كلمهء موسى و طهارت عيسى و حبيبيّت « 5 » محمد صلى الله عليه و آله به تو دهند ، زينهار راضى نشوى [ و بايد كه ماوراى اين ، چيزى ديگر طلب كنى و صاحب همّت باشى 
  ] و به هيچ‌يك از اينها سر فرودنياورى كه به هر چه سر فرودآورى بدان\r\n\r\n\r\n","description":"","footnote":"\r\n( 1 ) . رازى ، تبصرة العوام ، ص 127\r\n( 2 ) . عطار ، تذكرة الاولياء ، ص 171\r\n( 3 ) . عطار ، همان ، ص 171\r\n( 4 ) . در ملى و مرعشى : به عزّت جوانمردى .\r\n( 5 ) . در تذكرة الاولياء چاپى : محبّت .\r\n","page_name":" 615 ","page_number":111},
  {"content":"\r\n\r\nمحجوب گردى . « 1 »\r\nو نقل شده كه بايزيد گفت : يك‌بار به خانهء كعبه شدم ، خانه را ديدم . و دويم بار خداى خانه را ديدم و سيوم بار نه خدا و نه خانه را ديدم .\r\nاى مسلمانان ! ملاحظهء اين كلمات نماييد و فكرى به حال خود بكنيد و از پيروى اين خراب‌كنندگان دين خدا پرهيز نماييد .\r\nفصل دويم از باب چهارم : محشّى [ مجلسى 
  ] : چون مذكور شد كه افتراهاى جاهلان نسبت به علماى ربّانى مسموع نيست ، متوجه اين قسمت مقالات شدن مشروع نيست . با آن كه علامه حلى رحمه الله در شرح تجريد نقل كرده ، با بايزيد سقاى حضرت امام جعفر صادق عليه السلام بوده . « 2 » و چون مناسب بود حكايتى از استاد خود شيخ بهاء الدين محمد رحمه الله شنيدم كه مىفرمود كه با پادشاه مرحوم شاه عباس - انار الله برهانه - بر سر قبر امام‌زادهء بسطام رفتيم و بعد از زيارت گفتيم كه برويم به زيارت بايزيد . عالمى شيرازى با ما بود ، گفت : چه مىرويم بر سر قبر اين سنّى . من گفتم كه ، شيرازيان طعن سنّى بر جبل‌عامليان نمىتوانند زد ، و هنوز بر در خانه‌هاى شما نوشته است ، اين بيت : « سنيان لعن بر امام شما » / / « بر نماز على الدّوام شما » . او گفت كه ، بايزيد باعث قتل امام‌زاده شده . من گفتم :\r\nپادشاهم ! بايزيد را علامهء حلى در شرح تجريد نقل كرده كه او سقاى خانهء امام جعفر صادق عليه السلام بوده « 3 » و چون مدتى مديد در خدمت آن حضرت به سقايى مشغول بود و\r\n\r\n\r\n","description":"","footnote":"\r\n( 1 ) . عطار ، تذكرة الاولياء ، ص 147 ( با تغيير عبارت ) .\r\n( 2 ) . صاحب كتاب « توضيح المشربين » مىگويد كه مرد خردمند منصف ، بايد كه فصل اول و دويم باب سيم را مطالعه نمايد و در فصل اول و دويم اين باب كه باب چهارم است از اين كتاب ، تأمل كند . ماتن چيزى چند از جمعى از اكابر علماى شيعه كه يكى از ايشان علامهء حلى است ، در طعن بايزيد و حلاج نقل كرده ، و حضرت آخند آن بزرگان را همه جاهلان خوانده ، و گفتار ايشان را مزخرف نام كرده ، و قول ايشان را افترا شمرده ، و باز قول علامه را كه يكى از جاهلان است به اعتقاد او ، دليل بر مدعاى خود ساخته . . .\r\nمطلب علامه را نيافته ، پس به غير آن حمل بر بىشعورىهاى حضرت آخوند كنيم و گوييم ، در حال نوشتن اين كلمات ، مست عشق بوده و از خود خبر نداشته ، چاره نداريم . و بعد از اين چند كلمه ، صاحب كتاب « توضيح » تعداد اولاد حضرت امام جعفر صادق عليه السلام نموده و مدافن ايشان را نشان داده و بيان كرده كه امامزاده‌اى كه در بسطام مدفون است ، به واسطه ، امامزاده است و در زمان حضرت امام جعفر عليه السلام نبوده و آن حكايت كه حضرت آخند نقل كرده كه امام فرزند خود را رفيق بايزيد گردانيد ، غلط است و ثابت گردانيده كه بايزيد معاصر آن حضرت نبوده و به مدتى بعد از شهادت آن حضرت متولد شده ؛ چون فصل چهارم اين باب كه مشتمل بر اين مضامين است طولى داشت و اين حاشيه را گنجايش آن نبود ، اشارتى به آن مضامين نمود . پس هر كه را ميل اطلاع باشد ، به آن كتاب رجوع نمايد ؛ و الله يهدى من يشاء الى صراط مستقيم و هو بكل شىء عليم .\r\n( 3 ) . حلى ، علامه ، كشف المراد فى شرح تجريد الاعتقاد ، ص 422 . عبارت علامه چنين است : فأبو يزيد البسطامى كان يفتخر بأنه يسقى الماء لدار جعفر الصادق عليه السلام .\r\n","page_name":" 616 ","page_number":112},
  {"content":"\r\n\r\nحضرت او را قابل ارشاد خلايق مىدانست ، به واسطهء رياضات و مجاهداتى كه در خدمت آن حضرت كشيد ، او را مرخص ساخت و فرزند خود را به او سپرد كه با خود به بسطام آورد . عاقبت اهل بسطام در فرودآوردن امام‌زاده در محلهء خود نزاع نمودند و به جنگ كشيد تا آن كه از يك طرف سنگى بر امام‌زاده خورد و شهيد شد ؛ و معلوم نيست كه اهل بسطام نيز معاقب باشند ؛ چون به واسطهء دوستى اين حركت از ايشان واقع شد . و ديگر حكايت در خوبىهاى بايزيد نقل شده ، فرمود كه اين حاشيه گنجايش آن ندارد و بعد از آن حكايات ، شاه عالم پناه را به زيارت بايزيد برديم . اتفاقا بر سر قبر بايزيد ، مثنوى ملّاى روم گذاشته بود . من گفتم : پادشاهم ! احوال بايزيد را از ديوان مولانا باز كنيم . چون باز كرديم در اول صفحه اين بيت آمد ؛ بيت :\r\n از برون طعنه زنى بر بايزيد * وز درونت ننگ مىدارد يزيد \r\nبعد از آن حال ، شاه فرمود كه ، تلقين زيارت شيخ كن ، زيارت شيخ كرديم .\r\nمجملا هرگاه شخصى به حسب ظاهر از صلحا باشد ، مشروع نيست اقاويل مجاهيل را دربارهء او نقل كردن و موجب سبّ و لعن ساختن ، با آن كه بر تقديرى ، اين كلمات از او باشد ، قابل تأويل هست . چنان كه شيخ روزبهان فارسى در كتاب شرح تأويلات شطح و طامات « 1 » صوفيه نقل كرده است و اين كلمات غالبا از روى جنون عشق از ايشان صادر شده ؛ و قطع نظر از تأويلات ديگر كه اين مقام گنجايش ذكر آن ندارد ، پس به حسب اخبار و احاديث مهما امكن ، واجب است حمل كلمات مؤمنان را بر تقيّه يا محامل صحيحه نمودن ؛ و اگر جمعى معتقد بايزيد بوده باشند ، به گمان آن كه او خدمتكار حضرت بوده است و شيعه بوده است ، مثاب خواهند بود ، اگر چه در واقع بايزيد سنى و ملعون بوده باشد ؛ خصوصا هرگاه كه ايشان در زمان تقيّه بوده‌اند و اخفاى حال خود مىنموده‌اند ، كى مشروع است سبّ و لعن ايشان كردن با آن كه هيچ‌كس مذهب بايزيد و منصور نداند . بسيار باشند كه نام اين جماعت را نشنيده باشند ، بلكه طريقهء علماى اين فن آن است ؛ چنان كه افضل العلماء سيد شريف آملى در كتب خود ذكر كرده است كه اين طريقهء اصحاب سرّ ائمهء معصومين است و جمعى از ايشان را ياد كرده ، از آن جمله اخبار احاديثنا صعب مستصعب ، لا يحتمله [ يتحمّله 
  ] الّا ملك مقرّب أو نبىّ مرسل أو مؤمن امتحن اللّه قلبه للايمان « 2 » و احاديث سلمان و ابو ذر را نقل كرده است كه حضرت امير المؤمنين عليه السلام مىفرمايد كه ، اگر ابو ذر بداند آنچه در قلب سلمان است ، هرآينه خواهد گفت : رحم الله\r\n\r\n\r\n","description":"","footnote":"\r\n( 1 ) . روزبهان بقلى شيرازى ، شرح شطحيّات ، به كوشش هانرى كربن ، تهران ، انجمن ايرانشناسى فرانسه ، كتابخانهء طهورى ، 1374\r\n( 2 ) . كلينى ، همان ، ج 1 ، ص 401\r\n","page_name":" 617 ","page_number":113},
  {"content":"\r\n\r\nقاتل سلمان ! « 1 » و غير آن از احاديث كميل كه ان فيها لعلوما جمّة لو أصبت جملة و حديث « اولست صاحبك سرّك » و الله يهدى من يشاء الى صراط مستقيم .\r\nفصل سيوم از باب چهارم : ماتن [ قمى 
  ] در جواب محشى [ مجلسى 
  ] مىگويد : حضرت آخوند در مقام ستايش بايزيد فرموده‌اند كه علامهء حلى رحمه الله گفته كه بايزيد سقاى حضرت امام جعفر صادق عليه السلام بوده ؛ عجب كه حضرت آخوند نفهميده كه سقايى دليل خوبى نيست ، مگر حال عايشه و حفصه و پسر نوح و جعفر كذّاب را ندانسته‌اند ؟ و حضرت آخوند نيافته كه علامهء حلى به چه تقريب اين را گفته . بدانكه علامه حلى رحمه الله خواسته كه سنيان را الزام دهد و بيان كند كه اهل بيت پيغمبر صلى الله عليه و آله از هركس بهترند ؛ پس سنيان را گفته كه ، بايزيد كه شما او را از بزرگان اوليا مىدانيد ، سقاى امام جعفر عليه السلام است ، چنان كه در مقام الزام سنيان ، علماى شيعه مىگويند كه ابو حنيفه كه امام شما است ، شاگرد حضرت امام جعفر عليه السلام است . پس معلوم شد كه ، آنچه حضرت آخوند گمان كرده كه دليل خوبى بايزيد است ، دليل نيست ، بلكه نقل علامه دليل مذمّت بايزيد است ؛ چرا كه بايزيد اگر خوب مىبود و از صالحان شيعه مىبود ، سنيان او را ولىّ نمىدانستند و شيعيان او را مىشناختند و در كتاب‌هاى خود ذكر خوبى او مىنمودند .\r\nو ديگر حكايت عاميانه نقل نموده‌اند و به شيخ رحمه الله نسبت داده‌اند كه در مرقد بايزيد به ديوان ملاى روم فال گرفتند كه حال بايزيد را معلوم كنند . آيا ندانسته‌اند كه فال گرفتن ، طلب غيب كردن است و طلب غيب كردن از كتاب ملاى روم و غير آن ، بىرخصت خدا و رسول و ائمه صلوات اللّه عليهم جايز نيست ؟ حتى نهى از فال گرفتن به كلام مجيد واقع شده ، بكله اگر كسى از روى فال حكم به خوبى و بدى كسى نمايد ، بر خدا افترا نموده خواهد بود ؛ چرا كه حق تعالى در كلام مجيد فرموده  آللَّهُ أَذِنَ لَكُمْ أَمْ عَلَى اللَّهِ تَفْتَرُونَ  « 2 » و ترجمه‌اش اين است كه خدا شما را اذن داده يا بر خدا افترا مىكنيد .\r\nو اما استخاره ، چون اهل بيت عليهم السلام رخصت داده‌اند و تعليم فرموده‌اند ، بدان عمل مىنماييم و استخاره غير فال است ، چنان كه بر عاقل بصير پوشيده نيست . و اللّه يهدى من يشاء الى صراط مستقيم .\r\nديگر ، ماتن [ قمى 
  ] در جواب محشى [ مجلسى 
  ] مىگويد : اگر چنان چه حضرت آخوند حكايت را كه نقل كرده‌اند ، دليل خوبى بايزيد مىدانند ، بيان نموديم كه غلط [ اشتباه 
  ] كرده‌اند ؛ و اگر چنان چه دليل خوبى نمىدانند ، نقلش بيهوده و بيجاست . ديگر فرمودند كه شخصى كه به حسب ظاهر از صلحا باشد ، مشروع نيست اقوال جاهلان را دربارهء او نقل\r\n\r\n\r\n","description":"","footnote":"\r\n( 1 ) . همان ، ج 1 ، ص 401\r\n( 2 ) . يونس ، 59\r\n","page_name":" 618 ","page_number":114},
  {"content":"\r\n\r\nكردن . مخفى نماند كه ظاهر بايزيد ظاهر صلحا نيست ، چنان كه شما گمان كرده‌ايد ، بلكه ظاهرش كفر است يا فسق و مطلب از نقل بديهياتى كه به ايشان نسبت داده‌اند ، آن است كه مبادا جماعتى از شيعيان علىّ بن ابى طالب عليه السلام كه از روى نادانى دوست اين طايفه شده‌اند ، به كلمات كفرآميز امثال بايزيد خللى در اعتقاد ايشان واقع شود ؛ و تأويلات شيخ روزبهان پسند اهل عقل نيست و كلمات او پر كم از كلمات حلاج و بايزيد نيست ؛ ديگرى مىبايد كه تأويل كلمات او نمايد ، و اللّه يهدى من يشاء الى صراط مستقيم .\r\nايضا ماتن [ قمى 
  ] در جواب محشى [ مجلسى 
  ] مىگويد : مخفى نماند كه تأويل كلمات اين جماعت موجب گمراهى عوام است و اگر چنانچه حضرت آخوند ، گفتگوهاى ايشان را تأويل مىتواند كرد ، گفتگوها و كرده‌هاى [ كردارهاى 
  ] ابو بكر و عمر و عثمان و ساير اهل ضلالت را نيز تأويل مىتواند كرد و مذهب‌ها را يكى مىتواند ساخت . و اين كه گفتم زمان ايشان زمان تقيّه بوده ، حق است ؛ اما مىگويم كه در زمان تقيه نمىتواند كه علما و بزرگان شيعه به عنوانى تقيّه نمايند كه سنيان ايشان را اوليا دانند و شيعيان ايشان را نشناسند .\r\nو اين كه گفته كه هيچ‌كس مذهب بايزيد و حلّاج را ندارد ، غلط است ، بلكه همهء اين طايفه كه حضرت آخوند از مريدان ايشان است ، طرز و طريقهء خود را طرز و طريقهء حلّاج و بايزيد مىدانند و در نظم و نثر خود ايشان را مدح و ثنا مىنمايند . پس حضرت آخوند يا آن است كه تتبع كلام ايشان كم كرده‌اند ، با آن همه مريدى ، و يا آن است كه در اين گفتگوها عناد مىورزد .\r\nو حديثى كه نقل كرده‌اند ، دليل ايشان نمىشود ؛ چرا كه مىتواند بود كه مراد امام عليه اين باشد كه احاديث ما از اين حيثيت كه مشتمل است بر چيزى چند كه مستبعد است و از طور و طريقهء عقل بيرون است ، مثل حديث معراج و حديث رجعت و حديث عذاب قبر و امثال آن ، قبولش صعب و دشوار است ، مگر بر مؤمنان صادق الايمان ؛ و مىتواند بود كه مراد اين باشد كه احاديث ما چون اكثرش مشتمل است بر امر و نهى و خلاف مقتضاى طبع است ، قبولش صعب و دشوار است ؛ يا آن كه احاديث ما از اين جهت كه مخالف اعتقاد اكثر اهل عالم است كه سنيان باشند و ساير كفّار ، قبولش دشوار است مگر بر اهل ايمان . و حديث سلمان و ابو ذر ، دخلى به مدعاى ايشان ندارد و سلمان از اهل بيت بود و مىتواند كه صاحب اسم اعظم باشد و به بركت اسم اعظم چيزها از وى ظاهر شود كه موجب انكار جمعى شود كه تصور حال او ننموده باشند ؛ و يا آن كه سلمان صاحب علم بسيار بود ، از فضايل اهل بيت و غير آن ، كه هركس را فهم آن ممكن نبود . پس اگر چنانچه اظهار بعضى از آن مىنمود و جمعى كه از تصور آن عاجز بودند ، بر وى انكار مىنمودند و از بهر كشندهء وى طلب آمرزش مىكردند ، و مؤيد اين قول خطبه‌اى است كه شيخ طبرسى\r\n\r\n","description":"","footnote":"","page_name":" 619 ","page_number":115},
  {"content":"\r\n\r\nدر كتاب احتجاج از حضرت سلمان نقل نموده و بعضى از آن خطبه كه دخل به مدعاى ما دارد اين است :\r\nفلو حدّثتكم بكلّ ما أعلم من فضائل امير المؤمنين صلوات الله عليه ، لقال طائفة منكم هو مجنون و قال طائفة اخرى اللّهم اغفر لقاتل سلمان « 1 » و معنىاش اين است كه اگر بگويم آنچه مىدانم از فضايل علىّ بن ابى طالب عليه السلام ، طايفه‌اى خواهند گفت كه ، سلمان مجنون است و طايفه‌اى خواهند گفت كه ، خدايا بيامرز كشندهء سلمان را . پس بنا بر آنچه گفتيم ، مىتواند بود كه حديث مذكور دليل كفر و زندقهء تابعان حلّاج باشد ؛ و اللّه يهدى من يشاء الى صراط مستقيم .\r\nفصل اول از باب پنجم : ماتن [ ملا محمد طاهر 
  ] در اصل رساله مىگويد : صاحب كتاب تبصرة العوام پيروان حلّاج را شش قسم كرده و از ايشان كفرها نقل نموده « 2 » و در اين كتاب گفته كه سنيان اين جماعت را اولياء و اهل كرامت مىدانند و دليل بر حقيقت قول اين مرد عالم فاضل بسيار است ؛ يكى آن كه علماى شيعه‌اى كه در قديم بوده‌اند ، كتاب‌ها تصنيف كرده‌اند و اسم‌هاى شيعيان و دوستان اهل بيت را جمع كرده‌اند و در آن كتاب‌ها نام نبرده‌اند كسى را از شيعيان كه خانقاه‌نشين و وجد و سماع كن و نعره‌زن و عشق‌باز بوده باشد يا يكى از اعتقادات كه به پيروان حلّاج و بايزيد نسبت داده‌اند ، به وى نسبت داده باشند ؛ و اين دليل است بر اين كه هرگز اين طريقه در ميان شيعه نبوده كه اگر مىبود ، مىبايست كه بگويند ؛ بلكه اين طريقه هميشه در ميان سنّيان بوده و پادشاهان سنّى در هر زمان ايشان را عزّت مىداشته‌اند و از براى ايشان خانقاه مىساخته‌اند . دليل ديگر آن كه ، شهرى چند كه مشهورند به شيعگى ، مثل دارالمؤمنين قم و استرآباد و سبزوار و جبل عامل و حلّه در آن شهرها خانقاه قديم نمىباشد ، با آن كه در قم گنبدهاى قديم بسيار است ؛ و در شهرهاى سنيان خانقاه قديم متعدد به هم مىرسد . و اين دليل است بر اين كه اين طريقه در ميان شيعيان نبوده . »\r\nفصل دويم از باب پنجم : محشى [ محمد تقى مجلسى 
  ] مىفرمايد : اين هيچ دغدغه نيست كه متصوّفان سنّى بسيار بوده ، چنان كه مخربان علم و علما بسيار بوده‌اند و اين قدح از تصوف و علم نمىكند ؛ و آن كه خانقاه نبوده در زمان حضرات ، مدارس نيز نبوده و اگر اينها بدعت بوده باشد ، يا بدعت مستحبّه خواهد بود يا جايز ؛ چنان كه شيخ شهيد عليه الرحمة در قواعد ذكر كرده است : اما عزلت و انزوا مطلوب است به واسطهء اصلاح نفس امّاره ، اگر جمعى به واسطهء تهذيب اخلاق از مرض‌هاى نفسانى كه عالميان را احاطه كرده\r\n\r\n\r\n","description":"","footnote":"\r\n( 1 ) . الاحتجاج ، ج 1 ، ص 110 ؛ بحار الانوار ، ج 29 ، ص 79\r\n( 2 ) . تبصرة العوام ، صص 122 - 133\r\n","page_name":" 620 ","page_number":116},
  {"content":"\r\n\r\nاست ، سيما طلبه را چنان چه بر خبير بصير مخفى نيست ، عزلتى و انزوايى اختيار نمايد و به مجاهدهء نفس كه جهاد اكبر است ، مشغول شود ، مذموم نخواهد بود ؛ بلكه اوجب واجبات است ؛ چو ظاهر است كه مرض ريا و كبر و حسد و بخل و عجب و غير آن از امراض مهلكه كه مذمّت آن در كافى و غير آن مذكور است ، بدون رياضت و مجاهدهء نفس و هوا نمىشود .\r\nو اگر مولانا به مطالعهء احياء احياء علوم [ دين 
  ] « 1 » مشغول شود كه تصنيف شيعه است و پاره‌اى فكر كنند در احوال خود ، هرآينه ترك همه نموده ، مشغول رياضت نفس خود خواهد شد و لكن المرء عدوّ لما جهل ؛ و اللّه يهدى من يشاء الى صراط مستقيم .\r\nفصل سيوم از باب پنجم : ماتن ( ملا محمد طاهر ) در جواب محشى [ مجلسى 
  ] مىگويد : از اين گفتگو معلوم مىشود كه حضرت آخوند غورى در گفتگوهاى ما ننموده ، متعرض جواب شده‌اند ؛ بنا بر اين است كه گفتگوهاى نامناسب مىكنند . ما در اين رساله چنين گفته‌ايم كه در شهرى چند كه به شيعگى مشهور است ، مثل قم و حلّه و غير آن ، خانقاه قديم نمىباشد و در شهرهاى سنى خانقاه قديم بسيار است ؛ و از اين معلوم مىشود كه شيعيان طريقهء اهل خانقاه نداشته‌اند و طريقهء ايشان غير طريقهء تابعان حلاج و بايزيد است ؛ و گفتگويى كه حضرت آخوند نموده‌اند ، هيچ مناسبتى به گفتگوهاى ما ندارد .\r\nو اين كه فرموده‌اند كه عزلت از براى جهاد نفس مذموم نيست ، حق است ؛ به شرطى كه مستلزم ترك سنت‌هاى حضرت رسالت پناه صلى الله عليه و آله نباشد ؛ مثل نماز در مسجد با جماعت كردن و قضاى حاجت مؤمنان نمودن . و امّا چلّه به عنوانى كه تابعان حلاج مىدارند ، موجب ترك بسيارى از سنت‌هاى حضرت پيغمبر صلى الله عليه و آله است ؛ بلكه باعث خبط دماغ و ظهور ماليخولياست ؛ پس بايد از آن اجتناب نمود و طريق اهل بيت پيش بايد گرفت ، و طريقهء اهل بيت در جهاد نفس آن است كه دست از فضول دنيا كشيده ، و با دل خالى در گوشه‌اى نشسته ، به تناول جلّاب ذكر مرگ مشغول شوند تا رفته رفته حبّ دنيا كه مادهء تمام مرض‌هاى نفسانى است ، به تحليل رود ؛ پس آنگاه به شربت حيات‌بخش ذكر اللّه و فكر در آلاء اللّه ، نفس را تقويت نمايند تا رفته رفته به كمال صحّت و عافيت رسد و شايستهء دخول خلوتگاه انس شود ، و لايق جلوس بر بساط شهود و حضور شود ، و قابل تكيه زدن بر متكاى رضا و تسليم گردد . و اين طرفه كه حضرت آخوند را گمان اين است كه ما احياء علوم را نديده‌ايم و مطالعه نكرده‌ايم و گمان كرده‌اند كه نفس را به مجاهده و رياضت بسيار اصلاح نموده‌اند ، عزيزا ! اگر چنانچه شما خود را به رياضت اصلاح نمىكرديد ، پس نفس شما چون مىبود ؟ واقع اين همه خشونت و درشتى با سبق آشنايى\r\n\r\n\r\n","description":"","footnote":"\r\n( 1 ) . مقصود كتاب المحجة البيضاء اثر فيض كاشانى است .\r\n","page_name":" 621 ","page_number":117},
  {"content":"\r\n\r\nمىتوان نمود ؟ و اللّه يهدى من يشاء الى صراط مستقيم .\r\nفصل اوّل از باب ششم : ماتن ( ملا محمد طاهر ) در اصل رساله مىگويد : دليل ديگر آن كه شيخ عطار و ملّاى جامى و غير ايشان ، كتاب‌هايى تصنيف كرده‌اند و پيروان اين طايفه را شمرده‌اند و ايشان را ولىّ [ اولياء 
  ] نام كرده‌اند و يك پير ولىّ نام نبرده‌اند كه از اهل قم يا سبزوار يا استراباد و يا جبل عامل يا حلّه بوده باشد ؛ پس معلوم شد كه شيعيان در هر زمان امامان خود را اولياء مىدانستند و پيروى ايشان و فرزندان صالح ايشان مىنمودند و فريب چرخ و سماع و كشف و كرامات حيله‌گران نمىخورده‌اند ؛ بلكه اين هنگامه هميشه در ميان سنيان گرم بوده و اين بنا بر آن است كه ايشان را امام معقولى نبوده كه دست در دامن او زنند ؛ بنا بر اين ، در هر زمان از براى خود پيران مىتراشيده‌اند و كشف و كرامات بر ايشان مىبسته‌اند و دست بر دامن ايشان مىزده‌اند ؛ اما شما اى دوستان و شيعيان علىّ بن ابى طالب عليه السلام ! چه گله داريد از امامان خود كه ايشان را مىگذاريد و به در دشمنان دين ، به دريوزه مىرويد و طريقه و آداب ايشان را پيش مىگيريد ؟ مگر امامان خود را خوب نشناخته‌ايد ؟ بدانيد كه همچنان كه در هيچ امّت ، پيغمبرى مثل پيغمبر ما نبوده است ، در هيچ امّت ، امامى مثل امامان ما نبوده [ و فضايل و كمالات ايشان در كتاب‌هاى شيعه و سنى مذكور است و 
  ] وصف ايشان نه چنان است كه بر زبان قلم بيان توان نمود . بيت :\r\n كتاب فضل تو را آب بحر كافى نيست * كه تر كنى سر انگشت و صفحه بشمارى \r\nو از حضرت پيغمبر صلى الله عليه و آله روايت شده كه فرمود كه ، من در ميان شما مىگذارم دو چيز بزرگ را كه اگر پيرو آن دو چيز شويد ، هرگز گمراه نخواهيد شد ؛ و آن دو چيز قرآن است و عترت من ؛ و مراد آن حضرت از عترت دوازده امام است . و ديگر از حضرت پيغمبر صلى الله عليه و آله مشهور است كه فرمود كه ، مثل اهل بيت من ، مثل كشتى نوح است كه هر كه در آن كشتى نشست ، نجات يافت و هر كه مخالفت ورزيد غرق شد . پس از اين دو حديث صحيح كه در كتاب‌هاى شيعه و سنى مذكور است و در ميان مخالف و موافق مشهور است ، معلوم شد كه هر كه طريقى اختيار نمايد كه غير طريق ائمه معصومين عليهم السلام باشد ، در بيابان ضلالت گمراه و در درياى شقاوت هلاك خواهد شد .\r\nفصل دويم از باب ششم : محشى ( ملا محمد تقى مجلسى ) مىفرمايد : از اين گفتگوها معلوم مىشود كه مولانا امامان خود را نشناخته‌اند و اعتقاد او اين است كه همين طريقهء ظاهر داشته‌اند و از مراتب عشق و محبّت الهى و ساير مراتب كماليه بىبهره بوده‌اند ؛ يا اگر بهره‌اى داشته‌اند ، بخل و ضنّت كرده ، شيعيان خود را از آن خبر نكرده‌اند . حاشا و كلا ! چه قرآن و احاديث اهل بيت مشحون است از اين طريقه و الحمد للّه كه سنيان از نوع احاديث بهرهء تمام ندارند ؛ و ليكن جمعى كه بويى از محبّت الهى نبرده‌اند و مكايد نفس و شيطان را\r\n\r\n","description":"","footnote":"","page_name":" 622 ","page_number":118},
  {"content":"\r\n\r\nندانسته‌اند ، اگر هزار آيه و حديث مىبينند ، نمىفهمند ، مثل صاحب كشاف در تفسير  يُحِبُّهُمْ وَ يُحِبُّونَهُ  « 1 » حمل بر اعتقاد و طريقهء خود مىكنند .\r\nاگر شخصى خواهد كه هدايت يابد ، بايد كه مخلّيا الطبع [ مخلّى بالطبع 
  ] شود و پاره‌اى فكر در احوال مبدأ و معاد خود كند و بعد از آن البته حق سبحانه او را هدايت خواهد نمود .\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  . « 2 »\r\nحكايتى از شيخ مرحوم بهاء الدين محمد رحمه الله به خاطر رسيد ، نقل فرموده‌اند كه يكى از اولياء اللّه مىفرمود كه طريقهء ما بسيار نزديك است و راه ما به حق سبحانه و تعالى در چهل روز حاصل مىشود و موافق حديث نبوى كه من أخلص للّه أربعين صباحا فتح اللّه ينابيع الحكمة من قلبه على لسانه « 3 » ترجمه‌اش اين است كه ، هر كه چهل روز خالص از براى خدا باشد ، حق سبحانه و تعالى چشمه‌هاى حكمت از دل او بر زبان او جارى سازد ، يكى از علماى ظاهر حاضر بود ، رفت و چهل روز عزلت كرد و بعد از آن به نزد شيخ آمد كه من اربعين داشتم و بر من هيچ‌چيز مكشوف نشد ؛ اين شيخ گفت : تو اربعين را به واسطهء آزمايش داشتى نه از براى خداى تعالى ؛ بواسطهء همين چيزى بر تو مكشوف نشد ؛ قطع نظر از آن كه آداب رياضت نفس خود را در اربعين ندانسته بودى ؛ بعد از آن تلقين او كرد و او را در اربعين موافق قانون نشانيد و بر او ابواب حكمت مفتوح شد ؛ و آن كه حضرت مولانا مستند خود ساخته‌اند كه ما نيز در اربعين نشستيم و چيزى بر ما مفتوح نشد ، ظاهرا به واسطهء عدم پير بوده است ؛ چه بسيار مشكل است متابعت ديگران كردن ، چنان كه در فقه و حديث جمعى كه نزد شخصى نخوانده‌اند و پيش خود بر آمده‌اند ، از آن بهره‌اى ندارند ؛ و اللّه يهدى من يشاء الى صراط مستقيم .\r\nفصل سيوم از باب ششم : ماتن ( ملا محمد طاهر ) در جواب محشى [ مجلسى 
  ] مىگويد : اين طرفه كه حضرت آخوند بر ما افترا كرده‌اند كه ما گفته‌ايم كه ما خود چله داشته‌ايم و بر ما چيزى ظاهر نشده ، و اين را دليل بطلان طريقهء تابعان حلّاج و بايزيد ساخته‌ايم ، پس فرموده‌اند كه اين بنا بر آن است كه از پير ارشادى نداشته‌ايد ، اين طرفه كه ما در اين رساله ذكر اين نكرده‌ايم كه چلّه بر آورده‌ايم و حاشا كه كارى كنيم كه اهل بيت پيغمبر صلى الله عليه و آله ما را به آن ارشاد نفرموده باشند ؛ گويا كه ايشان غور در عبارت رساله ننموده ، متوجه جواب شده‌اند و بنا بر اين است كه گفتگوهاى پريشان نموده‌اند ؛ يا آن است كه باطن شرع ايشان را زده و بنا بر اين نمىتوانند مربوط گفت .\r\n\r\n\r\n","description":"","footnote":"\r\n( 1 ) . مائده ، 54\r\n( 2 ) . عنكبوت ، 69\r\n( 3 ) . جامع الاخبار ، ص 94 ؛ بنگريد : بحار الانوار ، ج 67 ، ص 249\r\n","page_name":" 623 ","page_number":119},
  {"content":"\r\n\r\nالحمد لله كه حق تعالى به فضل خود دل ما را از پيروى غير اهل بيت عليهم السلام گردانيده و توفيق داده كه سالها احاديث اهل بيت را بر محدّثين معتبر خوانده‌ام و از صلحاى مشايخ ، اجازت حديث گرفته و تا زنده‌ام به توفيق ربّانى پيروى اهل بيت مىنمايم و از طريق غير ايشان كه موجب ضلالت است ، اجتناب مىكنم و فريب غولان راه دين نمىخورم ؛ و اللّه يهدى من يشاء الى صراط مستقيم .\r\nديگر ماتن ( ملا محمد طاهر ) در جواب مخشى [ مجلسى 
  ] مىگويد : اين گفتگوها كه حضرت آخوند كرده‌اند و بر ما طعن‌ها زده‌اند ، بنا بر آن است كه گمان كرده‌اند كه ما انكار طريق محبت و شوق مىنماييم ؛ و ما پيش از شروع در جواب ، بيان اعتقاد خود در شوق و محبت نموديم ؛ پر عجب است كه حضرت آخوند مىفرمايد كه احوال و اقوال مسلمانان را حمل بر صحّت بايد نمود و با اين حال در اين رساله يك گفتگوى ما را حمل بر صحّت ننموده‌اند و نهايت درشتى و ناهموارى فرموده‌اند .\r\nو حديث من أخلص للّه . . . دخلى به مقصد تابعان حلّاج و بايزيد ندارد ، بلكه هر كه چهل صباح به ياد مرگ مشغول شود و به فكر و ذكر بگذراند ، به هر عنوان كه باشد و در هرجا كه باشد ، چشمه‌هاى حكمت از دلش بر زبانش جارى خواهد شد ؛ و مراد از اين حكمت ، نصيحت و پند است و گفتگويى چند كه به مقتضاى عقل باشد ؛ چرا كه محبت دنيا مانع مشاهدهء حق است ؛ پس اگر كسى چهل صباح به اخلاص بگذراند ، يقين كه محبت دنيا از دلش زدوده خواهد شد و ديدهء دلش بلند خواهد گرديد و حق از باطل امتياز خواهد نمود و گفتگوهاى حكمت‌آميز از چشمهء دلش بر زبانش جارى خواهد شد . و معلوم است كه ، چلّه‌اى كه تابعان بايزيد و حلاج مىدارند ، موجب جريان چشمه‌هاى حكمت نمىشود ؛ مىبايست كه اين كلمات ناخوش درشت كه بر خلاف حكمت است بر زبان حضرت آخوند جارى نشود و قصه‌خوانى كه كرده‌اند و از پير و مريدى مجهول حكايت نقل فرموده‌اند ، بىفايده است و مناسب اهل علم نيست كه در برابر دليلى چند كه در نهايت وضوح است ، به حكايت و نقل اكتفا نمايند ؛ و اللّه يهدى من يشاء الى صراط مستقيم .\r\nفصل اول از باب هفتم : ماتن ( ملا محمد طاهر ) در اصل رساله مىگويد : اى شيعيان بدانيد كه اگر چه در اين زمان ، ديدن امامان ميسّر نيست ، اما آثار و اخبار ايشان در ميان است و علماى دين‌دار از احاديث ايشان كتاب‌هاى بسيار جمع نموده‌اند . رباعى :\r\n گر مهدى هادى ز نظر مسطور است * اما ز وجود او جهان پرنور است \r\n هر چند كه جان ز ديده غايب باشد * از پرتو او كشور تن معمور است \r\nرباعى :\r\n مهدى كه ز وى رونق ايمان باشد * هر چند نهان ز ديده چون جان باشد \r\n\r\n","description":"","footnote":"","page_name":" 624 ","page_number":120},
  {"content":"\r\n\r\n خورشيد بود ز وى جهانى روشن * هر چند به زير ابر پنهان باشد \r\nو از جمله آن كتاب‌ها ، چهار كتاب به غايت عظيم است و در آن احاديث بسيار است و اين چهار كتاب يكى كافى نام دارد و تصنيف پيشواى شيعيان ، محمد بن يعقوب كلينى [ م 329 
  ] است و او اين كتاب را نزديك به زمان امام حسن عسكرى عليه السلام تصنيف نموده ؛ و يكى ديگر من لا يحضره الفقيه است كه راهنماى شيعيان محمد بن بابويه قمى [ م 381 
  ] تصنيف نموده و دو كتاب ديگر تهذيب و استبصار است كه شيخ و استاد شيعه شيخ ابو جعفر طوسى [ م 460 
  ] تصنيف نموده و اين چهار كتاب را كتب اربعه مىگويند . رباعى :\r\n دين را كتب اربعه چون جان باشد * اين چار ، چهار ركن ايمان باشد \r\n هنگام جهاد نفس اين چار كتاب * چارآينهء صاحب عرفان باشد \r\nرباعى :\r\n اى آن كه تو را غلط روى عادت و خوست * رو كن به رهى كه منزل رحمت اوست \r\n مىخوان كتب اربعه كز وى هر سطر * راهى است كه راست مىرود تا در دوست \r\nفصل دويم از باب هفتم : محشى ( ملا محمد تقى ) مىفرمايد : مذكور شد سابقا كه اين كتب اربعه ، مشحون است از ذكر طريق ايشان ؛ خصوصا كافى ، و ليكن هر تابع نفس و هوا نمىيابد ؛ و اللّه يهدى من يشاء الى صراط مستقيم .\r\nفصل سيم از باب هفتم : ماتن ( ملا محمد طاهر ) در جواب محشى [ مجلسى 
  ] مىگويد كه : حضرت آخوند يك حديث نقل فرمايند كه موافق قول و فعل تابعان حلّاج و بايزيد باشد ؛ به دعوى كار درست نمىشود ؛ و اللّه يهدى من يشاء الى صراط مستقيم .\r\nفصل اول از باب هشتم : ماتن ( ملا محمد طاهر ) در اصل رساله مىگويد : اگر جاهلى گويد كه طريقه و اعتقادات ايشان مذهب پيغمبر و اهل بيت عليهم السلام است ؛ اما چون اسرار بوده ، به همه‌كس نگفته‌اند و مشهور در ميان شيعيان نشده ؛ در جواب مىگويم كه هر كه اندك عقلى دارد ، مىداند كه اگر طريقهء حق مىبود و از اسرار مذهب مىبود ، مىبايست كه سنيان از اين اسرار محروم باشند و امامان ما كه اهل بيت پيغمبرند ، اين اسرار را تعليم به غير شيعه نكنند و حال آن كه مىبينيم كه اين طريقه در ميان سنيان و بيگانگان [ از 
  ] اهل بيت مشهور است و دوستان اهل بيت و علماى شيعه از آن بىخبرند . پس معلوم شد كه آنچه آن جاهل گفته ، دروغ و باطل است .\r\nفصل دويم از باب هشتم : محشى ( ملا محمد تقى ) مىگويد : اعتقاد حق آن است كه سنيان از اين طريقه بهره‌اى نداشته‌اند و هر كه از اين طريقه بهره داشته ، شيعه بوده است ؛ مثل ابراهيم ادهم و بايزيد بسطامى و سنايى و مولانا و عطار و غير ايشان ؛ و ايشان نيز متصوّفهء سنى را مذمّت‌ها كرده‌اند در كتب خود ، كما لا يخفى على البصير ؛ و اللّه يهدى من\r\n\r\n","description":"","footnote":"","page_name":" 625 ","page_number":121},
  {"content":"\r\n\r\nيشاء الى صراط مستقيم .\r\nفصل سيوم از باب هشتم : ماتن [ قمى 
  ] در جواب محشى [ مجلسى 
  ] مىگويد : حضرت آخوند در دعواهاى بىدليل مردانه است ؛ به هر حال دعوايى كه مىنمايى ، بر طبق آن دليل بايد گفت و طريقهء عاميانه را بايد واگذاشت . و اللّه يهدى من يشاء الى صراط مستقيم .\r\nفصل اول از باب نهم : ماتن [ قمى 
  ] در اصل رساله مىگويد : پس اى شيعيان ! اگر چنان ميل ديندارى و خداپرستى داريد ، بايد كه طريق دين خود را از جمعى طلب نماييد كه اين كتاب‌ها را خوانند و دانند و حديث پيغمبر و ائمه عليهم السلام در فضل اهل علم و طالبان علم بسيار است و اين رساله گنجايش ذكر همهء آن ندارد ؛ بنا بر اين ، به ذكر بعضى از آن اكتفا مىكند ، اوّل آن است كه از حضرت رسالت پناه صلى الله عليه و آله روايت است كه طلب آمرزش مىكنند از براى طالب علم ، ماهيان دريا و مرغان هوا . « 1 » ديگر حديثى فرموده است كه حاصلش اين است كه عالم باش يا طالب علم باش يا دوست ايشان باش و غير اين [ چهارمى 
  ] مباش كه هلاك خواهى شد . « 2 » بنا بر اين ، اكثر تابعان حلّاج در بيابان گمراهى به هلاكت مىرسند ؛ چرا كه هيچ‌يك از اين سه كه آن حضرت فرموده نيستند . و پسر عمار حديثى از امام جعفر صادق عليه السلام روايت نموده و مضمونش ظاهرا اين است كه كسى كه روايت‌كنندهء حديث ما باشد و حديث ما را در دل شيعيان ما محكم سازد ، افضل است از هزار عابد . رباعى :\r\n بايد به مژه گَرد مدارس رُفتن * فيض از دل اهل علم بايد جستن \r\n بىعلم ره دوست نشايد پيمود * راهى است كه بىچراغ نتوان رفتن \r\nاى شيعيان ! پس سعى نماييد و تخم دوستى اهل بيت و علمايى كه پيروان ايشانند در دل بكاريد و محبّت جمعى كه از طريق اهل بيت بيرون رفته‌اند ، از دل بيرون كنيد ؛ چرا كه حديثى از حضرت امام جعفر صادق عليه السلام روايت شده كه اگر كسى با سنگى محبت داشته باشد ، حق تعالى او را با آن سنگ محشور خواهد ساخت . « 3 »\r\nفصل دويم از باب نهم : محشّى [ محمد تقى مجلسى 
  ] « 4 » مىفرمايد : چنان كه احاديث در مدح علما واقع شده ، احاديث [ در بيان علما واقع شده است ؛ و 
  ] « 5 » در مذمّت علمايى كه تابع نفس و هوايند ، نيز واقع شده : يا داود ! لا تجعل بينى و بينك عالما مفتونا بالدّنيا ، فإنّ اولئك\r\n\r\n\r\n","description":"","footnote":"\r\n( 1 ) . كلينى ، همان ، ج 1 ، ص 34\r\n( 2 ) . همان ، ج 1 ، ص 34\r\n( 3 ) . عاملى ، شيخ حر ، وسائل الشيعة ، ج 14 ، ص 502\r\n( 4 ) . مواردى كه نام محمد تقى مجلسى يا ملا محمد طاهر در كروشه آمده ، افزودهء ماست .\r\n( 5 ) . داخل كروشه در نسخهء مرعشى خط خورده است .\r\n","page_name":" 626 ","page_number":122},
  {"content":"\r\n\r\nقطّاع طريق عبادى المريدين [ فى 
  ] « 1 » ؛ إنّ أدنى ما أنا صانع بهم أن أنزع حلاوة مناجاتى عن قلوبهم . « 2 »\r\nترجمه‌اش اين است كه حق تعالى به داود فرمود كه ، « اى داود ! مقرر مساز ميانهء من و خود ، يعنى اخذ علوم مكن ، از عالمى كه فريفتهء دنيا باشد كه اين جماعت راهزنندگان بندگان منند ، كه ارادهء من دارند ؛ به درستى كه كمتر چيزى كه جزاى ايشان مىدهم ، آن است كه حلاوت مناجات خود را از دلهاى ايشان مىبرم . » پس بايد كه خبير بصير ملاحظه نمايد كه آيا حلاوت مناجات يافته است ؛ اگر يافته بود اين گفتگوها واقع نمىشود ، و اللّه يهدى من يشاء الى صراط مستقيم .\r\nفصل سيم از باب نهم : ماتن [ قمى 
  ] در جواب محشى [ مجلسى 
  ] مىگويد : اين گفتگو هيچ دخلى به مدعاى ما ندارد ؛ پر ظاهر است كه در حديث [ احاديث 
  ] مذمّت عالمى كه به مقتضاى علم خود ننمايد بسيار است ، و اللّه يهدى من يشاء الى صراط مستقيم .\r\nفصل اول از باب دهم : ماتن [ قمى 
  ] در اصل رساله مىگويد : [ دليل 
  ] ديگر بر اين كه طريقهء اين جماعت ، طريقهء سنيان است ، آن كه در كتاب كلينى كه يكى از چهار كتاب است ، مذكور است كه سفيان ثورى كه يكى از پيران ايشان است ، به مجلس حضرت امام جعفر صادق عليه السلام آمد و بر آن حضرت اعتراض كرد و مضمون سخنش اين بود كه اين قبايى كه تو پوشيده‌اى ، قيمتى است و مناسب تو نيست . حضرت امام عليه السلام او را از روى قرآن و حديث الزام داده ، « 3 » آن شقى از مجلس آن حضرت بيرون رفت ، و بعد از آن جماعتى ديگر از اين طايفه آمدند كه تلافى سفيان نمايند . آن حضرت ايشان را نيز از روى قرآن و حديث الزام داده ، آن ملاعين رفتند . و ديگر روايت شده كه عباد بصرى كه يكى از پيران ايشان است ، به مجلس آن حضرت آمد و او نيز به روش سفيان بر آن حضرت اعتراض نمود . آن حضرت او را نيز الزام داد ؛ او هم خايب و خاسر بيرون رفت ؛ « 4 » پس معلوم شد كه اين طايفه هميشه از جانب سنيان با امامان ما اظهار دشمنى مىنموده‌اند .\r\nفصل دويم از باب دهم : محشى [ مجلسى 
  ] مىفرمايد : پيشتر مذكور شد كه اين طايفه شيعيان‌اند و ايشان اعتقاد به متصوّفهء سنى ندارند ؛ اگر كسى ايشان را پيشواى خود داند ، حجّت بر شيعه نمىشود و صوفيان شيعه مثل مولانا و عطّار مذمّت كرده‌اند ، حتى شافعى و\r\n\r\n\r\n","description":"","footnote":"\r\n( 1 ) . در كافى نيامده .\r\n( 2 ) . كلينى ، همان ، ج 1 ، ص 46 ؛ مجلسى ، بحار الانوار ، ج 2 ، ص 107\r\n( 3 ) . كلينى ، همان ، ج 5 ، ص 65\r\n( 4 ) . رواياتى كه در كتب اربعه دربارهء پرسش‌هاى عباد بصرى از امام عليه السلام آمده ، اشارتى به بحث‌هاى صوفيانه ندارد .\r\n","page_name":" 627 ","page_number":123},
  {"content":"\r\n\r\nابو حنيفه را ، چنان كه مولانا در مثنوى گفته است ، بيت :\r\n آن طرف كه عشق مىپيمود درد * بو حنيفه و شافعى بويى نبرد \r\nو اگر شيخ عطار در تذكره « 1 » مدح سفيان كرده ، مدح ابو حنيفه نيز كرده است تقيّتا ، التقيّة دينى و دين آبائى . « 2 » و در ساير كتب و مثل « مظهر » لعن و طعن كرده ، « 3 » كما لا يخفى ؛ و اللّه يهدى من يشاء الى صراط مستقيم .\r\nفصل سيوم از باب دهم : ماتن [ قمى 
  ] در جواب محشى [ مجلسى 
  ] مىگويد :\r\nحق اين است كه پيش از اين حضرت آخوند اين دعوى نمودند ؛ اما بىدليل ؛ و طريقهء عقل آن است كه به دليل ، شيعگى مرشدان خود را بيان فرمايند . و آن چه فرموده‌اند كه ايشان مذمّت ابو حنيفه و شافعى نموده‌اند ، دليل شيعگى ايشان نيست ؛ چرا كه ظاهر است كه رياضت‌كشان و عاشقان اهل سنّت ، فقيهان خود را از عشق بىبهره مىدانند ؛ چنان كه شما اكابر علماى شيعه را علماى ظاهر مىخوانيد ؛ بلكه مىتوان گفت كه اين مذمّت كه ايشان شافعى و ابو حنيفه را نموده‌اند ، دليل تسنن ايشان است ؛ چرا كه شيعه راضى نمىشود كه ابو حنيفه و شافعى را به اين مذمّت نمايد كه از عشق بىبهره بوده‌اند ، بلكه از براى ايشان اثبات ضلالت و گمراهى مىنمايد . و اللّه يهدى من يشاء الى صراط مستقيم .\r\nديگر ماتن [ قمى 
  ] در جواب محشى [ مجلسى 
  ] مىگويد : مدح سفيان و ابو حنيفه دليل تسنن است ؛ پس بايد دليل بر تشيع ايشان گفت ، تا مدح را حمل بر تقيّه كنيم . و اللّه يهدى من يشاء الى صراط مستقيم .\r\nفصل اول از باب يازدهم : ماتن [ قمى 
  ] در اصل رساله مىگويد : دليل ديگر بر اين كه طريقهء اين جماعت ، طريقهء سنيان است ، آن است كه ايشان ترك حيوانى را چهل روز كمال مىدانند و آن را از عبادات مىشمارند ؛ و در كتاب كلينى از امامان ما روايت شده كه هر كه چهل روز گوشت نخورد ، بدخلق مىشود و اذان در گوش او بايد گفت ؛ « 4 » و ديگر از امامان ما روايت شده كه گوشت سيد طعام‌هاست . « 5 » پس چگونه ترك آن عبادت باشد ، و چگونه ترك آن بنده را به خدا نزديك گرداند ، گوييا كشفى كه اين طايفه دعوى مىنمايند ، از اين بابت است كه چون مدتى حيوانى نخورند و در جايى تاريك نشينند ، مزاج ايشان تغيير\r\n\r\n\r\n","description":"","footnote":"\r\n( 1 ) . عطار ، تذكرة الاولياء ، صص 193 - 201\r\n( 2 ) . عاملى ، شيخ حر ، وسائل الشيعة ، ج 16 ، ص 210\r\n( 3 ) . در حاشيهء مرعشى : قال صاحب « التوضيح » : قد مدح العطار هؤلاء الملاعين فى المظهر و غيره من كتبه ، فما قال المحشى ، فهو ايضا من اغلاطه ؛ و اللّه يهدى من يشاء الى صراط مستقيم و هو بكل شىء عليم .\r\n( 4 ) . كلينى ، همان ، ج 1 ، ص 306\r\n( 5 ) . همان ، ج 1 ، ص 308\r\n","page_name":" 628 ","page_number":124},
  {"content":"\r\n\r\nمىيابد و چون به اين حال متوجه شوند كه سير آسمانها يا غير آن نمايند ، مانند كسى كه بنگ خورده باشد ، يا بيمارى كه بىهوشى بر وى غالب شده باشد و گمان مىكنند كه آن چه ديده‌اند در واقع آن چنان است .\r\nفصل دويم از باب يازدهم : محشى [ مجلسى 
  ] مىفرمايد : عجب از مولانا كه اصلا خبر از طريقهء اين طايفه ندارد كه هيچ‌يك از ايشان ، در هيچ كتابى نقل نكرده‌اند كه چهل روز حيوانى نبايد خورد ، و اين طريقهء اهل تسخير جنّ است ؛ بلى اربعين را موافق احاديث بسيار است ، از طريق عامه و خاصه و خوب مىدانند ؛ و در اربعين ، صمت و جوع و سهر « 1 » و ذكر على الدّوام به جاى مىآورند ، و اين افعال همگى موافق است با احاديث تا چشمه‌هاى حكمت از قلب ايشان بر زبان ايشان جارى مىشود ؛ و اللّه يهدى من يشاء الى صراط مستقيم .\r\nفصل سيم از باب يازدهم : ماتن [ قمى 
  ] در جواب محشى [ مجلسى 
  ] مىگويد : ترك حيوانى از عمل‌هاى شايع و متعارف اين طايفه است ، كه از مشايخ دست به دست رسانيده‌اند ، بلكه اين ضروريات اهل اين طريقه است ، چنان كه نماز و روزه از ضروريات دين اسلام است ، و گفتگو در حديث اربعين پيش‌تر واقع شده ؛ و اللّه يهدى من يشاء الى صراط مستقيم .\r\nفصل اول از باب دوازدهم : ماتن [ قمى 
  ] در اصل رساله مىگويد : و ظاهرا شيطان نيز اين جماعت را اعانت و يارى مىنمايند ؛ و در كتاب فواتح « 2 » از علاءالدولهء سمنانى « 3 » كه از پيران بزرگ اين جماعت است ، نقل نموده كه گفت كه ، بعد از بيست و سه سال كه سلوك طريق حق كردم ، شيطان مرا وسوسه مىكرد در بقاى نفس بعد از خراب بدن ؛ چون او را الزام دادم ، به من گفت كه من يار مخلصانم در معارف و مشوش سازنده‌ام جماعتى را كه در اعتقاد تزلزل كند [ متزلزلند 
  ] . پس پرسيدم كه دست شبلى را چون در شط افتاد ، تو گرفتى ؟\r\n\r\n\r\n","description":"","footnote":"\r\n( 1 ) . بيدار ماندن و كم خوابيدن .\r\n( 2 ) . مقصود از اين فواتح ، بخش نخست شرح قاضى مير حسين ميبدى بر ديوان على عليه السلام است كه فاتحهء ششم آن اختصاص به بحث نبوت و ولايت دارد و مطالبى كه ملا محمد طاهر نقل كرده است ، از آنجاست . قاضى كمال الدين مير حسين بن معين الدين ميبدى يزدى ( م 909 ) شارح ديوان منسوب به علىّ بن ابى طالب عليه السلام ( به كوشش حسن رحمانى و سيد ابراهيم اشك شيرين ، تهران ، ميراث مكتوب ، 1379 ) . بايد گفت وى را بايد در شمار سنيان دوازده امامى دانسته كه شرح آن‌ها را در تاريخ تشيع در ايران ، ج 2 ، صص 725 - 732 آورده‌ايم .\r\n( 3 ) . ركن الدين علاءالدولهء بيابانكى سمنانى ( م 736 ) از مشاهير صوفيه و صاحب « چهل مجلس » و چندين رسالهء فارسى كه تحت عنوان « مصنفات فارسى » توسط استاد مايل هروى به چاپ رسيده است . و نيز بنگريد : جامى ، نفحات ، صص 441 - 445\r\n","page_name":" 629 ","page_number":125},
  {"content":"\r\n\r\nگفت : آرى ، من دست مردان مىگيرم . « 1 »\r\nاى شيعيان ! تماشا كنيد كه اين احمق ، چه نامعقول‌ها گفته ؛ اما يقين است كه آنچه اين جماعت مىكنند ، بىيارى شيطان نمىشود . بيت :\r\n هر كه شيطانش رهنما باشد * بر سر كار او خطا باشد \r\nفصل دويم از باب دوازدهم : محشى [ مجلسى 
  ] مىفرمايد : اگر اين واقعه حق بوده باشد ، موافق قرآن است كه :  إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ  « 2 » و چه استبعاد دارد كه بعد از مجاهدهء حق سبحانه و تعالى ، شيطان را تسلط از بندهء مخلص خود بردارد ، بلكه شيطان را مسخّر بنده سازد ، به حكم و لكن شيطانى اسلم ؛ غرض آن كه هرگاه شخصى را به واسطهء اغراض نفسانى بغضى جمعى به هم رسيد ، محاسن او را در لباس قبايح مىنگرد و بر عكس حبّك للشيء يصم و يعمى و يبكم ؛ و اللّه يهدى من يشاء الى صراط مستقيم .\r\nفصل سيم از باب دوازدهم : ماتن [ ملا محمد طاهر 
  ] در جواب محشى [ مجلسى 
  ] مىگويد : حاشا كه گفتهء اين مرد جاهل مدعى ، موافق قرآن بوده باشد ؛ حق تعالى خطاب فرموده كه  إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا  « 3 » ترجمه‌اش اين است كه به درستى كه شيطان دشمن شما است ؛ پس بگيريد او را دشمن خود ، پس اگر كسى او را يار خود داند ، خطا كرده و بر خلاف قرآن عمل نموده . و در اين آيه كه نقل فرموده‌اند ، حق تعالى نگفته كه ابليس يار و دستگير بندگان مخلص است ، بلكه گفته كه ابليس را تسلطى بر بندگان نيست .\r\nبه هر حال از خدا شرم بايد كرد ، و اين تأويلات دور نبايد نمود و دين خدا را ضايع نبايد ساخت ؛ و از اين گفتگو ظاهر مىشود كه حضرت آخوند نيز به طريق پيران خود ، خاطر از ابليس جمع نموده‌اند و او را يار خود مىدانند و اين گفتگوهاى درشت ناخوش كه كرده‌اند ، به مدد و يارى ابليس شده ؛ أعوذ باللّه من همزات الشياطين ؛ و اللّه يهدى من يشاء الى صراط مستقيم .\r\nفصل اول از باب سيزدهم : ماتن [ قمى 
  ] در اصل رساله مىگويد : باز در فواتح اين جاهل كذاب نقل نموده كه امام محمد بن الحسن العسكرى در وقت اختفا ، از ابدال بوده و ترقى كرد و چون علىّ بن الحسين بغدادى كه قطب آن زمان بود ، فوت شد ، محمد بن الحسن قطب شد ؛ و نوزده سال قطب شد ؛ پس فوت شد و او را در مدينه دفن كردند و\r\n\r\n\r\n","description":"","footnote":"\r\n( 1 ) . ميبدى ، شرح ديوان ، ص 101\r\n( 2 ) . حجر ، 42\r\n( 3 ) . فاطر ، 6\r\n","page_name":" 630 ","page_number":126},
  {"content":"\r\n\r\nعثمان بن يعقوب جوينى قطب شد . « 1 »\r\nياران ! نظر كنيد و ببينيد كه اين خداناشناس بىدين چه افتراها زده ، به هر حال انصاف بدهيد كه با اين طور طايفه ، محبت مىتوان داشت و باز اين مرد نقل نموده كه در سال هفتصد و بيست و دو ، « 2 » شتربانان در مدينه جنگ سنگ مىكردند ؛ سنگى بر سر خضر پيغمبر آمد ، شكست و سه ماه ورم داشت . « 3 »\r\nفصل دويم از باب سيزدهم : محشى [ مجلسى 
  ] مىفرمايد : پيش‌تر مذكور شد كه متصوّفهء سنى بسيارند و قول ايشان حجّت بر شيعيان نمىشود . مگر از مزخرفات ايشان در كتب متداولهء علما نيست كه مدار طلبه بر آن مىگذرد ؛ اگر جاهلى اعتقاد كند كه هر كتابى كه تصنيف كرده‌اند حق است ، حجّت نمىشود ، بر علماى ربانى ؛ و اللّه يهدى من يشاء الى صراط مستقيم .\r\nفصل سيوم از باب سيزدهم : ماتن [ قمى 
  ] در جواب محشى [ مجلسى 
  ] مىگويد : اين طرفه كه حضرت آخوند اقرار به تسنن اكثر اين جماعت كه صاحب سلسله و طريقند مىنمايند و با اين حال دعوايى مىنمايد كه اسرار اين طايفه متواتر است ، پس بايد كه بفرمايند كه به اعتقاد ايشان ، كه مانده كه بىدغدغه شيعه باشد ، كه به نقل ايشان اسرار كه حضرت آخوند دعوى فرموده‌اند ، متواتر شده ، و اللّه يهدى من يشاء الى صراط مستقيم .\r\nفصل اول از باب چهاردهم : ماتن [ قمى 
  ] در اصل رساله مىگويد : و در فواتح از ملا عبد الرزاق كاشى كه يكى از مخربان دين است ، نقل كرده كه او ردّ سخنان علاء الدولة نموده و گفته كه حضرت خضر و الياس وجود ندارد ، مصراع : « الحذر زين بىحيايان الحذر » . و از همين سنى كاشى نقل نموده كه در كتاب اصطلاحات « 4 » از حضرت پيغمبر نقل شده كه فرمودند : من و ابو بكر چون دو اسبيم كه بكر و دوانند ؛ اگر او پيشى مىگرفت ، من به او ايمان مىآوردم ، و ليكن من پيشى گرفتم ، پس او به من ايمان آورد ! « 5 »\r\nعزيزان ! ببينيد حماقات اين مرد را كه ابو بكر را نظير پيغمبر صلى الله عليه و آله شمرده و به اين حديث دروغ متمسك شده ؛ و با اين حال كه اين جماعت دارند ، بعضى از شيعيان از\r\n\r\n\r\n","description":"","footnote":"\r\n( 1 ) . ميبدى ، همان ، ص 165\r\n( 2 ) . در فواتح : سنهء اثنين و عشرين و سبعمائة .\r\n( 3 ) . ميبدى ، همان ، ص 166\r\n( 4 ) . عنوان كتاب « اصطلاحات الصوفية » است كه با عنوان « فرهنگ اصطلاحات عرفانى و تصوف » توسط استاد محمد خواجوى به فارسى در آمده است ( تهران ، مولى ، 1372 ) .\r\n( 5 ) . در ميبدى ( ص 206 ) آمده است : مولانا عبد الرزاق كاشى در « اصطلاحات » آورده كه مصطفى ، صلى الله عليه و سلم ، در شأن ابو بكر فرمود : أنا و ابو بكر كفرسى رهان ، فلو سبقنى لآمنت به ، و لكن سبقته ، فآمن بى . بنگريد : كاشى ، اصطلاحات الصوفية ، ص 139\r\n","page_name":" 631 ","page_number":127},
  {"content":"\r\n\r\nروى نادانى مريد ايشان شده‌اند .\r\nفصل دويم از باب چهاردهم : محشى [ مجلسى 
  ] مىفرمايد : آن چه اين سنّى ، از شيخ عبد الرزاق كاشى رحمه الله نقل نموده ، محض افتراست ؛ و كتب شيخ همه در ميان است و آثار تشيع او همه ظاهر و هويداست و او مريد شيخ عبد الصمد نطنزى است و تشيع او اظهر من الشمس است و در كتيبهء خانقاه او كه قريب سيصد سال است كه نوشته شده است ، اسامى ائمهء اثنى عشر مكتوب است . « 1 » و اين فقير احوال شيخ عبد الرزاق را از شيخ بهاء الدين محمد رحمه الله پرسيدم ؛ فرمودند كه در تشيع او دغدغه نيست « 2 » و همچنين در فضيلت و كمالات او و تشيع نور الدين عبد الصمد ؛ و فرمودند كه شيعه و سنى به خوبى تصانيف او تصنيف نكرده‌اند ؛ و الحق چنين است ؛ و اگر منصفى نظر كند در شرحى كه نوشته است بر منازل السائرين خواجه عبد اللّه انصارى ، انصاف خواهد داد كه مثل آن متن و شرح مصنّف نشده ؛ و ليكن تا كسى از مشرب عرفان و محبّت بويى نبرده باشد ، اين ديدن‌ها و شنيدن‌ها نفع نمىدهد ، و اللّه يهدى من يشاء الى صراط مستقيم .\r\nفصل سيم از باب چهاردهم : ماتن [ قمى 
  ] در جواب محشى [ مجلسى 
  ] مىگويد :\r\nحضرت آخوند نسبت افترا به قاضى مير حسين داده‌اند . عجب از حضرت آخوند كه تتبع ناكرده همچنين دعوايى مىنمايند ؛ هيچ مىتواند بود كه شخصى ديوانه نباشد و كتابى تصنيف نمايد كه سالها مردم آن را ببيند و در آن كتاب بگويد كه اين حديث يا اين حكايت را از كتاب عبد الرزّاق نقل نمودم و در واقع محض افترا باشد ؟ اين به غايت دور است . پس بايد كه بر كتاب عبد الرزّاق بگرديد كه البته خواهيد رسيد . و گفته‌اند كه شيخ نور الدين شيعه است ، دليل بايد گفت . و آن چه گفته‌اند كه در كتيبهء خانقاه وى اسامى دوازده امام است ، به گفتگو ثابت نمىشود ؛ « 3 » و بر تقديرى كه راست باشد اين دليل شيعگى وى نيست ؛ چرا كه سنّيان نيز دوازده امام را دوست مىدارند ؛ و جماعتى از علماى سنى ، كتاب در منقبت\r\n\r\n\r\n","description":"","footnote":"\r\n( 1 ) . دربارهء خانقاه عبد الصمد نطنزى در نطنز بنگريد : واقفى ، ميراث فرهنگى نطنز ( تهران ، 1374 ) صص 80 - 105 ؛ جعفريان ، تاريخ تشيع در ايران ، ج 2 ، ص 738 ؛ آخوند ملا محمد تقى مجلسى در روضة المتقين ( ج 9 ، صص 30 - 32 ) نيز اشاره به خانقاه نطنزى كه خود را از مادر به وى منسوب مىكند كرده است : همين‌طور در معبد قطب العارفين نور الدين عبد الصمد نطنزى كه من از سوى مادر به او منسوب هستم ، اسامى امامان عليهم السلام موجود است .\r\n( 2 ) . دربارهء تشيع او بنگريد : خواجوى ، ترجمهء اصطلاحات‌الصوفيهء عبد الرزاق كاشانى ، تهران ، مولى ، 1372 ، مقدمه ، ص بيست و سه‌تا بيست و هشت .\r\n( 3 ) . در حاشيهء مرعشى : صاحب كتاب « توضيح المشربين » مىگويد : بر فرض تسليم ، مگر حضرت آخند را گمان اين است كه آن عمارت را خود ساخته ؛ شايد آن كه ساخته ، شيعه بوده باشد .\r\n","page_name":" 632 ","page_number":128},
  {"content":"\r\n\r\nدوازده امام نوشته‌اند ؛ مثل اخطب خطباى خوارزم « 1 » و ابن طلحهء شافعى « 2 » و [ سبط 
  ] ابن جوزى حنبلى در تاريخ خود « 3 » منقبت دوازده امام نموده ، و قاضى مير حسين سنّى « 4 » كه شما اقرار به تسنّن او كرديد ، در فواتح ذكر دوازده امام را نموده « 5 » و حديث الخلفاء اثنى عشر كلّهم من قريش نقل كرده و اين حديث در صحيح بخارى و صحيح مسلم و در كتاب الجمع بين الصحيحين و در مسند احمد حنبل مذكور است . « 6 » پس بايد گفت كه اينها همه شيعه باشند . مخفى نماند كه حق تعالى دوازده امام را مرتبه‌اى داده است كه دوست و دشمن ، همگى ايشان را مدح و منقبت مىنمايند . پوشيده نماند كه در سفر حجّ به كشتى نشستيم و كشتىبانان ، سنّى مالكى مذهب بودند ، اتفاق در شب ، كشتى ما طوفانى شده و مشرف بر آن شد كه غرق شود ؛ كشتىبانان به فرياد در آمدند و دوازده امام را به يارى مىطلبيدند و نام ائمه خود را مذكور نمىساختند . و بر تقديرى كه اين مرد شيعه بوده باشد ، شايد كه مثل حضرت آخوند فريب خورده باشد و به اين وادى افتاده باشد ، يا آن كه اين طريقه را اختيار نموده باشد كه از شرّ سنّيان ايمن باشد ؛ چرا كه سنّيان صاحب اين طريقه را به غايت دوست مىدارند ، و اللّه يهدى من يشاء الى صراط مستقيم .\r\nديگر ماتن [ قمى 
  ] در جواب محشى [ مجلسى 
  ] مىگويد : خوبى تصنيف دليل شيعگى نيست ، سنيان تصنيف خوب بسيار دارند ؛ و اللّه يهدى من يشاء الى صراط مستقيم .\r\nفصل اول از باب پانزدهم : ماتن [ قمى 
  ] در اصل رساله مىگويد : دليل ديگر آن كه پيران اين طايفه ، كسوت‌ها از براى خود تعيين نموده‌اند و مريدان را به تغيير لباس امر مىنمايند و از امامان ما روايت شده كه بهترين لباس ، پوشش اهل زمان تست و علماى شيعه لباس غير متعارف را مكروه شمرده‌اند . و دليل ديگر آن كه اين جماعت خود را به رسوايىها مىاندازند و اداهايى قبيح مىكنند كه در نظرها خوار و ذليل شوند و مردمان ايشان را ملامت كنند و امامان ما اين طريقه را مذمّت نموده‌اند و شيعيان خود را از مباشرت مردم لا يبالى ، به اجتناب امر فرموده‌اند و دوستان خود را به حيا و شرم امر كرده‌اند و لباسى را كه در ميان مردم از بهر تجمل پوشيده مىشود ، پوشيدن آن را در خانه از جملهء اسراف شمرده‌اند و در دعاهاى ايشان اين معنى بسيار است كه ، الهى مردمان را به من دوست گردان ؛ و طلب و\r\n\r\n\r\n","description":"","footnote":"\r\n( 1 ) . نويسندهء كتاب المناقب و كتاب مقتل الحسين عليه السلام كه هر دو چاپ شده است .\r\n( 2 ) . صاحب كتاب مطالب السئول فى مناقب آل الرسول .\r\n( 3 ) . سبط بن جوزى كتاب تذكرة الخواص را در شرح حال امامان عليهم السلام نوشته است .\r\n( 4 ) . مؤلف شرح ديوان على عليه السلام كه پيش از اين از آن سخن گفتيم .\r\n( 5 ) . ميبدى ، همان ، ص 201\r\n( 6 ) . طرق اين حديث را بنگريد در : صافى ، لطف الله ، منتخب الاثر فى الامام الثانى عشر ، قم ، مؤسسة السيدة المعصومة ، 1379\r\n","page_name":" 633 ","page_number":129},
  {"content":"\r\n\r\nحاجت دنيا و آخرت هر دو كرده‌اند ؛ چرا كه اجعلنى وجيها [ بالحسين عندك 
  ] فى الدّنيا و الآخرة گفته‌اند « 1 » و در كتاب كلينى حديثى مذكور است كه مضمونش اين است كه چون خداى تعالى خيرى خواهد داد از براى بندهء خود ، او را به خوبى در ميان مردم شهرت مىدهد . « 2 » و ديگر ائمه ما عليهم السلام شيعيان خود را از كارهاى سهل دنىّ نامناسب ، به اجتناب امر فرموده‌اند كه مبادا قدر ايشان كم شود ؛ و علماى طايفهء شيعه گفته‌اند كه كسى كه صاحب مروّت نباشد ، گواهى او را نبايد شنيد و بىمروّت كسى را دانسته‌اند كه كارها كند كه مناسب حال او نباشد و مرتبهء او را پست سازد ، مثل سر در بازار برهنه كردن و در بازار چيزى خوردن و هر چيزى كه نشان بىباكى بوده باشد . و بدانكه غلطهاى اين طايفه كه ملامت را كمال مىدانند ، بسيار است و سبب اين غلطها آن است كه مردمان ، اهل بيت پيغمبر را واگذاشتند و سفارش‌هاى حضرت رسالت پناه را نشنيدند و از جمله سفارشات آن حضرت يكى اين بود كه مىگذارم در ميان شما دو چيز بزرگ را كه اگر بدان دو چيز متمسّك شويد ، هرگز گمراه نخواهيد شد و آن دو چيز كتاب اللّه است و عترت من كه اهل بيت منند ؛ و اين حديث در ميان شيعه و سنى مشهور است . پس چون با اهل بيت كه پيروى ايشان سبب هدايت است ، طريق بيگانگى پيش گرفتند ، محتاج شدند كه در مسائل حلال و حرام و در معالجهء نفس از مرض‌هاى هلاك‌كننده مثل حرص و طول امل و تكبّر و غير آن به عقل و رأى خود عمل نمايند . بنا بر اين ، ابو حنيفه دين اسلام را به فتواهاى خود رسوا ساخت و عابدان ايشان از بهر علاج ، نفس خود را به رسوايىها انداختند ؛ اما اهل بيت عليهم السلام مردمان را در معالجهء امراض نفس به مداومت ذكر مرگ امر فرموده‌اند و اين جلايى است كامل كه نفس را از همه عيب‌ها پاك مىسازد و حاجت به دواى ديگر نيست . و از عبد الرزاق كاشى نقل شده كه طايفهء ملامتيه را افضل اولياء شمرده‌اند .\r\nفصل دويم از باب پانزدهم : محشى [ مجلسى 
  ] مىفرمايد : عجب از بندگان مولانا كه افعال عوام را حجّت مىسازند ؛ و خواص كه مدح ملامتيه كرده‌اند ، متمسّك ايشان آيهء كريمهء يجاهدون فى سبيل اللّه و لا يخافون لومة لائم « 3 » است كه در شأن امير المؤمنين عليه و اصحاب آن حضرت نازل شده است و ايشان مشغول جهاد اكبرند كه ( رجعنا من الجهاد الاصغر الى الجهاد الاكبر ) « 4 » و اگر به واسطهء نفس و شيطان و خوف از مكايد ايشان در ترك شهرت و حبّ جاه بكوشند ، بجاست ؛ چه ظاهر است كه اكثر شهرت‌ها آفت است و\r\n\r\n\r\n","description":"","footnote":"\r\n( 1 ) . بحار الانوار ، ج 98 ، ص 292\r\n( 2 ) . بدين مضمون چيزى نيافتم .\r\n( 3 ) . مائده ، 54\r\n( 4 ) . مجلسى ، بحار الانوار ، ج 67 ، ص 71 ؛ سبزوارى ، جامع الاخبار ، ص 100\r\n","page_name":" 634 ","page_number":130},
  {"content":"\r\n\r\nاگر در ترك مأكول [ مآكل 
  ] خوب و ملابس زينت كه زىّ ظلمه است و اعادى حق سبحانه و تعالى سعى نمايد ، به موقع است ، چنان كه از آثار رسول خدا و حضرت امير المؤمنين و حضرت فاطمهء زهرا صلوات الله عليهم اجمعين ظاهر است و خطبهء « 1 » عثمان بن حنيف الانصارى و ساير خطب آن حضرت مشحون است از اين معانى ، بلكه اكثر احاديث كلينى و آن كه بعضى از حضرات ائمه معصومين عليهم السلام كه در زمان طاغيان و ملاعين بوده‌اند ، ظاهر خود را به لباس‌هاى فاخر مزيّن مىساخته‌اند ، به خاطر مصالح بوده است ؛ و جامهء زيرين ايشان خشن بوده است ؛ چنان كه از احاديث ظاهر است . قطع نظر از آن كه كسى نمىگويد كه لباس‌هاى خوب و طعام‌هاى خوب بد است ، و ليكن جمعى كه مريض بوده باشند به مرض ظاهر ، بسيارى از اطعمهء طيّبه بر ايشان حرام مىشود ، پس اگر كسى به مرض باطن مبتلا باشد ، چه بعد دارد كه او را اجتناب از مستلذّات مطلوب بوده باشد و ليكن جهل مركّب اعظم امراض است كه شخص به همهء امراض مبتلا باشد و خود را مريض نداند و به معالجهء مشغول نشود ، حق سبحانه و تعالى همه را به عيون ايشان مطلع سازد تا در مقام اصلاح نفس و ازالهء مهلكات درآيند ؛ و اللّه يهدى من يشاء الى صراط مستقيم .\r\nفصل سيوم از باب پانزدهم : ماتن [ قمى 
  ] در جواب محشى [ مجلسى 
  ] مىگويد : چون حضرت آخوند مست محبّت اين طايفه شده‌اند ، مدارش بر تأويلات و احوال ناپسنديدهء ايشان است و پر عجب است كه ملامت ايشان را از بابت ملامت امير المؤمنين عليه الصلاة و عليه السلام و اصحاب او شمرده‌اند و ندانسته‌اند كه اين طايفه ، ظاهر خود را بد مىسازند و بد مىنمايند كه مردمان ايشان را ملامت كنند و اين معنى در پيش اين طايفه متواتر است . و اين طرفه كه حضرت آخوند در اسرار ايشان دعواى تواتر مىكنند و آنچه در ميان ايشان ظاهر است انكار مىفرمايند ؛ و حاشا كه امير المؤمنين و اصحابش صاحب اين ملامت باشند ، بلكه معنى اين كه ايشان از ملامت گران باك ندارند ، آن است كه ايشان در محبّت الهى ثابت قدم بوده‌اند و در امضاى امر و نهى الهى و اثبات حق و ابطال باطل كمال سعى مىنموده‌اند و از ملامت ملامت‌گران هيچ باك نداشته‌اند و اين نهايت مرتبه كمال است ، مصراع : « ببين تفاوت ره از كجاست تا به كجا » و اميد هست كه ملامتى كه فقير را در باب نوشتن رساله مىنمايند ، از اين بابت بوده باشد .\r\nو ديگر آن كه ما مذمّت بىباكى و بىشرمى و پوشيدن لباس شهرت كه موجب صد گونه آفت است ، نموده‌ايم ؛ پس گفتگوهايى كه حضرت آخوند در برابر نموده‌اند پرمناسبتى\r\n\r\n\r\n","description":"","footnote":"\r\n( 1 ) . مقصود نامهء امير مؤمنان عليه السلام به عثمان بن حنيف حاكم بصره است .\r\n","page_name":" 635 ","page_number":131},
  {"content":"\r\n\r\nندارد ؛ چرا كه ما مذمّت قناعت و ترك دنيا و ترك لذت‌هاى دنيا ننموده‌ايم و پر ظاهر است كه در دار دنيا ، هر چند دست از متاع دنيا تهى ترست و مشغولى به لذّات كمتر است ، نجات و رستگارى بيشتر است و كلام حضرت امير المؤمنين عليه الصلاة و عليه السلام كه تخفّفوا تحلقوا « 1 » در اين باب اعظم مواعظ است . و چون فقير از لذّات زهد و بىرغبتى از لذّات فانيه غافل باشم ، و حال آن كه اين رباعيات از خاطر اين كمترين سر زده ، رباعى :\r\n دنيا طلبد كسى كه ناكس باشد * ما را ز جهان ، ياد خدا بس باشد \r\n هركس كه خدا كَسَش نباشد باشد * بىكس همه عالم اگرش كس باشد \r\nرباعى :\r\n راحت دارد هر كه شكيبا باشد * كم‌مايه ز مال و جاه دنيا باشد \r\n كى سير توان شدن ز مال دنيا * مال دنيا چه آب دريا باشد \r\nرباعى :\r\n دنيا پوچ و مطالب دنيا پوچ * پرمغز آمد و ليك در ديده لوچ \r\n گوش تو كر است ور نه هر سو غوغاست * از كوس رحيل و شورش كوچاكوچ \r\nرباعى :\r\n اى بىخبر ! اين خنده و بازى تا كى * اى خواجه به مال خويش نازى تا كى \r\n در كوى فنا چو كودكان بر سر هم * از سنگ و گل آشيانه سازى تا كى \r\nرباعى :\r\n خواهى نشود پيش خدا قدرت پست * محكم بايد در طمع بر خود بست \r\n شيطان چو كند ميل كه خندد بر تو * اول به شراب طمعت سازد مست \r\nرباعى :\r\n يا رب ز غم پخته و خامم برهان * وز خواهش شيرينى كامم برهان \r\n دارد طمع دانه ز پى آفت دام * رحمى كن و از دانه و دامم برهان \r\nرباعى :\r\n تا چشم زنى رسيد وقت سفرت * فرداست كه در جهان نماند اثرت \r\n بر روى زمين خرّم و غفلت تا كى * از زير زمين مگر نباشد خبرت \r\nرباعى :\r\n از دورى راه خويشتن يادى كن * آماده ز بهر سفرت زادى كن \r\n از بىكسى و مردن خود ياد آور * در ماتم خود نشين و فريادى كن \r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 40 ، ص 163\r\n","page_name":" 636 ","page_number":132},
  {"content":"\r\n\r\nرباعى :\r\n از دورى راه خويشتن كن يادى * آماده ز بهر سفرت كن زادى \r\n در راه طلب چه خفته‌اى اى غافل * بر خير كه از غافله دور افتادى \r\nرباعى :\r\n يا رب تو ز قيد خورد و خوابم برهان * وز مفلسى روز حسابم برهان \r\n در باديه طول امل حيرانم * يا رب ز فريب اين سرابم برهان \r\nرباعى :\r\n تا چشم زديم هفته و ماه گذشت * اوقات شريف ما چه ناگاه گذشت \r\n هرگز نشدم ز آه خالى نفسى * فرياد كه عمر ما به يك آه گذشت \r\nاولى آن است كه بر اين رباعيات اقتصار نموده به اين دو بيت آن را ختم نمايم ، نظم :\r\n دايم از ياد مرگ دل‌ريشم * مردن طرفه‌ايست در پيشم \r\n راحتم از كجا بود كه مدام * عقرب مرگ مىزند نيشم \r\nاميد كه حق تعالى ما را و حضرت آخوند را از شرّ شيطان نگاه دارد ؛ و اللّه يهدى من يشاء الى صراط مستقيم .\r\nفصل اول از باب شانزدهم : ماتن [ قمى 
  ] در اصل رساله مىگويد : دليل ديگر آن كه نقل است كه پيران ايشان مثل ملّاى روم و غير او در مجلس خود ، ناى و بعضى ديگر از سازها حاضر مىكردند و تا اين زمان در مولوى خانهء بغداد ، اين صحبت در كار است ؛ و در مذهب امامان ما اينها حرام است . و طرفه اين است كه بعضى از شيعيان كمال [ نهايت 
  ] اعتقاد به ملاى روم دارند ، با آن كه اين مرد اوزبك است و چنان كه نقل است ، او قاضى سنّيان بوده ، و سنّيان كمال اعتقاد به او دارند و او را مقتداى خود مىدانند ، و ديوان شعر او را نهايت عزّت مىكنند و اين بنا بر آن است كه او را سنّى مىدانند و در ديوان او چيزى نمىبينند كه دليل بر شيعگى او باشد ؛ و ظاهرا بعضى از شيعيان چون ديده‌اند كه او در ديوان خود حضرت امير المؤمنين عليه السلام را مدح بسيار كرده ، گمان كرده‌اند كه شيعه است ؛ و غافل شده‌اند كه اين دليل شيعگى نيست ؛ چرا كه سنّيان تفضيلى كتاب‌هاى بسيار در فضيلت على ابن ابى طالب عليه السلام و باقى ائمه تصنيف كرده‌اند [ و عثمان 
  ] و ايشان را به غايت دوست مىدارند و علىّ بن ابى طالب را افضل مىدانند و با اين حال ابو بكر و عمر را دوست مىدارند و ايشان را خليفه مىدانند . و بدانيد كه اين مرد در مثنوى چيزها گفته كه با مذهب شيعه جمع نمىشود و از آن جمله اعتقاد باطلش اين است كه حضرت امير المؤمنين عليه با ابن ملجم گفت ، بيت :\r\n غم مخور فردا شفيع تو منم * خواجهء روحم نه مملوك تنم \r\n\r\n","description":"","footnote":"","page_name":" 637 ","page_number":133},
  {"content":"\r\n\r\nببينيد اى شيعيان كه اين شقى اعتقاد دارد كه ابن ملجم ملعون به شفاعت مرتضى على عليه به بهشت خواهد رفت و نفهميده كه بنا بر اين لازم مىآيد كه حضرت مرتضى على عليه السلام مردمان را به خون فرزندان خود دلير نموده باشد .\r\nفصل دويم از باب شانزدهم : محشى [ مجلسى 
  ] مىفرمايد : مذكور شد كه شهرت‌هاى عوام اعتبار ندارد و اگر سنّيان بنا بر اعتقاد خود ، شيعه را سنّى دانند ، موجب تسنّن آن شيعه نمىشود ؛ چه محمد بن يعقوب كلينى كه اعظم محدّثان شيعه است ، سنّيان او را سنّى مىدانند و قبر او را كه در جنب مولوى خانهء بغداد است ، زيارت مىكنند ، بلكه همهء امامان ما را سنّى مىدانند و به ايشان اعتقاد دارند و زيارت ايشان مىكنند ؛ و اگر جمعى از سنّيان چون اعتقاد ايشان اين است كه ملاهى مباح است يا مكروه به جاى آورند و افترا بر رسول خدا بندند كه او ساز شنيد و عايشه را به دوش كرد تا تماشاى ساز كند ، اگر بر مولانا افترا بندند ، بعيد نخواهد بود ؛ و حضرت مولانا در بسيارى از غزل‌هاى خود ، اظهار موالات به ائمهء معصومين صلوات اللّه عليهم اجمعين نموده و تبرّا از دشمنان اهل بيت كرده و اظهار مذهب حق خود نموده ؛ و اگر به واسطهء تقيّه مدح اشقيا كرده است ، همان در عقب آن گفته است كه ، بيت :\r\n يك فسانه راست گويم يا دروغ * تا دهد راستىها را فروغ \r\nو اگر گويند ، چرا اين مدح‌ها را مىكرد كه موجب اضلال جمعى شود ، بحث در مطلق تقيّه مىشود ، و حضرات ائمه معصومين تقيّه فرموده‌اند و تقيّه ايشان موجب اعتقاد اهل سنت به تسنّن ايشان شده است ؛ مجملا اگر مولانا از علم بهره مىداشت ، چه جاى حال ، با بزرگان چنين بىادبى نمىكرد ، بيت :\r\n بزرگش نخوانند اهل خرد * كه نام بزرگان به زشتى برد \r\nو اللّه كه جاى رحم است بر اين بيچاره كه به تقليد و تعصّب گرفتار است و نظر نمىكند به حال بعضى كه احوال ايشان در خوبى اظهر من الشّمس است ؛ و هر بيتى از مثنوى مرشدى است كامل و مشتمل است بر بدايع حكمت كه روّحوا أنفسكم ببدائع الحكم فإنّها تكلّ كما تكلّ الأبدان ، « 1 » اگر چه مولانا گفتگوهاى منكران را در بسيار جايى از مثنوى جواب داده ، و ليكن حيف كه شخصى دعواى علم و دانش كند و از اين معانى بىبهره باشد و اين قسم مزخرفات به كتابت آورد كه مولانا اوزبك بوده است . مگر ندانسته‌اند كه هميشه بلخ و سمرقند شيعه بوده‌اند و ابن بابويه من لا يحضره الفقيه را در بلخ تصنيف كرده است ، « 2 » و علماى بلخ نزد او تلمّذ نموده‌اند ، قطع نظر از آن كه شهر سبب مذهب نمىشود ؛ و اللّه يهدى\r\n\r\n\r\n","description":"","footnote":"\r\n( 1 ) . كلينى ، همان ، ج 1 ، ص 48\r\n( 2 ) . صدوق اين نكته را در همان صفحهء آغازين كتاب من لا يحضر يادآور شده است .\r\n","page_name":" 638 ","page_number":134},
  {"content":"\r\n\r\nمن يشاء الى صراط مستقيم .\r\nفصل سيوم از باب شانزدهم : ماتن [ قمى 
  ] در جواب محشى [ مجلسى 
  ] مىگويد :\r\nحضرت آخوند در اين مقام نيز غلط رسوايى نموده‌اند ؛ زيرا كه هيچ‌كس از سنّيان ، محمد بن يعقوب را سنّى نمىدانند ، بلكه او را سنّيان از مروّجين دين شيعه شمرده‌اند . و ديگر اين كه گفته كه قبر او در جنب مولوىخانه است ، و سنّيان او را زيارت مىكنند ، غلط است . بلكه آن قبر شيخ المشايخ است ، و قبر محمد بن يعقوب چنانچه در ميان خواص شيعه معروف است ، در خانه‌اى است كه حاكم‌نشين است و در زمان بكتاشى خانه [ بكتاش خان 
  ] ، آن خانه كه شيخ در آنجا مدفون است ، خزانه بود ؛ و اگر چنانچه خواهيد كه اين معنى را مشخص نماييد ، اهل بغداد در اصفهان هستند و موضع قبر شيخ را در بغداد ، سنّيان نمىدانند ؛ بلكه عوام شيعه نيز اكثر نمىدانند . ظاهرا كه حضرت آخوند از اينجا به غلط افتاده كه در كتاب رجال ديده كه گفته شده كه محمد بن يعقوب در دروازهء كوفه مدفون است « 1 » . بر حضرت آخوند مخفى نماند كه دروازه‌ها بسيار تغيير يافته و اگر خواهند كه بدانند ، تاريخ بغداد را مطالعه فرمايند .\r\nو ديگر فرموده‌اند كه سنّيان امامان ما را سنّى مىدانند . مخفى نماند كه اين گفتگو نيز به غايت واهى است و جواب گفتگوى ما نمىشود ؛ چرا كه مطلب ما اين است كه ، چون مىتواند بود كه عالمى از علماى شيعه ، تقيّه را به جايى رساند كه سنّيان او را بزرگ و ولىّ دانند و علماى شيعه از وى خبر نداشته باشند و وى را نشناخته و نام او را در كتاب‌هاى خود مذكور نسازند ؟\r\nو اين كه گفته‌اند كه در بعضى غزل‌ها ، ذكر ائمهء اثنا عشر نموده ، اگر واقعى باشد ، پيش از اين بيان شد كه ذكر دوازده امام و دوستى ايشان دليل شيعگى نيست ؛ چرا كه سنّيان در كتاب‌هاى خود ، مدح و منقبت دوازده امام را بيان كرده‌اند و حضرت آخوند نيز اقرار فرمودند كه سنّيان به دوازده امام اعتقاد دارند ، و ايشان را سنّى مىدانند . پس به اين گفتگوها ، با وجود مدح و منقبت ابو بكر و عمر و عثمان ، ايشان را شيعه نتوان دانست ؛ بلكه شيعه آن كسى را مىتوان گفت كه در ميان شيعيان به تشيّع مشهور باشد ، يا غاصبان حق اهل بيت را مذمّت نموده باشد ؛ و گفتيم كه علماى شيعه هر چند در زمان تقيّه باشند ، حال ايشان بر\r\n\r\n\r\n","description":"","footnote":"\r\n( 1 ) . ابن عساكر مىنويسد : كلينى ، همانا ابو جعفر محمد بن يعقوب كلينى رازى از فقهاى شيعه و مصنفين بر آن مذهب است . وى در باب الكوفه در درب‌السلسلهء بغداد سكونت داشت و در سال 328 در گذشت در همان باب الكوفه در مقبره‌اش دفن شد . ابن ماكولا مىگويد : من قبر او را در نزديكى صراة الطائى ديدم كه بر آن نوشته شده بود : هذا قبر محمد بن يعقوب الرازى الكلينى الفقيه . تاريخ دمشق ، ( بيروت ، دار الفكر ، 1997 ) ج 56 ، ص 298\r\n","page_name":" 639 ","page_number":135},
  {"content":"\r\n\r\nشيعيان مخفى نمىماند ؛ و اين درشتىها كه حضرت آخوند ابتدا به آن فرموده‌اند ، همه بىادبى و بىشرمى و بىحيايى است ؛ و معلوم مىشود كه بويى از محبّت الهى به مشام حضرت آخوند نرسيده ؛ زيرا كه محبّان را حيا از اين بيش ترك « 1 » مىباشد ؛ و اللّه يهدى من يشاء الى صراط مستقيم .\r\nديگر ماتن در جواب محشّى [ مجلسى 
  ] مىفرمايد : حضرت آخوند بسيار عامى سليقه‌اند و در دعواهاى بىدليل مردانه‌اند ، و فرموده‌اند كه هر بيتى از مثنوى مرشد كاملى است ، و تأسف خورده‌اند كه ما از ادراك معانى آن بىبهره‌ايم . مخفى نماند كه حق تعالى به فضل و رحمت خود ، ما را از پيروان اهل بيت عليهم السلام گردانيده و به بركت احاديث ايشان ، ما را از همه‌كس بىنياز ساخته ؛ بلكه اگر مولانا زنده بود ، محتاج بود كه حديث اهل بيت از كمترين بشنود و آداب دين‌دارى و خداپرستى ياد گيرد . و اگر چنانچه شما شعرهاى حكمت‌آميز را مرشد خود مىدانيد ، ما را از اين بابت اشعار بسيار است ؛ و اللّه يهدى من يشاء الى صراط مستقيم .\r\nفصل اول از باب هفدهم : ماتن در اصل رساله مىگويد : ديگر اين گمراه ، از مريدان شيخ محى الدين است و او سر اشقيا است و شعرها در اظهار اشتياق اين شيخ شيطان صفت بسيار گفته و وى را مدح نموده و يكى از شعرها اين است كه گفته ؛ رباعى :\r\n ما عاشق و سرگشته سوداى دمشق‌ايم * جان خسته و دل‌بستهء سوداى دمشق‌ايم \r\n اندر جبل صالحه كانى است ز گوهر * كاندر طلبش غرقهء درياى دمشق‌ايم \r\nو در بعضى از خطبه‌هاى مثنوى گفته كه چون حقيقت حاصل شود ، شريعت باطل شود ؛ و شك نيست كه اين كفر محض است ؛ چرا كه معنى اين كلام ، اين است كه آدمى چون به مرتبهء حقيقت رسيد ، ديگر بر وى تكليف نيست ، و شريعت ، نظر به وى ساقط مىگردد . و علامهء حلى رحمه الله ، در بعضى از كتاب‌هاى خود گفت آنچه مضمونش اين است كه روزى در حاير امام حسين عليه السلام جمعى را ديدم كه نماز مىگزارند و يكى از ايشان نماز نمىگزارد ؛ پرسيدم كه اين شخص چرا نماز نمىگزارد ، گفتند و اصل شده ! و بعد از آن حكايت اين طايفه را و طريقهء ايشان و دوستان ايشان را مذمّت نموده . « 2 » و دليل ديگر آن كه اين جماعت مذهب جبر دارند و اين نيز خلاف مذهب شيعه است و بعضى از نادانان شيعه به محمود شبسترى كمال اعتقاد دارند و با آن كه او در كتاب گلشن گفته ؛ بيت :\r\n هر آن‌كس را كه مذهب غير جبر است * نبىّ گفتا كه او مانند گبر است \r\n\r\n\r\n","description":"","footnote":"\r\n( 1 ) . به معنى قدرى بيشتر\r\n( 2 ) . علامه اين مطلب را در كشف الحق و نهج الصدق بيان كرده و عين عبارت وى را شيخ حر آورده است .\r\nبنگريد : عاملى ، شيخ حر ، الاثنى عشرية فى الرد على الصوفية ، ص 58\r\n","page_name":" 640 ","page_number":136},
  {"content":"\r\n\r\nو مضمون اين بيت آن است كه شيعيان گبرند ؛ چرا كه مذهب ايشان غير جبر است ، بلكه جبر مذهب سنّيان است . چرا كه ايشان مىگويند كه هر چه از بنده صادر مىشود ، خدا مىكند و بنده را در آن اختيارى نيست و شيخ محى الدّين مذهب جبر را به همهء عارفان نسبت داده و اين در فواتح مذكور است . « 1 » و اين طرفه است كه جماعتى با آن كه لاف تشيّع مىزنند ، به شيخ محى الدّين نهايت اعتقاد دارند و اين مرد در فتوحات چيزها گفته كه با اسلام جمع نمىشود و از اين كتاب گفتگويى از او به عربى نقل شده كه حاصل معنى بعضى از آن اين است كه شيطان ، شيعه را خصوصا امامى را فريب داده ؛ به اين روش كه ايشان را تعليم داده كه اهل بيت پيغمبر صلى الله عليه و آله را دوست بايد داشت و بعد از آن ايشان را واگذاشت تا آن كه ايشان از حد تجاوز نمودند و بعضى از ايشان بغض صحابه بهم رسانيدند و ايشان راسب نمودند و گمان كردند كه اهل بيت پيغمبر صلى الله عليه و آله سزاوارترند به اين منصب‌هاى دنيوى ؛ و طايفه‌اى ديگر خدا و پيغمبر و جبرئيل را مذمّت نمودند كه چرا تصريح به مرتبهء ايشان ننموده‌اند و بعد از آن گفته كه ايشان گمراه شدند و گمراه كردند .\r\nاى شيعيان ! ببينيد كه اين گمراه چه نامعقول‌ها گفته و چه دروغ‌ها به قالب زده و گمان كرده كه امامت و خلافت رسول خدا منصب دنيوى است و اعتقاد نموده كه شيعه به واسطهء سب و لعن ابى بكر و عمر و عثمان گمراه و گمراه‌كننده‌اند ؛ و ديگر اين جاهل ، مذهب شيعه را درست نفهميده و ندانسته كه ايشان را با خدا و پيغمبر و جبرئيل اعتراضى نيست ، بلكه تقصير را همه از جاهلان صحابه مىدانند .\r\nو ديگر در فواتح از اين شقى نقل نموده كه در باب هفتاد و سيّم از فتوحات مىفرمايد كه ، دو كس از عدول شافعيه كه هيچ‌كس گمان رفض به ايشان نداشت ، با يكى از اولاى رجبيّين كه من او را در ديار بكر ديده بودم ، صحبت داشتند . فرمود كه ، من شما را به صورت خوك مىبينم ؛ و اين علامتى است ميان من و خدا كه رافضيان را به اين صورت به من مىنمايد .\r\nايشان در باطن خود از مذهب رفض توبه كردند . فرمود كه ، اين ساعت كه توبه كرديد ، شما را به صورت انسان مىبينم ، ايشان معترف شدند ، و از اين تعجب كردند . « 2 »\r\nاى ياران ! ملاحظه نماييد كه اين رئيس اشقيا ، عنادش با دوستان اهل بيت در چه مرتبه است ؟ پس چه گنجايش دارد كه كسى او را مسلمان شمارد ؟\r\nديگر در كتاب فواتح از وى نقل نموده كه گفته كه ختم ولايت به من شده و از شارح كتاب فصوص نقل نموده كه شيخ محى الدين نه ماه در خلوت نشست و طعام نخورد . بعد از\r\n\r\n\r\n","description":"","footnote":"\r\n( 1 ) . ميبدى ، همان ، ص 65 از باب 369 فتوحات .\r\n( 2 ) . ميبدى ، همان ، ص 207 از فتوحات ، 11 : 287 - 288\r\n","page_name":" 641 ","page_number":137},
  {"content":"\r\n\r\nآن او را امر نمودند كه بيرون رو و بشارتش دادند كه خاتم ولايت محمديّه است و گفته كه دليل بر اين كه او خاتم اولياست ، آن است كه آن نشانه كه در ميان دو كتف پيغمبر صلى الله عليه و آله بوده كه آن را خاتم نبوت گويند ، در ميان دو كتف شيخ محى الدين بوده ؛ و از اين شيخ شيطان صفت شعرها به عربى نقل نموده كه مضمونش اين است كه ختم ولايت به من شده . « 1 »\r\nفصل دويم از باب هفدهم : محشى [ مجلسى 
  ] مىفرمايد : اولا عبارت خطبه اظهر من الشمس است كه از مولانا نيست و حضرت مولانا چون خبر از اين شهرت‌ها ندارد ، اين مزخرفات مىفرمايد . و بر تقدير ، حقيقت [ حقيّت 
  ] مراد ايشان آن است كه چون عشق و محبت الهى زور آورد ، آدمى بىشعور مىشود و قلم تكليف برمىخيزد ؛ ديگر آن كه از اين اشعار چون فهميدند كه مراد از رفتن دمشق [ و عشق 
  ] زيارت محى الدين است ، شايد كه چون در ارض مقدسهء انبيا و اولياء الله مدفونند ، غرضش زيارت ايشان بوده باشد ؛ قطع نظر از آن كه مشخص نيست كه اين شعر از مولانا باشد و بر تقدير حقيقت [ حقيّت 
  ] بدى محى الدين نيز معلوم نيست ، بلكه آثار تشيع از فتوحات او ظاهر است ؛ و در رسالهء انشاء الدوائر تصريحات فرموده بر حقيقت مذهب شيعه ؛ و حديث ستفترق امتى را شرح كرده و مذهب حق را مذهب ائمهء اثنى عشر گفته ، و شرح اين معنى در چند دايره كرده است ؛ و شرح مكاشفات خود كرده كه در عالم مكاشفه ديدم كه اسامى ائمه معصومين عليهم السلام بر هريك از حضاير قدس مكتوب بود . و اگر به واسطهء تقيه مدح اشقيا كرده باشد ، دور نيست .\r\nمجملا اگر دانشمندى را حالت فهميدن كلام شيخ محى الدين بوده باشد ، مىداند كه فضيلت و حالت او در چه مرتبه بوده است ؛ چنان كه مولانا جلال دوانى در شرح رسالهء زوراء اطناب در مدح او كرده و همچنين مولانا شمس الدين خفرى و همچنين شيخ بهاء الدين محمد و مولانا صدر الدين محمد شيرازى ، بلكه جميع محققين و مدققين خوشه چين خرمن اويند .\r\nاز آن جمله يك جلد فتوحات در استنباط علوم است از قرآن مجيد ، و اشاره به زياده از هزار نوع از علم كرده در آن كه بكر است و نرسيده‌اند به آن مگر بعضى از عارفان . و مولانا جلال در شرح زوراء نقل كرده است كه تا محى الدين ظاهر نشد ، جميع علوم ظاهر نشد و اكثر شبهات علم و ربط حادث به قديم و غير آن را از كلام محى الدين حل نموده ، قطع نظر از آن كه الحكمة ضالّة المؤمن و انظر ما قال و لا تنظر الى من قال مقتضى آن است كه هيچ احدى از كلمات حكمت‌آميز او بىبهره نباشد و اگر عقول ايشان به بعضى نرسد ، حمل بر\r\n\r\n\r\n","description":"","footnote":"\r\n( 1 ) . همان ، ص 142\r\n","page_name":" 642 ","page_number":138},
  {"content":"\r\n\r\nقصور ادراك خود بايد كرد و اگر در مذهب بر سبيل نقل از جمعى ، مزخرفى نقل كند ، حمل بر تقيّه بايد كرد تا از انوار افاضات او مستفيض گردند و نه آن است كه اين مقالات با عوام است ؛ چه اجماع اين طايفه است كه عوام را جايز نيست نظر كردن در كتب اين طايفه [ جماعت 
  ] چنان كه جايز نيست نظر كردن در كتب حكما ؛ و ليكن جمعى كه از علوم بهره‌اى عظيم داشته باشند ، از تصانيف اين طايفه بهرهء عظيم مىبرند و لكن المرء عدوّ لما جهل . و آن كه مولانا فرموده‌اند كه شيخ محى الدين مذهب جبر را به همهء عارفان نسبت داده ، از اين سخن در فتوحات و غير آن از كتب او به نظر نرسيده ؛ چه در فتوحات ترجيح مذهب اختيار نموده ، بعد از آن كه مكرر ذكر كرده كه مسألهء جبر و اختيار مشكل است ؛ و اگر جبر را به عارفان نسبت داده باشند ، معنىاش - و اللّه اعلم - آن خواهد بود كه در حديث قدسى مجمع عليه بين الفريقين به اسانيد صحيحه واقع شده كه لا يزال العبد يتقرّب الىّ بالنّوافل حتى أحبّه فكنت سمعه الذى يسمع به و بصره الذى يبصر به و لسانه الّذي ينطق به « 1 » الى آخر .\r\nچون بنده همگى اوقات خود را صرف بندگى حق سبحانه و تعالى نمايد ، مستبعد نيست كه بعد از رسيدن به مرتبهء محبّت مانند مجبور باشد در اعمال خير و ترك اعمال شر ، چنان كه عادل را ملكه حاصل مىشود ، ايشان را بالاتر حاصل شود ؛ و اللّه يهدى من يشاء الى صراط مستقيم .\r\nفصل سيوم از باب هفدهم : ماتن [ قمى 
  ] در جواب محشى [ مجلسى 
  ] مىگويد :\r\n« حضرت آخوند مدارش بر دعواى بىدليل است . انكارى كه كرده‌اند به غايت دور است و طبع سليم و عقل صحيح از آن ابا دارد ، و تأويلى كه نموده‌اند از آن دور تر است ؛ و اين كه فرموده‌اند كه شايد كه مراد ملا زيارت محى الدين نباشد ، عزيزا ! بفرماييد كه در كوه صالحه كدام ولىّ شيعه مدفون است كه شيعيان از آن خبر ندارند و مولانا اظهار اشتياق زيارتش مىنمايد ؟ به همين حال اهل شام در اصفهان بسيارند ، از ايشان تفحّص كنيد . و اگر خواهيد كه بدانيد كه اين اشعار از مولانا است ، اهل تتبع در اصفهان بسيارند ، از ايشان بپرسيد .\r\nمجملا حضرت آخوند ، هر چه در او صرفهء گفتگو نديده ، واگذاشته و هر چه صرفه‌اش كرده ، گفتگوها كرده ، اما همه بىمعنى ؛ و اين طرفه [ است 
  ] كه كتاب فتوحات كه از محى الدين متواتر است واگذاشته و بر رسالهء مجهولى اعتماد مىنمايد كه نسبتش به محى الدين ثابت نيست . و اگر چه مىتواند بود كه بر شما از راه كشف معلوم شده باشد كه اين رساله تصنيف محى الدين است ؛ و اللّه يهدى من يشاء الى صراط مستقيم .\r\nديگر در جواب محشى [ مجلسى 
  ] مىگويد : ملا جلال كه فريب محى الدين خورده\r\n\r\n\r\n","description":"","footnote":"\r\n( 1 ) . بنگريد : سبزوارى ، جامع الاخبار ، ص 86 ؛ احسايى ، ابن ابى جمهور ، عوالى اللالى ج 4 ، ص 103 ؛ بهايى ، شيخ ، مفتاح الفلاح ، ص 368\r\n","page_name":" 643 ","page_number":139},
  {"content":"\r\n\r\nباشد ، دور نيست ؛ زيرا كه هر كه دلش به نورى روى اهل بيت نورانى نيست ، زود فريب مىخورد ؛ و اللّه يهدى من يشاء الى صراط مستقيم .\r\nديگر ماتن [ قمى 
  ] در جواب محشى [ مجلسى 
  ] مىگويد : مخفى نماند كه محى الدين مزخرف و پادرهوا بسيار گفته و جمعى كه مست محبّت اين طايفه شده‌اند ، و فريب‌هاى و هواى ايشان خورده‌اند ، چون كلمات بىمعنى در كلام محى الدين و امثال او ببينند ، و نفهمند ، حمل بر اين مىكنند كه از دقت و لطف معانى ، نمىتوان فهميد . به همه حال چه مىشود كه اين سنّى ، گمراه فاضل باشد ؛ سنّى فاضل در عالم بسيار است و مقصود ما نه ابطال فضل اوست ، بلكه مقصود ما بيان ضلالت اوست . پس طول كلام شما در بيان فضل او دخلى به مبحث ندارد ؛ و اللّه يهدى من يشاء الى صراط مستقيم .\r\nو ايضا در جواب محشى [ مجلسى 
  ] مىگويد : بر حضرت آخوند مخفى نماند كه كلمات كفر و ضلالت شيخ محى الدين بسيار واضح است و دقّتى ندارد كه نتوان فهميد ؛ و حمل گفتگوهاى او بر تقيّه صورتى ندارد . اين چه تقيّه‌اى است كه كسى بگويد من خاتم اوليايم ، يا بگويد كه در ميان دو كتف من نشانهء ختم ولايت است ؛ چنان كه در ميان دو كتف پيغمبر صلّى الله عليه و آله نشانهء ختم نبوّت بوده . و اگر چنانچه اين مرد تقيّه مىكرد ، مىبايست كه اين نوع گفتگوها نكند ؛ چرا كه اين نوع گفتگوها ، باعث آن شده كه از سنيان نيز جماعتى حكم به كفر وى نموده‌اند . و نمىدانم كه حضرت آخوند چه بهره از كلمات كفرآميز اين مرد برده‌اند كه بدان مباهات مىكنند . گوئيا اين درشتى و ناهموارى كه به كار مىبرند ، بهره‌اى است كه از مطالعهء كتاب اين مرد برده‌اند .\r\nو فرموده‌اند كه به نظر نرسيده كه جبر را به همهء عارفان نسبت داده باشد ، بايد كه بر فتوحات بگرديد كه به آن خواهيد رسيد . و اين كه گفته كه مسألهء جبر و اختيار مشكل است ، حق است ؛ اما تأويل كه نموده‌اند كه معنىاش معنى حديث قدسى است ، بىصورت و بىمعنى است ؛ چرا كه جبر معنى مشخص و معلوم دارد كه قابل تأويل نيست ، و معنىاش در ميان شيعه و سنّى مشهور و معروف است ؛ و اگر چنان چه اين كلمات را تأويل توان كرد ، امان از عالم برمىخيزد ، و كلمات كفر هركس را تأويل مىتوان كرد ، و هرگاه كه حضرت آخوند همچنين چيزى را تأويل توانند نمود ، چرا كلمات ما را تأويل نكردند كه خود را زحمت ندهند و ما را به زحمت نيندازند ؛ و اللّه يهدى من يشاء الى صراط مستقيم .\r\nديگر ماتن [ قمى 
  ] در جواب محشى [ مجلسى 
  ] مىگويد : بر حضرت آخوند مخفى نماند كه مسألهء جبر و اختيار بسيار مشكل است ، و تحقيق معنى آن حديث به غايت دشوار است ، اگر چنان چه خواهيد كه حقيقتش بر شما ظاهر شود ، بايد كه رساله‌اى را كه فقير در\r\n\r\n","description":"","footnote":"","page_name":" 644 ","page_number":140},
  {"content":"\r\n\r\nامر بين الامرين نوشته ، « 1 » مطالعه نماييد و نسخهء آن در اصفهان متعدد است ، و اللّه يهدى من يشاء الى صراط مستقيم .\r\nفصل اول از باب هيجدهم : ماتن [ قمى 
  ] در اصل رساله مىگويد : و در فواتح است كه جنيدى در شرح فصوص از شيخ صدر الدين نقل نموده كه از اين شيخ كذّاب شنيدم كه مىگفت : چون رسيدم به درياى روم از بلاد اندلس ، با خود مقرر داشتم كه آن زمان در كشتى نشينم ، كه تفاصيل احوال ظاهر و باطن من تا آخر عمر بر من مكشوف شود . بعد از توجه تامّ و مراقبت كامله همه ظاهر شد به احوال پدر تو و احوال تو و اتباع تو از ولادت تا موت و احوال شما در برزخ . « 2 »\r\nاى شيعيان و دوستان اهل بيت ! ببينيد كه اين ملحدان بىدين چگونه دروغ‌ها بسته و دين پيغمبر را خراب كرده‌اند . گنجايش دارد كه گريبان چاك زنيد و در ماتم دين ، خون از ديده روان سازيد . رباعى :\r\n خواهم كه كناره زين غم‌آباد كنم * خود را به حزم ز نفس آزاد كنم \r\n در گوشه‌اى از بهر خدا بنشينم * در ماتم دين ناله و فرياد كنم \r\nباز در فواتح نقل كرده كه شيخ محى الدين گفته كه قطب كه او را غوث گويند ، محل نظر حق تعالى است و آن ، در هر زمان يك شخصى است و گفته كه گاه هست كه خلافت ظاهر نيز داشته باشد ، و بعد از آن جماعتى را شمرده كه از جملهء ايشان ابو بكر و عمر و عثمان و معاويه و پسرش يزيد و عمر بن عبد العزيز و متوكّل است . « 3 »\r\nاى عزيزان ! ببينيد كه اين مرد چه كسان را قطب شمرده و اهل بيت پيغمبر صلى الله عليه و آله را واگذاشته و مزخرفات اين مرد بسيار است ، هر كه خواهد كه بداند ، بايد كه كتاب فتوحات را سير نمايد .\r\nاى شيعيان ! از امامان خود شرم نماييد و از محبّت اين قوم حذر كنيد و انصاف بدهيد كه [ آيا 
  ] محبّت اين جماعت را با محبّت اهل بيت جمع مىتوان نمود ؟ رباعى :\r\n اى مانده ز كعبهء محبّت مهجور * افتاده ز راه دوست صد منزل دور \r\n با حبّ عمر دم مزن از مهر على * كى جمع توان نمود با ظلمت نور \r\nباز صاحب فواتح از اين مرد عارف نقل نموده كه او شافعى را از اوتاد شمرده « 4 » و اين طرفه\r\n\r\n\r\n","description":"","footnote":"\r\n( 1 ) . نام اين كتاب « بهجة الدارين فى الامر بين الامرين » است كه در مجموعهء شمارهء 6290 كتابخانهء آية الله مرعشى برگ‌هاى 1 - 24 موجود است .\r\n( 2 ) . ميبدى ، همان ، ص 143\r\n( 3 ) . همان ، صص 156 - 157\r\n( 4 ) . بنگريد : ميبدى ، همان ، ص 30 از فتوحات باب 335\r\n","page_name":" 645 ","page_number":141},
  {"content":"\r\n\r\n[ است 
  ] كه جمعى از نادانان مىخواهند كه از آسمانها خبر دهند ، با آن كه مسائل واجبى خود را نمىدانند . در كتاب كلينى حديثى روايت شده كه ، نشانهء كذّاب آن است كه خبر دهد از آسمان و زمين و مشرق و مغرب و چون از وى سؤال حلال و حرام نمايى ، خبرى ندارند . « 1 » و از حضرت امير المؤمنين عليه السلام روايت شده كه جاهل متعبّد همچو خر آسيا است ، « 2 » رباعى :\r\n جاهل ز كجا راه حقيقت داند * طى كردن اين باديه كى بتواند \r\n هر چند زند چرخ به جايى نرسد * مانند خرى كه آسيا گرداند \r\nپس اى شيعيان ! بايد كه دست بر دامن اهل بيت زده ، فريب‌هاى و هوى و دعواى كشف و كرامات اين جاهلان پرلاف‌وگزاف نخوريد . رباعى :\r\n جمعى جاهل كه كشف اظهار كنند * دانايان را ز جهل انكار كنند \r\n دانى ز چيست هاىوهوى اين جمع * جمع آمده در پس جهل تكرار كنند \r\nاى شيعيان ! از براى خدا از روى انصاف بر اين گفتگوها بنگريد و طريق حق اختيار نماييد و تعصّب را واگذاريد و دين خدا را ضايع مسازيد و آنچه از مذهب امامان ما عليهم السلام ظاهر و معلوم است ، آن است كه با دوستان خدا و رسول و اهل بيت ، دوست بايد بود و با دشمنان ايشان دشمن كه اگر كسى با ايشان دعواى دوستى نمايد ، و با اين حال دم از دوستى دشمنان دين زند ، او از دشمنان دين خواهد بود .\r\nفصل دويم از باب هيجدهم : محشى [ مجلسى 
  ] مىفرمايد : اگر حضرت مولانا از احوال خود مطلع شود ، يقين شكم خود را چاك خواهد كرد ، چه جاى گريبان ؛ و اللّه كه مرا تعصّب محى الدين و غير او نيست ، و ليكن مولانا فرق نكرده است درد دين را از درد نفس ، و اگر احوال خود را نيكو مشاهده كند ، مشغول اصلاح نفس خود خواهد شد ، چه استبعاد كه شخصى به سبب كثرت مجاهده و رياضت بر بعضى از احوال خود يا ديگران مطلع شود . از احوال كفار هند متواتر است كه به سبب رياضت ايشان را ضياء [ صفاى 
  ] نفس حاصل مىشود و در احاديث نيز هست ؛ پس اگر مؤمن صالحى را به واسطهء رياضت نفس و مجاهده ، مكاشفات علوى و سفلى روى دهد ، بود و اللّه كه اين معنى حق است ؛ و اين فقير را و جمعى كثير از فقرا كه با اين فقير مىبودند ، ايشان را مكاشفات عظيمه حاصل شد .\r\nاگر مولانا درد دين داشته باشد ، ببايد كه مدتى به رياضت مشغول شود ؛ اگر او را حاصل نشود ، ده كتاب ديگر در ردّ اين طايفه تصنيف نمايد ؛ و ليكن حبّ جاه و رياست مانع است ؛ خصوصا هرگاه كه اين امراض مزمن شده باشد ، بسيار رياضت مىبايد كشيد تا اين\r\n\r\n\r\n","description":"","footnote":"\r\n( 1 ) . كلينى ، كافى ، ج 2 ، ص 340\r\n( 2 ) . مجلسى ، بحار الانوار ، ج 1 ، ص 208\r\n","page_name":" 646 ","page_number":142},
  {"content":"\r\n\r\nمهلكات زايل شود تا انوار تجليّات جمالى و جلالى جلوه‌گر شود . و اين مزخرفات كه از جمله كتاب‌هاى او سنّى نقل كرده ، بر تقدير حقيقت [ حقيّت 
  ] محمول بر تقيّه است ؛ چه در اكثر جاها در فتوحات حواله به رسالهء انشاء الدوائر كرده و در آنجا مذهب خود را بىتقيّه نقل كرده ، و در زمان محى الدين در مصر تقيّهء شديده ، چون زمانى بود كه خلفاى بنى عباس بر اسماعيليه غلبه نمودند و زياده از صدهزار شيعه را به قتل رسانيدند ؛ در چنين زمانى اگر شما و ما مىبوديم ، زياده از اين تقيّه مىكرديم . قطع نظر از آن كه هيچ‌كس اين جماعت را مقتدا نمىدانند . سخنان خوب ايشان را خوب مىدانند ، « الحكمة ضالّة المؤمن » مقتدا و پيشواى خواص و عوام ، ائمهء هدى را مىدانند . حتى كتب علماى موتى معتبر نيست كه قول الميّت كالميّت .\r\nپس اگر جمعى كتب فقه متقدمين را خوانند يا مطالعه نمايند ، به واسطهء ارتباط مىخوانند و مطالعه مىكنند . اگر فاضلى مطالعهء كتب ايشان كند ، به واسطهء تحصيل زيادتى كمالات يا به واسطهء ارتباط به كلام ائمهء هدى و استنباط حقايق و معارف از كلام ايشان بد نخواهد بود . چه بسيارى از احاديث مشكله ، مثل حديث اسما و غير آن از كلام محى الدين حل مىشود ؛ و در رسالهء انشاء الدوائر بر وجه اتمّ مشروح شده ، و ليكن از بدع محدثه كه موجب اضلال اكثر جهله شده است ، آن است كه جمعى از جهله به مجرد كوره سوادى ، احاديث اهل بيت را موافق هواى نفس ، هر چه به خاطر ايشان رسد ، حل مىنمايند و نفى قرآن و حديث و تفسير و كتب علما و استنباطات ايشان مىكنند و هيچ‌كس از بدعت‌هاى ايشان جامه چاك نمىكند كه نه درس خوانده‌اند و نه محدّثى ديده‌اند و نه از عالمى چيزى شنيده‌اند . مع هذا سر به سر راضى نمىشوند ، نفى جميع علماى احيا و اموات مىكنند و همه را نسبت به ضلال و اضلال مىدهند و از حال خود و اضلال خود خبر ندارند . بيت :\r\n نه اصولت محكم آمد نه فروع * شرم بادت از خدا و از رسول « 1 » \r\nو اللّه يهدى من يشاء الى صراط مستقيم .\r\nفصل سيّم از باب هيجدهم : ماتن [ قمى 
  ] در جواب محشى [ مجلسى 
  ] مىگويد : بر حضرت آخوند مخفى نماند كه احوال فقير ، پيروى اهل بيت پيغمبر است و اتباع احاديث ايشان ، و اين حالت گوئيا در نظر تابعان حلاج و بايزيد خوشاينده نيست . عدالت‌پناها ! اين لفظهاى ركيك ناخوش چيست كه استعمال مىفرماييد ؟ از خدا شرمنده نمىشويد ؟ در\r\n\r\n\r\n","description":"","footnote":"\r\n( 1 ) . در حاشيهء مرعشى : بايد دانست كه اين بيت را كاتب بىديانت اصلاح نموده بود . حضرت آخوند مولانا محمد تقى مجلسى نوشته‌اند به اين طريق كه : نه اصولت محكم آمد نه فروع / شرم بادت از خدا و از رسول . و ظاهرا چون در اين فصل قسم خورده‌اند كه مكاشفهء حق است ، در همين فصل چندين غلط از ايشان سر زدن ، از باطن شرع باشد .\r\n","page_name":" 647 ","page_number":143},
  {"content":"\r\n\r\nواقع كسى كه نفس خود را اين چنين اصلاح نموده باشد ، گنجايش دارد كه كسى را نصيحت نمايد ؟ و ديگر بيان كرديم كه محى الدين از مخربان دين است . پس توجيه سخنان باطل او نمودن ، موجب خرابى دين است . در واقع از خدا شرمنده نمىشوى كه احتمال اين مقام عالى از براى اين ضال گمراه مىدهى ؟ با آن كه حضرت سيد المرسلين محتاج بود كه جبرئيل نازل شود و او را از احوال ماضى و مستقبل خبر نمايد ؛ و حضرت امير المؤمنين عليه السلام محتاج به اخبار و تعليم حضرت رسالت پناه بود ؛ و حضرت يعقوب پيغمبر در مدّت مديد از يوسف و برادرانش بىخبر بود و حضرت سليمان بن داود از شهر سبا و بلقيس خبر نداشت ، تا آن كه به اخبار هدهد مطلع شد ؛ و حضرت موسى از صحبت سامرى بىخبر بود و بر معلومات خضر مطلع نبود ؛ پس حضرت آخوند اين شقى را اكمل از پيغمبران مىداند و از [ آن 
  ] طرفه‌تر كه نسبت كشف به كافران هند مىدهد ، با آن كه اجماع اهل اسلام است كه خبر از غيب دادن معجزهء انبيا و اوصيا است و كلام مجيد نيز ناطق است بر اين كه حق تعالى واقف بر غيب نمىسازد مگر رسولان را . در سورهء قل اوحى فرموده است كه :   عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ   « 1 » و ديگر باطن شرع مدد كرده كه حضرت آخوند غلط ديگر هم نموده ، فرموده‌اند كه متواتر شده كه كافران هند را از رياضت ، صفاى باطن به هم مىرسد و ندانسته‌اند كه اتفاق اصحاب اصول و ارباب عقول است كه تواتر مخصوص محسوسات است و صفاى باطن امرى است غير محسوس ؛ پس چون مىتواند بود كه متواتر شود ؟ آرى ! خبرهايى كه كافران مىدهند ، از قسم محسوس است و مىتواند بود كه متواتر شود ؛ اما دليل بر صفاى باطن نيست ؛ چرا كه مىتواند بود كه بعضى از اخبار ايشان از روى حدس باشد و بعضى بنا بر مكر و خدعت باشد كه جاسوسان داشته باشند كه از احوال مسلمانان ايشان را خبر نمايند و احتمالات ديگر نيز مىرود .\r\nپس با اين همه احتمال ، چون حضرت آخوند جزم فرموده‌اند كه ايشان صاحب صفاى باطن‌اند ، اميد كه حق تعالى حضرت آخوند را به راه راست آورد و دعوايى كه حضرت آخوند در مكاشفه نموده‌اند ، ظاهرا بىخبط دماغى نمىشود ؛ و گوئيا اين كشف آن چنان باشد كه بعد از رياضتى كه متعارف تابعان حلّاج و بايزيد است ، دماغ ايشان پريشان مىشود و مقدمات ماليخوليا ظاهر مىشود و بعد از آن چشم بر هم گذاشته ، عالمى ديگر در نظر مىآورند و در عالم خيال سيرها مىكنند و هر چه مىبينند ، گمان مىكنند كه آن چنان هست كه ديده‌اند ؛ و اگر چنان چه اين طريقه حق مىبود ، اهل بيت پيغمبر صلى الله عليه و آله\r\n\r\n\r\n","description":"","footnote":"\r\n( 1 ) . جن ، 26\r\n","page_name":" 648 ","page_number":144},
  {"content":"\r\n\r\nتعليم اصحاب خود مىنمودند .\r\nديگر دعواى اين نموده‌ايد كه ما حبّ جاه و رياست داريم . به هر حال بفرماييد كه از كجا بر شما معلوم شد ؟ اگر از راه كشف معلوم شده باشد ، زينهار كه ديگر بر كشف اعتماد مكنيد كه بر خلاف حق و واقع خبر مىدهد ؛ و در واقع اگر چنانچه حبّ رياست بر نفس ما غالب مىبود ، مىبايست كه گفتگو از بطلان حلّاج و بايزيد ننماييم و عالمى را به گفتگوى خود نيندازيم ؛ چرا كه اكثر عوام فريب اين طايفه خورده‌اند و مست محبّت ايشان گرديده‌اند . « 1 »\r\nعزيزا ! غلطهايى كه در اين رساله نموده‌ايد ، دليل واضح است بر بطلان كشف شما ؛ چرا كه كسى كه امور سماوى و ارضى بر وى منكشف شود ، اين مقدار نامربوط نمىگويد ، و اللّه يهدى من يشاء الى صراط مستقيم .\r\nديگر ماتن [ قمى 
  ] در جواب محشى [ مجلسى 
  ] كه فرموده‌اند : در چنين زمانى ، اگر ما و شما مىبوديم ، زياده بر اين تقيّه مىكرديم ، مىگويد : گوييا حضرت آخوند را اين مطلب افتاده كه حاشيهء اين رساله را همه جا سياه نمايد و اگر نه اين همان گفتگويى است كه پيش از اين كردند و جواب از آن داديم ؛ و اللّه يهدى من يشاء الى صراط مستقيم .\r\nديگر ماتن [ قمى 
  ] مىگويد : خدا گواه است كه ما مردمان را به ضلالت نمىاندازيم ، بلكه مردمان را به راه حق كه طريق اهل بيت نبوّت است ، راهنمايى مىكنيم و گوييا كه تابعان حلّاج و بايزيد طريق اهل بيت عليهم السلام را ضلالت مىدانند و ترويجش را اضلال مىشمارند و اگر چنانچه خواهى كه اندكى از سواد ما را بدانى ، بايد كه رساله‌اى را كه در امر بين الأمرين نوشته‌ايم ، « 2 » مطالعه نمايى ؛ و اگر چه فهميدن همهء مطالب آن گوئيا شما را ميسّر نيست ، و ليكن آن قدر توانيد فهميد كه به بىانصافى و بىشرمى و بىحيايى و بىادبى خود اعتراف نماييد ؛ اگر چه تابعان حلّاج و بايزيد را انصاف و قوّت انفعال كمتر مىباشد ؛ و اللّه يهدى من يشاء الى صراط مستقيم .\r\nفصل اول از باب نوزدهم : ماتن [ قمى 
  ] در اصل رساله مىگويد : دليل ديگر آن كه از كتاب‌ها و گفتگوهاى ايشان معلوم مىشود كه ايشان كسى را بد نمىدانند و صلح با كل كاينات كرده‌اند ، بلكه ابليس را كه خدا و رسول مذمّتش بسيار نموده‌اند ، اين طايفه او را به غايت دوست مىدارند ؛ و از ابن ابى الحديد سنّى نقل شده كه در شرح نهج البلاغه گفته كه احمد غزالى از طوس به بغداد آمد و در آنجا وعظ گفت و طريق منكرى در واعظى پيش گرفته و تعصّب ابليس مىكشيد و مىگفت كه او سيّد موحّدين است ؛ و روزى بر منبر گفت :\r\n\r\n\r\n","description":"","footnote":"\r\n( 1 ) . اين اعتراف ، نشانگر دامنهء نفوذ تصوف در ميان عامهء مردم در اوائل نيمهء دوم قرن يازدهم هجرى است .\r\n( 2 ) . دربارهء اين رساله ، پيش از اين توضيح داديم .\r\n","page_name":" 649 ","page_number":145},
  {"content":"\r\n\r\nهر كه ياد نگيرد توحيد را از ابليس زنديق است . « 1 »\r\nو حكايت ديگر از او نقل نموده كه از آن ظاهر مىشود كه اين ملعون ، ابليس را كامل‌تر از حضرت موسى دانسته و ديگر گفتگوهاى ملحدانه از وى نقل كرده ؛ و از نفحات جامى نقل شده كه احمد غزالى « 2 » مىگفته كه شيخ ابو القاسم كرّگانى « 3 » نگفتى ابليس چون نام او بردى ، گفتى : خواجهء خواجگان . « 4 »\r\nاى عزيزان ! بنگريد كه محبت عمر چگونه دلهاى ايشان را سياه ساخته كه ابليس را پيشوا و راهنماى خود مىدانند .\r\nفصل دويم از باب نوزدهم : محشى [ مجلسى 
  ] مىفرمايد : نمىدانم كه حضرت مولانا در كدام كتاب ديده كه اين طايفه هيچ‌كس را بد نمىدانند . خود نقل فرموده‌ايد كه اين طايفه شيعيان را بد مىدانند ؛ بلى جمعى مشغول اصلاح نفس خود شده‌اند و از غير حق سبحانه و تعالى پرداخته‌اند و مىگويند كه ما را شرم مىآيد كه با اين همه صفات مهلكه ، مشغول بدى جمعى شويد كه بدى ايشان را بر ما ظاهر نيست ؛ چنان كه در نهج البلاغه حديث در اين باب هست و همچنين در ساير كتب حديث . و اما جمعى كه بدى ايشان را دانند ، لعن ايشان را از اعظم طاعات مىدانند ؛ و اقوال متصوّفه اهل سنت مثل احمد غزالى و غير آن ، بر شيعيان حجّت نمىشود ؛ بر تقدير صدق ، آن چنان كه مكرّر گذشت . و اللّه يهدى من يشاء الى صراط مستقيم .\r\nفصل سيّم از باب نوزدهم : ماتن [ قمى 
  ] در اصل جواب محشى [ مجلسى 
  ] رساله مىگويد : اين گفتگو از مقالات مشهورهء ايشان است و نقل نموديم كه احمد غزالى و كرّگانى كه استادان اهل اين طريقه‌اند ، در باب ابليس چه اعتقاد داشته‌اند ؛ و تأويلى كه حضرت آخوند از جانب ايشان نموده‌اند ، بىوجه است ؛ چرا كه بنا بر آنچه مذكور شد اين جماعت اهل جبرند و فعل نيك و بد را به خدا نسبت مىدهند ؛ پس ايشان را لازم است كه كسى را بد ندانند و همچنين وحدت وجود كه اين جماعت از رهبانان نصارى فرا گرفته‌اند ، نيز تقاضا مىكند كه ايشان كسى را بد ندانند ، و اللّه يهدى من يشاء الى صراط مستقيم .\r\nفصل اوّل از باب بيستم : ماتن [ قمى 
  ] در اصل رساله مىگويد : اين طرفه كه بعضى از\r\n\r\n\r\n","description":"","footnote":"\r\n( 1 ) . ابن ابى الحديد ، شرح نهج البلاغه ، ج 1 ، ص 107\r\n( 2 ) . برادر ابو حامد محمد غزالى ، فارسى نويس ( نويسندهء سوانح ) و عارف قرن پنجم و متوفاى 517 . دربارهء وى بنگريد : جامى ، نفحات الانس ، صص 379 - 380\r\n( 3 ) . ابو القاسم على كرّگانى ( 380 - 469 ) از مشايخ صوفيه منسوب به كرّگانى ، ديهى از ديه‌هاى طوس كه هم اكنون نيز در بخش چناران شهرستان مشهد به نام كوركون موجود است . دربارهء وى بنگريد : تعليقات اسرار التوحيد ، ج 2 ، ص 677 - 678\r\n( 4 ) . جامى ، عبد الرحمن ، نفحات الانس من حضرات القدس ، ص 420\r\n","page_name":" 650 ","page_number":146},
  {"content":"\r\n\r\nدوستان اهل بيت فريب ايشان از اين راه خورده‌اند كه ايشان طريقهء خود را به معروف كرخى مىرسانند و معروف دربان حضرت امام رضا عليه السلام بوده ، ندانسته‌اند كه اين طريقهء نوربخش [ م 869 
  ] « 1 » است ؛ و نقل شده كه اين مرد دنيا دوست ، خروج كرد و مريدان ، وى را امام و مهدى مىخوانند ، تا آن كه در زمان شاهرخ او را با مريدان گرفتند كه بكشند ؛ عاقبت نكشتند و او را مقيّد ساخته ؛ هيجده ماه در حصار اختيار الدين حبس نمودند و عاقبت او را مقيّد به بهبهان بردند و نگاهدارى مىنمودند ؛ پس بار ديگر خروج نموده ، كردان خيلى به وى گرويدند و اين مرد با اين حال ، طريقهء خود را از جماعتى نقل نموده كه بعضى به شقاوت مشهورند و بعضى مجهول و در ميان شيعه غير معروفند و از جملهء ايشان علاءالدولهء سمنانى است ؛ و پيش از اين بيان كرديم كه اين مرد از جملهء اشقياست ؛ و ديگر از جملهء راويان اين طريقه ، احمد غزالى است و دانستى كه اين مرد نيز از اشقياست و از مريدان خاص ابليس است و پيران اين طايفه ، كلاه و خرقه از وى دارند .\r\nفصل دويم از باب بيستم : محشى [ مجلسى 
  ] مىفرمايد : بسيار عجب [ است 
  ] از مولانا كه گفته‌هاى عوام را حجّت مىسازد ، علماى اين فن ، اين طريقه را از احاديث اهل بيت كه مفسّر كلام مجيد ربانى است ، اخذ نموده‌اند ؛ و قرآن و احاديث مشحون است از اين طريقه .\r\nاگر عامى گويد كه مشايخ اجازهء ما اينها [ يند 
  ] اعتبار نخواهد داشت ، و در اين مدت مديد كه با خواص و عوام اين طايفه صحبت داشتيم ، از نادرى از ايشان شنيديم ؛ قطع نظر از آن كه ضعف مشايخ اجازه ، ضرر ندارد ، هرگاه طريقه متواتر باشد . و اين طايفه قطع نظر از قرآن و حديث كه مستند ايشان است ، در هر طبقه زياده از عدد تواتر طريقهء خود را به اهل بيت مىرسانند ؛ و ليكن عوام چون اينها را نمىدانند ، معروف كرخى و كميل بن زياد نخعى را مستند خود مىسازند و مىگويند كه مشايخ ما به ايشان مىرسند . « 2 » اگر مشايخ اجازهء قرآن ضعيف بوده باشند ، چنان كه در كتب اجازه مسطور است ، يا كتب اربعه ، قدح در حجّت قرآن و حديث نمىكنند ، « 3 » چون متواترند ، و اللّه يهدى من يشاء الى صراط مستقيم .\r\nفصل سيّم از باب بيستم : ماتن [ قمى 
  ] در جواب محشى [ مجلسى 
  ] مىگويد : حضرت آخوند در برابر گفتگوى ما كه گفته‌ايم كه تابعان حلاج و بايزيد ، طريقهء خود را به معروف كرخى مىرسانند و راويان طريقه ، يا مخالف مذهبند يا مجهول الحال ، چنين فرموده‌اند كه اين طريقهء عاميان است ، بلكه علماى اين فن ، اين طريقه را از احاديث اهل بيت فرا گرفته‌اند . ببينيد كه حضرت آخوند چون خود را رسوا مىنمايد . در پيش فرمودند كه طريقهء\r\n\r\n\r\n","description":"","footnote":"\r\n( 1 ) . دربارهء او بنگريد : شيرازى ، طرائق الحقائق ، ج 2 ، ص 319\r\n( 2 ) . در مرعشى و ملى : مىرسانند .\r\n( 3 ) . در ملى : مىكنند .\r\n","page_name":" 651 ","page_number":147},
  {"content":"\r\n\r\nاين جماعت سرّ است و به همه‌كس نگفته‌اند و حكم كردند كه علماى ظاهر از اين سرّ بىبهره‌اند ؛ و ديگر فرموده كه بىپير و مرشد به اين طريق نمىتوان رسيد ؛ و در اينجا مىگويند كه اين طريقه را از احاديث بيرون آورده‌اند . پس اگر اين طريقه از احاديث معلوم شود ، پس سرّ نخواهد بود ، و بىپير اين طريقه را توان به دست آورد . به همه حال ، اين مرد آدمى را نه از اهل شريعت مىتوان دانست ، و نه از اهل طريقت ؛ چرا كه اهل شريعت را اهل ظاهر مىدانند و طريقهء اهل طريقت را طريق عاميان مىداند . و از اين طرفه‌تر كه بعد از آن كه قبول ضعف راويان اين طريقه نموده‌اند ، فرموده‌اند كه طريقهء ايشان متواتر است .\r\nعزيزا ! بعد از آن كه گفتى كه طريقه را از احاديث گرفته‌اند ، دعواى تواتر طريقه بىمعنى است ؛ و ديگر چون تواند بود كه اين طريقه متواتر باشد ، با آن كه دو كس را از اهل اين طريقه به دليل نرسانيدى كه شيعه باشند ؛ و اعتراف نمودى كه اكثر اهل اين طريقه سنّىاند و سنيان خود محرم اسرار اهل بيت نيستند . پس گفتگوى حضرت آخوند از دو وجه بيرون نيست ، يا آن است كه تصور معنى تواتر نكرده‌اند ، يا آن است كه تعصّب مىورزند ، و اللّه يهدى من يشاء الى صراط مستقيم .\r\nفصل اول از باب بيست و يكم : ماتن [ قمى 
  ] در اصل رساله مىگويد : با آن كه دربانى دليل خوبى معروف [ كرخى 
  ] نيست ، بلكه اگر او از صلحاى شيعه مىبود ، متقدمان علماى شيعه او را در كتاب‌هاى خود ذكر مىنمودند ، و از خوبىهاى وى مىگفتند و او را در ميان سنّيان اين شهرت عظيم نمىبود ، بلكه ممكن است كه مأمون او را به رسم جاسوسى دربان آن حضرت ساخته باشد كه از خصوصيات احوال آن حضرت مطلع شود . و ديگر دربانى دليل خوبى نيست ، كه اگر چنين مىبود ، انس [ بن مالك 
  ] كه دربان حضرت رسالت پناه صلى الله عليه و آله بود ، مىبايست كه از خوبان صحابه باشد ، حال آن كه از ملاعين است .\r\nفصل دويم از باب بيست و يكم : محشى [ مجلسى 
  ] مىفرمايد : عدم ذكر شخصى به واسطهء شهرت او نزد عامه و عدم نقل احاديث ، دليل عدم خوبى نيست ، چنان كه مخفى نيست ، و اللّه يهدى من يشاء الى صراط مستقيم .\r\nفصل سيم از باب بيست و يكم : ماتن [ قمى 
  ] در جواب محشى [ مجلسى 
  ] مىگويد :\r\nمكرر بيان نموديم كه شهرت تمام به خوبى و ولايت در ميان سنّيان ، و مجهول بودن در ميان شيعيان ، دليل تسنّن است ، چنان كه بر صاحب طبع سليم پوشيده نيست ، و اللّه يهدى من يشاء الى صراط مستقيم .\r\nفصل اول از باب بيست و دويم : ماتن [ قمى 
  ] در اصل رساله مىگويد : ديگر بدانكه اين طايفه چون به كمال رسند ، نيك و بد و كفر و ايمان در نظر ايشان يكسان نمايد ، و بنا بر اين است كه ملّاى روم ، فرعون را موسى نام كرده ، مىگويد ، بيت :\r\n\r\n","description":"","footnote":"","page_name":" 652 ","page_number":148},
  {"content":"\r\n\r\n چون كه بىرنگى اسير رنگ شد * موسى اى با موسى اى در جنگ شد \r\nپس هر كه اندك فكرى كند ، يقين خواهد كرد كه اين مذهب ، غير مذهب شيعه است . و دليل ديگر آن عشقبازى مجازى به دختران و پسران نزد اين جماعت كمال است ، و آن را سبب وصول به حق تعالى مىدانند . و در فواتح به پيران اين طايفه ، عشق‌بازىها نسبت داده ، مثل نجم كبرا و شيخ روزبهان و غير ايشان ؛ « 1 » و آن چه از مذهب امامان ما معلوم است ، مذمّت محبّت دنياست و تعلق به غير حق تعالى ؛ و ديگر آن كه اين جماعت ، رغبتى به مسجد و نماز جماعت و ديگر سنت‌هاى پيغمبر صلى الله عليه و آله ندارند و نمازها را در غالب اوقات در خانقاه ضايع مىسازند ؛ و آن چه از مذهب امامان ما ظاهر مىشود ، خلاف اين است . و روايت شده كه هر كسى كه همسايهء مسجد باشد و نماز را در خانه گزارد ، نماز او نماز نيست . « 2 »\r\nفصل دويم از باب بيست و دويم : محشى [ مجلسى 
  ] مىفرمايد : عجب از ادراك درّاك مولانا ؛ از كجا مشخص فرمودند كه مولانا فرعون را موسى نام كرده ؛ چرا هارون و خضر نتواند بود ؟ ديگر آن كه [ مگر 
  ] آخوند قرآن نمىخواند ، حكايت  لا تَأْخُذْ بِلِحْيَتِي وَ لا بِرَأْسِي  « 3 » هارون و حكايت مجادلهء موسى و خضر را فراموش نموده‌اند ؛ پس ممكن است كه مراد مولانا اين باشد كه تا در اين نشئهء تكليف‌اند [ مكلّف‌اند 
  ] محبّت [ بحبّ 
  ] فى اللّه و بغض فى اللّه ؛ و چون از تكليف به جنون يا مرگ بيرون رفتند ، ديگر جنگ تكليف نيست .\r\nو اين كه فرموده‌اند كه مذهب اين طايفه عشق‌بازى است ، اگر عوام را مىگويند ، عوام طلبه نيز با ايشان مشتركند ، و كردارهاى عوام حجّت نمىشود ؛ و اگر خواص را مىفرمايند ، خواص ، محبت غير حق تعالى را كفر مىدانند و آن كه سنّى نقل افترايى به جمعى كند ، بىثبوت شرعى ، نقل آن مشروع نيست . و اگر شخصى مبتلا به عشق شود ، معاقب نخواهد بود ، هرگاه مقدمات آن اختيارى نبوده باشد . مجملا هرگاه شخصى در مقام باطلى افتاد ، ملاحظه نمىنمايد از نقلها ، هر چه بر زبانش مىآيد ، موافق خواهش نفس مىگويد ، و اللّه يهدى من يشاء الى صراط مستقيم .\r\nفصل سيوم از باب بيست و دويم : ماتن [ قمى 
  ] در جواب مىگويد : اين تأويلى كه حضرت آخوند فرموده‌اند ، به خاطر هيچ صاحب شعور نمىرسد ، و طبع سليم از قبول آن ابا دارد . امّا چون حضرت آخوند مست محبّت اين طايفه شده ، و در مقام اصلاح حال اين طايفه است ، هر چه به خاطرش مىرسد ، مىگويد و بر قبح آن مطّلع نمىشود ؛ و ندانسته كه\r\n\r\n\r\n","description":"","footnote":"\r\n( 1 ) . ميبدى ، همان ، صص 160 - 161\r\n( 2 ) . طوسى ، تهذيب ، ج 1 ، ص 92 ؛ ج 3 ، ص 6\r\n( 3 ) . طه ، 94\r\n","page_name":" 653 ","page_number":149},
  {"content":"\r\n\r\nميان موسى و هارون و موسى و خضر جنگى نبوده ؛ و به هر تقدير ، تسليم ، شعر بىمعنى مىشود ؛ چرا كه مناسبت [ مثليّت 
  ] هارون و خضر با موسى مشروط به اين نيست كه بىرنگى اسير رنگ شود ؛ و نيافته‌اند كه اين گفتگوها بنا بر قول به وحدت وجود است كه اين طايفه قايل به آن شده‌اند . و اين تأويل ديگر كه به مرگ و جنون ، جنگ تكليفى بر طرف مىشود ، بسيار بىوجه و بىصورت است ، چنان كه بر صاحب طبع سليم و رأى مستقيم پوشيده نيست .\r\nو انكار اين كه اين جماعت عاشقى مجازى به زنان و دختران و پسران را كمال مىدانند ، وجهى ندارد ؛ و اگر چنان چه حضرت آخوند ، تتبع كتب اين طايفه بنمايد ، در اين باب خاطر جمع خواهد شد . قاضى مير حسين « 1 » در نسبت عاشقى به پيران اين طايفه افترا نكرده ، و پيشتر گفتيم كه ، چون تواند بود كه شخصى ديوانه نباشد و اين نوع افتراها را در كتاب خود نقل نمايد ! و اللّه يهدى من يشاء الى صراط مستقيم .\r\nفصل اول از باب بيست و سيوم : ماتن [ قمى 
  ] در اصل رساله مىگويد : به هر حال ، اى دوستان علىّ بن ابى طالب عليه الصلاة و عليه السلام ! تا كى كلام اين طايفه را بسازيد و تأويلات دور بنماييد . اگر چنانچه اين معقول باشد ، همه مذهب‌ها [ مذاهب 
  ] را يكى مىتوان كرد ؛ به هر حال از خدا شرم كنيد و از پيغمبر و اهل بيت عليهم الصلاة و عليهم السلام خجل شويد و از پيران خانقاهى كه غولان راه دينند ، گريزان گشته ، پيروى علمايى كه نايبان ائمه‌اند ، بنماييد . رباعى :\r\n روبه‌صفتى چند كه پيران توانَد * چشمى بگشا كه جمله شيطان تواند \r\n پرهيز كن از چلّه‌نشينان كين قوم * پنهان شده در كمين ايمان تواند \r\nرباعى :\r\n آن قوم كه در صومعه رقصان شده‌اند * از مسجد و مدرسه گريزان شده‌اند \r\n اين قوم ز امر حق گريزان گشته * در گوشهء خانقاه پنهان شده‌اند \r\nاى عزيزان ! ظاهرا بعضى فريب اين طايفه ، از اين راه خورده‌اند كه در كتاب‌هاى خود دم از تقوى و ورع و زهد بسيار زده‌اند و طريق مجاهده با نفس بيان نموده‌اند و علاج‌ها از براى هريك از مرض‌هاى نفس ادا كرده‌اند ، و گمان كرده‌اند كه تصوّف همين است ، و خبر از اعتقادات باطل ايشان ندارند ، و غافل شده‌اند كه در هر مذهب ، رياضت‌كشان و جهادكنندگان با نفس مىباشند ، خصوصا در ميان نصرانيان ، مثل فرنگى و ارمنى ؛ و دليل ديگر بر بطلان مذهب اين جماعت آن كه ايشان قائل به وحدت وجودند و گمان كرده‌اند كه غير\r\n\r\n\r\n","description":"","footnote":"\r\n( 1 ) . مير حسين ميبدى صاحب شرح ديوان منسوب به امام على ( ع ) كه ملا محمد طاهر از آن كتاب با نام فواتح ياد كرده و پيش از اين دربارهء آن توضيحاتى آورديم .\r\n","page_name":" 654 ","page_number":150},
  {"content":"\r\n\r\nخدا چيزى نيست ، و هر چه هست عين خداست ، و تشبيه به دريا و موج مىكنند ، يعنى حق تعالى به‌منزلهء درياست ، و خلق به‌منزلهء موج دريا ؛ و مىگويند اگر چه موج در خيال ، غير درياست ، اما در واقع عين درياست و آن چه از مذهب ائمه عليهم السلام ما معلوم است بطلان اين قول است ؛ و ظاهرا كه تابعان منصور اين اعتقاد را از نصرانيان فراگرفته باشند ؛ و از شخصى شنيدم كه از بعضى رياضت‌كشان ارمنى نقل مىكرد كه مىگفته ، مذهب ما در وحدت وجود مثل گوشه نشينان شماست . و خود از بعضى از رياضت‌كشان فرنگ در بغداد شنيدم كه اظهار اعتقادى مىنمود كه عين اعتقاد اين جماعت است .\r\nخاتمه در بيان طريق نوربخش كه پيروان حلّاج بدان مىنازند ، و شيعيان را فريب مىدهند كه اين طريقهء معروف كرخى است و او دربان حضرت امام رضا عليه السلام بود . ابو سعيد محمد نوربخش [ م 869 
  ] مريد اسحاق ختلانى است ، و اسحاق مريد محمود مزدقانى است ، « 1 » و محمود مريد ، علاءالدولهء سمنانى است ، و علاء الدولة مريد عبد الرحمن اسفراينى است ، و عبد الرحمن مريد نجم كبراست ، « 2 » و نجم الدين مريد عمّار ياسر اندلسى « 3 » است ، و عمّار مريد ابو نجيب سهروردى است ، و ابو نجيب مريد احمد غزالى است ، و احمد مريد ابو بكر جولاه [ نساج 
  ] است ، « 4 » و او مريد [ ابو 
  ] على كاتب است ، و على مريد ابو على رودبارى است ، و ابو على مريد جنيد بغدادى است ، و جنيد مريد سرّى سقطى است ، و سرّى مريد معروف كرخى است . « 5 »\r\nاى دوستان اهل بيت ! نظر كنيد و ببينيد كه پيروان حلّاج ، چه پيران اختيار نموده‌اند و طريقهء اهل بيت را كه علماى دين‌دار روايت نموده‌اند ، واگذاشته‌اند ، و طريقهء دشمنان اهل بيت را پيش گرفته‌اند . اعوذ باللّه السميع العليم من همزات الشياطين و أعوذ بالله ان\r\n\r\n\r\n","description":"","footnote":"\r\n( 1 ) . بر اساس طريقه‌اى كه در ميان مشايخ نوربخشيه هست ، خواجه اسحاق ختلانى مريد سيد على همدانى و سيد على مريد شيخ محمود مزدقانى بوده است .\r\n( 2 ) . در سلسلهء مشايخ چنين آمده است كه اسفراينى مريد شيخ احمد ذاكر فانى است و شيخ احمد مريد شيخ علىّ بن لالاست و او مريد شيخ نجم الدين كبرى .\r\n( 3 ) . در ملى و مرعشى : بدلى\r\n( 4 ) . در سلسلهء مشايخ آمده است كه ابو بكر نساج مريد ابو القاسم كرّگانى و ابو القاسم مريد ابو عثمانى مغربى و وى مريد ابو على كاتب است .\r\n( 5 ) . بنگريد : شيرازى ، طرائق الحقائق ، ج 2 ، صص 320 - 321 ( شيرازى از مفاتيح الاعجاز شرح گلشن راز اثر شيخ محمد باسيرى نوربخشى - جانشين سيد محمد نوربخش - اين سلسله را با تغييراتى كه در پاورقى آورديم ، نقل كرده است ) .\r\n","page_name":" 655 ","page_number":151},
  {"content":"\r\n\r\nيحضرون انّ الله هو السميع العليم . تمّت بعون اللّه تعالى .\r\nفصل دويم از باب بيست و سيم : محشى [ مجلسى 
  ] مىفرمايد : در اين كه جماعتى كثير غولان راهند [ و از خدا و رسول خبرى ندارند 
  ] حرفى نيست ، و بر همه‌كس لازم است كه از ايشان و از اقوال و افعال ايشان دور بوده باشند ؛ و هميشه غولان راه از طرفين بوده و هستند ، و بر مريد حق سبحانه و تعالى لازم است كه پيروى شخصى كند كه ظاهرش به انوار شرع آراسته باشد و باطنش از كدورات نفسانى پيراسته باشد ، و طريقهء اهل بيت را شعار و دثار خود سازد [ ساخته 
  ] ؛ لمحه‌اى از مكايد نفس ايمن نباشد ؛ و اليوم اين معنى به غايت كمياب است كه أوليائي تحت قبائى لا يعرفهم غيرى ؛ بلكه مشروع نيست عوام را مطالعهء اكثر كتب صوفيّه ؛ چون جمعى از متصوّفه سنّى بوده‌اند و شيعه و سنّى به يكديگر مخلوط شده‌اند و شيعيان نيز اظهار تقيّه كرده‌اند ، بلكه بر همهء ايشان لازم است كه طلب علوم دينيّه از علماى فى اللّه بكنند و بعد از تحصيل علوم متوجه تصفيهء نفس به رياضات و مجاهدات شوند و در خدمت پير كامل . و محمل سخنان وحدت وجود و غير آن را به زبان جارى سازند ، زيرا كه اين سخنان به حسب ظاهر كفر است و زندقه ، و محل‌هاى او بسيار دقيق است و همه‌كس نمىتواند يافت ، تا آن كه فضلاى علما كه قائل به آن شده‌اند ، مثل مولانا جلال و مولانا شمس الدين محمد خفرى ، و غير ايشان معلوم نيست كه فهميده باشند ؛ زيرا كه درك اين معانى ، فوق عقل است و تا نور كشف بعد از رياضات بسيار و مجاهدات بىشمار دست ندهد ، بويى از آن نمىتوان برد . و شيخ بهاء الدين محمد رحمه الله مجملى از اين معانى بيان كرده است در شرح چهل حديث . و روزى اين حقير از شيخ مرحوم پرسيدم كه حديث كميل كه مستند صوفيّه است در وحدت وجود ، صحيح است ؟ فرمودند كه از آن گذشته است كه شك در آن توان كرد . و از آن جمله شيخ عبد الرزّاق تصحيح او نموده و او از شيخ نور الدّين عبد الصّمد نطنزى نقل كرده است و ايشان از معظم علماى شيعه‌اند و حالات ايشان از آن گذشته كه شرح توان كرد . گفتم كه ، شرح فرماييد ، گفتند كه ، تا كسى رياضات بسيار نكشد ، به آن نمىتوان رسيد ، و نقل كرد كه روزى يكى از فضلاى اين شهر كه مولانا خواجه جان نام او بود ، نزد من آمد كه من ديشب فكر بسيار كردم تا معنى وحدت وجود را يافتم . من در جواب گفتم كه ، آخوند ! پير شما كيست ؟ گفت : پير يعنى چه ؟ گفتم : چند سال است كه شما رياضت كشيده‌ايد ؟ گفت : هيچ ؛ گفتم : پس اين معنى كه شما يافته‌ايد غير معنايى است كه صوفيّه مىگويند ؛ زيرا كه همه متفق‌اند كه اگر كسى پير كامل داشته باشد ، و چهل سال در خدمت او رياضت كشيده باشد ، ممكن است كه بر وى كشف شده باشد ؛ شما كه پير نداريد و رياضت نكشيده‌ايد ، البته آن چه يافته‌ايد ، غير آن چيزى است كه صوفيان مىگويند . نقل مكنيد كه مبادا كار مشكل شود [ گردد 
  ] . مطلبش اين بود كه مبادا ما را بايد\r\n\r\n","description":"","footnote":"","page_name":" 656 ","page_number":152},
  {"content":"\r\n\r\nحكم به كفر و نجاست شما كردن ؛ و اگر بعضى از سخنان شيخ عطار يا مولانا را شخصى مطالعه نمايد كه در زهد و موعظه است ، البته نسبت به عوام قصور ندارد ، اگر چه اجتناب اولاست كه مبادا بلغزد .\r\nاما علما ، هر چند بيشتر مطالعه نمايند و بيشتر نقل كنند ، از براى ايشان بهتر است ؛ و اگر در اين ميان گفتگوها زيادتى رفته باشد ، اميد كه نگيرند و حمل بر تعصّب و عناد نفرمايند ، بلكه محض رضاى الهى دانند ، فيما تعلم هر چند كه خود معترفم به تقصير ، و همهء غم اين است كه چرا دور مانده‌ايم ؛ اميدواريم كه حق سبحانه و تعالى همه را هدايت نمايد و به أحسن طرق فايز گرداند ، بجاه محمد و آله الطاهرين .\r\nفصل سيم از باب بيست و سيم : ماتن [ قمى 
  ] در جواب محشى [ مجلسى 
  ] مىگويد :\r\nاين گفتگويى است كه حضرت آخوند پيش‌تر نمودند و جواب از اين ، آن است كه حقّ است كه علما بر دو قسم مىباشند ؛ طايفه‌اى از ايشان كه به زيور شرع آراسته باشند ، هاديان دينند و امناء رب‌العالمين‌اند ؛ و طايفه‌اى ديگر كه به محبّت دنيا مبتلا گشته ، پيروى نفس امّاره مىنمايند ، مخرّبان و مفسدان دينند . و امّا تابعان حلاج و بايزيد ، همگى غولان راه‌اند .\r\nحق تعالى شيعيان اهل بيت را از شرّ اين طايفه نگاه دارد [ نگاه دارى نمايد 
  ] ؛ و اللّه يهدى من يشاء الى صراط مستقيم .\r\nديگر ماتن [ قمى 
  ] در جواب محشى [ مجلسى 
  ] مىگويد : گفتگوهاى حضرت آخوند همه نقيض يكديگرند . پيش از اين مذكور ساخت كه طريقهء اين جماعت متواتر است ؛ پس هرگاه متواتر باشد ، چه حاجت به پير كامل است ؟ و اگر فرض كنيم كه پير كامل در طريق رياضات و مجاهدات در كار باشد ، بايد كه به قول هيچ پير عمل نكنند ، مگر پيرى كه پيران او تا به حضرت پيغمبر صلى الله عليه و آله يا امام عليه السلام همه كامل و صالح باشند ، و ما پيش‌تر بيان كرديم كه پيران اين طريقه ، همه يا مخالف دين شيعه‌اند و يا مجهولانند ؛ پس به قول هيچ پيرى از پيران حضرت آخوند عمل نمودن جايز نباشد .\r\nو ديگر اين كه فرموده‌اند كه سخنان اين جماعت به حسب ظاهر كفر است ، همين مذمّت ايشان را بس است كه بر خلاف طريقهء حضرت رسالت پناه و ائمهء معصومين عليهم السلام عمل نموده‌اند و به ظاهر ، خود را كافر ساخته‌اند ؛ و حال آن كه مرشدان كامل كه حضرت پيغمبر صلى الله عليه و آله و ائمه معصومين عليهم السلام‌اند ، مىفرمايند كه اتّقوا من مواضع التّهم ، « 1 » يعنى بپرهيزيد از جاهايى كه محل تهمت است .\r\nديگر در باب وحدت وجود گفتگوهاى عاميانه مىنمايند و به نقل و حكايت اكتفا\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 33 ، ص 509\r\n","page_name":" 657 ","page_number":153},
  {"content":"\r\n\r\nمىفرمايند ، و به قول بىدليل ، عامىوار عمل مىكنند . به هر حال فكر خود كن كه از حق ، پر دور شده‌اى و به راه باطل افتاده‌اى ، و اللّه يهدى من يشاء الى صراط مستقيم .\r\nبعد از آن ماتن [ قمى 
  ] گفتگو را به اين دو سه كلمه ختم نموده است : حضرت آخوند به اين قصه‌خوانىها شايد كه بعضى از عوام را كه قوت تميز نداشته باشند ، فريب تواند داد ، و امّا اهل علم و اهل شعور به اين گفتگوها فريب نمىخورند ، و اللّه يهدى من يشاء الى صراط مستقيم . تمّت\r\nاگر كسى از اين بهتر خواهد كه بر اين مطالب وقوف حاصل كند ، « 1 » بايد كه كتاب توضيح المشربين و تنقيح المذهبين را مطالعه نمايد . و السلام على من اتّبع الهدى ؛ و صلى اللّه على محمد المصطفى و آله الائمة النجباء و سلّم تسليما كثيرا كثيرا . تمّت . « 2 »\r\n\r\n\r\n","description":"","footnote":"\r\n( 1 ) . در مرعشى : اگر كسى خواهد كه بهتر از اين ، برين مطالب وقوف يابد .\r\n( 2 ) . در حاشيهء نسخهء مرعشى آمده است : تم كتاب اصول الفصول و الحمد لخالق النفوس و العقول ، و الصلاة و السلام على حبيبه و صفيّه الرسول محمد و خليفته سيف الله المسلول و زوج البتول امير المؤمنين و امام المتقين و آلهما و اولادهما ائمة المعصومين الى يوم الدين .\r\nدر هيچ‌يك از دو نسخه تاريخ كتابت وجود ندارد ؛ اما از وضع كلى نسخه مىتوان يقين كرد كه نسخه‌ها از دورهء صفوى است .\r\n","page_name":" 658 ","page_number":154},
  {"content":"\r\n\r\n\r\n14 رساله در ردّ جماعت صوفيان على قلى جديد الاسلام\r\nبسم الله الرحمن الرحيم و الحمد لله لله رب العالمين و الصلاة و السلام على محمد و على آل الطاهرين\r\nاما بعد بحر پرآشوب وجود و مستغرقان درياى وحدت وجود ، به غير از متمسّك شدن به طناب سفينهء متابعت شرع او چاره‌اى از براى خلاص شدن از فرورفتن در دهان نهنگ گمراهى ندارند ، يعنى احمد محمود ابو القاسم محمد صلى الله عليه و آله .\r\nو تحيّات بىپايان بر روان آن لنگرانداز سفينهء درياى نجات و آن روشنىبخش قلوب شيعيان در لجّهء ظلمات ، يعنى امير المؤمنين علىّ بن ابى طالب و بر آل و اولاد امجاد او صلوات الله عليهم ما دامت السموات و هبّت الرياح العاصفات .\r\nاما بعد ، چنين گويد تراب اقدام متابعين ائمهء هدى - عليهم السلام - على قلى جديد الاسلام كه بعد از مشرّف گرديدن به دين مبين محمدى - صلى الله عليه و آله - جميع عقائد نصارا را كه در باب اقانيم ثلاثه دارند ، به ادلّه‌اى كه در كتب خود مستند شده‌اند به پدر و پسر و روح القدس بودن خداى تعالى قائل شده‌اند ، در كتاب موسوم به هداية المضلّين « 1 » جمع آورده در آن كتاب ، هريك از دلائل آن‌ها را به قوت ايمان رد و باطل نموده و بعد از آن ، هريك از عبارات دلائل ايشان را بر احوال پيغمبر آخر الزمان از عالم نور تا آخر زمان ظهور منطبق و موافق گردانيده ، در حين رد اصل دويم از اصول هفتگانهء نصارا كه تعلق به انسانيت دارد ، يعنى اعتقاد داشتن به اين كه حق تعالى داخل رحم مريم شد ، زبان طرد و لعن بر ايشان دراز كرده ، سمندوار در ميدان بيان بطلان مذهب ايشان به جولان در آورده بود ، چرا كه از اين اعتقاد ايشان ، متكلمين نصارا كه آن‌ها را تيالجى [  theologue  
  ] مىگويند ، لازم آورده ، عوام الناس خود را به آن فريب داده‌اند كه به توسط خداى تعالى كه در حضرت\r\n\r\n\r\n","description":"","footnote":"\r\n( 1 ) . گاه از اين كتاب با عنوان هداية الضالين و گاه هداية المضلين ياد كرده است .\r\n","page_name":" 659 ","page_number":155},
  {"content":"\r\n\r\nعيسى متحد گرديده ، داخل رحم مريم شد و از آنجا به دنيا آمده ، همه انسان خدا شد و اين اقرار را از اقارير لازمه واجبه مىشمارند .\r\nليكن به شاگردان خود ياد مىدهند كه در برابر مخالف مذهب خود ، اين اقرار را اظهار مكنيد . زيرا كه چون از حقيقت اين اعتقاد خبر ندارند ، شما را لعن خواهند كرد . در آن هنگام كه كمترين مشغول رد اين اعتقاد فاسد ايشان بودم ، جوابى از طرف ايشان به خاطر رسيده ، در آن كتاب تحرير نمودم كه يكى از نصارا در مقام معارضه در آمده مىگويد كه ، هرگاه شما اين اعتقاد ما را كه همه انسان خداست باطل مىدانيد و پادريان و پيران ما را كه به اقوال آن‌ها مستند مىشويم ، ملاعين مىشماريد ، چرا متوجه احوال صوفيه خود نمىشويد كه اعتقاد ايشان غريب‌تر از اعتقادات ماست ؟ زيرا كه به وحدت موجود قائلند و وجود الهى را سارى در جميع اشيا مىدانند . چنانچه شيخ شبسترى كه از اكابر صوفيه است گفته است :\r\n وجود اندر كمال خويش ساريست * تعيّنها امور اعتباريست \r\n امور اعتبارى نيست موجود * عدد بسيار و يك چيز است معدود « 1 » \r\nكمترين چون ديدم كه اين بحث نصارا وارد و اين صوفيه در فرقهء اثناعشريه شياطين ماردند ، بر خود لازم ساختم كه شمّه‌اى از احوال اين صوفيه كه در همه چيز با نصارا موافقند ، در اين رساله به تحرير درآورم كه شيعيان خصوصا عوام الناس كه به زهد و تقواى ظاهرى ريايى ايشان فريفته نگشته به شال‌پوشى و رياضت‌كشى اين جماعت به ولايت و پيرى ايشان اعتقاد بهم نرسانند و خود را از داخل نصارا حساب شدن ، محفوظ دارند . و الله المستعان .\r\n* * * پس بدان اى عزيز كه از تتبع كتب نصارا و اقوال پيران و اوضاع و اطوار مذهب ايشان بر فقير چنين ظاهر گشته كه اين مذهب تصوف از قديم به نصارا تعلق دارد و حالا بالفعل در ميان ايشان مستمر است ، چرا كه نصارا اتحاد پادريان خود را با روح القدس كه او را تشخّصى از تشخّصات الهى مىدانند ، مستند به رياضت و كسب مىدارند و صوفيهء حال نيز به اين اعتقاد دارند كه بعد از آن كه كسى به راهنمايى پير كامل ، طريق سلوك را مسلوك گردانيد ، با ذات الهى متحد مىشوند و جميع تكليفات از او ساقط مىگردد و مثلى كه نصارا در باب اعتقاد خود مىگويند با امثال اين نصارا ( يعنى صوفيه ) موافق و عذر خواهى نصارا كه در برابر سؤال از كيفيت وحدت ثلاثهء خود بر زبان جارى مىسازند ، با عذر صوفيه در باب وحدت موجود و و اصل شدن به بحر وجود كمال تطابق دارد .\r\nزيرا كه نصارا بعد از آن كه ملزم شدند و كيفيت ثلاثه بودن خدا را تقرير نمىتوانند كرد ،\r\n\r\n\r\n","description":"","footnote":"\r\n( 1 ) . گلشن راز ، ص 24 ( چاپ‌شده در انتهاى مفاتيح الاعجاز فى شرح گلشن ، از شيخ محمد لاهيجى )\r\n","page_name":" 660 ","page_number":156},
  {"content":"\r\n\r\nجواب مىگويند كه ، از پيران خود ياد داريم ، مىبايد داخل اين دين شد و رياضت‌ها و تعب‌ها كشيد تا آن كه حقيقت اين دين را توان فهميد بعينه . و اين همان جوابى است كه نصاراى اين امت ، يعنى صوفيه ، در برابر اين سؤال ، از كيفيت وحدت موجود كه به آن قائلند مىگويند كه اين سرّى است رسيدنى نه گفتنى ، به بيان در نمىآيد و سفارشى كه طوماس نصارا به ايشان كرده در باب ثلاثه ، ارشاد نموده است كه به مخالف مذهب خود سرّ ثلاثه را نگويند ، مثل همان سفارش و ارشادى است كه پيران صوفيه به مريدان خود مىكنند كه مبادا با ملّاها و منكرين وحدت موجود حرف بزنيد ؛ زيرا كه وحدت موجود به عقل در نمىآيد .\r\nمىدانند كه تا حرف زدند ، نمىشود كه كفر نگويند . لهذا مىگويند كه اين سرّ ، حكم خون دارد در بدن كه تا در بدن است پاك است ، اما همين‌كه از بدن بيرون آمد ، نجس مىباشد ؛ پس با وجود خويشى اين صوفيه با نصارا ، چنانچه دو كلمه در بيان اعتقاد و فساد رأى صوفيه گوشزد اهل توحيد و ايمان گرداند ، ممكن است كه سبب آگاهى عوام الناس گشته ، هم چنانچه اميد هست كه عوام الناس نصارا بعد از مطالعهء آن كتاب كه بر بطلان مذهب نصارا قلمى شده ، به فكر افتاده هدايت يابند ، نيز اميدوار است كه اين رساله سبب آگاهى عوام مسلمانان شده ، از فريب اين طايفهء صوفيه غافل نباشند . زيرا كه با وجود اين كه امروز به سبب ديوار رزين اسلام كه ميان ما و نصارا فاصله است ، توهم مردم‌فريبى ايشان كمتر مىرود ، اما اين طايفهء صوفيه كه اسم مسلمانى بر سر دارند و به ما نزديكترند ، مردم‌فريبى ايشان زياده از نصارا تأثير مىكند ؛ شايد كه بعد از اطلاع مردم بر اين رساله ، من بعد در دام صوفيه نيفتند و جماعتى كه هنوز فريب ايشان را نخورده‌اند ، اما هنوز در ظلمات كفر ايشان چندان فرونرفته‌اند و پردهء سياه دل ، دلهاى ايشان را نگرفته ، به سبب اين رساله با خبر شده ، خود را از مكرهاى اين قوم نگاه دارند و از سرچشمهء مذهب و طريقهء ايشان كه نصاراى قديم است آگاه گردند كه من بعد عنان اعتقاد ايشان را نتوانند پيچيد . و بدانند كه كمترين كه تازه داخل اين دين شده‌ام ، غرضى سواى خير ايشان ندارم و از كتب نصارا كه دشمن اهل اسلامند و مىخواهند كه همه گمراه شوند ، بيان بطلان اعتقاد صوفيه را استخراج نموده‌ام و پاى تعصّب و عنادى با اين قوم در ميانه ندارم . پس متفطّن شده ، شير مادر خود را كه در اسلام خورده‌اند و طريقهء آباء و اجداد را به خاطر آورده ، از فريب اين گرگان كه در لباس ميش در ميان گلهء اسلام مىگردند تا آن كه گوسفندان گلهء حضرت محمد مصطفى - صلى الله عليه و آله - و اهل بيت آن حضرت - صلوات الله عليهم - بربايند ، خود را نگاه داشته بىشائبهء تزلزل داخل امّت رسول خدا و شيعيان ائمهء هدى شوند و از عذاب ابدى به سبب متابعت آن حضرات كه كشتى نجاتند فارغ گشته بعد از انتقال از اين سراى فانى به خوشى زندگانى ابدى بهره‌مند گردند و ان شاء الله در اين صورت كمترين به لطف\r\n\r\n","description":"","footnote":"","page_name":" 661 ","page_number":157},
  {"content":"\r\n\r\nالهى اميدوار هستم كه بىمزد نخواهم بود .\r\nپس بدان اى برادر دينى كه كالوپين  ambrogio calepino ( 1440 - 1510 )  كه صاحب كتاب لغت لاتين و يونانى و عبرى است و كتاب او در نزد نصارا نهايت اعتبار دارد ، در لغت « آس » كه به معنى صاد است ، زيرا كه در حروف لاتين چون سين و صاد نيست ، در جاى دو حرف ، آس استعمال مىكنند ، به تقريبى ذكر شمّه‌اى از احوال صوفيان قديم مىكند و مىگويد كه : صوفى [ بخوانيد : سوفى 
  ] به زبان مردم آن زمان ، اسم عالم و ما هر در هر فنى بوده ، اما يكى از آن جمله از هفت عالم كه قبل از فيثاغورث در زمان يونان بهم رسيده بودند كه اسامى ايشان طالس  thales  و سولان  sooln  و قيلان  chilon  و بيتواس  pittacus  و بياس  bias  و كليبابلوس  cleobulw  و بياندر بوده كه مذهب ايشان بعد از اين معلوم خواهد شد ، معنى اسم صوفى را در حكما استعمال كرد ، و هر وقت كه لفظ صوفى به لغت آن زمان اطلاق مىكردند ، آن هفت نفر مراد بود و بعد از آن ، آن هفت عالم را به اين اسم موسوم مىساختند تا آن كه مردم بد مذهبى كه در برابر بتها اشعار مىخواندند و وجد مىكردند ، مفهوم اين اسم به اصطلاح مردم آن زمان نشان خود كردند . « 1 »\r\nچنانچه حالا جماعتى از مسلمانان كه اكثر ايشان كاسب و بيچاره‌اند ، به محض اين كه پيران صوفيه خاطرنشان كرده‌اند كه انسان مىتواند كه به مرتبه‌اى برسد كه حلقهء بندگى از گردن او افتد و بلكه ديگران بندگى او بايد بكنند ، در مجامع صوفيه حاضر مىشوند ، از راه آن كه از كثرت مشاغل دنياى فانى به ياد گرفتن امور واجبى خود اقدام نمىتوانند كرد ، به اميد وصول به مرتبه‌اى كه واجبات ساقط تواند شد ، آن مجمع را مكان وصول و حلول\r\n\r\n\r\n","description":"","footnote":"\r\n( 1 ) . مىدانيم كه ظاهرا كلمهء صوفى در عربى با سوفى يا سوفسطائى در لاتين متفاوت است . در يونان ، پس از دورهء نخست رشد حكمت ، قشرى يافت شدند كه فلسفهء جديدى كه ويژگى عمدهء آن شكاكيت در نوع معارف انسانى بود ، ايجاد كردند . آن‌ها با اعتقاد به نوعى نسبيت ، حقيقت مطلق را انكار كرده و در جدل و مناظره مهارتى خاص به دست آوردند . در واقع سوفيسم نوعى فلسفه است همراه با شكاكيت و لذا مورد انكار شخصيت‌هاى برجستهء فيلسوف بعدى مانند سقراط و افلاطون و ارسطو كه در پى كسب معرفت مطلقند ، قرار دارد . در دورهء اينان ، سوفيستها سخت مورد حمله و ملامت قرار گرفتند . اصطلاح سفسطه هم بر گرفته از همين نگرش است . كاپلستون به نقل از هگل نوشته است : « مخصوصا به واسطهء مخالفت سقراط و افلاطون است كه سوفسطائيان چنان شهرت بدى يافتند كه اين كلمه اكنون معمولا به اين معنى است كه با استدلال باطل ، حقيقى مردود يا مشكوك جلوه كند ، يا چيز باطلى به كرسى اثبات بنشيند و قابل قبول نمايانده شود . » كاپلستون مىافزايد : از سوى ديگر ، نظريهء نسبيت سوفسطائيان ، تشويقى كه آنان از جدل و مناظره مىكردند ، نداشتن معيارهاى ثابت ، قبول مزد ، و تمايلات موشكافانهء بعضى از سوفيست‌هاى متأخر ، تا اندازهء زيادى نشان مىدهد كه را كلمهء « سوفسطائى » معنى ناپسندى به خود گرفته است . در نظر افلاطون آنان « دكان‌دارانى هستند با كالاهاى معنوى » . ( تاريخ فلسفه يونان و روم ، ص 104 ، ترجمهء سيد جلال الدين مجتبوى ، تهران ، 1368 ) . اين كه مؤلف خواسته است تا سوفيسم را با صوفيان متصل كند و از بدنامى آن‌ها در اينجا بهره برد ، در اصل نادرست مىنمايد .\r\n","page_name":" 662 ","page_number":158},
  {"content":"\r\n\r\nپنداشته ، به خواندن اشعار مردم بدكردار چون مغربى « 1 » و شيخ عطار و غيره مشغول مىگردند و گاهى به ذكر و گاهى به وجد و گاهى به سماع ، سمع خود را از استماع ذكر مناقب و فضائل اهل بيت رسول خدا محروم مىدارند . و همچنان كه آن مردم بد مذهب قديم در برابر بتها وجد مىكردند و شعر مىخواندند ، اين جماعت نيز در برابر پسر خوش‌رويى كه در آن مجلس است ، يا به هواى مطرب خوش نوايى به طرب مىآيند و اين قسم حركات را عبادت مىدانند و در وقتى كه فيثاغورث در ميان آمد ، از براى امتياز ما بين حكما و آن مردم بد مذهب ، خود را فيلسوف نام كرد ، يعنى علم دوست .\r\nپس معلوم مىگردد كه اين طريقهء غير مرضيهء صوفيه [ كه 
  ] از زمان قديم تهمت زده ، به نحوى مخالف اديان و ملل بوده كه حكماى يونان هم از سلوك طريقهء ايشان عار مىداشتند ؛ حالا چه گويد كسى به اين نصرانيان امّت پيغمبر آخر الزمان كه خود را از زمرهء شيعيان ، به اين اسم صوفى جدا كرده‌اند به غير از آن كه به قربان نصاراى ازمان قديم بروند ، هرچند مىدانم كه در جهنم مرتبهء عذاب اين صوفيه از نصاراى قديم عظيم‌تر خواهد بود و با آن‌ها در يك طبقه نخواهند بود بلكه به سبب اعتقاد و اصل شدنى كه دارند ، وصول ايشان به دركات جحيم غير وصول آن نصارا خواهد بود ، چرا كه سبب گمراهى آن نصارا اين است كه از پرتو نور محمدى - صلى الله عليه و آله - و تجلّى انوار محبت اهل بيت خود را محروم كرده ، در ظلمت‌آباد كفر مخفى مانده‌اند و بدين علت رفته رفته دلهاى ايشان قساوت بهم رسانيده و سياه گشته ، حكم كسى دارند كه در وقت احاطهء لمعان نور آفتاب به جميع دنيا ، خود را در بيت الخلائى پنهان كرده ، در به روى خود بسته باشند و با اين حال ، با كسى كه او را تكليف به روشنى و مستفيض شدن از نور آفتاب مىكند نزاع دارد و مىگويد كه ، خوشى و روشنى همين است كه من دارم نه آن كه تو نشان مىدهى .\r\nاما اين نصرانيان حال ، يعنى صوفيه ، از آن نصارا بدترند ؛ چرا كه چون لطف الهى شامل حال ايشان شده و در اسلام تولّد نموده‌اند و همين‌كه خود را موجود دانسته‌اند ، دست در دامان اقوال حكما و پيران جاهل صوفيه زده ، چشم از احاديث اهل بيت رسول خدا پوشيده داشته‌اند و راه روشنى تازه كه در هيچ حديثى اشعارى به آن نيست ، پيش گرفته‌اند ، از قبيل رقصيدن و چرخ زدن و غنا كردن و عشقبازى نمودن و ساير رموزى كه در ميان خود دارند ، همه را عبادت مىدانند . پس از راه حرامزادگى حكم كسى دارند كه دست از پستان مادر خود برداشته و چشم دل خود را بسته ، به هر دو دست مادر خود را مىزند و فرياد مىكند كه تو مرا در ظلمت جوع نگاه داشته ، از شير سير نمىكنى . بدين سبب به در خانهء مادرهاى\r\n\r\n\r\n","description":"","footnote":"\r\n( 1 ) . ابو عبد الله محمد بن عز الدين بن عادل بن يوسف تبريزى مشهور به محمد شيرين مغربى متوفاى 810 ديوان وى به كوشش دكتر لئونرد لوئيزان در سال 1372 توسط دانشگاه تهران انتشار يافته است .\r\n","page_name":" 663 ","page_number":159},
  {"content":"\r\n\r\nديگران رفته و گدايى كرده ، خود را از شير ايشان سير مىكنيم و مادر استغاثه مىكند كه ، اى فرزند چرا چشم خود را بسته دست از پستان من برداشته‌اى و مرا آزار مىكنى ؛ چشم خود باز كن و پستان مرا به دست گير تا اين لذت‌ها كه در شير من مىباشد بيابى . هرگز ديده كسى دست از مرغ بريان برداشته به خوردن گوشت سگ مرده مشغول شود ؟ اما هر چند مادر سعى مىكند كه شايد اين فرزند را به حيات ابدى زنده دارد ، او جواب مىگويد : من زنده‌ام و احتياج به زندگى تو ندارم .\r\nدر واقع اين جماعت صوفيه همين حال دارند كه دست از طريقه و شيوهء دينى كه از رسول خدا و ائمهء هدى مانده است ، برداشته‌اند و به دامن پيران جاهل چسبيده‌اند ، از راه وحدت موجودى كه مطمح نظر پيران كامل ايشان است ، خود را در سلك نصارا مندرج گردانيده‌اند ؛ زيرا كه اطوار و اوضاع اين طائفه مثل آن دست‌افشانىها كه در حالت وجد و سماع دارند و آن از خود رفتن را كه در ميان ايشان به وصول و ملاحظهء انوار ذات خدا اشتهار دارد ، هيچ مغايرتى با اطوار عبادت‌هاى نصارا كه در برابر بت‌ها در كليساها مىكنند ندارد و پير و مريدى نصارا كه منشأ پير و مريدى در ميان صوفيه شده است و الا در هيچ كتب حديثى وارد نشده است كه سواى ائمهء هدى - صلوات الله عليهم - مرشد و راهنماى ديگر هست و به سواى متابعت علماى ابرار شيعه كه در هيچ امرى از مضامين آيات قرآن و احاديث پيغمبر و ائمهء هدى تجاوز ننمايند ، متابعت ديگرى مىتوان كرد .\r\nپس در اين زمان ، اكثر مردم كاسب و عوام الناس و ساير شيعيان را چه ضرورت داعى شده است كه به هزار زحمت ، دو سه دينارى از كسب خود بهم مىرسانند و شبهايى در خانهء خود مجمعى مىسازند و جمعى از متصوّفه را كه هر كدام به مطلبى فاسد طالب مجامع چينى هستند ، مىطلبند و بعد از ذكر اوصاف مشايخ صوفيه كه از اقوال ايشان ظاهر مىتواند شد كه دين و مذهب درستى نداشته‌اند ، به خوانندگى و ذكر با غنا و هاىوهو و دست و پا افشانى كه سواى هضم آن طعام فائده‌اى بر آن مترتب نمىشود ، مشغول مىشوند .\r\nدر واقع مردمى كه سعى در گرمى هنگامهء اين جماعت صوفيه مىكنند و اين قسم مجالس مىسازند ، چه خيال كرده‌اند اگر چنانچه به خاطرشان مىرسد كه پول صرف كردن در جمعيت اسباب اين طائفه ثواب دارد ، يعنى اگر پول خود را صرف عيال خود و صلهء رحم و جاهايى كه ائمهء ما امر نموده‌اند بكنند ، بهتر از اين نيست كه جماعتى لا ابالى بىدين كه هر درويش شال‌پوشى را كه يك مسئله از واجبات خود نمىدانند ترجيح بر اعظم علما مىدهند بطلبند و كارى كه بدعت و باعث ضلالت مردم عوام است رواج دهد ؟\r\nو اگر چنانچه صوفيه خاطرنشان ايشان كرده‌اند كه در ميان اين جماعت اوليا و مقربان\r\n\r\n","description":"","footnote":"","page_name":" 664 ","page_number":160},
  {"content":"\r\n\r\nدرگاه خدا مىباشند و به اين اميد دست در دامن پيران صوفيه مىزنند ، اين هم غلط است بلكه خيالى است كه شيطان در دلها مىاندازد كه طريقهء باطلهء ايشان را رونقى بدهد ؛ چرا كه اولياء الله شيعهء اثناعشرى ، جماعتىاند كه تحصيل معارف دينيه از طريق اهل البيت - عليهم السلام - نموده و متابعت آن حضرت را در اصول و فروع از جملهء لوازم مىدانند و به صيقل فكر و ياد خدا دل را صفا داده‌اند و با نفس امّاره جهاد كرده‌اند و بر نفس غالب آمده‌اند و به دست يارى توفيق خدا شيطان را مغلوب ساخته‌اند و به نور يقين دل خود را منوّر گردانيده و تسليم امر الهى نموده‌اند و به قضاى الهى راضى شده‌اند . ساكت شوند سكوت ايشان فكر باشد و تكلم ايشان ذكر باشد و ناطق شوند ، نطق ايشان پند و موعظه باشد و نظر كنند ، نظر ايشان عبرت باشد و دلهاى ايشان از محبت خدا پر باشد . خدا را عبادت كنند از روى محبت نه از خوف جهنّم و طمع جنّت و با اين حال از عقاب الهى بسيار ترسان باشند و به ثوابش اميدوار . چون شب درآيد به خدا متوجه شوند و دل خود را به وى متوجه سازند و به خدا فرحناك باشند و از ذكرش لذّت ببرند و به مناجاتش تنعم كنند . صاحب حيا و شرم و آزرم‌اند و با سكينه و وقار باشند و از لهو و لعب اجتناب كنند و رقصيدن و چرخيدن و غنا كردن را قبيح دانند و از آن پرهيز نمايند . اولياء الله از جمله صحابه سلمان فارسى و مقداد و ابو ذر و حذيفه و جابر بن عبد الله انصارى بودند و از جملهء اصحاب حضرت امير المؤمنين - عليه السلام - مالك اشتر و ميثم تمار و اويس قرنى و كميل بن زياد و صعصعة بن صوحان و زيد بن صوحان بوده‌اند و از اصحاب ساير ائمه ، جماعتى هستند كه اسامى شريف ايشان در كتب رجال مذكور است و نزد علماى شيعه معروفند و جماعتى از شيعهء اثناعشرى كه بعد از زمان ائمه - عليهم السلام - به توفيق و تأييد بارى تعالى صاحب مرتبهء ولايت بوده‌اند ، نزد علماى شيعه اثناعشرى مشهور و معروفند . پس اولياء الله اين جماعتند و كسانى كه در اعتقاد و اقوال و افعال ايشان باشند نه پيران جاهل صوفيه كه در اول مرتبهء سلوك پا از دائرهء بندگى بيرون گذاشته أنا الله و أنا الحق مىگويند و گمانشان اين است كه الله تعالى به‌منزلهء درياست و خلق به‌منزلهء موج دريا و از جمله اشعار ايشان در اين باب اين بيت است :\r\n اين جهان موج‌هاى اين درياست * موج و دريا يكيست غير كجاست \r\nايشان گوساله‌پرستى و بت‌پرستى و آتش‌پرستى را بد ندانند بلكه همه را عين حق‌پرستى مىدانند . محيى الدين اعرابى كه از بزرگان صوفيه است ، در كتاب فصوص الحكم گفته كه سامرى ، گوساله ساخت و بنى اسرائيل را به گوساله‌پرستى مشغول نمود و حق تعالى مانع او نشد ؛ زيرا كه خدا مىخواست در همه صورت پرستيده شود . پس در كفر اين و كفر كسى كه او را كافر نداند ، شكى و ريبى نيست .\r\nپس هرگاه اين صوفيه چنين جماعتى باشند كه به اعتبار متابعت پيران خود و پيروى\r\n\r\n","description":"","footnote":"","page_name":" 665 ","page_number":161},
  {"content":"\r\n\r\nرأى و اعتقاد ايشان خود را در زمرهء نصارا داخل نموده باشند ، بهتر و واجب آن است كه هر كسى خود را از دام و دانهء ايشان نگاه داشته ، گمان خوبى دربارهء ايشان نكند و به توقع زنده كردن دل خود ، داخل مجالس وجد و حال اين طايفهء مرده‌دل نشود ، زيرا كه اگر در مذهب نصارا و صوفيه زندگى بهم مىرسيد ، كمترين كه مدتى در ميان ايشان بودم و به مرتبهء پادرىگرى امتياز داشتم ، مىبايست كه از براى تحصيل زندگى دل ، ترك اين طريقهء ايشان نكرده داخل دين اسلام نشوم .\r\nمطلب اين است كه راه نجات در آن است كه شخص كمر متابعت احاديث اهل بيت را بر ميان بسته ، از جادهء شرع شريف تجاوز نفرمايد ، نه اين كه مثل صوفيه اعتقاد فاسده از تتبع كتب و اقوال حكماى يونان پيدا كرده ، خود را در نزد مردم عوام الناس كامل به قلم بدهند . اما چون اين صوفيه در وحدت موجودى كه اعتقاد دارند ، به اين حكماى يونان و اقوال ايشان مستند شده ، اعتماد دارند ، مجملى از احوال استادان ايشان را كه از كتب نصارا اطلاع بهم رسانيده‌ام تقرير مىنمايم تا بدانند كه آن حكما و صوفيهء سابق در مذهب با خودشان مغايرتى نداشته‌اند ، بلكه اين اعتقادات را براى صوفيه اين زمان به يادگار گذاشته‌اند .\r\nپس مخفى نماند كه يونان را به زبان لاتين گروك  greece  مىگويند ، و گروك چنانچه جرانيم در فهرست اسامى عبرى كه در كتاب خود به جهت نصارا نوشته است به معنى فريب‌دهنده است و يونانى در ميان بنى اسرائيل به فريب‌دهنده مشهور بوده‌اند . و چنين مستنبط مىشود كه اين زهر قاتل ، يعنى طريقهء حكما كه حالا در ميان اهل اسلام شهرت دارد كه مردم به سبب طلب آن ، آخر گمراه گشته ، از حسرت بهشت و دين حق در روز قيامت پشيمانى دارند ، همچنان در زمانى كه شريعت موسى - على نبينا و عليه السلام - منسوخ نشده بوده است ، كار حكمت و حكما همين بوده است كه از ايشان به فريب‌دهنده تعبير مىكرده‌اند .\r\nپس بدان اى عزيز كه اين جماعت ، كه خود را در آن زمان از قبيل اين صوفيه به اعتبار مذهب تصوف ممتاز مىدانستند ، جماعتى بودند كه همهء اشياء را خدا مىدانستند ، اما در ميان خداها ، مراتب شدت و ضعف قرار داده بودند ، به اين نحو كه هرگاه كسى كه به دنيا مىآمد و كارهاى عظيم از او سر مىزد ، در علمى يا صنعتى او را خداى قوى مىگفتند و بعد از فوت او ، او را خداى آن فن مىدانستند ، خواه زن بود و خواه مرد . و بعد از آن كه ، اهل آن فن كه آن مرتبهء مهارت را نداشتند ، بتخانه مىساختند و صورت آن مرد يا زن را در بتخانه قرار مىدادند و او را مىپرستيدند و نذر و قربانىها از براى او مىكردند ، به اعتقاد آن كه آن خدا حاجت‌هاى ايشان را روا مىكند و چون شياطين در جوف آن بتها داخل مىشدند و با ايشان سخن مىگفتند ، اعتقاد ايشان به صاحب آن صورت زياده مىشد و اعتقاد ايشان آن\r\n\r\n","description":"","footnote":"","page_name":" 666 ","page_number":162},
  {"content":"\r\n\r\nبود كه آن كسانى كه خدا مىشدند از آن زنان كه در مرتبهء الوهيت بهم رسانيده بودند در آن عالم به عقد خود در مىآوردند و فرزندان از ايشان بهم مىرسيد و گاه مىشد كه خدايان در سر زنان يا فرزندان خود يا در بالاى حكومت با همديگر جنگ مىكردند و بر يكديگر تسلط بهم مىرسانيدند و غالب و مغلوب را به هر صورتى كه اراده مىكرد ، مصوّر مىنمود و مىگفتند اين اشجار و احجار و حيوانات همه آن خدايانند كه خدايان ديگر ايشان را مسخ كرده‌اند .\r\n\r\n[ اساطير يونان 
  ]\r\nمصداق اين مقال ، نقلى است كه كالوپين صاحب كتاب لغت يونانى در لغت سطورنا كه اسم يكى از خدايان ، بلكه از همه قديم‌تر بوده مىكند و مىگويد كه ، سطورنا از همهء خدايان سابق‌تر بوده است و زن او ابيس نام داشت و از او پسرى بهم رسانيده ، او را جاويس نام كرد و اين آن كسى است كه بعد از آن كه بزرگ شد ، پدر خود را از خدايى آسمان بيرون كرد و خداوندى آسمان را خود تصرف نمود و چون اعتقاد ايشان اين بود كه اين جاويس از پدر خود پرزورتر و در تدبير بهتر شد ، او را چوپيتر [ زئوس 
  ] مىگفتند . و چون نسبت به مردم و پيروان خود مهربان‌تر شد ، او را پدر ناميدند و اين است آن چوپيتر كه روميان قديم او را پدر و خداى بزرگ مىگفتند و او را ديو چوپيتر مىناميدند . اما تولد او اين وضع بود كه ابيس مادر او را در جزيره‌اى كه او را كرت مىگويند او را با خواهرى در يك شكم وضع كرد و اسم خواهر او را جون كرد و چون چوپيتر بزرگ شد ، خواهر خود را به عقد خود در آورد و از اين است كه لفظ جون در نزد ايشان به معنى خواهر و زوجه هر دو مىآيد ، پس چون ابيس چوپيتر و جون را زاييد ، خواهر را برداشت و چوپيتر را در آن جزيره گذاشت ، از ترس آن كه سطورنا پدرش مبادا او را بخورد ، چنانچه پسران ديگر را خورده بود . اين قصه چنان است كه سطورنا برادرى داشت تيّتن نام كه او را در خدايى آسمان و زمين با خود شريك كرده بود و چون او را بسيار دوست مىداشت شرط كرده بود كه هر فرزند نرينه كه از او بهم رسد بخورد كه مبادا با او در سر خدايى دعوا كند . اما چون ابيس حيله كرده بود ، چوپيتر را در آن جزيره گذاشت و سطورنا از آن خبردار نبود .\r\nجماعت كرتيس ساكنان آن جزيره چوپيتر را برداشته بزرگ كرده و چون به حد بلوغ رسيد و دريافت كه سطورنا پدر او مىخواسته او را بكشد و بخورد ، با دو برادر خود حصّه نمود به اين نحو كه به تيتان برادر ميانى ، خداوندى درياها را داد و به لوطان برادر كوچك خداوندى جهنم را بخشيد و خودش خداوندى زمين و آسمان را اختيار كرد و خواهر خود و جون را از براى آن كه در خدايى بىرسد نماند ، زن خود كرد و از او پسرى بهم رسيد كه\r\n\r\n","description":"","footnote":"","page_name":" 667 ","page_number":163},
  {"content":"\r\n\r\nاو را دو القنا نام كرد و همچنين فرزندان چوپيتر و آن برادران ديگر ، خدايان گفته مىشدند . « 1 »\r\nچنانچه گفتيم كه هركس در هر فنى ماهر مىشد ، بعد از فوت ، او را داخل خدايان كامل مىشمردند و اعتقاد داشتند كه گاهى زنان دنيا ، پسند ايشان مىافتاد و با ايشان جماع مىكردند و فرزندان بهم مىرسانيدند و اين فرزندان چون كه خدايى به ايشان منتقل مىشد ، اين است كه عالم در فنى مىشده‌اند ، لذا هر ماهر در هر فنى را بعد از فوت ، خداى كامل مىدانستند و سيسرو كه يكى از بزرگان صوفيه يونان است ، نقل مىكند كه ، جماعتى گمراه‌شده ، چوپيتر خداى بزرگ را سه مىدانسته‌اند كه به يك اسم چوپيتر ناميده مىشده‌اند و به خدايان ديگر اين اعتقاد نداشته خود را تيالجى  theologue  مىناميدند ، يعنى سه‌پرست .\r\nوسيسرو اين را به عنوان شكوه و سرزنش بر آن جماعت نقل مىكند و اين همان شكوه‌ايست كه صوفيان اسلام قائلين به وحدت موجود از نصارا كه به سه خدا قائلند مىكنند ، يعنى كه چرا در زير اسم يك خدا ، سه خدا مندرج مىنامند ؛ مثل آن جماعت كه در زير اسم چوپيتر سه خدا مىدانسته‌اند و مىپرستيده‌اند و چرا بخل مىورزند و به خداى ديگران قائل نيستند و همچنان كه در آن زمان ، هركس چوپيتر را سه خدا مىدانست و چون سه‌پرست بود او را تيالج مىگفتند ، امروز نيز در ميان نصارا مشهور است كه هركس به ثلاثه قائل است او را تيالج مىنامند .\r\nو مخفى نماناد كه هر يكى از پيران صوفيه مىگويد كه ، اگر نصارا در اين سه خدا توقف نمىكردند ، ما را با ايشان هيچ نزاعى نبود بلكه ايشان را خوب مىدانستيم ، اما توقف در سه خدا كردن صورت ندارد ، بلكه مىبايد گفت كه همه چيز خداست ، اما به تفاوت خداوندى ، به اين نحو كه در بعضى خدايى شديدتر و در بعضى ضعيف‌تر مىباشد و اين است كه آن خدايى كه خداوندى در او قوىتر است تسلط زيادى بهم مىرساند ، مثل پادشاهان و ارباب استيلاء و امثال اينها . و اگر نه قبل از آمدن به دنيا همه يك خدا بوده‌اند و در بازگشت نيز\r\n\r\n\r\n","description":"","footnote":"\r\n( 1 ) . افسانه‌هاى يونانى متفاوت نقل شده است . افسانه‌اى كه مؤلف در متن آورده و مربوط به زئوس يا چوپيتر ، معروف‌ترين و بزرگترين خداى يونان است ، در منابع به تفصيل و البته با اختلافاتى آمده است .\r\nاورانوس خداى آسمان به دست فرزندش كرونوس ( سطورناى مؤلف بالا ) خداى زمين با داس قطعه‌قطعه مىشود و در همان حال به او مىگويد كه به دست پسرانش زندانى خواهد شد . او براى رهايى از اين خطر ، هر فرزندى كه از او متولد مىشود ، او را مىخورد . رئا همسر كرودس كه شاهد خورده شدن فرزندان است ، آخرين فرزند خود زئوس را به جزيرهء كرت واقع در درياى مديترانه مىبرد . پس از بلوغ ، گياه سحرآميزى را به خورد پدر داد و او همهء فرزندان را كه هنوز در شكمش زنده بودن بيرون ريخت .\r\nپس از آن كرونوس زندانى شد . زئوس و برادران خدايى را ميان خويش قسمت كردند . زئوس خداى آسمان ، پوسيدون خدايى درياها و هايدس به قلمرو مردگان و اعماق زمين دست يافت . در ادامه اشاره شده است كه زئوس با مايا ازدواج كرد و فرزند هرمس بود . نگاه كنيد : اساطير يونان ، ( راجر لنسلين گرين ، ترجمهء عباس آقاجانى ، تهران ، سروش ، 1366 ) ، صص 32 - 34\r\n","page_name":" 668 ","page_number":164},
  {"content":"\r\n\r\nهمه يك خدا مىشوند ، همچنان كه دريا وقتى كه آرميده است و طوفانى نيست ، همه يك درياست و همين‌كه طوفان آمد و به تلاطم در مىآيد ، موجهاى بىشمار در او بهم مىرسد .\r\nبعضى بزرگ و بعضى كوچك و با هم اختلاف دارند ، اما وقتى طوفان ايستاد و تلاطم بر طرف شد ، همه موجهاى مختلف كه ديده مىشدند به همان دريا برگشته يكى مىشوند .\r\nاين بعينه همان مثلى است كه حالا جماعت صوفيهء اين امت ، جاهلان را به آن فريب مىدهند اما با مثل نصارا كه در باب ثلاثه مىآورند نيز مشابهت تمام دارد ، چرا كه نصارا در باب اثبات ثلاثه ، مثل مىآورند كه ثلاثه مثل پارچه‌اى است كه او را سه‌تا كرده باشى . وقتى كه او را با آن تاه ملاحظه كنى سه پارچه مىنمايد ، اما چون از هم واشد آن سه تاه ، به يك پارچه برمىگردد . و از قبيل شمع روشن است كه در او موم و پنبه و آتش مىباشد كه سه چيز است ، اما يك شمع است . همچنين خدا سه تشخّص دارد ، تشخص پدرى و پسرى و روح القدسى . اما همه يك ذات است .\r\nو چون مثل آن صوفيان و صوفيان اين امّت و نصارا هر سه يك نحو است ، معلوم مىگردد كه ايشان در اعتقاد با هم موافق و از يك‌راه به چاه گمراهى فرورفته‌اند . و اگر چنانچه اين صوفيان يا آن صوفيان قديم ، بپرسند كه موافق عقل كى مىتوان جسمانى را مثل از براى شناخت مجرّد آوردن و چون نتيجه درست حاصل مىشود با وجود آن كه خودشان اتفاق دارند كه در ميان مخلوقات ذات الهى مثلى و شبيهى ندارد و او را نمىتوان ديد و به كنه نمىتوان شناخت ، پس هرگاه ذات آن سبحانه و تعالى به كنه شناخته نتواند شد ، اين مثل پوچ و نامربوطها كه صوفيه مىگويند هيچ صورتى ندارد و از براى همين او را اختراع كرده‌اند كه جاهلان بيچاره را فريب بدهند .\r\nاما به اينجا كه مىرسد همان جوابى كه نصارا در باب ثلاثه مىگفتند ، ايشان نيز چون با نصارا برادرند ، همان جواب را مىگويند كه اين اعتقاد سرّى است كه تا او را كسى قبول نكند و رياضت‌ها نكشد نمىتواند يافت . و اگر مبالغه در اين باب كنى و بگويى كه چون من هنوز رياضت نكشيده‌ام اگر آن سرّ را نيابم ، مىتواند بود ، اما شما كه رياضتها كشيده‌ايد و به آن مرتبه كه ادعا مىكنيد و اصل شده‌ايد البته اين سرّ را يافته خواهيد بود ، چه مىشود كه او را به من خاطرنشان كنيد . در اينجا كه گلوى ايشان گرفته شده ، جواب مىگويند كه ، اين سر مطلقا گفتنى نيست ؛ بايد به قلب قبول كرد نه در باب او سخن گفت . زيرا كه ، همين‌كه در باب او سخن گفته شود ، نمىشود كه كفر گفته نشود ، كه هركس بشنود لابد است كه اين كس را لعن كند .\r\nو اگر ايستادگى كرده با ايشان بگويى كه ، خداى تعالى زبان را خلق كرده از براى اين كه دليل ذهن باشد و انسان اظهار ما فى الضمير خود را به آن تواند كرد و به غير تواند فهمانيد ،\r\n\r\n","description":"","footnote":"","page_name":" 669 ","page_number":165},
  {"content":"\r\n\r\nآن وقت چاره ندارند به غير از آن كه اعتراف نمايند به گنگى ، و كاشكى زبان نمىداشتند و اين قسم نامربوطها را نمىگفتند .\r\nاما بعد از آن كه ديگر جواب نمىتوانند داد ، چون حيوانات صامت مىشوند و هر چند حرف بزنى و جواب طلب نمايى ، هيچ نمىگويند و اگر آن شخص يكى از پيران ايشان است كه در مراتب كفر خود را بالاتر از ديگران مىداند ، ميان خرقه صدايى خواهد كرد كه من و اصل شده‌ام تو نمىفهمى . مرا به حال خود بگذار كه ذكر خفى مىكنم . چون تو جاهلى ، اين سر را نمىفهمى ؛ اما چون ديد ، تو به تنگ آمده‌اى لعن بر او كردى و رفتنى ، همين‌كه ميدان را خالى ديد ، خرقه را از خود دور كرده ، كوچك ابدال خود را كه وجاهتى دارد و به اعتقاد خود از براى تقويت روح او را نگاه داشته است ، مىطلبد و به او مىگويد كه ، برو و در اطراف بقعه نظر كن كه مبادا كسى از اين جاهلان باشد . و چون كوچك ابدال بر مىگردد و پير خود را خاطر جمع مىكند ، به او مىگويد كه ، بيار نان و حلوا يا مرغ بريان يا كباب را كه گفته بودم حاضر كنى تا بخوريم . كوچك ابدال در زير زمين يا گنجينه را باز كرده ، آن لقمه‌ها را براى پير حاضر مىكند و پير نشسته از قرار واقع شكم را پر مىكند و در نزديك سير شدن ، كوچك ابدال را طلب مىكند و مىگويد كه ، بنشين و بخور .\r\nكوچك ابدال شروع مىكند به خوردن . و چون مىبيند كه پير را با او سر شفقتى هست ، از او پرسد كه ، هرگاه شما مريدان خود را مىفرماييد كه روزه بگيرند و ترك لذّات نفسانى بكنند ، چرا شما موافق فرمودهء خود بجا نمىآيد ، خود از نعمتها مىخوريد و به من نيز مىدهى ؟ در جواب مىگويد كه من و اصل شده‌ام . رياضتها از من ساقط گرديده ، اما مريدان چون هنوز كامل نگشته‌اند و مرتبهء وصول مرا بهم نرسانيده‌اند ، بدين جهت ايشان را رياضت بايد كشيد و من كه در برابر ايشان چيزى نمىخورم از قبيل تقيه است ، اما چون تو نظر كردهء منى ، قابليت به تو داده‌ام و تو را صاحب سرّ خود كرده‌ام و احتياج به رياضت ندارى . به اين تزاوير ، پير حيله‌گر كوچك ابدال را فدوى خود كرده آنچه مدعاى اوست از او حاصل مىكند .\r\nو اگر گويند كه اين اطوار پيران صوفيه از كجا بلد شده‌اى كه پندارى كه صدسال صوفى بوده‌اى ؟ جواب آن است كه ميان پادرىگرى و پيرى تفاوتى نيست ، زيرا كه همه از [ يك 
  ] كاسه آب خورده‌اند و من كه خود مدتى پادرى و پير بوده‌ام مريدان داشتم ، دقائق و رموزى كه پيران با مريدان هست ، همه را مىدانم . و غرض از اظهار اين معنا ، از براى آن است كه شايد از ترك كردن كمترين پادرىگرى را پيران صوفيه متنبّه گشته دست از جهل پيرى بردارند و به واسطهء اسلام جوان گردند . و چنانچه من حالا ردّ بر دين نصارا مىنويسم و اميدوارم كه جماعتى كه در آن وقت مريدان من بودند ببينند و بخوانند و چون ببينند كه\r\n\r\n","description":"","footnote":"","page_name":" 670 ","page_number":166},
  {"content":"\r\n\r\nمن از دينى كه در آن پيشوا بودم بيزار گرديده حق را اختيار كرده‌ام ، ايشان نيز پيرو من گشته تابع در حق شوند . و چنانچه من دست از پادرىگرى برداشته‌ام ، پيران صوفيه نيز نگاه كنند و دست از پير بودن كه عين جهل است برداشته رد بر آن بدعتهايى كه مريدان خود را تعليم كرده‌اند بنويسند تا آن كه شايد مريدانى كه در آن بدعت كرده‌اند از آن بدعتها فسخ اعتقاد نمايند . و در اين صورت ممكن است كه توبهء پيران صورت قبولى بهم برساند . اما بعد از آن كه مريدان در بدعت مردند و بازگشتى ندارند ، ظاهرش اين كه توبهء پيران سودى نخواهد داد ، بلكه با خسران عظيم به عذاب ابدى گرفتار خواهند گريد .\r\nاما در اين زمان صوفيان هستند كه قطنى و دارائى مىپوشند ، چهار زرعى و شال ترمه مىبندند ، حاضريها و طعام‌هايى با تكلّف مىخورند و خود را در طريق و لباس اهل حق به مردم مىنمايند و مىگويند ، ما كوچك ابدال نگاه نمىداريم و خرقه را نمىپوشيم و ترك لذتها نكرده‌ايم ، بلكه خوب مىپوشيم و خوب مىخوريم و كنيزان و زنان متعدده داريم .\r\nچيزى كه هست ، همين است كه اسم صوفى را خوش كرده‌ايم و قائل به وحدت موجوديم .\r\nاما در بدى چيزهاى ديگر حرفى نداريم . و منظور ايشان از اين گفتگو اين است كه به خاطرشان مىرسد كه پيران صوفيه را به اعتبار خرقه و ترك نعمتهاى الهى و نگاه داشتن كوچك ابدال مذمّت مىكنيم و نمىدانند كه اصل همهء مذمّت‌ها بر اين وحدت موجود كه خود اقرار مىكنند وارد مىآيد ، لهذا از وحدت موجود ابا ندارند بلكه مىگويند كه اين وحدت موجود كه سعى در اعتقاد نمودن آن مىكنيم ، چنين نيست كه موافق عقل نباشد ، بلكه از افلاطون و ارسطو كه حكيم بوده‌اند و ميزان عقل را قرار داده‌اند ثابت مىكنيم و گفتار ايشان را به عقل خود مىسنجيم ، مىيابيم كه راست گفته‌اند و در صدق اقوال ايشان شكى نداريم .\r\nاما جواب ايشان در آنجا كه گفتيم كه ذات الهى در ميان مخلوقات مثلى و نظيرى ندارد گفته شد . و اگر گويند كه مثل دارد و وحدت موجود را به مثل ثابت مىكنيم ، دست از كلمه وحده لا شريك له بردارند و به يك‌بارگى آنچه در زير خرقهء كفر پنهان دارند ظاهر سازند تا آن كه مردم ايشان را بشناسند و من بعد فريب نخورند . و اگر گويند مثل ندارد مىگوييم :\r\nپس از چه چيز ذات الهى را شناخته‌اند تا آن كه حكم كنند كه وجود در همهء مخلوقات سارى است . و اگر گويند ما وجود او را مىشناسيم ، اما ذات او را نمىدانيم ، جواب آن كه ، اين در صورتى مىشود كه وجود الهى عارض ذات او باشد ، اما همه‌كس اقرار به اين دارد كه وجود الهى عارض ذات او نيست و زايد بر ذات نيست ، پس علاج ندارند به غير از آن كه بگويند كه ، وجود الهى عين ذات اوست . بعد از اين آنچه در ذات گفتيم در وجود نيز همان وارد مىآيد و لازم مىآيد كه هرگاه ذات الهى را نتوان شناخت ، وجود او كه عين ذات\r\n\r\n","description":"","footnote":"","page_name":" 671 ","page_number":167},
  {"content":"\r\n\r\nاوست باز نتوان شناخت . پس چون حكم مىتوان كرد كه وجود او عين مخلوقات است ، زيرا كه از براى تفتيش اين معنى ، چون وجود الهى ذات اوست ، لابد مىبايد كه آن ذات را بشناسد يا اقلا در آن فكر كنند .\r\nشناختن ذات الهى محال و فكر كردن در او هلاكت است . چنانچه در كتاب كلينى از حضرت امام جعفر صادق عليه السلام روايت شده كه « هركس فكر در ذات خداى تعالى كند كه چگونه است ، هلاك مىشود » . « 1 » و از حضرت امير المؤمنين عليه السلام منقول است كه مىفرمودند : « هركس كه در ذات خدا فكر كند ، ملحد مىشود و هركس كه در نعمتهاى پروردگاريش ، نظر كنيد در عظمت مخلوقاتش . » پس از تعليم اين پيشوايان دين معلوم شد آن سبحانه فكر كند ، رونق مىگردد . » « 2 » و از حضرت امام محمد باقر عليه السلام منقول است كه مىفرمودند : « حذر كنيد از فكر در ذات الهى . ليكن اگر خواهيد كه نظر كنيد در عظمت پروردگارش ، نظر كنيد در عظمت مخلوقاتش . » پس از تعليم اين پيشوايان دين معلوم شد كه نه تنها ادعاى شناختن كنه ذات خدا كفر است ، بلكه در ذات او فكر كردن هلاكت است .\r\nپس چون مىتوانند اين جماعتى كه به وحدت موجود اعتقاد دارند ، هرگاه وجود الهى عين ذات باشد ، به عقلى كه ندارند حكم كنند كه وجود او عين همهء مخلوقات است يا مشترك لفظى است يا معنوى بدون آن كه در ذات مقدس فكر كنند .\r\nاما مىدانيم كه چون كار ايشان انكار احاديث نبوى و ائمهء هدى - صلوات الله عليهم - است ، در اينجا خواهند گفت كه ما كار به حديث رسول و ائمه نداريم و همه اين را مىدانيم كه حكيمان و مقتدايان ما در فن حكمت مثل سقراط و افلاطون و ارسطو و ساير حكما ، در كتب خود از براى ما چيزها نوشته‌اند و وحدت موجود و ساير مسائل عقلى را ثابت كرده‌اند ، لهذا ما پيروى ايشان مىكنيم . پس اگر سخنى از افلاطون و ارسطو در اين باب دارى و سند مىسازى معقول است و الا قول حضرت امير المؤمنين و امام محمد باقر و امام جعفر صادق - عليهم السلام - حديث است و حديث سند نمىشود .\r\nدر اين وقت به چنين جماعتى به غير از آن كه بگوييم كه ، شكم ايشان از شيطان پر شده ، به اين سخنان خود در درياى ضلالت غرق و به هلاكت رسيده‌اند ، ديگر چه چيز مىتوان گفت . چرا كه دست از سفينهء نجات كه عبارت از ولايت و متابعت اهل بيت رسول خداست برداشته‌اند و مستند به اقاويل واهيهء جمعى كه هيچ‌گونه مذهب درستى اختيار نكرده‌اند شده‌اند و سوء متابعت حكما آن قدر در ايشان اثر كرده كه با وجود فرورفتن در درياى گمراهى ، چشم از دست‌گيرى حاملان درياى هدايت پوشيده چنگ در رشتهء تار وزغى چند زده‌اند كه قطع نظر از كثافت و سستى ، به نحوى به دست و پاى ايشان پيچيده است كه به\r\n\r\n\r\n","description":"","footnote":"\r\n( 1 ) . كلينى ، كافى ، ج 3 ، ص 93\r\n( 2 ) . نك : كلينى ، همان ، ج 8 ، ص 22\r\n","page_name":" 672 ","page_number":168},
  {"content":"\r\n\r\nدست و پاى خود شنا هم نمىتوانند كرد كه از بحر گمراهى خود را به ساحل آگاهى بكشانند .\r\nو اگر چه از نقل طريقهء غير مرضيهء صوفيه و حكما كه قبل از اين كرديم ، معلوم است كه اين طايفه چگونه جماعتى بوده‌اند و در ضمن نقل اقوال ايشان جواب آن‌ها داده شده است ، اما در اينجا لازم است كه از براى اتمام حجّت صريحا فقره‌اى چند در باب اين كه متابعت ارسطو و افلاطون به كار كسى نمىآيد بلكه باعث بر آن مىشود كه آدمى به گفتارهاى پوچ ايشان از طريق مستقيم دين قويم منحرف شود به قلم تحرير درآوريم تا بر آن جماعت معلوم شود كه صرف عمر عزيز در معرفت حكمت ايشان محض نقصان و خسران است .\r\nپس اولا شك در آن نيست كه اين سقراط و متابعان او افلاطون و ارسطو در زمان اسكندر رومى بوده‌اند و در آن وقت از ابتداى آفرينش ، قريب به پنج هزار سال گذشته بود .\r\nو در اين مدت دين حضرت آدم و حضرت نوح و حضرت ابراهيم و حضرت موسى عليهم السلام از جانب پروردگار بر بندگان فرستاده شده بود و در ميان هر يكى از امت انبياى سابق ، قطع نظر از انبيا و اوصيا كرده ، علماى بسيار و مؤمنان بيشمار بوده‌اند كه با وجود آن كه نه حكمت سقراط و نه افلاطون و نه ارسطو در ميان بود ، عقل داشتند و خدا را مىشناختند و به انكاركنندگان وجود صانع غالب مىآمدند و ايشان ملزم مىنمودند . پس معلوم مىشود كه ديندارى و خدا را چنان كه بايد شناختن ، محتاج به تعليم سقراط و افلاطون و ارسطو نيست كه اگر محتاج باشد ، لازم مىآيد كه خداى تعالى در مدت پنج هزار سال دين ناتمامى فرستاده است و دين ناتمام فرستادن و موقوف عليه آن را ذكر نكردن بر خدا روا نيست .\r\nدوم آن كه در زمان حضرت رسول - صلى الله عليه و آله - و بعضى از ائمهء معصومين - صلوات الله عليهم - اين تعليم حكمت در ميان نبود ، بلكه چنانچه ارباب تواريخ ذكر كرده‌اند ، در زمان يكى از خلفاى عباسى اين صداى دين ربا در ميان مسلمانان بلند شده است . به اين نحو كه چون آن ملعون منظورش آن بود كه شغلى در ميان مردم شايع گردد كه بدان مشغول شوند و دست از تتبع احاديث آل محمد - صلوات الله عليهم - بردارند تا آن كه مردم رفته رفته تردد و طلب علوم را از امام آن زمان موقوف دارند كه باعث رفع خوف از تزلزل بنيان حكومت باطل او گردد ، لهذا كتب حكمت و تصانيف حكما را از فرنگ طلب نمود و بر ساعى در تدريس و تحصيل آن‌ها مرسوم و مقررى قرار داد تا آن كه در ميان اسلام شايع گرديد .\r\nو نقل شده است كه در همان سال اول كه مردم به تعليم و تعلم حكمت مشغول گشتند ،\r\n\r\n","description":"","footnote":"","page_name":" 673 ","page_number":169},
  {"content":"\r\n\r\nهفتاد نفر ملحد در همين يك شهر بغداد بهم رسيد . همچنان كه حالا به نحوست حكمت در بلدهء اصفهان ، چندين هزار ملحد بهم مىرسند ، اما به اعتبار غلبه و كثرت علماى دينى كه فقيه و تابع احاديث اهل‌بيتند ، و از بيم تند باد غضب پادشاه اسلام الحمد لله و المنه غبار وجود ايشان پيش چشم كسى نمىتواند گرفت بلكه خفاش‌وار روزها در زاويه‌ها ، زنّار كفر خود و الحاد را ظاهر ساخته ، شيطان‌وار به آن زنار صيد دلها مىنمايند .\r\n\r\n[ از حيله‌هاى صوفيه 
  ]\r\nو دستور صوفيه و ساير ملاحده اين است كه در اول مرتبه كه كسى به ايشان برخورد ، سخن از ترك دنيا و زهد و تقوى در ميان مىآورند و هر روز به سخن غريبى ، اين كس را معتقد طور خود مىنمايند .\r\nبعد از آن كه ديدند هر دو پاى او در دام مريدى مقيد گرديد ، پرده از روى مذهب باطل و اعتقاد فاسد خود برداشته ، آهسته آهسته ، الحاد را به او القا مىنمايند و آن بيچاره ، بعد از مدتى كه مجاور خدمت او بوده است و اقوال خوب از او شنيده و افعال شايسته از او ديده است و مريد شده است ، به غير از آن كه رطب و يابس او را قبول كرده و تابع او در گمراهى شود ، راهى نخواهد داشت . پس اولى و انسب بلكه واجب آن است كه اين كس از براى معاشرت و تفحص حال اين طايفه ، باز به حوالى ايشان برود و در هرجا كه صوفيه مذكور شوند ، قطع نظر از آن كه آن مرد صوفى اعتقاد فاسدى دارد يا نه ، به زبان و دل انكار او را داشته باشد ، چرا كه امر به انكار صوفيه در اخبار اهل بيت وارد شده است و از آن خبر مفهوم مىگردد كه همين‌كه شخصى خود را در زمرهء صوفيان مندرج بسازد و از آن ابايى نداشته باشد ، بايد كه شيعيان به دل و زبان منكر او بوده باشند ، چرا كه به مقتضاى « من تشبّه بقوم فهو منهم » « 1 » همين‌كه شخصى در چيزى خود را شبيه به صوفيه كرد ، مذمّتى كه دربارهء صوفى هست ، متوجه او خواهد شد .\r\nو حديثى كه دلالت بر انكار قاطبهء صوفيه مىكند ، اين است كه مروى است از احمد بن ابو نصر بزنطى و اسماعيل بن بزيع از حضرت امام رضا عليه السلام كه فرمود : « من ذكر عنده الصوفية و لم ينكرهم بلسانه او قلبه ، فليس منا و من انكرهم فكأنما جاهد الكفّار بين يدى رسول الله . » ، « 2 » يعنى هر كه ذكر كرده شود صوفيه نزد او و انكار نكند ايشان را به زبان ، يا به دل ، پس او نيست از شيعهء ما و كسى كه انكار كند ايشان را ، پس گويا به درستى كه جهاد كرده است با كفار در برابر رسول خدا صلى الله عليه و آله . پس بنا بر اين هرگاه اين جماعت\r\n\r\n\r\n","description":"","footnote":"\r\n( 1 ) . مجلسى ، بحار ، 11 / 174\r\n( 2 ) . عاملى ، شيخ حر ، الاثنى عشرية فى الرد على الصوفية ، ص 185\r\n","page_name":" 674 ","page_number":170},
  {"content":"\r\n\r\nچنين مردمى باشند ، چرا اين كس بايد كه عبث خود را داخل اين قوم شمرده گرداند .\r\nو اين غريب است كه در اين اوقات ، مردم اعزّه و غيره هستند كه از راه تسويلات شيطان از اطوار متصوفه شكفته خاطر مىشوند و هر چند كه در ظاهر به مردم نمىنمايند كه ما صوفى مىباشيم ، هر وقت كه مىشنود كه متاع كاسد صوفيه نزديك است كه رواج بهم رساند ، ايشان دلال مىشوند و هر زمان كه آوازهء ذكر و هاىوهوى صوفيه برمىخيزد ، اگر از ايشان برآيد مطرب مىشوند . و اگر نه لا اقل طربناك مىگردند . و به همين معنا كه در ميان مردم به صوفى اشتهار ندارند از آن مذمّتى كه بر صوفى وارد مىآيد ، خود را سالم مىدانند .\r\nاما نيافته‌اند كه هرگاه جمعى به امر نامشروعى اقدام داشته باشند و بدعتى را رواج و شهرت دهند ، و فسقى را خواهند كه منتشر سازند ، هركس كه به فعل ايشان راضى باشد ، در معصيت آن جماعت شريك و بلكه زياده بر آن‌ها گناهكار خواهد بود . چنانچه امير المؤمنين و امام المتقين علىّ بن ابى طالب عليه السلام فرموده است كه « الراضى بفعل قوم كالدّاخل فيه معهم و على كل داخل فى باطل اثمان ، اثم العمل و اثم الرضاء به » « 1 » يعنى راضى به فعل طائفه‌اى ، مثل آن است كه داخل در آن فعل است با آن قوم . و بر هر داخل در باطلى دو گناه است . يكى گناه عمل به آن باطل و ديگرى گناه رضاى به آن باطل .\r\nپس بنا بر اين كلام صدق نظام آن حضرت ، بعضى از شيعيان كه در مجالس و محافل اظهار محبت و مودت به اين طائفهء صوفيهء مىكنند و كسى كه ايشان را ملعون و مردود مىداند مذمّت مىنمايند ، بسيار بد مىكنند ، چرا كه به مضمون « انت مع من أحببت » دوستى و ولايتى كه به كار مىآيد ، دوستى و ولايت اهل بيت عصمت است سلام الله عليهم . و تبرّى از دشمنان ايشان نه دوستى جماعت صوفيه قاطبة ، خصوصا حلاجيه و امثال ايشان كه چه بدعتها در دين احداث كرده‌اند و مىكنند ، دشمن اهل‌بيتند ، چرا كه اين طائفه قائلند به اين كه سالك چون كه به حقيقت رسد ، شريعت و طريقت از او ساقط مىشود و به اين اعتقادند كه چون به آن مرتبه كه در ميان خود قرار داده‌اند رسيدند ، جميع محرمات بر ايشان حلال مىشود و همهء واجبات از ايشان ساقط گردد و بت‌پرستى و پسرپرستى و سگ‌پرستى را بد نمىدانند . ملاى روم و غير او در مثنوى و غيره ، اين را از حلاجيه ذكر كرده‌اند و شيخ عطار حكايت زنّار بستن و بت‌پرستى كردن شيخ صنعان را كه از اكابر صوفيه است به نظم در آورده .\r\nو علامهء حلى كه از عمده علماى اماميه است ، در بعضى از تصانيف خود ذكر كرده كه چون به حائر كربلا حاضر شد ، مردمان نماز مىگذاردند ، ايشان دو نماز كردند . يكى از اين\r\n\r\n\r\n","description":"","footnote":"\r\n( 1 ) . مجلسى ، بحار 97 / 96 از نهج البلاغه\r\n","page_name":" 675 ","page_number":171},
  {"content":"\r\n\r\nطائفه نشسته بود و نماز نگذارد . پرسيدم ، اين مرد چرا نماز نمىگذارد ؟ گفتند : اين مرد و اصل شده و نماز حجاب است و بعد از آن مذمّت اين طايفه مىكند . يكى آن كه اين جماعت ابليس را مرشد و يار و دوست مددكار خود مىدانند و تعظيم او را بجا مىآورند با آن كه حق تعالى فرموده است :  « إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا »  ، « 1 » يعنى شيطان دشمن شماست ، پس او را دشمن خود بگيرد .\r\nاحمد غزالى از اكابر حلاجيه است . از ابن ابى الحديد نقل شده كه او به بغداد آمد و تعصب ابليس مىكشيد و او را رئيس الموحدين مىگفت و بر سر منبر مىگفت : من لم يتعلم التوحيد من ابليس فهو زنديق » « 2 » يعنى هركس خداشناسى را از ابليس نياموخت ، پس او زنديق است .\r\nديگر از قبايح مذهب اين طائفهء صوفيه ، اين است كه قائل به جبرند و افعال بد و نيك بنده را از خدا مىدانند . صاحب گلشن ( راز ) گفته است :\r\n هر آن‌كس را كه مذهب غير جبر است * نبى گفته كه او مانند گبر است \r\nو ملاى روم صاحب اين مذهب بوده است . چنانچه از مثنوى او معلوم مىشود كه ابن ملجم را قاتل امير المؤمنين نمىداند ، بلكه قاتل او را خدا مىداند . و از زبان امير المؤمنين اين دروغ گفته كه ، يعنى آن حضرت به ابن ملجم مىگفت :\r\n هيچ بغضى نيست در جانم ز تو * ز آن كه اين را مىنمىدانم ز تو \r\n آلت حقى تو ، فاعل دست حق * چون زنم بر فاعل حق طعن و دق « 3 » \r\nپس هرگاه صوفيه از اين قبيل جماعتى باشند ، مشخص است كه دوستى با ايشان كردن مخالف شرع مبين است . پس حالا حكمت‌خوانان و تابعان اقوال حكماى يونان كه اين مذهب تصوف از خوشه چينى خرمن ايشان حاصل شده است ، خاطرنشان كنند كه اگر در حكمت افلاطون و ارسطو خيرى مىبود و دانستن حكمت به كار ديندارى مىآمد ، از ابتداى بعثت حضرت خاتم الانبياء تا آن روزى كه حكمت را از فرنگ آوردند ، مؤمنان آن زمان ، به چه چيز دين خود را تمام مىكردند و به كدام علم كفار را ملزم مىساختند ؟\r\n\r\n\r\n","description":"","footnote":"\r\n( 1 ) . فاطر ، 6 . علامهء حلى در كتاب « كشف الحق و نهج الصدق » حكم به كفر صوفيانى كرده كه قائل به اتحاد خدا با مخلوقات هستند . وى مىنويسد : البحث الخامس فى انه تعالى لا يتحد بغيره . . . و خالف فى ذلك جماعة من الصوفية من الجمهور ، فحكموا بأنّه تعالى يتحد بابدان العارفين حتى تمادى بعضهم و قال انه تعالى نفس الوجود و كل موجود فهو الله تعالى و هذا عين الكفر و الالحاد . الحمد لله الذى فضّلنا باتّباع اهل البيت دون الاهواء المضلّة . نك : عاملى ، شيخ حر ، الاثنى عشرية فى الرد على الصوفية ، ص 58\r\n( 2 ) . ابن ابى الحديد ، شرح نهج البلاغه ، ج 1 ، ص 107 . دنبالهء عبارت كه استدلال غزالى است اين است : « امر أن يسجد لغير سيده فأبى » .\r\n( 3 ) . مثنوى ، چاپ نيكلسون ، ص 190 ( تهران ، امير كبير )\r\n","page_name":" 676 ","page_number":172},
  {"content":"\r\n\r\nو اگر بگويند كه در آن وقت چون حكمت نبود ، دين هنوز كامل نشده بود و مؤمنان آن زمان ، خدا را چنانچه بايد نمىشناختند و كفار را ملزم نمىتوانستند نمود ، اعتراف به كفر خود كرده خواهند بود ، چرا كه هيچ‌يك از فرقهء شيعه ، چه جاى اثناعشرى ، به اين معنا قائل نيستند . پس بايد كه ، دست از پيروى دامهاى اقاويل حكما كه آلت صيادى ايشان است بردارند و قائل شوند كه ديندارى و خداشناسى همين است كه كسى موافق حديث عمل نموده اوقات خود را صرف تتبع احاديث و ياد گرفتن احكام دين حضرت رسول و ائمهء طاهرين كه در ميان امت گذاشته‌اند نمايد تا آن كه از شيطان فريب نخورده گمراه نشود .\r\n\r\n[ دورى طالبان علم از حديث اهل بيت عليهم السلام 
  ]\r\nاما مىدانم كه اين معنا را نيز قبول نخواهند كرد و به اعتبار اغراض فاسده و دنيوى ، از طور خود كه دارند ، محال است كه اعراض نمايند . چرا كه مكرر به اين فقير روى داده است كه با جماعتى از ايشان كه به اعتقاد چيز فهم بودند و سالها در مدارس اوقات عمر را صرف تحصيل علم كرده بودند و خود را از اهل علم مىشمردند ، در يك مجمع بوده‌ايم ، با وجود اين كه فقير جديد الاسلام و هنوز اطلاع تامى بر احاديث بهم نرسانيده بودم ، حديثى در باب يكى از ضروريات دين از ايشان پرسيدم ، نمىدانستند ، بلكه فقير به ايشان تعليم مىنمودم . و عذر مىآورند كه بدتر از گناه بود ، زيرا كه مىگفتند كه ما حكمت‌خوانيم كه چند سال است كه مشغول كتب حكمت از شرح هدايه تا شفا و اشارات بوده‌ايم ، دست ما خالى نشد كه حديث بخوانيم .\r\nدر اينجا ملاحظه فرماييد ، آنان كه مبلغ خطيرى را كه به هزار زحمت بهم رسانيده‌اند از براى ثواب آخرت صرف كرده مدرسه مىسازند ، و وقف از براى او قرار مىدهند كه علما پيدا شوند و شيعيان علىّ بن ابى طالب را به دين آن حضرت آگاه گردانند كه نيت ايشان چه چيز بوده و آخر به كدام علم مشغول گشته‌اند . فقير نمىگويم مدرسه بنا كردن خوب نيست ، اين را مىگويم كه اگر اهل علم حديث و پيروان دين را در آن مدرسه بنشانند و بىدين چند كه غير از افلاطون و ارسطو كسى ديگر را نمىشناسند ، اخراج فرموده در آن مدرسه راه ندهند ، حسنهء اين فعل زياده بر حسنهء اصل بناى مدرسه خواهد بود . و در واقع بسيار عجيب است كه كسى خواندن حكمت و تحصيل اقوال حكما را بر احاديث ائمه عليهم السلام و كتب شرايع فقهاى عظام ترجيح داده مقدم بدارد .\r\nنهايت بعضى از اينها كه هنوز در حكمت چندان فرونرفته‌اند كه ملحد شوند ، عذرى در اين باب مىگويند ، هر چند كه عذر لنگى است ، چرا كه فقير وقتى كه با يكى از اين ملّاهاى حكمت خوان گفتگو نمودم و خاطرنشان او كردم كه حكمت افلاطون و ارسطو به كار دين\r\n\r\n","description":"","footnote":"","page_name":" 677 ","page_number":173},
  {"content":"\r\n\r\nو ديندارى نمىآيد ، در جواب گفت كه ، حالا در اين زمان به قدر دانستن فن حكمت افلاطون و ارسطو ، وظيفه به هركس داده مىشود و امثال من كه به تحصيل مىآييم ، بنا بر بىبضاعتى مىخواهيم كه تحصيل علم باز تحصيل مدار گذران ما بشود و چون مىبينيم كه بناى وظيفه گرفتن و دادن و ترقى در اصفهان به دانستن حكمت است ، لهذا به همين حكمت افلاطون و ارسطو مشغول مىگرديم و به فقه و احاديث نمىپردازيم . پس چه گويم كه در اين زمان كه دست شيطان به وسيلهء اين حكمت قوى و دست اسلام كوتاه است ، اميدوارم كه خداوند به لطف عميم خود ، همهء برادران دينى را بر جادهء حق ثابت بدارد و آن جماعتى را كه از براى دفع عسرت و تحصيل وظيفه به حكمت خواندن مشغول مىگردد ، توسعه در رزق حلال ايشان كرامت فرمايد كه تحصيل حكمت در نظر ايشان و قرى نداشته باشد .\r\n\r\n[ اصل حكمت از فرنگ است 
  ]\r\nديگر شك در آن نيست كه در زمان سقراط و افلاطون تا اين زمان علمايى كه در اين فن حكمت آراسته و پيراسته‌اند ، در ميان نصارا خصوصا در فرنگ بهم مىرسند كه در اسلام كسى را به مرتبهء مهارت آن‌ها رسيدن مقدور نمىشود ؛ چرا كه ايشان ، قطع نظر از اين كه اصل حكمت حكما را در دست دارند ، به علت اين كه سبب گمراهى ايشان همين حكمت است و به آن حفظ مذهب بد خود مىنمايند ، به نحوى به جد و سعى تمام به تحصيل آن مشغول مىگردند كه ديگران را آن مرتبه سعى ممكن نيست ؛ زيرا كه پادريان ايشان كه به اين امر مشغول مىگردند ، مىبايد زن نكنند ، از براى آن كه حواس ايشان به سبب متوجه شدن به فرزند و ساير عيال و تحصيل معاش متفرق نگردد و ايشان فرقه‌هاى بسيارى هستند . هر سلسله و فرقه پيرى دارند كه او را پدر مىنامند و او طريقى و دستورى از لباس براى ايشان قرار داده است و هر سلسله متلبس به لباس پير خود مىشوند و احكامى كه آن پير در كتاب على حده براى ايشان ترتيب داده است به عمل مىآورند و هر سلسله كه به اعتبار لباس پير و احكام او در سلسلهء ديگر ممتاز است و مىبايد كه ايشان همه در يك مدرسه باشند و در آن مدرسه پيرى كه جانشين آن پير بزرگست دارند كه اطاعت او را واجب مىدانند و در همه باب از سخن او بيرون نمىروند و از آن خانه بىاذن او حركت به بيرون نمىكنند و اگر اذن حركت بدهد آن هم در ماهى يك‌بار است با رفيقى كه آن پير مقرر كند و اگر صبح رفته‌اند پيش از ظهر بايد برگردند و اگر بعد از ظهر رفته‌اند پيش از شام بايد مراجعت كنند تا آن كه شب در خارج آن مدرسه نمانند . و در هر يكى از مكتب خانه‌هاى شيطان سه چهار مدرس است كه دويست سيصد نفر در هر يكى جمع مىشوند و كار ايشان\r\n\r\n","description":"","footnote":"","page_name":" 678 ","page_number":174},
  {"content":"\r\n\r\nهمين است كه هر روز از طلوع صبح به درس‌گاه مىروند و مشغول درس و بحث مىشوند تا سه ساعت به ظهر مانده و بعد از آن از درس‌گاه بيرون مىآيند به قدر يك ساعت هر كدام در اطاق على حده كه دارند مشغول مطالعه مىگردند و اگر چنين نكنند پادرى كه پير ايشان است ، ايشان را تنبيه مىكند . بعد از انقضاى اين ساعت زنگى بزرگى كه دارند مىنوازند و همان لحظه همه يكباره موافق فوج زاغ سياه از حجره‌هاى خود بيرون آمده در خانه‌اى بسيار طولانى و وسيع كه در هر طرف جاها دارد داخل مىشوند و در آن مكان به ترتيب مىنشينند و آن كسى كه در آن زمان درس حكمت مىگويد بر بلاى مسندى كه در خانهء طولانى قرار داده‌اند مىرود و دستور است كه در هر مدرسى استاد حكمى مىنشيند و درس مىگويد . بعد از آن كه استاد بر مسند قرار گرفت دو نفر از شاگردان خود را هر روزه تعيين مىكند در پاى منبر مىنشاند .\r\nبعد از ترتيب اين وضع ، يك نفر از استادان فن حكمت مسأله‌اى را كه مىداند مشكل است مطرح مىسازد و با يكى از اين دو شاگرد در آن مسئله بحث مىنمايد و آن شاگرد كه به قدر قوت ادراك خود جواب مىگويد اما چون استاد بالاى منبر مىبيند كه شاگرد نزديك است كه ملزم شود ، خود جواب آن مسئله را مىگويد و بعد از آن استاد ديگر از آن استادان با آن شاگرد بحث مىكند تا آنكه از استاد درمىماند و بعد از آن مسألهء ديگر در ميان مىاندازد و به دستور اول ابتدا به شاگرد كرده و بعد از آن با استاد در آن مسئله گفتگو مىنمايد تا نزديك به ظهر آن زنگ ديگرباره نواخته مىشود . همين‌كه صداى زنگ به گوش ايشان خورد همه از آن خانه به يك‌دفعه بيرون آمده به خانهء ديگر كه براى سفره انداختن مقرّر است داخل مىشوند و در آنجا هر كدام جاى معينى دارند كه مىنشينند و سه چهار نفر از پادريانى كه به اصطلاح صوفيه هنوز به مرتبهء كمال نرسيده‌اند در ميان ايستاده مىگذارند و به خدمت قيام مىدارند و از مطبخ خوردنى آورده و پيش ايشان مىگذارند . متعارف است كه پنج رنگ خوردنى مىآورند . همين‌كه يك قسم خورده شد قسمى ديگر پيش مىآورند تا پنج قسم تمام شود . همين‌كه از خوردنى فارغ شدند پير ايشان كه در مسند است زنگوله‌اى كه در پيش او گذاشته است مىزند و همه برمىخيزند و در ميان آن خانه برپا ايستاده به طور نحس خود كه دارند فاتحه مىخوانند و بيرون آمده هريك به اطاق خود مىروند و تا دو ساعت بعد از ظهر مىخوابند .\r\nاما همين‌كه وقت ساعتى كه در هر مدرسه دارند رسيد ، آن زنگ نواخته مىشود ، باز به درس‌گاه مىروند و در آنجا نيم ساعت مشغول مطالعه مىگردند تا استاد ديگر آمده و بالاى منبر مىرود و شروع به درس مىكند به درس حكمتى غير آن كه صبح گفته شده است و به درس خواندن مشغول مىشوند تا دو ساعت به شام مانده كه صداى آن زنگ ديگرباره بر\r\n\r\n","description":"","footnote":"","page_name":" 679 ","page_number":175},
  {"content":"\r\n\r\nمىآيد از منازل خود بيرون آمده به همان دستور در آن خانهء طولانى جمع مىگردند و به همان نحو اين استاد نيز بالاى منبر رفته و دو شاگرد خود را پاى منبر واداشته با ايشان در مسئله مشكلى بحث مىكند تا شام شود و همين‌كه شام شود همه بيرون آمده در كليسا جمع مىشوند و در آنجا يك ساعت به هاىوهوى مشغول مىگردند تا آن زنگ باز نواخته مىشود به همان سفره‌خانه مىروند و به ترتيب چاشت و ناهار ، شام مىخورند و بعد از فاتحه بيرون مىآيند و در منزل ديگر به مشغول هستند به قدر يك ساعت كه آواز زنگ بر مىآيد و اين صداى آخرين علامت وقت خوابيدن است . به اين وضع در نهايت سعى هفت سال على الاتصال درس حكمت مىخوانند ، نه فكر زن دارند و نه فرزند و نه عيال و نه وجه معاش و نه لباس ، چرا كه همهء ما يحتاج ايشان را سواى زنان در آن مكان مهيا كرده‌اند بدون آن كه ايشان زحمتى از آن داشته باشند و بعد از اتمام هفت سال از اين مدرسه به مدرسهء ديگر نقل مىكنند از براى تحصيل علم دين خود و در آن مدرسه كه خالى شد شاگردان ديگر مىآيند كه هرگز هيچ مدرسه خالى نمىماند .\r\nو در آن ولايت استادانى كه در فن حكمت درس مىدهند مثل اينجاها نيست كه كتاب به دست بگيرند و بىكتاب نتوانند درس گفتن ، بلكه دستور است كه آن دو نفر استاد را كه در آن مدرسه درس مىگويند دو سال يا كمتر ، پيش از تدريس او را خبر مىكنند و او مىآيد و كتاب افلاطون و ارسطو و ساير كتاب‌هاى حكمت را نزد خود گذاشته و تصنيفى بكند و در هر مسئله قولى اختيار كرده او را به دليل عقلى ثابت مىكند و در آن هفت سال آن تصنيف خود را تعليم شاگردان خود كند و ماه به ماه هر مسأله‌اى كه در هر روز تعليم كرده و قولى در آن مسئله اختيار نموده به دست مىآيد در يك ورق كاغذ بنويسد و در مدرسه خود بچسباند تا اين كه همه استادان از مدرس‌هاى ديگر كه اين دستور را مىدانند در يك روزى از ماه كه به واسطهء اين كار تعيين كرده‌اند آمده آن مسئله را كه او بيان كرده ببينند و در هريك از آن مسئله‌ها كه خواهند با آن استاد كه بالاى منبر براى همين كار نشسته بحث كنند و او بايد همه را جواب بگويد و ملزم نشود .\r\nغرض از اين حكايت اين است كه اين حكما كه حالا در ميان اهل اسلام خود را حكيم مىدانند و به سبب سطرى چند كه از شفا و غيره خوانده‌اند ايمان خود را به باد داده موجب مرض ايمان مسلمانان مىشوند و مىگويند كه ما با حديث كار نداريم و ما ارباب عقليم و احاديث نقلى چنين‌اند و ما بايد موافق عقل چيزها را قبول كنيم بدانند و بفهمند كه اگر از حكمت افلاطون و ارسطو عقل را آن قوّت بهم مىرسيد كه بدون اعانت شرع مبين به تنهايى حق را مىتوانست بشناسد و ثابت كند ، پس مىبايست كه دين اين فرنگان كه بناى آن بر حكمت حكماست و اصل حكمت نزد ايشان است بهترين و قايم‌ترين دينها باشد ، اما\r\n\r\n","description":"","footnote":"","page_name":" 680 ","page_number":176},
  {"content":"\r\n\r\nچون به خلاف اين است ، معلوم مىگردد كه بدون متابعت شريعت ، به نحوى عقل در هيچ امرى مستقل نخواهد بود و اقوال حكما كه مجرد عقل جاهل و خيال است به كار دين و ديندارى نمىآيد اما اين طائفه گمان مىرود كه مضايقه نكرده اقرار كنند كه دين نصارا قوى است ، چرا كه چنانچه قبل از اين مذكور شد ، مخالفتى كه با نصارا دارند در همين است كه مىگويند كه نصارا در توقف بر ثلاثه بخل ورزيده‌اند ، هر چند كه مىبايست اين ادعا را به نصارا نداشته باشند چرا كه چنانچه ايشان وحدت موجود را از حكما اخذ كرده‌اند و ايشان را در اين اعتقاد پيشوار مىدانند ، نصارا نيز مىگويند كه اين ثلاثه از افلاطون و ساير حكما مانده است .\r\nپس هرگاه اين دو طائفه جاروب‌كش در خانهء يك جماعتند ، ديگر منازعه چه صورت دارد و مىتوان گفت كه كريمهء  وَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ  « 1 » شامل حال ايشان تواند گرديد ، چرا كه در يهود بودن كسى كه وجود خدا را در همهء اشياء سارى داند و قائل باشد به اين كه به رياضت به مرتبه‌اى توان رسيد كه لباس بندگى را از خود سلب و مرتبهء ربوبيت حاصل توان كرد ، شكى نيست ، بلكه بدتر از يهودى است و منظور از تطويل خير خواهى اين جماعت است كه نظر به احوال فقير نموده و عبرت بگيرند كه متوسل به نور ائمهء معصومين عليهم السلام گرديده از اعتقادى كه به دين نصارا داشتم با وجود آن كه در آن دين متولد شده بودم و حكمت حكما به نحوى كه مذكور شد خوانده بودم ، بيزارى جسته و حق را پيدا كرده ، اختيار نمودم ، ايشان نيز چنين كنند و الا اگر دست از اقول حكما و وحدت موجود بر نمىدارند و احاديث اهل بيت در نظر ايشان قدرى ندارد ، از براى ايشان بهتر است كه به مضمون كلّ شىء يرجع الى أصله به فرنگ بروند ، « 2 » زيرا كه در آنجا هر چند كه به جهنم مىروند ، اما چند روزى به سبب شرب خمور و ارتكاب و استماع نغمات ، بىتقيه تعيشى مىكنند . و فائده ديگر دارد كه ضرر ايشان به اسلام كمتر مىرسد ، زيرا كه اگر در ميان اهل اسلام باشند ، خود در دنيا به زحمتند و آخر به جهنم مىروند و هم اهل اسلام از ايشان زحمتها مىكشند ، چرا كه گوسفندان گلهء اسلام را ربوده همراه خود به جهنم مىبرند .\r\nاما چون ممكن است كه اين جماعت از راه ( رسيده ) بگويند كه اگر تو عقل مىداشتى و حكمت مىدانستى ، دست از اين دين بر نمىداشتى و مردم را از پيروى عقل و حكمت منع نمىكردى ، جواب گوييم : لعنت به كسى كه راه عقل يا حكمت را مذمّت كند ، اما كدام عقل و\r\n\r\n\r\n","description":"","footnote":"\r\n( 1 ) . بقره ، 113\r\n( 2 ) . عين عبارات اين چند صفحه در گزارش حكمت خوانى در اروپا در كتاب ديگر مؤلف با عنوان « هداية الضالين ، نسخهء 12116 آستان قدس رضوى ، برگ 78 به بعد » آمده است .\r\n","page_name":" 681 ","page_number":177},
  {"content":"\r\n\r\nكدام حكمت ، نه آن عقل و حكمتى كه اين جماعت مىگويند بلكه حكمت و عقل آن است كه توفيق يافته و حكمتى را كه خدا و رسول قرار داده‌اند بشناسد و چون الحمد لله و المنه فقير راه عقل و حكمت را يافته است ، به اين دو طايفه لازم است كه خاطرنشان كنم تا بدانند كه راه عقل آن است كه كسى توفيق يافته ، پيروى حكمتى كه عبارت از احكام شرايع است نموده ، فرق كند ميانهء حق كه تعليم انبياء و اوصياء است ، خصوصا حضرت رسول - صلى الله عليه و آله - و اوصياء آن جناب كه خداى تعالى ايشان را براى هدايت مردم به دنيا فرستاده است و ميانهء باطل كه تعليم حكماى يونان است ؛ و اگر به تعليم حكمت اشتغال نمايد ، منظورش از ياد گرفتن رد اقوال ايشان باشد ، زيرا كه طريقهء ايشان ، راهى است كه هر كه گمراه شده است در او گمراه شده است و بداند كه فائدهء اين عمر همين است كه كسى مشغول درس و بحث حديث و شرع پيغمبر خود گرديده توشه از براى راه آخرت خود تحصيل كند ، چرا كه حكمت واقعى احاديث است و متابعت احاديث راهى است كه به بهشت مىرود و به آن فرق مىشود ميان شيعه و كافر .\r\nو اگر اين جماعت كه پيروان حكماءاند بگويند كه ما از براى رد كردن اقوال اين جماعت ، كتب ايشان را مىخوانيم تا از طريقهء ايشان با خبر باشيم ، جواب مىدهيم كه ، بر تقديرى كه مقصود اين باشد ، باز لازم نكرده است كه كسى اوقات خود را منحصر در تتبع كتب حكما كند و چنين نيست كه خواندن كتب ايشان وجوبى يا استحبابى بهم برساند ، چرا كه اگر منظور رد كردن است ، همچنين كه رد مذاهب حكما بايد كرد ، رد مذاهب باطلهء ديگر كه در عالم است نيز خوب است ، پس اگر مرض ندارند ، چرا همين اطلاع بر اين طريقه را به دست گرفته مىخواهند كه رد آن نمايند ، چرا مذاهب باطلهء ديگر را ابتدا به شروع در آن‌ها نمىكنند و مطلع نمىشوند و از براى رد مذهب حكما صرفه نكرده است كه اين كس ، آن قدر در گفتگوهاى باطل ايشان بپيچد كه سر رشتهء طريق حق از دستش رود ، بلكه از براى آن‌ها همين كافى است كه بداند كه ايشان در چه دين بوده‌اند و به كدام كتاب از پنج كتاب عمل كرده‌اند و به كدام پيغمبر از پيغمبران اولوالعزم ايمان آورده‌اند . و چون ثابت كنند كه به هيچ‌يك از پيغمبران ايمان نياورده‌اند و هيچ‌يك از پنج كتاب را قبول نكرده‌اند ثابت مىشود كه پيشوايان اهل جهنم‌اند . و هركس كه به پيشوايان اهل جهنم بچسبد جزم است كه به بهشت نمىرود .\r\nو اگر اين معنى را انكار نمايند كه ايشان پيشوايان اهل جهنم بوده‌اند ، بسم الله ، نشان بدهند كه در كدام كتاب يا حديث وارد شده است كه در روز قيامت ، سواى علمهاى انبياى اولوالعزم ، علم سقراط و افلاطون بلند مىگردد تا بگوييم كه ايشان در زير علم آن‌ها قرار مىگيرند و در سايهء آن به بهشت مىروند .\r\n\r\n","description":"","footnote":"","page_name":" 682 ","page_number":178},
  {"content":"\r\n\r\nاما مىدانم كه حكيم مذهبان بىشرم و حيا ، در جواب خواهند گفت كه اين كه شما مىگوييد ، وقتى است كه سقراط و افلاطون يا ما كه متابعت ايشان مىكنيم ، به اين قيامت كه در كتاب انبيا وارد شده قائل باشيم . جواب آن است كه اين اول كفرى است كه از همت پيروى كتب حكماى اين جماعت اظهار مىكنيد كه هيچ كافر از اهل كتاب آن را نگفته است و به عقل ناقص خود ، به گفتار پنج شش نفر چند كه به تعليم شيطان سخن گفته‌اند از براى آن كه بنى آدم را گمراه كنند ، متمسك گرديده انكار مىكنند چيزى را كه صد و بيست و چهار هزار پيغمبر كه خداى تعالى فرستاده است و از آن خبر داده‌اند و رد مىنمايد كلام الهى را كه در همه كتب اشعار به وقوع قيامت كرده است . و اگر باور ندارند و به سخن ما اعتماد نكنند كه قيامت هست ، بپرسند از كسانى كه كتب آسمانى را هر چند كه محرف باشد خوانده‌اند تا بر ايشان روشن گردد كه آنچه در باب روز قيامت پيغمبر آخر الزمان و اوصياى آن جناب خبر داده‌اند ، همان است كه در كتب ايشان ، خداى تعالى خبر داده است و بر ايشان معلوم شود كه آنچه ما گفتيم كه حكما به تعليم شيطان سخن گفته‌اند تا آن كه بنى آدم را گمراه كنند ، محض ادعا نيست و اگر آن كه كتاب كالوپين را مطالعه مىكردند مىدانستند كه اين حكما چه نحو بوده‌اند ، زيرا كه كالوپين كه كتاب لغت يونانى معتبر است و صاحب آن حكيم و نصرانى بود ، در لغت اس ، دربارهء سقراط كه استاد افلاطون و ارسطو بود ، مىگويد كه ، سقراط آن كسى است پيش فيثاغورس حكيم ، نزد شيطان تعليم گرفته است و بعد از آن به خود افتاده ، چون دانست به عقل خود اعتماد كردن پوچ است ، كتاب حكمت نقلى را پيدا كرده و چون به درس آن مشغول شد ، به شاگردان خود فرمود كه ، هرچه از من بالاتر است هيچ كار به او نمىبايد داشته باشيد و شتافان حكيم ( ! ) دربارهء سقراط نقل مىكند كه ، هرگز در باب ذوات اشياء چه جاى خالق بىهمتا مباحثه نكرد از براى آن كه مىگفت كه ادراك ذوات اشياء از عقل انسان بلندتر است ، يعنى آن‌ها را نمىتوان يافت .\r\nو بعد از آن به چند فقره ، كالوپين نقل مىكند كه سقراط دو زن داشت كه يكى از آن دو زن به سبب آن كه سقراط كريه المنظر بود ، موافق طبع او نيفتاده بود . او را آزار مىكرد .\r\nروزى سقراط را كتك زده و از خانه بيرون كرده بود . باز صداى آن زن بلند بود . يكى از دوستان سقراط به او مىگفت كه ، زن چنينى را چرا از خانه بيرون نمىكنى ؟ در جواب گفت كه ، مىخواهم در ميانهء خانه به بدخويى او عادت فرمايم كه چون بيرون مىروم خفّتها كه به من مىرسد گوارا باشد و در حوصله‌ام بگنجد . آن دوست گفت كه اين بر جا ، اما تا كى تاب تحمل شنيدن صداى او را دارى ؟ سقراط گفت كه ، شنيده‌ام كه تو در خانه اردك نگاه مىدارى ، با وجود آن كه هميشه فرياد مىكنند . آن مرد گفت من اردك را براى تخم كردن نگاه داشته‌ام تا آن كه تخم بگذارند و اردك بچه‌ها بهم برسانند . سقراط گفت كه ، من اين زنها\r\n\r\n","description":"","footnote":"","page_name":" 683 ","page_number":179},
  {"content":"\r\n\r\nرا نيز از براى فرزند آوردن نگاه داشته‌ام . اتفاقا روزى آن زن از بالاى بام با او خشونت كرده فرياد مىزد و چون ديد كه سقراط چيزى نمىگويد ، كوزهء آبى برداشته بر سر او ريخت .\r\nسقراط گفت : از آن غرّش‌هاى تو دانستم كه بارش عظيمى در عقب او خواهد بود .\r\nو بعد از اين نقلها ، كالوپين مىگويد كه ، سقراط خود اقرار مىكرد كه من شيطانى دارم كه مرا از آينده‌ها خبر مىدهد . پس اين است آن كسى كه پير و معلم افلاطون و ارسطو بود و جمعى كه خود را مسلمان و شيعه مىدانند ، اعتماد بر اقوال او زياده بر گفتهء رسول خدا و ائمهء هدى مىنمايند . اما فردا كه پرده از كار بر خيزد ، معلوم مىگردد كه مذاهب اين جماعت چه بوده است و كار ايشان به كجا خواهد كشيد و تعجب از اين است كه اين جماعت چيزهايى را كه شيطان به سقراط تعليم كرده است رد نمىكنند و شيطنتهاى او را قبول دارند ، اما سخن حقى كه سقراط گفته است هيچ ذكر نمىكنند و به خاطر نمىآورند ، چرا كه سقراط بعد از آن كه به خود افتاده به شاگردان خود تعليم كرده است كه به عقل خود به تنهايى خيال كردن پوچ است ، پس اگر هم چنانچه سقراط از كتاب نقلى كه مىبايد يكى از كتب انبياى سلف باشد ، به ضعف عقل خود اقرار كرد و بنا بر آنچه در آن يافته بود ، دست از خيال كردن در ذوات اشياء ، خصوصا ذات الهى بازداشته بود و مىگفت كه ، هر چه از من بالاتر است كار به او نبايد داشت ، اين جماعت نيز اگر چنگ به قرآن مجيد مىزد كه كتاب حكمت نقلى خداى تعالى است و او را از آنان كه در علم راسخند ، تعليم مىگرفتند ، حكيم واقعى مىبودند و دست از خيال كردن در وجود خدا كه عين ذات آن سبحانه است برمىداشتند و مثل سقراط اقرار مىكردند كه هرچه از او بالاتر است ، مىبايد كه كار به او نداشته باشيم ، از براى ايشان بهتر بود . در واقع هرگاه سقراط در جاهاى ديگر پير است ، اگر مرضى ندارند ، چرا در اينجا پيروى او نمىكنند ؟ پس معلوم است كه اين حكماى اسلام ، مرضى دارند كه موعظه علاج ايشان نمىكند و راه عقل ايشان ، راهى است كه آن شاء الله كه هيچ جاهل قدم در آن نگذارد .\r\nالحمد لله و المنه كه راه عقل اين كمينه امروز ، آن راه نيست و حكمتى كه امروز مىدانم نه آن حكمتى است كه افلاطون و ارسطو تعليم داده‌اند . و اگرچه در آن حكمت گمراه‌كننده ، عالم و استاد بودم ، امروز به توفيق خداى تعالى از شاگردى علماى اخبار و احاديث ائمهء اطهار عليهم السلام كلاه افتخار به آسمان مىرسانم و حالا قريب دوازده سال است كه چون دانستم كه آن راهى كه از متابعت حكما به دست مىآيد ، راه جهنم است و حكمت ايشان پلى است كه بر روى جهنم كشيده است كه هر كه قدم در آن مىگذارد ، نمىشود كه نلغزد و به جهنم فرونرود ، لهذا دست از آن راه برداشته حرف در او نزده‌ام و خوشم نمىآيد كه لب را به گفتگوى اقوال ايشان بجنبانم . اما لا علاج مىبينم كه اين\r\n\r\n","description":"","footnote":"","page_name":" 684 ","page_number":180},
  {"content":"\r\n\r\nحكمت ، در اين زمان خارى شده و در پاى اسلام مىخلد ؛ لهذا به اين چند كلمه اوقات مصروف گرديد ، زيرا كه از دولت اين حكمت است كه هر روز گوسفند چند از گلهء اسلام به دام گرگ فريب شيطان مىافتد و گاه يكى از اين ميان برمىخيزد و صوفى مىشود و جمعى از جهال را از دائره متابعت شرع بيرون مىكند و گاهى يكى ديگر مىبينى كه به قدم عالم قائل مىشود و يكى ديگر طبايع را قديم مىداند و افراد را حادث .\r\nغرض كه هر روز از بركت اين حكمت ، حادثه‌اى به قواعد دين و شرع مبين مىرسد و از همه حادثه‌ها ، عظيم‌تر وجود نامسعود اين صوفيه است كه در ميان مسلمانان افتاده‌اند و خود را [ مانند 
  ] رهبانان و پيران نصارا آراسته از براى آن كه جمعى از عوام الناس يا آن‌هايى كه [ در 
  ] دلهاشان مرضى هست ، در دائرهء مريدى خود در آورند ، مدتى رياضت را بر خود مىبندند و بعد از آن كه جماعت بىبصيرت ظاهربين چند را به ظاهر خود معتقد نمودند ، گاهى دم از ولايت و گاهى دم از نبوّت مىزنند و مرتبهء الوهيت را چون صريحا نمىتوانند خاطرنشان مردم كرد ، يعنى كه انسان را رسيدن به آن مرتبه ممكن است ، لهذا بعد از آن كه از خواص اصحاب خود شخصى را معتمد و قابل آن سرّ مىدانند ، ظاهر مىكنند .\r\nمشهور است كه جمعى از ايشان را منصب مىدهند و بيماران را شفا كرامت مىكنند و آخر الامر خود را از طوق بندگى بيرون كرده مردم جاهل به كلمات دل‌فريبانه و اقاويل ملحدانه از راه مىبرند . چنانچه ( از ) يكى از ايشان مسموع گرديد كه در محفلى اظهار مىكرد كه ما از اوليائيم كه خدا فرموده است :  « لا خَوْفٌ عَلَيْهِمْ وَ لا هُمْ يَحْزَنُونَ »  « 1 » و مراد اظهار اين معنا بوده كه ديگر خوفى و حزنى بر من نيست ، يعنى از بندگى بيرون آمده‌ام و تكليفى بر من باقى نمانده كه به سبب عدم اطاعت ، خوف از عقاب داشته باشم ؛ نهايت مردم به تأويلات پوچ اين طايفه كه از راه تقيه عبارات پيران و مشايخان خود را [ تأويل 
  ] مىكنند ، قناعت كرده خود را از دام و دانهء ايشان محفوظ نمىدارند .\r\nاما فقير كه مدتى پادرى بودم و بر مذاهب و طريقهء نصارا كمال اطلاع دارم و تتبع زيادى كرده‌ام مىدانم كه اقوال اين طايفهء صوفيه با اقوال نصارا موافق و اعتقادات ايشان با عقائد نصارا مطابق است . و هرگاه صوفيه حال ، در مجالس و محافل پيوسته از ذكر اوصاف مشايخ خود دم مىزده باشند ، گاهى از منصور و گاهى از عطار و گاهى از ملاى روم و غيره ، اشعار و عبارات در باب اين كه همه چيز خداست و غيرى در ميان نيست ، بلكه همه كثرت‌ها امر اعتبارى و در واقع يكى است كه هر روزه تنزّلى كرده جلوه به ظهور مىرساند ، پس اگر كسى ايشان را لعن نكند و از ملاقات بر رطوبت با ايشان اجتناب ننمايد ، فرقى ميان\r\n\r\n\r\n","description":"","footnote":"\r\n( 1 ) . بقره ، 62\r\n","page_name":" 685 ","page_number":181},
  {"content":"\r\n\r\nاهل آن مجلس كه اين جماعت در آنجا مذاكره اقوال پيران خود را مىكنند و ميان نصارا نخواهد بود . به اعتبار آن كه هم چنانچه صوفيه اين مذهب باطل خود را از امثال اين اقوال كه يكى از پيران ايشان گفته :\r\n نيست غيرى به ميان ، اين چه حدوث و قدم است * يك سر رشته وجود و سر ديگر عدم است \r\nو از قبيل گفتهء ملاى روم كه :\r\n چون كه بىرنگى اسير رنگ شد * موسى با موسى اسير جنگ شد « 1 » \r\nو قول صاحب گلشن راز كه گفته است :\r\n اگر مسلم بدانستى كه بت چيست * بدانستى كه دين در بت‌پرستى است \r\nدر نظر مردم جلوه مىدهند ، نصارا نيز اين اعتقاد باطل خود را كه مىگويند كه به توسط اتحاد ذات انسانى كه حضرت عيسى باشد ، با ذوات خداى تعالى همهء انسان خدا شد از قول پيران جاهل خود كه يكى از آن جمله ببلوس [ پولس 
  ] ملعون است كه به ثبوت مىرسانند .\r\n\r\n[ پولس و نظريهء حلول خدا در وجود عيسى و ذات انسانى 
  ]\r\nزيرا كه ببلوس بنا بر اين اعتقادات كه در فصل سيم كتابتى كه براى طائفه‌اى از پيروان خود كه آن طائفه را تيماتاوم [ تيموتاؤس 
  ] مىگويند نوشته است ، مىگويد كه ، همهء شما فرزندان خدا هستيد به ايمانى كه آورده‌ايد به اين كه عيسى خداست ، زيرا كه هر كه از شما كه به اين معنا ايمان آورده است و غسل بدل ختنه كرده است ، عيسى خدا را در خود پوشانيده است و بدين سبب ديگر در ميان خود فرق نمىتوانيد كرد كه بگوييد كه ما يهودى و او يونانى يا من غلام و او آقا و يا من مرد و آن زن است ، چرا كه همهء شما يكى هستيد در عيسى كه خداست و شما او را در خود پوشانيده‌ايد .\r\nو همچنين در فصل هشتم كتابتى كه به طائفهء كورمنيتوس ، نوشته است مىگويند كه مىپرسيد از من كه ، آيا آن چيزى را كه به بتها نذر كرده مىشود بخوريد يا نه ، چرا كه آنچه من مىدانم آن است كه در دنيا هيچ بت نيست و هيچ خدا نمىباشد مگر يك خدا و هر چند در زمين و آسمان كسانى هستند كه خدايان گفته مىشوند ، شك نيست كه خدايان و ارباب بسيارند ، اما از براى من يك خدا پدر هست كه از او همه چيز است و ماها در اوييم و يك رب است كه عيسى است و خداست و ما به واسطهء اوييم ، اما اين علم را همه‌كس ندارد و به جهت علم نداشتن است كه تا حال بعضى كه دل ايشان به وسواس بيمار است به آن نجس\r\n\r\n\r\n","description":"","footnote":"\r\n( 1 ) . در اصل : موسى با موسى در جنگ شد .\r\n","page_name":" 686 ","page_number":182},
  {"content":"\r\n\r\nمىشود . اما مىبايد بدانيد كه خوردن سفارش ما را به خدا نمىكند و اگر بخوريم زياد نخواهيم شد و اگر نخوريم ، كم نخواهيم گشت .\r\nپس تأمل كنند حالا صوفيان ناصاف اعتقاد در اين عبارات ببلوس كه چه قدر فريبندگى دارد ، و غلطاندازى او را ملاحظه كنند كه مذهب باطل او و صوفيه از او بيرون مىآيد . پس چرا شب و روز اوقات خود را به ذكر كمالات و فضائل ملاى روم و ساير مشايخ صوفيه صرف مىكنند و ايشان را به سبب نوشتن مثنوىها و شعرها كه كفر را در لباس رنگين جلوه داده‌اند تعريف مىكنند ؟ حالا ملاحظه فرمايند اين عبارت ببلوس را و كمال او را ببينند ، زيرا كه هر چند كار مشايخ صوفيه اين است كه كفر را در لباس ايمان به مردم بفروشند ، اما به رنگينى ببلوس گمان ندارم كفرهاى خود را جلوه داده باشند . پس خوب است كه من بعد ، شاگردى پير خود ببلوس را اختيار كنند و كشف و كرامات را به او نسبت دهند ، چرا كه عبارت او كه با مذهب صوفيه موافق آمده است ، گويا از جمله كرامات اوست كه از او به ظهور رسيده است . نمىبينند اين كه در اين عبارت بتها را نيز خدا دانسته است ، چنانچه يكى از مشايخ صوفيه در شعر خود بتها را خدا دانسته ، گفته است كه :\r\n اگر مسلم بدانستى كه بت چيست * بدانستى كه دين در بت‌پرستى است \r\nپس هرگاه معلوم شد كه ببلوس از رحمت مأيوس و صوفيه در اعتقاد و مذهب موافقند و بلكه صوفيه ، مقلدان ببلوس و نصارااند ، اولا بر نصارا لشكر ردّ و لعن روانه مىكنيم ، زيرا كه بعد از آن كه نصارا هدف تير لعن شدند ، از سكوت و الزام ايشان كه پيشوايان دين صوفيه‌اند ، سكوت و الزام صوفيه نيز به عمل خواهد آمد و از خوف سنان لعن شيعيان ، در تكيه‌ها ، به بهانهء رياضت كشيدن مخفى گشته مهر سكوت بر دهان هرزه گوى خود خواهند نهاد .\r\nپس مخفى نماند كه آنچه ذكر كردم كه نصارا اعتقاد دارند به اين كه به توسط يكى شدن ذات انسان با ذات خدا ، خدا انسان شد و از رحم مريم متولد گرديد ، از اين عبارت ببلوس ثابت و معلوم مىگردد و مىگويند كه ذات الهى و ذات انسانى هر دو در يك عيسى به وجود خدا موجود شده است ؛ لهذا مىگويند كه به توسط عيسى همه‌كس خدا شد ، چرا كه به توسط او ذات خدا و ذات انسان به يك وجود خدا از رحم مريم موجود شده‌اند و به دنيا آمده‌اند ؛ پس همهء ذوات انسانى كه با ذات انسان در مفهوم متحدند نيز خدا خواهند بود .\r\nاما چون در رد اصل اول از اصول سبعهء ايشان كه به انسانيت تعلق دارد ، در كتاب هداية الضالين مذكور گرديده است كه اين اعتقادات ايشان باطل است و بر وجهى بيان بطلان مذاهب ايشان تحرير يافته كه ديگر شبهه بر كسى نمىماند ، در اين رساله همين را لازم دانستيم كه رعايت ببلوس را كه اصل دين همهء نصارا و صوفيه به او مىرسد منظور داشته\r\n\r\n","description":"","footnote":"","page_name":" 687 ","page_number":183},
  {"content":"\r\n\r\nعبارت او را بىحل و رد نگذاريم .\r\nپس بدان اى عزيز كه ببلوس در اين عبارت مراتبى چند ذكر كرده است كه نصارا و صوفيه به اعتبار همين‌كه قول ببلوس است ، اين عبارت او را از قبيل اوراد پيوسته مىخوانند ، چنانچه صوفيهء اين زمان دست از ادعيه و اورادى كه از طريق اهل بيت رسالت مأثور است برمىدارند ، با وجود آن كه انشاء و املاء و كلام معصومند ، آن قدر تأثير در آن‌ها گمان ندارند ، و اوراد و اذكارى كه جمعى از مشايخ ايشان احداث و انشاء كرده‌اند ؛ مثل اوراد فتحيه و مانند آن ، آن را اوراد خود مىسازند و مؤثر مىدانند .\r\nاما نصارا كه اين عبارت ببلوس را اوراد كرده‌اند ، متوجه نمىشوند كه چه مىخوانند و چه چيز از آن لازم مىآيد . پس آن جماعت كه ايشان نيز مثل نصارا اشعار مشايخ خود را ذكر جلى و خفى كرده‌اند ، چون ببلوس رئيس ايشان است ، التماس دارم كه گوش داده بشنوند كه آنچه ببلوس مىگويد و آنچه به نصارا خاطرنشان مىكنم حق است يا نه ، تا آن كه معلوم ايشان شود كه بنده هر چه قدر مىگويم ، غرضى به غير از اظهار حق نيست و بعد از آن اگر نصارا از دار تعصب بيرون نيايند ، من بعد اگر ايشان را بدتر از نصارا بگويم ، حاشائى در باب نصرانى بودن خود نكنند .\r\nپس آن ببلوس پير صوفيه مىگويد كه ، در دنيا هيچ بت نيست و مىدانم كه هيچ خدا نيست مگر يك خدا . حالا پيچيدگىهاى اين فقره عبارت او را به ناخن حل و بيان از هم بشكافيم تا نصارا و صوفيهء مريدان او به كمال او نازش نكنند و بعد از آن به تتمه بپردازيم .\r\nدر اينجا ببلوس ناپاك از راه پرده‌پوشى بر كفر خود ، دو چيز را با هم مخلوط كرده است كه هر كه اندك هوشى دارد ، خواهد يافت كه هر دو به يك چيز بازخواهندگشت . يكى آن كه مىگويد كه ، در دنيا هيچ بت نيست . ببينيم از اين قول چه چيز خواسته است . اگر به معنى ظاهر خود حمل شود ، هر طفلى - چه جاى ببلوس كه شيطان زمان خود بود ، مىداند كه دروغ است ، زيرا كه بت‌پرستى در دنيا از اول زمان حضرت ادريس تا زمان ببلوس كه قريب به پنج هزار سال مىشد بسيار بود و مرضى بود كه عارض اكثر مردم آن زمان شده بود . چنانچه در فصل چهل و چهارم كتاب شعياى پيغمبر ، بنى اسرائيل را خداى تعالى نصيحت فرموده ، اولا توصيف خود و بعد از آن از بت‌پرستى كه همهء ساكنان دنيا در آن زمان به او مشغول بودند وصف فرموده گفت : منم كه اولم و منم كه آخرم و منم آن كسى كه نه ابتدا دارم و نه انتها . و به غير از من خدايى نيست . اگر كسى هست كه به من شبيه باشد ، صدا بزند و خود را ظاهر سازد . و نقل كند كه چه واقع شد از آن روز كه من مخلوقات پيش آفريدم . و آنچه از حالا تا آخر خواهد شد ، پيش از وقوع به مردم نقل نمايد و خداى تعالى بعد از اين خطاب مىكند شخصى را و مىفرمايد .\r\n\r\n","description":"","footnote":"","page_name":" 688 ","page_number":184},
  {"content":"\r\n\r\nنصارا مىگويند كه آن شخص حضرت يعقوب بود و قبل از زمان شعيا قريب به سه هزار سال از دنيا رحلت فرموده بود . من به ايشان ثابت كرده‌ام كه اين خطاب را خداى تعالى به نور حضرت رسول - صلى الله عليه و آله - داشته است و جرانيم ناپاك كه در كتاب هداية الضالين احوال او را بيان نموده‌ام ، اسم آن حضرت را محو و نام يعقوب را نوشته و دليل بر اين مدعا مطابق گرديدن عبارت است بر بعثت آن جناب و اهل بيت او - عليهم السلام - چنانچه هر صاحب عقلى كه اين عبارت را به نظر تأمل نگاه كند ، معلوم او خواهد شد .\r\nپس حق تعالى بعد از آنچه مذكور گرديد ، مىفرمايد كه ، از حالا بشنو اى بندهء من ؛ يعنى محمد ، و اى عبد الله كه من تو را انتخاب نموده‌ام ، هر چه مىفرمايد پروردگار و آفريدگار تو و آن كسى كه از رحم مادر كمك خواهد نمود تو را ، اى محمد ! تو عادل‌ترين بندگان منى كه تو را انتخاب نمودم . مترس ، زيرا كه من آبها در بالاى آن كسى كه تشنه‌لب لقب دارد ، خواهم ريزانيد و از براى خشك شده از تشنگى نهرها جارى خواهم ساخت و روح خود را بالاى تو و اولاد تو فرو خواهم آورد و به ذرّيهء تو رحمت خواهم نمود و در ميان سبزه و چمن از قبيل درختان بيد در كنار آب‌روان ، شاخه‌ها به هر طرف خواهد كشيد . و يكى خواهد گفت كه ، من از صاحبم و ديگرى به اسم محمد آواز خواهد داد و اين به دست خود خواهد نوشت كه به آن صاحب و به نام عبد الله خود را موسوم خواهد ساخت و مىفرمايد اين چيزها را پادشاه عبد الله و خلاص‌كننده آن صاحب جنود ، به درستى كه من اولم و من آخرم و به غير من نيست خداوندى . اگر كسى هست كه مثل من باشد ، صدا زند و خود را بنمايد و به ترتيب نقل كند آنچه شد از ابتداى آن زمان كه من مخلوقات اوّل خلق كرده‌ام و اين‌ها كه بعد از اين خواهد شد تا به آخر ، پيش از وقوع بگويد . اما شما اى بندگان من ! مترسيد و مضطرب مشويد ، زيرا كه من آن زمان تو را شنونده ساخته‌ام و اين وقايع را بىشكى به تو اعلام نموده‌ام ، شما گواهان منيد .\r\nحالا قبل از اتمام عبارت ، ايرادى كه بر اين عبارت وارد مىآيد مناسب است كه نقل كرده جواب گفته شود . اگر كسى به تعجب افتاده از تغيير اسلوب اين عبارت ، به خاطر برساند كه نامربوط است و بگويد كه چه معنا دارد كه هر لحظه خداى تعالى خطاب را تغيير دهد . گاهى شما خطاب كند ، و گاهى تو مىگويد و بعد از آن شما گواهان من هستيد مىگويند ، بدانند كه بنده مدتى در اين عبارت فكر كرده‌ام و هر چند اول نامربوط به نظر مىآمد ، اما بعد از آن كه درست تأمل نموده‌ام يافته‌ام كه هيچ نامربوطى در آن راه ندارد ، بلكه عين مصلحت بود كه به اين وضع بفرمايد . پس براى اتمام حجت بر انكاركنندگان آن نور كه حق تعالى او را مخاطب ساخته است و آن كسانى كه اسم حضرت رسول - صلى الله عليه و آله - را محو و به جاى او يعقوب نوشته است ، چنين فرموده است ، زيرا كه حضرت\r\n\r\n","description":"","footnote":"","page_name":" 689 ","page_number":185},
  {"content":"\r\n\r\nيعقوب قطع نظر از آن كه گفتيم سه هزار سال قبل از [ آن كه 
  ] شعيا اين كتاب را بنويسد ، به رحمت حق تعالى رفته بود ، همين يك نفر بود ، چون مىشد كه گاهى به مفرد و گاهى به لفظ جمع خداى تعالى به او خطاب كند كه به غير از اين كه اين عبارت هيچ‌گونه تعلقى به احوال حضرت يعقوب ندارد و اگر چنانچه صاحبان ادراك در آن تأمل كنند ، مىدانند كه تأويل نمودن نصارا آن شخص مخاطب را به حضرت يعقوب ، محض عناد و حق را پنهان كردن است و اگر نه به احوال حضرت خاتم الانبياء مناسبت دارد .\r\nچنانچه فقير مطابق كرده‌ام در آن زمان كه حق تعالى اين عبارت را مىفرمود ، نور حضرت رسول و نور حضرت امير المؤمنين و حضرت فاطمه و يازده فرزند او همه يك نور بوده‌اند . بدين سبب از براى اتمام حجت بر انكاركنندگان به اين وضع ، به انوار آن حضرت مخاطبه مىنمايد كه گاه به اصل خطاب مىكند و گاهى به همه و در آخر مىفرمايد كه ، شما گواهان من هستيد ، مىخواسته است كه اعلام كند كه خلقت نور حضرت امير المؤمنين و فاطمه و يازده فرزند ايشان - صلوات الله عليهم - مقدمند بر خلقت همهء مخلوقات ، و با او در آن زمان يك نور بوده‌اند ، چنانچه در جاى خود ثابت كرده‌ايم و در اين عبارت خداى تعالى حجت را در اين باب با نصارا تمام مىكند .\r\nو بعد از آن مىفرمايد كه ، به غير از من خداى صانعى هست كه من او را نشناخته باشم ، به درستى كه همه سازنده بتها چيزى نيستند و بتهاى ايشان و خوش‌آيندگيها كه در آن‌ها مىباشد ، هيچ كار ايشان نخواهد بود و بتها خودشان گواهان بر ايشان هستند به اين كه چيزى نيستند ، چرا نمىبينند و نطق ندارند تا آن كه شرمنده شوند آن‌ها كه ايشان را خدا دانسته مىپرستند ؛ كسى ديده كه قبول كند كه خدا را مىتوان ساخت كه ايشان شبيه خدا مىسازند كه به هيچ كار نمىآيد ، اما بدانيد كه همه پادشاهان ايشان شرمنده خواهند شد و درودگر و خود بتها در آن وقت ، يعنى در روز قيامت ، همه يك جا در يك وقت جمع خواهند شد و روزى كه همه جمع شوند شرمنده و خوفناك خواهند بود ، زيرا كه آهنگر به معونت آتش و سوهان و مطرقه و زور و قوت دست خود بت را به شكل در مىآرد ، كسى كه گرسنه و تشنه مىشود و از كار كردن مانده مىگردد ، چگونه خدا مىتواند ساخت و همچنين درودگر و خرّاط درخت سدر يا چنار بريده و ريسمان انداخته از پا در مىآورند و او را پاره پاره كرده آنچه بعد از تراشيدن مىماند ، در چرخ انداخته مدوّر مىسازد . بعد از آن به صورت مرد مثل انسان مقبول مىسازد و در خانه خود نگاه مىدارد و به اين وضع از درختى كه خود نشانده و به آب باران بزرگ گرديده است ، خدا براى خود مىسازد و تتمهء آن درخت را در آتشدان گذاشته نان و گوشت مىپزد و قدرى ديگر را آتش روشن كرده\r\n\r\n","description":"","footnote":"","page_name":" 690 ","page_number":186},
  {"content":"\r\n\r\nخود را بدان گرم مىكند و آن قدرى از آن درخت را كه خدا گفته است در برابر او سجده مىكند و استغاثه به دو نموده مىگويد كه مرا نجات ده ، زيرا كه تو خداى من هستى ، پس چنين جماعتى ندانسته‌اند و نيافته‌اند ، زيرا كه چشم ايشان ديدن را فراموش كرده است و دلهاى ايشان دانستن را از خاطر بيرون نموده است ، هيچ فكر نمىكنند به گفته‌هاى خود و نمىيابند و نمىشناسند و با خود نمىگويند كه ما نصف اين درخت را به آتش سوزانيده‌ايم و در بالاى زغال نصف ديگر او نان و گوشت براى خود پخته كرده‌ايم از تتمهء آن ، چرا بايد كه بت بسازيم و در برابر پاره درخت كه آخر او خاكستر است ، چرا به سجده بيفتيم ، به درستى كه در دل چنين كسى كه چنين چيزى را سجده مىكند علم نيست و خلاص نخواهد كرد روح خود را و نخواهد گفت كه آنچه من مىكنم عبث و پوچ است .\r\nپس به مضمون اين عبارات از فرموده خداى تعالى نه تنها ثابت مىشود كه بت‌پرستى بوده است و سبب است براى هلاكت هر كه به آن مشغول مىشود ، بلكه ثابت مىشود كه بت هست و تفسير مىفرمايد كه بت را چگونه مىسازند و به چه وضع پرستيده مىشود .\r\nپس الحال به گفتهء كدام يك اعتماد كنيم ؟ به شهادت خدا كه مىفرمايد كه بت هست و چگونه چيزى است و پرستش او باعث هلاكت است ، يا به گفته ببلوس زنديق كه به عكس فرمودهء خدا گفته است كه بت در دنيا نمىباشد و چون خدا جلّ جلاله از آن بزرگتر است كه قول او را كسى اعتماد نكند ، پس كلام او صدق و درست خواهد بود . و ببلوس ملعون كه گفته است كه بت در دنيا نمىباشد ، اگر به ظاهر خود حمل شود دروغ گفته است ، زيرا كه همچنان كه صوفيه ملا حده همه چيز را از بت و غيره خدا مىدانند ، ببلوس در اين كه گفته است كه بت در دنيا نمىباشد ، بنا بر اين مذهب است كه ، چون آن ملعون در اين اعتقاد سر كرده نصارا و صوفيه است ، اشاره به اين كرده است كه چون همه چيز خداست ، پس بت در دنيا نمىباشد بلكه بت هم خداست .\r\nاما مىدانيم كه نصارا در اينجا در مقام پرده‌پوشى در آمده ، چنانچه صوفيه كفرهاى مشايخ خود را تأويل مىكنند ، ايشان نيز عبارت ببلوس را به اين نحو مىسازند و مىگويند كه ، اگر چه او اين را گفته است كه بت در دنيا نمىباشد ، اما بعد از آن گفته كه هيچ خدا نيست مگر يك خدا . پس از گفتار او معلوم مىشود كه از اين عبارت چنين اراده كرده است ، يعنى بتها كه در دنيا مىباشند ، چيزى نيستند و خدايى را نمىشايند ، زيرا كه خدا يكى است و نيست خدا مگر يكى . مىگوييم كه از گفتار ببلوس معلوم است كه اين معنا را نخواسته و اين عذر خواهى نصارا بهانه‌اى است براى فريب دادن بىعقلان به چند جهت :\r\nاول آن كه ببلوس انكار مىكند بودن بت را در دنيا و اين انكار چنانچه از كتب ايشان ثابت كرديم كه خدا شهادت مىدهد به اين كه در دنيا بت هست دروغ است . پس هرگاه\r\n\r\n","description":"","footnote":"","page_name":" 691 ","page_number":187},
  {"content":"\r\n\r\nشهادت به بودن بت داده باشد و ببلوس انكار بودن بت كرده باشد ، انكار قول خدا كرده خواهد بود ، پس از انكار او معلوم است كه آنچه بعد از آن مىگويد ، اقرارست به آن خدايى كه مىگويد كه بت در دنيا هست ، زيرا كه چون همه چيز را از بت و غيره خدا مىدانست ، اين است كه مىگويد كه در دنيا بت نمىباشد ، بلكه همه چيز و بتها همه خداست و اين معنا از آنچه مىگويد كه در آسمان و زمين كسانى هستند كه خدا و ارباب گفته مىشوند ، بىشك خدايان و ارباب بسيارند و از اين گفتار معلوم است كه به آن معنى كه نصارا مىگويند ، يعنى نيست مگر يك خدا ، رد حرف خود كرده است . پس هرگاه ببلوس شك نداشته در اين كه در آسمان و زمين بت و غيره كه به دروغ خدا گفته مىشوند ، مثل آن كه در آسمانها آفتاب و ماه و ستاره‌ها بسيار بوده‌اند و هستند كه آن‌ها را خدا مىگفتند و در زمين صورتهاى مختلفه و درختها و چيزهايى ديگر بودند كه طائفهء بت‌پرستان يكى يا چند از آن‌ها را خدا مىدانستند ، زيرا كه خودش مىگويد كه در آسمان و زمين خدايان بسيار مىباشند و با وجود اين بگويد كه نيست خدا مگر يكى ، معلوم است كه آن معناى اعتقادى خود را مىخواسته كه بيان كند ، يعنى اينها كه خدايان گفته مىشوند ، يك خدا ، نه هر كدام يك خدا ، چنانچه مىگويد كه خدا نيست مگر يك خدا و شك نيست كه در اين كه خداها بسيارند . و قول او بعد از آن شاهد است بر آنچه گفتيم ، زيرا كه بعد از آن مىگويد كه براى من يك خداى پدر هست كه او از همه چيز بهم رسيده است و ماها همه در اوييم . پس بنا بر اين ، معلوم گرديد كه ببلوس همان‌كه گفتيم اعتقادى اوست ، اراده كرده است نه آنچه نصارا براى مردم‌فريبى تأويل مىكنند .\r\nو در اين فقره مثل دريا و موج‌هاى او كه صوفيه مىآورند و مىگويند همه موجها از آن دريا و همه در دريا و آخر همه يك دريا مىباشند به كار برده است و چون مذهب او اين بود كه ، همه چيز يك خداست ، از يكى شدن ذات انسان با ذات خدا و از او مريم متولد شدن ، خاطرنشان نصارا كرده بود كه همه انسان خداست ، زيرا كه در مفهوم با آن انسان كه با ذات يك شد ، شريكند . بعد از آن مىخواست كه خاطرنشان كند ، چگونه همه چيز خداست . اين است كه بعد از آن مىگويد كه ، براى من نه تنها پدر خداست ، اما يك عيسى خدا كه به واسطهء او همه چيز و ماها همه اويم ، يعنى به واسطهء عيسى كه انسان خداست و هم خدايى است كه انسان است ، همه چيز خداست ، يعنى چون عيسى كه با خدا يكى است ، انسان است و همهء انسان به واسطهء اتحاد در مفهوم با انسانى كه در عيسى است خدايند و چون انسان از عناصر اربعه مركب است ، پس هر چيز كه از عناصر اربعه باشد ، خدا خواهد بود .\r\nاين است اعتقاد پيشواى دين نصارا و صوفيه . اين قدر هست كه صوفيه مىتوانند گفت كه ببلوس و نصارا بخيلى كردند و ما از ايشان در اين اعتقاد بيشتر رفته‌ايم ، چرا كه ايشان به\r\n\r\n","description":"","footnote":"","page_name":" 692 ","page_number":188},
  {"content":"\r\n\r\nخدايى آن كسانى كه بعد از حضرت عيسى بوده‌اند و به هر چه از عناصر اربعه مركب است قائل بوده‌اند ، اما ما از ازل تا ابد ، هر چه هست ، خواه از عناصر اربعه و غيره باشد ، او را خدا مىدانيم . مطلب آن كه ، هر چند جستجوى كتب و مذاهب نصارا مىكنم ، معلوم نمىشود كه در جايى صوفيه از نصارا پاى كم آورد باشند . « 1 » پس نصارا را هرگاه مذهب و پيشوا و مقتدا چنين كسى باشد ، ديگر چرا مىگويند كه ما امت حضرت عيسى و اهل كتابى كه آن حضرت از جانب خدا آورده است هستيم . و همچنين صوفيه را ، هرگاه اعتقاد بدتر از نصارا باشد ، چرا دعوى مىكنند كه ما امّت پيغمبر آخر الزمان و شيعهء علىّ بن ابى طالب و يازده فرزند اوييم .\r\nاما چه چيز باعث است كه صوفيه نصارا را لعن مىكنند و دورى از ايشان مىجويند و نصارا صوفيه را كافر دانسته به ايشان لعن مىكنند ؟ پس با وجود آن كه ، سر كردهء اين هر دو طايفه ببلوس باشد و صلح و برادرى در ميان ايشان قرار داده ، پيشواى هر دو باشد ، ديگر اين دورى از يكديگر و نزاع ايشان غرابت دارد . صوفيه هرگاه از نصارا دورى اختيار مىكنند و مىگويند ما مسلمانيم ، انصاف بدهند كه آيا در قرآن مجيد خداى تعالى در جايى فرموده است كه من با همهء مخلوق خود يكىام ، يا مخلوقات من يكىاند ، يا پيغمبر يا يكى از دوازده امام در حديثى فرموده‌اند كه ماها و همهء اشياء با خدا يكى مىباشيم ، يا خدا با ما و همهء اشياء يكى است . و اگر رجما بالغيب ، اين دعوا را مىكنند ، پس بگويند كه كلمهء لا إله الا اللّه كه خدا و پيغمبر و امامان ما ايمان را به گفتن آن قرار داده‌اند ، چه معنى دارد و از سورهء توحيد كه خدا در قرآن مجيد فرموده است كه قل هو الله احد چه فهميده مىشود ؟\r\nاما چون مىدانم كه مشايخ صوفيه آن كلمهء شهادت و هم اين سوره را موافق مذهب خود تأويل نموده‌اند و مىنمايند ، كمترين اين معنا را از ايشان مىخواهم كه تحقيق كنم كه خداى تعالى فرموده است كه  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  « 2 » يعنى تأويل قرآن را نمىداند مگر خدا و آن‌هايى كه به علم آراسته‌اند و راسخند در آن ، چه معنا دارد و آن كسانى كه آراسته‌اند به علم ، چه كسانند ؟ اگر مىگويند ملاى روم و حسن بصرى و غيره مشايخ‌اند ، پس چرا در ميان شيعيان اهل بيت آخر الزمان در لباس تشيع راه مىروند و مردم را فريب مىدهند و مىگويند كه ما شيعهء اثناعشرى هستيم و هرگاه پيشواى ايشان مولانا و ساير ملاحده باشند كه از دوازده بيشترند و مىدانند كه اينها در ايران نبوده‌اند و در ساير ديارها توقف داشته‌اند و سنى بوده‌اند ، پس به هند يا به روم يا به اوزبك رفته در آنجا از قرب مزارهاى مشايخ فيض‌ها ببرند .\r\n\r\n\r\n","description":"","footnote":"\r\n( 1 ) . در اصل ، بعد از اين جمله اين عبارت آمده است : شاگردان از استاد زياد انسان را مىتوان گفت ( ! )\r\n( 2 ) . آل عمران ، 7\r\n","page_name":" 693 ","page_number":189},
  {"content":"\r\n\r\nو اگر چنانچه ببلوس سر كردهء ايشان است ، توجه كرده جسدهاى خود را در كفرآباد فرنگ بيندازند كه بعد از مردن به اتفاق ياران خود به جهنّم بروند . و اگر گويند كه ، چنانچه در ايران فرنگى و سنّى مىباشد ، چه مىشود كه ما هم در ايران از جملهء اينها حساب‌شده ، سكنا داشته باشيم ، مىگوييم كه ، از بودن فرنگى و سنى در ايران ضررى به دين پيغمبر و ايمان شيعيان عايد نمىگردد ، زيرا كه همه‌كس دين را مىشناسند ، هيچ شيعه فريب ايشان را نمىخورد . اما شما كه اسم تشيع به ناحق بر خود بسته‌ايد ، گرگهاييد در لباس ميش كه هميشه در فكر آن هستيد كه گوسفندى از گلهء اسلام برباييد ؛ لهذا چون شما در اين لباس اذيت و ضرر مىرسانيد ، اين است كه كمترين سعى مىكنم تا زنده‌ام ، جهد خواهم كرد كه شما را به شيعيان اهل بيت بشناسانم تا آن كه آگاه باشند و از شما فريب نخورند .\r\nاما چون با وجود بد مذهبى نصارا صوفيه را مردود مىدانند ، كمترين از راه غيرت دين اين چند كلمه را به عنوان موعظه در اين رساله به تحرير در آوردم كه برادران دينى نظر به احوال فقير نموده ، من بعد خود را از چاه فريب اين حكما و صوفيان نگاه داشته به عبث خود را در دام ايشان نيندازند ، چرا كه فقير مدتى در درياى فكر و تتبع اقوال حكما غوطه خورده‌ام ، دانستم كه شيطان به سبب اين دام در دنيا چه كارها مىكند و چه قدر كسانى را بدان مقيد كرده به جهنم مىفرستد . چنانچه در آن زمان كفر بنده به رشته‌هاى اقوال حكما به دام كشيده بود . حالا به حمد الله و المنة كه از آن دام جسته‌ام ، خود را به حصار دين قويم محمدى - صلى الله عليه و آله - انداخته سعى مىكنم كه شايد اين دام را از پيش بندگان خدا بردارم . پس :\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nو اگر چون نصارا در تعصّب مانده ، خواسته باشند كه به جهنم بروند ، من كار خود را تمام كرده ، عذر به درگاه الهى دارم و ثواب از حق تعالى طلب مىنمايم و اين خود معلوم است كه ما را بر دو طعن مذهب حكما و صوفيه حرجى لازم نمىآيد و نقصانى نخواهيم كرد ، چرا كه بر تقدير صدق قول ايشان كه همه چيز خداست ، اگر اين اعتقاد را نداشته از دنيا برويم ، بنا به رأى ايشان ما نيز قطره‌اى از آن دريا و خدايى براى خود خواهيم بود . و بنا بر آن كه خدا باشيم ، كسى نمىتواند بر ما بگيرد كه چرا همه چيز را خدا ندانستى .\r\nاما اين احتمال هم مىرود كه حرف ايشان بىصورت و طريقه و مذهب ما حق باشد .\r\nبنا بر اين حشو خواهد بود و پاى حساب و ميزان در ميان خواهد آمد . پس اين جماعت يا خود فكر بكنند كه در آن روز چون از عهده برمىآيند و كدام پيغمبر ايشان را شفاعت خواهد كرد .\r\nديگر آن كه به تواتر به ما رسيده است و معلوم است كه هيچ زمين سواى يونان و زمين\r\n\r\n","description":"","footnote":"","page_name":" 694 ","page_number":190},
  {"content":"\r\n\r\nقوم لوط به غضب چنينى كه همه‌كس بداند و تا قيامت از آن بازگويند گرفتار نشده است .\r\nپس در واقع ، اگر اين حكما مردم خوبى بودند يا بر اعتقاد صوفيه و حكما خدايان بودند ، چرا زمين يونان خود را از سخط الهى به دعا و التماس يا به منع و تعدى نگاه نمىداشتند ؟\r\nپس معلوم است كه اين قوم چون متكبران و گمراه‌كنندگان و به عقل خود مغرور بودند ، به نحوى كه مىگفتند پيغمبران بر ما مبعوث نشده‌اند ، زيرا كه ما كامليم و احتياج به راهنمايى كسى نداريم . اين است كه خداى تعالى ايشان را مستأصل و بر طرف نمود تا عبرة للناظرين گردد .\r\n گويند در اين طايفه خوبان هستند * خوبش به بلاى بد گرفتار شود \r\nاميدوارم كه خداى تعالى ظهور قائم آل محمد را - صلى الله عليه و آله - نزديك گرداند كه هركس به آنچه اختيار كرده است شادمان يا محزون شود . « 1 »\r\n\r\n\r\n","description":"","footnote":"\r\n( 1 ) . كاتب نوشته است : به امر و فرمان حضرت بندگان عالم كامل ، حكيم ربانى و فقيه سبحانى ، عمدة العلماء الاعلام و زبدة الفقهاء العظام ، آقائى آقا شيخ مهدى رشتى تحرير شد . و انا العبد شيخ على محمد شاهرودى .\r\n","page_name":" 695 ","page_number":191},
  {"content":"\r\n . \r\n","description":"","footnote":"","page_name":" 696 ","page_number":192},
  {"content":"\r\n\r\n\r\n15 تاريخ مسألهء غنا در دورهء صفوى\r\n\r\nدر آمد بحث\r\nاجتهاد فقهى ، تلاشى عالمانه جهت به دست آوردن احكام شرعى با اتكاى بر كتاب ، سنت ، عقل و اجماع ، در چهار چوب قواعد اصولى است . با اين حال ، شناخت بستر تاريخى يك مسألهء فقهى يا كلامى ، مىتواند در فهم درست آن كمك شايسته‌اى بنمايد . طبيعى است كه هر مسألهء فقهى ، در زمانى خاص پديد آمده و طى زمانى دراز ، با توجه به تحولات مختلف تاريخى و موضوعى ، دامنهء فروعات آن وسعت يافته و همين شرايط تاريخى ، سبب شده است تا گاه‌وبىگاه حكم آن مسئله تغيير كند . براى نمونه ، حكم نماز جمعه ، بر اساس آيهء قرآنى مربوطه و احاديث و سيرهء عملى رسول خدا صلى الله عليه و آله كاملا مشخص بوده است ؛ اما تغييراتى كه بعدها در شرايط سياسى جامعه در ارتباط با امامت پديد آمده ، سبب شده است تا حكم آن در معرض تغيير قرار گرفته و اسباب اختلاف نظر ميان فقها شود .\r\nشناخت ابعاد اين تغيير ، منوط به شناخت درست شرايط سياسى و اجتماعى خاصى است كه با عنايت به آن‌ها ، احاديث امامان عليهم السلام دربارهء حكم نماز جمعه صادر شده است .\r\nهمين رويّه ، دربارهء مسألهء غنا نيز صادق است ؛ زيرا صدور احاديث مربوطه ، اعم از تحريم يا تحليل ، در شرايط خاصى بوده است كه براى شناخت تعريف دقيق لغوى و اصطلاحى غنا و تعيين مصاديق آن ، لازم است به آن شرايط توجه شود . نتيجه آن كه ، به هر روى ، دانش تاريخ ، مىتواند در اين زمينه ، كمك شايسته‌اى بنمايد ، بدون آن كه ادعاى آن را داشته باشد كه تغييرى در مبانى صدور احكام بدهد .\r\nطبعا براى شناخت تاريخ مسئله ، يكى از كارهاى لازم آن است كه آنچه طى زمان ، دربارهء آن مسئله گفته شده ، گردآورى شده و مورد بررسى قرار گيرد . بر اين اساس ، دوست ارجمند و دانشمند ما جناب استاد رضا مختارى ، به همراه تنى چند از محققان و فضلا ، مصمم شد تا رسائل و اقوال مربوط به غنا را در منابع شيعه و سنى ، و بر اساس يك ترتيب تاريخى ، مدوّن كند . حاصل اين كار انتشار سه جلد كتاب با عنوان ميراث فقهى ( 1 ) غنا\r\n\r\n","description":"","footnote":"","page_name":" 697 ","page_number":193},
  {"content":"\r\n\r\nو موسيقى بود كه دو مجلد آن به همّت مدرسهء ولى عصر - عجّل الله تعالى فرجه الشريف - و يك مجلّد آن توسط انتشارات دفتر تبليغات اسلامى ، در اختيار عموم گذاشته شده و دائرة المعارف جامعى از مباحثى است كه در اين باره صورت گرفته است . وجود اين منبع بسيار باارزش ، سبب شد تا نويسندهء اين سطور ، در اين انديشه افتد تا بر اساس آنچه در آنجا آمده ، و آگاهىهاى پراكندهء ديگر نوشتار زير را دربارهء تاريخ بحث و گفتگوى فقها از غنا در دورهء صفوى فراهم كند .\r\n\r\nبحث از غنا در دورهء صفوى\r\nدر كنار بحث‌هاى گسترده‌اى كه در دورهء صفوى در باب نماز جمعه صورت گرفت ، و در دايره‌اى محدودتر ، دربارهء مصرف توتون و تنباكو ، يكى ديگر از مباحث جنجالى دورهء صفوى در ميان علما ، بحث از حكم غنا در فقه اسلامى بوده است . برخى چنين گفته‌اند كه نخستين بار اين مسئله را ملا محمد باقر خراسانى معروف به محقق سبزوارى ( م 1090 ) در يك رسالهء مستقل مطرح كرده است . « 1 » احمد تونى ( م 1083 ) - كه چند سالى پيش از محقق در گذشته - برادر فاضل تونى ( م 1071 ) معاصر ديگر محقق سبزوارى ، رساله‌اى مستقل در باب مسألهء غنا داشته كه متن آن بر جاى نمانده است . در اين كه كدام يك از اين دو رساله مقدم بر ديگرى بوده است ، نمىتوان سخن گفت ؛ تنها مىتوان گفت ، با توجه به درگيرى برادرش فاضل تونى - و نيز امين فرزند احمد با محقق سبزوارى بر سر نماز جمعه - احتمال آن مىرود كه تونى پس از آن كه محقق سبزوارى مطالبى در اين باره ، در كفاية الاحكام يا رساله‌اى ديگر داشته ، آن رساله را نوشته باشد .\r\nآنچه را كه سبزوارى در كتاب كفايه در اين باره مطرح كرده و شبيه آن را فيض كاشانى در برخى از آثارش آورده و پيش و پس از آن ، شمارى از عالمان عارف مسلك مطرح كرده‌اند ، - و البته پيش از آن در فقه شيعه سابقه نداشته - آن است كه حكم حرمت را روى مطلق غنا نبرده و به همين دليل با مباح يا مستحب دانستن خواندن قرآن با آواز - بر اساس حديث من لم يتغنّ بالقرآن فليس منّا - غناى حرام را روى آوازى مىبرد كه در زمان صدور احاديث حرمت ، اختصاص به مجالس لهو و لعب داشته و كنيزكان در آن مجالس به آوازه خوانى همراه با آلات موسيقى مىپرداخته‌اند .\r\nالبته آگاهيم كه پيش از آن ، اختلاف نظر اجمالى دربارهء خواندن اشعار مرثيهء امام حسين عليه السلام به غنا و آواز ، « 2 » سر دادن آواز براى حركت شتران يا به اصطلاح حداء ؛ و همچنين\r\n\r\n\r\n","description":"","footnote":"\r\n( 1 ) . مختارى ، رضا و . . . ، ميراث فقهى ، غنا و موسيقى ، ج 1 ، مقدمه ، صص چهل و چهار .\r\n( 2 ) . بنگريد : كركى ، محقق ، جامع المقاصد ، ج 4 ، ص 23 . گويا اين نخستين بارى است كه بحث از مرثيه\r\n","page_name":" 698 ","page_number":194},
  {"content":"\r\n\r\nخوانندگى زنان در مجالس عروسى به شرطى كه مردان نشنوند ، وجود داشته و آنان كه به حلّيت اين موارد اعتقاد داشته‌اند ، طبعا آن‌ها را از حكم حرمت غنا ، استثناء مىكرده‌اند . آنچه محل بحث است ، مواردى جز اينها و در درجهء نخست ، به آواز خواندن آيات قرآن و اشعار عارفانه و اذكار و ادعيه است .\r\nدر اينجا بايد گفت ، جستجوى ما نشان مىدهد ، اين ديدگاه ، ويژه محقق سبزوارى و فيض كاشانى نبوده است ؛ اما از آنجا كه حملات اصلى از سوى مخالفان به اين دو نفر صورت گرفته ، و نبايد غفلت كرد كه رسيدن آنان به رياست و منصب امامت جمعه ، به مقدار زيادى سبب اين برآشفتن‌ها بوده ، چنين تصور شده است كه مبدع اين نظر ، محقق سبزوارى بوده است . آنچه كه دربارهء سابقهء اين نظريه مىتوان گفت اين است كه عالمان شيعهء عارف يا صوفى مسلك « 1 » اين زمان - يعنى دورهء ميانى صفوى و حتى زودتر از آن - به دليل وجود مسئله سماع كه در ميان صوفيان اهل سنت بنيادى مستحكم داشت ، و اين كه به اجبار مىبايست راهى شرعى براى توجيه آن ميان شيعيان متمايل به تصوف مطرح مىشد ، روى اين نظر حساسيت داشته ، آن را نشر مىدادند . حتى اگر بحث سماع هم مطرح نبود ، كه البته ميان اين قبيل عالمان مطرح نشده و مورد حمايت صريح واقع نشد ، بحث خواندن اشعار عرفانى ، در كنار اشعار مرثيه خوانى و غيره ، چنين بحث فقهى را مىطلبيد . بنا بر اين ، طرح مسألهء غنا ، حتى اگر در ظاهر از اظهار نظر محقق سبزوارى و فيض آغاز شد ، ميان عالمان شيعهء معاصر آنان كه تمايلات عرفانى داشتند ، مطرح بود . ريشهء آن - دست‌كم به اعتقاد مخالفان آن‌ها - به عقايد سنّيان صوفى مسلك برجسته‌اى چون غزالى برمىگشت كه البته آن نظر ، موافقت‌مانندى با چندين حديث موجود در كتاب كافى در باب تلاوت قرآن با صوت حسن داشت ؛ رواياتى كه شبيه آن‌ها در منابع سنى هم آمده است . دارابى از صوفيان ذهبى مذهب دورهء اخير صفوى ، عقيدهء به اين را كه صوت حسن غنا نيست - درست يا غلط - به شيخ طوسى ، سيد حيدر آملى ، ابن ابى جمهور احسايى ، ابن فهد حلى ، شيخ رجب برسى ، شيخ علىّ بن هلال جزائرى ، ملا عبد الرزاق كاشى ، شيخ بهايى ، ملا صدراى شيرازى ، و ملا محمد صالح مازندرانى نسبت داده است . « 2 » گرايش غالب بر غالب اين افراد ، از همان\r\n\r\n\r\n","description":"","footnote":"\r\nخوانى و ارتباط آن با بحث غنا در يك كتاب فقهى شده است . پس از آن در شرح لمعه و سپس در آثار بعدى كه دربارهء غنا نوشته شده ، اين مسئله مورد توجه قرار گرفته است .\r\n( 1 ) . اين دو اصطلاح تفاوت چندانى با هم نداشته و بيشتر در دو سه قرن اخير است كه ميان صوفى و عارف تفاوتى گذاشته مىشود . به نظر مىرسد تفاوت آنان تنها در آن است كه صوفى عنصرى تشكيلاتى و عارف داراى شخصيت فردى است .\r\n( 2 ) . دارابى ، مقامات السالكين ، صص 323 - 324\r\n","page_name":" 699 ","page_number":195},
  {"content":"\r\n\r\nنوعى است كه در مجلسى اول ، فيض كاشانى و محقق سبزوارى مىتوان يافت .\r\nدر ميان عبارات اين قبيل افراد ، نخستين فردى كه متن صريحى از او در دسترس است ، مير صدر الدين محمد دشتكى ( زنده در 973 ) است كه پس از اشاره به اين كه « اماميه و شيعه ، غنا و آلات آن را به طور مطلق حرام كرده‌اند » ، مىنويسد : اما من مىگويم : خواندن قرآن و احاديث و اشعارى كه مشتمل بر حكمت و موعظه و نصايح و تحميد و تمجيد خداوند و وصف رسول و مناقب اهل بيت عليهم الصلاة و السلام است ، اگر راست باشد و به خاطر خدا و كسب ثواب و نصيحت مؤمنان با صداى نيكو خوانده شود ، و از زن اجنبى يا پسر بچه كه شائبهء فسق و شهوت در آن است صادر نشود ، فلا أرى به بأسا بل أراه مستحبة مندوبة اليها لزيادة تأثيرها حينئذ فى القلوب . به نظر من اشكالى ندارد ، بلكه مستحب است ؛ چرا كه به اين صورت ، تأثير بيشترى در دلها مىگذارد . « 1 »\r\nنمونهء ديگر آخوند ملا محمد تقى مجلسى ( م 1070 ) است كه همين تمايلات را داشت .\r\nاو نيز روى صوت نيكو در قرائت قرآن تأكيد زيادى داشت و در پاسخ پرسشى كه از او شد ، كوشيد تا خواندن قرآن را به صورت زيبا از مصداق غناى حرام خارج كند . وى مىنويسد :\r\nبعضى توهّم كرده‌اند كه هر چه موافق مقامى از مقامات دوازده‌گانه يا بيست و چهار شعبه باشد ، آن غناست ؛ و غلط [ به معناى اشتباه 
  ] كرده‌اند ؛ [ چرا 
  ] كه هر صدايى كه از حيوان [ نيز 
  ] بر مىآيد ، موافق مقامى از مقامات است و تحقيقش آن است كه بسيار است كه آدمى مفتون آواز خوش مىشود و او را از حق تعالى بازمىدارد و اگر در مقام محبّت است ، سبب ازدياد محبّت مىشود و اگر كسى در اين مقام نباشد ، نشنيدنش اولى است . « 2 »\r\nشبيه همين فتوا را از عالم عارف ديگرى در اين دوره ، با نام محمد على سبزوارى ( م 1078 ) داريم . وى باب دهم كتاب تحفة العباسيهء خود را كه به شاه عباس دوم ( سلطنت 1052 - 1077 ) تقديم كرده ، به اين صورت عنوان‌گذارى كرده است : « در بيان آواز خوش و در بيان آن كه هر آواز خوشى غناى مذموم در شرع نيست » . وى در اين فصل ابراز مىدارد كه « پس ، آواز خوش ، از حيثيّت خوشى حرام نيست » . وى با استناد به رواياتى كه شيخ كلينى در كتاب كافى در باب تلاوت قرآن يا باب ترتيل القرآن بالصّوت الحسن « 3 » آورده است ، مىنويسد :\r\n« پس ، حرام شدن آواز خوش را سببى باشد كه او چون موجود شود ، استماع آواز خوش حرام بود ؛ مثل آواز زن نامحرم يا پسرى كه شنيدن او موجب انبعاث شهوت شود ، يا آواز\r\n\r\n\r\n","description":"","footnote":"\r\n( 1 ) . دشتكى ، الذكرى ، به نقل از : مختارى ، رضا ، همان ، دفتر سوم ، ص 1595\r\n( 2 ) . مجلسى ، محمد تقى ، رسالهء مسئولات ، ص 704\r\n( 3 ) . كلينى ، كافى ، ج 2 ، صص 615 - 616\r\n","page_name":" 700 ","page_number":196},
  {"content":"\r\n\r\nكسى كه با چيزى خواندن رباب و چنگ و بربط و امثال آن زند ؛ زيرا كه اكثر احاديثى كه در مذمّت غنا واقع شده ، دالّ است بر مذموم بودن آواز جهت مقارن بودن با ساز . » وى در ادامه به رد اين نظر كه مطلق غنا با تعريف « كشيدن آواز مشتمل بر وصفين ترجيع و اطراب » حرام باشد ، مىنويسد : « حكم كردن به حرام بودن معانى [ ظ : اغانى 
  ] مطلقا ، منافى است با احاديثى كه قبل از اين مذكور شد ؛ به واسطهء آن كه احاديث مذكور دالّند بر فضيلت آواز خوش . و سرود ، آواز خوش است . » پس از آن چنين نتيجه مىگيرد كه : پس آنچه به خاطر فقير مىرسد ، آن است كه غناى مذموم آوازى است كه مشتمل بر لهو و باطل و دروغ [ باشد 
  ] و بهشت و آخرت را به خاطر نرساند . « 1 » اين هم نمونه‌اى ديگر از ديدگاه يك عالم عارف مسلك معاصر مجلسى اول ، فيض و محقق سبزوارى است كه نشان مىدهد زمينهء طرح اين بحث را به خاطر همان گرايش خود طرح كرده‌اند .\r\n\r\nمحمد باقر سبزوارى و مسألهء غنا\r\nبه هر روى ، داستان غنا با ملا محمد باقر معروف به محقق سبزوارى « 2 » ( م 1090 ) كه موقعيت سياسى - مذهبى بالايى در اصفهان داشت ، مطرح گرديد ، زمانى كه وى اين بحث را مطرح كرد ، مخالفت زيادى از فقيهان ، به ويژه نسلى از فقهاى عرب مقيم اصفهان را كه موضع ضد صوفى داشته و اين موضع را نسل اندر نسل از زمان محقق كركى ( م 940 ) به اين سوى داشتند ، برانگيخت ؛ به طورى كه رساله‌هاى متعددى در اين باره نوشته شد . وحيد بهبهانى ( م 1206 ) نوشته است : صاحب كفايه - يعنى محقق سبزوارى صاحب كفاية الاحكام - غناى در قرآن را استثناء كرده است . شنيدم كه شمارى از فضلا ، بيش از بيست رساله در رد بر او نوشتند كه همهء آنان از شاگردان آقا حسين خوانسارى و از برجستگان روزگار بودند . « 3 »\r\nمشكلى كه وجود دارد اين است كه آيا محقق سبزوارى رساله‌اى در رد تحريم مطلق غنا يا به اصطلاح تحليل غنا داشته است يا نه ؟ در اين باره بايد گفت ، در حال حاضر ، دو متن از محقق دربارهء غنا در دست است : نخست متنى كوتاه در كتاب كفاية الاحكام [ تأليف به سال 1055 
  ] « 4 » كه ضمن آن غناى در قرآن را از اصل غنا ، استثنا كرده است . دوم رسالهء مستقلى كه عنوان آن رسالة فى تحريم الغناء مىباشد . با همهء جستجويى كه صورت گرفته ، « 5 » تاكنون رساله‌اى در حلّيت قسمى از غنا از محقق به دست نيامده است . تنها شاهدى كه دربارهء\r\n\r\n\r\n","description":"","footnote":"\r\n( 1 ) . سبزوارى ، محمد على ، تحفة العباسية ، صص 1606 - 1611\r\n( 2 ) . دربارهء شرح حال او و اولاد و اعقابش بنگريد : مهدوى ، مصلح الدين ، خاندان شيخ الاسلام .\r\n( 3 ) . نجومى ، مرتضى ، رسالة الغناء ، ص 37\r\n( 4 ) . مهدوى ، مصلح الدين ، همان ، ص 98\r\n( 5 ) . اين جستجو را استاد مختارى و دوستانشان براى تدوين ميراث فقهى غنا و موسيقى انجام داده‌اند .\r\n","page_name":" 701 ","page_number":197},
  {"content":"\r\n\r\nوجود چنين رساله‌اى در دست است ، عبارت محقق سبزوارى در كفايه است :\r\nنزد ما اختلافى در تحريم غنا فىالجمله نيست و اخبار و احاديث مربوط به آن فراوان است . . . اما شمارى از اخبار ، دلالت بر جواز آن ، بلكه استحباب آن در باب خواندن قرآن دارد . . . و ما تفصيل اين مطلب را در برخى از رسائل خود آورده‌ايم . ( و فصّلناه فى بعض رسائلنا ) . « 1 »\r\nاين جمله اشاره به رساله‌اى از مؤلف دارد كه اين نظر در آنجا مورد بحث قرار گرفته است ؛ در حالى كه رسالهء تحريميه ايشان ، چيزى بر خلاف ديدگاه موجود در كفايه است .\r\nاز رسالهء تحريميهء او در غنا ، دانشمندانى چون ميرلوحى « 2 » ( م بعد از 1085 ) شيخ حرّ عاملى « 3 » ( م 1104 ) ، ميرزا عبد الله اصفهانى افندى « 4 » ( م ح 1129 ) و ملا اسماعيل خواجويى « 5 » ( م 1173 ) ياد كرده‌اند . شيخ على عاملى ( 1013 - 1104 ) نخستين رديه‌نويس محقق سبزوارى ، پس از پايان رسالهء خود مىنويسد كه پس از تأليف رسالهء خود ، رساله‌اى از محقق سبزوارى در تحريم غنا ديده است . وى به طعنه مىافزايد : البته تأليف اين كتاب ، نه از آن بابت است كه مجتهد گاه عقيده‌اش تغيير مىكند ، بلكه چيزى جز آن است ! « 6 » عاملى گاه در رساله‌اش ، اشاراتى به اين نكته دارد كه افزون بر شنيدنىها ، مطالبى را در نوشته‌هاى محقق سبزوارى ديده است . اين هم مىتواند اشاره - فقط اشاره - به همان رسالهء مفقوده باشد . « 7 »\r\nرسالهء تحريميهء سبزوارى با تصحيح آقاى على مختارى در مجموعهء ميراث فقهى « غنا و موسيقى » دفتر اول ( صص 5 - 59 ) به چاپ رسيده است . محتواى اين رساله با آنچه كه محقق در كفايه آورده و گفته است كه مطلب را در برخى از رسائل خود تفصيل داده ، سازگار نيست ؛ بنا بر اين دلالت دارد - البته در حد احتمال و هيچ شاهد مستقلى غير از اين عبارت بر آن نيست - كه وى رسالهء مستقلى در باب غنا داشته و در آن مفاد مطلب موجود در كفايه را كه گرايش به حليت غناى قرآنى دارد ، شرح كرده بوده است . ملا اسماعيل خواجويى به عكس ، باورش اين است كه محقق ابتدا رسالهء تحريم غنا را نگاشته و بعد از آن ديدگاهش\r\n\r\n\r\n","description":"","footnote":"\r\n( 1 ) . مختارى ، رضا ، همان ، دفتر سوم ، ص 1634\r\n( 2 ) . ميرلوحى ، سلوة الشيعة ، ميراث دفتر دوم ، ص 353 در آنجا ضمن اشاره به رساله‌هايى كه دربارهء تحريم نوشته شده مىنويسد : يكى از آن رساله‌ها ، رساله‌اى است كه مولانا محمد باقر خراسانى تأليف كرده .\r\n( 3 ) . عاملى ، شيخ حر ، امل الامل ، ج 2 ، ص 250\r\n( 4 ) . افندى ، رياض العلماء ، ج 5 ، ص 45\r\n( 5 ) . خواجويى ، رسالة فى الغناء ، ص 611\r\n( 6 ) . مختارى ، رضا ، همان ، دفتر اول ، ص 100\r\n( 7 ) . مختارى ، رضا ، همان ، دفتر اول ، ص 84 و حيث نقل عن محلّل الغناء - و رأيته بعد النقل فى كلامه - ان السيد المرتضى رضوان الله عليه موافق له على ذلك . . .\r\n","page_name":" 702 ","page_number":198},
  {"content":"\r\n\r\nبه حلّيت قسمى از غنا تغيير كرده است . خواجويى كه رسالهء تحريميه خود را ناظر به سخنان محقق سبزوارى - و سيد ماجد بحرانى - نوشته ، تنها مطالبى كه نقل و نقد كرده ، از كفايه « 1 » و احيانا ذخيرة المعاد سبزوارى است . وى در ميانهء رسالهء خود ، مىنويسد : اكنون كه اين مطالب را نگاشتم ، آگاه شدم كه محقق سبزوارى رساله‌اى در تحريم غنا نوشته است .\r\nوقتى آن را به دست آوردم ، ديدم كه او در قديم قائل به تحريم غنا - ى قرآنى - بوده و پس از آن قائل به اباحهء آن ، بلكه استحباب شده است . شاهد آن ، سخن وى در كفايه است كه مىگويد : و فصّلناه فى بعض رسائلنا . اين سخن او اشاره به همين رساله [ يعنى رسالهء تحريم 
  ] است . « 2 » در حالى كه ما پيش از اين گمان مىكرديم كه مقصودش رسالهء مستقلى بوده كه در اباحه نوشته بوده است » . « 3 » سپس بخش‌هايى از متن رسالهء تحريميه سبزوارى را كه معتقد است مؤلف داراى « ذهن ثاقب و فكر صائب » است ، همراه با شرح و توضيح آورده است .\r\nبه نظر مىرسد ، دليل اصلى آوردن اين متن آن است تا نشان دهد ، نظر قديم محقق سبزوارى كه به اعتقاد خواجويى تحريم بوده ، درست‌تر از نظر بعدى او در كفايه است كه به تحليل گرايش دارد . خواجويى درست مانند شيخ على عاملى كه به طعنه گفته است ، تغيير عقيدهء محقق از تحليل به تحريم « 4 » نه از بابت عوض شدن رأى اجتهادى مجتهد است ، مىنويسد : اين كه شاهد هستيد كه وى بعد از رسالهء تحريم ، مطالب ديگرى را در كفايه آورده كه داراى « اختلاطات عجيبه و اختلافات غريبه » است ، ليست ممّا يوجبه تجدّد رأى المجتهد ، ناشى از تغيير رأى اجتهادى مجتهد نيست ، بلكه ناشى از هواپرستى و مخالفت با ادلّه است . « 5 »\r\nآنچه مهم است اين كه ما از تاريخ تأليف كفايه كه سال 1055 است آگاه هستيم ؛ اما از تاريخ تأليف رسالهء تحريم غناى او آگاهى نداريم تا بدانيم كدام يك زودتر تأليف شده است . از آنجا كه شيخ على رسالهء تحريم غناى خود را در رد بر محقق در ربيع الآخر سال 1087 نگاشته ، و در پايان آن اظهار داشته كه رسالهء تحريم غناى محقق را پس از تدوين رساله‌اش ديده ، به نظر مىرسد ، فعلا مىتوان پذيرفت كه ، محقق ابتدا بر عقيدهء تحليل بوده\r\n\r\n\r\n","description":"","footnote":"\r\n( 1 ) . خواجويى ، همان ، صص 629 - 630 ، 633\r\n( 2 ) . مصحّح نوشته است كه بدون ترديد مقصود محقق در اين عبارت ، رسالهء تحليليه است نه تحريميه .\r\n( 3 ) . خواجويى ، همان ، ص 611\r\n( 4 ) . شگفت آن كه شيخ على ، در رديهء خود بر محقق ، مىنويسد كه او سالها قائل به تحريم بوده و پس از آن به خاطر انگيزه‌هايى از جمله تكثير سواد ، به تحليل غنا روى آورده است . ( به مباحث بعدى توجه فرماييد ) .\r\n( 5 ) . خواجويى ، همان ، ص 619\r\n","page_name":" 703 ","page_number":199},
  {"content":"\r\n\r\nو پس از آن رسالهء تحريم را نگاشته است . مسألهء ديگرى كه زمان اين دو نظر را تا اندازه‌اى به هم نزديك مىكند آن است كه استفتايى كه از محقق در باب خوانندگى و غناى رايج ميان صوفيان شده ، و وى در آن قائل به حرمت شده و نوشته است : « فرقى نيست كه غنا در قرآن باشد يا شعر يا غير » مربوط به پيش از سال 1060 هجرى بوده است ؛ زيرا اين پاسخ را سيد محمد ميرلوحى در اواسط همين سال در كتاب سلوة الشيعة درج كرده است . « 1 »\r\nمهم آن است كه محقق در مقام يك عالم برجسته و يك صاحب منصب دينى در شهر اصفهان ، در كفايهء خود كه متن مهمى در فقه بوده ، عقيدهء خاصى را مطرح كرده كه با عقيدهء محمد تقى مجلسى ( م 1070 ) و فيض كاشانى ( م 1091 ) همسانى دارد . وى حرمت را روى مفهوم غناى بدون قيد و شرط نبرده ، بلكه غناى حرام را غنايى مىداند كه در زمان صدور روايات ، در قالب مجالس لهو ، توسط كنيزكان و آوازه‌خوانان زن در مجالس فسق و فجور عرضه مىشده و مردان در آن حاضر مىشده‌اند . « 2 » آشكار است كه اين استدلال ، زمينه را براى توسعهء مصاديق غناى حلال فراهم كرده و البته دامنهء آن به قرآن محدود نگشته ، بلكه شامل موارد ديگرى نيز مىشود . فيض كاشانى اين توسعه را با صراحت بيشترى بيان كرده است :\r\nو على هذا فلا بأس بسماع التغنّى بالاشعار المتضمّنة ذكر الجنّة و النار و التشويق الى دار القرار ، و وصف نعم الله الملك الجبّار ، و ذكر العبادات ، و الترغيب فى الخيرات ، و الزهد فى الفانيات و نحو ذلك . بدين ترتيب شنيدن آوازى كه در آن اشعارى در باب يادآورى بهشت « 3 » و جهنّم و تشويق به بهشت و وصف نعمت‌هاى الهى و يادآورى عبادات و ترغيب در كارهاى نيك و زهدورزى در دنيا و امثال آن ، ايرادى ندارد . « 4 »\r\nعبد الحى رضوى ( م بعد از 1141 ) نيز عين عبارت فيض كاشانى را در رسالهء خود آورده است . « 5 »\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ص 357\r\n( 2 ) . مختارى ، همان ، دفتر سوم ، صص 1633 - 1642 ( اين صفحات بخشى از كتاب كفاية الاحكام در باب مسألهء غناست . )\r\n( 3 ) . يادآورى بهشت ، مىتواند اشاره به حديثى باشد كه اشاره به جواز خريدن كنيز صاحب صدايى است كه انسان را به ياد بهشت مىاندازد : ما عليك لو اشتريتها فذكّرتك الجنة . بنگريد : صدوق ، من لا يحضره الفقيه ، ج 4 ، ص 60 ، ح 5097\r\n( 4 ) . فيض كاشانى ، الوافى ج 17 ، ص 223 ؛ اين عبارت ، مورد تمسخر ملا اسماعيل خواجويى قرار گرفته و پس از نقل آن نوشته است : فانظروا يا اولى الابصار الى تلوّنات هؤلاء الاخيار الابرار . خواجويى ، رسالة فى الغناء ، ص 618\r\n( 5 ) . رضوى ، عبد الحى ، حديقة الشيعة ، برگ 63\r\n","page_name":" 704 ","page_number":200},
  {"content":"\r\n\r\nابراز اين عقيده توسط محقق - و احيانا پيش از او توسط مجلسى اول و فيض - سبب برآشفتن مخالفان شده است . اگر محقق رسالهء تحريم را پس از كفايه نوشته باشد ، مىتوان گفت ، وى به دليل تغيير رأى اجتهاديش و يا به قصد آرام كردن گرد و خاكى كه توسط مخالفان برپا شده بوده ، رسالهء تحريميه را نگاشته و از آنچه كه در كفايه يا رساله‌اى مستقل - كه به دست نيامده - تأليف كرده ، برگشته است .\r\nمحقق سبزوارى در رسالهء تحريم غنا ، پس از ارائهء ادلهء حرمت غنا ، از خواندن قرآن ياد كرده و روال بحث را در تحريم ادامه داده است . شگفت‌ترين بخش آن ، بخش پنجم است كه ضمن آن به وضعيت زمان خود و آوازه خوانى رايج ميان صوفيه اشاره و از آن انتقاد كرده است . وى مىنويسد :\r\nدر ميان جماعتى از مردم روزگار ما ، خواندن قرآن با آوازه و نغمه رايج گشته است ؛ همين‌طور خواندن و شنيدن دعاها و اذكار ؛ گاه اين وضعيت به خواندن اشعار متصوّفه و مانند آن با آواز ، سرايت كرده و از دايرهء عوام فراتر رفته ، به خواص از اهل علم و ديانت و افرادى كه منسوب به تقوا و عدالت هستند ، رسيده است . اين افراد اين گونه استدلال مىكنند كه خواندن آنچه در قرآن ، دعاها و اشعار مشتمل بر حكمت و موعظه آمده است ، غنا نيست ؛ بلكه غنا ، چيزى است كه مردمان اهل لهو و فجور در مجالس گناه و شراب و غيره به آن مىپردازند . . . گاه نيز به اين مطلب استدلال مىكنند كه عرف اين قبيل موارد را غنا نمىداند و بنا بر اين حرام نيست . گاه نيز گفته مىشود كه حقيقت غنا مجهول بوده و ثابت نيست كه اين قبيل موارد غنا باشد و از آنجا كه اصل اباحه است ، تا دليل كافى نباشد ، نمىتوان اين موارد را حرام دانست . « 1 »\r\nمحقق سبزوارى ، سپس به بيان جواب اين اشكالات پرداخته و با توجه به اين كه غنا يك لغت عربى است ، دخالت دادن عرف عجمى را در آن ناصواب مىشمرد . وى مىگويد كه در لغت ، به همهء اين موارد غنا گفته مىشود ؛ كما اين كه اهل موسيقى نيز لفظ غنا را شامل همهء اين موارد مىدانند . وى تأكيد دارد كه حتى عرب امروز نيز غنا را شامل همهء اين موارد مىدانند . در نهايت مىنويسد : آنچه شايسته افراد متّقى و متديّن ، به ويژه اهل علم و فقه است ، آن است كه از اين قبيل موارد پرهيز كرده ، در كار دين ، رعايت احتياط داشته ، به اصحاب اهواء نگرويده ، از تمايلات نفسانى و لذّت‌هاى طبيعى ، پرهيز كنند . در اين زمان ، بهتر آن است تا در كار دين احتياط نموده ، تنها بر امور يقينى تكيه كرده ، درست همان‌طوركه\r\n\r\n\r\n","description":"","footnote":"\r\n( 1 ) . سبزوارى ، رسالة فى تحريم الغناء ، ج 1 ، ص 44\r\n","page_name":" 705 ","page_number":201},
  {"content":"\r\n\r\nائمهء اطهار عليهم السلام دستور داده‌اند ، [ رفتار كنند ؛ 
  ] چرا كه اشتباه و اشكال در مسائل و ادله فراوان بوده و شبهات و اختلافات و رسوخ هواى نفس در اظهار نظرها فراوان است . « 1 »\r\nوى در پاسخ استفتاى ديگرى كه از وى دربارهء به آواز خواندن آيات قرآنى شده ، بار ديگر نظر خود را داير بر تحريم تأكيد كرده است . وى مىنويسد :\r\nخلافى ميان علماى اماميه - رضوان الله عليهم اجمعين - نيست در اين كه غنا و سرود حرام است و از احاديث متعدده ظاهر مىشود كه كبيره است ؛ فرقى نيست كه غنا در قرآن باشد يا شعر يا غير . و فتواى بعضى از علماى سابق به تحريم رقص و تصفيق به نظر رسيده و فتواى كسى به اباحت آن به نظر نرسيده است . كتبه الفقير محمد باقر السبزوارى . « 2 »\r\nاين پاسخ ، ما را با مشكل بيشترى دربارهء ديدگاه محقق سبزوارى روبرو مىكند . دشوارى اين است كه چگونه است كه محقق با داشتن رسالهء تحريميه و اين پاسخ صريح ، آن چنان از ناحيهء دانشمندان ضد صوفى اين دوره ، مورد حمله واقع شده است . به نظر مىرسد براى مخالفت ، انگيزه‌هاى ديگرى هم در كار بوده است .\r\n\r\nفيض كاشانى و مسألهء غنا\r\nفقيه ديگرى كه تمايلاتى از هر جهت مشابه محقق سبزوارى داشت ، بلكه به مراتب در اين مسئله از او صريح‌تر بود ، ملا محسن فيض كاشانى ( م 1091 ) است . وى نه تنها در گرايش فقهى خود همانند وى مىانديشيد - و اين خط تا صاحب مدارك ( محمد بن على موسوى عاملى - م 1009 - و از آنجا تا مكتب فقهى مقدس اردبيلى مىرفت ) « 3 » - بلكه در مبحث نماز جمعه و از جمله همين بحث غنا نيز همان عقيدهء سبزوارى را داشت . به علاوه ، وى نيز همانند محقق ، شخصيت سياسى داشت و مدتى منصب امامت جمعه اصفهان را عهده‌دار بوده با شاه عباس دوم ( 1052 - 1077 ) و سپس شاه سليمان ( 1077 - 1105 ) ارتباط داشت .\r\nدر برابر اين خط ، مخالفان متعددى قرار داشتند كه بسا در مسألهء نماز جمعه و غنا و گاه صرفا در مسألهء غنا ، با محقق سبزوارى و فيض كاشانى سخت درگير شدند .\r\nديدگاه فيض كاشانى آن چنان كه در برخى از آثار او آمده ، حرمت غنايى است كه در\r\n\r\n\r\n","description":"","footnote":"\r\n( 1 ) . همان ، ص 51\r\n( 2 ) . ميرلوحى ، سيد محمد ، سلوة الشيعة و قوة الشريعة ، ص 375\r\n( 3 ) . مدرسى طباطبائى ، مقدمه‌اى بر فقه شيعه ، صص 56 - 57 . مكتب فقهى مقدس اردبيلى ، يكى از مكتب‌هاى فقهى نيرومند اين دوره است ؛ البته اين به معناى آن نيست كه هر فتوايى متأخرين اين مكتب دارند ، متأخرين آن‌ها نيز داشته‌اند . مهم روش‌هاست كه تا اندازه‌اى يكسان بوده و نوعى سنت‌شكنى نسبت به اقوال گذشته است كه در اين مكتب وجود دارد .\r\n","page_name":" 706 ","page_number":202},
  {"content":"\r\n\r\nزمان امويان و عباسيان معهود بوده ؛ و جز آن ، حرمتى ندارد . گذشت كه محقق سبزوارى تنها در مورد تحليل غنا در خواندن قرآن بحث كرده بود ؛ هر چند آن استثنا ، در اصل ، به نفى حرمت مطلق غنا برگشته و اين راه را براى ديگر استثناءها نيز فراهم كرده بود . در اينجا فيض ، شايد حتى مقدّم بر او در اين باره سخن گفته است . اين تقدم از آن روست كه وى بحث غنا را در كتاب مفاتيح الشرائع خود كه آن را به سال 1042 هجرى تمام كرده ، مطرح كرده و اين نظر خود را در آنجا بيان نموده است . وى پس از اشارهء كوتاهى به اقوالى كه در باب حرمت غنا آمده است ، مىنويسد :\r\nآنچه كه از مجموع اخبار وارده به دست مىآيد ، آن است كه حرمت غنا و آنچه كه متعلق به اجرت و تعليم و شنيدن و خريدوفروش و همهء اينها مىشود ، اختصاص به صورتى از غنا دارد كه معهود و متعارف در زمان امويان و عباسيان بوده و در مجالس آميخته از زن و مرد كه سخنان باطل و لهو و لعب به وسيلهء آلات موسيقى ، در آن وجود داشته ، بوده است ؛ يعنى آن چيزى كه مشتمل بر فعل حرام باشد . « 1 »\r\nفيض در ادامه ، با احتياط مىنويسد : البته گفتنى است كه انجام برخى از كارها ، حتى اگر مباح باشد ، نسبت به اصحاب مروّت سزاوار نبوده و جز در مواردى كه هدف حقى در كار باشد ، نبايد آن‌ها انجام داد . « 2 » وى همين عبارت را در كتاب محجّة البيضاء « 3 » نيز كه تهذيب و تلخيص كتاب احياء علوم الدين غزالى است ، آورده است . اين ، مطلب احتمال آن را كه رأى وى در باب غنا - آن گونه كه برخى از مخالفان گفته‌اند - متأثّر از غزّالى باشد ، تقويت مىكند .\r\nفيض ، بيست و شش سال بعد از تأليف مفاتيح ، در كتاب وافى كه آن را در سال 1068 هجرى به پايان بوده ، در ادامهء چند حديث ، همان مطالبى را كه در مفاتيح الشرائع آورده ، تكرار مىكند ؛ « 4 » و اين نشان مىدهد كه عقيده‌اش تغيير نكرده است . در آنجا مىافزايد : شنيدن تغنّى به اشعارى كه متضمّن ياد از بهشت و جهنم و تشويق به بهشت و وصف نعمت‌هاى الهى و ياد از عبادات و ترغيب در كارهاى خير و زهدورزى در دنياست ، اشكالى ندارد . « 5 » بنا بر اين بايد گفت ، فيض كاشانى در اين مسئله ، موضعى صريح‌تر\r\n\r\n\r\n","description":"","footnote":"\r\n( 1 ) . فيض كاشانى ، مفاتيح الشرائع ، ج 2 ، صص 20 - 21 ؛ مختارى ، همان ، دفتر سوم ، ص 1655\r\n( 2 ) . مختارى ، همان ، ص 22\r\n( 3 ) . فيض كاشانى ، المحجة البيضاء ، ج 5 ، صص 226 - 227 ؛ مختارى ، ميراث فقهى ، غنا و موسيقى ، ج 3 ، ص 1656\r\n( 4 ) . فيض كاشانى ، الوافى ، ج 17 ، صص 221 - 222 ؛ مختارى همان ، دفتر سوم ، ص 1653\r\n( 5 ) . فيض كاشانى ، الوافى ، ج 17 ، ص 1654\r\n","page_name":" 707 ","page_number":203},
  {"content":"\r\n\r\nاز محقق سبزوارى داشته است .\r\nاين فتاوى ، همراه با شايعاتى كه انتشار مىيافت ، سخت موقعيت فيض را به مخاطره انداخته و سبب شد تا اشخاصى مانند ملا محمد طاهر قمى ( م 1098 ) كه شديدا ضد صوفيه بود ، وى را مورد حمله قرار دهند . صوفيانى هم كه پى فرصت مىگشتند ، بر دامنهء اين شايعات مىافزودند . از جمله يكى از اين صوفيان ، با نام ملا محمد على صوفى مقرى از مشهد به اصفهان نزد فيض رفت و در بازگشت به مشهد ، به ديگران گفت : اعمال و امورى را كه صوفيان انجام مىدهد ، فيض تجويز كرده و حتى در مجلس و محضر خود او انجام مىشود . مقصود از اين قبيل اعمال ، سماع و مانند آن بود . متن كامل اين سؤال و جواب در كتاب هداية العوام - كه وصف آن را در مقالى ديگر آورده‌ايم « 1 » - آمده ، از جمله ، دربارهء خواندن « اشعار عاشقانه و وجد نمودن و رقصيدن و حيوانى نخوردن و چله داشتن » سؤال شده و فيض نوشته است ، به چيزى كه از ائمه معصومين عليهم السلام روايت نشده باشد ، هيچ‌گونه تعبّدى ندارد .\r\n\r\nموضع گيرى بر ضد ديدگاه تقسيم غنا به حرام و حلال\r\nردّيه‌نويسى بر كسانى كه فتواى به غناى حرام و حلال مىداده‌اند ، صرفا رديه‌نويسى بر ضد يك رأى فقهى نبوده است . از آنچه گذشت ، دريافتيم كه اين نظر بيشتر از آن كسانى بود كه تمايلات عارفانه و صوفيانه داشتند ؛ از اين روست كه مبارزه بر ضد اين رأى ، در واقع نوعى مبارزه بر تصوف بود . خواهيم ديد كه شيخ على عاملى ( م 1103 ) نه تنها جدا رساله‌اى در باب غنا نوشت و در آنجا صوفيه را عامل رواج آن نظر معرفى كرد ، بلكه دو فصل از كتاب السهام المارقة خود را كه در ردّ بر صوفيه بود ، به بحث غنا اختصاص داد . شيخ حرّ عاملى نيز در رسالهء مستقل خود ، ريشهء اصل اين فتوا را غزالى دانسته و در كتاب رد صوفيه خود نيز مبحث غنا را آورده است . همچنين با مطالعهء رسالهء بسيار مهم سلوة الشيعة و قوة الشريعة از سيد محمد ميرلوحى ، عالم معارض با مجلسى اول ، در مىيابيم كه اصل بحث غنا ، با بحث صوفيه دقيقا پيوند خورده و مبارزه با غنا و آوازه خوانى و رقص [ صوفيانه 
  ] دقيقا در جهت مبارزه با تصوف بوده است . در برابر ، شاه محمد دارابى هم در رسالهء مقامات السالكين خود نشان داد كه گرايشش به حليت غنا ، بدون ترديد به علايق صوفيانه‌اش برمىگردد .\r\nآنچه شگفت است اين كه اوج اين مبارزات ، حركتى است كه برخى از علماى عرب مقيم اصفهان بر ضد محقق سبزوارى كه تمايلات عارفانه و فيلسوفانه داشت ، آغاز شد ؛ گرچه پيش از آن ، ميرلوحى ، زمينه را فراهم كرده و در آثار خود كه شرحى از آن‌ها را در\r\n\r\n\r\n","description":"","footnote":"\r\n( 1 ) . بنگريد به بحث رويارويى فقيهان و صوفيان در دورهء صفوى ، بخش مربوط به فيض .\r\n","page_name":" 708 ","page_number":204},
  {"content":"\r\n\r\nجاى ديگرى آورده‌ايم ، به جنبه‌هاى مختلف اين مبارزه ، پرداخته بود . در اينجا بر چندين رساله‌اى كه در اين باره ، از سوى موافقان و مخالفان تحريم غنا نوشته شده ، خواهيم داشت .\r\n\r\nرسالهء شيخ على عاملى در ردّ محقق سبزوارى\r\nعلىّ بن محمد بن حسن بن زين الدين ، نبيرهء شهيد ثانى و نوادهء صاحب معالم الدين ، از علماى عرب مقيم اصفهان است كه در سال 1013 متولد و به سال 1104 در گذشت و در مدرسهء ميرزا جعفر مشهد مقدس به خاك سپرده شد . « 1 » وى چند كتاب با عناوين الدر المنثور ، الدر المنظوم شرح كافى ، حاشيه شرح لمعه و نيز رساله‌اى با عنوان تنبيه الغافلين و تذكير العاقلين در تحريم غنا تأليف كرده است . « 2 » متن اين رساله به كوشش آقاى حسين شفيعى به چاپ رسيده است ؛ « 3 » گرچه بنا به مصالحى ، برخى از مطالب آن كه چندان به موضوع مربوط نبوده و در اصل ، حاوى توهين‌هاى آشكارى به محقق سبزوارى بوده ، از آن حذف شده است . صاحب روضات ، گزيدهء اين مطالب را در كتاب خود ، در ذيل شرح حال محقق سبزوارى آورده است . « 4 »\r\nشيخ على كه معاصر محقق سبزوارى بوده ، اين رساله را در رد بر نظر محقق سبزوارى ، يعنى همان‌كه در كفاية الاحكام آمده است ، نگاشته و افزون بر ردّ علمى ، مطالب زيادى در باب بىسوادى محقق سبزوارى آورده كه بسيارى از آن‌ها را نمىتوان درست دانست . « 5 »\r\nشيخ على ، موضوع رسالهء خود را بر پايهء تحريم مطلق غنا قرار داده و استثناء كردن خواندن قرآن را به شدت انكار كرده است . آنچه مهم است اين كه ، اين رساله پس از رسالهء تحريميه محقق سبزوارى نوشته شده و برخى از استدلالهاى شيخ على دربارهء حرمت مطلق غنا ، عينا در رسالهء محقق سبزوارى آمده است .\r\nشيخ على مىنويسد : فهم درست كلمات عربى ، متوقف بر آگاهى از اصطلاح از كلام عرب و معرفت جاى جاى استعمال دقيق كلمات همراه با آگاهى از دانش معانى و بيان ، حقيقت و مجاز ، مطلق و مقيد ، عام و خاص و شناخت راه جمع ميان جنبه‌هاى متنافى\r\n\r\n\r\n","description":"","footnote":"\r\n( 1 ) . در ذيل وقائع الاعوام و السنين ، ( ص 539 ) در وقايع سال 1098 از شيخ علىّ بن شيخ محمد بن شيخ حسن بن شيخ الفقهاء و المجتهدين شيخ زين الدين شهيد ثانى ، ياد كرده و مىنويسد : و شيخ مزبور - متع الله المسلمين به طول حياته و دوام بركاته - هشتاد و سه سال دارد .\r\n( 2 ) . وى شرح حالش را در كتابش : الدر المنثور ، ج 2 ، ص 238 آورده است .\r\n( 3 ) . مختارى ، همان ، دفتر اول ، صص 63 - 100\r\n( 4 ) . خوانسارى ، روضات الجنات ، ج 2 ، صص 71 - 77\r\n( 5 ) . نكته‌اى كه صاحب روضات ( ج 2 ، ص 77 ) نيز به آن تصريح كرده و برخورد شيخ على را از روى بىانصافى دانسته است .\r\n","page_name":" 709 ","page_number":205},
  {"content":"\r\n\r\nكلمات و چيزهاى ديگر است . كسى كه مجازات قرآن و سخنان افراد بليغ را بداند ، اين مطلب را به خوبى مىفهمد . اما اگر انسان عارى از كمترين آگاهىها در اين زمينه باشد ، همانند آن كه از تلاوت يك آيهء قرآن با رعايت اقل وجوه درست خوانى آن عاجز باشد يا نتواند يك عبارت عربى را بخواند يا به صورت صحيح بنويسد ، چگونه مىتواند متصدى معرفت احكام خدا از قرآن و حديث باشد ؟ كسى كه عمرى را در نماز جمعه و جماعت و نماز خود صرف كرده ، اما نمىتواند سورهء فاتحه و اذكار نماز را درست بخواند ، مردم را به تقليد از خود فرا مىخواند ، خود را برترين مردم مىداند و كسى را كه به او باور ندارد ، فاسق مىخواند .\r\nشيخ على در ادامه ، روا دانستن غناى در تلاوت قرآن را سبب تجرّى مردم دانسته و ابراز چنين فتوايى را ناشى از حب رياست و فزون كردن طرفدار دانسته است . وى محقق را متهم مىكند كه ، با اين كه سالها قائل به تحريم غنا بوده ، و شنيدن سماع صوفيان را فسق مىدانسته ، اكنون به خاطر مصالح خود و از آنجا كه مىبيند غنا ميان صوفيان شايع شده و رواج يافته ، حليّت آن را مطرح كرده و آنان نيز متقابلا در جمعه و جماعت وى حاضر مىشوند . شيخ على مىافزايد : من در اين شهر فردى غريب هستم ؛ و از جايى مىآيم كه اين مسائلى را كه در اينجا شاهد آنم ، در آنجا وجود نداشت . در اينجا مسائل خلاف دين واقعى را مىبينم كه مردم به آن روى آورده‌اند و سبب آن ، چيزى جز حب رياست نيست .\r\nزمان اقامت من در اين بلاد ، بالغ بر چهل سال است ؛ در تمام اين مدت ، كوشش كردم تا در حاشيه باشم ، اما اكنون كه مىبينم ، دين رنگ عوض كرده و ايمان عاريتى گشته ، تصميم گرفتم تا براى كسانى كه نصيحت پذيرند ، نصيحت كنم ؛ زيرا امر به معروف و نهى از منكر واجب است . اين مصادف با زمانى شد كه كسانى در تضعيف ايمان مردم و رواج عقايد فاسد تلاش مىكنند . بنا بر اين رساله‌اى نوشتم كه گمان مىكنم برخى از افراد عاقل و اهل تدبّر ، از آن بهره برند . در اين زمان كه ناقدى وجود ندارد ، و تمييز و تشخيص از ميان رفته ، برخى بر ادعاهاى خود افزوده‌اند . « 1 »\r\nوى اين مطالب را در رد بر محقق سبزوارى مىگويد كه اين زمان امام جمعهء اصفهان بوده و موقعيت بالايى داشته است .\r\nشيخ على دربارهء محقق چنين ادامه مىدهد : او ادعاى آن دارد كه افضل متقدمين و متأخرين مىباشد ؛ با اين كه مايهء علمى اين ادعا را ندارد . وى مردم را به معتقدات خود دعوت كرده و مىگويد اگر كسى مرا پيروى نكند ، فاسق است . از جمله اعتقاد به وجوب\r\n\r\n\r\n","description":"","footnote":"\r\n( 1 ) . خوانسارى ، همان ، ج 2 ، ص 73\r\n","page_name":" 710 ","page_number":206},
  {"content":"\r\n\r\nعينى نماز جمعه دارد و اين كه اگر كسى با او اين نماز را اقامه نكند ، فاسق است . در حالى كه من در حال وى كنكاش كرده دريافتم كه عارى از كمترين علومى است كه اجتهاد متوقف بر آن است . . . وضع وى به گونه‌اى است كه او حتى يك سورهء قرآن را نيز به درستى نمىتواند بخواند ؛ حتى سورهء فاتحه و جمعه را خوب نمىخواند . آن گونه كه تكبيرة الاحرام را به نصب « الله » مىخواند ؛ يعنى اين نماز ، از همان اوّل باطل است تا برسد به آخر . شيخ على كه احساس مىكند اين غيبت است ، پاسخ اين اشكال را پيشاپيش داده مىگويد ، اين براى تنبيه افراد غافل است و از باب جرح و تعديل لازم . شيخ على با بيان نمونه‌هاى ديگر ، مىافزايد :\r\nافزون بر آنچه گذشت ، به قدم عالم هم باور دارد و از فردى معتمد شنيدم كه مىگفت : او مىگويد آنچه ميان دو جلد كتاب شفاى بوعلى آمده ، حق است كه از آن جمله همين بحث قدم عالم است . اين سخن او هم براى اين ادعاى اوست تا خود را نظير فارابى و بوعلى معرفى كند . وقتى شايع شد كه او قائل به قدم عالم است ، از رأى خود برگشته قائل به حدوث عالم شد ؛ اما قائل به قدم عالم را تكفير نمىكرد . وى به نزاعى نيز كه ميان وى و محقق در مجلس عقدى صورت گرفته و هر كدام وكيل يكى از دو طرف عروس و داماد بوده‌اند ، اشاره كرده و اين كه محقق در به كار بردن درست كلماتى كه در صيغهء عقد بايد جارى بشود ، حاضر به پذيرفتن سخن حق او نشده است . نيز از مجلسى ميهمانى ياد مىكند كه طبق معمول ، بنا به اعتبار اشخاص ، اول غذا را نزد فردى كه از همه محترم‌تر است ، مىگذارند . وقتى در اين مجلس ، طعام را نزد شيخ على گذاشته‌اند ، به نظر وى ، محقق ناراحت شده ، اما نتوانسته چيزى ابراز كند و . . . !\r\nپس از آن شيخ على به بيان برخى از فتاوى محقق كه به نظر وى نادرست است پرداخته و درست يا غلط ، آن‌ها را به صورت استهزاءآميزى بيان كرده است . « 1 » صاحب روضات ، پس از اتمام اين نقلها ، با اشاره به مراتب علمى محقق ، بر خورد شيخ على را غير منصفانه دانسته است . در واقع ، بايد توجه داشت كه رقابت ميان اين دو عالم سبب شده است تا شيخ على كه خود نيز در شمار عالمان برجسته بوده ، اين چنين دربارهء عالمى ديگر تند روى كند . تنها نقل يك جمله از ولى قلى شاملو دربارهء محقق سبزوارى مىتواند روشنگر باشد كه مىنويسد :\r\n« در اين ولا ، اكثر فضلاى اصفهان بل تمام ايران و ساير بلاد جهان ، مقابلهء كتب احاديث خصوصا كلينى بر وجه تهذيب و استبصار در خدمت آن جناب مىنمايند . » « 2 »\r\nاز اين بخش رسالهء تنبيه الغافلين شيخ على كه بگذريم ، بخش اصلى رساله ، به بحث فقهى - روايى دربارهء غنا پرداخته شده و ضمن آن كوشيده است تا حرمت مطلق غنا را ،\r\n\r\n\r\n","description":"","footnote":"\r\n( 1 ) . خوانسارى ، همان ج 2 ، صص 75 - 77\r\n( 2 ) . ولى قلى شاملو ، قصص الخاقانى ، ج 2 ، ص 58\r\n","page_name":" 711 ","page_number":207},
  {"content":"\r\n\r\nبدون هر گونه شرط و قيدى ، ثابت كند . ابتدا روايات حرمت را آورده و سپس به بررسى رواياتى كه بوى جواز آن به مشام مىرسد ، پرداخته است . وى اين رساله را در ربيع الآخر سال 1087 نگاشته است .\r\nشيخ على نه تنها به محقق سبزوارى حمله كرده ، با فيض كاشانى نيز درگير شده است .\r\nصاحب روضات مىنويسد كه وى مانند همان برخوردى كه با سبزوارى داشته ، بلكه به مراتب بدتر و تندتر ، بر ضد فيض داشته و متقابلا فيض با او داشته است ؛ به طورى كه نقل شده است كه فيض او را به خاطر اين كه نسل چهارم از شهيد ثانى بوده ، به طعنه ، هضم رابع لقب مىداده است . « 1 »\r\nشيخ على در رسالهء السهام المارقه نيز دو فصل را به بحث غنا اختصاص داده و در آنجا ضمن انكار غناى در قرائت قرآن ، آن را با كار اهل فسوق و كبائر مقايسه مىكند . وى مىنويسد كه نظريهء تحليل قسمى از غنا ، از ملاحده و صوفيه‌اى مانند غزالى به اين سوى سرايت كرده است . « 2 »\r\n\r\nرسالهء شيخ حر عاملى\r\nشيخ محمد بن حسن معروف به حرّ عاملى ( 1033 - 1104 ) پس از گذراندن دوره‌هاى تحصيلى خود در جبل عامل ، به سال 1073 عازم ايران شده در مشهد اقامت گزيد و همان‌جا درگذشت . وى صاحب آثار ارجمندى است كه مشهورترين آن‌ها كتاب وسائل الشيعة الى تحصيل مسائل الشريعة و امل الامل در شرح حال علماى جبل عامل و ديگر دانشمندان شيعه است . « 3 » وى با دربار صفوى نيز رفت و شد داشت ، « 4 » و گفته شده است كه در مشهد منصب شيخ الاسلامى هم داشته است ! « 5 »\r\nشيخ حر در سال 1073 هجرى رساله‌اى دربارهء غنا نگاشت و پس از آن ، در كتابى كه با عنوان الاثنا عشرية در رد بر صوفيه تأليف كرد ، بابى را به اين مسئله اختصاص داد . همين‌طور در كتاب الفوائد الطوسية نيز فصلى را به مسألهء غنا پرداخت كه خلاصه‌اى از همين\r\n\r\n\r\n","description":"","footnote":"\r\n( 1 ) . خوانسارى ، همان ، ج 4 ، ص 391\r\n( 2 ) . مختارى ، همان ، دفتر 3 ، ص 1665\r\n( 3 ) . دربارهء او بنگريد : مقدمهء وسائل الشيعة ، چاپ مؤسسهء آل البيت عليهم السلام ؛ زراقط ، عبد المجيد ، الحر العاملى مؤرخ ثقافة و شاعرا ، صص 138 - 180\r\n( 4 ) . وى در رساله‌اى كه دربارهء استعمال توتون نگاشته ، از مذاكرهء شاه سليمان با خود دربارهء حكم توتون ياد كرده است . اين رساله ، ضمن مقالهء « آراء فقها دربارهء توتون و تنباكو در دورهء صفوى » به چاپ رسيده است .\r\n( 5 ) . فاضل ، محمود ، فهرست نسخه‌هاى خطى كتابخانه جامع گوهر شاد مشهد ، ج 4 ، ص 1885\r\n","page_name":" 712 ","page_number":208},
  {"content":"\r\n\r\nرسالهء غنائيه اوست . « 1 »\r\nرسالهء شيخ ، در حدود چهارده سال پيش از تأليف رسالهء شيخ على نگارش يافته ؛ اما به هر روى نظرش ، ناظر به نظرى است كه به نام محقق سبزوارى و فيض شهرت يافته است .\r\nالبته در اين رساله ، نامى از محقق برده نشده و تنها مطالبى از وى بدون ذكر نام آمده است .\r\nرسالهء حاضر كه تنها از آن يك نسخه بر جاى مانده ، به وسيلهء استاد رضا مختارى تصحيح و به چاپ رسيده است . « 2 » به رغم آن كه شيخ حر اين رساله را پيش از رسالهء شيخ على نوشته ، اما در رسالهء خود تصريح مىكند كه در شرح حديث معروف در باب خواندن نيكوى قرآن از مطالب « بعض المحققين من مشايخنا المعاصرين » استفاده كرده است . محقق محترم نوشته‌اند كه مقصود رسالهء السهام المارقة من اغراض الزنادقة است كه اصل همان مطلب هم ابتدا در كتاب الدر المنثور او بوده و پس از آن به صورت مستقل در اين رساله آمده است . « 3 »\r\nشيخ حر در آغاز اين رساله ، از شبهه‌اى ياد مىكند كه در اين زمان ، بر برخى از مردم غالب آمده است ( شبهة غلبت على بعض اهل الزمان ) . گروهى از آنان ، از اين شبهه نجات يافته ، اهل تقوا و ايمان گشته‌اند ؛ گروهى هم به سوى ديگر در غلطيده ، وضعيت بدى پيدا كرده‌اند . اصل شبهه ، ناشى از روايتى است كه در كتاب كلينى آمده و در آن بر صوت زيبا در خواندن قرآن تكيه شده است . شيخ حر ، دوازده دليل « 4 » براى عدم صحّت استناد به اين حديث براى غناى قرآنى اقامه كرده است . از برخى اشارات موجود در كتاب ، چنين به دست مىآيد كه به هر حال ، وى در رد كسى يا نوشته‌اى سخن مىگويد ؛ اما اين كه اين شخص به درستى چه كسى است ، دست‌كم از نقلهاى موجود روشن نمىشود . سهل است كه وى عبارتى هم از رسالهء محقق سبزوارى در تحريم غنا نقل كرده است ! « 5 » كه به احتمال اين ترديد را بيشتر مىكند كه وى رساله‌اش را در رد بر او نوشته باشد .\r\nشيخ حر ، كه از عالمان معروف ضد تصوّف است ، در ضمن دليل پنجم خود در رد ديدگاهى كه غناى قرآنى را پذيرفته ، با اشاره به حرمت مطلق غنا بدون تخصيص حرمت آن\r\n\r\n\r\n","description":"","footnote":"\r\n( 1 ) . مختارى ، رضا ، همان ، دفتر اول ، ص 105\r\n( 2 ) . همان . حق آن بود كه به دليل تقدم اين كتاب از نظر زمانى بر كتاب شيخ على ، در مجموعهء ميراث فقهى ، ابتدا رسالهء شيخ حر و سپس رسالهء شيخ على عاملى به چاپ مىرسيد . گويا تقديم و تأخر رساله‌ها بر پايهء سال درگذشت مؤلفان بوده است !\r\n( 3 ) . عاملى ، شيخ حسن ، رسالة فى الغناء ، ص 131\r\n( 4 ) . شيخ حر از مؤلفانى است كه مىكوشد تا آنجا كه ممكن است بر اساس عدد دوازده فصول و ادلهء خود را ارائه دهد . نمونه‌اى ديگر از آن در همين رسالة فى الغناء در فصل ششم آمده است . همچنين كتاب الاثنا عشرية و ابواب داخلى آن نيز شاهد بر همين تمايل است .\r\n( 5 ) . عاملى ، شيخ حر ، رسالة فى الغناء ، ص 151\r\n","page_name":" 713 ","page_number":209},
  {"content":"\r\n\r\nبه مجالس لهو و لعب مىنويسد :\r\nو هذا التخصيص مذهب بعض الملاحدة و الصوفية من المخالفين كالغزّالى و أضرابه ، فإنّه خصّه بما يعمل فى مجالس الشرب ؛ اين تخصيص اختصاص به مذهب ملاحده و صوفيه از سنّيان دارد ؛ مانند غزالى و امثال او . آنان تحريم را مختص غنايى مىدانند كه اختصاص به مجالس شرب خمر دارد . « 1 » [ و در جاى ديگر مىنويسد : 
  ] و العجب من استدلال بعض الصوفية به على اختصاص تحريم الغناء بما يقع فى مجالس الشرب تقليدا لبعض العامة . شگفت از برخى از صوفيان [ شيعه مذهب 
  ] است كه به پيروى از سنيان به اين قبيل روايات [ كه اشاره به مجالس لهو و لعب و غناى آن‌ها دارد 
  ] استناد كرده‌اند كه غنايى حرام است كه مختص مجالس شراب خوارى باشد . « 2 »\r\nوى بر اين باور است كه اين نظر آنان به ميان برخى از شيعيان كه شيطان آنان را فريب داده ، وارد شده است . « 3 » وى در فصل پنجم ، به تبيين منشأ اصلى اين شبهه پرداخته و ريشهء قضيه را خواندن غنايى اذكار و اشعار توسط برخى از منسوبان به زهد و تديّن كه متمايل به تصوّف هستند ، مىداند . اينان با تمسّك به عرف ، چنين ابراز مىكنند كه به جز آنچه كه در مجالس لهو و لعب است ، عرف ، غنايى را نمىشناسد و تنها همان را مصداق غنا مىداند . به علاوه ، بر اين باورند كه دست‌كم حكم غنا مشكوك بوده و اصل بر اباحه است . شيخ حرّ ضمن پاسخگويى به اين مطالب ، اصل اين ادعاها را برگرفته از آثار غزّالى « 4 » مىداند كه در بحث غناى كتاب احياء علوم الدين [ 2 / 300 - 306 
  ] نوعى از غناء را غناء المحبّين العارفين لأجل تهيّج الشوق و الوجد مىداند . شيخ حرّ از تأثيرپذيرى علماى شيعه از آثار سنيان سخن گفته و با اين كه انگيزهء آنان را در مرتبهء اول استفادهء علمى از آثار آنان مىداند ، بر اين باور است كه به مرور ، اين آثار روى آنان تأثير گذاشته است . وى در اين باره ، به تفصيل سخن گفته و به روايات چندى استناد كرده است . همو در فصل دهم تصريح كرده است كه وى مخالف استفادهء علمى از آثار مخالفان نيست ؛ بلكه تأثيرپذيرى از ديدگاه‌ها مورد نظر اوست . « 5 » به اعتقاد وى ، اين تأثيرپذيرى ، به ويژه در جهت تحليل نوع خاصى از غنا ، توسط\r\n\r\n\r\n","description":"","footnote":"\r\n( 1 ) . همان ، ص 129\r\n( 2 ) . همان ، ص 157\r\n( 3 ) . همان ، ص 129\r\n( 4 ) . شيخ حر پس از اين سخت به غزالى و مطالبى كه بر ضد شيعه دارد ، حمله كرده است : همان ، صص 174 - 177\r\n( 5 ) . همان ، صص 160 - 173\r\n","page_name":" 714 ","page_number":210},
  {"content":"\r\n\r\nشيعيان صوفى مسلك صورت گرفته و همين امر سبب شده است تا شيخ حر ، به اجمال ، ردّى بر صوفيان نيز داشته باشد و احاديثى را در مذمّت آنان در فصل دوازدهم رسالهء تحريم غنا بياورد . وى به ويژه به تمسخر صوفيان در رسيدن به مقام كشف و شهود اشاره كرده و از اين در شگفت است كه چگونه است كه برخى از اينان ، در وقت مكاشفه ، بطلان مذهب شيعه و روافض را كشف مىكنند . « 1 »\r\nهمان گونه كه گذشت ، شيخ حرّ ، دو فصل از كتاب الاثنا عشرية فى الرد على الصوفية را نيز به مسئله غنا اختصاص داده است . وى در آنجا نيز به ادلّهء حرمت غنا و اين كه نظريهء تحليل از آن مخالفان بوده كه به سنيان سرايت كرده ، سخن گفته و در آنجا هم از رسالهء السهام المارقة استفاده كرده است . « 2 »\r\n\r\nرسالهء محمد هادى ميرلوحى\r\nجز آنچه گذشت ، دست‌كم سه رسالهء ديگر در دورهء صفوى دربارهء غنا نوشته شد كه يكى به موازات رسالهء شيخ على و شيخ حر و دو نمونهء ديگر ، در تأييد ديدگاهى است كه به فيض و محقق سبزوارى - البته در كتاب كفايه - مربوط است .\r\nنخستين رساله از سيد محمد هادى فرزند سيد محمد ميرلوحى است كه پدرش در چندين مسئله با مجلسى اول درگير شد و در پيرامون مسألهء ابو مسلم نامه خوانى ، غنا و تصوف ، جدال‌هايى با مخالفانش داشت ؛ شرح حال وى را در نوشتار ديگرى آورده‌ايم . « 3 »\r\nسيد محمد هادى ( م 1113 ) رساله‌هاى چندى دارد كه يكى از آن‌ها همين رسالهء اعلام الأحبّاء فى حرمة الغناء فى القرآن و الدعاء است كه آن را به فارسى نگاشته و در مجموعهء ميراث فقهى غنا و موسيقى به كوشش آقاى محسن صادقى به چاپ رسيده است . « 4 » وى رسالهء خود را در سال 1087 يعنى درست سالى كه شيخ على عاملى رساله‌اش را رد بر محقق سبزوارى نگاشته ، تأليف كرده است . « 5 » وى - آن چنان كه مصحّح رساله بيان كرده ، بايد رساله‌اش را در برابر سبزوارى - يا فيض يا مجلسى اول - نوشته باشد ؛ زيرا در مقدمه\r\n\r\n\r\n","description":"","footnote":"\r\n( 1 ) . همان ، صص 182 - 183\r\n( 2 ) . مختارى ، رضا ، همان ، دفتر سوم ، صص 1683 1688\r\n( 3 ) . نوشتار « قصه‌خوانى در ايران دورهء صفوى » و نيز « رويارويى فقيهان و صوفيان در دورهء صفوى » در همين مجموعه .\r\n( 4 ) . مختارى ، همان ، دفتر اول ، صص 195 - 282 . رسالهء ديگرى از او با عنوان « رساله در نماز » كه آن را در سال 1096 در قندهار تأليف و يا از آثار شهيد ثانى ترجمه كرده در فهرست دانشگاه ج 16 ، ص 150 معرفى شده است .\r\n( 5 ) . ميرلوحى ، محمد هادى ، اعلام الاحباء ، مقدمه ، ص 191\r\n","page_name":" 715 ","page_number":211},
  {"content":"\r\n\r\nمىنويسد : در اين اوقات از برخى از دوستان . . . چنين استماع افتاد كه بعضى از افاضل تأليفى كرده و در آن بيان كرده كه غنا كردن و خوانندگى نمودن در قرآن جايز ، بلكه سنّت است » . « 1 » آنچه جالب است ، متن ادبى و زيباى اين كتاب است كه نشان از مهارت ادبى نويسنده دارد . نكتهء ديگرى كه وى بيان كرده آن است كه پدر او ، يعنى سيد محمد ميرلوحى نيز رساله‌اى در غنا داشته ، كه بسيار مختصر بوده است . « 2 » از اين رساله ، جز اشارهء فرزندش « 3 » خبرى به دست نيامده ، اما در سلوةالشيعهء او ، مطالبى دربارهء غناى صوفيان آمده است .\r\nميرلوحى به دو بحث نماز جمعه و غنا كه هر دو از مباحث جنجالى دورهء صفوى است ، توجه كرده ، آن‌ها را مصداق دو نوع از احكامى مىداند كه قسم اول - مانند نماز جمعه - در شمار مسائل خلافى است و قسم دوم يعنى حرمت غنا ، از مسائل متفق عليه مذهب اهل بيت عليهم السلام كه هر كسى بر خلاف آن فتوا دهد ، اهل بدعت است و بر « ارباب علم » است كه « در ازالهء آن سعى نمايند » . « 4 » بنا بر اين ، برخورد او با نظريهء تحليل قسمى از غنا ، برخورد با يك نظريهء اجتهادى نيست ، بلكه برخورد با بدعت است ؛ چرا كه به نظر وى ، حكم حرمت غنا اجماعى و مسلّم بوده و اساسا « حرمت غنا احتياج به دليل ندارد » ؛ « 5 » بنا بر اين هر گونه نظرى جز آن بدعت است .\r\nميرلوحى از ادلّهء قرآنى آغاز كرده و در ادامه ، احاديث حرمت غنا را كه به نظر وى دلالت بر آن دارد كه « خوانندگى كردن حرام است مطلقا » يك‌به‌يك ، متن عربى و ترجمهء فارسى آن‌ها را آورده است . به همين دليل است كه حرمت غنا ، به غير قرآن اختصاص ندارد ، بلكه « در قرآن حرمتش بيشتر » است . « 6 »\r\n\r\nرسالهء شاه محمد دارابى\r\nيكى از رساله‌هاى بسيار مفصّل و پرمطلب غنائيه كه از موضع صوفيانه و طبعا مخالفت با\r\n\r\n\r\n","description":"","footnote":"\r\n( 1 ) . همان ، ص 198\r\n( 2 ) . همان ، ص 204\r\n( 3 ) . وى در معناى لغوى غنا ، مطالبى از كتابهاى لغت آورده و فهرستى از كتاب‌هاى لغت مورد استفادهء پدرش به دست داده است كه فهرست جالب و بلندبالا و قابل تأملى است .\r\n( 4 ) . به عكس ، شاه محمد دارابى در « مقامات السالكين » كه معتقد است بحث غنا نيز مانند نماز جمعه اختلافى است و « چنان كه شخصى كه نماز جمعه را حرام مىداند ، تفسيق آن كه واجب مىداند ، نمىكند ؛ سزاوار است كه كسى كه تمام افراد غنا را حرام مىداند ، تفسيق آن كه بعض افراد ، مثل غنا در قرآن خواند و ذكر خدا ، مباح مىداند ، به طريق اولى نكند . دارابى ، مقامات السالكين ، ص 417\r\n( 5 ) . ميرلوحى ، محمد هادى ، همان ، ص 200\r\n( 6 ) . ميرلوحى ، محمد هادى ، همان ، ص 214\r\n","page_name":" 716 ","page_number":212},
  {"content":"\r\n\r\nحرمت مطلق غنا نوشته شده است ، رسالهء مقامات السالكين « 1 » از محمد بن محمد دارابى ( زنده در 1130 ) از اقطاب سلسلهء ذهبيه و از اساتيد قطب الدين نيريزى ( م 1173 ) صاحب فصل الخطاب و رسالهء طب الممالك است . وى كه مذاق صوفيانه دارد ، ضمن اين رسالهء فارسى ، با احتياط و ظرافت تمام كوشيده است تا ضمن اثبات حرمت غنا ، صوت حسن يا صداى نيكو را از دايرهء غنا خارج كند . تاريخ تأليف رساله ، بر اساس آنچه كه در خاتمهء آن آمده ، سال 1105 هجرى است ؛ روزگارى كه فشار بر صوفيان رو به فزونى بوده و بازار تكفير و تفسيق صوفيان ، رواج داشته است .\r\nوى بحث را با تحرير محل نزاع آغاز مىكند كه اصولا « غناى حرام مذموم ، كدام است و صوت حسن ممدوح به احاديث در چه مقام ؟ » مقدمه در تعريف غناست ؛ فصل اول در نقل و تحليل احاديثى است كه در حرمت غنا وارد شده ؛ و فصل دوم دربارهء احاديثى است كه « دلالت دارد بر اين كه صوت حسن ، غير غناست » . تعريفى كه وى انتخاب مىكند ، مناسب با نظر اوست : « هر صوت حسنى كه با آلات لهو و يا صوت زنى كه مرد بشنود يا شهوت‌انگيز باشد و نفس بهيمى را به حركت در آورد ، يا كلام كذب و لاطائلى باشد ، مسمّى به غناست و حرام است و هر صوت حسنى كه مقابل اين باشد . . . مسمّى به صوت حسن است نه غنا » . « 2 » بنا بر اين وى ، در تعريف غنا با برخى ديگر ، اختلاف نظر داشته و بر اين باور است كه اگر غنا بودن چيزى ثابت شود ، بىترديد حرام است : « و مؤلف را اعتقاد اين است كه غنا حرام است ، اگر چه در قرآن و ذكر و مرثيه باشد ؛ اما بالفعل ، آنچه قاريان و ذاكران مىخوانند ، غنا نيست ؛ چه در عرف آن را غنا نمىخوانند » . « 3 » طبعا خود وى گاه از زبان « فرقهء ثانيه » صوت حسن را از روى تسامح غنا مىنامد و در اختلاف نظر موجود ، مىگويد كه دو عقيده وجود دارد : نخست اعتقاد به « حرمت جميع افراد غنا » و ديگر قول مقابل آن كه غناى در « قرآن را مستحب مىدانند » . تا آنجا كه به اعتقاد خود او مربوط مىشود ، و تا اندازه‌اى از عقيدهء فرقهء ثانيه متفاوت است ، جميع افراد غنا را حرام مىداند ، اما صوت حسن را غنا نمىداند . « 4 »\r\nنخستين فصل ، ارائهء روايات حرمت غناست كه هر چند حرمت فىالجملهء آن « احتياج به\r\n\r\n\r\n","description":"","footnote":"\r\n( 1 ) . اين رساله ابتدا به كوشش آقاى اكبر ايرانى در كتاب موسيقى در سير تلاقى انديشه‌ها ( تهران ، حوزهء هنرى سازمان تبليغات اسلامى ، 1374 ) و سپس به صورت كامل‌ترى توسط آقاى سيد جعفر نبوى در ميراث فقهى غنا و موسيقى ، دفتر اول صص 299 - 496 چاپ شده كه ارجاعات ما به متن اخير است .\r\n( 2 ) . دارابى ، مقامات السالكين ، ص 323\r\n( 3 ) . همان ، ص 337\r\n( 4 ) . همان ، ص 427\r\n","page_name":" 717 ","page_number":213},
  {"content":"\r\n\r\nدليل ندارد » و اجماعى است ؛ اما مؤلف از روى تيمّن و تبرّك چند آيه و بيست و پنج حديث مىآورد . وى اشكالى به اين اجماع وارد كرده و ضمن پاسخگويى به آن ، تصريح دارد كه قائلين به قول دوم ؛ يعنى غنايى نبودن صوت حسن كه ممكن است از روى تسامح غنا هم خوانده شود ، معتقدند كه « اجماع بر حرمت غنا فىالجمله واقع است ، نه بر حرمت جميع افراد غنا » . « 1 »\r\nدارابى در آغاز فصل دوم ، با اشاره به اختلاف نظرى كه دربارهء تفسير غنا وجود دارد ، معيار را فهم عرف گرفته و مىنويسد : « اگر كسى به غلام خود بگويد كه مغنّى براى من بطلب ؛ قارى و ذاكر و مرثيه خوان را نمىطلبد ! » به نظر وى « حلّيّت صوت حسن اشهر و اقوى از آن است كه محتاج بيان باشد ، مثل حرمت غنا فىالجمله » . در ادامه ، دارابى بيست و هفت حديث را كه از زواياى مختلف در تأييد صوت حسن است ، آورده است . « 2 » بحث‌هاى وى در اطراف رواياتى كه آورده ، قابل استفاده و همراه با نقد و بررسى است ؛ در عين حال ، جهت‌گيرى او روشن است ؛ چرا كه مىكوشد تا ديدگاه فرقهء ثانيه را ثابت كند .\r\nپس از بحث از احاديث صوت حسن ، مبحثى را با عنوان تنبيه باز كرده و در آن مناظره‌اى ميان فرقهء اول و دوم كه يكى قائل به حرمت تمام مصاديق غنا و ديگرى قائل به حرمت فىالجملهء آن بوده و « بعض افراد غنا مثل غناى در قرآن و آنچه به خدا نزديك كند » را جايز مىدانند ، آورده است . ضمن اين مناظره ، بحث‌هاى حاشيه‌اى ، سندى و اصولى و اخبارى و غيره نيز آمده است . از جمله در بخشى از بحث ، به مناسبت ، اين مطلب را مىآورد كه « از بعضى از اكابر دين ، كه شك و شبهه‌اى در عدالت او نيست ، انكار بعض ضروريات دين نقل كرده‌اند » . پس از آن براى نمونه ، به انكار معاد نفس ناطقه توسط شيخ مفيد ، اعتقاد به سهو انبياء توسط شيخ صدوق ، پذيرفتن قياس نادرست توسط ابن جنيد ، انكار بداء توسط خواجه نصير و ميرداماد ، اشاره كرده است . « 3 » وى همچنين بحثى دربارهء روش قدما كه مسلك اخبارى داشتند ، و عموم احاديث را جز در صورت مخالفت صريح با اصول مذهب مىپذيرفتند ، با روش متأخرين كه معتقدند « تا تصحيح سند نكنيم نزد ما حجّيّت ندارد » را مطرح كرده و روش قدما را مىپذيرد تا بتواند به بيست و هفت روايت وارده در باب صوت حسن ، استناد كند . به علاوه كه به نظر وى ، رد كردن بيست و هفت روايت « به عنوان حكم به ضعف يا به تكلّف در تأويل ، تا آن كه حرمت غناى مطلق » ثابت\r\n\r\n\r\n","description":"","footnote":"\r\n( 1 ) . همان ، ص 359\r\n( 2 ) . همان ، ص 362\r\n( 3 ) . همان ، ص 402\r\n","page_name":" 718 ","page_number":214},
  {"content":"\r\n\r\nشود « نهايت تعسّف است » .\r\nدارابى با تأكيد بر اين كه غناى ارائهءشده در مجالس حرام ، حرام است ، مىنويسد :\r\n« مولانا محمد باقر خراسانى « 1 » - سبزوارى - و فاضل كاشى و قمى [ ؟ 
  ] و غير ايشان از فضلا . . .\r\nجمع كرده‌اند به اين وجه كه غنا دو قسم است ، حرام ، آن كه مقارن معصيتى باشد ، و حلال ، آن كه از اسباب معصيت خالى باشد ، بلكه مذكّر خدا و جنّت باشد » . « 2 »\r\nدارابى از افراط فرقهء اولى در اثبات مطلق غنا ، از اين كه اينان « قاريان قرآن به صوت حسن و ذاكران و مرثيه‌خوانان را جلّا ، بل كلّا فاسق دانند » اظهار شگفتى كرده و آن را خلاف احتياط دانسته است . حال كه سخن از احتياط شد ، بايد اين نكتهء جالب را هم از زبان دارابى گفت كه وى قائلان به احتياط را مورد انتقاد قرار داده و بر آن است كه فقيه بايد تابع دليل شرعى بوده ، تكليف را مشخص كند ، نه آن كه با احتياط « عوام را اجتناب از حلال فرمودن [ كند 
  ] كه مبادا به حرام افتند » . « 3 »\r\nبه هر روى ، به اعتقاد اين مجتهد صوفى مسلك « هرگاه آن خواندن خوش ، دل را صفا دهد و شخص را به طاعت خدا نزديك كند ، و دل را از معصيت دور كند و بهشت و حور و قصورى كه براى پرهيزكاران مهيّاست ، به ياد دهد و همچنين نعيم مقيم و جنّات نعيم كه براى اولياء الله ، حق تعالى آماده كرده و آن درجات رفيعه و مقامات شريفه به ياد دهد و سامع به سبب شوق آن به افعالى بپردازد كه موجب وصول به سعادت اخروى باشد ، شنيدن همچو آوازى ، حرام نخواهد بود ، بلكه مستحب خواهد بود . » « 4 » در ادامه به بحث شعر و شاعرى و حسن و قبح اشعار و قرائت آنان پرداخته و در نهايت به عشق و عاشقى هم رسيده و از آن نيز گفتگو كرده و به تدريج به دفاع از تصوف رسيده و به صراحت انتساب حديقة الشيعة را به مقدس اردبيلى انكار كرده ، آن را از ملا معزاى اردستانى دانسته است . « 5 » در خاتمه ، نمونه‌هايى از سماع شيخ صفى الدين اردبيلى نيز آورده و آداب سماع و سماع حلال و حرام را در انتها بحث كرده و رساله را از صورت فقهى آن خارج كرده است .\r\nحاصل كلام ، باز در انتها به صورتى مختصر اما مفيد آمده است . « 6 »\r\n\r\n\r\n","description":"","footnote":"\r\n( 1 ) . طبعا مقصود دارابى ، نظر محقق در كفايه است ، كما اين كه در جايى ديگرى از رسالهء خود ( ص 453 ) باز به كفاية الاحكام استناد مىكند .\r\n( 2 ) . دارابى ، همان ، ص 407\r\n( 3 ) . همان ، ص 441\r\n( 4 ) . همان ، ص 451\r\n( 5 ) . همان ، ص 463\r\n( 6 ) . همان ، ص 491\r\n","page_name":" 719 ","page_number":215},
  {"content":"\r\n\r\n\r\nرسالهء سيد ماجد بحرانى\r\nاين رساله ، آخرين رساله‌اى است كه توان گفت در دورهء صفوى نگاشته شده است . وى به خلاف دو همنام خود كه يكى در 1028 و ديگرى پيش از 1104 درگذشته‌اند ، « 1 » در سال 1152 زنده بوده و به نام سيد ماجد بحرانى كاشانى شناخته مىشود . رسالهء وى در مسألهء غنا ايقاظ النائمين و ايعاظ الجاهلين نام‌بردار شده و پس از وى ، مورد نقد و ايراد چندين رسالهء ديگر قرار گرفته است . وى جانب‌دار نظريهء حرمت مطلق نيست و مىكوشد تا نشان دهد كه هر صوت نيكو و غنايى كه البته در تعريف وى به هيچ روى خالى از ترجيع نيست ، حرام نيست .\r\nروش وى در بحث ، با رساله‌هاى ديگر كه نوعا به سبك اخبارى است ، متفاوت است .\r\nوى بحث را با دو اصل اصولى ، يك اصل فلسفى و پس از آن شرحى كوتاه دربارهء دانش موسيقى آغاز مىكند و نشان مىدهد كه به موازات فقه ، در حكمت و اصول نيرومند بوده و با آثارى كه در علم موسيقى نوشته شده ، آشنايى داشته است . وى پس از اشاره به تعريف علم موسيقى كه شناخت مناسبات عددى موجود در مادّهء صوت است ، يك برداشت اجتماعى نيز از تعريفى كه بر اساس داده‌هاى علم موسيقى و غنا و ارتباط آن با مراتب مختلف اصوات دارد ، مىكند و آن اين كه وقتى اين مناسبات عددى ميان اصوات ، اين چنين صداهاى نيكويى مىسازد ، مىتوان ارزش مؤالفت و وحدت ميان اعضاى جامعه را هم دريافت . به همين دليل است كه شارع مقدس بر اقامهء جمعه و جماعات تأكيد دارد تا ائتلاف ميان امت برقرار بماند . يا وقتى غيبت كردن را از زنا بدتر مىداند ، از آن روست كه الفت ميان جامعه را از ميان مىبرد . « 2 »\r\nوى در ابتدا از دشوارى موجود در اين بحث براى « الظاهرين المتفقّهة » كه تنها اكتفاى بر تعليم فروع دارند و طبعا از دانش‌هاى ديگر بىبهره‌اند ، ياد كرده و در ادامه تعريف لغوى غنا را بر اساس كتاب‌هاى لغت ارائه مىدهد كه البته معناى وسيعى دارد .\r\nپس از آن ، تحت عنوان تبصرة تاريخچه‌اى از آوازه خوانى در جاهليت و عصر نخست اسلامى ارائه كرده ، از آموزش كنيزكان براى خواندن و نواختن سخن گفته و اين كه اينان به صورت حرفه‌اى براى اين كار آماده شده ، از پگاه تا شامگاه به اين كار مىپرداختند . اين وضعيت در دورهء اموى و عباسى فزونى گرفته و مردم به پيروى از خلفا به اين كار روى\r\n\r\n\r\n","description":"","footnote":"\r\n( 1 ) . اين مطلبى است كه مصحح رساله نوشته‌اند . خاتون‌آبادى ( وقائع السنين ، ص 535 ) در ذيل حوادث سال 1090 نوشته است : فوت سيد ماجد ولد سيد محمد بحرانى قاضى اصفهان در كمال اعتبار در سال يك هزار و نود هجرى . و له من العمر چهل و سه سال تاريخ در يك هزار و نود و يك .\r\n( 2 ) . بحرانى ، سيد ماجد ، ايقاظ النائمين ، صص 511 - 512\r\n","page_name":" 720 ","page_number":216},
  {"content":"\r\n\r\nآوردند ، به طورى كه قيمت برخى از اين كنيزكان تا سه هزار دينار و بالاتر رسيد . وى داستان‌هايى از اين افراد - گويا به نقل از اغانى - آورده است . اين وضعيت سبب شد تا مفهوم لغوى غنا ، به طور خاص بر اين وضعيت اطلاق شود . بنا بر اين ، كاربرد غنا در روايات ، به معناى غناى لغوى نيست ، بلكه غناى عرفى آن زمان است كه شامل صداهاى خوشى است كه همراه با آلات موسيقى نواخته مىشده و در مجالس عيش و عشرت اجرا مىگشته است . اما آنچه در احاديث مباح دانسته شده ، غناى لغوى است . اين چيزى است كه مؤلف در اين رساله ، در صدد اثبات آن است . « 1 »\r\nتا اينجا مقدمهء كتاب بود . اكنون در مقصد اول ، مؤلف به بررسى احاديثى كه دربارهء غنا وارد شده ، پرداخته است . نخستين رواياتى كه آورده ، آن‌هاست كه به تعبير او ، اشاره به تحليل غناى لغوى دارد : امام باقر عليه السلام به ابو بصير مىفرمايد : رجّع بالقرآن فإنّ اللّه عزّ و جلّ يحبّ الصوت الحسن . و بنا به آنچه در قرب الاسناد آمده ، از امام دربارهء استفادهء از غنا در روز عيد فطر و قربان و ايام شادى سؤال مىشود ، مىفرمايد : لا بأس به ما لم يعص به .\r\nو رواياتى ديگر . به نظر وى صوت حسن بدون ترجيع نيست و هر كجا كه باشد ، نامش به لحاظ لغوى غناست و بر اساس اين احاديث حلال است . آنچه حرام است مصداق غناى عرفى - زمان صدور احاديث است - كه اسباب لهو و لعب و تهييج شهوات و غيره مىباشد .\r\nوى بسيارى از رواياتى را كه اشاره به خريدوفروش كنيزكان آوازه خوان دارد ، مؤيد همان مطلبى مىداند كه ضمن تبصره بيان كرده ، و مربوط به حرمت غناى عرفى دارد .\r\nبحرانى مقصد دوم رسالهء خود را بر اين فرض بنا كرده است كه اگر غناى واردهء در تمامى روايات ، غناى لغوى باشد ؛ در اين صورت چه مىتوان گفت .\r\nبه نظر وى ، هر معنايى كه براى غنا در نظر گرفته شود ، مىبايست در تمامى احاديث ، اعم از روايات تحريم و تحليل ، در يك مورد و معنا و در چهارچوبهء مبدأ اشتقاق اسمى و فعلى آن باشد . طبعا غناى حرام بر صوت ترجيع‌دار فرح‌انگيز اطلاق مىشود و غناى حرام بر صوت ترجيع‌دار حزن‌انگيز . در اين صورت ، چگونه مىتوان از روايات موجود ، تحريم مطلق غنا را ثابت كرد ؟ در ادامه ، به طرح چند پرسش و پاسخ دربارهء اين موضوع پرداخته است . در خاتمه با اشاره به نامهء امام كاظم عليه السلام در اين باره كه در هر مسألهء غير قطعى دينى لازم است تا قائل به آن ، از كتاب و سنت و عقل دليلى بياورد و تا وقتى نياورد ، خواص و عوام مىتوانند در آن ترديد داشته باشند ، مىنويسد : ترديدى نيست كه حرمت غنا [ به صورت مطلق 
  ] از مسائل ضرورى دين نيست و الا اختلافى در آن صورت نمىگرفت ؛ آن\r\n\r\n\r\n","description":"","footnote":"\r\n( 1 ) . بحرانى ، سيد ماجد ، همان ، ص 516\r\n","page_name":" 721 ","page_number":217},
  {"content":"\r\n\r\nهم در ميان مجتهدان برجسته . « 1 »\r\nاين رساله داراى سبكى جديد و ديدگاه تازه بوده و چندان رنگ صوفيانه ندارد . به همين دليل ، قائلان به حرمت بايد براى رد آن جديت مىكردند . به همين دليل است كه چهار رساله در رد بر رسالهء سيد ماجد بحرانى نوشته شد . « 2 » نخست رسالهء تحريم الغناء ميرزا ابراهيم اصفهانى خوزانى ( مقتول به سال 1160 ) كه مع‌الاسف ، تا كنون نسخه‌اى از آن يافت نشده است . دوم رسالة فى الغناء از محمد رسول كاشانى ، سوم رسالة فى الغناء و عظم إثمه از ملا اسماعيل خواجويى ، و چهارم ذريعة الاستغناء از ملا حبيب الله شريف كاشانى . سه رسالهء اخير در ميراث فقهى غنا و موسيقى دفتر اول چاپ شده است .\r\n\r\n\r\n","description":"","footnote":"\r\n( 1 ) . همان ، ص 531\r\n( 2 ) . همان ، مقدمه ، ص 503\r\n","page_name":" 722 ","page_number":218},
  {"content":"\r\n\r\n\r\n16 حيات فرهنگى و سياسى ايران در قرن دوازدهم هجرى\r\n\r\nدر آمد\r\nامل الآمل يكى از كتاب‌هاى استوارى است كه دربارهء شرح حال عالمان شيعه نوشته شده است . مؤلف آن ، فاضل و محدث و فقيه بزرگ شيعه ، محمد بن حسن ، معروف به شيخ حر عاملى ( رمضان 1104 ) مدوّن اثر پرارج وسائل الشيعة و آثار ديگر است . « 1 » كار شرح‌حال‌نگارى علماى شيعه از پس از معالم العلماء ابن شهرآشوب و فهرست منتجب الدين ، جز در حد علم رجال ، گرفتار ركود شده بود ، تا آن كه شيخ حر با حوصله و تلاش خود طى چندين سال اين اثر استوار را پديد آورد . او در مقدمهء كتاب خود ، به تصميمش براى نوشتن شرح حال علماى جبل عامل و ديگر عالمان دورهء اخير اشاره كرده است . وى نام اثر خود را امل الآمل فى علماء جبل عامل ، يا تذكرة المتبحرين فى علماء المتأخرين گذاشته و گفته كه نام اول مىتواند براى پارهء نخست كتاب ، و نام دوم براى پارهء دوم آن باشد ؛ چنان كه هر دو نام مىتواند براى تمامى كتاب نيز باشد . ( ص 3 ) . وى در مقدمهء هفتم كتاب ، انگيزهء تقدم شرح حال علماى جبل عامل را حبّ وطن دانسته و از اهميت نقش اين منطقه در تاريخ تشيع سخن گفته است ( 12 ، 13 ) . عالمان شيعه اين ديار به اندازه‌اى فراوان بوده‌اند كه تنها در يك تشييع جنازه ، در يكى از روستاهاى جبل عامل ، در عصر شهيد ، هفتاد مجتهد حضور داشته‌اند ( 15 ) . او علاوه بر شرح حال عالمان ، از مؤلفات آنان هم سخن گفته ، كه با توجه به تخصص شيخ حر ، از دقت برخوردار است . « 2 »\r\nبا توجه به اهميت كتاب امل الآمل در گشودن باب جديدى در شرح‌حال‌نويسى عالمان شيعه ، نوشته‌هاى ديگرى به عنوان منتخب ، تعليقه ، تتميم ، تكمله ، ذيل و جز آن بر آن كتاب نوشته شده است . فهرستى از اين آثار در مصفى المقال آمده است :\r\n\r\n\r\n","description":"","footnote":"\r\n( 1 ) . دربارهء او نك : مقدمهء كتاب وسائل الشيعة ، تحقيق مؤسسهء اهل البيت ، صص 73 - 90\r\n( 2 ) . امل الامل به كوشش استاد سيد احمد اشكورى حسينى در سال 1385 قمرى در نجف به چاپ رسيده است .\r\n","page_name":" 723 ","page_number":219},
  {"content":"\r\n\r\nتتميم امل الآمل از قزوينى\r\nحواشى امل الآمل از شيخ محمد ابراهيم تبريزى شيرازى\r\nالتعليقة على امل الآمل از علامهء مجلسى\r\nمنتخب امل الآمل از ملا محمد تقى گلپايگانى نجفى\r\nتكملة امل الآمل از سيد حسن صدر « 1 »\r\nحواشى امل الآمل از همو\r\nتتميم امل الآمل از سيد عبد العلى طباطبايى\r\nحاشية امل الآمل از همو\r\nاشتباهات الامل از ميرزا عبد اللّه افندى « 2 »\r\nتتميم امل الآمل از سيد محمد بحرانى\r\nتعليقات على امل الآمل از سيد نعمت اللّه جزائرى « 3 »\r\nملحق امل الآمل از شيخ جواد محيى الدين « 4 »\r\nالحالى و العاطل ملحق امل الآمل از دكتر عبد الرزاق محيى الدين\r\nمهذب الاقوال ( كه تتمه امل الآمل است ) از شيخ علىّ بن سعيد الحر « 5 »\r\nحاشية امل الآمل از سيد مرتضى نجفى رضوى قمى « 6 »\r\nحاشية امل الآمل از سيد مهدى بن هادى ساروى مازندرانى « 7 »\r\nالاجازة الكبيره از سيد عبد اللّه جزائرى هم حكم تكملهء امل را دارد . « 8 »\r\nاقبال عالمان دورهء اخير بر كتاب امل الآمل نشانگر ارزش و اعتبارى است كه در دانش شرح‌حال‌نويسى براى اين كتاب مطرح بوده است . « 9 »\r\n\r\n\r\n","description":"","footnote":"\r\n( 1 ) . بخش عاملىهاى اين كتاب با عنوان « تكملة امل الآمل » به كوشش سيد احمد حسينى اشكورى ، توسط كتابخانهء آية الله مرعشى چاپ شده است .\r\n( 2 ) . اين كتاب با عنوان « تعليقة على امل الآمل » به كوشش سيد احمد حسينى اشكورى چاپ شده است ، پيش از آن در متن رياض العلماء نيز به چاپ رسيده بود .\r\n( 3 ) . آقا بزرگ ، آقا بزرگ ، مصفى المقال ، ص 7 ، 11 ، 93 ، 98 ، 131 ، 232 ، 240 ، 253 ، 432 ، 483 ، به نقل از :\r\nمقدمهء امل الآمل ، صص 59 - 61\r\n( 4 ) . امين ، سيد محسن ، اعيان الشيعة ، ج 3 ، ص 41\r\n( 5 ) . آقابزرگ ، ذريعه ، ج 23 ، ص 292\r\n( 6 ) . تكملة نجوم السماء ، ص 246\r\n( 7 ) . حسينى ، سيد احمد اشكورى ، تراجم الرجال ، ج 2 ، ص 838\r\n( 8 ) . اين كتاب به كوشش آقاى سيد محمد سمامى توسط كتابخانهء آية الله مرعشى در سال 1409 قمرى به چاپ رسيده است .\r\n( 9 ) . در اين باره بنگريد : دانش‌پژوه ، فهرست نسخه‌هاى خطى كتابخانهء مركزى دانشگاه ج 2 ، ص 570\r\n","page_name":" 724 ","page_number":220},
  {"content":"\r\n\r\n\r\nتتميم امل الآمل\r\nاثرى كه اكنون بدان مىپردازيم ، تتميم امل الآمل از شيخ عبد النبى قزوينى است . كتاب مزبور شامل 137 شرح حال است كه تنها تا حرف شين پيش رفته . شرح حال كوتاه خود مؤلف در مقدمهء كتاب آمده است : او در حدود سال 1125 متولد شده ، در اصل قزوينى بوده و مدتى در يزد ، مشهد ، تبريز و عتبات به تعليم و تعلم اشتغال داشته است . وى ضمن همين كتاب از ديدارها و استفاده‌هاى علمى خود از اشخاص مختلف و نيز حضورش در شهرهاى متعدد ياد كرده است . نويسنده ، بجز اين كتاب ، از حواشى خود بر رساله‌اى از شيخ محمد بحرانى با عنوان حكم مفقود الخبر ياد كرده ، اما اثر ديگرى از وى شناخته شده نيست . ( بنگريد :\r\nمقدمه ، ص 19 ) . آخرين تاريخى كه از وى در دست است سال 1197 است كه تاريخ تقريظى است بر كتاب مشكاة المصابيح از سيد محمد مهدى بحر العلوم .\r\nمؤلف در مقدمهء كتاب ، گزارشى از پيشينهء شرح‌حال‌نويسى در ميان عالمان شيعه آورده تا آن كه به كار سترگ امل الآمل به عنوان تأليفى بديع و قوى رسيده و پس از تعريف از آن ، به دو نقص آن اشاره كرده است : يكى آن كه در كار شرح‌حال‌نويسى به تفصيل سخن نگفته ؛ دوم آن كه از برخى از معاصران خود يادى نكرده است . و پس از مطالعهء كتاب ، علاقه‌مند شده است تا ذيلى بر آن بنويسد و علاوه بر رفع آن نواقص مختصر ، شرح حال عالمانى كه در طول يك‌صد سال پس از تأليف امل الآمل ( تأليف شده به سال 1097 - تتميم در سال 1191 تأليف شده ) زندگى كرده‌اند ، بنگارد . مشوق او در اين كار سيد محمد مهدى بحر العلوم ( م 1212 ) بوده است ( مقدمه ، ص 3547 ) . بنا بر اين اغلب افراد يادشده در كتاب مربوط به قرن دوازدهم هستند . از ميان اين افراد ، معاصران مؤلف از نيمهء دوم قرن دوازدهم مىباشند .\r\nمؤلف با عباراتى مسجع - طبق سنت مرسوم شرح‌حال‌نويسى - از عالمان مورد نظر ستايش كرده و به تخصص علمى و يا ويژگىهاى آن‌ها اشاره كرده است . اين ستايشها بيشتر با اين عبارات است كه مثلا اگر شخص مورد نظر اديب است ، قزوينى چنين ستايش مىكند كه ابن العميد مىبايست نزد او زانو بزند و اگر فيلسوف است ، بايد ابن سينا و خواجه نصير زيارتش كنند و اگر مفسر است ، بايد زمخشرى و بيضاوى آثارش را مطالعه كنند !\r\nما بر پايهء اين كتاب ، كه جمعا شامل 137 شرح حال است ، كوشش كرده‌ايم تا گوشه‌اى از حيات فرهنگى - اجتماعى ايران را در قرن دوازدهم به تصوير بكشيم . روشن است كه در اين باره پيش‌فرض‌هايى داشته‌ايم ، اما كوشيده‌ايم تا تنها بر پايه آگاهىهاى داده شده در اين كتاب نتايجى را مطرح كنيم . اين نتايج محدوديت خاص خود را ، كه مهم‌ترين آن‌ها علايق\r\n\r\n","description":"","footnote":"","page_name":" 725 ","page_number":221},
  {"content":"\r\n\r\nشخصى مؤلف در گزينش اطلاعات و ارائه آن‌هاست ، دارد . بنا بر اين بايد تنها در چهار چوب اين محدوديت به نتايج داده شده نگريست ، نه بيشتر .\r\n\r\nدانش‌هاى اسلامى رايج در قرن دوازدهم\r\nقوّت برخى از دانش‌هاى اسلامى در هر دورهء تاريخى ، نشانهء علاقه‌مندى دانشمندان آن عهد به آن دانش‌هاى خاص است . پرداختن به فقه ، حديث ، فلسفه و عرفان در هر دوره با شدت و ضعف مواجه بوده ، گرچه در ميان اين چهار رشته فقه هميشه از قوت خاص خود برخوردار بوده جز آن كه همان هم گاه در برابر رشد تصوف با مشكلاتى روبرو بوده است .\r\nدر كتاب مورد بحث ، در ضمن شرح حالها و ياد از تعليم و تعلم افراد و نيز آثار آن‌ها مىتوان اهميت هريك از رشته‌هاى مذكور را دريافت ؛ با اين تذكر كه علاقهء مؤلف به فلسفه ، تأثير خاصى در نتيجه‌گيرى ما دارد .\r\nاز ميان 175 عنوان كتابى كه در متن و يا در حواشى از مؤلفان ياد شده ، نزديك به پنجاه عنوان در فلسفه است كه چند مورد آن مباحث كلامى است . اندكى بيش از همين مقدار ، عناوين كتاب‌هاى فقهى است . بقيهء عناوين در تفسير ، اخلاق ، حديث و رجال مىباشد .\r\nبرابرى كتاب‌هاى فلسفى و فقهى در اينجا ، نشانگر اهميت فراوانى است كه در حوزه‌هاى علمى شيراز ، اصفهان ، و قزوين و جاهاى ديگر به فلسفه داده شده است . مؤلف در شرح حال بسيارى از افراد ، آنان را به عنوان متخصص فلسفه و حكمت مىستايد و در مواردى هم به عنوان فقيه و حكيم .\r\nآقا ابراهيم مشهدى « معروفا بالحكمة و الكلام و الفقه » ( 55 ) و سيد ابراهيم قمى « حاذقا فى الحكمة و الكلام و الحديث و الاصول و التفسير و الفقه » ( 56 ) . ميرزا ابراهيم اصفهانى « متبحرا فى الفقه و اصوله و حاذقا فى الحكمة و فصوله » ( 57 ) . ملا اسماعيل خواجويى سى بار شفاى بوعلى را مرور كرده و در فقه و تفسير و حديث و حكمت و كلام تبحر داشته است ( 68 ) . امير اسماعيل خاتون‌آبادى رساله‌هاى متعددى در حكمت داشته است ، همين‌طور حواشى بر الهيات اشارات و شرحى بر اصول كافى ( 69 ) . سيد بشير گيلانى نيز در حكمت و فقه و اصول فقه تبحر داشته است ( 81 ) . محمد باقر همدانى نيز ذهن وقّادى در علوم حقيقيّه و معارف ذوقيه داشته است ( 86 ) . آقا محمد تقى همدانى نيز استاد كتاب‌هاى حكمت به ويژه آثار ملا صدرا بوده است ( 88 ) . مؤلف دربارهء ميرزا محمد جعفر خفاف مىگويد كه بايد محقق دوانى و بوعلى و ديگران بودند و مىديدند كه تا چه اندازه در حواشى قديمه تخصص دارد ( 93 ) . ملا جلال الدين استرآبادى نيز حاشيه‌اى بر حاشيهء قديمهء دوانى نگاشته است ( 99 ) . مؤلف از يكى از شاگردان دوانى با نام ملا جمال الدين\r\n\r\n","description":"","footnote":"","page_name":" 726 ","page_number":222},
  {"content":"\r\n\r\nمحمد شيرازى ياد مىكند كه چهل سال در اصفهان فلسفه تدريس كرده است ( 100 ) ؛ اين مربوط به قرن دهم است . ملا حمزهء گيلانى از حكماى قرن دوازدهم است كه از قوىترين استادان حكمت به شمار مىرفته است . او كتابى با عنوان تحقيق النفس و مسائلها نگاشته است ( 136 ) . حاج خليل حريجى نيز از « ارباب الذوق و الحكمةالإشراقية » بوده و مؤلف مقدارى از شرح حكمه الاشراق با حاشيهء ملا صدرا را نزد وى خوانده است ( 147 146 ) .\r\nاز نوشته‌هاى فلسفى اين دوره چنين به دست مىآيد كه شيوهء حاشيه‌نويسى همچنان رواج داشته و تأليف مستقل كمتر بوده است : حاشيهء شرح تجريد ( 100 ، 126 ، 137 ، 176 ) ؛ حاشية الحاشية القديمه ( 99 ، 100 ) ؛ حاشيهء شرح الهيات ( 69 ) ؛ حاشيهء شرح حكمه العين ( 65 ، 157 ) ؛ حاشيهء شرح المطالع ( 100 ) ؛ حاشيهء الشافى ( 161 ، 180 ) .\r\nنكته‌اى كه بر اساس اين مطالب مىتوان دريافت ، آن است كه به رغم مبارزاتى كه شمارى از علماى دورهء اخير صفوى ، بر ضد فلسفه داشته‌اند ، اين دانش ، همچنان نيروى خود را حفظ كرده است . اين قبيل مبارزه را حتى در وقف نامه‌هاى برخى از مدارس دورهء اخير صفوى مىتوان ملاحظه كرد . از جمله در وقف نامهء مدرسهء مريم بيگم كه در نزديكى چهار راه نقاشى ، در نزديكى محلهء خواجوى اصفهان قرار داشته ، آمده است :\r\nو بايد كه كتاب‌هاى علوم وهميّه ، يعنى علوم مشكوك و شبهات كه به علوم عقليه و حكمت مشهور و معروف است ، مثل شفا ، اشارات ، حكمة العين ، و امثال ذلك به شبهه دخول در مقدمات علوم دينى نخوانند . « 1 »\r\nبا اين حال ، فلسفه خوانى در آخرين دهه‌هاى دورهء صفوى در اصفهان ، هنوز نيرومند بوده و بسيارى از مدارس ، شهريه طلبه را متوقف بر خواندن حكمت مىكردند . شرحى كه على قلى جديد الاسلام در گفتگو با يك طلبه ارائه داده جالب است : فقير وقتى كه با يكى از اين ملّاهاى حكمت خوان گفتگو نمودم و خاطرنشان او كردم كه حكمت افلاطون و ارسطو به كار دين و ديندارى نمىآيد ، در جواب گفت كه ، حالا در اين زمان به قدر دانستن فن حكمت افلاطون و ارسطو ، وظيفه به هركس داده مىشود و امثال من كه به تحصيل مىآييم ، بنا بر بىبضاعتى مىخواهيم كه تحصيل علم باز تحصيل مدار گذران ما بشود و چون مىبينيم كه بناى وظيفه گرفتن و دادن و ترقى در اصفهان به دانستن حكمت است ، لهذا به\r\n\r\n\r\n","description":"","footnote":"\r\n( 1 ) . همايون فرخ ، تاريخچه كتاب و كتابخانه ، مجلهء هنر و مردم ، ش 65 ، ص 67 . در كتابى نيز كه علىّ بن شيخ حسين كربلايى از شاگردان علامهء مجلسى با عنوان « سراج السالكين » به نام مريم بيگم نگاشته ، خواسته است تا « اعتقادات فرقهء ناجيه اماميه را با اعتقادات مشهورهء مخالفان ايشان يعنى حكما و صوفيه و معتزله و اشاعره از يكديگر جدا » سازد . نسخه‌اى از آن در كتابخانهء مرعشى با شمارهء 2023 موجود است . در برگ 26 آن اشاره به شاگردى خود نزد مرحوم مجلسى كرده است .\r\n","page_name":" 727 ","page_number":223},
  {"content":"\r\n\r\nهمين حكمت افلاطون و ارسطو مشغول مىگرديم و به فقه و احاديث نمىپردازيم . « 1 »\r\nشيوهء حاشيه و شرح‌نويسى ، در مورد آثار فقهى نيز وجود دارد . حاشيه و شرح‌نويسى در قرن دوازدهم تا چهاردهم بسيار گسترده بوده است . در نيمهء دوم قرن يازدهم هجرى ، فيض كاشانى ، كتاب فقهى مفاتيح الشرائع را با نگرش جديدى نوشت كه پس از وى ، سخت مقبول شيفتگان مكتب فقهى فيض واقع شده و شروح و حواشى متعددى در اطراف آن نگاشته شد . ( براى نمونه ص 139 ) در واقع اين اثر ، يكى از كتاب‌هاى محورى فقه در اين دوره بوده و دهها شرح و حاشيه بر آن در اواخر قرن دوازدهم و قرن سيزدهم نوشته شده است . « 2 » گفتنى است كه از پس از بر آمدن وحيد بهبهانى ( م 1206 ) كه خود دو حاشيه بر اين كتاب داشت - و پسرش آقا محمد على نيز - اين مكتب به مقدار زيادى به دست فراموشى سپرده شد . براى شرح لمعه نيز كه از كتاب‌هاى درسى اين دوره بوده ، چندين حاشيه نوشته شده است ( 50 ، 92 ، 157 ، 161 ) . يك حاشيه و يك شرح هم بر مسالك نوشته شده است ( 137 ، 131 ) . در اصل پس از تأليف كشف اللثام فاضل هندى تا نيمهء دوم قرن سيزدهم كه آثارى چون جواهر نگاشته شد ، نوشته‌هاى مفصل فقهى ، كمتر ديده مىشود .\r\nدر زمينهء تفسير ، و البته اغلب در تفسير آيات خاصى از قرآن ، و در يك مورد آيات الاحكام ، چند كتاب وجود دارد . ضعف توجه به قرآن در اين دوره به دليل شدّت اخبارىگرى و اندكى بعد به خاطر اصول‌گرايى كاملا مشهود است .\r\nدر زمينهء رياضى و هيئت نيز دو - سه كتاب وجود دارد ( 78 ، 137 ) . در آغاز بحث اشاره شد كه اين نتايج تنها بر پايهء همين كتاب است .\r\n\r\nمسائل علمى بحث‌انگيز\r\nمسائل علمى بحث‌انگيز در دورهء صفوى فراوان‌اند و البته همهء آن‌ها در اين كتاب منعكس نشده است . يكى از مسائلى كه به آن اشاره شده ، مسألهء نماز جمعه است . مىدانيم كه اين مسئله از مباحث جنجالى اين دوره بوده است . آگاهى مهمى كه در اين باره آمده ، مربوط به تشكيل محفلى براى بحث دربارهء نماز جمعه است . مؤلف مىگويد كه مجلس مزبور را شيخ على خان زنگنه ، وزير اعظم شاه سليمان صفوى ، تشكيل داد . در اين محفل چند تن از علما ، از جمله محقق سبزوارى ، مولى محمد سراب و مولى محمد سعيد رودسرى شركت\r\n\r\n\r\n","description":"","footnote":"\r\n( 1 ) . متن رسالهء « رد صوفيان » او در ادامهء نوشتار برخورد فقيهان و صوفيان در دورهء صفوى در همين مجموعه چاپ كرده‌ايم .\r\n( 2 ) . آقا بزرگ ، ذريعه ، ج 2 ، ص 441 ؛ 6 ، ص 212 - 213 ؛ 4 ، ص 140 ؛ فهرست كامل شروح و حواشى اين اثر در : ناجى نصرآبادى ، محسن ، فهرست خود نوشت فيض كاشانى ، ( مشهد ، بنياد پژوهشهاى اسلامى ، 1377 ) صص 259 - 265\r\n","page_name":" 728 ","page_number":224},
  {"content":"\r\n\r\nداشتند ( 172 ) . حاصل اين جلسات و مباحثات اطراف آن و استفسارها و استفتائات انجام‌شده ، بحث را تا حد مطلوبى رشد داد . مؤلف از مباحثات ورد و ايرادهايى در اين باره ياد كرده كه ميان محمد تقى مشهدى معروف به پاچنارى ، با ملا محمد رفيع گيلانى ، مقيم مشهد ، دربارهء نماز جمعه صورت گرفته و رسائل متعددى دربارهء آن نوشته شده است ( 83 ، 161 ) .\r\nاز محمد رضا قزوينى هم رساله‌اى در حرمت اقامهء جمعه در عصر غيبت ياد شده ( 158 ) ، همچنين از سيد حسين عاملى ( 124 ) .\r\nيكى از بحث‌هاى ديگر مسألهء غنا بوده است . در اين كتاب تنها از رساله‌اى از ميرزا ابراهيم اصفهانى ياد شده كه رد بر رسالهء سيد ماجد كاشانى بوده است ( 57 ) . نام رسالهء سيد ماجد ، ايقاظ النائمين بوده است . نكته ديگر در اين باره مطلبى است كه دربارهء سيد اسماعيل خاتون‌آبادى از عالمان بلندپايهء آن عهد آمده است . مؤلف مىگويد : چنين شنيده شده كه وى در علم موسيقى ، كه دشوارترين علوم و فنون است ، بسيار تبحّر داشته و كتاب موسيقى شفاى بوعلى را در جامع سلطانى [ مسجد امام فعلى 
  ] تدريس مىكرده است ( 66 ) .\r\nبحث مربوط به حكم ناصبى ، كفر و تنجيس وى هم مطرح بوده است . اختلاف در اين بوده است كه آيا عنوان ناصبى با اهل سنت و يا حتى غير امامى مساوق است يا نه . يك گرايش افراطى فقهى ، به تنجيس مطلق غير امامى حكم داده است . رساله‌اى با عنوان الرد على مولانا حيدر على فى تنجيس غير الامامى و اخراجهم عن الاسلام از حاج محمد زكى قرميسينى - كه از قضا خود سنى بوده و سپس شيعه شده - ياد شده است ( 168 ) . دربارهء حيدر على كه قائل به تنجيس بوده و محمد زكى كه رد بر وى نگاشته ، در جاى ديگرى از همين كتاب سخن گفته شده است . ( 138 )\r\n\r\nگرايش‌هاى فكرى انحرافى\r\nدر هر دورهء تاريخى در ميان عالمان ، آموزه‌هاى خاصى رواج يافته و آنچه كه بر خلاف آن مطرح گردد ، غالبا به عنوان گرايش‌هاى انحرافى شناخته مىشود . مواردى از همين گرايش‌هاى انحرافى ، در دوره‌هاى قبل يا بعد از آن ، ممكن است به عنوان يك آموزهء رسمى مورد قبول اكثريت قرار گيرد . در قرن دوازدهم ، در ادامهء آنچه از پيش مطرح شده بود ، چند گرايش انحرافى از ديدگاه مؤلف وجود دارد . يكى از آن گرايش‌ها ، گرايش به تصوّف است كه مؤلف در چند شرح حال به آن اشاره كرده است . از جمله مىگويد : مولانا اسماعيل بروجردى كه از علماى اين عهد بوده ، به دست يكى از صوفيه گمراه شده و به صورت يك شخصيت صوفى مفرط در آمده است ( 71 ) . مير محمد رضوى شاهى از اعاظم زهاد و عبّاد بوده و به نوشته مؤلف ، ديده نشده است كه در تمام دورهء عمر خويش آنچه را كه صوفيه از\r\n\r\n","description":"","footnote":"","page_name":" 729 ","page_number":225},
  {"content":"\r\n\r\nخرافات و مصطلحات و ساخته‌ها و عقايد دارند ، ابراز كند ( 86 ) . آقا حسن لنبانى از فضلاى مشهور و صوفى بوده است . مؤلف مىگويد : زمانى در كوچه‌اى مىرفت كه كودكان بازى مىكردند . در حال ، يكى از كودكان گفت : ربّك ! در اين هنگام وجدى عظيم به او دست داد كه مدهوش شد ( 106 ) . حاج محمد رضا قزوينى از علماى قزوين بود كه از شهر ، در برابر حملهء افاغنه دفاع كرد . مؤلف مىگويد : او از شيوهء صوفيان متنفر بود ( 158 ) .\r\nاز بحث‌هاى علمى مربوط به صوفيه ، آموزهء وحدت وجود بود كه صوفيان در اعتقاد به آن متهم بودند . مولانا رجب على تبريزى از فلاسفهء بزرگ بود ، اما معتقد بود كه لفظ وجود مشترك لفظى ميان واجب و ممكن است . او در اين باره رساله‌اى نوشت كه مورد قبول سلف و خلف وى نبوده ، عقيدهء او به تعطيل محض مىانجاميده و بر اساس آن اثبات وجود ممكن نبوده است ( 150 ) . مولانا سلطان محمد قائنى هم رساله‌اى در همين زمينه داشته است . مؤلف از رسالهء مذكور با عبارت « المسائل المتداولة بين الافاضل فى الوجود » ياد مىكند ( 176 ) . محمد سعيد رودسرى نيز رساله‌اى دربارهء وحدت وجود نگاشته است ( 173 ) .\r\nانحراف فكرى ديگر از نظر علماى اين دوره ، گرايش افراطى اخبارىگرى است كه البته شمار طرفداران آن به ويژه در برخى حوزه‌هاى علمى فراوان بوده است . حاج محمد ترشيزى از محدثان صالح است ، جز آن كه اخبارى است ( 80 ) . مولانا محمد جعفر كرمانى كه نوشته‌هاى كفرآميزى نيز داشت ، از اخبارىها بود ( 97 ) . حاج محمد حسن مهتدى نيز در آغاز اخبارى بود ، اما خداوند او را به « طريقهء مستقيمه » هدايت كرد . او نوشته‌هاى آقا محمد باقر بهبهانى را خواند ( 109 ) . شيخ محمد حسن بحرانى هم از فقيهان بلندمرتبه بوده و گرچه اخبارى بوده ، اما از « اهل التحقيق و اولى التدقيق » بوده است . حاج محمد رضا قزوينى نيز با تمام تتبعى كه در كتب فقهى داشته ، تمايل اخبارى داشته است ( 157 ) . بايد توجه داشت كه در قرن دوازدهم ، گرايش اخبارى معتدل ، قوى بوده است ، گرچه در اواخر اين قرن با مقاومت سخت آقا محمد باقر مشهور به وحيد بهبهانى ( م 1206 ) ، به شدت تضعيف شده است .\r\nگرايش‌هاى انحرافى ديگرى هم مورد توجه مؤلف قرار گرفته كه البته دامنهء آن محدود است . مولانا محمد جعفر كرمانى كه گفته شده عقيدهء اخبارى داشته ، مطالبى در برخى آثارش آورده كه ظاهر آن‌ها كفر بوده است . مؤلف مجموعه‌اى از او ديده كه در آن گفته است : آوردن معجزهء قرآن چيزى نيست كه خاتميت پيغمبر ما با آن محقق شود ، بلكه ممكن بود كه يكى از كمترين رعاياى او چنين چيزى بياورد ! مؤلف مىگويد : او در كتاب تباشير خود مطالبى دارد كه ظاهر آن‌ها كفر است . به همين دليل مؤلف نه قبر او را زيارت كرده و نه\r\n\r\n","description":"","footnote":"","page_name":" 730 ","page_number":226},
  {"content":"\r\n\r\nبرايش دعا كرده است ( 96 ) . گويا محمد جعفر به مطالبى از متون دينى كه عجيب و غريب بوده تمايل داشته و در آثار خود نيز به شرح احاديث غريب مىپرداخته است ( 97 ) .\r\nگرايش به معاد روحانى نيز در شمار گرايش‌هاى انحرافى بوده است . مولانا ذو الفقار كه از شاگردان مجلسى بوده ، به مولى رفيع گيلانى ، عبارتى از كتاب الطهارة كتاب وافى فيض كاشانى را نشان داده كه معاد را به معاد روحانى تأويل كرده و ظاهر آن را كفر شمرده است ( 149 ) . مولانا رجب تبريزى هم رساله‌اى داشته كه مؤلف آن را ديده و مىگويد : او هر چه در شرع دربارهء معاد آمده ، بر صفات نفسانى و ملكات و علوم آن تأويل كرده است . مؤلف مىافزايد : اگر معناى اين تأويل چنان باشد كه حشر اجساد اثبات نشود ، كفر محض است .\r\nالبته اگر به گونه‌اى جمع كند كه به معاد روحانى و جسمانى هر دو معتقد باشد ، اشكالى ندارد ( 151 ) .\r\nمولانا حيدر على شيروانى نيز به رغم آن كه در شمار عالمان ژرفنگر بوده ، آراى مختص به خود داشته است . از جمله آن كه تمامى علما ، به جز سيد مرتضى و پدرش را لعن مىكرده است . وى به شدّت روحيهء ضد سنّى داشته و گفته شده است كه گروه حيدريه به او منسوبند . كسانى كه روزه مىگرفتند ، براى آن كه با طعام حلال افطار كنند ، اجناسى از مغازه‌داران سرقت كرده ، با آن افطار مىكردند ( 138 ) . اين گرايش‌ها ، از تبعات منفى نزاعهاى گسترده صفوى - عثمانى بوده است ؛ به طورى كه در آن سوى نيز فتواهاى شديدترى مطرح مىشده است . مؤلف يادآور شده كه شخص مزبور سنيان را كافر مىشمرده و حتى كسى را كه در اين عقيده شك كند ، كافر مىدانسته است . در برابر ، كسانى نيز متهم به داشتن گرايش‌هاى سنى شده‌اند . از جمله سيد حيدر عاملى ، از علماى ساكن مشهد مقدس بوده كه در فقه و حديث و تفسير دانشى وافر داشته است . او در نزد عامهء مردم متهم به تسنن بوده است .\r\nمؤلف مىگويد : وى همراه او در سفر بوده و چيزى كه نشانگر چنين گرايشى در او باشد ، نديده است . يك‌بار در سفرى به سارى ، صحبت شد كه فلان عالم ، به دليل روايت « قلم و دوات » در ماجراى رحلت رسول اكرم صلى الله عليه و آله حكم كفر نسبت به كسى داده كه با دستور رسول خدا صلى الله عليه و آله مخالفت مىكرده است ؛ اما سيد حيدر عاملى گفته است كه آن ماجرا دليل كفر آن شخص نيست . يك‌بار نيز در استراباد شخصى از او مسأله‌اى پرسيد كه موافق مذهب ابو حنيفه فتوا داد . مؤلف مىگويد : صرف موافقت دليل بر تسنن او نيست ( 140 ) . مؤلف از مولانا محمد حسين كاشفى ياد كرده كه او از فضلاى ماست ، گرچه معاشرت با اهل سنت دارد ( 129 ) .\r\n\r\n","description":"","footnote":"","page_name":" 731 ","page_number":227},
  {"content":"\r\n\r\n\r\nعالمان و پادشاهان\r\nاز زمانى كه دولت صفوى برپا شد و علماى شيعه در قدرت سياسى - دينى جديد سهيم شدند ، هماره برخورد ميان عالمان و پادشاها از اهميت خاصى برخوردار بوده است .\r\nنخست از آن روى كه در فكر سياسى شيعه ، زمينهء شركت علما در سياست فراهم بوده و حكومت جديد مىبايست و لو به صورت محدود ، آن را مىپذيرفت و طبعا پس از پذيرش تعارضاتى پديد مىآمد . دوم آن كه تمايل شاهان به طور طبيعى به دنيا دارى و تمايل علما متمايل به سمت آخرت‌گرايى بود كه اين تفاوت دشوارىهايى را در مواضع كلى آنان پديد مىآورد . برخى از عالمان زاهد ، به طور اصولى از سياست نزديك شدن با شاهان پرهيز مىكردند . افزون بر آنچه گذشت ، عمل كردن يا نكردن به احكام شرع از سوى شاهان ، هماره مطمح نظر علما بوده است . اين نيز عاملى در برخوردها و مناسبات علما با شاهان بود . اين سه نكته سبب شد تا اين برخوردها اهميت يابد . پيش از اين ، در دورهء حكومت خلفا و شاهان دنياى اسلام هم ، اين مسئله اهميت خاص خود را داشته است . ابو حامد محمد بن محمد غزالى ( 450 - 505 ) كتابى با عنوان مقامات العلماء بين يدى الخلفاء و الامراء نگاشته كه شامل داستان‌هايى در اين باره مىباشد . در كتاب مورد نظر ما نيز مطالبى در اين باره آمده است .\r\nقزوينى در تتميم از يك‌سو برخوردهاى زهد گونه و غير دوستانه و از طرف ديگر روابط دوستانهء علما با شاهان را منعكس كرده است . دربارهء زندگى ميرزا ابراهيم ، فرزند ملا صدرا كه رساله‌اى در تفسير آية الكرسى نگاشته ، مىگويد ، بر من روشن شد كه شيوهء او با شيوهء پدرش متفاوت بود ؛ زيرا پدرش اعتقادى به شاهان نداشت و رفتن نزد آنان را بر خويش روا نمىشمرد ، اما او بر خلاف پدر ، رساله‌اى تأليف كرد و آن را تحفهء شاه زمان خويش كرد ( 52 ) .\r\nدربارهء اسماعيل خاتون‌آبادى و زهد او مطالبى آمده و از جمله گفته شده است كه اشرف افغان نزد او آمد ؛ اما خاتون‌آبادى در برابر وى از جاى برنخاست . سلطان ، پايين‌تر از او نشست و پس از يك ساعت رفت ( 66 ) . محمد باقر خاتون‌آبادى نزد شاه سلطان حسين صفوى موفقيتى و الا داشت . شاه او را معلم فرزندانش كرد . عظمت او به حدى بود كه وزير اعظم در حضور او جز با اجازهء او دخانيات مصرف نمىكرد . مؤلف از يكى از استادانش نقل مىكند كه زمانى به خاطر « قرب او نزد سلطان » خواسته بود تا نزد وى شرح اشارات بخواند ! ( 77 - 78 ) . معلوم مىشود كه رفتن به درس كسانى ، به دليل موقعيت آنان هم مىتوانسته باشد . ميرزا محمد جعفر خفّاف از فيلسوفان اين عهد ، مصاحب وزير اعظم بوده است . وقتى آن‌ها با يكديگر سواره ، حركت مىكردند ، وزير همراه او تا در خانه‌اش مىرفت\r\n\r\n","description":"","footnote":"","page_name":" 732 ","page_number":228},
  {"content":"\r\n\r\nو همهء اميران ، با هر موقعيتى ، همراه وزير به خانهء او مىرفتند و تا هر كجا پياده مىرفت ، آنان نيز چنين مىكردند . ( 94 ) .\r\nمحمد حسين ، نوهء دخترى علامهء مجلسى ، وزير مريم بيگم ، عمهء شاه بود و بعد از تسلط افاغنه مورد آزار آنان قرار گرفت . نادر ، كه به گفتهء مؤلف در آغاز ، ضديت شديدى با تسنن داشت ، از او خواست تا دربارهء جنگ با عثمانى فتوايى بنويسد ، اما او حاضر به اين كار نشد ؛ او را تهديد به تبعيد كردند ؛ بازهم نپذيرفت . البته نادر او را تحمّل كرد ( 126 - 127 ) .\r\nآقا حسين تاج در شمار عالمان زاهد بود . فراوان از او خواسته شد تا مناصبى همچون صدارت و امثال آن را بپذيرد ، اما نپذيرفت ( 127 ) . شاه سليمان صفوى مايل به ديدن او شد ، اما او نپذيرفت . شيخ على خان وزير به شاه گفت : آقا حسين هر پنجشنبه به باغ هزار جريب مىرود . يك روز پنجشنبه شاه را خبر كردند و او نزد وى رفت . در آنجا ملاقات كرده و تا ظهر قدم زنان با يكديگر سخن مىگفتند . وقتى حرارت آفتاب زياد شد ، شاه لباده او را گرفته تا دم در بر سر خود انداخت . در آنجا آقا حسين لباده خويش را گرفت و وقتى شاه گفت : شاهان عالم افتخار مىكنند كه چيزى كه من خود را در آن پيچيده‌ام بگيرند و من اكنون مىخواهم اين را از تو بگيرم ، آقا حسين گفت كه اين فايدهء دينى و دنيايى براى او ندارد . چون بقال سر محل با پول جنس به او مىدهد نه با اين كه شاه لبادهء تو را ( براى تبرك ) گرفته است ( 128 ) . مؤلف نظير اين حكايت را براى مولى رجب على تبريزى با شاه سليمان نقل كرده است ( 151 - 150 ) .\r\nآقا حسين مشهدى در كنار نادر بود ؛ وقتى مشاهده كرد كه او در ظروف طلا غذا مىخورد ، غذا را بر روى نان ريخت و خورد . وقتى نادر فهميد ، بر او خشم كرده قصد كشتنش را كرد . در نوبت بعد كسى آقا حسين را خبر كرد و او ديگر چنين نكرد و نادر نيز از اين كه تصميم به قتلش گرفته ، پشيمان شد ( 129 ) . سيد حيدر عاملى در مشهد بود كه نادر به آن شهر آمد . همهء مردم به استقبال رفتند ، اما او كه قاضى نادر هم بود ، به استقبال نرفت . نادر حكم تبعيد او را داد . او پياده از شهر رفت تا بعدا خانواده‌اش به او ملحق شوند . نادر از حكم خويش پشيمان شد و گفت تا او را بازگرداندند ( 141 ) .\r\nمحمد رفيع گيلانى چهل سال در مشهد مىزيست . به گفتهء مؤلف همهء فراعنه و جبابره‌اى كه در مشهد بودند به او احترام مىگذاشتند ، حتى نادر با كمال خباثت و فرزندش رضا قلى نيز چنين مىكردند ( 160 ) .\r\n\r\nموقعيت ادارى علما\r\nعالمان شيعه در تمام دورهء صفوى جداى از كارهاى علمى خويش ، سمتهاى ادارى فراوانى\r\n\r\n","description":"","footnote":"","page_name":" 733 ","page_number":229},
  {"content":"\r\n\r\nدر امور قضايى و صدارت داشته و زير عناوين مختلفى چون شيخ الاسلام ، صدر ، ملاباشى ، قاضى و جز آن‌ها وظايفى را عهده‌دار بوده‌اند . مؤلف در اين ارتباط مقيد است تا اگر عالمى سمتى در حكومت صفوى يا دورهء نادرى داشته ، بيان كند . ميرزا ابراهيم بن ميرزا غياث الدين اصفهانى ، قاضى اصفهان بوده و بعد از آن قاضى عسكر دولت نادرى ( 57 ) .\r\nمولانا اسماعيل تبريزى از علماى تبريز و شيخ الاسلام آنجا بوده است ( 69 ) . دربارهء او آمده است كه در اجراى احكام شرعى و امر به معروف و نهى از منكر نهايت كوشش را داشته است . گفته شده است كه وى مرد ثروتمندى را به اداى زكات و حج فرمان داد ، اما او زير بار نرفت ؛ آن وقت بود كه شيخ به غلامانش گفت تا او را كتك زدند . وى در كار رسيدگى به فقرا نيز بسيار كوشا بوده است ( 70 ) .\r\nمولانا افضل الدين تركه نيز قاضى عسكر شاه طهماسب اول بوده است ( 71 ) . ميرزا محمد باقر خليفهء سلطانى از صدور زمان شاه سلطان حسين صفوى بوده است ( 79 ) . آقا محمد باقر همدانى شيخ الاسلام [ همدان 
  ] ( 80 ) و شيخ محمد جعفر كمره‌اى قاضى و شيخ الاسلام اصفهان بوده است . او در آغاز از گرفتن مناصب حكومتى پرهيز مىكرده ، اما تقدير آن بوده كه قاضى شود . مؤلف او را به دليل رعايت حق ستايش مىكند ( 90 - 91 ) .\r\nملا حسن گيلانى « حكومت شرع » گيلان را تا پايان عمر عهده‌دار بوده است . دربارهء وى گفته شده است كه همه قضات آن ناحيه از او پيروى مىكرده‌اند . وى حكايتى نيز دربارهء شدّت او در كار قضاوت به حق آورده است ( 103 - 105 ) .\r\nسيد حسين عاملى ، مفتى شاه طهماسب صفوى ، و شيخ الاسلام اردبيل بوده است ( 123 ) . محمد حسين اصفهانى ، نوادهء دخترى مرحوم مجلسى امام جمعه اصفهان بوده و به اصرار ، شيخ الاسلامى اصفهان را پذيرفته است ( 125 - 126 ) . آقا حسين بن آقا ابراهيم مشهدى ، شيخ الاسلام نادر شاه بوده است . نادر او را به شهرهاى مختلف مىفرستاد تا شيخ‌الاسلام‌ها و قضات آن‌ها را معين كند ( 129 ) . ميرزا محمد حسين ، مشهور به پير ، قاضى عسكر نادر شاه بوده و سپس به دستور نادر شاه كشته شده است ( 129 - 130 ) . مولانا حسين على گيلانى ، شيخ الاسلام رشت بوده است ( 135 ) . آقا حسين نوادهء محقق سبزوارى ، چهل سال شيخ الاسلام اصفهان بوده و حكومت شرع داشته است . در تمام اين مدت از وى فتواى مغشوش ديده نشده است ( 153 ) .\r\nمولانا رفيع اصفهانى بيدآبادى امام جمعه اصفهان بوده است ( 162 ) . محمد رفيع يزدى شيخ الاسلام يزد بوده است ( 163 ) . حاج محمد كرمانشاهى از پدر و مادرى سنى به دنيا آمد ، اما بعدها شيعه و شيخ الاسلام كرمانشاه شد . نادر شاه او را قاضى عسكر كرد و بعدها با سعايت شخصى به دست نادر شاه كشته شد ( 166 - 167 ) . مولانا محمد سعيد رودسرى\r\n\r\n","description":"","footnote":"","page_name":" 734 ","page_number":230},
  {"content":"\r\n\r\nحاكم شرع كرمانشاه بوده و در امر به معروف و نهى از منكر اصرار داشته است . يك‌بار ، يكى از نزديكان سيف الدين خان ، حاكم شهر را كه آلات ملاهى مىفروخت ، مورد توبيخ قرار داد و وسايل او را گرفته و شكست ؛ وقتى حاكم به او اعتراض كرد ، شيخ گفت : شاه حكومت عرف را به تو داده و حكومت شرع را به من ، همين‌طور كه حكم تو بايد اجرا شود ، حكم من هم بايد اجرا شود . مقتضاى نهى از منكر من شكستن آلات ملاهى است ، در دست هر كسى كه مىخواهد باشد ؛ اگر مايل هستى نزد شاه برويم و ببينيم كه چه بايد كرد .\r\nسيف الدين جرأت مخالفت با وى را نكرد ( 174 ) .\r\nمولانا محمد زكى اصفهانى ، شيخ الاسلام اصفهان بوده است ( 178 ) . مولانا محمد شفيع گيلانى ، حاكم شرع و شيخ الاسلام رشت و شيراز بوده است ( 184 ) .\r\nيكى از عناوينى كه مؤلف چند بار از آن ياد كرده ، عنوان رئيس العلماء است كه در مصادر ديگر كمتر به چشم مىخورد . دربارهء مولى حسن بن ملا عبد الله تسترى آمده كه در زمان خود رئيس العلماء بوده است ( 106 ) . آقا حسن علىّ بن آقا جمال خوانسارى كه همراه شاه طهماسب دوم از محاصرهء اصفهان گريخت ، رئيس العلماء بوده است ( 107 ) . دربارهء ملا محمد حسين تبريزى ، آخرين ملاباشى شاه سلطان حسين صفوى ، هم آمده است كه در دولت او رئيس العلماء بوده است ( 119 ) . آقا محمد شريف مشهدى اول حاكم شرع و شيخ الاسلام نصب شده و سپس در زمان محمد ابدالى ، حاكم عرف شده و در هر حال ، آمر به معروف و ناهى از منكر بوده است ( 178 ) .\r\n\r\nعالمان شهرهاى مختلف\r\nسنّت قديمى در شناسايى عالمان چنين بود كه عنوان شهر آنان را به نام آن‌ها مىافزودند و از اين رهگذر بيشتر عالمان لقب شهرى داشتند . اين امر نه تنها در زمان حيات آنان براى شناخت افراد ، يك مشخصه بوده ، بلكه پس از در گذشت آن‌ها هم كمك زيادى به شناخت محل زيست آن‌ها و طبعا يافتن آگاهىهاى ديگر مربوط به آن‌ها در حوزهء زيستى و تربيتى آن‌ها مىشده است . متأسفانه از زمانى كه مسألهء نام و نام خانوادگى به شكل كنونى در آمد ، به تدريج آن سنت فراموش شد . در حال حاضر ، اگر نام فردى بر روى كتابى ديده شود ، هيچ پسوند شهرى ندارد تا بتوان از آن طريق براى دريافت زندگى او جستجويى كرد . مؤلف كتاب مورد بحث جز در مورد حدود ده نفر ، لقب شهرى افراد را ياد كرده و از اين طريق به ما كمك كرده است تا بتوانيم نسبت عالمانى را كه در اين كتاب آمده‌اند به شهرهاى مختلف ، دريابيم .\r\nالبته بايد دانست كه بسيارى به نام محل تولد خويش شهرت دارند ، اما در شهرى ديگر\r\n\r\n","description":"","footnote":"","page_name":" 735 ","page_number":231},
  {"content":"\r\n\r\nدرس خوانده يا حتى تا پايان عمر در آنجا باقى مانده‌اند . در اينجا فهرست اجمالى شهرها را با شمارهء شرح حال مىآوريم .\r\nاصفهانى : 7 ( خوزانى ) « 1 » ، 11 ، 12 ، 18 ، 20 ، 29 ، 78 ( خاتون‌آبادى ) ، 27 ، 37\r\n( شمس‌آبادى ) ، 48 ، 55 ، 73 ، ( لنبانى ) 85 ، 122 ( بيدآبادى ) ، 125 .\r\nقزوينى : 1 ، 10 ، 17 ، 25 ، 59 ، 76 ، 77 ، ( درباغى ) 83 .\r\nشيرازى : 3 ، 16 ، ( خفرى ) ، 34 ، 53 ، 81 ، ( شيرازى اصفهانى ) 105 ، 123 .\r\nمشهدى : 5 ، 26 ، 38 ( پاچنارى ) ، 41 ، 71 ، 80 ، 127 ، 132 .\r\nتبريزى : 21 ، 72 ، 101 ، 106 ، 110 ، 115 ، 117 ، 134 .\r\nگيلانى رشتى : 36 ، 54 ، 89 ، 90 ، 102 ، 111 ، 128 ، ( ساكن اصفهان ) 184 .\r\nيزدى : 30 ، 35 ، 87 ( جفروئى ) 95 ، 99 ، 114 ، 116 ، 121 .\r\nعاملى : 14 ، 65 ، 71 ، 75 ، 93 ، 95 .\r\nخوانسارى : 57 ، 84 ، 86 ، 107 ، 128 .\r\nقائنى : 8 ، 23 ، 96 ( قائنى اصفهانى ) 129 .\r\nبحرانى : 63 ، 66 ، 70 .\r\nمازندرانى : 19 ، 28 ، 104 .\r\nاز پسوندهاى شهرى شمارى ديگر از شهرها نيز يكى دو بار ياد شده كه ياد از آن‌ها چندان ضرورتى ندارد . بايد توجه داشت كه مؤلف چندى در تبريز و يزد بوده و همين‌طور در مشهد . اين مسئله در ياد كرد از علماى اين شهرها تأثير خاصى داشته است . او از عراق عرب ياد كرده ؛ از جمله از دو عالم با عنوان « الكاظماوى » ( 19 ، 133 ) . همچنين از سكونت موقت يا دائمى علما در نجف ياد كرده كه نشانهء اهميت نجف در آن دوره است ( 88 ، 98 ، 111 ) . با اين حال مؤلف تصريح مىكند كه اصفهان بزرگ‌ترين شهر عجم در قرن دوازدهم بوده است ( 78 ) .\r\n\r\nبرخى از رخدادها و نكته‌ها\r\nبه تناسب درگير شدن برخى از علما در برخى رخدادها ، اشاراتى به اين حوادث صورت گرفته است . مىدانيم كه منبع منحصر برخى از رخدادها ، كتاب‌هاى شرح حال است . در اين كتاب مختصر نيز چند مورد از اين حوادث يا گوشه‌هايى از آن‌ها آمده كه قابل توجه است .\r\nاز آن جمله به محاصرهء اصفهان در جريان فتنهء افغان در سال 1134 - 1135 اشاره شده است ؛ حوادثى كه منجر به سقوط صفويه و از بين رفتن سلسله‌اى شد كه حدود 230 سال\r\n\r\n\r\n","description":"","footnote":"\r\n( 1 ) . مواردى كه در پرانتز آمده مربوط به لقبهاى محلى است بر گرفته از محلات داخلى شهر يادشده .\r\n","page_name":" 736 ","page_number":232},
  {"content":"\r\n\r\nقدرتمندانه بر ايران حكومت مىكرد .\r\nدر شرح حال مير آصف قزوينى آمده كه همراه با جمعى دوستانش در جريان محاصرهء اصفهان ، قدرى گوشت خر با قيمت گزافى به دست آوردند ، سپس آن را پختند و سهم افراد را به طور مساوى دادند . مير آصف سهم خود را پس از دادن سهم همهء افراد برداشت و اين چنين ايثار كرد ! ( 49 ) . محمد حسين بن محمد صالح اصفهانى ، كه شيخ الاسلام اصفهان بوده ، به دست افغانها به اسارت در آمد . آنان وى را آزار و اذيت كردند تا اموالش را از چنگش بدر آورند . اين حادثه در پيدايش روحيهء آخرت‌گرايى در او مؤثر بوده ، چنان كه خود محمد حسين نيز به اين تأثير در خود اعتراف داشته است ( 126 ) . آقا خليل قائنى اصفهانى نيز پس از در گذشت آقا جمال خوانسارى ( 1122 ) از علماى مورد مراجعه بوده تا آن كه به گفتهء مؤلف آن مصيبت وحشتناك ، يعنى حملهء افغان‌ها ، صورت گرفت ؛ به طورى كه نه تنها اصفهان ، بلكه تمامى ايران تخريب شد ؛ آن چنان كه مىتوان گفت :\r\n صبا دامن‌كشان بر وى گذر كرد * اساس كلبه‌اش زير و زبر كرد \r\n چنان زد بر بساطش پشت‌پايى * كه هر خاشاك آن افكند جايى \r\nپس از پايان محاصره ، او از اصفهان رهايى يافت و به قزوين رفت و در آنجا به كار امر به معروف و نهى از منكر پرداخت . قبل از ورود وى به قزوين ، خوردن مشروب ، چون خوردن آب آسان بود ، همين‌طور قبايح ديگر . اما پس از ورود وى ، همه اين زشتىها از بين ميان رفت . ( 144 )\r\nحاج محمد رضا قزوينى هم از علمايى است كه فتواى به وجوب دفاع در برابر حمله افاغنه داد و اين زمانى بود كه براى بار دوم به قزوين حمله كردند . او عدهء زيادى از مؤمنين را گرد آورد و در ناحيه ديال‌آباد به سراغ افاغنه رفت . در اين درگيرى او و شمارى از همراهانش به شهادت رسيدند ( 157 ) دربارهء مقاومت علما در برابر افاغنه ، اين آگاهى بسيار دقيق و منحصر به فرد است . يكى از عالمان درگير در فتنهء افغان ، محمد حسين تبريزى ، ملاباشى دورهء آخر سلطنت شاه سلطان حسين صفوى است . مؤلف به رغم ستايش از علم وى و اين كه كتاب شافى سيد مرتضى را سه بار تدريس كرده ، او را متهم به دنيا دارى مىكند ( 120 ) .\r\nيك تفاوت عمدهء ميان مراكز علمى عراق و ايران آن بود كه عراق نوعا محل تحصيل و درس بود ، اما عالمانى كه در ديار عجم زندگى مىكردند از موقعيت بالايى برخوردار بودند .\r\nمؤلف در مورد آقا محمد باقر بهبهانى و اقامت او در بلاد عرب مىگويد : اگر او را به عراق عجم و خراسان و شيراز و اصفهان مىآمد ، مردم وى را بر تخم چشم خويش گذاشته ، امامتش را پذيرفته و نقود و جواهر و درهم و دينار خود را بر پاى او مىريختند . مؤلف او را\r\n\r\n","description":"","footnote":"","page_name":" 737 ","page_number":233},
  {"content":"\r\n\r\nدر سال 1175 در حالى كه به سفر حج مشرف مىشده ديده است ( 74 - 45 ) . مؤلف اشاره به آمدن تاجران ازبكى به كرمانشاه كرده و اين كه يكى از آنان دربارهء مباحث شيعه و سنى با مردم بحث مىكرده و يك‌بار هم با يكى از عالمان ( 168 - 169 ) .\r\nدربارهء زندگى اشخاص نيز گاهى نكات جالبى دارد . از سيد حسن بن محمد ابراهيم حسينى ياد شده كه از سر زهد تا پايان عمر پولى در دست نگرفت و خرج و دخلش در دست برادرش بود . در شب زفاف از همسرش اصول دين پرسيد . همسرش به او گفت كه وى خود را براى شب زفاف آماده كرده ، نه شب اول قبر ( 109 ) . از فتنه‌اى در شيراز در اواخر عهد نادر شاه ياد شده كه در آن تقى خان شيرازى سر به شورش گذاشته و حاكمى كه نادر تعين كرده بود بر او غلبه يافت ( 154 ) .\r\nاز مجلس درس آقا محمد رضا فرزند آقا حسين خوانسارى ، ياد شده كه دويست تا سيصد طلبه ، هر روز در درس او حاضر مىشدند ( 156 ) . از كتابخانه ميرزا ابراهيم پسر ملا صدرا ياد شده كه 1500 كتاب داشته كه بر بيشتر آن‌ها حاشيه نوشته بوده است . وى بيش از هفتاد كتاب براى خود استنساخ كرده بوده است ( 53 ) . از آقا محمد حسين لنبانى ياد شده كه سيد على خان گفته است كه وى صحيفه او را سرقت علمى كرده است ، اما مؤلف مقام او را برتر ازاين‌گونه نسبتها مىداند ( 121 - 122 ) . از سيد احمد خاتون‌آبادى ياد مىكند كه در دادن فتوا بسيار محتاط بوده است ( 60 ) .\r\nمحمد تقى مشهدى ، شاگرد رفيع همدانى آن چنان اعتبارى نزد استاد خود داشت كه استفتائاتى را كه نزد استاد مىفرستادند تا جوابش را بنويسد ، شاگرد جواب را مىنوشت و استاد صرفا آن را مهر مىكرد ( 87 ) . زمانى نيز كه شيخ محمد حسين بحرانى به نجف رفت ، سيد صدر الدين محمد ، كه عالم آن ديار بود ، با حضور او از دادن فتوا خوددارى مىكرد و مسائل را به او ارجاع مىداد ( 118 ) . شيخ زين الدين كاظماوى هم مفتى عراق بود ، اما نه چون ديگر مشايخ عرب كه وقتى فهمشان به چيزى نمىرسيد ، آن را انكار كرده و كفر مىشمردند !\r\n\r\n","description":"","footnote":"","page_name":" 738 ","page_number":234},
  {"content":"\r\n\r\n\r\n17 اشاراتى در باب كتاب و كتابخانه در دورهء صفوى با گزارشى از كتابخانهء شخصى فاضل هندى\r\n\r\nوضع كتاب و كتابخانه در دورهء صفوى\r\nداستان كتاب در دورهء صفوى ، داستانى است از يك‌سو قابل ستايش و از سوى ديگر همراه با تأسف و تأثر . در اين دورهء با شكوه ، در شهرهاى اصفهان ، مشهد ، تبريز ، قزوين و بسيارى از نقاط ديگر ، هزاران كاتب به استنساخ كتاب مشغول بوده و آثار مكتوب را براى استفادهء خود يا به درخواست ديگران كتابت مىكردند . كاتب ، كتاب را استنساخ مىكرد ؛ پس از آن كتاب استنساخ‌شده به كتابخانهء شخصى يك عالم يا وزير يا شاه يا كتابخانهء مدرسه‌اى منتقل مىشد . ممكن بود عالمى كتابى را خود استنساخ كند ، چنان كه ممكن بود با دادن پول به ديگرى ، كار استنساخ را به او واگذارد . نسخه‌هاى تهيه شده ، به دليل آن كه محدود بود ، هر لحظه در معرض اتلاف قرار داشت و اصولا توليد كتاب در دورهء صفوى به گونه‌اى بود كه كتاب به راحتى نمىتوانست در اختيار همه قرار گيرد ، درست همان‌طوركه پس از توليد به راحتى در معرض تلف قرار داشت . اين وضعيت ، مانعى بر سر راه ترقى و رشد فرهنگ در اين دوره محسوب مىشد .\r\nافزون بر اين ، دورهء صفوى از اين زاويه ، ميراث نابسامان دورهء تيمورى به بعد تاريخ ايران را در اختيار دارد . دورانى كه اوّلا : تنها و تنها به كتاب‌هاى ادبى اعتنا مىشد ، ثانيا :\r\nتصوف مانع مهمى بر سر راه رشد كتاب‌نويسى و كتابخوانى بود و كمتر مدرسهء قابل اعتنايى در ايران وجود داشت . در حال حاضر ، هر محققى مىتواند نوع آثار كتابت شده در فاصلهء قرن هشتم تا نهم ايران را ببيند و بفهمد كه دامنهء كار تا چه اندازه محدود بوده و تا كجا نوع رشته‌هاى علمى دچار انحطاط و ضعف بوده است . آثار مخطوط بر جاى مانده در برخى از كتابخانه‌هاى كشورهاى آسياى ميانه ، و نيز نسخه‌هاى قرن هشتم و نهم موجود در كتابخانه‌هاى ايران كه در اين حوزه كتابت شده ، گواه چنين نگرشى در كتاب‌نويسى و طبعا دانش‌اندوزى آن دوران است .\r\nپيدايش دولت صفوى و نفوذ علما در اين دوره ، رويكرد تازه‌اى را نسبت به\r\n\r\n","description":"","footnote":"","page_name":" 739 ","page_number":235},
  {"content":"\r\n\r\nدانش‌اندوزى و كتاب در جامعه ايجاد كرد . در اين دوره بسيارى از آثار شيعى از عراق ، جبل عامل ، بحرين و حتى هند « 1 » به ايران انتقال يافت و تحول جديدى در برخى از دانش‌ها بوجود آمد . با اين حال ، كار از حد استنساخ كتاب فراتر نرفت . استنساخ كتاب‌ها در اين عهد ، به ويژه در اصفهان ، در حد شگفت‌آورى گسترده بود ؛ چنان كه آثار بر جاى مانده نشان مىدهد كه چه مقدار انرژى در اين راه صرف شده است . با اين حال ، على رغم آن كه در آن دوران ، در اروپا نوع كتاب‌ها به چاپ مىرسيد - يا به اصطلاح دورهء صفوى به قالب زده مىشد - و حتى برخى از متون چاپى كتاب مقدس از زمان شاه عباس به ايران رسيده بود ، به دلايلى كه بر ما روشن نيست ، كمترين تلاشى براى انتقال چاپ به ايران صورت نگرفت . « 2 »\r\nشاردن دربارهء چاپخانه مىنويسد :\r\nايرانيان همانند ديگر كشورهاى مشرق زمين چاپخانه ندارند و بدين صنعت سودمند توجه نمىكنند . مىگويند چون هواى ايران خشك مىباشد ، نه تنها كاغذ شكننده و كم‌دوام مىگردد ، بلكه استفاده از چاپخانه را سخت دشوار مىسازد . ازاين‌رو ، به نوشتن و داشتن نسخه‌هاى خطى خرسندند ، و چون بالطبع دوستدار دانش مىباشند ، هنر كتابت و نسخه‌نويسى ترقى بسيار يافته و در شمار هنرهاى زيبا در آمده است . « 3 »\r\nدر چنين شرايطى ، محدوديت كار استنساخ كتاب براى رشد دانش ، و حتى لطماتى كه از بابت كاتبان فاقد علم و دانش بر كتاب‌ها روا مىرفت ، از مشكلاتى است كه سبب بىرونقى بازار كتاب مىشده است . آشكار است كه هر اندازه نيز كه استنساخ كتاب فراوان مىبود ، براى بسيارى از اقشار جامعه ، فراهم كردن چنين كتاب‌هايى آسان نبود ؛ ازاين‌رو ، كتابخانه‌هاى شخصى هم نمىتوانست از حد محدودى فراتر رود . وقتى كتاب در دسترس عالم يا محقق و نويسنده نباشد ، تحقيقات وى نيز نمىتواند بر اساس يافته‌هاى علمى پيشين استوار باشد . به علاوه كه بسيارى از آثار ، به دليل آن كه از آن‌ها تعداد كافى وجود نداشت ، دستخوش حوادث شده و از اساس ، از ميان مىرفت . شاردن نوشته است :\r\n\r\n\r\n","description":"","footnote":"\r\n( 1 ) . نمونهء آن كتاب‌هاى زيادى بود كه شيخ على منشار ، پدر زن شيخ بهائى از هند به ايران آورد و بعدها به كتابخانهء شخصى شيخ بهائى پيوست . افندى مىگويد كه شنيدم كه آن‌ها چهار هزار مجلد كتاب بود . اين كتاب‌ها به ارث به تنها فرزند دختر شيخ على رسيد كه همسر شيخ بهايى شد . شيخ نيز آن‌ها را وقف كرد كه و بسيارى از آن‌ها به دلايلى از جمله بىتوجهى متولى از بين رفت . افندى ، رياض العلماء ، ج 4 ، ص 266\r\n( 2 ) . كليساى وانك اصفهان را كه گويا از اوائل قرن هيجدهم دستگاه چاپ داشته بايد مستثنى كرد ، گرچه اين دستگاه تنها در خدمت چاپ كتاب مقدس بوده و به آثار عمومى نوشته‌شده در اصفهان ارتباطى نداشته است .\r\n( 3 ) . شاردن ، سفرنامه ، ج 4 ، ص 961\r\n","page_name":" 740 ","page_number":236},
  {"content":"\r\n\r\nدر ايران ، با اين كه بهاى كتاب‌هاى خطى نسبت به كتب چاپى ما زياد است ، هم به قدر كفايت وجود دارد و هم قيمتش گران نيست ، اما آثار مصنفان به ندرت به دست مىآيد ، ازاين‌رو خواستار ، بايد نوشتن آن را به نسخه‌برداران سفارش بدهد . براى وصول به مقصود نخست بايد به قدر لازم كاغذ به دست بياورند ، سپس دربارهء حق كتابت با كاتب به گفتگو بپردازند . مزد نوشتن را بر مبناى هزار بيت حساب مىكنند . . . اين مبلغ بسيار سنگين است و كمتر كسى به اداى آن تن در مىدهد و مزد عادى كتابت هزار بيت فقط بيست و هفت سوست ( واحد پول فرانسه ) و موضوع كتاب ، سال تأليف ، شهرت يا گمنامى مؤلف مورد توجه كاتب قرار نمىگيرد . . . به هر روى آسان مىتوان دريافت كه گرانى و كميابى كتاب تا چه اندازه مانع نشر دانش و فرهنگ مىباشد و چه مايه پژوهشگران و اهل تحقيق را از ادامهء مطالعه و اكتشافات علمى و فكرى بازمىدارد . اين نيز گفتنى است كه نقائص كتب خطى بسى بيشتر از آن است كه به آن‌ها اشاره شد ؛ چه بسيارى از آن‌ها چندان مغلوط است كه آنچه در آن‌ها نوشته شده پريشان و آشفته و مبهم در نظر مىنمايد . . . بارها در دربار اصفهان به من پيشنهاد كردند كه چند چاپخانه به ايران بياورم و يكى را در اصفهان نصب كنم و به راه بيندازم . اگر شاه عباس ثانى زنده و پادشاه بود ؛ اين كار به آسانى جنبهء تحقق مىيافت و به سرعت عملى مىشد ، اما پسر و جانشين ، در بند اين امور مهم نيست و چندان كه دانشمندان و خيرانديشان او را بدين كار دلالت و تشويق كردند سود نبخشيد . « 1 »\r\nبىمناسبت نيست پاره‌اى از يادداشت‌هاى پدر رافائل دومان را ، كه از سال 1057 تا 1108 هجرى در ايران بوده ، دربارهء وضع كتاب در دورهء صفوى بخوانيم . وى دربارهء كتابخانهء سلطنتى مىنويسد :\r\nدر تشكيلات دربار ، هيچ نظمى نيست و به همين ترتيب كتاب‌هاى شاه در جايى كه كتابخانه نام دارد ، بدون نظم و ترتيب درون صندوقها ( يخدانها ) ريخته شده‌اند و در هيچ قفسه‌اى بر حسب هيچ نظمى جاى ندارند ، بر خلاف آنچه در ديار ما مرسوم است ؛ و در نتيجه اشخاص علاقه‌مند يا كنجكاو نمىتوانند به آسانى كتاب مورد نظر خود را پيدا كنند .\r\nوى درباره صنعت چاپ مىنويسد :\r\nاينان از صنعت چاپ كه علوم در پرتو آن مىدرخشند و شهرت يك مؤلف مرهون آن است ، محروم هستند . اينان جز از نسخهء خطى استفاده نمىكنند و لذا در كتابت ايشان اشتباهات بسيار روى مىدهد كه ناشى از ناآگاهى و يا هوا و هوس كاتبان است . . . كتاب‌هاى اين مردم دچار تغيير شكل و استحالهء عجيبى مىشود . در واقع ، در حالى كه مؤلف هنوز زنده است و\r\n\r\n\r\n","description":"","footnote":"\r\n( 1 ) . شاردن ، سفرنامه ، ج 4 ، ص 963 - 965\r\n","page_name":" 741 ","page_number":237},
  {"content":"\r\n\r\nنفس مىكشد ، اگر كتابش مورد اقبال مردم واقع شود ، از آن استقبال مىكنند و بارها از روى آن مىنويسند ، اما به ميل و سليقهء خودشان . و لذا اگر مؤلف كتاب خود را بعد از چند سال در جايى ببيند چندان استحاله شده است كه به زحمت آن را بازخواهدشناخت و آن را « تخم حرام » توصيف خواهد كرد و حال آن كه در ديار ما ، چاپ اثر مؤلف و نام او را خدشه ناخورده ، جاودانه مىكند . . . بايد اعتراف كرد و به قول خود ايرانيها ، « از حق نمىتوان گذشت » كه اگر اين ملت همچون ما به چاپ كه يكى از مواهب آسمانى است ، ايمان واقعى داشتند و آن را براى انتقال پيام به عامهء مردم و تنظيم قرائات و تدريس و مطالعه به كار مىبردند ، يعنى همان كارهايى كه معمولا تحصيل‌كردگان ما انجام مىدهند ، مىتوانستند - اگر نگوييم از ما پيش بيفتند - حد اقل با ما برابرى كنند ؛ زيرا كه از اوان كودكى تا سن پيرى و از كار افتادگى تحصيل مىكنند ، در حالى كه ما ، مثلا در فرانسه ، همين‌كه تا سن 18 تا 20 سالگى ، كمى در كلاسهاى درس وول خورديم ، آن هم به زور و اجبار ، ديگر براى تعميق سواد خود به تحصيل ادامه نمىدهيم و علوم را تعميق نمىدهيم و غالب مؤلفان روزگار ما ، مردمى چهره عوض كرده هستند تا به خواننده القاى نوآورى كنند . « 1 »\r\nاشاره كرديم كه به رغم عدم وجود صنعت چاپ در اصفهان ، حد اقل به اندازه يك چاپخانهء امروزى بلكه بيشتر ، كتاب استنساخ مىشده است . بحث از وضعيت كتاب و نقش آن در اين دوره ، كه از جهاتى شبيه دوران ديگرى است كه صرفا نسخ خطى مورد استفاده بوده ، بايد موضوع يك پژوهش جدى قرار گيرد . بخشى از اين داستان مربوط به كتابخانه‌هاى عمومى ، شامل كتابخانه‌هاى مدارس ، كتابخانهء بقعهء شيخ صفى ، « 2 » كتابخانه‌هاى آستان مقدس امام رضا و حضرت عبد العظيم در رى « 3 » و نيز كتابخانهء سلطنتى مىشد . محمد هاشم ( رستم الحكماء ) دربارهء كتابخانهء سلطنتى نوشته :\r\nآن سلطان جمشيدنشان را كتابخانه‌اى بود كه از خطوط جميع مشاهير كتاب ، يعنى مجموعهء آداب در خطاطى استاد كل ، جناب ابن مقله رحمه الله ، مخترع خطوط هشتگانه . . . استاد ياقوت مستعصمى و آقا ابراهيم و ميرزا احمد نيريزى و مير على و مير عماد و شاه مسكين و رشيد و شفيعا و خواجه اختيار و امثال اينان غفر الله لهم . قرآن‌هايى به خط جلى و خفى و با ترجمه و بىترجمه و ادعيه و احاديث و نسخه‌هاى بسيار با اعتبار از جميع علوم و\r\n\r\n\r\n","description":"","footnote":"\r\n( 1 ) . مجلهء كلك ، ش 80 - 83 ، صص 401 - 403\r\n( 2 ) . كتاب‌هاى اين كتابخانه در سالهاى 1241 - 1246 توسط روسها غارت شد و به كتابخانهء آكادمى علوم در سن پطرزبورگ منتقل شد . نك : نشر دانش ، سال 14 ( 1372 ) ، ش 6 ، صص 24 - 28\r\n( 3 ) . افندى در چند مورد از اين كتابخانه ياد كرده است : و قد رأيتها فى الخزانة الموقوفة من الكتب فى مشهد عبد العظيم . افندى ، همان ، ج 3 ، ص 161\r\n","page_name":" 742 ","page_number":238},
  {"content":"\r\n\r\nلموم و فنون و رسم‌الحسابهاى مختلفه و قصص و تواريخ و ديوانهاى شعرا ، همه با كاغذهاى ختايى و خانبالق و كشميرى ، همه با تذهيبات و نقش و نگار دلپسند ذكر شده ، فراهم آمده بيشتر از حساب و شمار . « 1 »\r\nشاردن هم دربارهء كتابخانهء سلطنتى نوشته است :\r\nميرزا مقيم نامى در آن موقع كتابدار ( كتابخانهء شاهى ) بود . « 2 » تالار كتابخانه براى اين منظور بسيار كوچك است ؛ زيرا فقط بيست و دو گام درازا و دوازده گام پهنايش مىباشد . ديوارها از پايين به بالا داراى طاقچه‌هايى است به ژرفاى پانزده شست كه به جاى قفسه به كار مىرود .\r\nكتاب‌ها در اين طاقچه‌ها بر حسب قطر يا قطع روى هم چيده و توده شده است ، بدون هيچ‌گونه توجه به موضوع و مندرجات ، چنان كه در كتابخانه‌هاى اروپا كاملا مراعات مىگردد . اسامى مؤلفين در غالب كتاب‌ها روى عطف آن‌ها نوشته شده است . . . كتاب‌هاى اين كتابخانهء شاهى پارسى ، تازى ، تركى و قبطى ( كوفى ! ) است . من از كتابدار خواهش كردم كه كتب زبان‌هاى باخترى را به من بنماياند ؛ او در پاسخ اظهار داشت كه از اين كتاب‌ها دو صندوق موجود است كه هر صندوقى داراى پنجاه تا شصت مجلد مىباشد و مجلدات بزرگى از آن‌ها را به من نشان داد . اينها كتب مذهبى كليساى روم و كتاب‌هاى تاريخى و رياضى بود . كتاب‌هاى نخستين ظاهرا در هرمز به دست آمده است و ساير كتب از يغماى خانهء هولشتاين در هفتاد تا هشتاد سال قبل گرد آمده است . اولئاريوس دبير سفارتخانه ، كتابخانهء نفيسى در آنجا داشته است . « 3 »\r\nكتابخانهء سلطنتى هم هر چه بوده ، توسط افغان‌ها غارت شد . « 4 » گفتنى است كه ايران عصر صفوى ، كتابخانه‌هاى فراوانى داشته كه امروزه مىتوان ياد آن‌ها را در برخى از متون تاريخى و نيز يادداشت‌هايى كه بر برخى از نسخه‌هاى خطى است ، به دست آورد . فهرستى از اين كتابخانه‌ها را همايون فرخ بر اساس همين يادداشت‌ها فراهم آورده است . « 5 »\r\n\r\n\r\n","description":"","footnote":"\r\n( 1 ) . آصف محمد هاشم ، رستم التواريخ ، ص 85\r\n( 2 ) . دربارهء ميرزا مقيم نك : تذكرهء نصرآبادى ، ص 75 . و نيز نك : كتاب تذكارات او كه يادداشت‌هاى مهمى از علماى معاصر دارد . آقابزرگ ، ذريعه ، ج 4 ، صص 20 - 21\r\n( 3 ) . شاردن ، سفرنامه ، ج 7 ، صص 147 - 149\r\n( 4 ) . اين مطلب را كتابدار كتابخانهء مزبور كه از خود با عنوان « عمله خزانه » ياد شده در مجموعه‌اى كه در فهرست مجلس ج 10 ، ص 1385 آمده ياد كرده و گفته است كه پس از حملهء آن‌ها ، برخى كتاب‌ها را برداشته تا حفظ كند . مجموعه مزبور از يادداشتهاى وى كه در فاصلهء سالهاى 1113 تا 1140 نوشته شده ، فراهم آمده است .\r\n( 5 ) . همايون فرخ ، تاريخچهء كتاب و كتابخانه در ايران ، مجلهء هنر و مردم ، ش 64 ، صص 38 - 45 ؛ ش 65 ، صص 64 - 70 ؛ ش 66 ، صص 28 - 33\r\n","page_name":" 743 ","page_number":239},
  {"content":"\r\n\r\n\r\nمدرسهء چهارباغ اصفهان و كتابخانهء آن\r\nيكى از مدارس مهم اصفهان كه در دورهء ميانى سلطنت شاه سلطان حسين صفوى ، در فاصلهء سالهاى 1116 تا 1126 ساخته شد - و البته از سال 1121 درس و بحث در آن آغاز گرديد « 1 » - مدرسهء چهار باغ ، يا مدرسه سلطانى اصفهان است . مدرسه‌اى كه خود شاه نيز حجره‌اى از آن را به خود اختصاص داده بود . شرح تاريخچه و عظمت مدرسه مزبور از لحاظ معمارى ، مسأله‌اى است كه در جاهاى ديگر مورد بحث قرار گرفته است . « 2 »\r\nشاه صفوى پس از بناى مدرسه ، كتابخانه‌اى نيز براى آن بنا كرد و خود به وقف شمارى كتاب جهت آن همّت گماشت . قاعدتا بايد كسان ديگرى نيز دست به اين اقدام زده باشند .\r\nاز آنجا كه بناى اين مدرسه در اواخر عصر صفوى بود ، نبايد در آن دوره ، كتابخانه توسعه فراوانى يافته باشد . با اين حال شاه جهت كتابخانه ، وقفنامهء ويژه‌اى تنظيم كرده كه قواعد استفاده از كتاب‌ها نيز در آن آمده است .\r\nدر وقفنامهء بلند مدرسهء چهار باغ و در ضمن اشاره به مخارج مدرسه از هر جهت ، ضمنا از مخارج كتابدار مدرسه نيز ياد شده است . « 3 » از جمله هفت تومان - سالانه - براى كتابدار معين شده است ؛ با اين عبارت : به دستور تسليم كتابدارى كه متولى شرعى به جهت كتب وقفى مدرسهء مباركه كه مزبوره تعيين نموده باشد نمايند ، مقرر آن كه كتابدار مزبور در اكثر اوقاتى كه طلبه را رجوع به كتاب‌هاى وقفى بوده باشد در مدرسه حاضر بوده ، ضبط كتب وقفى حسب الواقع نموده ، صيانت آن‌ها از تلف و ضياع نمايند و دادوستد آن‌ها را به شروحى كه در ظهر كتب مزبوره مرقوم است نمايد . « 4 »\r\nاز اين سخن اخير ، چنان به دست مىآيد كه شروطى را كه مربوط به استفاده از كتاب‌هاى وقفى بوده در پشت كتاب‌ها - به اجمال يا تفصيل - مىآورده‌اند . اين شروط همانهاست كه در وقفنامهء كتاب‌هاى مدرسه آمده و ما در ادامه ، متن كامل آن را چاپ مىكنيم . از سرنوشت اين كتابخانه در گذر تاريخ آگاهى نداريم . تنها گفته شده است كه وقتى در دوره سلطهء افاغنه در معرض تهديد بوده ، كتاب‌ها از طرف متولى در سردابه‌اى ريخته شده و متأسفانه پس از چندى ، بسيارى از آن‌ها ضايع شده است . تحويلدار دربارهء\r\n\r\n\r\n","description":"","footnote":"\r\n( 1 ) . تبريزى ، محمد زمان ، فرائد الفوائد در احوال مدارس و مساجد ، ص 290\r\n( 2 ) . نك : رياحى ، مدرسهء چهار باغ ، مجلهء حوزهء اصفهان ، ش 2 ، ص 133\r\n( 3 ) . دربارهء ارتباط وقف با كتاب و كتابخانه ، بنگريد مقالهء پرارج : نوش آفرين انصارى ، وقف‌نامه‌ها و تاريخ كتابخانه و كتابدارى ، ( يادنامهء اديب ) صص 97 - 120\r\n( 4 ) . سپنتا ، عبد الحسين ، تاريخچهء اوقاف اصفهان ، ص 167\r\n","page_name":" 744 ","page_number":240},
  {"content":"\r\n\r\nكتابخانهء اين مدرسه مىنويسد :\r\nسلاطين صفوى - انار الله برهانهم - كتب هر علمى را تصحيح و تنقيح كرده ، سه دسته از كل آن‌ها را به خط خوش نويسانده ، وقف فرموده ، يك دسته را در كتابخانهء مباركهء امام ثامن حضرت رضا - عليه آلاف التحية و الثناء - و يك دسته در كتابخانه شاه صفى - قدس الله روحه - فرستاده بودند . دستهء ديگرش را در كتابخانهء دولتى مدرسهء چهارباغ اصفهان ضبط و محفوظ مىداشتند و از نسخ آن‌ها ، بعضى دون بعضى در كتابخانه‌هاى مدارس و ولايات و مملكت بود . كتاب‌هاى مدرسه چهار باغ اصفهان را هم مدرسش در زمان غلبهء افغان احتياط كرد و در خانهء خود به سردابى ريخت و در آن را مسدود نمود و هشت نه سال اغتشاش اين طايفه و غيره سركشى نشد . بسيارى از اين كتب ، به گرد و بيد و موريانه ضايع شد و پس از آن هم الى الآن در همان سردابه‌ها مانده و به مرور دهور ، موريانه آن‌ها را از حيز انتفاع انداخته است . « 1 »\r\nوجود يكى از كتاب‌هاى كتابخانهء مدرسهء چهار باغ ، در كتابخانهء مسجد گوهر شاد مشهد ، ممكن است نشان دهد كه آثار اين كتابخانه ، به مرور پراكنده شده است . كتاب شرح هداية الحكمة از ملا صدرا به شمارهء 1363 در كتابخانهء گوهر شاد نگهدارى شده و در پشت آن وقفنامهء اين كتاب جهت مدرسهء چهار باغ موجود است :\r\nغرض از تحرير اين سطور آن است كه وقف صحيح شرعى و حبس مؤبّد ملى نمود ، قربة الى الله تعالى و طلباً لمرضاته ، اقل عباد الله الغنىّ ، اين مجلد را بر كافهء شيعيان اثناعشريه كه طالب علوم دينيه باشند و توليت آن را تفويض نمود ، مادام‌الحيات به خود و بعد از وفات به متولّى موقوفات مدرسهء جديد سلطانى واقعه در چهار باغ دار السلطنهء اصفهان ؛ و شرط شرعى نمود كه هركس را كه احتياج به اين مجلد بهم رسد ، از عالىحضرت علّامى فهّامى مدرّس مدرسهء مزبور اخذ و زياده از مدت شش ماه نزد خود نگاه نداشته ، به مدرسه مشار اليه رد نمايد ؛ و هرگاه زياده از مدت مزبور احتياج پيدا نمايد ، از عالىحضرت مدرّس اذن مجدّد طلب نمايد و از دار السلطنهء اصفهان بيرون نبرد و صيغهء شرعيه جارى شد . تغييردهنده به لعنت و نفرين حضرت رسالت پناهى گرفتار گردد . « 2 »\r\nقاعدتا بايد به دليل داير بودن مدرسه در دورهء قاجار ، كتابخانهء مدرسه تا حدى آبادشده باشد . بررسى وضعيت كتابخانه در اين دوره تا انقلاب اسلامى نياز به تحقيق و تتبع جدى دارد و لازم است براى روشن شدن ميراث برجاىمانده آن ، از ساكنان قديمى مدرسه و متوليان سابق و لاحق آن آگاهىهاى ضرورى به دست آيد .\r\n\r\n\r\n","description":"","footnote":"\r\n( 1 ) . تحويلدار ، ميرزا حسين ، جغرافياى اصفهان ، ص 48\r\n( 2 ) . فاضل ، محمود ، فهرست نسخه‌هاى خطى كتابخانهء جامع گوهر شاد ، ج 4 ، صص 1953 - 1954\r\n","page_name":" 745 ","page_number":241},
  {"content":"\r\n\r\n\r\nمتن وقفنامهء كتابخانهء مدرسهء چهار باغ\r\nاينك متن وقفنامهء كتابخانهء مدرسهء چهار باغ كه شاه سلطان حسين صفوى آن را تنظيم كرده و از جهت شناخت پاره‌اى مسائل دربارهء تاريخ كتابدارى ، داراى ارزش قابل ملاحظه‌اى است ، در اينجا ارائه مىكنيم . نسخهء اين وقف‌نامه به شماره 9607 در كتابخانهء آيت الله مرعشى نگاهدارى مىشود . متن حاضر بر اساس همين نسخه آماده شده است .\r\nالله إله الهى محمد مصطفى چهارده معصوم صاحب الزمان حمدى كه واقفان اسرار ملك و ملكوت و ثنائى كه عارفان معالم قدس و جبروت گزارش آن را در ديباچهء صحايف معرفت و دانايى دانند و اداى آن را مقدمهء كتاب فهم و شناسايى خوانند ، خداوند علام الغيوب را رواست كه آيات وحدت ذات بىچون و آثار قدرت كاملهء از قياس بيرون را به بنيان قلم « كن فيكون » بر اوراق ليل و نهار و صفحات اجزاى روزگار ، تحرير و بيان فرمود ، تا طالبان علوم ربانى و جويندگان معارف ايمانى ، به كنوز حقايق دانشورى و رموز دقايق هنرپرورى راه برده ، عالم احكام كتاب‌هاى آسمانى و كاشف استار از وجوه الفاظ و معانى گردند ، و رسايل صلوات تامّات و مجموعه‌هاى تسليمات ناميات وقف مسكن رسول مبين و صاحب مقام امين و اوصياى گزين و اولاد معصومين او - صلوات الله عليهم اجمعين - را شايد كه به تعليم اصول و فروع دين و ارشاد به حق اليقين صاحبان مدارك و افهام و سالكان مسالك پيروى ائمهء انام را به منتهى المطلب فوز ابدى و حيات القلوب سعادت سرمدى رسانيدند و به هدايت كافيه و دلالت وافيهء سبق‌خوانان مدرسه ايجاد و وظيفه‌خواران زاد معاد را قابل مراتب عاليهء ايمان و ساكن بهشت جاويدان گردانيدند .\r\nاما بعد ، كشاف مضامين صدق مفاد شرح اين مقاصد خير بنياد است كه چون نواب كامياب خلائق مآب ، شاهنشاه دين پناه ، ظل الله المنصور ، المؤيّد من عند الله ، بانى مبانى شريعت‌پرورى ، مشيّد اركان معدلت‌گسترى ، باسط بساط عدل و داد ، و ماحى آيات جور و بيداد ، بندهء خاكسار آستان سيّد أنبياء ، چاكر دربار سرور اولياء و اصفيا ، خادم عتبات ائمه اثنا عشر ، مروّج سنن سنيهء حضرت خير البشر - عليه صلوات الملك الاكبر - واسطهء نظام ليالى و ايام ، شيرازهء اوراق شهور و اعوام ؛ گردون رفعتى كه عنوان منشور باهر النور شهرياريش به طغراى غرّاى  « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ  [ آل عمران / 26 
  ] مطرّز و موشّح است ؛ آسمان شوكتى كه ديباچهء\r\n\r\n","description":"","footnote":"","page_name":" 746 ","page_number":242},
  {"content":"\r\n\r\nفرمان فرمانروايى و جهان‌داريش به سرلوحهء زيباى  « وَ آتَيْناهُمْ مُلْكاً عَظِيماً »  [ نساء ، 54 
  ] مزيّن و منقّش است ، صاحب نسب بزرگوارى نبوى فايز حسب با اعتبار علوى ، پشت و پناه اهل ايمان ، مظهر آثار لطف و احسان ، سلطان سلاطين زمان ، پادشاه پادشاه‌نشان ، السلطان بن السلطان و الخاقان بن الخاقان ابو المظفر ابو المنصور السلطان حسين الصفوى الموسوى الحسين بهادر خان - مدّ الله تعالى ظلال معدلته على مفارق الأنام و جعل دولته متّصلة بدولة المهدى عليه الصلاة و السلام - پيوسته انتشار قواعد علوم دين مبين و اشتهار شعاير شرايع ملت مستبين حضرت سيّد المرسلين - عليه أفضل صلوات الله المصلّين - و تكثير علماى دين‌دار و ترفيهء طالبان علوم سعادت مدار و تهيهء اسباب تحصيل و تمهيد ما يحتاج تكميل آن قوم نبيل را منظور نظر انور كيميا اثر و مركز ضمير منير حق‌پرور عدالت‌گستر نموده ، و از خالص مال حلال ، مدرسهء عديم المثال ، در جنب چهار باغ دار السلطنهء اصفهان - صانها الله تعالى عن طوارق الحدثان - به جهت سكنا و مأواى ايشان احداث و بنا فرموده‌اند ؛ و به فضل خالق أنام ، آن نيكومقام ، رتبهء اتمام يافته . لهذا از جملهء تهيهء اسباب تحصيل آن فريق توفيق نشان كه تيسير آن‌ها منظور آن خسرو اهل زمان ( بود ) اين كتاب را با ساير كتبى كه در ظهر هريك وقفيه به همين شرح مرقوم گرديده است ، قربة الى الله تعالى و طلبا لمرضاته ، وقف صحيح لازم مؤيّد شرعى و حبس صريح جازم مخلّد ملّى نمودند بر شيعيان اثناعشريه - كثّرهم الله تعالى بين البرية - به اين نهج كه :\r\nهميشه در ضبط و تحويل كتابدارى كه به جهت مدرسهء مبارك مزبوره تحويل مىشود ، بوده هريك از طلبهء عظام سكنهء مدرسهء مذكوره كه محتاج به آن‌ها باشند به تجويز مدرّس مدرسهء مزبوره بگيرند و به قدر احتياج نگاه داشته از آن منتفع شوند و زياده از قدر احتياج نگاه ندارند .\r\nو اگر كسى از شيعيان غير ساكنين آن مدرسه محتاج به آن‌ها باشد و خواهد ، بعد از تجويز مدرّس ، قبض به مهر مدرّس به كتابدار مذكور سپارد و كتاب را گرفته به قدر احتياج نزد خود نگاه داشته از دار السلطنهء اصفهان نبرد و اگر مدرسه خاطر به او جمع ننمايد و مناسب داند ، رهن از او گرفته كتاب را به او دهد .\r\nو هر يكى از كتب مزبوره كه بردن آن به مشاهد مشرّفه به جهت زيارت و ساير اعمال مرغوبه و عبادات مناسب باشد ، اگر كسى خواهد و محل اعتماد مدرّس باشد يا رهن دهد ، بعد از تجويز مدرس و قبض به مهر او جايز است كه آن كتاب را به موعد معين به نحو مزبور از اصفهان بيرون برد و بعد از انتفاع و رفع رجوع بازآورده به كتابدار سپارد و به هر تقدير در محافظت آن از تضييع و تلف كمال اهتمام و سعى نمايند .\r\n\r\n","description":"","footnote":"","page_name":" 747 ","page_number":243},
  {"content":"\r\n\r\nو ما دام كه در اصفهان باشد ، هر شش ماه يك‌مرتبه به نظر مدرس رسانند تا خاطر خود را از وجود و ضايع نشدن آن جمع نمايد و هرگاه بازخواهند و مدرس اذن جديد دهد ، باز برده به نحو مسطور از آن بهره‌ياب گردند .\r\nو مدرس مدرسهء مباركهء مزبوره در باب منتفع شدن ارباب احتياج بل كافهء طلبهء علوم و شيعيان از آن‌ها و ضبط از تلف و ضايع شدن نهايت سعى و اهتمام و در هريك از مراتب مزبورهء فوق به لوازم آن قيام نمايد .\r\nو اعلى حضرت واقف - حرّسه الله تعالى من جميع المخاوف - شرط شرعى فرموده‌اند كه كتب مزبور را نخرند و نفروشند و نبخشند و رهن ننمايند و در عرصهء زوال و انتقال در دنيا نياورند . و جمعى كه به جهت انتفاع آن‌ها را نگاه مىدارند معطّل نگذارند و هرگاه اهل علم از آن‌ها منتفع شوند در اوقات شريفه ، آن ولىنعمت عالميان و قبله‌گاه جهانيان را به دعاى خير ياد نمايند .\r\nتغييردهندهء وقف مزبور به لعنت الله و نفرين حضرت رسالت پناهى و ائمهء معصومين - صلوات الله عليهم اجمعين - گرفتار گردد :  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ  « 1 »\r\nو اعلى حضرت واقف - جعله الله تعالى امنا من جميع المخاوف و واقفا على سبيل الهدى فى كل المواقف - ثواب اين وقف را ، قربة الى الله تعالى ، هديه نمودند به ارواح مطهرهء حضرات مقدسات سدره مرتبات عرش درجات - عليهم السلام - كه اول ايشان حضرت رسول امين مختار جناب رب العالمين ، مقصود از ايجاد افلاك ، مخصوص بخطاب « لولاك » خاتم الانبياء - صلى الله عليه و آله و سلم - و آخر ايشان خاتم اوصياء ، هادى راه پيشواى مطلق ، حجة الرحمن - صلوات الله و سلام عليه - است .\r\nو كان تحرير ذلك فى شهر ربيع الثانى من شهور سنة عشرين و مائة بعد الالف ( 1120 ) من الهجرة المقدسة النبوية على مهاجرها آلاف صلوات و سلام و تحية .\r\nمهر شاه\r\n\r\nكتابخانه‌هاى شخصى\r\nبخش مهمى از كتابخانه‌هاى دورهء صفوى ، كتابخانه‌هاى شخصى بوده كه افراد علاقه‌مند ، عمرى را در گردآورى آن صرف مىكرده‌اند . انديشهء داشتن كتابخانهء شخصى از همان زمان در ايران قوى بوده و شايد به دليل بىاعتمادى به كتابخانه‌هاى عمومى و نبودن يك شيوه\r\n\r\n\r\n","description":"","footnote":"\r\n( 1 ) . بقره ، 181\r\n","page_name":" 748 ","page_number":244},
  {"content":"\r\n\r\nمنظم براى ارائهء كتاب به مردم ، اين انديشه تقويت شده است . طبيعى بود كه بسيارى از اين كتابخانه‌هاى شخصى ، به رغم اهميتشان ، پس از مرگ صاحبانش ، با تقسيم ميان وارثان كه بسيارى نسخه‌هاى سهم خود را مىفروخته‌اند ، پراكنده مىشده و عملا كتابخانهء آنان از ميان مىرفته است . عجيب آن كه گاه مؤلفات پدر كه با يك عنوان شامل چند مجلد بوده ، در ميان وارثان تقسيم شده كه در نتيجه سهم يك وارث باقى مانده و سهم وارث ديگر از بين رفته است . نمونهء آن ، كتاب پرارج رياض العلماء و حياض الفضلاء افندى ، برجسته‌ترين كتابشناس دورهء صفوى است كه نيمى از آن ، به همين دليل از بين رفته است . « 1 » خود افندى اشاره\r\n\r\n\r\n","description":"","footnote":"\r\n( 1 ) . استاد حاج سيد محمد على روضاتى - دام ظله - دربارهء داستان كتاب رياض فرمودند : با توجه به برخى شواهد ، ميرزا عبد الله در سال 1127 كتاب‌هاى خود را ميان دو فرزندش ميرزا احمد و ميرزا زين العابدين تقسيم كرده است . كتاب رياض خود را هم دو قسمت كرده ؛ دو سه مجلد از تراجم علماى شيعه و سنى را به يكى و دو سه جلد را هم به ديگرى داده است . تا آنجا كه مىدانيم بخش دوم رياض ، يعنى سهم ميرزا احمد باقى مانده است . دربارهء قسمت ديگر مىدانيم كه ميرزا نصر الله شهيد ، آن‌ها را همراه با كتاب‌هاى ديگرى در اصفهان خريده است . اين همان خريدى است كه سيد عبد الله جزائرى در كتاب الاجازة الكبيره به آن اشاره كرده كه سيد نصر الله كتاب‌هاى زيادى را به ثمن بخس در اصفهان خريد ؛ اما اشاره به رياض ندارد . شيخ يوسف بحرانى در كشكول خود مىنويسد : يكى از شاگردان علامهء مجلسى شرح حال برخى از علما را نوشته كه من قسمتى از آن‌ها را نقل مىكنم . وى بايد از همان سهمى كه دست سيد نصر الله بوده ، استفاده كرده باشد . تراجمى كه وى از چند حرف اول الفبا در كشكول آورده در چاپ فعلى رياض از همان‌جا نقل شده است . احتمال دارد كه چاپ بمبئى از كشكول ناقص باشد و بايد از آن كتاب كه نام اصليش انيس المسافر است ، از نسخهء فرهاد معتمد استفاده شود ؛ چه احتمال آن هست كه تراجم بيشتر يا كاملترى در آن از رياض نقل شده باشد . تاكنون از اصل رياض كه در كتابخانهء سيد نصر الله بوده ، خبرى در دست نيست . اما سهم ميرزا احمد در اختيار حاجى كلباسى بوده است . شايد هم دست پدرش حاجى محمد حسن بوده كه در دورهء نادر ، تعيين تكليف زنهايى كه شوهرانشان در فتنهء افغان گم شده بوده‌اند ، به دست او بوده است . اين كه دست حاجى محمد حسن بوده يا نه مطمئن نيستم .\r\nپس از حاجى ، اين كتاب دست آقا ميرزا ابو المعالى فرزندش بوده و در كتابى كه در شرح حال شيخ بهائى نوشته ، از آن مطالبى نقل كرده است . اين نسخه ، احتمالا به طور عاريه دست مرحوم صاحب روضات هم بوده كه از آن استفاده برده است . ممكن است از خود حاجى گرفته و شايد هم از فرزندش آقا ميرزا ابو المعالى . پس از آن كتاب به دست ميرزا ابو الهدى پسر ميرزا ابو المعالى رسيده است . وى صاحب سماء المقال و پدر آقاى آقامحمد است كه در قيد حياتند . حاجى ميرزا ابو الهدى داماد برادر مرحوم حاج آقا حسين خادمى بودند . وقتى حاجى ميرزا ابو الهدى در سال 1316 شمسى در گذشت ، آقاى خادمى وصى و قيّم ايشان بودند كه يك پسر و يك دختر داشتند . آقاى خادمى گفتند كه ، چون من قيّم بودم نخواستم خودم كتاب‌ها را بخرم . پس از آن كتاب‌ها را به حاج ملا احمد بيان الواعظين فروختيم . مرحوم حاج ملا احمد مرد بافضلى بود . ايشان آن قسمتى از رياض را كه در كشكول بحرانى آمده بود از آنجا استنساخ و ملحق به اصل كرد . در آن سالها عباس اقبال ايام عيد به اصفهان و شيراز مىرفت . در يك سفر كتاب رياض را از مرحوم حاج ملا احمد ( صاحب كتاب خلد برين يا تاريخ گويندگان اسلام ) خريدارى كرد كه بعد به كتابخانهء دانشكده ادبيات منتقل شد . در همان زمان كه روضات - پيش از چاپ - به دست مرحوم حاجى ميرزا حسين نورى مىرسد ، وى توسط شخصى به نام حاج آقا ميرزا اصفهانى نسخه اصل\r\n","page_name":" 749 ","page_number":245},
  {"content":"\r\n\r\nمىكند كه وى بر بسيارى از كتاب‌ها حواشى و تعليقات نوشته كه بسيارى از آن‌ها به دلايل مختلف از قبيل « لبيع او نهب او اصابة سانحة » از بين رفته است . « 1 » دربارهء پدرش هم نوشته است كه وى بيش از هزار كتاب داشته كه بر روى بسيارى از آن‌ها تعليقه و تحشيه داشته است ، اما بسيارى از آن‌ها « بجهات عديدة يطول شرحها » از بين رفته است . « 2 »\r\nتا آنجا كه مىدانيم كتابخانه‌هاى شخصى در اين دوره ، اهميتش از كتابخانه‌هاى عمومى بيشتر بوده است . با اين حال حفظ و بقاى اين كتابخانه‌ها ، مشروط به آن بود كه اوّلا آن‌ها وقف بر اولاد شود ؛ ثانيا نزاعى ميان اولاد درنگيرد و ثالثا از آن عالم ، فرزندان و نوادگان عالمى بر جاى بماند كه ارزش آن كتاب‌ها را بشناسند و آن‌ها را حفظ كنند . جزائرى از كتابخانهء سيد نصر الله شهيد ياد كرده كه تا چه حد بر جمع‌آورى كتاب حريص بود : « كان حريصا على جمع الكتب ، موفّقا فى تحصيلها » . بعد مىافزايد كه شنيدم كه او تنها در يك معامله ، هزار كتاب را به قيمت بسيار نازلى در اصفهان خريد . آنگاه مىافزايد : اين كتاب‌ها در اختيار ورثه او قرار گرفته كه فكر مىكنم تا كنون از بين رفته باشد . « 3 »\r\nكتابخانه‌هاى شخصى ، به جز علاقهء صاحب آن ، نيازمند پول مكفى بود ؛ امرى كه به\r\n\r\n\r\n","description":"","footnote":"\r\nرياض را از ميرزا ابو المعالى به امانت مىگيرد - گويا در سال 1315 قمرى - پس از آن حاجى با امكاناتى كه داشته دو دوره از روى آن استنساخ مىكند . يك دوره در اختيار دامادش شيخ شهيد مرحوم فضل الله نورى رحمة الله عليه بوده كه از دو مجلد بزرگ ، يك جلد آن در كتابخانهء مركزى دانشگاه تهران است . يك نسخه هم دست خودش كه مرحوم سيد حسن صدر و ديگران از آن استفاده كرده‌اند . در حوالى سال 1320 - 1321 كه مرحوم الفت - پسر مرحوم آقا نجفى اصفهانى - به نجف رفته بوده ، آن نسخه را از ورثهء مرحوم حاجى ميرزا حسين نورى خريدارى مىكند . نسخهء آقاى مرعشى گويا از روى همان نسخه در نجف استنساخ شده است . البته سال تولد آقا نجفى را نمىدانم ، چون مختلف نوشته‌اند : 1319 ، 1318 و بعد از آن . شيخ آقا بزرگ و حاج سيد محسن امين از روى همان نسخهء حاجى ميرزا حسين استنساخ كرده‌اند . به هر حال نسخهء ميرزا در اختيار مرحوم الفت قرار مىگيرد كه مرحوم حاجى سيد حسن صدر هم حواشى بر آن دارد . مرحوم الفت براى آن فهرست تهيه كرد . اين حرف شيخ آقا بزرگ كه جايى نوشته :\r\nدر آن سفر بخشى از رياض - گويا توسط آقا ميرزا اصفهانى كه نسخه را از آقا ميرزا ابو المعالى به امانت براى حاجى نورى آورده - در رودخانه افتاد ، نادرست است . شايد چيز ديگرى بوده كه در دريا يا در فرات افتاده است . هر چه بوده همان بوده كه دست مرحوم الفت آمد ، چون در روضات هم از بيش از موجود چيزى نقل نشده است . نسخهء مرحوم الفت را هم حاج سيد سعيد نائينى كه ابواب الروضات الفت را چاپ كرد ، از ايشان گرفت كه چاپ كند . اما بعد خبر آورد كه حاجى حسين آقا ملك آن نسخه را از ايشان گرفته و سيصد تومان براى آقاى الفت فرستاده بود . بنا بر اين آن نسخه هم در كتابخانهء ملك است . تا اينجا مسموعات بنده بود از استاد ارجمند جناب آقاى روضاتى . خود ايشان بعدها شرحى مختصر از اين مسئله را در دو گفتار ، صص 93 - 96 آورده‌اند .\r\n( 1 ) . افندى ، همان ، ج 3 ، صص 233 - 234\r\n( 2 ) . افندى ، همان ، ج 4 ، ص 308\r\n( 3 ) . جزايرى ، الاجازة الكبيره ، صص 83 - 85\r\n","page_name":" 750 ","page_number":246},
  {"content":"\r\n\r\nسادگى براى علمايى كه از طبقهء متوسط و يا پايين جامعه بودند ، ميسر نبود . آن‌ها مجبور بودند با استنساخ كتاب ، بسيارى از آثار را براى كتابخانهء شخصى خود حفظ كنند و البته اگر پولى هم در بساط داشتند ، نسخه‌ها را خريدارى مىكردند .\r\nدر اواخر دورهء صفوى ، مرحوم مجلسى براى تدوين كتاب بحار الانوار به خريد وسيع كتاب براى كتابخانه‌اش پرداخت و كسانى را مأمور مىكرد تا از نقاط مختلف براى وى كتاب تهيه و خريدارى كنند . او خود به استنساخ برخى از كتاب‌ها پرداخت و ديگران نيز بر آن مىداشت تا از برخى از نسخ كمياب ، نسخه‌هايى را تهيه كنند . « 1 » نيز با تشويق وى كسانى با حمايت مالى دربار به يمن رفتند تا نسخه‌اى از مدينة العلم شيخ صدوق را بيابند كه در اين كار توفيقى حاصل نكردند . « 2 »\r\nبه هر روى از يادداشت‌هاى چندى ، چنين به دست مىآيد كه در آخرين سال‌هاى حكومت صفوى ، كتابخانهء علامهء مجلسى از اهميت ويژه‌اى برخوردار بوده است . بسيارى از عالمان بنام ، كتابهايشان در اختيار مرحوم مجلسى قرار گرفته است . از جمله خود وى در وصيت‌نامه‌اش به چند كتابخانهء شخصى اشاره مىكند كه در اختيار وى بوده است :\r\n« كتاب‌هاى حافظ كاظم ، كتاب‌هاى سيد محمد على ! كتاب‌هاى شاه ابو تراب ، كتاب‌هاى سعيد حسن از آل براق ، كتاب‌هاى ميرزا غياث و ديگران و نيز كتاب‌هاى پدرم » . افزون بر اين‌ها ، طى سالها ، كتاب‌هاى زيادى از درآمد حمام وقف شده توسط شاه سليمان كتابت شده بود كه توليت آن در اختيار علامهء مجلسى قرار داشت . آثار ديگرى را نيز كه خودش به اسامى آنها در وصيت‌نامه‌اش تصريح كرده ، بايد به آن افزود . « 3 » اينها همه محتواى كتابخانهء بزرگ وى را تشكيل مىداده است ؛ كتابخانه‌اى كه تا قريب هفتاد سال پيش نيز تقريبا دست نخورده باقى بود و پس از آن متلاشى شد . « 4 » از جمله نسخه‌هاى اصل بحار الانوار كه در اين كتابخانه بوده ، اكنون در چند كتابخانه مهم كشور ، من جمله كتابخانهء آية الله مرعشى نگهدارى مىشود . « 5 »\r\nعامل عمدهء نابودى بسيارى از كتابخانه‌هاى شخصى ، حملهء افغان‌ها و ركود شديد ناشى از ويرانىهاى ناشى از اين حملات تا استقرار دولت قاجارى بوده است . « 6 » براى نمونه ،\r\n\r\n\r\n","description":"","footnote":"\r\n( 1 ) . مهدوى ، مصلح الدين ، زندگى نامهء علامهء مجلسى ، ج 1 ، صص 177 - 178\r\n( 2 ) . جزائرى ، همان صص 197 - 198 . در آنجا آمده است كه سلطان برخى از املاك خاصه خود را وقف كرد تا از در آمد آن نسخه‌هايى از بحار استنساخ شده وقف طلاب شود .\r\n( 3 ) . مجلسى ، وصيّت‌نامه ، ميراث اسلامى ايران ، دفتر چهارم ، ص 746\r\n( 4 ) . مهدوى ، زندگى نامهء علامهء مجلسى ، ج 1 ، ص 180\r\n( 5 ) . دربارهء نقش افندى در بحار نيز نك : جزائرى ، همان ، ص 84\r\n( 6 ) . در نشريهء فرهنگ استان دهم ( س 5 ، ش 28 ، ص 19 ) آمده است كه در دورهء افغانها : هفته‌ها بلكه ماه‌ها\r\n","page_name":" 751 ","page_number":247},
  {"content":"\r\n\r\nحزين ، در شرح حال خود با اشاره به حملهء افغان‌ها مىنويسد : « در آن سال [ 1135 
  ] سانحهء اصفهان روى داد و كتابخانهء فقير و آنچه بود ، به غارت رفت و مرا بر تلف شدن آن نسخه‌ها تأسف است . » وى با اشاره به فقر و فلاكتى كه در اثر محاصرهء اصفهان پديد آمده ، مىنويسد :\r\n« اين دوران و احوال روزگارى گذشت كه عالم الاسرار بدان آگاه است . هر آنچه دست قدرتم مىرسيد ، صرف مىكردم و به غير از كتابخانه چندان چيزى باقى نمانده بود و با وجود بىمصرف بودن ، دو هزار جلد كتاب نيز متفرق ساخته بودم و تتمه در آن خانه به غارت رفت . » « 1 »\r\nدر اين زمان ، در بسيارى از شهرهاى ايران ، كتابخانه‌هاى شخصى مهمى بوده است كه نام بسيارى از آن‌ها را مىتوان از رياض به دست آورد . فهرستى از برخى از اين كتابخانه‌هاى را جواهر كلام در رسالهء كتابخانه‌هاى ايران « 2 » و همايون فرخ در مقالهء خود تحت عنوان تاريخچهء كتاب و كتابخانه در ايران « 3 » آورده‌اند . در مقالات يادشده ، يادى از كتابخانهء شخصى مهم فاضل هندى كه پس از اين ، از آن سخن خواهيم گفت ، نشده است .\r\n\r\nوقف براى استنساخ\r\nيكى از راههاى توسعهء كتابخانه‌ها ، به ويژه كتابخانه‌هاى مدارس ، وقف كتاب بوده است .\r\nالبته گاه ممكن بود كتاب خاصى وقف اولاد يا به تعبيرى وقف خاص هم باشد و ربطى به كتابخانهء خاصى نداشته باشد . آنچه مهم بود اين كه در كنار وقف كتاب ، گاه رقباتى براى استنساخ كتاب اختصاص مىيافته است . از جملهء اين موارد به عهد صفوى ، حمّام خسرو آقا و نقش جهان در اصفهان است كه در آمد حاصل از آن ، وقف استنساخ كتاب‌ها بوده است . از نماى اين حمام كه در عصر اخير صفوى توليت آن با علامهء مجلسى بوده ، آثارى پديد آمده كه اكنون در برخى از كتابخانه‌ها مىتوان آن‌ها را ملاحظه كرد . در پشت اين آثار ، معمولا وقف‌نامه‌اى است كه ضمن آن تصريح شده كه كتاب مزبور از درآمد حمام مزبور كتابت شده است . « 4 » يك نمونهء آن - كه وقفنامهء آن را مير عبد الباقى خاتون‌آبادى نوشته -\r\n\r\n\r\n","description":"","footnote":"\r\nكتب كتابخانه‌هاى اصفهان ، به مصرف گرم كردن حمام‌هاى شهر مىرسيد . مهدوى ، زندگى نامهء علامهء مجلسى ، ج 1 ، ص 180\r\n( 1 ) . حزين ، محمد على ، كليات ، صص 42 ، 49 ، به نقل از همايون فرخ ، همان ، ش 66 ، ص 30\r\n( 2 ) . نك : مهدوى ، زندگى نامهء علامهء مجلسى ، ج 1 ، صص 173 - 174 . در آنجا نام برخى از كتابخانه‌ها را به نقل از جواهر كلام ياد كرده است .\r\n( 3 ) . همايون فرخ ، همان ، ش 64 - 66\r\n( 4 ) . ميراث اسلامى ايران ، دفتر سوم ، 1375 ، ص 107 - 108\r\n","page_name":" 752 ","page_number":248},
  {"content":"\r\n\r\nكتاب ملاذ الاخيار فى فهم تهذيب الاخبار علامهء مجلسى است . « 1 » متن يكى از يادداشت‌هاى پشت اين قبيل كتاب‌ها كه وقفنامهء آن كتاب مىباشد چنين است :\r\nبسم الله الرحمن الرحيم الحمد لله و سلام على عباده الذين اصطفى اما بعد : فهذا الكتاب المستطاب مما عمل و صنع و استنسخ من نماء الحمام الواقع فى اراضى نقش جهان ببلدة اصفهان من اوقاف السلطان الاعظم و الخاقان الأعدل الاكرم ، ملجأ الاكاسرة و ملاذ القياصرة ، كهف طوائف الامم ، مولى ملوك العرب و العجم ، ناصب رايات العدل و الانصاف ، ماحى آثار الجور و الاعتساف ، محيى مراسم الشريعة الغراء ، مشيّد قواعد الملّة البيضاء ، فرع الشجرة الطيّبة النبويّة ، غصن الدوحة العليّة العلويّة ، ممهّد أساس الدين المبين و مروّج آثار آبائه الطاهرين ، اعنى السلطان بن السلطان و الخاقان بن الخاقان ، ابو المظفر سلطان سليمان الموسوى الصفوى بهادر خان شيّد الله اطناب دولته به زياد الخلود و زيّن سرير سلطنته بدرر العزّ و السعود ؛ فوقفته بأمره الأعلى على الشيعة الامامية الاثنى عشرية وقفا ثابتا لا يباع و لا يشترى و لا يوهب و لا يحبس عن مستحقه و جعلت توليته و النظر فيه للسيد الأيد الفاضل الكامل التقى الذكى الامير عين العارفين القمى وفقه الله تعالى لمراضيه ثم لمن عينه السيد لذلك و هكذا ثم الى العالم المحدث الصالح المتوطن فى بلدة قم او بلدة اصفهان صانهما الله عن الحدثان و مع التشاح الى من اخرجه القرعة منهم  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ  . « 2 »\r\nقد كتب الداعى لخلود الدولة القاهرة محمد باقر بن محمد تقى المجلسى عفي عنهما فى شهر رجب الاصب سنة خمس و تسعين بعد الالف الهجرية ( 1095 ) و الحمد لله اوّلا و آخرا و صلى الله على سيد المرسلين محمد و عترته الاكرمين .\r\nمهر علامهء مجلسى در حاشيهء افزوده شده : و على من أخذه أن لا يحبسه مع عدم حاجته اليه و أن يرده الى المتولى او من يقوم مقامه فى كل ستة اشهر مرة و مع عدم قضاء و طره يأخذه بإذن جديد .\r\nنمونهء ديگرى از اين وقف‌نامه‌ها كه با مهر مرحوم مجلسى و قيد اين نكته است كه از درآمد حمام واقع در نقش جهان استنساخ شده كتاب معروف نسب با عنوان الاصيلى\r\n\r\n\r\n","description":"","footnote":"\r\n( 1 ) . نسخه ش 4835 كتابخانهء آيت الله مرعشى .\r\n( 2 ) . بقره ، 181\r\n","page_name":" 753 ","page_number":249},
  {"content":"\r\n\r\nاست . « 1 »\r\nبايد دانست كه وقف كتاب ، در شرايط خاصى صورت مىگرفت . اين امر بسته به ديدگاه‌هاى واقف بود . اگر واقف مخالف فلسفه و عرفان بود ، از وقف كتاب‌هاى فلسفى و عرفانى پرهيز مىكرد و حتى شرط مىكرد تا دانش‌پژوهان مدرسه از مطالعهء اين كتاب‌ها نيز خوددارى كنند . به عنوان نمونه در وقفنامهء مدرسهء مريم بيگم كه در حوالى چهار راه نقاشى ، واقع در خيابان نشاط در اصفهان بوده و اكنون به جاى آن دبستانى ساخته شده - آمده است : « و بايد كه كتاب‌هاى علوم وهيمه ، يعنى علوم مشكوك و شبهات ، كه به علوم عقليه و حكمت مشهور و معروف است ، مثل شفا و اشارات و حكمة العين و شرح هدايه و امثال ذلك ، به شبهه دخول در مقدمات علوم دينى نخوانند . » « 2 » اين نگرش محصول جنبش ضد فلسفه و عرفان است كه در سالهاى اخير عصر صفوى فراگير شده بود . از جمله در وقف‌نامهء مدرسهء چهارباغ نيز آمده است كه طلاب بايد « از مباحثهء كتب حكمت صرف و تصوّف در مدرسهء مباركه احتراز » كنند . « 3 »\r\n\r\nكتابخانهء شخصى فاضل هندى\r\nابو الفضل بهاء الدين محمد بن حسن اصفهانى ، مشهور به « فاضل هندى » ، « بهاء الدين » « 4 » و « كاشف اللثام » « 5 » ( 1062 - 1137 ) از چهره‌هاى برجستهء علمى عهد اخير صفوى ، و در شمار فقيهان بلندپايهء مكتب اماميه در اين دوره است . وى با تأليف كتاب ارجمند كشف اللثام و آثار ديگر ، موقعيت خويش را به عنوان فقيهى مبرز در تاريخ اجتهاد شيعه پايدار ساخت . اخيرا چندين مجلد از كتاب كشف اللثام را مركز انتشارات اسلامى به چاپ رسانيده كه مقدمهء مفصلى در شرح حال وى توسط راقم همين سطور در آغاز آن آمده است . آنچه در اينجا بدان پرداخته‌ايم ، اشارتى است در باب كتابخانهء شخصى فاضل . اين كتابخانه گرچه چندان گسترده نبوده اما به دو دليل نام شمارى از كتاب‌هاى وى باقى مانده است . نخست توسط ميرزا عبد الله افندى كه هر كجا كتاب مهمى را ديده نامش را ثبت كرده و ديگر در\r\n\r\n\r\n","description":"","footnote":"\r\n( 1 ) . فهرست كتابخانهء مجلس ، ج 12 ، ص 137\r\n( 2 ) . سپنتا ، عبد الحسين ، همان ، ص 299\r\n( 3 ) . همان ، ص 169\r\n( 4 ) . صاحب رياض ذيل عنوان كسانى كه به « بهايى » شهرت دارند مىنويسد : و قد يراد فى عصرنا هذا به المولى بهاء الدين محمد بن المولى تاج الدين الحسن بن محمد المعروف بالفاضل الهندى . افندى ، همان ، ج 7 ، ص 36 . خود فاضل هندى نيز معمولا از خود با عنوان « محمد بن الحسن الاصفهانى المشهور بالبهاء » ياد كرده است .\r\n( 5 ) . اين عنوانى است كه خود فاضل هندى در مواردى براى خود ياد كرده است .\r\n","page_name":" 754 ","page_number":250},
  {"content":"\r\n\r\nنامه‌اى كه ملا ذو الفقار از شاگردان علامهء مجلسى به ايشان نوشته و اسامى برخى از كتاب‌هايى كه در خانهء فاضل بوده ، به وى يادآور شده است . چند كتاب ديگر هم در برخى از كتابخانه‌ها باقى مانده است . به طور قطع كتابخانه‌هاى شخصى فراوانى در اين دوره بود كه اسامى كتاب‌هاى آن بر جاى نمانده است . طبعا اين مورد ، نمونه خوبى از آن كتابخانه‌هاست .\r\nتنكابنى نوشته است : و او بسيار فقر داشت و به كتابت ، امر معيشت خود را مىگذراند و اگر در نزد او به مرافعه مىآمدند ، مىگفت كه ، من عيال دارم ، بايد به كسب امر معاش بگذرانم ؛ اگر مرافعه مىخواهيد بايد طرفين اجرت كسب مرا بدهيد تا من براى شما رفع مرافعه كنم . « 1 »\r\nشايد به دليلى كه تنكابنى ياد كرده و يا اصولا تمايل درونى ، فاضل هندى از چهره‌هاى كتاب‌دوست اين عهد در آمده است . بايد گفت تأثير مستقيم وجود اين كتابخانه در منزل يك فقيه و متكلم آن بوده است كه وى توانسته در كتاب با ارزش كشف اللثام خود ، به طور مستقيم از منابع زيادى بهره برد . اين در حالى است كه فقهايى كه از داشتن كتابخانه محروم بوده‌اند ، معمولا اقوال ديگران را به نقل از منابع ديگر ياد كرده‌اند .\r\nدر اينجا فهرست كتاب‌هايى كه از كتابخانهء ايشان به دست آمده ارائه مىكنيم . طبعا برخى از اين آثار نياز به كتابشناسى دارد كه در اينجا انجام نشده است .\r\n1 - التحصيل از بهمنيار ؛ نسخه‌اى از اين كتاب كه به دستور فاضل هندى كتابت شده و يادداشتى از وى بر روى آن ديده مىشود ، در كتابخانهء مجلس موجود است . « 2 »\r\n2 - شرح تفتازانى بر شرح عضدى ، از اين كتاب نيز نسخه‌اى در مالكيت فاضل هندى بوده كه اكنون در كتابخانهء مدرسهء شهيد مطهرى نگاهدارى مىشود . « 3 »\r\n3 - مجموعه رسائل ابن فهد ؛ مجموعه‌اى از رساله‌هاى ابن فهد حلى در كتابخانهء مجلس موجود است كه يادداشت فاضل هندى بر روى آن بوده و مهر لك البهاء كله 1088 بر روى آن است . يادداشت كوتاه فاضل ، شرح تأليفات ابن فهد حلى است . « 4 »\r\n4 - مسألة أداء الفريضة لمن عليه قضاء الصلاة ؛ نسخه‌اى از اين رساله را كه از آن منتجب الدين است ، افندى نزد فاضل هندى ديده است . « 5 »\r\n\r\n\r\n","description":"","footnote":"\r\n( 1 ) . تنكابنى ، قصص العلماء ، ص 312\r\n( 2 ) . حائرى ، عبد الحسين ، فهرست نسخه‌هاى خطى كتابخانهء مجلس ، ج 2 ، ص 56 ؛ ج 5 ، ص 62\r\n( 3 ) . دانش‌پژوه ، فهرست نسخه‌هاى خطى كتابخانهء مدرسه سپهسالار ( شهيد مطهرى ) ، ج 1 ، ص 581\r\n( 4 ) . حائرى ، فهرست نسخه‌هاى خطى كتابخانهء مجلس ، ج 9 ، ص 123\r\n( 5 ) . افندى ، همان ، ج 4 ، ص 147\r\n","page_name":" 755 ","page_number":251},
  {"content":"\r\n\r\n5 - الابانة عن سرقات المتنبى ؛ به نقل صاحب روضات ، ايشان صاحب نسخه‌اى از اين كتاب است كه فاضل هندى آن را مطالعه كرده و حواشى چندى به خط شريف وى بر آن موجود است . « 1 »\r\n6 - شواهد التنزيل حسكانى ؛ صاحب رياض مىنويسد كه نسخه‌اى از اين كتاب را نزد فاضل هندى ديده است . « 2 »\r\n7 - حاشيهء قواعد الاسلام از الهى اردبيلى ؛ به نوشتهء افندى نسخه‌اى از اين رساله نزد فاضل هندى بوده است . « 3 »\r\n8 - شرح الفيه شهيد از حسين بن عبد الصمد ؛ به نقل افندى ، نسخه‌اى از آن نزد فاضل هندى بوده است . « 4 »\r\n9 - مناسك الحج از شهيد ثانى ؛ افندى ، نسخه‌اى از اين رساله را در مجموعه‌اى نزد فاضل هندى ديده است . « 5 »\r\n10 - شرح ارشاد الاذهان ، از مقدس اردبيلى ؛ افندى از پشت اين كتاب ، يادداشتى از فاضل هندى نقل كرده كه شهيد رساله‌اى با عنوان رسالة فى من سافر الى ما دون المسافة من مكان نوى فيه اقامة عشرة أيام داشته و مقدس اردبيلى حاشيه‌اى بر آن داشته است . « 6 »\r\n11 - تلخيص كتاب المراسم العلوية از محقق حلّى كه آن را به درخواست برخى شاگردانش نوشته است . نسخهء آن را افندى در كتابخانهء فاضل هندى ديده است . « 7 »\r\n12 - جواهر الفقه از ابن برّاج ؛ افندى نسخه‌اى از آن را نزد فاضل هندى ديده است . « 8 »\r\n13 - رساله در امامت از علىّ بن منصور حسينى شيرازى ؛ افندى نسخهء آن را در كتابخانهء فاضل هندى ديده است . « 9 »\r\n14 - التحصين ابن طاووس . « 10 »\r\n15 - حاشيهء ارشاد الاذهان از عبد العالى فرزند شيخ على كركى ؛ نسخهء آن را افندى نزد\r\n\r\n\r\n","description":"","footnote":"\r\n( 1 ) . خوانسارى ، روضات الجنات ، ج 4 ، ص 229\r\n( 2 ) . افندى ، همان ، ج 3 ، ص 257 ، 297 ؛ ج 4 ، ص 297\r\n( 3 ) . همان ، ج 2 ، ص 103\r\n( 4 ) . همان ، ج 2 ، ص 115\r\n( 5 ) . همان ، ج 2 ، ص 376\r\n( 6 ) . همان ، ج 2 ، ص 384\r\n( 7 ) . همان ، ج 2 ، ص 443\r\n( 8 ) . همان ، ج 3 ، ص 143\r\n( 9 ) . همان ، ج 4 ، 269\r\n( 10 ) . همان ، ج 4 ، ص 269\r\n","page_name":" 756 ","page_number":252},
  {"content":"\r\n\r\nفاضل هندى ديده است . « 1 »\r\n16 - حاشية على الفية شهيد ، از عبد العالى بن على كركى ؛ نسخهء آن را افندى نزد فاضل هندى ديده است . « 2 »\r\n17 - معارج السئول و مدارج المأمول از كمال الدين حسن نجفى ؛ افندى دو نسخه از اين كتاب را نزد فاضل هندى ديده و تعجب كرده است كه فاضل مؤلف را نمىشناخته است . « 3 »\r\n18 - نهاية الفقه از علامهء حلى ؛ افندى نسخه‌اى از اين كتاب را كه تا بحث زكات الفطره بوده ، نزد فاضل هندى ديده است . « 4 »\r\n19 - الهادى الى الرشاد فى شرح الارشاد ؛ افندى نسخه‌اى از اين كتاب را كه در شرح ارشاد الاذهان علامه بوده ، در كتابخانهء فاضل هندى ديده و گفته است كه مؤلفش را نمىشناسد . « 5 » آقا بزرگ احتمال داده كه شارح شيخ ابراهيم قطيفى بوده باشد . « 6 »\r\n20 - شرح ارشاد الاذهان از فخر المحققين ؛ نسخه‌اى از اين شرح هم در كتابخانهء فاضل هندى بوده است . « 7 »\r\n21 - كحل الابصار نسخه‌اى از اين كتاب كه در مالكيت رفيع الدين محمد حسينى بوده ، پس از مرگش توسط دو خواهرش خديجه سلطان بيگم و صفيه سلطان بيگم وقف شده و توليت آن به فاضل هندى سپرده شده « 8 » و طبعا در كتابخانهء ايشان قرار گرفته است .\r\n22 - قواعد الاحكام از علامهء حلّى ؛ نسخه‌اى از اين كتاب در كتابخانهء فاضل هندى بوده است . گفته شده كه كاتب آن شيخ حسن بن راشد حلى بوده است . « 9 »\r\n23 - معالم الاصول از حسن بن شهيد ثانى ؛ نسخه‌اى از اين كتاب در كتابخانه فاضل بوده كه فاضل در پشت آن اشاره به شرح الفيه شهيد توسط حسن فرزند شهيد كرده و افندى آن يادداشت را در رياض آورده است . « 10 »\r\nافندى در ذيل شرح حال شمس الدين حسين بن محمد شيرازى مىگويد كه برخى از\r\n\r\n\r\n","description":"","footnote":"\r\n( 1 ) . همان ، ج 3 ، ص 132\r\n( 2 ) . افندى ، همان ، ج 3 ، ص 132\r\n( 3 ) . همان ، ج 1 ، ص 341 ، و نك : ص 143\r\n( 4 ) . همان ، ج 1 ، ص 365\r\n( 5 ) . همان ، ج 1 ، ص 386\r\n( 6 ) . آقا بزرگ ، ذريعه ، ج 25 ، ص 150\r\n( 7 ) . افندى ، همان ، ج 1 ، ص 386\r\n( 8 ) . آقا بزرگ ، الكواكب المنتثرة ، ص 281\r\n( 9 ) . افندى ، همان ، ج 1 ، ص 187\r\n( 10 ) . همان ، ج 1 ، ص 231\r\n","page_name":" 757 ","page_number":253},
  {"content":"\r\n\r\nكتب وى را در اصفهان نزد فاضل هندى ديده است . « 1 »\r\n\r\nكتاب‌هاى ديگر\r\nفهرست كتاب‌هاى ذيل در نامهء ملا ذو الفقار « 2 » به علامهء مجلسى آمده است . وى اين فهرست را به قصد استفادهء در بحار به ايشان معرفى كرده . ملا ذو الفقار برخى از اين كتاب‌ها را در كتابخانهء فاضل هندى ديده و در نامهء خود به آن مطلب توجه داده است . عبارت نويسنده دربارهء فاضل هندى نشان مىدهد كه كتابخانهء فاضل هندى بسيار غنى بوده است . طبعا او آثارى را نوشته است كه مرحوم مجلسى در بحار از آن‌ها استفاده نكرده است . در اين مورد نيز اشاره به كتاب‌هايى مىكند ، اما نام آن‌ها را نمىآورد ؛ مثل اين عبارت : و لا يعزب عن علمكم أن للمفيد فوائد اخر يوجد عند البهاء .\r\nبه هر روى كسى كه نامه را نوشته است ، بر محتواى كتابخانهء مرحوم مجلسى آگاهى داشته و مرتب ياد كرده است كه فلان كتاب ، نزد شما موجود است . ثانيا مأمور به خريد كتاب هم بوده ، چون مرتّب اشاره مىكند كه فلان كتاب را براى شما خريدم .\r\nاينك فهرست كتاب‌هايى كه كاتب آن يادداشت از آن‌ها ياد كرده و نوشته است كه در كتابخانهء فاضل هندى موجود است :\r\n24 - الجمل از سيد مرتضى\r\n25 - الانتصار ، از سيد مرتضى\r\n26 - رسالة التفضيل از سيد مرتضى\r\n27 - كتاب المزار از شهيد اول\r\n28 - حاشيهء شهيد اول بر قواعد علامه\r\n29 - رسالة فى جواز السفر فى شهر رمضان اختيار الافطار\r\n30 - رسالة فى من سافر الى ما دون المسافة من مكان نوى فيه اقامة عشرة أيام\r\n31 - اللوامع\r\n32 - المقداديات\r\n33 - الغنية فى العلوم\r\n\r\n\r\n","description":"","footnote":"\r\n( 1 ) . همان ، ج 2 ، ص 83\r\n( 2 ) . تصور بر اين بوده كه نويسندهء نامه ميرزا عبد الله افندى بوده است . اما استاد علامه حاج سيد محمد على روضاتى دامت افاضاته فرمودند كه بنده به قرائنى به دست آوردم كه نويسندهء نامهء مزبور ، كسى جز ملا ذو الفقار اصفهانى نبوده است . افندى در رياض 3 / 111 و قزوينى در تتميم امل الامل ص 149 از وى ياد كرده است . ملا ذو الفقار بن حاج على سلطان ملقب به كمال الدين ، نويسندهء كتابى با عنوان الاربعين فى مطاعن المتصوفين است كه در بخش روياروييهاى فقيهان و صوفيان ، آن را معرفى كرده‌ايم .\r\n","page_name":" 758 ","page_number":254},
  {"content":"\r\n\r\n34 - الشاميات ، ابن فهد 35 - البحريات لابن فهد 36 - المسائل العزية 37 - شرح نهج المسترشدين فى اصول الدين 38 - شرح النهج للشيخ مقداد 39 - المدنيات ، از فخر المحققين 40 - قاطعة اللجاج فى تحقيق حل الخراج از محقق كركى 41 - اجوبة المسائل المختلفة للشيخ على 42 - الباب المفتوح الى ما قيل فى النفس و الروح از زين الدين بياضى 43 - حاشية صاحب المدارك على الفية الشهيد 44 - ايضاح الاشتباه فى أسماء الرواة 45 - رجال علامة الحلى 46 - اجازة العلامة لبنى زهرة ، به خط علامه نزد فاضل هندى بوده است .\r\n47 - مناهج اليقين فى اصول الدين 48 - مجلّى مرآة المنجلى فى علم الكلام 49 - رسالة المناظرة مع ناصبى هروى از ابن ابى جمهور احساوى 50 - شرح تجريد الاعتقاد از فاضل اسفرائينى شفيعى .\r\n51 - القواعد لابن ميثم بهائى او شفيعى . « 1 » 52 - وصول الاخيار الى اصول الاخبار از حسين بن عبد الصمد 53 - كتاب الاربعين ، از حسين بن عبد الصمد 54 - كتاب العقود از حسين بن عبد الصمد 55 - مناظرة مع الرجل الحلبى از حسين بن عبد الصمد 56 - شرح الالفية ، از حسين بن عبد الصمد پس از چهار عنوان فوق افزوده شده : برخى از اين رسائل نزد شما و برخى نزد بهاء الدين فاضل هندى است .\r\n57 - الفرج بعد الشدة للتنوخى . در ادامه آمده كه اين نسخه « بهائى او هبائى » چرا كه من از وى نسخه را خواستم ؛ او هم جستجوى فراوان كرد ؛ اما نيافت ؛ گويا گم شده است .\r\n58 - ترجمة التوراة\r\n\r\n\r\n","description":"","footnote":"\r\n( 1 ) . مقصود از شفيعى ، مولى محمد شفيع استرابادى است ؛ مؤلف نامه ترديد داشته كه اين كتاب را در كتابخانهء وى ديده يا فاضل هندى .\r\n","page_name":" 759 ","page_number":255},
  {"content":"\r\n\r\n59 - ترجمة الانجيل 60 - حاشيهء قطب الدين رازى ( شايد نزد بهاء باشد . ) 61 - اجوبة المسائل المختلفة ، از شيخ حسن فرزند شهيد ثانى 62 - الانوار البدرية فى ردّ شبه القدريّة از كامل مهلبى .\r\n63 - نثر اللآلى 64 - شرح الشيخ فخر الدين على نهج المسترشدين ( ربما يكون عند البهاء ) 65 - مجمع البحرين 66 - مجمع البحار 67 - كتاب العين از خليل بن احمد 68 - مجمل اللغة و المقاييس 69 - مسالك الحنفاء فى ابوى المصطفى از سيوطى 70 - الفوائد الكافية فى ايمان السيدة آمنة از سيوطى 71 - قسم الكلام من التهذيب از تفتازانى 72 - ارتشاف الضرب من لسان العرب از ابو حيان ( استاد ابن هشام نحوى ) 73 - همع الهوامع فى شرح جمع الجوامع از سيوطى 74 - بلابل القلاقل « 1 » اين يادداشت با ارزش ، نشانگر ارزش و اعتبارى است كه فاضل هندى براى كتاب قائل بوده و با نداشتن مكنت مالى كافى ، آن كتابخانه را فراهم آورده است . اهميت اين كتابخانه براى وى در آنجا روشن مىشود كه در تأليف كتاب پرارج كشف اللثام به نقلهاى ديگران از كتاب‌هاى كهن اعتماد نكرده و خود با در اختيار داشتن مصادر نخستين ، مستقيما از آن‌ها استفاده مىكرد .\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 110 ، ص 177 . كتاب بلابل به تازگى به چاپ رسيده است .\r\n","page_name":" 760 ","page_number":256},
  {"content":"\r\n\r\n\r\n18 تذكرهء نصرآبادى و اصفهان عصر صفوى\r\nتذكرهء نصرآبادى از تذكره‌هاى سودمندى است كه در سال 1083 هجرى توسط ميرزا محمد طاهر نصرآبادى تأليف شده ( تذكره ص 162 ) و احوال شمار فراوانى از شاعران يا كسانى كه به هر روى شعرى در عمر خويش گفته‌اند ، فراهم آورده است . وى شرح حال خود را نيز به تفصيل آورده و شرحى از چگونگى دو دورهء عمر خويش را بيان كرده است .\r\n( ص 457 ) دورانى كه در پى لهو و لعب بوده و دورانى كه به درويشى روى آورده و به تحصيل در خدمت آقا حسين خوانسارى پرداخته است . وى سالهاى متمادى هم در مسجد لنبان اصفهان حجره‌اى داشته و در آنجا پذيراى شعرا و ادبا و دراويش بوده است . ( نك :\r\nصص 317 ، 347 ، 350 ، 396 ، 427 ، 443 ) .\r\nويژگى عمدهء كتاب آن است كه شاعر ، آگاهىهاى فراوانى را دربارهء افرادى كه با آن‌ها سر و كارى داشته ، به دست داده و افزون بر نقل برخى از اشعار آن‌ها ، اطلاعات حاشيه‌اى هم دربارهء مشاغل و مناصب افراد ، نوع دانش و تخصص آن‌ها و بسيارى از مسائل ديگر در اختيار گذاشته است . به عنوان مثال ، شمار زيادى از شيخ‌الاسلامان شهرهاى مختلف را بر شمرده است . بهره‌گيرى از آگاهىهاى اين كتاب براى تدوين يك تاريخ علمى - اجتماعى از قرن يازدهم اصفهان از هر جهت ممكن ، سودمند و لازم است . طبعا براى اين كار بايد كتاب به دقت مطالعه و اطلاعات آن تجزيه و تحليل شود . آنچه در ادامه آمده ، بر گرفته از يك مرور نسبتا عمومى و سطحى بوده و در عين حال كوشش شده تا در چند زمينه ، نمونه‌هايى از كارى كه ممكن است روى اين كتاب صورت گيرد ، ارائه شود . از برخى از دوستان شنيديم كه مشابه اين مرور را يكى از نويسندگان در جايى داشته كه متأسفانه به آن دسترسى پيدا نكردم . گفتنى است كه تذكرهء نصرآبادى چندين سال پيش ، توسط وحيد دستگردى تصحيح شده و توسط انتشارات فروغى انتشار يافته است . اخيرا چاپ جديدى از آن همراه با فهارس گوناگون به چاپ رسيده ؛ « 1 » اما ارجاعات ما به همان چاپ دستگردى مىباشد .\r\n\r\n\r\n","description":"","footnote":"\r\n( 1 ) . به كوشش محسن ناجى نصرآبادى ، تهران ، اساطير ، 1378\r\n","page_name":" 761 ","page_number":257},
  {"content":"\r\n\r\n1 يكى از شغل‌هاى فرهنگى ، قصّه‌خوانى « 1 » بوده كه از ديرباز در ايران رايج بوده است .\r\nميرآشوب از « قصه‌خوانان » بوده و حاتم بيك به شوخى به او مىگفت : تو هرگز گوش به حرفى نداده‌اى ، قصه را چون فرا گرفته‌اى ؟ ( 324 ) . مير ظهير هم كه « در مدرسه تحصيل مىكرد . . . و در كمال عسرت بود ، در كوكنارخانه‌ها قصه‌خوانى مىكرد . » ( 414 ) .\r\nكوكنارخانه ، جايى بود شبيه قهوه‌خانه كه پوست خشخاش را مانند برگ چايى دم مىكردند و مىخوردند . زمانى شاه عباس خوردن آن را ممنوع كرد ؛ اما پس از آن باز رواج يافت .\r\nدر كنار قصه‌خوانى ، شاهنامه خوانى هم رواجى داشته است . ملا بيخودى جنابدى يا گنابادى « شاهنامه خوان بالا دستى بود ، چنانچه در مجلس شاه عباس ماضى خواند ؛ شاه را خوش آمده چهل تومان مواجب او تعيين شد . » ( 307 ) .\r\nخواندن روضة الشهداء ملا حسين كاشفى هم ، تا اندازه‌اى در رديف همين شغلها بوده است . يعنى مداحانى بوده‌اند كه متن را مىخوانده‌اند نه آن كه علما در وقت مصيبت آن را بخوانند . كاظما كه اصلش تبريزى بوده است در آن وقت « در كاشان معلمى مىكند و در ايام عاشورا روضة الشهداء مىخواند » ( 371 ) . حافظ محمد حسين هم « اصلش از تبريز است .\r\nمدتى در اصفهان گمنام بود . در عاشورا روضة الشهداء مىخواند . آواز خوشى داشت . نواب ميرزا حبيب الله صدر او را به علت آواز ، ملازم ساخته ، كمال اعتبار بهم رسانيده ( 389 ) . به هر روى رسم بر آن بوده است كه روز عاشورا حتى در عالىقاپو هم روضة الشهداء خوانده مىشده است . « 2 »\r\nدرويشان نيز در كوچه و بازار شعر مىخواندند كه بقاياى آن را هنوز هم مشاهده مىكنيم . نصرآبادى با ياد از ملا لوحى كه از مداحان درويشان بوده مىگويد « اكثر درويشان مداح اشعار او را مىخوانند . » ( 430 ) .\r\n2 مزار بابا ركن الدين ، نامى است كه در گذشته براى منطقهء تخت فولاد يا قبرستان عمومى اصفهان به كار مىرفته است . در حال حاضر ، خود مقبرهء بابا ركن الدين موجود است . عنوان بابا ، عنوانى است مختص به مشايخ صوفيه كه احتمالا از قرن چهارم پنجم به بعد رايج شده است . البته از خود تذكرهء نصرآبادى استفاده مىشود كه در زمان صفويه هم هنوز منصب بابائى وجود داشته است . در شرح حال بابا سلطان قلندر آمده كه « . . . سياحى مثل او طريق قلندرى را نپيموده ، در قواعد درويشى و اصطلاحات آن فرقه باباى عالم بوده » . پس از آن\r\n\r\n\r\n","description":"","footnote":"\r\n( 1 ) . دربارهء قصه‌خوانى در دورهء صفوى بنگريد ، نوشتارى با همين عنوان در همين مجموعه .\r\n( 2 ) . نصيرى ، دستور شهرياران ، ص 33\r\n","page_name":" 762 ","page_number":258},
  {"content":"\r\n\r\nمىنويسد : « شاه عباس ماضى بابائى تكيهء حيدر واقع در چهارباغ اصفهان را به مشار اليه مفوض داشته ، مقرّرى جهت او تعيين نموده ، چند سال قبل فوت شد . جاى او را به بابا حيدر دادند . بابا حيدر نيز فوت شد ؛ تكيه به پسرش باباصفى قرار گرفت . در اوايل ، او هم رخت به سراى جاودانى كشيد . الحال تكيه را برادرش بابا رضى دارد . » ( 284 ) .\r\nاز اين تكيه حيدر ، در جاى ديگرى هم ياد كرده است . در شرح حال « سايرا » آمده كه « حجره‌اى در تكيه بابا حيدر واقع در چهار باغ اصفهان دارد و به درويشى و قناعت ساخته و خاطر را از قيد تعلقات پرداخته . » ( 344 ) .\r\nاما دربارهء تخت فولاد يا مزار بابا ركن الدين كه خود مقبره‌اى مستقل بوده ، نصرآبادى گفته است كه « توليت محال موقوفات مزار قطب العارفين بابا ركن الدين و بابا بيات با مشار اليه است » ( 210 ) . دربارهء درويش صادق هم مىنويسد : وقتى « عالىحضرت مرتضى قلى خان حاكم بندر عباسى » « به اصفهان بود و مردم درويش را دوست مىداشت ، تكيه‌اى از براى او در مزار بابا ركن الدين ساخته در آنجا ساكن شد . » ( 211 ) . در جاى ديگر هم از متولى مزار مزبور كه ملا كرامى بوده سخن گفته است . ( 404 ) مزار بابا ركن الدين ، متولى خاص داشته و نوعا اين منصب توسط حكومت و به احتمال توسط مقام خليفةالخلفائى ، به اشخاص داده مىشده است . عنوان « بابا » براى شمارى از شعرايى كه نصرآبادى از آن‌ها ياد كرده ، به عنوان پيشوند اسم آن‌ها به كار رفته است .\r\n3 آگاهىهاى فراوانى در تذكرهء نصرآبادى دربارهء شخصيت آقا حسين خوانسارى ، به ويژه دربارهء شاگردان او موجود است . دليلش هم بايد تعلق خاطرى باشد كه درويشان به دليل آشنايى آقا حسين با حكمت به وى داشته و در درس او حاضر مىشده‌اند . در ذيل شرح حال خود آقا حسين ، پس از عبارت‌پردازىهاى مفصل مىنويسد : « جناب ايشان در اوان شباب ، جهت تحصيل به اصفهان ، كه صدف گوهر فضلاست ، تشريف آورده ، در اندك زمانى به موجب فطرت عالى ، گوى سبقت از اقران بل از فحول علماى سلف ربوده ، الحال در اصفهان تشريف دارند و توليت مدرسهء جدّهء صاحبقرانى ؛ شاه عباس ثانى با ايشان است و عمده فضلا در حاشيه درس آن قبله عرفا حاضر شده استفاده مىنمايند . . ولد امجدش آقا جمال . . . به مدرسه مذكور هر روز مىآيند و طالب علمان آن مدرسه و ساير مدارس مستفيد مىشوند . » ( 152 ) .\r\nشاگردان وى كه در تذكره از ايشان ياد شده عبارتند از : ملا على رضاى تجلى شيرازى ( 168 ) ، مسيحاى معنا ( 174 ) ، ميرزا باقر نوادهء زين العابدين تبريزى ( 175 ) ، مسيحاى صاحب كاشانى ( 175 ) ، ميرزا معز فطرت فرزند ميرزا فخرا ( 176 ) ، محمد على شوشترى\r\n\r\n","description":"","footnote":"","page_name":" 763 ","page_number":259},
  {"content":"\r\n\r\n( 185 ) ، ملا شعيبا خوانسارى ( 194 ) ، نصيرا تويسركانى ( 196 ) ، قوسى تبريزى ( 280 ) ، ملا صبحى يا ميرم بيك ( 322 ) ، ملا محمد على طايفا ( 351 ) ، نصرآبادى ! ( 461 ) آخوند درويش نصيرا قزوينى ( 530 ) ، ميرزا اسماعيل فرزند سيد عبد الكريم ( 531 ) . يكى از شاگردان او نيز شاعر برجستهء اين دوران محسن تأثير تبريزى است كه در ديوانش ، قصيده‌اى در تاريخ وفات آقا حسين خوانسارى سروده است . « 1 »\r\n4 اخبار اين كتاب دربارهء شاه عباس اول فراوان است . از اعتناى او به علما و دراويش گرفته تا برخوردش با شعرا و بذله‌گوييهايى كه با وى شده و او جواب داده و جز اينها . از تذكرهء حاضر برمىآيد كه مجلس شراب ، از لوازم سلطنت شاه بوده و از نظر خودش به هيچ روى منافاتى با دين‌داريش نداشته است ! وى از مير عقيل ، از سادات كوثرى همدان ياد مىكند كه « در مجلس شاه عباس ماضى وارد مىشود . شاه به ساقى اشاره مىكند كه شرابش بده . او مىگويد : به سر علىّ بن ابى طالب عليه السلام كه نمىخورم . شاه مىگويد كه به سر عزيز من بخور . او آشفته شده از سر اعراض مىگويد كه من مىگويم كه به سر على نمىخورم ؛ مىگويد به سر من بخور . من تو را از مرتضى على دوست‌تر خواهم داشت ؟\r\nشاه را بسيار خوش آمده ، مبلغى نقد و جنس به سيور غال او مقرر داشته » ( 279 ) .\r\nدربارهء شمس تيشى گويد : « چون در علم موسيقى و صوت و عمل مربوط بود ، به خدمت شاه عباس ماضى مربوط شده ، قهوه‌خانه‌اى چهارباغ جهت او بنا كرده و شرابخانه هم در پهلوى آن داير نموده ، مقرر فرمودند كه هركس در ميخانهء او شراب بخورد او را مهرى در كف دست بزند و به علامت ملازمان داروغه او را آزار نرسانند . » ( 147 - 148 ) .\r\n5 نصرآبادى به تناسب ، از برخى از مدارس اصفهان هم ياد كرده است . مهم‌ترين آن‌ها كه وى در چند مورد از آن سخن گفته ، مدرسهء جده شاه عباس ثانى ( 1052 - 1077 ) است كه متولى آن آقا حسين خوانسارى بوده و درس وى و فرزندش آقا جمال در همان‌جا برگزار مىشده است . ( 152 ) وى از اين مدرسه با عنوان « مدرسهء نواب عليه والدهء اشرف » ياد كرده است ( 195 ، 537 ) . اين بايد مدرسهء جدهء بزرگ باشد . يعنى مدرسه‌اى كه بزرگ است . از آن با عنوان مدرسهء والدهء شاه صفى ( 1038 - 1052 ) هم ياد شده است . ( 537 - 538 )\r\nاز چندين مدرسهء ديگر هم ياد شده است . مدرسهء قطبيه ( 175 ) كه تدريس در آن به عهدهء ميرزا باقر فرزند زين العابدين تبريزى بوده است . مدرسهء خواجه محبّت كه محمد داود تويسركانى در آن حجره داشته است ( 201 ) . مدرسهء نقاشان ( 204 ) كه در تختگاه\r\n\r\n\r\n","description":"","footnote":"\r\n( 1 ) . محسن تأثير تبريزى ، ديوان ، صص 102 - 103\r\n","page_name":" 764 ","page_number":260},
  {"content":"\r\n\r\nهارون ولايت بوده و درويش يوسف كشميرى در آن مقيم بوده ، بعدا كه خانه‌اى به دست آورده از مدرسه رفته است . از مشهورترين مدارس دورهء صفوى ، مدرسه شيخ لطف الله در كنار مسجد شيخ لطف الله بوده كه اكنون اثرى از آن نيست . نصرآبادى نوشته است كه « ملا عشرتى گيلانى در فن حكمت سعى بسيار نموده ، مدتى در مدرسهء شيخ لطف الله به تحصيل مشغول بود . » ( 204 ) مولانا رجب على تبريزى هم « مدتى قبل از اين در مدرسهء ملا شيخ لطف الله به درس و افاده مشغول بود و باب آگاهى بر روى خاص و عام مىگشود . » ( 154 ) .\r\nمدرسهء ديگر ، مدرسهء ساروتقى ، اعتماد الدولة بزرگ دوره صفوى است . نصرآبادى نوشته است : بهزاد بيك « در مدرسهء ساروتقى واقع در محلهء باغات اصفهان است . » ( 147 ) .\r\nمدرسهء ديگر مدرسهء حاج محمد باقر مهابادى است كه ملا محمد امين و اصل در آنجا ساكن و به تحصيل مشغول بوده است . ( 352 ) .\r\nبه مناسبت ، از برخى از مدارس ديگر اصفهان كه در برخى از نسخ خطى كتابخانهء مرعشى از آن‌ها ياد شده ، و در حال حاضر بنده از وجود آن‌ها بىخبرم ، ياد مىكنم :\r\nمدرسهء حكيم الملك ( مرعشى ، ش 8271 ) ؛ مدرسهء شفيعيه ( مرعشى ، ش 8313 ) ؛ مدرسهء باب القصر ( مرعشى ، ش 8891 ) ؛ مدرسهء مرتضويه ( مرعشى ، ش 8999 ) ؛ ( مرعشى ، ش 4936 ) ؛ مدرسهء باقريه ( مرعشى ، ش 6597 ) ؛ مدرسهء جلاليه ( در احمدآباد ) ( مرعشى ، ش 1331 ) ؛ مدرسهء سلطانيه ( چهارباغ ) ( مرعشى ، ش 5846 ) ؛ مدرسهء شيخ لطف الله ( مرعشى ، ش 5214 ، 1969 ) ؛ مدرسهء صفويه ( مدرسهء باباقاسم ؛ نك : فهرست نسخ خطى كتابخانهء گلپايگانى ، ج 1 ، ) ، ( مرعشى ، ش 4272 ) ؛ مدرسهء على قلى آقا ( مرعشى ، ش 4162 ) ؛ مدرسهء كافوريه اصفهان ( مرعشى ، ش 4636 . دربارهء آن نك :\r\nفهرست نسخه‌هاى خطى كتابخانهء آستانه حضرت معصومه ، ص 15 و گنجينهء آثار تاريخى اصفهان ، ص 605 ) ؛ مدرسهء مباركيه ( مرعشى ، ش 2548 ، 6640 ) ؛ مدرسهء نواب ( مرعشى ، ش 2725 ) ؛ مدرسهء عبيديه ( مرعشى ، ش 7838 ) ؛ مدرسهء قرچقاى بيك ( مرعشى ، ش 7316 ) ؛ مدرسهء سليمانيه ( مرعشى ، ش 5846 ) ؛ مدرسهء اصفهان ( فهرست گوهرشاد ، 1 / 296 ) مدرسهء الماسيه ( گوهرشاد 4 / 1851 ) مدرسهء فيضيه جنب ميدان نقش جهان اصفهان ( گوهرشاد 4 / 1910 ) مدرسهء مريم بيگم ( گوهرشاد 4 / 2129 ) مدرسهء امامزاده ( گوهرشاد 4 / 2062 ) مدرسهء جعفريه ( گوهرشاد 3 / 1601 )\r\n6 جامعهء آن دوران ، جامعه‌اى شيعى است و حساسيت‌هاى خاص مذهبى خود را دارد و اين مسئله ، در زندگى اجتماعى و فرهنگى مردم آن دوره ، آثارى بر جاى گذاشته است . ميرزا\r\n\r\n","description":"","footnote":"","page_name":" 765 ","page_number":261},
  {"content":"\r\n\r\nشهنشاه كه از سادات بوده زمانى كه به حج رفته « در صفه‌اى از صفه‌هاى دور خانهء كعبه ، نام خلفاى ثلاث را نوشته و بعد از آن نام امير المؤمنين عليه السلام را و ياى معكوس على را بر روى اسامى خلفا كشيده » . بعد هم يك رباعى دربارهء اين كار خود گفته : ( 122 )\r\n در كعبه نوشته‌اند با خط جلى * پهلوى سه كس نام على از دغلى \r\n اما به سر هر سه كشيد است قضا * خط باطل از ياى معكوس على \r\nشعرى هم از مير همام دربارهء چهار خليفه نقل شده كه جالب است . ( 146 ) از ملا ميرك خان بلخى ياد كرده كه « توفيق يافته مذهب اثناعشرى اختيار كرده . . . چهل سال در اصفهان ساكن بود . پادشاه قدردان ، شاه عباس ماضى توجه بسيار به او داشت . » ( 165 ) . مير عماد خطاط هم كه « خط تعليق را به مرتبه‌اى رسانده بود كه حمل بر اعجاز مىتوان كرد . . . شهرت كاذبى به تسنن كرده ؛ از غلوى كه شاه عباس ماضى در محبت امير المؤمنين عليه السلام داشت ، با او عداوت بهم رسانيده ، مقصود بيك را گفت : هيچ‌كس نيست اين سنى را بكشد . مقصود بيك به همين گفته در همان شب كه مير به حمام مىرفت ، او را كشت . » ( 207 - 208 ) . شاه عباس ، همين‌كه ملا شرقى قزوينى شعرى دربارهء خرد حمامى كه به سنى مخاطب است ، گفت « او را موظف ساخت » . ( 261 ) ؛ يعنى كه مواجب براى او تعيين كرد . متن شعر هم آمده است . حال كه از تغيير مذهب و دين سخن به ميان آمد ، اشاره كنيم كه گهگاه در كاشان ، كسانى از يهوديان ، مسلمان مىشدند . عجالتا يك مورد آن را نصرآبادى آورده است . ( 310 ) و حكايت اين ماجرا طولانى است .\r\n7 بسيارى از مشاغل آن روزگار را مىتوان در تذكرهء نصرآبادى ديد . تنها به برخى از آن‌ها اشاره مىكنيم . شال‌فروشى ( 426 ) ، سنگ‌تراشى ( 415 ) ، گيوه‌كش ( 412 ) ، صحافى ( 423 ) ، كتابفروشى ( 409 ) ، نقاشى ( 414 ) ، چوب‌تراشى ( 373 ) ، كاسه‌گرى ( 382 ) ، زركشى ( 391 ، 424 ) ، طلاكوبى ( 313 ) ، اسطرلاب‌سازى ( 352 ) ، دلال ذغال و هيمه در ميدان كهنه ( 335 ، 425 ) ، نقش‌بندى ( 324 ) ، پنبه كنى ( 205 ) ، ساعت‌سازى ( 308 ) ، قمچىبافى ( تازيانه و شلاق‌بافى ) ، ( 258 ) ، پوستين‌دوزى ( 390 ) ، جدول‌كشى ( 290 ) ، رنگرزى ( 423 ) ، آجرتراش ( 431 ) ، شعربافى ( 138 ) ، خياطى ( 294 : در كارخانهء امام قلى خان خياطى مىكرده ) .\r\nشغل‌هاى فرهنگى هم جداى از قصه‌خوانى و شاهنامه خوانى كه گذشت ، يكى معلمى است . دربارهء شاعرى بابا نام ملازمان مىنويسد : مدتها در محلهء جماله كله اصفهان معلمى مىكرد و قريب دويست كس به مكتب او مىآمدند . » ( 404 ) . شغل كتابت كتاب‌ها كه همان استنساخ آثار بود ، شغلى پررونقى بوده گرچه دربارهء بهرام بيك آمده كه « در بهار كتابت مىكند و در زمستان به كسب پوستين‌دوزى مشغول است » ! ( 390 ) معلوم مىشود حد اقل\r\n\r\n","description":"","footnote":"","page_name":" 766 ","page_number":262},
  {"content":"\r\n\r\nدر زمستان شغل پوستين‌دوزى در آمد بيشترى داشته است ! نصرآبادى كسانى را ياد مىكند كه به كتابت ، روزگار مىگذرانيده‌اند ( 344 ، 368 ، 398 ) . كسانى هم به كار كتابت قرآن اشتغال داشته‌اند . ( 320 ) . نامى از عينك در اين كتاب برده شده كه مشابه آن در منابع ديگر مانند دستور شهرياران و نوادر ملا صالح قزوينى هم ديده مىشود . دربارهء حكيم ركناى كاشانى مىنويسد : « گاه در مطالعهء رخسار عينك مىگذاشت . » ( 215 )\r\n8 آگاهىهايى نيز دربارهء برخى از محلات و روستاهاى اصفهان وجود دارد . يكى از محلاتى كه شاه عباس پس از آمدن به اصفهان احداث كرد ، محلهء عباس‌آباد يا كوى تبريزيان « 1 » در آنجا ، مهاجرانى را از تبريز اسكان داد كه نصرآبادى مكرر از آن‌ها با عنوان تبارزهء عباس‌آباد ياد مىكند . دربارهء ملا عصرى تبريزى مىنويسد : « در وقتى كه تبارزه به اصفهان آمدند ، او هم از يزد به اصفهان آمد ، در عباس‌آباد ساكن شد . » ( 306 ) . اين تعبير كه « از تبارزه عباس‌آباد است » دربارهء بسيارى از افراد آمده است . ( 310 ، 388 ، 391 ، 401 ، 125 ) . جالب آن كه بسيارى از اين افراد زرگر بوده و شغلشان زركشى است . دربارهء ميرزا باقر تبريزى هم نوشته است : « تقسيم گندم و گوسفند تبارزه به طريقى كه با جد مرحومش بوده ، الحال با اوست . » ( 175 ) عباس‌آباد قاضى مخصوص به خود داشته است . ( 430 ) .\r\nدربارهء حسين چلبى هم نوشته است : « از اكابر تبريز بوده ، عباس‌آباد اصفهان كه نمونهء بهشت است ، از وجود او صفاپذير بود . » ( 118 ) . ملا رجب على عالم معروف هم در عباس‌آباد سكنا داشته جز آن كه شاه عباس ثانى از ارادتى كه به او داشت در شمس‌آباد كه بيرون حصار اصفهان است ، خانه‌اى براى او خريده است ( 154 ) .\r\nدربارهء ورنوسفادران كه از قراى اصفهان بوده ، اشارات چندى دارد . از جمله دربارهء مولانا عبد الحق نوشته است : « از قريه ورنوسفادران من اعمال اصفهان است كه وسعت آن قريه به مرتبه‌اى است كه دويست دكان پنبه كنى دارد . » ( 205 ) . ملا محمد شريف هم ورنوسفادرانى و از شاگردان هان مولانا عبد الحق است ( 415 ) . و همچنين مولانا محمد باقر ( 417 ) . دربارهء شاعرى ديگر نوشته است : « قبل از حالت تحرير ، كوفتى بهم رسانيده ، ياران كه به او مربوط بودند او را براى معالجه به بيمارستان ورنوسفادران بردند . معالجه مفيد نيفتاد ، فوت شد ، در آنجا مدفون است . » ( 323 ) . فروشان از محلات ورنوسفادران است ( 338 ) .\r\nدربارهء نجف‌آباد هم سخنى شنيدنى دارد . در شرح حال آقا على از كدخدازادگان اصفهان نوشته است : « از مصاحبان و مخصوصان ميرزا جلال شهرستانى بود . بعد از فوت مشار اليه به نجف‌آباد بهشت بنياد كه احداث كردهء پادشاه آگاه شاه عباس ماضى و وقف\r\n\r\n\r\n","description":"","footnote":"\r\n( 1 ) . بنگريد : شاردن ، سفرنامه ، ج 4 ، ص 1547\r\n","page_name":" 767 ","page_number":263},
  {"content":"\r\n\r\nنجف اشرف است ، سكنا كرد . » ( 135 ) .\r\n9 آگاهىهاى چندى هم دربارهء مساجد و مقابر امامزادگان دارد . از جمله دربارهء خطاطان مسجد جامع عباسى و مسجد شيخ لطف الله نوشته است : « ملا عبد الباقى اصلش از تبريز است . . . خط ثلث او خط نسخ بر خطوط استادان كشيده ؛ شاه عباس ماضى . . . او را به اصفهان آورده كتابهء كمر بزرگ و صفّهء رو به قبله و طاق در مسجد به خط اوست . » ( 207 ) .\r\nنفر ديگر « مولانا على رضا » است . دربارهء او نوشته است : « آن هم تبريزى است اگر چه فضيلت او به مولانا عبد الباقى نمىرسيد . . . كتابهء در مسجد مشهور به مسجد شيخ لطف الله و كمر صفه در مسجد جامع عباسى خط اوست و به طاقهاى روى بازار خفافان و حلاجان واقع به در مسجد شيخ لطف الله ، دو رباعى به خط نسخ تعليق نوشته و خوب نوشته : ( 207 )\r\n تا خانه‌نشين شدى تو اى در خوشاب * پيوسته مراست از غمت ديده پرآب \r\n من خانهء دل خراب كردم ز غمت * تو خانه‌نشين شدى و من خانه‌خراب \r\nنصرآبادى دربارهء « استاد على اكبر معمارباشى اصفهانى » نوشته است : « مسجد جامع كبير واقع در ميدان نقش جهان ، به معمارى او به اتمام رسيد » . ( 138 ) . حاج شاه باقر كاشانى هم « آب‌انبارى در محلهء پشت مشهد كاشان ساخت كه حوض كوثر و بركهء تسنيم از آن در عرق خجلت نشسته و اكثر مردم كاشان از آن بركهء با بركت فيض مىبرند . » ( 138 )\r\nنصرآبادى از مزار برخى از امامزادگان و متوليان آن‌ها هم سخن گفته است . از جمله مزار شاه رضا در قمشه ( 277 ) ، مزار امامزاده قيس على در گندمان اصفهان ( 342 ) ، امامزاده سهل على ( 97 ) ، امامزاده زين العابدين ( 102 ، 122 ) ، خاك فرج قم ( 365 ) ، مزار بابا ركن الدين ( 404 ) ،\r\n10 قهوه‌خانه از پديده‌هاى جالب دورهء صفوى است . اولا از آن روى كه محلى است براى خوردن قهوه و ساير نوشيدنىها ! ثانيا از آن روى كه محفلى است براى حضور ادبا و شعرا و دراويش و احيانا قصه‌خوانان و شاهنامه‌خوانان . بنا بر اين مركزى ادبى هم بايد تلقى شود . در سراسر تذكره ، از قهوه‌خانه و حضور شعرا و دراويش در آن ياد شده حتى از آمدن شاه عباس به قهوه‌خانه ؛ ملا شكوهى « روزى به اتفاق مير آگهى در قهوه‌خانهء عرب كه پسران زلف دار در آنجا مىبودند ، نشسته بود كه شاه عباس ماضى به قهوه‌خانه مىآيد . » ( 239 ) .\r\nمير همام « مرد درويش فقيرى است . تاجى به سر مىگذارد و گاهى به قهوه‌خانه مىآيد » ( 146 ) .\r\nقهوه‌خانه ، مىتوانسته محلى هم براى فاسقان باشد ، چرا كه گاه امردان نوباوه به خدمت در آن مشغول مىشدند . هر چند در دوره‌هايى ، سخت با اين اقدام مخالفت شده است . ترابا نقل مىكرد كه « مدتى به مقتضاى سن به هرزه‌گرى ميل نموده . روزى در قهوه‌خانه نشسته\r\n\r\n","description":"","footnote":"","page_name":" 768 ","page_number":264},
  {"content":"\r\n\r\nبودم كه مرحوم مير عماد . . . از در قهوه‌خانه گذشت . به خاطر فقير رسيد كه اگر مير صفاى باطن دارد به قهوه‌خانه مىآيد . با اين كه چند قدم رفته بود ، برگشته به قهوه‌خانه آمده قهوه‌اى خورد و برخاسته گفت كه در خانهء ما هم اينها مىباشد . فقير متنبّه شده ، روز ديگر به منزل ايشان رفته . . . » ( 208 ) . ملا غرورى « عمرش به هشتاد رسيد ، كمال زنده‌دلى داشت . . .\r\nدر اواخر به اصفهان فروكش كرده ، در قهوه‌خانه ساكن بود . ياران اهل معنا جهت ادراك صحبت او به قهوه‌خانه مىآمدند . » ( 290 ) .\r\nملا قسمت مشهدى « بىتحمل و تندخو بود ، چنانچه ملك حيدر برادر ملك حمزه سيستانى كه به زاغى قهوه‌چى عاشق بود ، در قهوه‌خانه غزلى با ملا قسمت طرح مىكند و بر سر معناى شعرى كه ملا قسمت غلط فهميده بود فساد عظيمى در قهوه‌خانه شد ، نزديك بود كه خونى واقع شود . آن روز كمينه سعى بسيار در اطفاء آتش فساد كرد و ملا قسمت عصر آن روز بيمار شد . روز ديگر فوت شد . » ( 313 ) . نصرآبادى « الفتى » را در « قهوه‌خانهء جنب دارالشفاء قيصريهء اصفهان » ملاقات كرده است ( 326 ) . رشيدا « در به دو حال پياله‌كش بود و تعشقى پيش پسر قهوه‌چى طوفان نام داشت ، از بابا فراش قهوه‌چى رنجيده قطعه‌اى در هجو او گفته » ( 388 ) . محمد صالح اصفهانى در اوايل رنگرزى مىكرده ، ميل به محمد رضاى پسر حاجى يوسف قهوه‌چى بهم رسانيده ، ترك رنگرزى كرده ، به علت محبت ، شاگردى باباى قهوه‌چى را اختيار كرده در كمال آزار مىگذرانيد . ( 423 )\r\nعليخان آجرتراش « از كسب خود مدارا مىكرد و منّت از كسى نمىكشيد . در قهوه‌خانه به سبب صحبت ياران ، موزون ( يعنى شاعر ) شده . » ( 431 ) . نصرآبادى دربارهء خودش هم گويد كه « چند سال ديگر به قهوه‌خانه به خدمت دوستان سابق و لا حق عشرت گزين بود » ( 463 ) . وى دربارهء بابا حسينى قزوينى هم نوشته است كه « اكثر اوقات در قهوه‌خانه درويش دلاك مىنشست و با ياران به علت خوش حرفى و مجلس‌آرائى ربط داشته » . ( 140 )\r\n11 لطيفه‌هاى زيبايى هم در كتاب آمده كه مرور بر چندتايى از آن‌ها بىتناسب نيست .\r\n* مير شرب فرزند مير حسين مشهور به شيشه‌گر از سادات قمى است . . . وقتى مير حسين - پدر مير شرف - به خدمت شاه عباس ماضى وارد شده و تعريف مير شرف مىكرده كه : طالب علم صالحى است و از مغيرات حلال هم نچشيده و بند زيرجامه‌اش به حلال هم وا نشده ، شاه مىفرمايد كه مگو پسرى دارم ، بگو كره‌خرى دارم . ( 310 )\r\n* يوسفا خوانسارى بود . . . حرف اوست : تا پول را سكه زده‌اند من روى پول را نديده‌ام . ديگر مىگفت كه : آرزوى من اين است كه يك‌بار به حمام روم و بعد از بيرون آمدن به استاد به گويم : استاد امانتى مرا بياور ! . . . نقل مىكرد كه ، روزى در كمال كثافت لباس ، به\r\n\r\n","description":"","footnote":"","page_name":" 769 ","page_number":265},
  {"content":"\r\n\r\nخاتونى مقطع برخوردم . اين مصرع را خواندم : « يار با ما بىوفايى مىكند » . خاتون به وضع من نگاه كرد و گفت : خوب مىكند كه تو پلشت قحبه خواهرى بوده‌اى . ( 321 )\r\n* سگ لوند . . . خوش حرف و شوخ بود ، چنانچه در خدمت شاه عباس ماضى اعتبار داشت . . . روزى عيسى خان قورچىباشى از در خانهء او مىگذشته ، سگ لوند تكليف مىكند ؛ پايين آمده ، ساعتى به در خانه مىنشيند . سگى به در خانه لو خوابيده بود . عيسى خان مىگويد كه ايشان به در خانه شما چه منصب دارد ؟ سگ لو مىگويد كه : قورچىباشى ماست . ( 431 )\r\n* بابا حسينى ، قزوينى است ؛ مدتى باباى حيدرىخانه بوده . . . مشهور است كه : خاتون صاحب حسنى را به علت حركت ناشايست ، حاكم فرموده بود كه از منارهء بلندى بيندازند .\r\nمشار اليه به پيش داروغه رفته التماس مىكرد كه ، زن مرا به جاى او سياست كنيد و او را به من بدهيد . بعد از اين واقع زنش مىگفته كه ، مرا رسوا كردى ؛ هركس مرا مىبيند اين را نقل مىكند . در جواب مىگفته كه ، بد كردم كه سرشناست كردم . گاهى شعرى مىگفته . شعرش اين است : ( 140 )\r\n گريه در چشم هر كه بيدار است * عرق انفعال ديدار است \r\n* مير حسن در محل امامزاده اسماعيل عطار است . . . از لطيفه‌هاى اوست : مثنوى گفته موسوم به خروسيه . در آن مثنوى اين بيت گفته : « يكى كره‌خر بود خرزاده‌اى » . شخصى اعتراض كرده كه ، با وجود « كره‌خر » خرزاده چيست ؟ در جواب گفته كه ، تا خركره‌هاى آدمىزاده بيرون روند . ( 142 )\r\n* هنگامى كه جرفادقان ( گلپايگان ) را به تيول حسين قلى خان دادند ، ملازمى داشته به « آدم خوار » مشهور ، او را حاكم آنجا كرد . كسى در مجلس بندگان علامى آقا حسين ( خوانسارى ) نقل مىكرد كه ، شخصى آدمىخوار نام داروغه جرفادقان شده . ايشان فرمودند : از گرسنگى خواهد مرد !\r\n* يوسفى جرفادقانى كمال قدرت را داشته . . . مشهور است كه ملا شانى را آن پادشاه ( شاه عباس ماضى ) ديندار به زر كشيد . ملا يوسفى به اين طمع قصيده‌اى گفته در روزى فرصت خواندن يافت كه شاه در طويلهء خاصه بود . پادشاه فرمود : روزى كه ملا شانى شعر خواند ، ما در خزانه بوديم ، او را به زر كشيديم . تو به طويله آمده‌اى ، با تو بايد چه كرد ؟\r\nاين بود نگاهى كوتاه به تذكرهء نصرآبادى . مطلب را با شعرى از صائب كه از دوستان نزديك نصرآبادى بوده و اخبار زيادى از وى در اين كتاب نقل كرده ، خاتمه مىدهيم : ( 145 )\r\n كسى كه مىنهد از حدّ خود قدم بيرون * كبوترى است كه مىآيد از حرم بيرون \r\n\r\n","description":"","footnote":"","page_name":" 770 ","page_number":266},
  {"content":"\r\n\r\n\r\n19 آگاهىهاى اجتماعى و تاريخى در آثار سيد نعمت الله جزائرى\r\n\r\nدرآمد بحث\r\nگردآورى اطلاعات اجتماعى و تاريخى از كتاب‌هاى غير تاريخى ، مىتواند در روشن كردن ابعاد ناشناختهء تاريخ كشور ما بسيار سودمند باشد . بيشتر كتاب‌هاى تاريخى عهد صفوى كه توسط مؤلفان ايرانى به نگارش در آمده ، موضوع بحث خود را جنگها و درگيريها و در نهايت عزل و نصب برخى از اميران و فرمانداران قرار داد و بدين ترتيب اطلاعات اجتماعى قابل ملاحظه‌اى را ثبت نكرده‌اند . اين در حالى است كه نويسندگان سفرنامه‌هاى خارجى ، به عكس عمل كرده و اين گونه اطلاعات اجتماعى را كه در شناخت وضعيت آن دوره بسيار مؤثر و كارساز است ( البته از ديدگاه خود ) ثبت كرده‌اند .\r\nضرورت فراهم كردن اين اطلاعات از منابع خودى ، كاملا روشن بوده و بايد تا جستجو و كاوش بسيار در آثار اعتقادى ، فقهى ، اخلاقى و حكايات و غيره گردآورى گردد . روشن است كه همه مؤلفان اين گروه از كتاب‌ها ، روحيهء ثبت اين گونه مطالب را نداشته و در كتاب خود به دنبال موضوع خاصى بوده‌اند ، در برابر ، كسانى از آن‌ها به مناسبت ، در ارائه اين گونه اخبار همّت كرده و نكاتى از زندگى خود يا ديگران ، و يا محيط اجتماعى و فرهنگى خود را ارائه داده‌اند . سيد نعمت اللّه جزايرى « 1 » ( 1050 - 1112 ق ) يكى از اين افراد است كه در بيشتر آثار خود ، اين منش و روش را رعايت كرده است . « 2 » مهم‌ترين اثر وى الانوار النعمانية اوست كه در بخش‌هاى مختلف آن ، اين قبيل اطلاعات فراوان آمده است . نوشتهء حاضر بيشتر بر پايه كتاب مسكّن الشجون فى حكم الفرار من الطاعون او است كه به زبان عربى نگاشته شده و تاكنون به چاپ نرسيده است . اين اثر همان گونه كه از نامش آشكار است ، دربارهء بيمارى طاعون و حكم فرار از آن بحث كرده ؛ موضوعى كه از همان دههء دوم قرن\r\n\r\n\r\n","description":"","footnote":"\r\n( 1 ) . دربارهء او بنگريد به : جزايرى ، سيد محمد ، نابغه فقه و حديث ، قم ، مجمع الفكر الاسلامى ، 1418 ق .\r\n( 2 ) . اين نوشتار در اصل بر پايهء كتاب « مسكّن الشجون » سيد نعمة الله جزايرى نوشته شده و اطلاعات ديگرى از « المقامات » « الانوار النعمانية » و « زهر الربيع » به آن ضميمه شده است .\r\n","page_name":" 771 ","page_number":267},
  {"content":"\r\n\r\nنخست هجرت ، يا به عبارتى سال 18 هجرى ، همواره مطرح بوده است . علت نگارش اين اثر ، طاعونى بوده است كه اندكى پيش از تأليف كتاب ، بخش عمده‌اى از آسياى صغير ، عراق عرب و جنوب ايران را فراگرفته بوده است . كتاب مزبور در پنج باب تنظيم شده : باب اول دربارهء مرگ و عجايب آن ؛ باب دوم دربارهء اسباب طاعون ؛ باب سوم دربارهء حكم فقهى فرار از آن ؛ باب چهارم دربارهء اجل ؛ و باب پنجم دربارهء وظيفه علما و حكام در قبال اين گونه بلايا .\r\nنسخه‌اى كه ما از آن بهره گرفتيم به شماره 3442 و در 139 برگ در كتابخانه آية اللّه مرعشى موجود است . پنج باب يادشده تا برگ 47 ، خاتمه يافته و پس از آن ، ذيل هر فصلى ، مطالب متفرقه‌اى كه گاه با مرگ و مرض نيز ارتباط دارد ، عرضه شده است . آنچه ما در جستجوى آن هستيم ، مطالب كتاب از زاويهء موضوع اصلى آن نيست ؛ بلكه آگاهيهاى اجتماعى و تاريخى آن است كه برخى از آن‌ها ، به يقين ، در هيچ مصدر و مأخذ ديگرى يافت نمىشود ؛ ما علاوه بر نقل مطالب اين كتاب ، آنچه را كه مؤلف در برخى از آثار ديگر خود در اين زمينه آورده ، به اجمال گزارش خواهيم كرد .\r\nوى دربارهء هر موضوع ، روايات چندى را ارائه كرده ؛ گاه از ديد علمى نيز مطالبى را آورده ؛ و در نهايت برخى از شواهد تاريخى كه متناسب با موضوع است عرضه مىكند .\r\n\r\nقلندران و صوفيان\r\nسيد جزايرى به نقل تحليل فلسفى از اجتماع ، به نقل از ميرفندرسكى پرداخته است .\r\nميرفندرسكى ، جامعه را به انسان تشبيه كرده و گفته است كه موقعيت حكّام در آن ، به‌منزلهء سر مىباشد . علما ، به‌منزلهء قلب و ساير مردم از اهل حرفه‌ها و صنايع ، هريك حكم عضوى از اعضاى اين انسان را دارند . در اين ميان ، جايگاه « قلندران » بسان موهايى است كه در زير بغل و شرمگاه مىرويد و جز ضرر و زيان براى انسان حاصلى ندارند ؛ طبعا اگر در ازالهء آن‌ها دير اقدام شود ، آزار و اذيت آن‌ها بيشتر مىشود . « 1 » نماز قلندران نيز ضرب المثل\r\n\r\n\r\n","description":"","footnote":"\r\n( 1 ) . اين عبارت در رسالهء « صناعيه » ميرفندرسكى آمده است : قلندران و عالم گردان و تن‌آسايان كه هيچ كار نكنند و به‌منزلهء موى بغل و زهار باشند و بىقدر و عزّت ، و گاه باشد كه در بعضى شرايع و ازمان ، قتل و قطع ايشان واجب شود به‌منزله ستردن موى ( به نقل از نسخهء 1498 رسالهء صناعيه در كتابخانه آية اللّه مرعشى برگ 23 ر ) . جزايرى نظير همين را از ميرفندرسكى ( بدون اشاره به اسم او يا نام رسالهء او ) در الانوار النعمانيه ( ج 2 ، ص 309 ) ضمن بحثى از « قلندريه » آورده است . در آنجا آمده است : اين قلندران مدحى از على عليه السلام يا يكى ديگر از ائمه عليهم السلام را حفظ كرده ، آن را مىخوانند و بدين وسيله تكدّى مىكنند . و با اشاره به اين كه آن‌ها نماز نمىخوانند فصلى از روايات مربوط به تارك الصلاة را آورده است . در زهر الربيع ( ص 181 ) نيز مىگويد : قلندرى ( در مقام تكدّى ) از ثروتمندى خواست تا به عدد پيغمبران به او درهم دهد . او گفت : تنها به عدد پيغمبرانى كه آن قلندر نام او را بداند ، چنين خواهد كرد . قلندر شروع به شمارش كرد و گفت : آدم ، فرعون ، نمرود ، عاد ، شداد . فرد ثروتمند اعتراض كرد كه\r\n","page_name":" 772 ","page_number":268},
  {"content":"\r\n\r\nاست ؛ بدين عبارت كه تاكنون « نماز يك قلندر به آسمان نرفته است » . در خوردن ، تا حد « مرگ » مىخورند و در گذرگاه‌ها تكدّى مىكنند ، در فسق و شرب خمر و لواط از حد مىگذرند و حشيش هم از لوازم وجودى آن‌هاست . آنان از فرق صوفيه به شمار مىآيند و تازه بهترين اين فرقه آن‌هايند ! چرا كه در عبادات تصنّعى به خرج نداده و با « طاعات » خود كسى را به دام نمىاندازند ؛ در حالى كه اهل عبادات و اذكار و رقص از صوفيان ، ضررشان بر مسلمانان بيشتر است ؛ چرا كه عوام مردم در كار مذهب ، فريب آنان را مىخوردند ، زيرا غنا و رقص در ميان آن‌ها ، و نيز حضور نوجوانان نيكوصورت ، مردم را به سوى آنان مىكشد . مصنف گويد كه ما گزارشى از احوال آن‌ها در شرح بر تهذيب « 1 » آورده‌ايم ( برگ 20 ) .\r\nبا اين كه جزايرى تمايل عرفانى خود را در چند اثر خويش ظاهر ساخته ؛ اما در ردّ بر صوفيه مطالب فراوانى دارد . وى در يك مورد اظهار مىدارد كه آنچه ما از اعمال و مراقبت‌هاى صوفيان در اذكار و نماز مشاهده كرديم ، حكايت از آن داشت كه آنان ، صرفا به هدف جلب توجه مردم و از روى انگيزه‌هاى دنياگرايانه دست به چنين اعمالى مىزنند . « 2 »\r\nوى همچنين در الانوار النعمانية فصلى را تحت عنوان « ظلمة فى احوال الصوفية » اختصاص داده است . او با اشاره به سابقهء آنان ، به صوفيه زمان خود اشاره دارد ؛ و از تمايل برخى از علماى شيعه به صوفيه ياد كرده و اين كه چگونه تحت تأثير برخى از صوفيه كه غناى محرّم را تنها غناى مربوط به مجالس فسق و فجور دانسته‌اند ، به حليت برخى از انواع غنا فتوا داده‌اند . طبعا اين امور ، اسباب جذب مردمى مىشود كه اهل تساهل هستند . او با اشاره به نقلى از علامه حلّى ( در كتاب كشف الحق و نهج الصدق ) كه خود صوفيانى را در مشهد امام حسين عليه السلام ديده كه نماز نخواندند ، مىگويد : يكى از مشكلات آن‌ها اختراع عبادات و اذكارى است كه در شرع وارد نشده است . وى از عالمى شيعى اما صوفى زمان خود ياد مىكند كه بر روى منبر گفته است كه وى كتب اربعه ( تهذيب ، كافى ، استبصار ، كتاب من لا يحضره الفقيه ) را مىنوشته و بر استاد قرائت مىكرده ؛ اما وقتى فايده‌اى در آن‌ها نديده ، آن‌ها را به يك درهم فروخته و يك درهم را نيز به آب انداخته است . جزايرى مىگويد كه وى با يارانش در مشهد الرضا عليه السلام شاهد ذكر جلى همراه با غنا و رقص و جز آن بود كه ناگهان سر يكى از آن‌ها به سنگ قبر خورده و خون جارى شده ؛ وقتى در صدد پاك كردن\r\n\r\n\r\n","description":"","footnote":"\r\nاينها پيغمبر نيستند . قلندر گفت : يا للعجب ! اينها ادّعاى ربوبيت كردند و مردم آن‌ها را تصديق كردند ؛ تو آن‌ها را به پيغمبرى هم قبول ندارى ! ايضا در زهر الربيع ( ص 250 ) حكايت ديگرى از يكى از صوفيان معاصر خود در اصفهان آورده است . گفتنى است كه قلندران در كنار تبرائيان در روزگار شاه اسماعيل و شاه طهماسب ، نقش مهمى در تبليغات خيابانى براى رواج تشيع در ايران داشتند .\r\n( 1 ) . نام يكى از دو شرح او بر تهذيب « غاية المرام فى شرح تهذيب الأحكام » مىباشد .\r\n( 2 ) . جزائرى ، الانوار النعمانية ، ج 2 ، ص 172\r\n","page_name":" 773 ","page_number":269},
  {"content":"\r\n\r\nسنگ بر آمدند ، شيخ آن‌ها گفت : اين « دم عشاق » است و پاك مىباشد . جزايرى از صوفى ديگرى در شيراز ياد مىكند كه هر شب بر سر قبر احمد بن موسى عليه السلام مىآمده و ذكر مىگفته ؛ او تأهل اختيار نكرده ؛ اما غلمانى چند نزد او بوده‌اند ؛ به تدريج معلوم شده است كه آن‌ها گروهى شده ، داعيهء الوهيت داشته ، يكى خدا ، ديگرى پيغمبر و . . . و قصد خروج داشته‌اند . حاكم وقت شيراز ، آنان را دستگير كرده ، به قتل رساند . جزايرى مىگويد : من خود ناظر و شاهد اين ماجرا بودم ؛ زمانى كه خواستند رئيس آنان را بكشند ، خواهرش بر بام ايستاده و مىخنديد . وقتى علت را پرسيدند گفت كه ، برادر من مرد مسنى است . وقتى او را كشتيد ، پس از چهل روز به صورت جوانى با صورتى نيكو ظاهر مىشود . بدين ترتيب معلوم شد ، آنان قايل به تناسخ هستند . « 1 »\r\nجزايرى مىگويد كه ما در شيراز مسائل و وقايع عجيب و غريب را از آنان مشاهده كرديم كه جز با مذهب زنادقه و ملاحده سازگارى نداشت . « 2 » وى فصل مشبعى در رد بر غزالى و محيى الدين عربى آورده است . همچنين از عادت عزب ماندن آنان ، چله‌نشينى و تحريم محللات شرعى كه به بهانهء تصفيهء قلب انجام مىدهند ، به شدّت انتقاد كرده است ، « 3 » و روايت چندى در افكار صوفيه و توجيهاتى نسبت به آنچه به امثال ابو ذر و سلمان منسوب است ، آورده است . « 4 » جزايرى كلماتى نيز از فيض كاشانى در رد بر صوفيه آورده ، « 5 » و دربارهء برخى از اعمال خارق‌العادهء آنان ، علاوه بر توجيه مذهبى ، به اعمال كفّار هندى اشاره مىكند كه خود در دههء هفتاد قرن يازدهم هجرى ، در اصفهان ناظر آن‌ها بوده ، « 6 » و بهترين كار آن‌ها ورود در آتش بوده است . « 7 » وى از شيعيانى ياد مىكند كه در زمان وى ، داخل در آتش مىشده‌اند . « 8 »\r\nبه هر روى ، از نگاه او تصوّف ( واقعى ) در پوشيدن لباس پشمينه و دورى از البسهء فاخره و خوردن نان جو و ترك نعمت‌هاى الهى نيست ؛ تصوف عمل به دستورات شريعت و ترك شبهات است . وى در اين باره ، از مقدس اردبيلى رحمة الله عليه مثال مىزند كه وقتى مال\r\n\r\n\r\n","description":"","footnote":"\r\n( 1 ) . جزائرى ، الانوار ، ج 2 ، صص 277 - 284 . وى خلاصه اين قصّه را در المقامات ( نسخهء 3496 مرعشى ) برگ 384 آورده است .\r\n( 2 ) . همان ، ج 2 ، ص 284\r\n( 3 ) . همان ، ج 2 ، ص 286\r\n( 4 ) . همان ، ج 2 صص 287 - 290\r\n( 5 ) . همان ، ج 2 ص 292 ؛ جزايرى ، زهر الربيع ص 206\r\n( 6 ) . بنگريد : جزائرى ، زهر الربيع ، ص 414 دربارهء مرتاضهاى هندى كه در اصفهان بوده‌اند .\r\n( 7 ) . جزائرى ، الانوار ، ج 2 ص 296\r\n( 8 ) . همان ، ج 2 ص 300 ؛ وى منكر كرامات نبوده و در المقامات ( نسخهء 3496 مرعشى ) برگ 393 - پ نمونه‌هايى از برخى از عباد شيراز و نيز از يكى از اجداد صالح خود نقل مىكند .\r\n","page_name":" 774 ","page_number":270},
  {"content":"\r\n\r\nسوارى را براى رفتن از نجف به كاظمين اجاره مىكرد و در بازگشت نامه‌اى به او مىسپردند تا به كسى بدهد ، سوار نمىشد ، چرا كه مىگفت صاحب اين حيوان ، اجازهء حمل اين نامه را به من نداده است . « 1 » وى نمونه‌هاى ديگرى از زهد مقدس اردبيلى را ياد كرده است . همچنين از نامهء وى به شاه طهماسب و شاه عباس ( كه در اين دومى ترديد وجود دارد ) در كتاب مقامات ياد كرده است . « 2 » البته بر اساس رواياتى كه وارد شده ، پوشيدن لباس خشن و خوردن غذاهاى نامأنوس و خشك ، براى كسى كه در خود ، خودبينى و نخوت مىبيند ، مستحب است . « 3 » وى در جاى ديگرى ، صوفيه را به دليل اعتقاد به وحدت وجود تكفير كرده است . « 4 » جزائرى در زهر الربيع نيز از صوفيان و قلندران زمان خود حكايات و مطالبى نقل كرده است . « 5 » وى اشاره به اين نكته دارد كه علما از تحصيل نزد عالمان متمايل به تصوف نهى مىكرده‌اند . « 6 »\r\n\r\nدربارهء طيره\r\nسيّد جزائرى اظهار مىدارد كه مردم هر عصرى ، به چيزى تطيّر مىكنند ؛ برخى به ديدن كسى كه يك چشم او نابيناست ، آن هم در نگاه اول و در روز ؛ به ويژه اگر در تلاش براى كارى باشند . برخى تطيّر به افرادى مىكنند كه اسامى زشتى دارند ؛ كسانى تطيّر به افراد خوش صورت مىكنند ؛ برخى به كسانى كه لباس سياه مىپوشند ؛ و برخى به كسانى كه لباس سفيد مىپوشند ؛ اما در مورد كلاغ ناعق ، از قديم الايام مردم آن را شوم تلقى مىكرده‌اند . سيد نعمت اللّه از يكى از شيوخ محدث خويش نقل كرده است كه وى وقتى قصد پوشيدن لباس نوى را داشت ، تحقيق مىكرد تا ساعت نحس را نزد منجمان بشناسد و بر خلاف رأى آنان ، و درست در همان ساعت به اصطلاح نحس ، لباس نو را مىپوشيد . « 7 » اظهار نظر سيد نعمت اللّه اين است كه آن‌ها كه اهل تطيّر هستند ، هميشه ضرر مىكنند ( مسكن : برگ 30 ) . وى اطلاعات ديگرى دربارهء طيره و انواع و اقسام آن در زمان خود را در كتاب مقامات « 8 » آورده است .\r\n\r\n\r\n","description":"","footnote":"\r\n( 1 ) . همان ، ج 2 ، صص 301 - 302\r\n( 2 ) . جزايرى ، مقامات ( نسخهء 3496 مرعشى ) برگ 170 - ر .\r\n( 3 ) . جزايرى ، الانوار ، ج 2 ، ص 306\r\n( 4 ) . همان ، ج 3 ، ص 171\r\n( 5 ) . جزائرى ، زهر الربيع ، صص 131 ، 234 ، 286 - 287 ، 401 ، 402 ، 523\r\n( 6 ) . همان ، ص 445\r\n( 7 ) . بنگريد ، جزايرى ، الانوار ، ج 1 ، ص 198\r\n( 8 ) . جزايرى ، المقامات ، نسخهء 3396 مرعشى ، برگ 170 .\r\n","page_name":" 775 ","page_number":271},
  {"content":"\r\n\r\n\r\nشيوع طاعون در عصر وى\r\nدر سال 1102 طاعون در بلاد روم ، يعنى در استانبول و شامات شايع شد . طاعون از آنجا به بغداد و مشاهد معظمه رفته و ساكنان فرات را نيز فراگرفت ؛ پس از آن به بصره و از آنجا به هويزه و دورق رسيد . اين طاعون ، به ويژه سبب شد تا در هويزه و دورق تعداد زيادى از علما و صلحا و زهاد و عبّاد تلف شده و مدارس و مساجد خالى شود . « 1 » در آن زمان ، علم و دانش ، نوحه‌گر آنان شد و نماز بر فقدانشان گريست . سيد نعمت اللّه آن سال را « عام الحزن » مىنامد ، مانند همان نامى كه رسول خدا صلى الله عليه و آله براى سال وفات ابو طالب و خديجه عليهما السلام - سال دهم بعثت - برگزيد . و نيز آن را سال تناثر النجوم مىنامد ، نام سال 329 كه مرحوم كلينى و جماعت ديگرى از علما ، در آن در گذشتند .\r\nوى شرحى در منافع وجودى علما در جامعه و نقش آن‌ها در جلوگيرى از اغواى شياطين بيان كرده و مقام آنان را برتر از مجاهدان مىداند ( مسكن : برگ 31 ، 32 ) . وى دربارهء اسباب شيوع طاعون ، مطالبى را بيان مىكند . به عقيدهء وى يكى از آن‌ها ، لطافت هواست كه زود متعفن مىشود ، نظير شام . گرچه فسق و فجور نيز سبب ديگرى است و البته همين‌كه در شام ، قبور بنى اميه وجود دارد ، براى شيوع طاعون كافى است . وى شيوع طاعون در بغداد را نيز به سبب وجود برخى از قبور در آنجا دانسته است ( برگ 33 ، 34 ) . در اين سال ، و با و طاعون در جزاير ميان بصره و بغداد نيز شايع بوده است ؛ اما جزائر طرف هويزه ، هيچ‌گاه محل و با و طاعون نبوده است . سيد نعمت اللّه مىافزايد : آنجا ( جزائر ) محل تولد و رشد من بوده و در آنجا جز شيعه علىّ بن ابى طالب عليه السلام نيستند ، حتى با وجود حاكميت دولت‌ها و سلاطين متعدد . آنجا محل عبّاد و زهاد بوده و مردمش نان حلال مىخورند و از شبهات اجتناب مىكنند . با اين حال ، مردمانى قوى و شجاعند و در لشكر سلطان و سپاه آل عثمان ، نسبت به لشكريان رومى ، نقش فعال‌ترى دارند ؛ آن‌ها نسبت به علماى خويش نيز انقياد كامل دارند .\r\nدر بصره نيز طاعون آمد و از نظر سيد نعمت اللّه ، اين امر عجيبى نيست ؛ چرا كه پيش از آن نيز سابقه داشته است ؛ وى موردى را از وجود طاعون در بصره از ابن جوزى نقل كرده است . به علاوه ، از امير مؤمنان عليه السلام نيز اخبارى در خرابى بصره نقل شده است .\r\nمؤلف مىافزايد كه از بيست سال پيش از اين تاريخ ، ما خرابى اين شهر و خالى شدن آن از سكنه را شاهد بوديم ؛ امسال نيز آنجا را طاعون فرا گرفته است ( برگ 34 ) . وى فصل مشبعى در مذمّت شهر بصره آورده است .\r\n\r\n\r\n","description":"","footnote":"\r\n( 1 ) . جزايرى ، المقامات ( نسخهء 3496 مرعشى ) برگ 322\r\n","page_name":" 776 ","page_number":272},
  {"content":"\r\n\r\nيكى ديگر از بلاهاى طبيعى كه جزايرى بدان اشاره كرده ، زلزله دههء هشتاد قرن يازدهم هجرى در طوس است كه هزاران نفر در آن كشته شدند . همين‌طور در شيروان نيز زلزله‌اى رخ داد كه برخى از روستاها از جاى خود به مكان‌هاى ديگرى حركت كرد . ايضا در سال 1089 ، كه سال تأليف كتاب انوار النعمانيه است ، در بلاد طبرستان زلزله‌اى رخ داد ! « 1 »\r\n\r\nدرباره هويزه\r\nاما درباره هويزه ؛ وى اظهار مىدارد كه تاكنون نشنيده است كه قبل از اين طاعون در هويزه آمده باشد ، اما اين بار از طريق بصره در اين ديار نيز شايع شده ، چرا كه برخى از بيماران به آنجا آمده‌اند . وى اظهار مىدارد كه اكثريت مردم هويزه شيعه بوده و در اين اعتقاد خويش راسخ‌اند . گرچه تاكنون تعديل شده و پيش از اين از اهل غلو - غلات - بوده‌اند . اما با اين حال ، هنوز نيز در صحبت‌هاى آن‌ها شواهدى از آن عقايد وجود دارد ؛ مثلا به يكديگر مىگويد « علىّ يطول عمرك و علىّ يشفيك و على يرزقك » اين جملات كه هنوز نيز بقاياى آن باقى مانده ، بلا شك مظهر غلوّ است .\r\nمردم هويزه علاقه‌مند به شعر و ادب هستند ، به علم صرف و نحو نيز علاقه زيادى دارند ، با اين حال روحيهء غالب ، روحيهء فتوّت و شجاعت است و بيشتر آنان از شجاعان هستند . [ ازاين‌رو 
  ] فتنه نيز در آنجا فراوان رخ مىدهد ؛ چرا كه رعيت آن از اعراب باديه‌نشين هستند كه به جنگ و درگيرى خو گرفته‌اند ( مسكن برگ 36 ) . اين فتنه‌ها بيشتر در وقت به دست آمدن حاصل زراعت پيش مىآيد و انگيزهء آن نهب و غارت است . بيشتر اعراب آن ناحيه از اهل سنّت بوده‌اند ؛ اما به بركت اميران و حاكمان ، جز عدهء قليلى ، بقيه شيعه شده‌اند . وى اختلاف و نفاق و شقاق ميان مردم هويزه را بسيار شديد مىداند .\r\n\r\nسيد على خان حاكم هويزه\r\nبه عقيده جزايرى ، بهترين حاكم هويزه سيد على خان ( م 1088 ) مردى عالم و فاضل و صاحب محاسن و مكارم اخلاقى بوده است . او مىگويد كه ما بعد از واقعه عساكر سلطان محمد با اهل هويزه ، در تستر - شوشتر - بوديم ، او حاكم هويزه و بيشتر بلاد عرب بود و نسبت به ما محبت زيادى داشته و با من مكاتبات و مراسلاتى داشت . در نامه‌اى براى من اشعارى را نوشت كه صاحب بن عباد به برخى از دوستانش نوشته بود :\r\n يا أخا بشّرنا تأخّرت عنّا * قد أسأنا ببعد عهدك ظنّا \r\nاو شعر نيز مىگفت . در مجلس او ، جز علم حديث و تفسير و علوم ادب و محاسن شعر و\r\n\r\n\r\n","description":"","footnote":"\r\n( 1 ) . جزايرى ، الانوار ، ج 1 ، ص 340\r\n","page_name":" 777 ","page_number":273},
  {"content":"\r\n\r\nبرخى امور سلطانى ، چيز ديگرى نبود . وى چند كتاب نيز تأليف كرده است كه از آن جمله است : النور المبين ، خير المقال و منتخب التفسير كه آخرين كتابش بوده است ( برگ 37 ) .\r\nشرحى از مؤلفات سيد على خان را آقا بزرگ آورده است . « 1 » جزايرى در الانوار النعمانية نيز از سيد على خان ستايش كرده و با توجه به علاقهء وى به علم و دانش مىگويد : در زمان حكومت او كه ما تازه به تحصيل مشغول شده بوديم ، مىديديم كه چگونه غالب مردم اهل عبادت و زهد و مطالعه بوده و عموم مردم تابع والى و حاكم خود هستند . « 2 » او در جاى ديگر اين كتاب ، از سيد على خان و نامه‌اى كه به او نوشته و نيز ديوان شعر او ياد كرده است . « 3 » افندى در شرح حال جزايرى نوشته است كه سيد جزايرى بهره زيادى از آثار سيد على خان برده است . « 4 »\r\n\r\nنقش علما در جامعه\r\nسيّد جزايرى دربارهء وظايف حكام و علما در قبال نزول اين گونه بلايا مىگويد : امور كشور بر محور « علما » و « ولات » است و صلاح و فساد آن‌ها ، مملكت را آباد و يا ويران مىسازد ، « علما بايد حكم دهند و ولات بايد آن را عمل كنند » . هر عالمى بايد در اقليم يا شهر و منطقه‌اى بماند و علاوه بر تعليم دين ، نفع و ضرر امور را بر مردم روشن كند . علما وارث انبياء هستند و بايد همانند آنان عمل كنند ( مسكن : برگ 46 ) .\r\nچنينى ديدگاهى ، گرايش فقهى موجود در فقه سياسى شيعه را نشان مىدهد و پايهء آن ، اين است كه حاكم بايد تابعيت عالم را داشته باشد . البته سلاطين بايد در هر قريه و محلى ، فقيه متديّن را براى تعليم دين به مردم بگمارند . علما اطباى جامعه هستند و سلاطين « قوام دار المرضى » يعنى اداره‌كننده و رئيس بيمارستان « 5 » ( برگ 47 ، 48 ) .\r\nوى در اين باره ، از مثال طبيب و مريض و بيمارستان و . . . در اين بحث ، نهايت بهره را گرفته است . با اين مقدمات ، در مورد طاعون مىگويد : اين وظيفهء علماست تا با اولين وجود علايم بيمارى و با و طاعون ، مردم را هشيار سازند . در مرحلهء نخست ، مردم را توبه و استغفار دهند و بعد از آن ، آنان را از ارتكاب معاصى دور كرده ، به دادن صدقه و سه روز روزه گرفتن ترغيب كنند . همچنين مردم را اعم از پيرزن و پيرمرد و اطفال و نيز حيوانات را\r\n\r\n\r\n","description":"","footnote":"\r\n( 1 ) . آقا بزرگ ، الروضة النضرة صص 395 - 396 ؛ و بنگريد : روضاتى ، سيد محمد على ، ( اصفهان ، 1335 ) جامع الانساب ج 1 ، صص 137 - 138\r\n( 2 ) . جزائرى ، الانوار ، ج 3 ، ص 338\r\n( 3 ) . همان ، ج 3 ، ص 170\r\n( 4 ) . همان ، ج 3 ، ص 169 پاورقى\r\n( 5 ) . درباره نقش علما در طبابت جامعه و لزوم حضور فقيه در همه بلاد نيز بنگريد : همان ، ج 3 ، ص 196\r\n","page_name":" 778 ","page_number":274},
  {"content":"\r\n\r\nبه خارج شهر در محل شريفى ببرند تا به گريه و زارى و دعا بپردازند ؛ همراه اينان ، بايد اغنيا و اشراف و امراء نيز باشند ؛ چرا كه خداوند سر آن دارد تا جبّاران را در برابر خود متواضع و خاضع ببيند ( برگ 48 ) . نيز وظيفه علما است تا مردم را به نقاط مرتفع ببرند و آب را از سرچشمه مصرف كنند . اگر در جمع شدن آن‌ها ضررى وجود دارد ، بايد متفرق شوند ( برگ 49 ) . البته علماى ما متفقند كه در اين موارد ، مردم حق فرار دارند و كسى نبايد آن‌ها را به دليل فرارشان متهم به گناه نموده ، مانع از رفتنشان شود .\r\nسيد نعمت اللّه مىنويسد : اكنون كه پاى سخن به ملوك كشيد ، مناسب است دربارهء برخى از احوالات و رفتارهاى آنان مطالبى را مطرح كنيم . تقريبا كتاب وى ، از اين پس از موضوع اصلى خارج مىشود . وى حكاياتى از خلفا و سلاطين پيشين مىگويد كه چندان ارزش تاريخى ندارد . همو حكايات و رواياتى در باب تواضع ملوك دارد ؛ به دنبال آن مىافزايد كه شاه عباس اول ، آن چنان كه برخى ثقات نقل كرده‌اند ، اهل تواضع بوده و اوقاتى را براى دعا با خداى خويش خلوت مىكرده است ( مسكن برگ 51 ) . « 1 »\r\nاين صفحات كتاب وى ، رنگ كتاب‌هاى سياسة الملوك و سياست‌نامه را به خود گرفته و او دربارهء صفت عدل مطالبى را مىآورد ( تا برگ 56 ) . « 2 » پس از آن مطالب متفرقه‌اى را آورده كه هر كدام ضمن فصلى آمده است . وى در برابر كسى كه گرفتن ملك و سلطنت و ولايت را دنيا خواهى مىداند ، اظهار مىكند كه برخى از انبيا ، بدين منصب رسيده‌اند كه از جمله آن‌ها رسول خدا صلى الله عليه و آله و امير مؤمنان عليه السلام است . كسانى از ملوك نيز به دليل داشتن ولايت به بهشت مىروند كه از جمله آن‌ها صاحب بن عباد و شاه اسماعيل است كه به عقيدهء مؤلف رواياتى كه خروج مردى را از قزوين وعده داده‌اند ، بر او قابل تطبيق است ، « 3 » غافل از اين كه آنان از اردبيل و سپس تبريز برخاستند .\r\nهمين‌طور فرزندان شاه اسماعيل كه دين را قوّت بخشيدند و در منابر ، نداى « حى على خير العمل » را سر دادند و به شيعيان امنيت بخشيدند ( مسكن برگ 68 ) . بنا بر اين اگر گرفتن شاهى و دولت در جهت تقرّب الى اللّه و بر پايه عدالت باشد ، نبايد آن را به عنوان دنيا خواهى مذمّت كرد . وى از برخى دوستانش نقل كرده كه در شام مردى شيعى زندگى مىكند كه بسيار ثروتمند است و هرساله مبالغ زيادى صرف مىكند تا شيعيان را از آزار آل عثمان رهايى بخشد ( مسكن : برگ 69 ) .\r\n\r\n\r\n","description":"","footnote":"\r\n( 1 ) . نيز بنگريد : جزائرى ، الانوار ، ج 3 ، ص 299 ؛ درباره شاه عباس دو خاطرهء ديگر در همان ، ج 4 ، ص 149 آمده است .\r\n( 2 ) . جزائرى در الانوار ج 3 ، صص 297 - 338 فصلى با عنوان « نور فى احوال الملوك و الولاة » آمده است .\r\n( 3 ) . بنگريد : جزائرى ، زهر الربيع ، ص 159\r\n","page_name":" 779 ","page_number":275},
  {"content":"\r\n\r\n\r\nقهوه خانه‌ها مدارس شيطان يا قصه‌خوانان\r\nجزائرى فصلى را به شنيدن سخنان سخنگويان و ناطقان اختصاص داده و از جمله مطالبى دربارهء قصه‌خوانان آورده است . مىدانيم كه قصه‌خوانان از قديم الايام در ايران بوده و در عهد صفوى ، كارشان رواج فراوان داشته است ؛ البته علما مخالفت‌هايى با آنان داشته‌اند كه ما در مقالى ديگر در همين مجموعه از آن ، به تفصيل سخن گفته‌ايم . به عقيدهء جزايرى ، اگر كسى به غنا گوش داده ، يا سخن قصه‌خوانان كه در اين دوره‌ها رواج دارد و قبل از آن نيز بوده ، مثل قصه حمزه و رستم و عنتر و اينها كه همه يا بيشتر آن‌ها كذب است ، بشنود ، گناه كرده و به‌منزلهء عبادت شيطان است ؛ چرا كه شنيدن حكايات ساختگى ، داخل در عبادت شيطان مىباشد ، مگر آن كه براى رفع ملال و بدست آوردن نشاط براى مطالعه و آمادگى براى اطاعت باشد . وى مىافزايد : تعجب از كسانى است كه متعرض تدوين اين قصه‌هاى دروغ ، نظما و نثرا شده ، اما وقايع جنگ صفين را با آن كه به هشتاد واقعه عظيم مىرسد - مخصوصا ليلة الهرير را - تدوين نمىكنند .\r\nوى اشاره‌اى به وقايع آن شب كرده و خواستار آن است تا كسانى آن قصص را تدوين كنند ؛ او مىگويد قصص دروغ معمولا در قهوه‌خانه‌ها حكايت مىشود ، جايى كه بايد آن‌ها را مدارس شيطان خواند ( برگ 70 ) ؛ جزايرى در انوار النعمانيه نيز به قصّاص پرداخته است .\r\nاو در شمارش معبودهاى دروغين ، يكى را « قصّاص » مىداند . بر اساس حديث من استمع الى قائل فقد عبده ، مىگويد : اگر سخنران از خدا سخن بگويد ، مستمع او خدا را عبادت كرده ؛ اما اگر از شيطان سخن بگويد ، مستمع ، شيطان را عبادت كرده است . مقصود از سخن گفتن از شيطان نقل « حكايات دروغ ، تمسخر مؤمنان ، غيبت آن‌ها و مسائل ديگر » است . او مىافزايد : آنچه اين روزها از اين دست قصه‌ها ، نظير قصه رستم و عنتر و حمزه و اشباه اينها شايع شده ، مستمع آن‌ها عابد شيطان است . »\r\nوى مىگويد : اگر كسى گمان مىكند كه تنها نماز و امثال آن عبادت است ، در اشتباه مىباشد ؛ عبادت شيطان نيز ، نظير اتّخاذ احبار و رهبان به‌منزله اربابى جز خداوند ؛ مفهوم دارد . او با اشاره به سياست قريش دربارهء قصص قرآنى در نقل داستان ، اشاره به اخذ آن‌ها از ايرانيان دارد . كسانى از آن‌ها براى تجارت به بلاد عجم رفته ، اين قصه‌ها را نظير قصه عنتر ، از آنجا گرفتند . قريش به كسانى كه اين قصص را براى منحرف كردن مردم نقل مىكردند ، پول مىپرداختند . « 1 »\r\n\r\n\r\n","description":"","footnote":"\r\n( 1 ) . جزائرى ، الانوار ، ج 3 ، صص 64 - 65\r\n","page_name":" 780 ","page_number":276},
  {"content":"\r\n\r\n\r\nدربارهء شوشتر\r\nجزائرى طى فصل مستقلى ، مطالبى دربارهء شهر شوشتر كه به گفتهء او ، در قديم تستر خوانده مىشده ، آورده است . مطلبى از كتاب غرايب البلدان نقل كرده ؛ از جمله اين كه پيش از اسلام ، اسراى رومى به آنجا آمده ، صنايع در آنجا رشد كرده و به نوشتهء وى ، آن سابقه ، هم اكنون نيز در توليد ديباج و حرير اثر گذاشته است ( مسكّن : برگ 81 ) . وى با اشاره به فتح آنجا توسط ابو موسى اشعرى ، مىافزايد : خود وى ساكن اين شهر بوده و از پل قديمى آن كه از سنگ‌هاى عظيم ، ستون‌هاى آهنين با پايه‌هاى سربى و سنگ‌هاى بسيار بزرگ بر تير آهن ساخته شده ، آگاهى مىدهد . جزايرى از حاكم دانا و صاحب همّت آن يعنى « فتح على خان » كه در آبادى شهر كوشش بسيار كرده و ذكر جميل او همه جا را پر كرده است ، ياد مىكند . وى مىنويسد : پل تستر طى پانصد سال رو به خرابى نهاده و فتح على خان ، بناى آن را از اساس محكم كرده است . سيد جزائرى در آغاز بناى ستون‌هاى آن در عمق آب ، همراه حاكم بوده است . ساختمان پل ، طى ده سال به اتمام رسيد . وى ، اين پل را از دو پل اصفهان كه بدست شاهان شيعه ساخته شده ، عظيم‌تر مىداند ( برگ 83 ) . جزايرى در فصلى ديگر ، گزارشى از فتح شوشتر داده و گفته است كه اين شهر به زور فتح شده است ( برگ 84 ) .\r\nسيد جزايرى در فصل ديگرى آورده است كه در سال 1102 ، از رودخانه شوشتر موسوم به « داريان » قطعه سنگ زردى يافت شد كه طول آن بر اساس اندازه‌گيرى خود مؤلف ، هشت انگشت بوده و بر روى آن اين عبارت حك شده بود : « بسم اللّه الرحمن الرحيم لا إله الا اللّه ، محمد رسول اللّه ، على ولىّاللّه ، لما قتل الحسين بن علىّ بن ابى طالب بأرض كربلا ، كتب دمه على أرض الحصبا :  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  . « 1 » فتح على خان حاكم شوشتر به سيد گفته است تا آن را روى كاغذى نوشته و كاغذ و سنگ را نزد شاه سليمان صفوى بفرستد . وى در ادامه از شيخ بهايى نقل كرده و او از پدرش آورده است كه انگشترى عتيق را يافته كه اشعارى بر روى آن بوده از جمله : صبغتنى دماء نحر الحسين .\r\nوى ايضا از شيخ حسين پدر شيخ بهايى - به نقل از شيخ بهايى - آورده است كه نخستين بار كه با شهيد ثانى به استانبول رفتيم ، در جايى ايستاد و گفت : گمان مىرود در اينجا شخصى كشته شود كه مرتبت والايى دارد . دفعهء دوم كه سلطان او را دستگير كرد ، در همان مكان كشته شد ( مسكن : برگ 86 ) . جزائرى در جاى ديگرى نيز دربارهء شوشتر و هويزه اطلاعاتى به دست داده است . « 2 »\r\n\r\n\r\n","description":"","footnote":"\r\n( 1 ) . شعراء ، 227\r\n( 2 ) . جزائرى ، زهر الربيع ، ص 545\r\n","page_name":" 781 ","page_number":277},
  {"content":"\r\n\r\n\r\nكارهاى شعبده‌بازانه در عصر وى\r\nجزائرى دو فصل كتاب را از كارهاى عجيب و غريب شعبده بازان و كسانى كه دست به اقدامات خارق عادت مىزنند ، اختصاص داده است . از جملهء آن‌ها طوايفى از سنيان بصره هستند كه در حال وجد و ذكر ، كارهايى از قبيل گرفتن مار و داخل شدن در آتش انجام مىدهند . در سال 1010 هجرى يكى از شيعيان - گويا در خواب - امام سجاد عليه السلام را ديده كه او را به چنين اقداماتى راهنمايى كرده است و وقتى بيدار شده ، همان كارها را انجام داده است . سپس برخى از شيعيان نيز از وى فرا گرفته‌اند تا اين كه به جزيره رسيده است .\r\nسيد نعمت اللّه مىگويد : زمانى خواستم تا ناظر اين وضعيت باشم و خود به چشم ديدم كه چند نفر ، ابتدا نداى « يا علىّ بن الحسين » سر داده و بعد دو ساعت يا بيشتر در آتش ناپيدا بوده و پس از آن ديديم كه درون آتش ظاهر شدند و در حالى كه در دست خود آتش داشتند و در ميان آتش ايستاده بودند . وى مىافزايد اكنون نيز انجام اين اعمال رواج دارد و پس از آن توضيحاتى در اين باب ارائه مىدهد . « 1 » ( مسكن برگ 94 و 95 ) .\r\nمرحوم جزايرى در فصول بعد ، به شرح چگونگى وضعيت حيوانات عجيب و غريب و ديگر مسائل پرداخته و از بحث اصلى كتاب خارج شده است ؛ كتاب تا برگ 138 ادامه يافته و در آنجا مؤلف ، تاريخ خاتمهء تأليف را هفدهم رجب المرجب سال 1103 هجرى ذكر كرده است . محل تأليف كتاب مسكّن الشّجون ، در خانهء وى در شوشتر - كه در نزديكى مسجد جامع قرار داشته - بوده است .\r\n\r\nتوتون و تنباكو\r\nسيد جزايرى دربارهء توتون و تنباكو نيز آگاهىهايى به دست داده كه جالب است . مىدانيم كه از زمان ورود آن به ايران ( قرن يازدهم هجرى ) ، دربارهء استعمال آن ، اختلافى ميان علما پديد آمد و رساله‌هاى مختلفى درباره آن نوشته شد . « 2 »\r\nجزايرى با اشاره به اين كه توتون در قرن حاضر ( يازدهم ) بوجود آمده و هنوز كسانى هستند كه نبودن آن را به ياد مىآورند ، اشاره به ادلّهء حرمت استعمال و ياد از قائلين به حرمت آن كرده است . وى پس از ذكر ادله ، به رد آن‌ها پرداخته است . در اين ميان به هزينهء كشيدن توتون و ابزار و وسايل آن نيز اشاره شده و اين كه بهترين نوع آن كه با زينت ابزار آن همراه باشد ، سى هزار دينار مىشود . برخى گفته‌اند : به جهت اسراف ، استفاده از آن حرمت\r\n\r\n\r\n","description":"","footnote":"\r\n( 1 ) . نيز بنگريد : جزائرى ، الانوار ، ج 2 ، ص 300\r\n( 2 ) . ما گزارش اين رساله‌ها را در نوشتارى مستقل در همين مجموعه آورده‌ايم .\r\n","page_name":" 782 ","page_number":278},
  {"content":"\r\n\r\nدارد ، اما جزايرى اين را نپذيرفته است . « 1 » وى تحت عنوان مسألة حول تحريم التتن دوازده دليل دربارهء حرمت تتن آورده است . « 2 »\r\n\r\nوضعيت شيعه در بلاد سنى\r\nجزايرى در كتاب المقامات كه تأليف آن را ناتمام گذاشت ؛ « 3 » اشاراتى به وضعيت شيعه در مناطق سنىنشين دارد . او در جايى ، به شيعيانى كه قصد سفر زيارتى به بلاد عراق و جز آن را دارند ، توصيه مىكند كه تقيّه را مراعات كنند . « 4 »\r\nجزايرى مىنويسد كه در سال 1095 هجرى ، به حج رفته و از آنجا به زيارت مدينه شتافته است . او ديده است كه شيعيان بدون تقيّه به زيارت ائمه بقيع عليهم السلام مىروند .\r\nجزايرى مىنويسد : يكى از ساكنان شيعهء مدينه به او گفت كه سال پيش علماى مدينه به تفتيش كتبى كه در خزانهء بقيع بوده رفته و نسخه‌اى از « المزار » شيخ مفيد را در آنجا يافتند كه در آن بر خلفا لعنت شده بود ؛ كتاب را نزد قاضى آورده و از او اجازه خواستند تا به آنان رخصت دهد قبّهء ائمه را تخريب كنند ؛ او گفت : اين قبّه را هارون الرشيد براى پدرش عباس ساخته و من نمىتوانم به خراب كردن اين قبّهء قديمى فتوا بدهم . علما تصميم گرفتند تا به استانبول رفته ، حكمى از سلطان عثمانى براى هدم اين قبّه دريافت كنند ؛ زمانى كه به استانبول رسيدند ، سلطان محمد خبر ورود آنان را شنيده و دستور داد تا آنان را در بناهاى با شكوهى به بهترين وجه پذيرايى كردند . در روز جمعه ، سلطان از آنان خواست تا اعلم آن‌ها براى امامت نماز جمعه آماده شود . اين عالم كه بر مذهب شافعى بود ، در هنگام قرائت ، « بسمله » را نخواند . نماز كه خاتمه يافت ؛ سلطان از امام پرسيد : با اين كه خواندن « بسمله » در مذهب شافعى واجب است ، چرا آن را ترك كردى ؟ او گفت : چون سلطان ما حنفى بود ، رعايت مذهب او را كرديم . سلطان گفت : نماز عبادت خداوند است ، ترك آن ، نماز را باطل مىكند ؛ وقتى نماز امام باطل باشد ، نماز مأموم نيز باطل است ؛ پس نماز ما نيز باطل است .\r\nپس از آن دستور كشتن آن‌ها را داد كه با شفاعت وزير ، تنها به بيرون كردن آن‌ها به صورت زشتى اكتفا شد ؛ آنان در راه بازگشت برخى در كشتى و برخى در راه درگذشتند . « 5 »\r\nدر مورد ديگرى از تشيع بحرانىها سخن گفته و خاطره‌اى از مسافرت برخى از آنان در\r\n\r\n\r\n","description":"","footnote":"\r\n( 1 ) . جزائرى ، الانوار ، ج 4 ، صص 54 - 58\r\n( 2 ) . جزائرى ، زهر الربيع ، صص 480 - 482 . پس از آن نيز دربارهء قهوه مطالبى آورده است .\r\n( 3 ) . در اين باره نك : آقا بزرگ ، ذريعه ج 22 ص 14 ش 5787\r\n( 4 ) . جزائرى ، المقامات ( نسخه 4210 مرعشى ) برگ 105 . ايضا در « مسكن الشجون » برگ 126 از لزوم تقيه در بلاد سنى سخن گفته است .\r\n( 5 ) . جزائرى ، المقامات ( نسخه 3396 مرعشى ) صص 359 - ر تا 360 - پ .\r\n","page_name":" 783 ","page_number":279},
  {"content":"\r\n\r\nسفر زيارت مشهد امام على عليه السلام نقل كرده است . « 1 » او در جاى ديگرى از برخى از اهل خلاف ( سنى ) ياد مىكند كه يهود و نصارا را بر شيعه برترى مىنهند . آن‌ها كفّار را رها كرده ؛ اما با جستجو از امتعهء شيعيان از آنان ماليات مىگيرند . « 2 » وى حكايتى نيز از برخى مؤمنان نقل كرده كه آن‌ها عراقى بوده ، سفرى به شام رفتند ؛ در آنجا گرفتار دزدان شدند ؛ وقتى آن‌ها را نزد رئيس شان بردند ، او از شهر و ديار آنان پرسيد و وقتى فهميد كه عراقى و شيعه‌اند ؛ گفت : بايد اين روافض را به بدترين وجه تعذيب كند ؛ اما يكى از خادمان سبب رهايى و فرار آنان را فراهم كرد . « 3 »\r\n\r\nاطلاعات پراكندهء ديگر\r\nسيد جزايرى در انوار النعمانيه به تناسب ، به عرضهء برخى ديگر از اين دست آگاهىها پرداخته است . خاطره‌اى از برخورد مقدس اردبيلى با ملا عبد اللّه تسترى « 4 » ( م 1021 ) نقل مىكند ؛ او در جمع ، از مقدس اردبيلى سؤالى پرسيد ؛ اردبيلى ساكت مانده ، دست او را گرفته به خارج از نجف برده و در آنجا پاسخ او را داد . وقتى دليل آن را جويا شد ؛ به او گفت : آنجا در ميان مردم بوديم و احتمال آن بود كه مردم تصور خاصى از سؤال و جواب ما داشته ، بپندارند كه ما در صدد غلبهء بر يكديگر هستيم . « 5 » دربارهء مقدس اردبيلى ايضا آورده كه در نامه‌اش به شاه طهماسب او را « اخ » خطاب كرده و شاه طهماسب گفت تا آن نامه را در كفن او بگذارند ! « 6 » داستان نامه نوشتن مقدس اردبيلى به شاه عباس را هم جزائرى آورده « 7 » كه به لحاظ عدم تطبيق سال درگذشت اردبيلى ( 993 ) با شروع سلطنت شاه عباس ( 996 ) مورد انتقاد قرار گرفته است .\r\nدر مورد ديگرى از شيخ بهايى ياد شده كه در روزهاى تعطيل ، براى شاگردان مطالب متفرقه مىگفته است . « 8 » بدين ترتيب معلوم مىشود كه اصل درس در اين روزها نيز برقرار بوده ، جز آن كه محتواى درس ، مطالب متفرقه بوده است .\r\nسيد از يكى از مجتهدان اصفهان ياد مىكند كه در جوانى نزد مجتهدى درس\r\n\r\n\r\n","description":"","footnote":"\r\n( 1 ) . جزائرى ، الانوار ، ج 4 ، ص 128\r\n( 2 ) . همان ، ج 2 ، ص 47\r\n( 3 ) . همان ، ج 2 ، ص 173\r\n( 4 ) . دربارهء او نك : آقا بزرگ ، الروضة النضرة ، صص 343 - 345\r\n( 5 ) . جزائرى ، الانوار ، ج 3 ، ص 40\r\n( 6 ) . جزائرى ، الانوار ، ج 4 ، ص 232 ؛ جزائرى ، زهر الربيع ، ص 118\r\n( 7 ) . جزائرى ، زهر الربيع ، صص 117 - 118\r\n( 8 ) . جزائرى ، المقامات ( نسخهء 3496 مرعشى ) برگ 381\r\n","page_name":" 784 ","page_number":280},
  {"content":"\r\n\r\nمىخوانده ؛ اما بعدها درس خواندن نزد او را انكار كرده است . مجتهد نخست نفرين كرده كه هر چه از او ياد گرفته ، خداوند از او بگيرد ؛ جزايرى مىگويد كه چنين شد و اكنون اين مجتهد در اصفهان است و براى هر مسئله ، بايد به كتاب مراجعه كند ، چون چيزى در حافظه‌اش نمىماند . « 1 » خبرى نيز از رفتن شاه اسماعيل به كربلا نقل كرده ؛ و آمده است كه شاه در آنجا قبر و بنايى ساخته و خادمى براى آن قرار داده است . « 2 »\r\nخاطره‌اى نيز از يكى از استادانش نقل مىكند كه بسيار منصف بوده و در مواردى پس از اشكال جزايرى به او ، با اين كه وى كوچك بوده ، صريحا ابراز مىكرده كه من اشتباه كردم و او درست مىگويد . او مىافزايد ؛ بعدا از من مىخواست تا مطلب خود را بر او املاء كنم تا در حاشيه كتابش بنويسد . او ادامه مىدهد : اكنون كه مشغول تأليف اين كتاب هستم ، او در حيدرآباد هند بوده و نامش شيخ جعفر بحرينى است . وى به دنبال آن ، حكايت عبرت‌آموز ديگرى آورده كه وقتى شيخ عبد على حويزى نور الثقلين را تأليف كرد ، از اين شيخ جعفر دربارهء آن تفسير پرسيدم . به من گفت : تا او زنده بود تفسيرش مقبول نيفتاد ؛ اما وقتى درگذشت ، اولين كسى كه كتاب او را به آب‌طلا نوشت ، من بودم ! جزايرى در همين زمينه نمونهء ديگرى را خود مثال زده است . شخصى كتابى نوشت ؛ اما كتاب او شهرت نيافت .\r\nعلت را پرسيدند ، گفت : كتاب من دشمنى دارد كه وقتى بميرد ، شهرت مىيابد . وقتى از دشمن كتاب پرسيدند ؛ گفت : خودم . « 3 » وى از خاطرات خود با مرحوم علامه مجلسى ياد كرده ، مىنويسد : مجلسى با اين كه هزار نفر شاگرد داشت ، مرا بر آن ترجيح داد ، و شب‌ها براى برخى مصالح تصنيف مرا نزد خود نگاه مىداشت . او مىگويد : مرحوم مجلسى براى آن كه من در شب از مطالعهء طولانى خسته نشوم ، مرتب با من مزاح مىكرد . همچنين مىافزايد : با اين كه مدت‌هاى طولانى در كنار علامه بوده است ؛ اما بازهم وقتى مىخواسته است نزد وى برود ، هيبت علامهء مجلسى او را مىگرفته است . « 4 » حكايتى ديگر نيز دربارهء از بين بردن بت هنديان مقيم اصفهان و قدرت علامه مجلسى در از بين بردن آن آورده است . « 5 » نكتهء ديگر دربارهء علامهء مجلسى ( كه از وى با عنوان « شيخنا المعاصر » ياد كرده ) اين كه او از برادران مؤمن خود خواسته بود تا با تربت سيد الشهداء بر كفن او ، ايمان به شهادت او\r\n\r\n\r\n","description":"","footnote":"\r\n( 1 ) . جزائرى ، الانوار ، ج 3 ، ص 91\r\n( 2 ) . همان ، ج 3 ، ص 266\r\n( 3 ) . همان ، ج 3 ، ص 345\r\n( 4 ) . همان ، ج 3 ، ص 362\r\n( 5 ) . جزائرى ، المقامات ( نسخهء 3496 ) برگهاى 400 - 401\r\n","page_name":" 785 ","page_number":281},
  {"content":"\r\n\r\nبدهند . « 1 » ميرزا تقى اعتماد الدولة شاه عباس نيز كسى را به مشهد امام حسين عليه السلام فرستاده بود تا تراب آن حضرت را براى وى بياورد ؛ او مىخواست تا تربت حضرت را در قبر خود بگذارد ؛ پس از آن كه مرد ، تربت را در قبر او نهادند . « 2 »\r\nآگاهىهاى جزايرى از شيراز فراوان است ؛ زيرا وى چند سالى را در آنجا بسر مىبرده و از جمله مدتى در مدرسهء منصوريه ( منسوب به غياث الدين منصور دشتكى ) تحصيل كرده است . وى خاطراتى از اين مدرسه و شهر نقل كرده ، « 3 » و از جمله از علماى ملحدى ياد مىكند كه در دههء شصت قرن يازدهم هجرت در اين شهر ظاهر شدند . او مىگويد : آنان بر اين باور بودند كه عذاب قبر وجود ندارد ؛ استدلال آن‌ها براى گمراه كردن عوام اين بود كه اگر ميّت را كه امروز دفن كنيد ، فردا نبش قبر كنيد ، آثارى از آتش بر او ديده نمىشود . اگر سؤال و جوابى وجود داشت ، بايد وضع او دگرگون مىشد ؛ جزايرى مىگويد : اين استدلال سستى است ؛ زيرا گوش و چشم ما ، گوش و چشمى نيست كه بتواند چنين عذابى را بشنود و يا ببيند . « 4 » در جاى ديگرى هم خبرى از مناظرهء استادش شيخ جعفر مجتهد بحرينى نقل مىكند كه اصولى بوده و با صاحب جوامع الكلم كه اخبارى بوده بحث مىكرده است . سيد جزائرى مىنويسد : من در مسجد جامع شيراز خود شاهد مناظرهء دو تن از استادانم ، يكى شيخ جعفر مجتهد بحرينى و محدث صاحب جوامع الكلم در مسئله حجّيت قرآن بودم .\r\nبحرانى كه از مجتهدان و طرفدار حجيت قرآن بود به محدث چنين مىگفت : در مورد آيهء قل هو الله احد . . . چه مىگويى . آيا آن هم نيازمند به تفسير است و بدون يارى حديث معنى آن را قابل فهم نمىدانى ؟ استاد محدث پاسخ گفت : آرى ، حتى فهم اين آيه هم نيازمند به حديث است . « 5 »\r\nحكايتى نيز از فاضل دوانى آورده و اين كه در وقت برخورد با حديث « من مات و لم يعرف إمام زمانه ، مات ميتة جاهلية » ، از شاگردان پرسيد كه مراد از « امام » چيست ؟ شيعه او را مهدى عليه السلام مىدانند ! آنان گفتند : مقصود سلطان زمان است . جزايرى مىگويد : در آن زمان سلطان عصر ، شاه اسماعيل صفوى بوده و دوانى و شاگردانش از مخالفين ( سنى ) بودند . دوانى گفت : اگر چنين باشد ، خداوند بر ما واجب كرده تا به اين سلطان رافضى\r\n\r\n\r\n","description":"","footnote":"\r\n( 1 ) . جزائرى ، الانوار ، ج 4 ، ص 232\r\n( 2 ) . همان ، ج 4 ، ص 233\r\n( 3 ) . از جمله نك : همان ، ج 3 ، صص 98 ، 168 ؛ و قطعاتى كه در قسمتهاى ديگر نقل كرديم .\r\n( 4 ) . همان ، ج 4 ، ص 235\r\n( 5 ) . جزائرى ، منبع الحياة فى حجية قول المجتهدين من الاموات ، نسخهء كتابخانهء مجلس ، ش 2761 ؛ بنگريد : حائرى ، فهرست نسخه‌هاى خطى كتابخانهء مجلس ، ج 9 ، ص 154\r\n","page_name":" 786 ","page_number":282},
  {"content":"\r\n\r\nمعرفت پيدا كرده ، از سخنان او پيروى كنيم ؛ و يكى از سخنان او اين است كه ما مذهب خود را رها كرده ، به دين او درآييم . دوانى در حالى كه از پاسخ شاگردانش در غضب بود ، مجلس درس را ترك كرد . « 1 » جزايرى نقل ديگرى از برخورد شاه اسماعيل با علماى شيراز و از جمله شمس الدين خفرى آورده است ؛ او به دستور شاه به خلفا لعنت كرد و وقتى بعد از آن ، از او پرسيدند كه چرا حاضر به لعن شدى ؟ جواب تندى داد كه خود آن باز توهين به خلفا بود ! « 2 » همچنين در زهر الربيع از آمدن يكى از علماى بحرين به اصفهان و احترام علما به او ياد كرده است . « 3 » مطلبى نيز دربارهء استرآباد و غارت آن توسط تركمان‌ها نقل كرده ؛ « 4 » اشارتى به عقرب كاشان دارد « 5 » و جايى هم دعا كرده است كه دولت صفوى به دولت امام زمان عليه السلام متصل شود . « 6 » همچنين دو حكايت دربارهء ميرفندرسكى در هند آورده « 7 » و اشارتى هم به اخلاق شيخ بهايى كرده است . « 8 »\r\n* * * قاعدتا ديگر كتب سيد جزايرى يا لا اقل برخى از آن‌ها نيز بايد حاوى اين گونه اخبار و اطلاعات باشد كه لازم است گردآورى و تدوين شود ، اما از آنجا كه بيشتر آثار وى مخطوط مانده و دسترسى به آن‌ها تا اندازه‌اى دشوار است ، اين كار فعلا ميسر نيست . در كتاب زهر الربيع نيز اطلاعات فراوانى آمده كه ما جز در چند مورد به گردآورى آن‌ها نپرداختيم .\r\nمؤلف نابغهء فقه و حديث ، ضمن شرح حال وى و نيز آثار و تأليفات او ، گاه‌وبىگاه به برخى از اطلاعات اجتماعى كتاب‌ها اشاره كرده ؛ مثلا ضمن معرفى رياض الابرار خاطره‌اى كه سيد در استرآباد راجع به غارت اين شهر توسط تركها ( تركمن‌ها ) شنيده ، نقل كرده است . « 9 »\r\nبه علاوه بايد افزود كه سيد جزايرى شرح حال خود را در انوار النعمانيه آورده كه بسيار\r\n\r\n\r\n","description":"","footnote":"\r\n( 1 ) . جزائرى ، الانوار ، ج 2 ، ص 34 ؛ مصحح « انوار » دوانى را از فلاسفه شيعه دانسته و به رسالهء « نور الهدايه » او استناد كرده و بدين ترتيب سخن جزايرى را مورد اشكال قرار داده است .\r\n( 2 ) . جزائرى ، الانوار ، ج 2 ، صص 35 - 36\r\n( 3 ) . جزائرى ، زهر الربيع ، ص 529\r\n( 4 ) . همان ، ص 506 - 507\r\n( 5 ) . همان ، ص 527\r\n( 6 ) . همان ، ص 251 - 252\r\n( 7 ) . همان ، ص 104 - 105 ، 508\r\n( 8 ) . همان ، ص 545\r\n( 9 ) . جزائرى ، سيد محمد ، نابغه فقه و حديث ، صص 37 - 38\r\n","page_name":" 787 ","page_number":283},
  {"content":"\r\n\r\nخواندنى است . « 1 » در برخى از كتاب‌هاى ديگر خود نيز آگاهىهاى پراكنده‌اى دربارهء استادان و نيز زندگى طلبگى خود آورده كه بايد به مواد زندگىنامه وى افزوده شود . يكى از مؤلفان ، زندگىنامه او را بر اساس آنچه در انوار آمده ، تحت عنوان زندگى طلبگى در مجله نشر دانش « 2 » به چاپ رسانده است .\r\n\r\n\r\n","description":"","footnote":"\r\n( 1 ) . جزائرى ، الانوار ، ج 4 ، ص 303 به بعد .\r\n( 2 ) . سال چهارم ، شمارهء دوم ، ص 18\r\n","page_name":" 788 ","page_number":284},
  {"content":"\r\n\r\n\r\n20 اصفهان و ايران دورهء اخير صفوى در نوادر ملا صالح قزوينى\r\nنگارش آثار كشكولى - ادبى ، يكى از سنّت‌هاى ديرين در اثر آفرينى مكتوب در فرهنگ اسلامى است ؛ سنتى كه برجسته‌ترين نمونهء آغازين آن ، اثر شگرف و بلندپايهء البيان و التبيين از جاحظ در قرن سوم هجرى است . پس از آن آثار ديگرى همچون عيون الاخبار ابن قتيبه ، عقد الفريد ابن عبد ربه ، محاضرات الادباء راغب اصفهانى و نثر الدر ابو سعد آبى و دهها اثر ديگر است .\r\nاين آثار ، از يك زاويه ، نوعى سرگرمى علمى براى اهل مطالعه بوده و افزون بر آن ، آثارى بوده است كه نثر استوار و متين عربى را در قالب نقل كلمات حكيمانه و اشعار برگزيده حفظ كرده و براى ادب دوستان ، مطالعهء آن‌ها بسيار سودمند و در عين حال دلنشين بوده است . موضوعات اين كتاب‌ها ، متنوع بوده ، و شامل مباحث اخلاقى ، سياسى ، ادبى ، تاريخى ، و بسيارى از موضوعات ديگر مىشده است . رسم نگارش بر اين بوده است تا در هر زمينه ، اگر جمله‌اى حكيمانه ، شعرى زيبا ، داستانى لطيف و نكته‌اى سودمند وجود دارد ، كنار هم فراهم آورده شود . بخشى از اين كتاب‌ها ، به طور معمول شامل طنز در همهء زمينه‌هاست كه از ميان آن‌ها ، قسمت قابل توجهى به ادب الفاضح اختصاص دارد ؛ يعنى طنزهاى جنسى كه عرب يد طولايى در آن‌ها داشته و نمونهء آن را به ندرت در متون فارسى مىتوان يافت . در واقع و بدون ترديد و تا به امروز هم ، از اين حيث ، نثر عربى ، نثرى فاقد حيا و نثر فارسى ، به استثناى برخى موارد ، بسيار با حياست و باوقار است .\r\nاما از ديد تاريخى ، به ويژه تاريخ اجتماعى ، آثار يادشده ، حاوى اطلاعات ارجمندى است كه بسيارى از آن‌ها ، از اساس در متون تاريخى نيامده است . در واقع ، اين قبيل آثار ، صرف نظر از آن كه متون اصلى تاريخ ادبيات عرب هستند ، منبع مهمى براى تأمين موادّ اوليه تاريخ اجتماعى مسلمانان به حساب مىآيند .\r\nبناى نگارش در اين آثار ، آن است كه هر نويسنده ، متن پيشين را پيش رو گذاشته ، از آن گزيده‌اى فراهم مىكند ؛ آنگاه داستان‌ها و لطيفه‌هايى از روزگار خويش بر آن مىافزايد و\r\n\r\n","description":"","footnote":"","page_name":" 789 ","page_number":285},
  {"content":"\r\n\r\nبدين ترتيب اثرى جديد پديد مىآورد . دقت و مقايسهء اين متون ، به راحتى نشان مىدهد كه اين آثار تا چه اندازه مديون آثار مشابه پيش از خود هستند ؛ اما به هر روى ، تازه‌هاى آن‌ها نيز به اندازه‌اى فراوان است كه مىتواند توجيه‌گر پديد آمدن اثر جديد باشد .\r\nدر عصر صفوى ، توجه به اين آثار تا اندازه‌اى وجود داشت و مجموعه‌هايى فراهم آمد كه شاخص‌ترين آن‌ها كتاب ارجمند زهر الربيع اثر سيد نعمة الله جزائرى ( م 1112 ) از شاگردان علامهء مجلسى است . اما جداى از آن ، يكى از آثارى كه در اين دوره مورد توجه قرار گرفت ، كتاب بسيار عالى محاضرات الادباء و محاورات الشعراء و البلغاء اثر راغب اصفهانى ( م ميان 396 - 401 ) است . گزيدهء اين اثر ، توسط عالمى اديب و علاقه‌مند با نام ملا صالح قزوينى ( م بعد از 1117 ) به فارسى در آمد و مترجم ، بسان سنت نويسندگان پيشين ، آنچه كه در متون فارسى روزگار خود از حكايات و امثال رايج و اطلاعات علمى و طنزهاى مربوط به آن موضوعات ، مىشناخت ، در ذيل هر موضوع آورد و بدين ترتيب كتابى خواندنى با عنوان نوادر پديد آورد . اين اثر به كوشش استاد ارجمند جناب آقاى احمد مجاهد همراه با مقدمه‌اى راهگشا و مفيد در شرح حال راغب در سال 1371 به چاپ رسيده است .\r\nآنچه در اينجا مورد توجه نويسندهء اين سطور قرار گرفته ، آگاهىهاى مختلف اجتماعى مترجم از مسائل اجتماعى ، تاريخى و دانشى است كه براى شناخت روزگار صفوى مفيد است . البته در اين گزينش ، به اين قبيل اطلاعات اكتفا نشده ، و به ديگر نكات لطيفى نيز كه مترجم دربارهء روزگار خود آورده ، پرداخته شده است . اين درست به مانند كارى است بنده دربارهء كتاب مسكن الشجون و ديگر آثار سيد نعمة الله جزائرى ، لوامع صاحبقرانى محمد تقى مجلسى ، و تذكرهء نصرآبادى انجام داده‌ام .\r\n* * * \r\nاصفهان دورهء اخير صفوى\r\nاصفهان صفوى ، پايتخت ايران بود و به همين دليل ، مردمان براى تحصيل علم و تجارت ، از نقاط ديگر به اين خطّه مىآمدند يا سلاطين آنان را به اصفهان كوچ مىدادند ؛ چنان كه تبريزىها را شاه عباس به اصفهان آورد ، همچنان كه ارامنه را در جلفاى اصفهان سكنا داد .\r\nمهاجرت به اصفهان در اين دوره ، موضوعى جالب براى پژوهش‌گران روزگار صفوى است . قزوينى مىنويسد : « و امروز حال آنان كه با صفاهان مىآيند ، حال آنان است كه به بغداد مىآمدند ؛ و آن وقت قاعدهء سلطنت آنجا بود » البته بسيارى از ايرانيان نيز به هند مىرفتند كه جاذبهء آنجا ، مانع از بازگشت آنان به وطن مىشد : « و آنان كه از ايران به هند\r\n\r\n","description":"","footnote":"","page_name":" 790 ","page_number":286},
  {"content":"\r\n\r\nمىروند ، غالبا از اين جهت ، اهل و وطن از ياد بنهند و دل از كار ايشان بپردازند » . ( 207 )\r\nدربارهء اصفهان ، قزوينى از مقبرهء شيخ محمد بن يوسف ياد كرده و اين كه روى سنگ قبر او اين سؤال و جواب بوده است كه : « جنيد به علىّ بن سهل نوشت ، از محمد بن يوسف بپرس ، چه امرى بر تو غالب است ؟ از او پرسيد . گفت : و الله غالب على امره . » ملا صالح مىافزايد : و اين سؤال و جواب بر سنگ قبر او كه مزارگاه مردم است در صفاهان مكتوب است و آن محله كه مقبرهء آن بزرگ است به شيخ سينا مشهور است ، مخفف يوسف بنا نام پدرش . » ( 316 ) . اين محله كه محل زندگى ميرزا عبد الله افندى صاحب رياض العلماء نيز بوده ، در نزديكى چهار راه نقاشى فعلى قرار داشته است .\r\nملا صالح از تخت فولاد يا جاى ديگرى از مقابر اصفهان نيز خاطره‌اى دارد كه مربوط به نوشتهء روى يكى از قبرها مىشود . وى مىنويسد : در اصفهان به مقبره‌اى رسيدم و آنجا قبه‌اى افراشته ديدم . در شدم . قبرها بود و از آن جمله قبرى ديدم به زيب و زينت تمام همچو عروس آراسته بودند . و بر او اين دو بيت نقش كرده :\r\n كاش آن روز كه در پاى تو شد خار اجل * دست گيتى بزدى تيغ هلاكم بر سر \r\n تا به اين روزه جهان بىتو نديدى چشمم * اين منم بر سر خاك تو كه خاكم بر سر \r\nپس از آن چند كلمهء حكيمانه كه روى ديوارهاى جامع قزوين بوده ، نقل كرده است . ( 363 )\r\nاصفهان زمان صفوى ، در شب‌هاى اعياد ، شاهد حضور مردم در مراكز و مساجد بوده و در روز غدير ، مردم با يكديگر عقد اخوّت مىبستند : « و امروز در اصفهان ، بلكه در ساير بلدان به تقريب ، ليالى اعياد و ايام مباركه جمعيت عظيم در مقابر و مساجد دست دهد و مرد و زن براى تفرّج گرد آيند . پس هنگامه‌ها روى دهد . و در روز مبارك عيد غدير كه زن و مرد در مجامع براى عقد اخوّت و انعقاد مصاحبت جمع آيند و راه معاشرت و مواصلت گشايند .\r\n( 346 )\r\nدر اصفهان ، از تاجرى ياد شده است كه براى تجارت به هند رفت و مالى فراوان اندوخت و در بازگشت « اموال و غلامان خود را از نيمه راه ، به سمتى غير معروف روانه كرد و خود به جامه‌هاى كهنه داخل شيراز شد و آوازه افكند كه مال او را حرامى بزد و به آن هيئت داخل صفاهان شد » . هدفش آن بود تا ببيند اقوامش چگونه با او برخورد مىكنند . در اين ميان تنها خواهرش ، وقتى چنانش ديد ، « جزع در گرفت و او را ببوسيد و كنار كشيد و به خانه برد » . تاجر اصفهانى نيز « آن مالها همه به خانهء خواهر كشيدى و هيچ‌كس را به خود راه نداد » . ( ص 128 ) مرد مجنونى هم در اصفهان نزد امير گلايه كرد كه « در اين شهر ، نجاست و سرگين آدمى را قدر و منزلت است و آدمى را نيست ! امير گفت : چون ؟ گفت : مگر نمىبينى ! نجاست را بر استرها و خرهاى خوب بار كرده‌اند ، و من پياده مىروم » . ( ص 276 ) [ و بنده\r\n\r\n","description":"","footnote":"","page_name":" 791 ","page_number":287},
  {"content":"\r\n\r\nبسان همان مجنون - البته از قول ظريفى - مىافزايم كه از آن شگفت‌تر ، آن است كه در روزگار ما ، مردمان دست‌شويىهاى خود را از چينى مىسازند و در آن‌ها كذا مىكنند و ظروف غذاى خود را از موارد بسيار مضر پلاستيك مىسازند و در آن‌ها غذا مىخوردند . 
  ]\r\nحكايتى هم از يك ظاهر الصلاح اصفهانى از اعيان‌زادگان با نام فضل على بيك نقل كرده است كه « در تدبيرها ، حيله‌هاى شرعى و تحصيل فتواهاى غير ملى از علماى دغل و فقهاى با غش و غلّ يد بيضا و سحر سامرى داشتى » و « اطوار صالحان و اهل تقوا و نماز به آداب و تحت الحنك » در دستش ابزارى بر كلاه گذاشتن سر مردم بود . وى چنان اظهار تدين مىكرد كه « اگر در دست مصلّى ، وقت دعا ، انگشتر عقيق نديدى ، روى از او بگردانيدى كه دعاى او مستجاب نيست و اگر شخصى دعاى رؤيت هلال در ياد نداشتى ، او را از دين و آيين بيگانه پنداشتى » و با اين حال ، همه را عاصى كرده بود و داد همه را در آورده بود . نمايندهء اين تاجر در قزوين ، غلام گرجى تازه‌مسلمان‌شده‌اى داشت ؛ اين غلام « قدرى از احوال او [ فضل على بيك 
  ] را به رأى العيان ديده و از مسلمانى بىاعتقاد گرديده بود . » چندى بعد ، غلام گرجى به صاحبش گفت : آن مسلمانى كه من از فضل على بيگ ديده‌ام ، التماس دارم كه مرا بگذارى تا به گرجستان بر دين خود روم . حاضران بخنديدند و بر غلام آفرين كردند . » ( 432 )\r\nقزوينى در جاى ديگرى از « اوباش اصفهان » و طنزهاى نيكوى آنان ياد كرده و اين كه اگر كسى از مطايبات و مجادلات آنان « كتابى بسازد ، در آن فن نظير نداشته باشد » . پس از آن چند طنز را نقل كرده است ، از جمله آن كه « بر در قيصريه ، صورت‌هاى پهلوانان نقش كرده‌اند به غايت عجيب و تنومند و تمام سلاح و اسبان طويل . روزى شخصى به آن هيئت بر در قيصريه نشسته بود و حضّار در او مىنگريستند . دو كس گذشتند . يكى ايستاد و گفت :\r\nاين هيئت چيست ؟ گفت : بگذر ، آن صورت‌ها است ، يكى به زير افتاده است ! ( 280 )\r\nو در جاى ديگرى دربارهء قيصريه ، يعنى سر در بازار اصفهان در ميدان نقش جهان ، مىنويسد : « در اين عهد مردى در حوالى قيصريه اصفهان مقام داشت و علم مفاخرت مىافراشت و مىگفت : خلاصهء دنيا ايران است و خلاصهء ايران اصفهان ، و خلاصهء اصفهان در قيصريه است و من آنجا مقام دارم . » ( 389 )\r\nو باز دربارهء اصفهان گويد : « و گويند اهل صفاهان در خردى زيرك و با شعور باشند ؛ و چون بزرگ شوند ، بر آن حال نمانند . » ( 290 )\r\nدر اين زمان ، كاروانسراهاى اصفهان ، محل فرود مسافرانى بود كه با بار و شتر از بيرون مىآمدند و در آنجا اتراق مىكردند . حكايت قزوينى از يكى از اين كاروانسراها جالب است : فقير به صفاهان آمدم و به ضرورت در خانى فرودآمدم . شخصى نزد من آمد و گفت :\r\n\r\n","description":"","footnote":"","page_name":" 792 ","page_number":288},
  {"content":"\r\n\r\nمستأجر كاروانسرا است و او بر عادت آن ديار ارمنى بود ، مردى عيال‌وار و بينواست . ملازمان صدر ، خم‌هاى شراب او سر بسته‌اند و مهر كرده ، چيزى مىدهد و التماس دارد كه شفاعت او كنى . هم آنجا خدمتى رسانيده باشى و هم اينجا ثواب و اجر يافته . گفتم اين گنه ، ثواب احمقان است و من به اين ثواب حاجت ندارم . ( 325 )\r\nملا صالح اشارتى هم به فرد گدايى دارد كه در ميان صفوف نماز جماعت در مسجد جامع اصفهان گدايى مىكرده است : « شخصى ديدم در جامع صفاهان كه بر صف‌هاى مردم مىگذشت براى گدايى ، چنان خود را مرده ساخته بود كه تو گويى از مردهء ديرينه ، جنبشى ضعيف ظاهر مىشود . » ( 326 )\r\n\r\nخانه‌هاى اصفهان\r\nراغب حكاياتى دربارهء بر افراشتن خانه‌ها و قصرها آورده و ملا صالح پس از نقل يكى دو نكته در اين باره مىنويسد : « و هيچ طايفه‌اى به عمارت و زينت ، افزون از ايران راغب و ساعى نباشند ، و از اين جهت هرگز از غم و انديشه خاطر فارغ ندارند ، و سيّما در اين زمان كه هركس در لباس و طعام و خانه ، آن تكلّف كند كه فوق وسع او باشد ، و آن آرزوها پيش گيرد كه هرگز از قوّه به فعل نيايد ؛ پس غالب بناها ناتمام بماند و با عمر شخص و بلكه عمر فرزند به اتمام نرسد و طول امل‌ها در اين عهد از طول بناها بيشتر است . و العجب كه در اين زمان ، با اين تكلّف و توسّع در بنيان ، ابواب اين مروّات و مبرّات بالكليه مسدود است .\r\nمسكينان و خويشان روى آن خانه نبينند ، و خوانى در آن خانه‌ها براى زائران نگسترند .\r\nبسيار اوقات در بسته و مقفّل دارند و پرده‌ها و چادرها براى منع هوا و غبار بر او كشيده باشند . »\r\nپس از آن ، دربارهء دهليز و درگاه ورودى اظهار نظر كرده است كه بايد « خوش آينده و نيكو باشد ؛ هر چند نوعى مشابهت به گور كافر و ظاهر منافق بهم مىرساند ، و ليكن چون همه‌كس را اول ، نظر بر آن افتد ، در حكم ديباچهء كتاب و عنوان نامه و مفتّح احوال است ، بايد نيكو باشد . و عباس‌آباد اصفهان [ محلهء تازه تأسيس دورهء صفوى براى مهاجران تبريزى به اصفهان 
  ] از جهت اين وصف ، در حد كمال است . و اما قبل از شاه جنت مكان شاه عباس ماضى ، دهليز خانه‌ها از خوف نزول ، بسيار پست بود و راه‌ها تنگ و كوچه‌ها همه رودهء اثناعشرى مارپيچ و تاريك تا آن كه آدمى به دشوارى و خميدگى درون رفتى ، چه جاى ستور . تا پادشاه مغفور مذكور ، بدعت نزول بر انداخت و مردم را از انديشه ايمن ساخت . و خانه‌هاى قديم بسيار بر آن هيئت باقى است . يكى از اين خانه‌ها را در مجلسى نشان مىدادند و او را درى است بسيار پست تا شخص دوته بلكه سه‌ته نگردد ، درون شدن\r\n\r\n","description":"","footnote":"","page_name":" 793 ","page_number":289},
  {"content":"\r\n\r\nنتواند . ميرزا صائبا فرمود : آن درك اسفل را مىگوييد كه در آخر كوچه واقع است ! و آن لطيفه در آن وقت بسيار مستحسن بود . » ( 388 - 389 )\r\n\r\nفرنگيان\r\nمع‌الاسف آشنايى ايرانيان ، حتى فرهيختگان آنان با وضعيت پيشرفت‌هاى علمى فرنگ در آن زمان ، بسيار اندك بوده و گاه جسته گريخته مىتوان اشارتى دربارهء فرنگ در آثار اين دوره يافت . قزوينى مىنويسد : « و در اين زمان ، صاحب اعمال عجيب و تصاوير غريب و صناعات دقيق و علم هندسه و رياضى ، فرنگان باشند و به آن اعمال و علوم مخصوصند و در آن باب نظير ندارند . » ( 37 ) .\r\nنكتهء ديگر دربارهء قدرت فرنگىها در بلاد ديگر است . قزوينى مىنويسد : « و بر مثال ، در اين زمان ، سلطان درياها فرنگيان است و خشكىها با مسلمانان . و گويند دين ، دين محمدى و كشتى كشتى فرنگى . » ( 420 )\r\n\r\nاصفهان و رى و برخى شهرهاى ديگر\r\nقزوينى در ادامهء اطلاعاتى كه راغب از برخى شهرها به دست داده است ، نكات تازه‌اى از زمان خويش آورده است . ابتدا حكايتى از تفاخر دو نفر رازى و اصفهانى نقل مىكند :\r\n« اصفهانى گفت : شهر ما را هوايى است كه اگر ميوهء سال گذشته ، پهلوى ميوهء امسال بگذارند ، از هم متميّز نگردد . رازى گفت : اما شهر ما ، اگر مردهء پارسال پهلوى زندهء امسال گذارند ، از هم متميّز نگردند . و اين سخن از بعضى طبريان نيز نقل كنند ، و ايشان به اين دعوى اولايند . و هواى ديار رى ، در اين زمان اصلاح تمام يافته است و شهر طهران به جاى رى آباد گشته است ؛ و رى از آبادى نشانى ندارد . و رى را شيخ البلاد گويند كه زمان او بس قديم است . و شاعر گفته است :\r\n اصفهان كاهل جهان جمله مقرّند به آن * در اقاليم چنان شهر معظّم نبود \r\n همدان جاى شهان كز قبل آب‌وهوا * در جهان هيچ چِنان روضهء خرّم نبود \r\n قم به نسبت كم از اينهاست و ليكن او نيز * نيك نيك ار چه نباشد ، بد بد هم نبود \r\n معدن مردمى و كان كرم شيخ بلاد * رى بود ، رى كه چو رى در همه عالم نبود \r\nقزوينى مىافزايد : قزوين مولد اين فقير است و دربارهء آن گفته‌اند :\r\n و قزوين دار للمجاهيل جنة * و نار لاهل الفضل ذات لواذع \r\n[ قزوين سرايى است كه براى اشخاص گمنام بهشت است و اما براى اهل فضل آتشى سوزنده است . 
  ] اما طوس ، امروز خراب است و مشهد مقدس كه بيت المقدس ثانى است ، نزديك به آن آباد . اميد كه او را از چشم زخم حوادث گزند مباد . و در قديم ، اهل طوس را\r\n\r\n","description":"","footnote":"","page_name":" 794 ","page_number":290},
  {"content":"\r\n\r\nگاو مىگفتند . شاعر اشاره به آن مىگويد :\r\n در طوس دوش گفتم بىغم نيم چرا * ياريم گفت : ساده‌دلا ! بىغمى و طوس ! \r\n گفتم : ز آدمى اثر اينجا نيافتم * گفتا : تو نيز گاو شدى ، آدمى و طوس ! \r\nاما هند « در هند ، نوعى هليلهء بزرگ باشد ؛ هركه در دست گيرد يا به نام طلا كند [ ! 
  ] او را اسهال كند . و سه عدد از آن هليله‌هاى كابلى در عهد شاه ماضى به ايران آوردند ، هريك بيست و هفت مثقال و امروز در خزينه است . »\r\nاما بناى تخت جمشيد « بنايى عجيب‌تر و عظيم‌تر از تخت سليمان كه در اصطخر فارس واقع است ، نمىشنوم و آن بنا من ديده‌ام . مناره‌ها از سنگ بر آورده‌اند بر صفّه‌اى بس عالى و فراخ . و صورت‌هاى بسيار و هيكل‌هاى عجيب بر سنگ نقش كرده‌اند و از سنگ بريده و گويند تخت جمشيد بوده است و علامهء دوانى رساله‌اى در آن باب نوشته و اقوال مختلف شرح داده و اصحّ آن است كه مسجد سليمان عليه السلام است . ديوان ، به امر او بنا كرده‌اند و آن تماثيل و نقوش پرداخته . »\r\nاما ايوان كسرى : « از مشاهير بناها است و امروز اصل آن طاق باقى است و به غايت عجيب است . » ( ص 386 - 387 )\r\nقزوينى در جاى ديگرى از طاق بستان حكايت كرده ، مىنويسد : « و من آن صورت در طاق وسطان ( كذا ) ديده‌ام . نصفى از او مجسّم است و نصفى در سنگ در رفته است . بس عجيب است . و مشهور آن است كه عمل فرهاد است و بر آن طاق ، صورت شكارگاهى ساخته‌اند به غايت نيكو و عجيب . ( 405 )\r\nدر اياصوفيا كه امروز مسجد جامع بلدهء استنبول است ، و به عظمت آن عمارتى كمتر ديده شده است ، آن عمارت در قديم معبد نصارا بود ، بانى آن استون بانو كه قيصرى بزرگ بود ، چون بمرد ، وصيت نمود كه ميلى در آنجا بلند كردند و صورت او ساخته ، بر آنجا نصب نمودند . در دستى سيبى گرفته مىبويد ، و دستى ديگر گشوده تهى مىنمايد ، و بر آنجا رقم كرده كه : گويى دنيا را مانند اين سيب به دست آورديم و بوييديم و گذاشتيم و با دست خالى ، با هزاران حسرت به خاك رفتيم . ( 358 )\r\nاشارتى هم به طاعون قزوين دارد كه به سال 1045 رخ داده و طنزى نيز نقل كرده است كه « در ايام طاعون قزوين كه خدا ديگر ننمايد ، اهل بيتى هر روز متعاقب هم مىمردند و عملهء موتى با زعيم آن قوم در اجرت مناقشه مىكردند . گفت : اى ياران ! با ما مسامحه كنيد كه ما سى روزه مشترى شماييم ؛ چه جاى مضايقه است ! ( 368 )\r\nاما از قزوين كه ملا صالح از همين بلده است ، يكى دو نكتهء جالب دربارهء آتش و چراغ دارد : « در ديار ما ( قزوين ) چون جنازه‌اى از بلدى ديگر داخل بلد كنند ، مردم بر بام‌ها آتش\r\n\r\n","description":"","footnote":"","page_name":" 795 ","page_number":291},
  {"content":"\r\n\r\nبيفروزند . ( 397 ) و در ديار ما شب با چراغ نزديك درختان روند ، طيور در نور آن حيران شوند ، آن‌ها را صيد كنند و در گيلانات در كشتىها چراغ افروزند و در ميان دريا روند و مرغى كه پر قو از آن حاصل آيد شكار كنند . ( 397 ) و در ايران ، اكثر ميوه‌ها را در زمستان به آتش چراغ محافظت نمايند تا سرما نسوزاند و از غير چراغ آن كار نيايد . . . و كاتب حروف پيش از اين در زمستان ، به اعانت گرمى چراغ خوابم مىبرد و چون چراغ خاموش مىشد ، بيدار مىشدم ، هنوز اثر دود چراغ پيدا بود ( 397 ) .\r\nاما خوراكى رايج در ميان برخى شهرها و اقوام : « و از طوايف بنى آدم ، عرب خرما بسيار به كار برند ، و تركان گوشت ، و اهل طبرستان و بعضى از اطراف هند مثل بنگاله برنج ، و در ساير ديار ايران و روم نان سيّما اهل خراسان كه بعضى از ايشان برنج به ناشتا نخورند ، چنانچه اهل طبرستان نان به ناشتا نخورند . بزرگى نقل كرد كه با خراسانى در سفرى رفيق بوديم و در منزلى فرودآمديم . خانه خواه ، صبح براى ما چلاوى حاضر كرد . خراسانى نخورد و گفت كه ناشتاام . پارچهء نانى بخواست و يافت نگشت . ( 383 )\r\n\r\nدربارهء علما\r\nاين زمان اصفهان در تب‌وتاب اختلاف ميان صوفيه و فقها مىسوخت و هر كسى مردم را به جانب خود دعوت مىكرد . مؤلف در اين باره ، اظهار نظرى دارد كه خواندنى است :\r\nراست بگويم ، اين علماى ظاهر كه من ديدم ، از ايشان هيچ بوى حق نشنيدم و هيچ نشانى از مقصود نيافتم . اين اقوال و مذاهب مختلفه و آراء و عقايد متنوعه كه اصحاب قال و ارباب جدال بر انگيخته‌اند از غوغا و هياهو ، آن رونده حيران و مدهوش مانده است ؛ به هر طرف كه روى مىكند ، از جانبى ديگر بانگ و نفير برمىدارند كه ، هى ! سوى ما بيا كه ايشان غولان و راهزنانند ؛ تو را مىفريبند و در بلا مىافكنند . چه كند بيچاره آدمى ! در كشاكش چندين قيل و قال و نزاع و جدال . ( 433 )\r\nحكايت برخورد عالم اصفهان هم با يك كناس ، شنيدنى است : روزى سيد جليل القدر كه اعلم علماى آن بلد است ، سواره مىرفت به هيئتى نيكو . دو كنّاس او را بديدند . يكى با ديگرى گفت : هيچ دانى كه اين چه‌كاره است ؟ گفت : اين رئيس ارباب عمائم است و فلان نام دارد . گفت : در حيرتم كه وجود اين قوم براى چه باشد و در ايجاد ايشان چه حكمت است ؟ آن ديگر گفت : تا نان ضايع كنند و ديگر كارى ندانند ، و ليكن همه سخنى نتوان گفت ، خاموش كه ديوار گوش دارد . ( ص 117 )\r\nاما چند حكايت دربارهء عالمانى كه قصد تبليغ دين را داشتند ؛ و البته نظاير اين داستان ، هميشه براى طالب علمانى كه براى تبليغ دين به روستاهاى دور دست مىروند ، رخ\r\n\r\n","description":"","footnote":"","page_name":" 796 ","page_number":292},
  {"content":"\r\n\r\nمىدهد : « شخصى فقيه ميان تراكمه رفت و ايشان را وعظ كردى و بر نماز ترغيب نمودى ؛ و چون ديار ايشان سردسير است ، بر وضو دلير نبودند . گفت : نماز گزاريد و به وضو اعتنا منماييد . به نماز راغب شدند و بىوضو نماز گذاردند . فقيهى ديگر آنجا رسيد ، آن حال بديد ، بر او اعتراض كرد و عتاب نمود . گفت : من ايشان را بر نماز داشتم ، اكنون وضو مانده است ؛ آن در عهدهء تو است . فقد كفيتك أعظمه . ( بخش مهم آن را من انجام دادم . ) ( 340 ) و يكى از بىدولتيان گفتى : به مذهب من در تابستان وضوى بىنماز و در زمستان نماز بىوضو صواب است . ( 340 ) [ و نويسندهء اين سطور حكايت كند كه طلبه‌اى اصفهانى براى تبليغ عازم روستايى در پشت كوه‌هاى بختيارى شده بود كه در زمستان هوا بس سرد است .\r\nاهالى گفته بودند كه آنان همه غسل‌هايى را كه در زمستان بدهكار خدا هستند ، در تابستان يك جا در آب رودخانه انجام مىدهند . 
  ]\r\nقزوينى مىافزايد : فقيهى در اين زمان ، او را سلطان بر بعضى از مردم خلج و تركان حاكم گردانيد و ايشان نماز نمىكردند . معين كرده بود كه هر كه نماز فوت كند ، از او نصف درهم بستانند ، تا به مرور زمان ، نمازگزار شدند ! ( 3140 )\r\nاما بشنويم از شرح حال يكى از اهل الله و زهّاد و عبّاد كه داستانش عبرت ديگران است : « در اين ايام شخصى در زىّ زهّاد و صلحا و اهل اللّه ، از اتفاق به سبب غلبهء شهوت و معاشران بد ، به خرابات قدم نهاد و در آنجا به تقريبى از نام افتاده ، بعد از دو روز جان بداد ؛ و از آن نكال و قبح حال و سوء قضا و سوء خاتمت ، عبرت و حيرت و هيبت سخت بر جان بيدار دلان و هشياران زمان نشست . » ( 358 )\r\nحكايت اختلاف شيعه و سنى از اصفهان اين روزگار حذف شده بود ؛ اما آثارى از آن هنوز باقى بود . در ميان شيعيان به شوخى شهرت داشت كه مخالفان ، دم دارند ! و در اين ميان ، شمارى از عوام به آن يقين پيدا كرده بودند . قزوينى مىنويسد : « بعضى جهّال را گمان آن كه سنى . . . ناصبى دم دارد . خود ديدم كه شخصى در بازار ، ديگرى را سنّى گفت . مرد در غضب شد و گريبان او بگرفت و به جدّ تمام مىگفت : مىگشايم تا همهء حاضران ببينند تا دم كه دارد ! جمعى در ميان آمدند و سعى بسيار كردند تا او را از آن وادى گذراندند و پرده به عيب ايشان پوشانيدند . » ( 324 ، همان حكايت در صفحهء 354 هم آمده است ) .\r\nو در جاى ديگر مىنويسد : « و زعم بعضى از عوام آن است كه سنّى دم دارد ؛ بلكه سنّى نزد ايشان مفهومى غير از دم داشتن ندارد . چنان چه ابن ملجم مصداقى غير آن صورت مجسّم ندارد كه از حشيش مىسازند و در روز عاشورا مىگردانند و به آخر آتش مىزنند » ( 353 ) .\r\n\r\n","description":"","footnote":"","page_name":" 797 ","page_number":293},
  {"content":"\r\n\r\n\r\nحيله‌هاى شرعى\r\nملا صالح ، نمونه‌اى از حيله‌هاى شرعى كه برخى براى حلال كردن مال حرام به كار مىگيرند ، بيان كرده كه خواندنى است : شخصى از سلطان ، مالى جليل موظّف بود و آن را وزير بر بلدى برات مىنمود . روزى با مريد او گفتم : فلانى با عدم احتياج آن مال ، به چه صورت بر خود حلال داند ؟ گفت : تدبيرى كرده است . وزير محل ، چون مباشر اخذ آن مال مىگردد ، غاصب اوست ، بر ذمّت او دين است ، خواه مال به سلطان دهد يا به ديگران . و از او اين التماس كرده است كه آن وجه از مال خود به او ببخشد و از مال ديوان عوض برگيرد .\r\nگفتم : او به اين راضى نخواهد شد كه زر ديگرى ببرد و مظلمه بر او باشد ، مگر اين همان اشرف خر باشد : « ديدى كه چه كرد اشرف خر / او مظلمه برد و ديگران زر » . گفت : بلكه خاطرنشين او كرده است كه آن مال كه او از رعايا استخلاص كرده است ، در ذمّت او دين است ، خواهد از آن مال دهد و خواه از مال خود ، و چون حال يكسان است ، او بىمضايقه مىدهد و آخوند از مال او مىگيرد نه از مال ديوان . گفتم : من جواب اين شبهه و حيلت كه ابليس شمار را آموخت ندانم و آن مال ، همچو توى احمق مكّار حلال نتوانم كرد .\r\nاز عالمى پرسيدند : اين حيله‌ها كه در احتراز از ربا مىكنند ، چه حال دارد ؟ گفت : آن كه بىحيله ربا مىخورد ، راست به دوزخ مىرود ، و آن كه اين حيلت‌ها و تدبيرها مىكند ، سر به اين ديوار و آن ديوار مىزند و به دوزخ مىرود ( 324 - 325 ) . و قزوينى مىافزايد : و عجيب‌تر اين است كه بعضى از مردم دعوى مىكنند كه اين اطوار از علماى نامدار اخذ كرده‌اند و فتوا گرفته و بعضى آن فتواها در دست دارند تا روز حساب بيرون آوردند و حجّت خويش سازند و شبيه اين حماقت‌ها احيانا از بعضى از علما صادر مىشده است ( 324 ) .\r\n\r\nتوبهء فاسقان\r\nدر نوشتار « امر به معروف و نهى از منكر در دورهء صفوى » از فساد و تباهى اصفهان صفوى ، مثل هر جامعهء ديگرى سخن گفته‌ايم . قزوينى خبر از كار قحبگان پير زمانش مىدهد كه « چون در پيرى تايب گردند ، اسباب زنان فروشند و به اين وسيله راه به خانه‌هاى مردم [ پيدا 
  ] كنند و اكثر دختران و زنان مسلمانان را فاسد گردانند » .\r\nو مىافزايد : « عياران اين زمان ، توبهء ايشان عزم مشهد خراسان باشد و اكثر ايشان هم از راه بازگردند كه از توبه پشيمان گردند » .\r\nحكايت يك تائب مازندرانى نيز جالب است : « كسى از مردم نور و كجور ، تايب شد و عزم زيارت خراسان نمود . با مادر گفت : چون من يك‌دو منزل بروم ، طنبور بشكن . و از راه\r\n\r\n","description":"","footnote":"","page_name":" 798 ","page_number":294},
  {"content":"\r\n\r\nبه مادرش پيغام داد : طنبورهء من نشكنى كه من توبهء خود را متزلزل مىبينم ، و هم از راه برگشت » ( 326 ) .\r\n\r\nحكايت قلندران\r\nقلندران ، صوفيان بازارى بيكاره‌اى بودند كه كشكول گدايى بر دوش ، از اين خانه به آن خانه رفته ، هر كجا سفرهء پهنى مىديدند ، خود را بر آن حاضر مىكردند . رفتار زشت و زندگى كثيف اينان كه اداى صوفيان را در مىآوردند ، زمينه‌اى براى انزجار علما و مردم از صوفيان بود . نگارنده در بررسى آثار سيد نعمت الله جزائرى حكاياتى دربارهء قلندران آورده‌ام . در اينجا نيز قزوينى حكاياتى از روزه خوارى آنان آورده كه جالب است :\r\nقلندرى را گرفتند كه روزه نداشته و چند روز را خورده ، او را مىزدند . گفت : مسلمانان ! از ماه چند روز رفته است ؟ گفتند : دوازده . گفت : چند مانده است ؟ گفتند : هيجده . گفت :\r\nدوازده و هيجده سى تمام است ؛ نگوييد من كدام روز را خورده‌ام .\r\nگويند : روز دوم شوال ، قلندرى را ديدند دلتنگ نشسته . گفتند : چرا دلتنگى ؟ گفت : اينك به ماه رمضان آينده يك روز نزديك شديم . گفتند : اگر روزه مىگرفتى از اين نزديك‌تر مىشدى ، چه مىكردى ؟\r\nقلندرى را ديدند سر به جيب تفكر فروبرده . گفتند : اكنون چه فكر مىكنى ؟ گفت : من ديرى است متحيّر بودم كه آدمى چرا مىميرد ؛ اكنون سبب آن دانستم . در اين شب‌هاى دراز اول شب تا صبح خوابشان مىبرد ، همچنان گرسنه و هيچ نخورده ؛ از اين جهت مىمرده‌اند و من نمىدانستم ! ( 346 )\r\nدر اين زمان ، حتى مشايخ صوفيه به بىاطلاعى از فقه متهم بودند . قزوينى مىنويسد :\r\n« واعظى بود عالم به علم تصوف مشهور و از مسائل فقه اطلاع تمام نداشت . مسأله‌اى مشكل از ميراث در كاغذى نوشتند و وقتى كه بر منبر افادت مىنمود ، به دست او دادند كه اين مسئله براى ما تحقيق و تبيين كن . چون بخواند و غرض ايشان بدانست ، نوشته بيفكند ، از روى عتاب گفت : ما سخن در مذهب قومى مىگوييم كه چون بميرند ، از ايشان مالى به ارث نماند . » ( 29 )\r\n\r\nچند طنز دربارهء سفر حج\r\nملا صالح قزوينى از عالمان دورهء صفوى ، در كتاب نوادر خود يك خاطره و سه طنز دربارهء حج نقل كرده كه جالب است . نخست آن كه مىنويسد :\r\nو پدر فقير - خداى عزّ و جل او را بيامرز - مىگفت : كيسهء زر سرخ داشتم ، مىخواستم به زر نقره تبديل نمايم و با هيچ‌كس جرأت آن معامله نمىكردم . صرّافيى ديدم محاذى در\r\n\r\n","description":"","footnote":"","page_name":" 799 ","page_number":295},
  {"content":"\r\n\r\nخانهء كعبه بر دكانى نشسته بود با محاسنى سفيد و تسبيحى در دست ، از ذكر و دعا هيچ نمىآسود و از وضع و لباس ، يكى از ابدال زمانه مىنمود . گفتم : هيچ شك نكنم كه اين مرد از صلحا و عباد است . زر پيش او بردم و او هيچ دست نزديك نياورد كه به ذكر و تسبيح مشغول بود . چون بازگشتم مبلغى از آن سرخ‌ها به جلد دستى ربوده بود !\r\nاما چند طنز : يكى از تجار در مكه به بعضى آشنايان برسيد . به او گفتند : مرواريد نمىخرى كه ارزان است ؟ گفت : اى ظالمان ! پس براى چه آمده‌ام ؟\r\nبا ديگرى گفتند : مشك آورده‌اى كه اينجا سود مىكند . گفت : بىدردان ! پس به چه كار آمده‌ام .\r\nتركى را پسرى صالح بود و از نماز او پيوسته كوفته خاطر بود . عزم حج كرد و از پدر رخصت خواست . گفت : چندان نماز كردى كه خانه‌ام خراب كردى . حالا فكر حج دارى ؟\r\nدانم اجاق مرا كور كنى و خانهء من ويران گردانى !\r\nخلجى به مكه رفت و بازگشت دلتنگ و غمگين . گفتند : چه حال دارى ؟ گفت : خانهء خود خراب كردم و بسى سختى كشيدم تا به مكه رسيدم ؛ خداى در خانه نبود . به مدينه آمدم آن گوخا كه آنجا بود ، از جهان رفته بود . كور و پشيمان برگشتم .\r\nپهلوانى قزوينى از حج آمده بود . روزى بر پسر خود خشم گرفت و گفت : به فلان قسم كه تو را بكشم و يك‌بار ديگر اين راه كه هيچ كافرى را نصيب نشود ، بروم . ( 350 ) [ بايد بيفزايم كه كم لها من نظير كه امروزه نيز در ادب پارسى ، حكايات فراوانى دربارهء حج‌گزارى اين قبيل افراد هست ، و اى كاش كسى آن‌ها را گرد مىآورد . 
  ]\r\n\r\nكنيزكان گرجى و هندى\r\nاز زمان كه پاى صفويان به گرجستان باز شد ، شمار زيادى از اسراى گرجى ، از مرد و زن به سوى اصفهان و ديگر شهرها سرازير گرديد . در اين ميان ، كنيزكان گرجى به زيبايى شهرت داشتند و با قيمت‌هاى گزاف خريدوفروش مىشدند . بسيارى از اينان ، براى اعيان فرزند مىآوردند . قزوينى پس از اشاره به لفظ هجين در ميان اعراب كه به فرزندانى گفته مىشد كه پدرشان عرب و مادرشان عجم بود ، مىنويسد : « و مثل آن حال كه اول اسلام ، عرب را بود ، امروز عجم راست به اعتبار گرج و ترك . و كنيزان مؤطّاه در اين عهد غالبا از اين دو فريق باشند . و احيانا اولاد ايشان را طعن كنند و اولاد حراير خود را بر ايشان ترجيح دهند ؛ و مع ذلك بسيارى از آن اولاد به نجابت و شهامت و فطانت نزديك‌تر باشند ؛ سيّما اولاد گرج كه ايشان را امتياز عظيم واضح باشد . و هر فرزند كه عجم از كنيزان هندى بياورند ، خبيث و شرير و ناقابل باشند و اين حكم در ايران و هند كمتر تخلّف كند . » ( 85 )\r\n\r\n","description":"","footnote":"","page_name":" 800 ","page_number":296},
  {"content":"\r\n\r\n\r\nدربارهء خليفه سلطان يا سلطان العلماء\r\nخليفه سلطان ( م 1064 ) كه مدتى وزارت شاه عباس اول و بعدها وزارت عباس دوم را داشت ، از علما و فقيهانى بود كه به منصب اعتمادالدوله‌اى رسيد . قزوينى يكى دو نكته دربارهء جرأت و نترسى وى نقل مىكند : « و در اين عهد ، از نوّاب سلطان العلماء خليفه سلطان ، مثل اين حال نقل مىكنند . آن وزير بىنظير از غايت وقار و جلالت ، هرگز حركتى غير لايق به تمكين نكردى . روزى در صحرايى زير خيمه نشسته بود ، مارى مهيب متوجه او مىشود .\r\nاز غلامان هيچ‌كس حاضر نبوده‌اند . غلام خاص خود را آواز مىدهد و هيچ از جاى نمىجنبد . و او چاقشور در پا نداشته است و رفتن بىچاقشور به خدمت وزير خلاف ادب مىدانسته . به چاقشور پوشيدن مشغول مىگردد و تا آمدن او ، مار خود پاس حشمت وزير داشته ، جانبى مختفى مىشود . و بعد از دو روز ، آن خبر نقل كرده و از غلام اظهار رضا نموده ، به اعتبار پاس ادب داشتن و بىچاقشور پاى بر بساط قرب ننهادن .\r\nو آن آصف زمان شبى به حمام خويش مىرود . و معهود نبوده است كه آن وقت هيچ‌كس آن حمام باشد يا با او كسى داخل حمام شود . و از اتفاق ، شخصى در حمام مانده بود .\r\nملازمان خبر نداشته‌اند و او به خزانهء حمام درون شد . در اين وقت ، چاره نمىداند جز بيرون آمدن . ناگاه سر از دريچهء خزان بيرون مىآورد . وزير صاحب تمكين ، هيچ از جاى در نمىرود و حركتى نمىكند . و چون معلوم مىكند آدمى است ، سبب آن جرأت مىپرسد . او عذر خويش عرضه مىدارد و بيرون مىرود . ( 218 )\r\nقزوينى حكايتى ديگر نيز از يكى از صدور اين زمان نقل مىكند كه مناسب است همين‌جا بياوريم : سيدى جليل القدر و سليم الصدر در اين زمان منصب والاى صدارت داشت .\r\nسلطان صدارت از او بگرفت و وزارت بزرگ بخشيد . و او از كارها دست كشيده مىدارد .\r\nساير وزرا و امرا در كار او مدخل مىكنند و مالها مىيابند . روزى به تقريب مىگفته : ما مصحف داديم و طنبور گرفتيم ، آن را هم ديگرى مىنوازد . و آن بزرگ با آن كه سخن بسيار كم مىگويد ، سخنان خوب دارد و هم پيوسته سر در پيش دارد و به جانب كسى نمىنگرد .\r\nظريفى گفت : عجب دارم كه نوّاب [ لقبى كه به صدور و برخى بزرگان در دورهء صفوى مىدادند 
  ] چندين خلايق را از عطف دامن مىشناسد . يعنى نظرش جز بر دامن مردم نمىافتد . ( 179 - 180 )\r\n\r\nاختلاف فقها دربارهء غنا\r\nما نوشتارى مستقل دربارهء تاريخچهء بحث غنا در دورهء صفوى نگاشته‌ايم و حكايت\r\n\r\n","description":"","footnote":"","page_name":" 801 ","page_number":297},
  {"content":"\r\n\r\nاختلاف آراء در اين باره را آورده‌ايم . در اينجا قزوينى ، نكتهء لطيفى را به اجمال آورده است :\r\nآواز در نفس حالتى عجيب و تأثيرى غريب است . بعضى آواز موجب سرور گردد و بعضى موجب غم و اندوه ، و بعضى بگرياند ، و بعضى بر رقص آورد و برجهاند ، و بعضى عقل ببرد و بىهوش گرداند . و چون آواز خوش با حركات دلكش جمع گردد ، اثر بزرگ‌تر گردد . و از عجايب تأثير آواز ، حداى عرب است و قصه‌ها در آن باب مشهور است . و سلّام حادى از مشاهير ايشان است . و چون مكاريان [ چارواداران چهارپا داران 
  ] آواز بركشند ، بهايم گوش تيز كنند . و چون مادران نوا درگيرند ، اطفال بىقرار در مهد خواب قرار گيرند . و بسيار باشد طفل نيز نوايى و صوتى به رفاقت مادر ظاهر گرداند . و اين عجيب است . و مذاهب ناس در حرمت غنا بر تفاوت و خلاف مشتمل است و اقوال عامه و بلكه خاصه نيز در آن باب مضطرب و متلوّن است . على الجمله ، در روايات خاصّه ، حرمت غنا محكوم به است و ليكن در تعيين و توصيف غنا اختلاف و اشتباه مىافتد . و بعضى از فقيهان بارد ما از امثال صوت بنّايان و بافندگان احتراز نمايند و صوت مادران را براى خواب كودكان غنا شمارند .\r\nو بعضى وسعتى تمام در مشرب دارند و بسيارى غناها بر طرز صوفيه بشنوند و آن را غنا ندانند ؛ و اگر دانند ، غنا را از همه جهت حرام ندانند . و يكى از علماى ما مىشنيده است و مىگفته است : غنا آن است كه بر تن تننا مشتمل است ؛ يعنى آن غنا كه در مجالس فسّاق كرده مىشود و معتاد مىخوارگان است و اسلوبى خاص دارد ، و غنا كه صوفىمشربان مىشنوند اسلوبى ديگر ، و ايضا مضمونى كه به آن غنا مىكنند ، در اباحت و حرمت مدخل تمام خواهد داشت . و اما عامّه ؛ خلاف ايشان در اين مسئله خلافى مستقر و فاحش است . ( 174 ) پس از آن قزوينى مىنويسد كه خود از يكى از قسيسان نصارا دربارهء غنا پرسيده است كه آيا شما آن را گناه مىدانيد ؟ او پاسخ داده است : « اگر بد بخوانند آرى » ! ( 174 )\r\n\r\nتفاوت مضمون در شعر عربى و فارسى\r\nآنچه شعرا و بلغاى عرب در وصف حروب و حميّت و شجاعت گفته‌اند ، صد يك آن را شعراى عجم نگفته‌اند . و سبب آن است كه شعراى عرب ، همه اصحاب حروبند و پيوسته به اقتحام قتال و مقاسات جدال مشغولند ؛ اما شعراى عجم زبان خويش در كام ، جز روز ميدان غزل و مديح جولان ندهند . و جز با خيل عشق و وجد و فرسان هموم و احزان مبارزت ننمايند . كار با مى و معشوقه و ساقى كرده‌اند و باقى امور و عادات احرار در باقى نموده‌اند . ( 216 )\r\n\r\nطبيبان بيماركش\r\nروشن نيست ، به چه دليل ، قزوينى از طبيبان اين روزگار ، تا اين اندازه خشمگين است . در\r\n\r\n","description":"","footnote":"","page_name":" 802 ","page_number":298},
  {"content":"\r\n\r\nاين باب هم حكايت دارد و هم اظهار نظر : « شخصى طبيبى را ديد به شتاب مىرفت . گفت :\r\nاين بريد مرگ است كه مىشتابد . » و حكايت ديگر : « يكى از معاريف اصفهان چند طفل داشت . يك‌يك بيمار مىشدند و وفات مىكردند بر دست طبيبى كه او را بود . بزرگى گفت :\r\nفلان هر روز مىآيد و همچو كور كوره ( غليواج باشد كه مرغ گوشت‌رباست ) يك بچهء فلانى را مىبرد . »\r\nقزوينى مىافزايد : و بدانكه توانگران زمان ، بسيارى اجل‌شان بر دست طبيبان باشد كه ايشان چون مكنت دارند ، پيوسته دوا خورند و به ادنى سبب به معالجهء علت معدومه مشغول شوند و اطبا براى نفع خود ايشان را دستگاه سازند و كارخانه بچينند و او را در امراض سير دهند ، چنانچه مغنّى در مقامات سير مىكند ، تا او را تسليم مرگ نمايند . و زبان به اعتراض گشايند كه در فلان باب وصيت ما پاس نداشت و ناپرهيزى و بدنفسى كرد . بارى نقدش بستانند ؛ پس او را در چنگ اجل اندازند و آنچه از دزد مانده باشد ، رمّال ببرد . و فقرا را به ازاى اين از رهگذرى ديگر آفت هست و اسباب موت در پيش است . مثلا بنّايان و چاه‌كنان و عملهء بناهاى خطير و مكاريان كه خود را در اخطار مىافكنند براى ضرورت معاش و امثال آن . و اين يكى از آفات طبيبان جاهل است ، بسيارى مريض را به پرهيز بىموقع و زايد از حد فاسد سازند ، چه طبيعت به آن سبب ضعيف مىگردد و حرارت غريزيه منطفى ، پس از مقاومت مرض عاجز مىشود . ( 108 )\r\n\r\nسگهاى فرنگى و ايرانى\r\nقزوينى چند حكايت دربارهء سگ‌ها آورده كه حكايت برخى از آن‌ها براى ثبت تاريخ مفيد است : « پدرم غفر الله له گفت : شخصى را مصلوب كردند . او را سگى بود ، در پاى دار نوحه مىكرد و در او مىديد [ مىنگريست 
  ] و خود را بر زمين مىزد تا بمرد .\r\nشاه اسماعيل ماضى سگى را كه در واقعهء چالدران حق وفادارى و خدمتگزارى به جاى آورده بود ، ايالت ملك بغداد ارزانى داشت . امراى دولت در خدمتش مىايستادند و به رسم ملوك او را خان و سفره مىنهادند .\r\nو نوعى از سگ در فرنگ و بعضى از روم يافت شود خرد و موزون و صاحب شعور .\r\nگويند ، فرنگ او را خدمت‌ها فرمايند از مثل كباب گردانيدن و مانند آن . و زنبيلى در گردن او بندند و فلس در آن گذارند و براى سبزى و گوشت به بازار فرستند ، خريده بياورد . و روميان آن نوع سگهاى موزون را عزيز دارند . و در بعضى از مذاهب اربعه ايشان نجس نباشد [ مذهب مالكىها 
  ] او را با خود به حمام برند و پاك بشويند و در كنار خود بيرون آورند .\r\n\r\n","description":"","footnote":"","page_name":" 803 ","page_number":299},
  {"content":"\r\n\r\nو سگان آدم‌خوار در اين عهد در ايران فاش شد ؛ آن سگها به هيچ شير باج ندهند و در جثّه نيز با شير نزديك‌اند . ( 408 )\r\n\r\nاين زمان . . .\r\nملا صالح برخى از نكات ريز را كه مربوط به زمانش بوده و به گمانش پيشينهء و سابقه‌اى در ايران نداشته ، بيان كرده كه هر كدام به موضوعى خاص اختصاص دارد . در اينجا نمونه‌هايى را مىآوريم :\r\nو امروز ديوان بريد و واقعه‌نويسى اطراف ، در هند معمول است و در ايران متروك . و كاتب خاص ملك را اينجا واقعه‌نويس مىگويند . ( 261 )\r\nدر اين زمان مردم ديار ما گويند : شخص بايد سه زن بخواهد : يكى هندى و يكى عراقى و يكى ماوراءالنهرى . هندى براى مباشرت . و عراقى براى مكالمت و معاشرت . و ماوراءالنهرى براى آن كه او را پيوسته بزند تا چشم آن‌ها بترسد . ( 245 )\r\nاين زمان در عرب قاعده چنان است كه دختران وقت ازالهء بكارت ، صيحه كنند ؛ چنانچه همسايه‌ها و همهء مردم بشنوند ( 243 ) .\r\nاز اين پيش مردى به زنى عاشق مىشد ، يك سال دور خانهء او مىگشت و به آن شاد بود كه كسى را بيند كه معشوق را ديده باشد ؛ اگر وصل او در مىيافت ، با هم شكايت فراق و شرح اشتياق مىكردند و اشعار مىخواندند . و امروز ، روز اول با يكديگر اشارت مىكنند و همديگر را وعده مىدهند ، و چون خلوتى مىيابند ، نه اين با او شكايت هجران مىكند و نه او با اين احوال شوق بيان مىكند ، بلكه در وقت ميان دو پاى او مىنشيند . گويا ابو هريره را بر نكاح او گواه گرفته است . ( 197 )\r\nمنجمى در اين زمان ، روز جشن سلطان حكم كرد كه واقعه‌اى عظيم روى دهد و سلطان را از خروج مانع بود . در اين اثنا ، تالارى كه مجلس بود بيفتاد و از امرا و مقربان دولت چند نفر هلاك شدند و چندى مجروح گشتند . و اين خبر از ثقات منقول است ( 34 ) .\r\nدر زمان سابق كاسه و طبق آش و طعام يك‌يك مىنهادند . و چون به كار مىبردند ، كاسه و طبق ديگر مىنهادند . و امروز در روم و عرب اين عادت باقى است ، و در ايران متروك است ( 160 ) .\r\nامروز رأى اكثر مردم در بادنجان نيك شده است ؛ از آن وجه كه آن را با اسبابى مناسب و موافق مىپزند . و در بعضى ديار ، بسيار خوب مىشود و در حديث ممدوح گشته است .\r\nو ليكن اطبّا ذم كرده‌اند ، و حال آن كه همچو ساير مطعومات به اعتبار تفاوت بلاد و طريق طبخ متفاوت مىگردد . و طعم بادنجان و آنچه به او ماند ، از قبيل زيتون ، كسبى است و در\r\n\r\n","description":"","footnote":"","page_name":" 804 ","page_number":300},
  {"content":"\r\n\r\nكام اطفال خوش نيايد ، به خلاف حلاوت و ما يشبهها كه فطرى است و در كامها نيكو آيد .\r\n( 155 ) .\r\nدر اين زمان ، سيدى با نام و نشان و مشهور زمان و محسود اقران ، ناگاه در چاه كنيف افتاد و بمرد و از حيرت آن حالت عبرت و ضجرت ، خون در رگهاى همگنان بيفسرد .\r\n( 8 ) 35\r\nو در اين عهد ، كسى ميان تابستان و آفتاب در خدمت سلطان ، از آب يخ ساخت . و طريق ، آن است كه اندك يخ با نمك بسيار بياميزد و با هم خرد بكوبد و كاسهء پرآب ميان آن نهد ، چنانچه بيرون كاسه را احاطه كند ، آب كاسه منجمد گردد . و اين عمل در آفتاب و هواى گرم بهتر صورت پذيرد . ( 380 )\r\nقزوينى پس از اشارت در باب كرگدن مىنويسد : و من مىگويم در اين زمان ، آن حيوان عجيب در بلاد هند البته موجود است و پيش از اين به ايران آوردند و ما ديده‌ايم . و در اين ايام نيز ايلچى مىآورد و در راه بمرد . ( 410 )\r\nشاعرى در اين عهد ملا وارسته نام ، طبعى لطيف دارد ، به تركى و فارسى شعر مىگويد .\r\nپسر و دامادش اتفاق نموده او را مىزنند . قصيده‌اى گفته ، اولش اين است :\r\n من ايسترايدوم كيم وريم ايكّى جهانى بيربره * آخر منى بير بيت يره وردى و كسدى بيربره \r\n[ من مىخواستم كه دو جهان را برهم بزنم / آخر من را يك شپش و يك كك به زمين زده و امانم را بريدند . 
  ] ( 318 )\r\n\r\n","description":"","footnote":"","page_name":" 805 ","page_number":301},
  {"content":"\r\n . \r\n","description":"","footnote":"","page_name":" 806 ","page_number":302},
  {"content":"\r\n\r\n\r\n21 نسخه‌هاى مهاجر از بلاد عربى به ايران صفوى\r\n\r\nدر آمد بحث\r\nدر نخستين روزهاى تشكيل دولت صفوى ، مذهب شيعهء امامى به عنوان مذهب رسمى حكومت پذيرفته و اعلام شد . تشيع خاندان شيخ صفى ، از هر زمان كه بوده باشد ، در آغاز تشيعى فقاهتى و علمى نبوده و افزون بر نبودن عالمان و دانشوران فقيه شيعى ، آثار و كتاب‌هاى فقهى شيعه در دسترس آن‌ها قرار نداشته است . بلافاصله پس از روى كار آمدن صفويه ، مهاجرت علما و دعوت از آن‌ها آغاز شد . اين مسئله در مقاله‌هاى مختلفى مورد بحث و بررسى قرار گرفته است . آنچه كمتر مورد توجه قرار گرفته ، آن است كه در كنار مهاجرت علما ، آثار و نوشته‌هاى علماى شيعه نيز از مناطق عربى راهى ايران شد و عامل مهمى در ايجاد تحول مذهبى در كشور ما گرديد .\r\nپيش از اين كه اين بحث را دنبال كنيم ، لازم است اشاره كنيم كه عدم وجود آثار شيعى در ابتداى تشكيل دولت صفوى مورد توجه مورخان بوده است . اظهار نظر مهم در اين زمينه سخن روملو در احسن التواريخ است . وى نوشته است :\r\nدر آن اوان ، مردمان از مسائل مذهب حق جعفرى و قواعد و قوانين ملت ائمهء اثناعشرى اطلاعى نداشتند ؛ زيرا كه از كتب فقه اماميه چيزى در ميان نبود و جلد اول از كتاب قواعد اسلام [ قواعد الاحكام فى معرفة الحلال و الحرام 
  ] كه از جملهء تصانيف سلطان العلماء المتبحرين شيخ جمال الدين مطهر حلى است كه شريعت پناه قاضى نصر الله زيتونى داشت ، از روى آن تعليم و تعلّم مسائل دينى مىنمودند تا آن كه روز به روز آفتاب حقيّت مذهب اثناعشرى ارتفاع پذيرفت و اطراف و اكناف عالم از اشراق لوامع طريق تحقيق از مشارق منوّر گرديد . « 1 »\r\nدر اين باره لازم است تا اصلاحى صورت گيرد . به نظر مىرسد كه اين سخن به طور\r\n\r\n\r\n","description":"","footnote":"\r\n( 1 ) . روملو ، حسن بيك ، احسن التواريخ ، ص 86\r\n","page_name":" 807 ","page_number":303},
  {"content":"\r\n\r\nمحدود در سال 907 ، آن هم در آذربايجان درست باشد ؛ اما آگاهيم كه در نواحى ديگر نسخه‌هاى فراوانى از آثار علامه يا ديگر منابع شيعى در ايران پيش از صفوى وجود داشته و بنا بر اين بايد در پذيرش سخن روملو به صورت كلى ، ترديد كنيم . در حقيقت چند شهر ايران كه جايگاه سنتى تشيع بوده نظير كاشان ، سبزوار « 1 » ، استرآباد « 2 » و احيانا رى و طوس « 3 » محلى براى استنساخ كتاب‌هاى فقهى شيعه بوده است . نمونه‌هايى از آن مربوط به كتاب‌هاى علامهء حلى است كه در جاى ديگرى به آن اشاره كرده‌ايم . « 4 » يك نمونه كتاب قواعد علامه است كه حسن بن حسين بن حسن سرابشنوى مقيم كاشان در سال 763 آن را كتابت كرده و افندى آن را در تبريز ديده است . « 5 » نمونهء ديگر نسخه‌اى از مبسوط شيخ طوسى است كه در اختيار افندى بوده و اجازه‌اى به خط حسن بن حسين بن على دوريستى - طرشتى - مقيم كاشان با تاريخ 584 بر روى آن بوده است . « 6 » اجازهء ديگرى از همان عالم بر روى نسخه‌اى از ارشاد مفيد بوده كه افندى آن نسخه را نيز ديده است . نيز نسخه‌اى از ارشاد كه توسط حسن بن محمد بن حسين جاسبى هرازكانى در 14 شوال 565 نوشته شده و در سال 566 با نسخهء فضل الله راوندى مقابله شده ، به شمارهء 1144 در كتابخانهء مرعشى نگهدارى مىشود . نسخه‌اى از الانتصار سيد مرتضى با تاريخ كتابت 25 ذىقعده سال 591 توسط ابو الحسن علىّ بن ابراهيم بن حسن بن موسى فراهانى در محلهء باب ولان كاشان كتابت شده كه به شمارهء 3598 در كتابخانهء مرعشى نگهدارى مىشود . نسخه‌اى مشتمل بر چندين كتاب و رسالهء شيعى مانند ارشاد المسترشدين و هداية الطالبين از فخر المحققين ، رسالهء فى علم الكلام ، ( مجهول المؤلف ) منتهى السئول فى شرح الفصول از علىّ بن يوسف\r\n\r\n\r\n","description":"","footnote":"\r\n( 1 ) . نسخه‌اى از ايضاح الفوائد فخر المحققين را شخصى با نام محمد بن على جوينى در سال 793 و 794 در سبزوار استنساخ كرده است . نك : فهرست كتابخانهء مجلس ، ( قم ، 1376 ) ج 25 ، ص 249\r\n( 2 ) . درباره استرآباد نك : افندى ، رياض العلماء ، ج 2 ، ص 413 . عالمى با نام عماد بن على استرآبادى در روز سه شنبه ، پنجم شعبان سال 861 استنساخ كتاب البيان شهيد اول را تمام كرده . اين مىتواند در ايران بوده باشد . مىدانيم كه استرآباد در قرن نهم ، تقريبا از مراكز مهم شيعه در ايران بوده است .\r\n( 3 ) . يكى از دانشمندان شيعى قرن ششم ، نصير الدين ابو طالب عبد الله بن حمزه مشهدى معروف به نصير الدين طوسى است كه قطب الدين كيدرى از شاگردان اوست ، چنان كه خودش از ابو الفتوح رازى حديث نقل مىكند . افندى كتاب الوافى بكلام المثبت و النافى وى را كه تاريخ كتابت آن 679 بوده ديده است . نيز نسخه‌اى از صحيفة الرضا را ديده است كه خط وى با تاريخ 578 بر آن بوده است . افندى ، همان ، ج 3 ، ص 216\r\n( 4 ) . فهرستى از آثار علامه را كه در ايران يا توسط عالمان ايرانى پيش از عصر صفوى كتابت شده ، ببينيد در :\r\nجعفريان ، رسول ، تاريخ تشيع در ايران ( قم ، انصاريان ، 1376 ) ، ج 2 ، صص 669 - 676\r\n( 5 ) . افندى ، همان ، ج 3 ، ص 397 - 398\r\n( 6 ) . افندى ، همان ، ج 1 ، ص 179 ، ج 3 ، ص 418\r\n","page_name":" 808 ","page_number":304},
  {"content":"\r\n\r\nنيلى ( قرن هشتم ) و . . . در سال 845 در قريهء لامبلنگى كتابت شده است . « 1 »\r\nافندى نسخه‌اى كهن از منهاج البراعة فى شرح نهج البلاغه قطب راوندى را در استرآباد ديده كه به نوشته وى به احتمال در زمان حيات مؤلف ( قرن ششم ) تأليف شده بوده است . « 2 » نمونهء ديگر داستان يافت شدن كتاب فقه الرضا است كه مجلسى به نقل از قاضى امير حسين ياد كرده است و آن اين كه جماعتى از قمىها در مكه نسخهء آن را كه تاريخش به عصر امام رضا عليه السلام مىرسيده ، براى او آورده بودند . « 3 » اين كتاب رسالهء ابن بابويه به فرزندش صدوق است و گرچه متن آن از روايات امامان گرفته شده ، اما از امام رضا عليه السلام نيست . اين كتاب‌ها بايد در ايران كتابت شده باشد و طبعا نافى اين نظر است كه در آغاز عصر صفوى ، نسخه‌هايى از آثار كهن شيعى وجود نداشته است .\r\nنسخه‌اى از كتاب تفسير ابو الفتوح رازى را كه در زمان مؤلف ، يعنى در قرن ششم كتابت شده ، افندى ديده است . « 4 » شايد آن نسخه ، همان نسخه‌اى باشد كه با تاريخ يكشنبه 12 صفر سال 595 توسط ابو سعيد بن حسين كاتب بيهقى كتابت شده و به شمارهء 368 در كتابخانهء مرعشى نگهدارى مىشود . اين اثر كه فارسى است ، بايد در ايران نگهدارى شده باشد .\r\nنسخه‌هاى متعددى از نهج البلاغه وجود دارد كه مربوط به ايران است . يك نسخهء آن ، از قرن هفتم است كه توسط حسن بن مهدى علوى حسنى آملى بهلوى در ربيع الاول 677 كتابت شده و به شمارهء 3994 در مرعشى موجود است . افندى رساله‌اى با عنوان رسالة فى حل الشكوك فى التصور و التصديق از شيخ شمس الدين محمد بن شرفشاه نيشابورى ديده كه به خط نجاتى نيشابورى بوده و در سال 693 كتابت شده بوده است . « 5 »\r\nگفتنى است كه برخى از آثار مؤلفان شيعى ايرانى ، در دوران پيش از صفوى به مناطق عربى مىرفته است . افندى نسخه‌اى كهن از آيات الاحكام قطب راوندى را در بحرين ديده است . « 6 »\r\n\r\nانتقال نسخه‌هاى آثار شيعى از مناطق عربى به ايران\r\nتشيع ايران در چهار مرحله از سرزمين‌هاى عربى به اين كشور راه يافته است . نخست توسط اشعرىها در اواخر قرن اول و طول قرن دوم به بعد . دوم از طريق شاگردان ايرانى\r\n\r\n\r\n","description":"","footnote":"\r\n( 1 ) . انوار ، عبد الله ، فهرست نسخ خطى كتابخانهء ملى ، ج 14 ، صص 160 - 163\r\n( 2 ) . افندى ، همان ، ج 2 ، ص 421\r\n( 3 ) . مجلسى ، محمد باقر ، بحار الانوار ، ج 1 ، ص 11 ؛ افندى ، همان ، ج 2 ، ص 30\r\n( 4 ) . افندى ، همان ، ج 2 ، ص 157\r\n( 5 ) . همان ، ج 5 ، ص 109\r\n( 6 ) . همان ، ج 2 ، ص 424\r\n","page_name":" 809 ","page_number":305},
  {"content":"\r\n\r\nشيخ مفيد و شيخ طوسى كه از رى و سبزوار و آن نواحى به عراق آمدند و به ديار خود بازگشتند . سوم از طريق مكتب حلّه به رهبرى علامهء حلى و فرزندش فخر المحققين كه شاگردان ايرانى فراوانى تربيت كردند . چهارم بوسيلهء علماى جبل عامل مقيم همان نواحى يا عراق كه در قرن دهم و يازدهم به ايران مهاجرت كردند .\r\nدر بخش سوم و بيش از همه در بخش چهارم ، آثار مؤلفان شيعى عرب به ايران راه يافت و سبب استوارى پايه‌هاى تشيع فقاهتى در اين ديار شد . انتقال كتاب‌ها ، همراه علمايى بود كه كتابخانه‌هاى شخصى خود را به ايران منتقل مىكردند . در كنار آن ، زائران عتبات هم در بسيارى از اوقات ، نسخه‌هايى را در عراق خريدارى كرده ، به ايران مىآوردند . اين مطلب از تملك‌هايى كه در پشت كتاب‌ها نوشته شده ، به دست مىآيد . « 1 »\r\nمهم‌ترين منبع ما براى شناخت اين نسخه‌هاى در درجهء اول ، كتاب پرارج رياض العلماء و حياض الفضلاء ميرزا عبد الله افندى - شاگرد علامهء مجلسى - است كه با حوصلهء تمام ، براى چندين دهه ، در جستجوى شناخت آثار شيعى و شرح حال علماى شيعه بوده است .\r\nدوم نسخه‌هاى كهن عربى بر جاى مانده در كتابخانه‌هاى ايران است كه البته بايد با تتبعى بيش از آنچه در اينجا انجام شده ، رد پاى نسخه‌هاى مهاجر را به دست آورد .\r\nبا توجه به آنچه در رياض آمده ، بايد اظهار كرد كه بيشتر نسخه‌هاى كهن كه در سالهاى نخست دورهء صفوى از سوى علماى مهاجر به ايران آمده ، در اردبيل نگهدارى شده و به احتمال قوى در كتابخانهء بقعهء شيخ صفى بوده است . افندى دربارهء بسيارى از اين نسخه‌ها تصريح مىكند كه آن‌ها را در اردبيل ديده است . « 2 » تبريز را نيز به نوعى بايد ياد كرد . افندى مىنويسد : من كتاب‌هاى زيادى را به خط شيخ علىّ بن منصور بن حسين مزيدى ديده‌ام .\r\nمثلا استبصار شيخ طوسى را به خط او در قريهء خسرو شاه تبريز ديدم كه كتابت آن در سال 877 بود . كتاب عيون اخبار الرضا عليه السلام را در روستاى دهخوارقان تبريز ديدم . جلد پنجم تذكرة الفقهاء را هم در تبريز ديدم . « 3 » افندى نسخه‌اى از كتاب ابن خالويه - نويسندهء كتاب الآل - با عنوان الطارقية را در اردبيل ديده كه تاريخ كتابت آن سال 561 بوده است . « 4 » مىدانيم كه اين شهر ، پايتخت مذهبى صفويان بوده و تا اواخر عهد صفوى ، مورد اعتناى\r\n\r\n\r\n","description":"","footnote":"\r\n( 1 ) . نك : برگ نخست نسخهء حاشية حاشية الشريف على شرح المطالع ، ش 8046 مرعشى .\r\n( 2 ) . به عنوان نمونه نك : افندى ، همان ، ج 1 ، ص 186 ؛ ج 2 ، ص 68 ، 101 - 103 ، 109 ، 122 ؛ ج 4 ، ص 18 ، 319 . لازم به يادآورى است كه افندى نسخهء كتاب‌هاى متعددى را نيز كه در دورهء صفوى بوده در اردبيل ديده و اين نشان مىدهد كه به طور مرتب براى كتابخانهء شيخ صفى كتاب فراهم مىآمده است . نك : همان ، ج 4 ، ص 332\r\n( 3 ) . افندى ، همان ، ج 4 ، ص 269\r\n( 4 ) . همان ، ج 2 ، ص 24\r\n","page_name":" 810 ","page_number":306},
  {"content":"\r\n\r\nكامل قرار داشته است . شاه عباس صفوى نسخه‌هاى فراوانى را وقف بقعهء شيخ صفى كرد كه در طى جنگ‌هاى ايران و روس ، عمدهء اين كتاب‌ها توسط قواى متجاوز دزديده شده و به كتابخانهء آكادمى علوم در سن پطرزبورگ منتقل شد . « 1 » البته توان گفت كه پس از اردبيل ، اين نسخه‌ها به مشهد و اصفهان رفته است كه اين هم به دليل اعتبار تقدس شهر مذهبى مشهد از يك‌سو و اهميت اصفهان به عنوان مركز سلطنت صفوى پس از سال هزار ، طبيعى است . بعدها كه شاه عباس نسخه‌هاى خطى فراوانى به دست آورد ، باز بخشى را وقف بقعهء اردبيل و بخشى را بر آستان قدس رضوى وقف كرد .\r\nبه جز اردبيل و اصفهان ، شهرهاى بسيارى از ايران ، از جمله استرآباد ، شهر رى ، بارفروش « 2 » ( بابل فعلى ) و طهران « 3 » اين آثار را در خود جاى داده بوده است .\r\nنكتهء ديگر آن كه ، در آن زمان سه مركز شيعى عربى در جهان اسلام وجود داشت كه از آن مناطق آثار شيعى به ايران مىآمد . نخست عراق عرب كه نزديك‌ترين منطقه به ايران بود و مركز مهمى براى عالمان شيعه به شمار مىآمد . دوم منطقهء بحرين كه تشيع آن بسيار كهن و قديمى بوده است . سوم منطقهء جبل عامل كه تشيع آن نيز دست‌كم به چند سده پيش از روى كار آمدن صفويه بازمىگردد . كتاب‌هاى شيعه در اين مناطق پراكنده بوده و عمدتا توسط علماى مهاجر ، از اين مناطق به ايران به حوزهء قدرت صفوى انتقال يافته است . به اين نكته هم بايد توجه داشت كه بسيارى از آثار شيعى مهاجر به ايران ، در نوبتهاى بعد ، به ويژه پس از آن كه بار ديگر پس از سلطنت نادر ، نجف مركز علمى شيعه شد ، به عراق برگشته است . « 4 »\r\nاين نيز گفتنى است كه نبايد بحث را به نسخه‌هاى مهاجر محدود كرد . بسيارى از منابع كهن كه در عراق بوده ، در اوان دورهء صفوى استنساخ شده و متن استنساخ‌شده به ايران آمده است . به عنوان مثال ، نسخه‌اى از كشف الغمه اربلى ، توسط طيفور بن سلطان محمد بسطامى در سال 1047 از روى نسخهء محقق كركى استنساخ شده است ؛ كركى نسخهء خود\r\n\r\n\r\n","description":"","footnote":"\r\n( 1 ) . در اين باره نك : مجلهء نشر دانش ، سال 14 ، ش 6 ، ( سال 1372 ) ، صص 24 - 28 . فهرست اين كتاب‌ها در پايان كتاب اردبيل دفتر اول چاپ شده است . گفتنى است كه پيش از آن هم نادر بخشى از اين كتاب‌ها را به برخى از سفرا بخشيده بود . طبيعى است كه وقتى فرش بقعهء اردبيل با آن ارزش و حجم و قدمت بر باد .\r\nرود ، كتاب‌ها سريع‌تر و ساده‌تر از دست مىرود .\r\n( 2 ) . افندى ، همان ، ج 4 ، ص 262 و موارد ديگر .\r\n( 3 ) . به عنوان مثال نك : افندى ، همان ، ج 2 ، ص 157 ، 196\r\n( 4 ) . حتى مىدانيم كه تا چند دههء قبل ، كسانى كوشش فراوانى كردند تا نسخه‌هاى خطى را از شهرهاى ايران جمع‌آورى كرده در كتابخانهء امير المؤمنين عليه السلام در نجف قرار دهند !\r\n","page_name":" 811 ","page_number":307},
  {"content":"\r\n\r\nرا در سال 908 از روى نسخهء اصل كه به خط مؤلف بوده ، استنساخ كرده است . « 1 » بدين ترتيب ، كتاب با يك واسطه ، از علماى شامات مقيم عراق كه خود هم به ايران آمده است ، وارد ايران شده است .\r\n\r\nنمونه‌هايى از جبل عامل\r\nجبل عامل از مناطق سنتى شيعه است كه به احتمال ، تشيع آن از مهاجرت برخى از طوايف انصار به آن نشأت گرفته است . اين مركز شيعى عالمان زيادى داشته كه شرح حال آن‌ها را شيخ حر در مجلد نخست امل الامل آورده است . وى مىگويد كه در يك تشييع جنازه در عصر شهيد ، هفتاد مجتهد حضور داشته‌اند . « 2 » در قرن دهم هجرى ، بسيارى از عالمان اين ديار ، همانند ساير مناطق عربى ، در عراق و به طور خاص در نجف و حلّه تحصيل مىكرده‌اند و بسيارى پس از تحصيل به منطقهء جبل عامل بازمىگشته‌اند . بعد از پيدايش دولت صفوى ، شمار فراوانى از آن‌ها در درازاى سه قرن ، از قرن دهم تا دوازدهم ، راهى ايران و برخى راهى هند « 3 » شدند . بيشتر اينان ، با آمدن به ايران ، به عنوان رئيس العلماء يا شيخ الاسلام و . . . منصوب مىشدند . « 4 » برخى از اين عالمان نيز نه براى مشاركت در دولت صفوى بلكه براى زيارت مشهد به ايران مىآمدند « 5 » و بطور طبيعى نسخ برخى از آثار موجود در جبل عامل يا عراق و يا آثار تأليف شده در هند « 6 » را به ايران منتقل مىكردند . به عنوان مثال يك عالم جبل عاملى با نام محيى الدين بن احمد بن تاج الدين عاملى در فاصلهء سالهاى 953 و 954 مجموعه‌اى از رساله‌هاى شهيد ثانى را در مشهد استنساخ كرده است . « 7 » اين اقدام در زمان حيات شهيد ثانى انجام شده و به احتمال ، عالم مزبور به قصد زيارت به مشهد آمده و شايد مقيم شده باشد . وى بايد از روى نسخه‌اى كه از خارج از ايران وارد شده بوده ، نسخهء خود را كتابت كرده است . شيخ على منشار عاملى ، از مهاجران به هند بوده كه پس از آمدن به ايران ، تعداد چهار هزار كتاب را كه حد اقل برخى را از جبل عامل به هند برده بوده ، به اصفهان آورد . اين كتابخانه به دليل آن كه تنها دخترش همسر شيخ بهائى بود ،\r\n\r\n\r\n","description":"","footnote":"\r\n( 1 ) . عظيمى ، حبيب الله ، فهرست كتابخانهء ملى ، ج 13 ، صص 230 - 231\r\n( 2 ) . عاملى ، شيخ حر ، امل الامل ، ج 1 ، ص 15\r\n( 3 ) . افشار ، ايرج و ديگران ، فهرست كتابخانهء مجلس شوراى ملى ، ج 15 ، ص 126\r\n( 4 ) . شاه طهماسب گفته بود كه براى ادارهء اين قبيل امور ، تنها از علماى جبل عامل استفاده مىكند . نك : افندى ، همان ، ج 3 ، ص 90\r\n( 5 ) . برخى از اينها مانند خاندان برادر شيخ بهائى در مشهد ماندگار شده و از خادمان حرم شدند . نك :\r\nحسينى ، احمد ، فهرست نسخه‌هاى كتابخانهء آية الله مرعشى ، 21 / 354 ، ش 8385\r\n( 6 ) . نك : افندى ، همان ، ج 5 ، ص 136\r\n( 7 ) . عظيمى ، فهرست كتابخانهء ملى ، ج 13 ، ص 31\r\n","page_name":" 812 ","page_number":308},
  {"content":"\r\n\r\nبه دست شيخ افتاد كه بعدها از ميان رفت . « 1 »\r\nعالمان مهاجر ، به طور طبيعى كتابخانه‌هاى شخصى فراوانى داشته‌اند . بسيارى از آن‌ها از نواده‌هاى عالمان برجسته بوده و نسخه‌هاى دست‌نوشته يا مشتمل بر اجازات و يادداشتهاى عالمان بزرگ جبل را در دست داشتند و در مهاجرت ، كتاب‌هاى خود را نيز به ايران مىآورده‌اند . به عنوان نمونه ، شيخ على نوادهء شهيد ثانى ، آثارى از شيخ حسن فرزند شهيد را در كتاب‌هاى خود داشته كه افندى در كتابخانهء او ديده است . « 2 » همان گونه كه اشاره شد ، اين وضعيّت از قرن دهم تا دوازدهم امتداد داشته است . در نيمهء دوم قرن دوازدهم ، شرف الدين محمد مكى جزينى عاملى از اعقاب شهيد اول ، كه در نجف زندگى مىكرده ، كتابخانهء مهمى داشته كه از جمله مشتمل بر نسخه‌اى از ايضاح الفوائد فخر المحققين به خط شهيد اول بوده است . كتاب‌هاى وى كه تملكش را روى آن‌ها نگاشته در كتابخانه‌هاى متعدد ايران فراوان يافت مىشود ، چه فرزندان وى به ايران مهاجرت كرده‌اند . « 3 » از جمله ، مجموعهء شمارهء 90 موجود در كتابخانهء دانشكدهء ادبيات دانشگاه تهران و نيز نسخه‌اى از آداب الفلاسفه و نوادر از اسحاق بن حنين به شمارهء 2103 كتابخانهء مركزى دانشگاه تهران است . « 4 »\r\nيك مجموعهء نفيس از سال 902 كه به احتمال بسيار قوى در جبل عامل نوشته شده و حاوى چند رساله از قبيل النكت الاعتقادية از شيخ مفيد ، نهج السداد الى شرح واجب الاعتقاد از عبد الواحد بن صفى نعمانى ، النفلية از شهيد اول ، معدن الجواهر از كراجكى و ملحة الاعراب از ابو محمد قاسم حريرى است ، با يادداشتى از شهيد ثانى بر روى آن به تاريخ 19 ربيع الثانى 950 در كتابخانهء مرعشى به شمارهء 1126 نگهدارى مىشود . كاتب آن علىّ بن حسين حسينى عنقانى است و به دستور زين الدين مفلح بن احمد مارونى نوشته شده است .\r\nافندى نسخه‌اى از سرائر ابن ادريس را در تبريز ديده كه يادداشتى از شرف الدين حسين بن نصير الدين موسى بن عود با تاريخ 16 رجب سال 761 است . اين عالم به احتمال قوى اهل جبل عامل بوده است . « 5 » افندى مجموعه‌اى را به خط برخى فضلاى جبل عامل ديده است كه در سال 752 در شهر حله كتابت شده بوده است . « 6 »\r\nنسخه‌اى از تحصيل النجاة فخر المحققين را كه در كتابخانهء شهيد ثانى بوده و اجازه‌اى از\r\n\r\n\r\n","description":"","footnote":"\r\n( 1 ) . افندى ، همان ، ج 4 ، ص 266\r\n( 2 ) . نك : همان ، 1 ص 233\r\n( 3 ) . آقا بزرگ ، الكواكب المنتثره ، صص 739 - 740\r\n( 4 ) . همايون فرخ ، تاريخچه كتاب و كتابخانه در ايران ، مجلهء هنر و مردم ، ش 65 ، ص 68\r\n( 5 ) . افندى ، همان ، ج 2 ، ص 182\r\n( 6 ) . همان ، ج 5 ، ص 79\r\n","page_name":" 813 ","page_number":309},
  {"content":"\r\n\r\nفخر المحققين براى سيد ناصر الدين حمزة بن حمزة بن محمد علوى حسينى با تاريخ 736 بر روى آن بوده ، افندى ديده است . قاعدتا اين اثر در حلّه بوده ، سپس به جبل عامل منتقل شده و آنگاه به ايران آمده است . « 1 » اشارهء افندى به اين كه اين كتاب در كتب شهيد بوده ، به احتمال ، اشاره به آن است كه آثار شهيد در اصفهان در خانهء فرزند و نوادگان وى يافت مىشده است .\r\nنسخه‌اى از ثواب الاعمال شيخ صدوق در كتابخانهء علامهء طباطبائى شيراز موجود است كه توسط علىّ بن فارس بن محمد بن يوسف بن احمد بن ابراهيم بن ابى الفوارس عاملى در تاريخ 12 شعبان 763 كتابت شده است . « 2 »\r\nافندى نوشته است : در اردبيل مجموعه‌اى ديدم كه به خط برخى از علماى جبل عامل بود . از جمله خط شيخ علىّ بن محمد بن محمد بن مكى عاملى ، فرزند شهيد اول در آن بود . شيخ محمد بن على جباعى ، ذيل خط او نوشته بود : نويسندهء اين خط در سال 865 در گذشت . « 3 »\r\nمجموعه‌اى به خط شيخ زين الدين علىّ بن محمد بن يونس بياضى - نويسندهء صراط المستقيم - را افندى در اصفهان در كتابخانهء احمد بحرانى ديده است . اين مجموعهء عتيق ، شامل رساله‌هاى مؤلف بوده كه فهرست آن‌ها را افندى آورده است . « 4 »\r\n\r\nنمونه‌هايى از عراق\r\nمهم‌ترين مركز شيعى در طول قرن‌هاى هفتم تا نهم ، شهر حلهء عراق بوده است . گفته شده است كه در زمان علامهء حلى ، چهارصد و چهل مجتهد شيعه در اين شهر زندگى مىكرده‌اند . « 5 » عراق محل مهاجرت شيعيان از هر نقطه به حساب مىآمده است . در واقع ، از زمان مرجعيت شيخ مفيد و شيخ طوسى به بعد ، عراق هميشه مركزيت علمى براى تشيع داشته است . اين مركزيت در دورهء صفوى براى دو قرن و نيم به ايران منتقل شد و پس از آن به طور محدود به نجف بازگشت . تا پيش از دورهء صفوى ، بيشتر آثار مخطوط شيعى در عراق كتابت و يافت مىشد . با روى كار آمدن صفويان اين نسخه‌ها به ايران انتقال يافت . « 6 »\r\n\r\n\r\n","description":"","footnote":"\r\n( 1 ) . همان ، ج 2 ، ص 200\r\n( 2 ) . طباطبائى ، عبد العزيز من تراثنا الخالد فى شيراز ، ميراث اسلامى ايران ، دفتر اول ، ص 399\r\n( 3 ) . افندى ، همان ، ج 4 ، ص 251\r\n( 4 ) . همان ، ج 4 ، ص 256 - 258\r\n( 5 ) . همان ، ج 1 ، ص 361\r\n( 6 ) . برخى از اين آثار در همان دورهء صفوى در نجف كتابت شده و از آنجا به اصفهان منتقل شده است . براى نمونه نك : افشار ، فهرست مجلس شوراى ملى ، ج 12 ، ص 315\r\n","page_name":" 814 ","page_number":310},
  {"content":"\r\n\r\nمثلا نسخه‌اى كه در سال 947 در نجف كتابت شده بود ، و در انتهاى آن خط على كركى با تاريخ 952 وجود داشت ، اكنون در كتابخانهء مجلس ( ف 25 / 59 ، ش 7050 ) نگهدارى مىشود . بعدها بخشى از آن‌ها به عراق بازگشت ؛ اما رفت و آمد اين آثار همچنان ادامه داشت .\r\nكتاب ايضاح الفوائد فخر المحققين ، با برگ تملّك محمد بن محمد بن على حلى جهيمى كه به عنوان نسخه‌اى نفيس و قديمى شناخته شده ، به شمارهء 1162 در كتابخانهء مرعشى نگهدارى مىشود .\r\nنسخه‌اى از مناقب ابن شهرآشوب كه جزء اول آن را جعفر بن احمد بن حسين قمرويه حائرى در 16 رجب 587 نوشته و بخشى از جزء دوم آن توسط ابو القاسم بن اسماعيل وراق حلى در اواخر رجب 658 نوشته شده در كتابخانهء عمومى اصفهان نگهدارى مىشود . « 1 »\r\nنسخه‌اى از كتاب الدروس شهيد اول ( م 786 ) با تاريخ كتابت دوشنبه 12 رمضان 846 به شمارهء 125 در كتابخانهء گلپايگانى نگهدارى مىشود . محتمل است كه اين نسخه در ايران - استرآباد - نوشته شده باشد . اجازه‌اى با تاريخ 836 ؛ يعنى پيش از اتمام كتابت كتاب ، توسط علىّ بن حسين بن محمد استرآبادى براى شهاب الدين احمد عمادى نيلى نوشته است .\r\nنسخه‌اى از لمعه توسط حسين بن محمد بن حسن خويانى مويسى با تاريخ رجب 808 در نجف اشرف كتابت شده كه در حال حاضر در كتابخانهء علامهء طباطبائى شيراز نگهدارى مىشود . « 2 »\r\nتقى الدين ابراهيم كفعمى ( م 905 ) از چهره‌هاى برجستهء شيعى است كه در اصل جبل عاملى بوده ، اما به نجف آمده و از كتابخانهء مشهد غروى در تأليف آثار فراوانش بهره برده است . « 3 » وى كه درست اندكى قبل از پيدايش دولت صفوى مىزيسته ، آثار فراوانى تأليف كرده و پس از تأسيس اين دولت ، آثار وى كه بسيارى به خط خودش بوده ، به شهرهاى مختلف ايران ، به ويژه آذربايجان مركز دولت صفوى انتقال يافته است . افندى شاهد برخى از اين نسخه‌هاى بوده است .\r\nافندى مجموعهء بزرگى را كه رسائل آن همگى به خط كفعمى بوده و تاريخ اتمام آن\r\n\r\n\r\n","description":"","footnote":"\r\n( 1 ) . مقصود همدانى ، جواد ، فهرست نسخه‌هاى خطى كتابخانهء عمومى اصفهان ، ( تهران ، 1349 ) صص 311 - 312 . بخش ديگر همين مناقب از همان دوران در تبريز نگهدارى مىشود .\r\n( 2 ) . طباطبائى ، من تراثنا الخالد ، ميراث اسلامى ايران ، دفتر اول ، ص 440\r\n( 3 ) . افندى ، همان ، ج 1 ، ص 21\r\n","page_name":" 815 ","page_number":311},
  {"content":"\r\n\r\nرساله‌ها در سالهاى مختلفى از جمله 848 ، 849 ، 852 بوده ، در ايروان ديده است . « 1 » وى رسالهء ديگرى به خط كفعمى در مازندران با عنوان غرة المنطق و رسالهء ديگرى با عنوان درة المنطق ديده است . همو مىگويد : چنين به نظرم مىآيد كه كتابى در تفسير سورهء فاتحه به خط كفعمى در تبريز ديده‌ام .\r\nافندى نسخه‌اى از الملاحم و الفتن كه به خط ابن طاووس ( م 664 ) بوده ديده كه يادداشتى از عبد الكريم بن جمال الدين از تاريخ 670 روى آن بوده است . « 2 » همو نسخه‌اى هم از كتاب المجدى نسّابهء معروف به العمرى ديده كه يادداشت‌هايى با تاريخ 682 از همين عبد الكريم بن احمد بن طاووس بر روى آن بوده است . « 3 » همو نسخه‌اى كتاب الفصيح المنظوم از ثعلب كه ابن ابى الحديد آن را منظوم كرده ، ديده است كه يادداشتى از سال 701 روى آن بوده است . « 4 » نيز وى اشعار سيد عبد الله بن محمد حسينى حائرى را در اردبيل ديده كه به خط يكى از شاگردان وى در سال 750 و در زمان حيات آن شاعر نوشته شده بوده است . « 5 » همو مجموعه‌اى را در اردبيل ديده كه به خط محمد بن على جباعى عاملى - جد شيخ بهائى و شاگرد ابن فهد حلى - بوده است . اين اشعار از شيخ علىّ بن شهيفينى حلى ، و در مرثيه امام حسين عليه السلام بوده است . « 6 » نيز نسخه‌اى از اربعين فاضل مقداد را در اردبيل ديده كه به خط شيخ زين الدين علىّ بن حسن بن غلاله يا علاله بوده و اجازه‌اى از شيخ مقداد با تاريخ 822 روى آن بوده است . « 7 » افندى در همان اردبيل ، نسخه‌اى از رسالة المقنعة فى آداب الحج را كه تأليف محمد بن شجاع انصارى - معاصر فاضل مقداد - بوده ، به خط همان شيخ زين الدين على با تاريخ 822 ديده است . « 8 » همو نسخه‌اى از فصول سيد مرتضى را در اردبيل ديده كه با نسخهء اصل مقابله شده بوده است . « 9 »\r\nافندى نسخه‌اى از تنزيه الانبياء سيد مرتضى ( 436 - 355 ) را كه اجازه‌اى از سيد عبد المطلب بن مرتضى با تاريخ 723 و در موصل كه بر روى آن بوده ، ديده است . « 10 » نيز\r\n\r\n\r\n","description":"","footnote":"\r\n( 1 ) . همان ، ج 1 ، صص 22 - 23 ، ص 257\r\n( 2 ) . همان ، ج 3 ، ص 164\r\n( 3 ) . همان ، ج 3 ، ص 167\r\n( 4 ) . همان ، ج 3 ، ص 183 ، ج 4 ، ص 123\r\n( 5 ) . همان ، ج 3 ، ص 235\r\n( 6 ) . همان ، ج 3 ، ص 403 ، ج 4 ، ص 107\r\n( 7 ) . همان ، ج 3 ، ص 408\r\n( 8 ) . همان ، ج 3 ، ص 409\r\n( 9 ) . همان ، ج 4 ، ص 183\r\n( 10 ) . افندى ، همان ، ج 3 ، صص 267 ، 291\r\n","page_name":" 816 ","page_number":312},
  {"content":"\r\n\r\nنسخه‌اى از ديوان سيد مرتضى را ديده كه بر وى قرائت شده و خط او نيز بر روى آن نسخه بوده است . افندى طى ده روز آن را براى خود استنساخ كرده است . « 1 » همو نسخه‌اى از مجمع البيان را به خط قطب الدين كيدرى ديده كه آن را نزد خواجه نصير طوسى خوانده است . « 2 » افندى نسخه‌اى از الغرر و الدرر سيد مرتضى را در اردبيل ديده كه تاريخ كتابت آن سال 545 بوده است . « 3 »\r\nنيز وى نسخه‌اى از نهج البلاغه را در اصفهان ديده با تاريخ 677 كه كاتب آن سيد نجم الدين ابو عبد الله حسين بن اردشير طبرى بوده و گويا در حله كتابت شده بوده است . « 4 » آنچه مسلم است اين كه يادداشت‌هاى روى كتاب نشان مىدهد كه نسخه براى قرن‌ها در حله بوده و بعدها به ايران منتقل شده است . نسخهء ديگرى از نهج البلاغه در اختيار افندى با تاريخ 499 ( نسخه‌بدل 469 ) بوده كه كاتب آن حسين بن حسن بن حسين مؤدب بوده است . « 5 » افندى نسخه‌اى از شرح نهج البلاغه ابن عتائقى را با تاريخ 786 در اصفهان ديده كه خط وى بر روى آن بوده است . « 6 » نام برخى از آثار كهنى كه از قرن پنجم تا هشتم در كتابخانهء مرعشى موجود است ، چنين است :\r\nرجال كشى با تاريخ 14 ربيع الاول 577 به شمارهء 2636 مرعشى . روى اين نسخه تملك‌هايى از برخى از عالمان شيعى ، از جمله چند عضو يك خانوادهء فراهانى مقيم عراق عرب با تاريخ‌هايى از قرن ششم و هفتم وجود دارد . ( نك : فهرست مرعشى ، 7 / 209 )\r\nبصائر الدرجات ، محمد بن حسن صفار قمى ، با تاريخ اول صفر سال 591 به شمارهء 1574 مرعشى .\r\nالتبيان شيخ طوسى ، با يادداشتى از خود شيخ طوسى با تاريخ ربيع الاول 455 و يادداشتى از آخر جمادى الاولى 494 از شيخ ابو الوفاء ، به شمارهء 83 مرعشى . « 7 » مجلدات ديگر آن به شمارهء 3607 ، 3665 و 8419 كه عمدتا از قرن پنجم و ششم هستند ، در كتابخانهء مرعشى موجودند .\r\nالمبسوط شيخ طوسى كه توسط شمس المعالى بن علىّ بن محمد محمدى از شاگردان\r\n\r\n\r\n","description":"","footnote":"\r\n( 1 ) . همان ، ج 4 ، ص 48\r\n( 2 ) . همان ، ج 3 ، ص 297\r\n( 3 ) . همان ، ج 4 ، ص 30\r\n( 4 ) . همان ، ج 2 ، ص 37\r\n( 5 ) . همان ، ج 2 ، ص 43\r\n( 6 ) . همان ، ج 3 ، ص 106\r\n( 7 ) . افندى اين نسخه را ديده بوده نك : همان ، ج 4 ، ص 85\r\n","page_name":" 817 ","page_number":313},
  {"content":"\r\n\r\nشيخ در تاريخ محرم 507 كتابت شده و به شمارهء 276 در مرعشى نگهدارى مىشود .\r\nنسخه‌هاى ديگرى از آن از قرن ششم به شمارهء 2562 و 2613 در همان‌جا موجود است .\r\nكتابت من لا يحضره الفقيه از شيخ صدوق . دو مجلد اين كتاب كه در قرن ششم كتابت شده تحت شماره‌هاى 235 و 2151 در كتابخانهء مرعشى موجود است .\r\nالنهايه شيخ طوسى كه توسط حمزة بن نصر الله بن احمد موصلى در 14 شوال 507 كتابت شده و يادداشت‌هايى از حسن بن سداد حلى با تاريخ 727 و اجازه‌اى از شيخ عبد الله بن على ورامينى براى زين الدين علىّ بن حسن عمادى با تاريخ 691 روى آن وجود دارد ، به شمارهء 241 در مرعشى نگهدارى مىشود . از النهايه نسخه‌اى با تاريخ نيمهء صفر 535 و نسخه‌اى با تاريخ 595 تحت شماره‌هاى 1840 و 3126 مرعشى موجود است .\r\nروى نسخهء دوم اجازاتى از محقق حلى با تاريخ‌هاى شوال 645 و 654 وجود دارد .\r\nمجموعه رسائل مفيد . در اين مجموعه كه از قرن ششم هجرى است ، تعداد 16 رساله از شيخ مفيد وجود دارد . نسخهء مزبور به شمارهء 243 در كتابخانهء مرعشى نگهدارى مىشود .\r\nالارشاد شيخ مفيد كه توسط سليمان بن محمد بن سليمان حائرى در نجف و در قرن هفتم كتابت شده و به شمارهء 7220 در كتابخانهء مرعشى است .\r\nالسرائر از ابن ادريس ، از قرن هفتم به شمارهء 2603 مرعشى . گفتنى است كه افندى نسخه‌اى از سرائر كه بر يكى از شاگردان وى با نام شمس الدين ابو على فخار بن معد خوانده شده ، در كتابخانهء مقبرهء شيخ صفى ديده است . « 1 » وى نسخهء ديگرى از السرائر را كه در زمان مؤلف كتابت شده بوده ، در كتابخانهء آميرزا فخر المشهدى ديده است . « 2 »\r\nمجمع البيان طبرسى از قرن هفتم به شمارهء 2273 مرعشى .\r\nمصباح المتهجد شيخ طوسى از قرن هفتم به شمارهء 253 ، 4867 مرعشى .\r\nشايد مهم‌ترين آثار فقهى كه از عراق به ايران آمده و البته پيش از صفوى هم در ايران رواجى داشته ، آثار علامهء حلى ( م 726 ) است . شواهدى كه در ادامه خواهد آمد نشان از آن دارد كه بسيارى از آثار علامه و حوزهء درسى او و شاگردانش ، تقريبا به سلامت به دست عالمان دورهء صفوى افتاده است . فهرست نسبتا جامعى از آثار علامه را در كتابخانه‌هاى ايران و ساير نقاط ، مرحوم سيد عبد العزيز طباطبائى در كتاب مكتبة العلامة الحلى به دست داده كه نياز به تكرار آن‌ها در اينجا نيست . اين فهرست طولانى و بلند نشان مىدهد كه بيشتر آثار علامه ، به صورت همان نسخه‌هاى كهن قرن هشتم و نهم ، پيش و پس از دورهء\r\n\r\n\r\n","description":"","footnote":"\r\n( 1 ) . همان ، ج 4 ، ص 319 ، ج 5 ، ص 33\r\n( 2 ) . همان ، ج 5 ، ص 33\r\n","page_name":" 818 ","page_number":314},
  {"content":"\r\n\r\nصفوى به ايران منتقل شده است .\r\nافندى در سارى كتاب خلاصة الرجال علامه را كه يكى از شاگردان علامه آن را نوشته و با نسخه‌هاى جديدتر آن كتاب تفاوت‌هاى بسيار داشته ، ديده است . « 1 » نويسندهء نسخهء مزبور حسن بن حسين بن حسن بن معانق و تاريخ كتابت آن 707 بوده است . « 2 » نسخه‌اى از خلاصهء علامه كه توسط علىّ بن محمد بن على طبرى با تاريخ ذىقعدهء 747 در نجف اشرف نوشته شده ، در شيراز موجود است . « 3 » افندى مىنويسد كه نسخه‌اى از رسالهء علامه در واجبات زكات و اركان آن كه از آن با عنوان نسخة عتيقة ياد كرده ، در دست اوست كه قريب به زمان مؤلف كتابت شده است . « 4 » از دو رسالهء ديگر علامه كه يكى دربارهء حكمت نسخ احكام در پاسخ سؤال سلطان محمد خدابنده بوده و ديگرى با عنوان واجب الوضوء و الصلاة كه براى وزير ترمتاش نوشته شده ، نسخه‌هايى در اختيار افندى بوده كه از آن‌ها با عنوان نسختان عتيقتان ياد كرده و گفته است كه تاريخ كتابت آن‌ها نزديك به عصر مؤلف بوده است . « 5 »\r\nافندى نسخه‌اى از رجال كشى را ديده كه خط علامهء حلى روى آن بوده است . « 6 » نسخه‌اى از كتاب ايضاح مخالفة اهل السنة علامهء حلى با تاريخ 723 در كتابخانهء مجلس ( ف 15 / 30 ) نگهدارى مىشود .\r\nنسخه‌اى از كتاب تحرير علامه را افندى ديده است كه اجازه‌اى از حسن بن حمزهء نجفى با تاريخ 862 و تاريخ 836 در برخى صفحات آن ، در آن وجود داشته است . « 7 » نسخه‌اى از كتاب تحرير با كتابت وشاح بن محمد بن عسه با تاريخ دوم جمادى الاولى 719 به شمارهء 8515 در كتابخانهء مرعشى نگهدارى مىشود . نيز نسخه‌اى از تحرير كه كاتب آن محمد بن حسن بن محمد بن علىّ بن ناصر المجلجل است و كتابت آن را در سه شنبه ششم شعبان 747 تمام كرده و به شمارهء 261 در كتابخانهء گلپايگانى نگهدارى مىشود . اين نسخه در سال 775 با نسخهء مؤلف مقابله شده و يادداشتى با تاريخ رجب 783 روى آن هست و نيز تملكى با تاريخ 30 ربيع الثانى 941 از ابراهيم بن على سيارى بحرانى . نسخه‌اى از ارشاد\r\n\r\n\r\n","description":"","footnote":"\r\n( 1 ) . همان ، ج 1 ، ص 258\r\n( 2 ) . همان ، ج 1 ، ص 175\r\n( 3 ) . طباطبائى ، من تراثنا الخالد ، ميراث اسلامى ايران ، دفتر اول ، ص 442\r\n( 4 ) . افندى ، همان ، ج 1 ، ص 378\r\n( 5 ) . همان ، ج 1 ، صص 378 - 379\r\n( 6 ) . همان ، ج 2 ، ص 296\r\n( 7 ) . همان ، ج 1 ، ص 182 ، ج 3 ، صص 154 - 155\r\n","page_name":" 819 ","page_number":315},
  {"content":"\r\n\r\nالاذهان علامهء حلى كه حسين بن محمد بن على علوى طوسى در 28 رمضان سال 704 در حله كتابت كرده ، در سال 1297 در كتابخانهء فرهاد ميرزا بوده و اكنون در كتابخانهء مجلس ( فهرست 14 / 171 ) نگهدارى مىشود . روى همين نسخه ، اجازه‌اى به خط علامه با تاريخ آخر ذىحجهء 704 موجود است . مجموعه‌اى ارزشمند كه محتوى چندين رساله و اجازه از علامهء حلى و فرزندش فخر المحققين و برخى ديگر بوده و متعلق به قرن هشتم هجرى است ، در كتابخانهء مجلس ( 14 / 226 - 227 ، ش 4953 ) نگهدارى مىشود . نسخه‌اى از شرح ارشاد الاذهان ، از كمال الدين عبد الرحمن عتائقى كه كتابت آن نزديك عصر مؤلف ( قرن هشتم ) دانسته شده ، به شمارهء 8609 در كتابخانهء مرعشى نگهدارى مىشود .\r\nنسخه‌اى از كشف الفوائد فى شرح قواعد العقائد علامه كه در سال 902 در مدرسهء زينبيهء حله كتابت شده ، در كتابخانهء مرعشى به ش 8047 موجود است .\r\nنسخه‌اى از قواعد الاحكام علامه كه كاتب آن سلطان بن حسن بن سلطان بن حسين حسينى شجرى بوده با تاريخ آخر ربيع الاول 823 به شمارهء 8673 در كتابخانهء مرعشى نگهدارى مىشود كه در اختيار خاندان فيض كاشانى بوده است . افندى نسخه‌اى از قواعد را كه به خطر شيخ نظام الدين ابو القاسم علىّ بن عبد الحميد نيلى بوده و تاريخ كتابت آن 761 بوده ، ديده است . « 1 » همو نسخه‌اى از كتاب حساب خواجه نصير الدين طوسى را ديده كه اجازه‌اى به خط علامهء حلى براى خواجه رشيد الدين آوى بر روى آن بوده است . « 2 »\r\nمجموعه‌اى حاوى كتاب نهج المسترشدين فى اصول الدين علامهء حلى و كتاب قواعد المرام فى علم الكلام ابن ميثم بحرانى كه همراه چند رساله از بيضاوى صحافى شده ، با تاريخ 798 در نجف اشرف ، توسط عبد المطلب بن محمد عبيدلى كتابت شده و در حال حاضر به شمارهء 8751 در كتابخانهء مرعشى نگهدارى مىشود .\r\nهمو نسخه‌اى از رسالهء مختصرة فى مناسخات الميراث را از سيد عميد الدين عبد المطلب ( م 754 ) خواهرزادهء علامه حلى ديده كه يادداشتى از علامه هم روى آن بوده و كتابت آن به دست احمد بن حداد حلى در سال 721 انجام يافته بوده است . « 3 »\r\nنسخه‌اى از كتاب كنز الفوائد فى حل مشكلات القواعد از همان سيد عميد الدين ( عبد المطلب بن محمد بن علىّ بن محمد ) كه در نيمهء رجب تا بيستم شعبان 737 تأليف شده و كتابت آن در دوشنبه 19 صفر 782 تمام شده ، در اين اواخر در كتابخانهء شخصى\r\n\r\n\r\n","description":"","footnote":"\r\n( 1 ) . همان ، ج 4 ، ص 92\r\n( 2 ) . همان ، ج 4 ، ص 205\r\n( 3 ) . همان ، ج 3 ، ص 260\r\n","page_name":" 820 ","page_number":316},
  {"content":"\r\n\r\nشيخ فضل الله نورى بوده و اكنون در كتابخانهء مجلس ( شمارهء 4387 ، فهرست 12 / 94 ) نگهدارى مىشود . نسخهء ديگرى از همين كتاب كه عالمى جبل عاملى با نام علىّ بن حسين بن . . . ميسى در دوشنبه 9 صفر 790 كتابت كرده به شمارهء 8426 در كتابخانهء مرعشى نگهدارى مىشود . همان مؤلف شرحى بر شرح ياقوت علامه داشته است كه نسخه‌اى عتيق از آن در اختيار افندى بوده و كتابت آن در زمان حيات مؤلف بوده است . « 1 »\r\nبرخى ديگر از نسخه‌هاى بسيار كهن عراق كه به ايران انتقال يافته عبارتند از : نسخه‌اى عتيق از قرب الاسناد به خط ابن المهجنار بزاز ، فقيه معاصر شيخ مفيد ، كه مورد استفادهء افندى قرار گرفته است « 2 » . علامهء مجلسى نوشته است كه از نسخه‌اى قديمى كه خط ابن ادريس روى آن هست استفاده كرده كه گويا بايد همان نسخهء مورد اشاره افندى باشد . « 3 » از جمله نسخه‌اى از كتاب الانوار از ابو الحسن احمد بن عبد الله بكرى كه تاريخ كتابت آن در سال 696 بوده است ، در اختيار وى قرار داشته . « 4 »\r\nنسخه‌اى از صحيفهء سجاديه را كه جامع آن ابن اشناس بوده و افندى از آن با عنوان نسخه‌اى كه به احتمال در دورهء جامع آن كتابت شده ياد كرده ، در تبريز ديده است . « 5 » وى مىگويد كه نسخهء اصل مؤلف هم در حال حاضر نزد برخى از اعاظم موجود است . « 6 » وى نسخهء ديگرى از صحيفه را با تاريخ 603 و خطى از شهيد اول ديده است . « 7 » نيز وى نسخه‌اى از كتاب نزهة الناظر فى الجمع بين الاشباه و النظائر را كه از مهذب الدين حسين بن محمد بن عبد الله بن ردة نيلى بوده با تاريخ 674 ديده است . « 8 » افندى نسخه‌اى از كتاب مصباح المهتدين فى اصول الدين شيخ حسن بن محمد بن راشد حلى كه تاريخ كتابت آن 883 بوده در استرآباد ديده است . همو نسخه‌اى از مصباح المتهجد شيخ طوسى را ديده است كه يادداشتى از شيخ حسن راشد حلى با تاريخ 830 روى آن بوده است . « 9 » چنان كه نسخه‌اى از كتاب قواعد علامه را به خط همين شيخ حسن راشد حلى در كتابخانهء فاضل هندى ديده\r\n\r\n\r\n","description":"","footnote":"\r\n( 1 ) . همان ، ج 3 ، ص 261\r\n( 2 ) . همان ، ج 2 ، ص 418\r\n( 3 ) . مجلسى ، بحار الانوار ، ج 1 ، ص 26\r\n( 4 ) . افندى ، همان ، ج 1 ، ص 43\r\n( 5 ) . همان ، ج 1 ، ص 312\r\n( 6 ) . همان ، ج 1 ، ص 312\r\n( 7 ) . همان ، ج 4 ، ص 397 - 398\r\n( 8 ) . همان ، ج 2 ، ص 84\r\n( 9 ) . همان ، ج 1 ، ص 186 ، ج 3 ، ص 343\r\n","page_name":" 821 ","page_number":317},
  {"content":"\r\n\r\nاست . « 1 » وى در اصفهان ، نسخه‌اى از حاشيهء يمنى را بر كشاف كه تماما به خط همان شيخ حسن بن راشد حلى بوده و در 824 كتابت شده ، ديده است . « 2 »\r\nافندى نسخه‌اى كهن از كتاب المسائل اليقين لذوى الفطنة و التمكين را كه تاريخ كتابت آن 824 و به خط احمد بن حسين بن حمزه صريحانى بوده و به نظر وى همان مسائل ابن ابى طى است ، در اصفهان ديده است . « 3 » نيز وى نسخه‌اى از كتاب التبيان شيخ طوسى را كه اجازه‌اى به خط شيخ بر روى آن بوده ديده است . « 4 » افندى نسخه‌اى از كتاب المراسم العلوية ابو يعلى سلار بن عبد العزيز ديلمى از شاگردان شيخ مفيد و شيخ طوسى را كه قريب به زمان مؤلف كتابت شده بوده ديده است . « 5 » نسخه‌اى از ارشاد شيخ مفيد از قرن هفتم در كتابخانهء گلپايگانى به شمارهء 318 نگهدارى مىشود .\r\nنسخه‌اى از كتاب الدروس شهيد را به خط حسن بن حسين بن مطر اسدى افندى در كوبنان ديده كه تاريخ كتابت آن در 802 بوده و با ياد از شهر حله . اين نسخه براى احمد بن جعفر شامى حلى نوشته شده بوده است . « 6 » افندى نسخه‌اى از كتاب تحفة الطالبين فى معرفة اصول الدين ، از عبد السميع بن فياض اسدى حلى را كه از آن با تعبير كانت عتيقة جدّا ياد كرده ، در قزوين ديده است . « 7 »\r\nافندى نسخه‌هاى عتيق متعددى از كتاب عيون المعجزات حسين بن عبد الوهاب از علماى معاصر شيخ طوسى را ديده است . وى اين نسخ را در كازرون ، بحرين و لحسا ديده و اظهار كرده است كه كتابت نسخه‌اى كه در كازرون مشاهده كرده ، سال 556 بوده است . از توضيحات بعدى وى به دست مىآيد كه نسخهء كازرون از زمانهاى دور وقف مزار يكى از سادات بوده است . « 8 »\r\nافندى دو نسخه از كتاب التحقيق المبين فى شرح نهج المسترشدين مولى نجم الدين خضر بن شمس الدين محمد حبلرودى را ديده است كه نزديك به زمان تأليف آن يعنى سال 828 بوده است ؛ يك نسخه در تبريز و ديگرى در اردبيل . وى ساكن نجف بوده است . افندى\r\n\r\n\r\n","description":"","footnote":"\r\n( 1 ) . همان ، ج 1 ، ص 187\r\n( 2 ) . همان ، ج 1 ، ص 342\r\n( 3 ) . همان ، ج 1 ، ص 163\r\n( 4 ) . همان ، ج 1 ، ص 174\r\n( 5 ) . همان ، ج 2 ، ص 441\r\n( 6 ) . همان ، ج 1 ، ص 180\r\n( 7 ) . همان ، ج 3 ، ص 121\r\n( 8 ) . همان ، ج 2 ، ص 124 ، 126 ، 128 . مقايسه كنيد با : حسينى ، احمد ، فهرست نسخه‌هاى خطى كتابخانهء آية الله مرعشى ، 21 / 241 ، ش 8281\r\n","page_name":" 822 ","page_number":318},
  {"content":"\r\n\r\nنسخه‌هاى از كتاب‌هاى ديگر وى را هم در اردبيل و استرآباد و سارى ( به خط كفعمى ) ديده است . نسخه‌اى هم از رد وى بر يوسف بن مخزوم اعور كه كتابى در رد شيعه نوشته بوده است ، در اصفهان ديده كه تاريخ تأليف آن سال 839 بوده است . « 1 »\r\n\r\nنمونه‌هايى از بحرين\r\nرفت و شد بحرينىها به ايران در دورهء صفوى معمول شده است . گاهى نيز به عكس بوده و به عنوان نمونه شيخ حسين پدر شيخ بهائى كه سالها در ايران مقيم بوده به بحرين رفت و همان‌جا در گذشت . « 2 » شيخ بهائى مىگفت : پدرش نخستين كسى بود كه كتاب‌هاى حديث را به ايران آورده است . « 3 » طبعا مقصودش آن است كه وى نسخه‌هايى از كتاب‌هاى حديثى را از خارج از ايران به ايران انتقال داده است .\r\nكسانى از بحرينىها نيز در عراق به تحصيل مشغول بوده‌اند . به عنوان نمونه شيخ حسين بن على هجرى از شاگردان محقق كركى بوده و كتاب‌هايى از وى در مشهد و اجازه‌اى از او در مشهد عبد العظيم در رى بوده كه افندى آن را ديده است . « 4 » افندى از شرح شرح ياقوت ياد كرده كه مؤلف آن عميد الدين فرزند خواهر علامه بوده است . شرح ياقوت هم از خود علامه است . افندى مىگويد : شرح عميد الدين يتداول بالبحرين در بحرين متداول است و من آن را در اصفهان ديدم كه البته و النسخة عتيقة جدا . « 5 » افندى نسخه‌اى از كتاب جوامع السعادات فى فنون الدعوات را از شيخ عبد الرحيم بن يحيى بن الحسين البحرانى - كه از علماى پس از عصر ابن فهد حلى بوده - در يزد ، به خط مؤلف ديده است . « 6 » نسخه‌اى از كتاب المسائل الشامية فى فقه الامامية ابن فهد حلى ( 841 ) كه كتابت آن نزديك به عصر مؤلف است به شمارهء 8484 مرعشى نگهدارى مىشود .\r\n\r\nعلامهء مجلسى و استفاده از نسخه‌هاى قديمى\r\nعلامهء مجلسى در استفاده از منابع مختلف در بحار ، حساسيت خاصى در استفاده از نسخه‌هاى كهنه و معتبر داشته است . وى در بحار ، پس از ياد از نام منابع خود ، فصلى را تحت عنوان « فى بيان الوثوق على الكتب المذكورة و اختلافها فى ذلك » « 7 » به بررسى مقدار\r\n\r\n\r\n","description":"","footnote":"\r\n( 1 ) . افندى ، همان ، ج 2 ، صص 237 - 238\r\n( 2 ) . همان ، ج 2 ، ص 121\r\n( 3 ) . مجلسى ، محمد تقى لوامع صاحبقرانى ، ج 8 ، صص 36 - 38\r\n( 4 ) . افندى ، همان ، ج 2 ، ص 142\r\n( 5 ) . همان ، ج 1 ، ص 378\r\n( 6 ) . همان ، ج 3 ، ص 114\r\n( 7 ) . مجلسى ، بحار الانوار ، ج 1 ، صص 26 - 27\r\n","page_name":" 823 ","page_number":319},
  {"content":"\r\n\r\nاعتبار منابع نشسته و با تكيه بر آن كه نسخهء اين قبيل منابع ، قديمى و كهنه بوده و اجازات علما و محدثان روى آن‌هاست ، به اثبات درستى اعتبار آن‌ها نشسته است .\r\nوى نخست از آثار صدوق ياد كرده مىنويسد : از امالى او نسخهء تصحيح‌شده‌اى دارد كه قريب به زمان مؤلف كتابت شده و اجازهء بسيارى از مشايخ بر روى آن موجود است . از خصال صدوق نيز نسخه‌اى دارد كه اجازهء شيخ مقداد بر روى آن هست . مجلد نخست عيون اخبار الرضا نيز نسخه‌اى كهن است كه برخى آن را به خط صدوق مىدانند ؛ اما مجلسى آن را نپذيرفته و مىنويسد كه خط صدوق روى آن هست .\r\nوى از كتابى با نام كتاب الامامة ياد كرده كه مؤلف را نشناخته ، اما از اجازات روى نسخهء كهنهء آن دانسته است كه نويسنده از مؤلفان و فقيهان برجستهء شيعه بوده است .\r\nاز كتاب قرب الاسناد حميرى نيز نسخة قديمة در اختيار داشته كه خط ابن ادريس روى آن بوده است . از امالى شيخ طوسى نسخهء كهنه‌اى در اختيار داشته كه اجازاتى از علما بر روى آن بوده است . وى نسخه‌اى نيز از كتاب الاختصاص منسوب به شيخ مفيد داشته كه از آن به عنوان نسخة عتيقة ياد كرده است . « 1 » از تفسير العياشى هم دو نسخهء قديمى ديده ، اما تاريخ آن را مشخص نكرده است . از كتاب اعلام الورى شيخ طبرسى ، نسخه‌اى به خط مؤلف در اختيار مجلسى بوده است . از كتاب تحف العقول نيز نسخه‌اى كه از آن با تعبير « كتاب عتيق » ياد كرده ، در اختيار داشته است . « 2 » يك كتاب دعا هم در اختيار داشته كه مؤلف آن را نمىشناخته ، اما نسخهء آن نسخة عتيقة شناسانده شده است . « 3 » مجموعهء ديگرى در دعا در اختيار علامهء مجلسى بوده كه تاريخ كتابت آن در سال 576 بوده و ابن طاووس هم مكرر از آن نقل كرده است . « 4 » نسخه‌اى از الغارات در اختيار علامهء مجلسى بوده كه يكى از افاضل از روى نسخه‌اى كه قريب به زمان مؤلف كتابت شده بوده ، استنساخ كرده و در اختيار علامهء مجلسى قرار داده است . « 5 » نسخه‌اى از دلائل الامامه كه از آن با عنوان نسخة قديمة مصححة ياد كرده ، در كتابخانهء امير المؤمنين ( خزانة كتب مولانا امير المؤمنين ) ، بوده كه مورد استفادهء علامهء مجلسى قرار گرفته است . « 6 »\r\n\r\n\r\n","description":"","footnote":"\r\n( 1 ) . همان ، ج 1 ، ص 26 - 27\r\n( 2 ) . همان ، ج 1 ، صص 28 - 29\r\n( 3 ) . همان ، ج 1 ، ص 31\r\n( 4 ) . همان ، ج 1 ، ص 33\r\n( 5 ) . همان ، ج 1 ، ص 37\r\n( 6 ) . همان ، ج 1 ، ص 40\r\n","page_name":" 824 ","page_number":320},
  {"content":"\r\n\r\n\r\n22 پاره‌اى از مسائل حجاج شيعه و شيعيان مقيم حرمين در دورهء صفوى\r\n\r\nدرآمد بحث\r\nمشكلات ناشى از اختلافات ميان سنيان و شيعيان در تاريخ هزار و چهارصد سالهء اسلامى براى هر دو گروه ، اندك نبوده و بهاى زيادى بابت اين اختلاف ، پرداخت شده است . يكى از مواقع بروز اين مشكلات ، روزهاى برگزارى مراسم حج ، در حرمين شريفين بوده است ؛ جايى كه بيشتر ، سنيان بر آن حاكم بوده و تنها در زمان‌هاى كوتاهى شيعيان ، نفوذى و يا دولتى مختصر و كوتاه داشته‌اند . تصادم شيعه و سنى در آن محيط ، دلايل تاريخى خود را دارد و تا به امروز هم ، افزون بر وجود تعصب مذهبى موجود در اين كشور ، مشكل اختلاف ، به عنوان يك عامل تشنج در روابط دو گروه شيعه و سنّى ، در آنجا و ساير بلاد اسلامى مطرح است . بناى آن داريم تا در اين نوشتار ، نگاهى به مشكلات حجاج شيعى در ايام حج در حرمين شريفين در دورهء صفوى داشته باشيم . از آنجا كه در جاى ديگرى مسائل مربوط به حجاج ايرانى و شيعه مذهب را در دورهء قاجار به تفصيل نوشته‌ايم ، « 1 » لازم نيست به آن دوره بپردازيم ، اما براى مقدمه ، يك اشاره اجمالى به آنچه مربوط به پيش از عصر صفوى بوده ، ضرورى است . « 2 »\r\nتشيّع در مدينه ، از ابتداى شكل‌گيرى آن مذهب ، جريان فعالى در اين شهر نبوده و حتى حضور امامان عليهم السلام در آنجا كه تا اوائل امامت امام هادى عليه السلام جز در مواقع\r\n\r\n\r\n","description":"","footnote":"\r\n( 1 ) . بنگريد : جعفريان ، حج‌گزارى ايرانيان در دورهء قاجار ، مقالات تاريخى ، دفتر هشتم ، 171 - 270 ؛ و نيز مقالهء « تاريخ تشيع در مكه ، مدينه ، جبل عامل و حلب و دمشق » در مقالات تاريخى ، دفتر چهارم ، صص 45 - 55 دربارهء نخاوله مفصل‌ترين مقاله با اين مشخصات چاپ شده است :\r\n،\r\n TNESERP DNA TSAP ANIDEM NI YTINUMMOC ETIIHS A , ALIWAHKAN EHT . EDNE RENREW . 7991 , nedidl , llirB . 3 , 73 amalsl sed tlew eid \r\nترجمهء اين مقاله ، توسط مؤلف همين سطور ، در مجلهء ميقات حج ، ش 25 ، 31 چاپ شده است .\r\n( 2 ) . همچنين بنگريد : جعفريان ، احكام و فرامين حج در زمان ايلخانان ، مقالات تاريخى ، دفتر ششم ، صص 151 - 169\r\n","page_name":" 825 ","page_number":321},
  {"content":"\r\n\r\nاندكى در زمان امام كاظم و امام رضا عليهما السلام استمرار داشت ، تأثير جدى بر رشد آن نداشته است . در واقع ، اين شيعيان ساير شهرها بودند كه براى ديدار امامان به اين شهر مىآمدند و آموزش‌هاى لازم را فرا مىگرفتند .\r\nبعدها از قرن سوم به اين سو ، به تدريج شمارى از سادات بنى الحسن بر اين شهر حاكم شدند و قدرتشان در قرن چهارم رو به فزونى نهاد . پرسش مذهبى مهم دربارهء آنان ، اين است كه آيا گرايش سادات حسنى به مذهب تشيع بوده است يا تسنن ؟ در صورت نخست ، اين گرايش زيدى بوده است يا امامى ؟ آنچه كه مسلم است ، اين كه ، تشيع موجود در سادات حاكم بر مدينه و مكه ، بيش از همه ، زيدى بوده است ؛ با اين حال ، به دليل اهميت جهانى اين دو شهر ، اين افراد در نشان دادن موضع شيعى خود تندروى نداشتند و نهايت نشان مذهبى آنان ، برقرارى نماز جماعت به امامت يك امام زيدى ، در كنار ديگر نمازهاى جماعت مذاهب در مسجد الحرام و يا احيانا در مسجد النبى صلى الله عليه و آله بوده است . دورهء تسلط فاطمىها بر حجاز در قرن پنجم و اوائل قرن ششم ، زمينهء فعال‌تر شدن جريانات شيعى را در اين شهر فراهم كرد . پس از آمدن مماليك اين وضعيت رو به افول گذاشت و سبب شد تا گرايش‌هاى شيعى در ميان سادات حسنى اين شهر كاهش يابد . « 1 » با اين حال ، به دلايلى كه چندان روشن نيست ، تشيع در قرن هفتم در مدينه نيرومند بوده و شيعيان در حوالى ميانهء اين قرن ، تسلط بر مسجد النبى صلى الله عليه و آله داشته‌اند . اين مطلب را مىتوان از رخداد ذيل دريافت .\r\nدر سال 654 آتش‌سوزى مهيبى در مسجد النبى صلى الله عليه و آله رخ داد . به نوشته مورخان ، سبب اين حادثه آن بود كه چراغى را كه يكى از فراشان مسجد به محلى آويزان كرده بود ، آتش گرفت و او از عهدهء خاموش كردن آن بر نيامد تا آن كه به همه جا سرايت كرد . در اين آتش‌سوزى هر آنچه در مسجد بود ، از منبر و درها و خزائن و شبكه‌ها و صندوق‌ها و كتاب‌ها و پارچهء حرم و غيره در آتش سوخت . « 2 » خبر به مردم شهر رسيد و همگى براى خاموش كردن آتش تلاش كردند ، اما تقريبا پس از سوختن همه چيز ، آتش خاموش شد .\r\nاين حادثه‌اى بود كه در اثر بىتوجهى يك فراش رخ داد ؛ اما سنيان متعصب كه اين زمان شاهد تسلط شيعه بر حرم بودند ، آن را به بديمنى تسلط روافض بر حرم نسبت دادند .\r\nسمهودى مىنويسد : ابراهيم بن محمد كنانى رئيس مؤذنان گفت كه بعد از حريق اين دو بيت روى ديوار نوشته شده بود :\r\n\r\n\r\n","description":"","footnote":"\r\n( 1 ) . بنگريد : جعفريان ، مقالات تاريخى ، دفتر چهارم ، ص 43\r\n( 2 ) . سمهودى ، وفاء الوفاء ، ج 1 ، ص 599\r\n","page_name":" 826 ","page_number":322},
  {"content":"\r\n\r\n لم يحترق حرم النبىّ لريبة * يخشى عليه و ما به من عار \r\n لكنّها أيدى الرّوافض لا مست * تلك الرسوم فطهّرت بالنار \r\nسمهودى مىافزايد كه اين شعر را مجد الدين شيرازى به گونه‌اى ديگر آورده و پس از آن دو بيت ديگر نيز خطاب به روافض مدينه گفته شده است :\r\n قل للرّوافض بالمدينة ما بكم * لقيادكم للذم كل سفيه \r\n ما أصبح الحرم الشريف محرّقا * الّا لسبّكم الصحابة فيه \r\nدر اين ابيات ، گفته شده است كه برخورد تند روافض دربارهء خلفا ، سبب آتش‌سوزى شده است ؛ اما روشن نشده است كه اگر سب اينان عامل آتش‌سوزى است ، چرا مسجد پيامبر صلى الله عليه و آله ، در آتش بسوزد ؟ ظريفى شيعى در پاسخ شعر فوق چنين سرود :\r\n لم يحترق حرم النّبى لحادث * و لكلّ شىء مبتدع عواقب \r\n لكن شيطانين قد نزلا به * و لكل شيطان شهاب ثاقب « 1 » \r\nسمهودى پس از اين مىنويسد : اين مسألهء از آن روى بود كه در اين زمان ، شيعيان ، بر مسجد و مدينه تسلط داشتند و قاضى و خطيب از آنان بود ؛ به طورى كه ابن فرحون مىگويد كه اين زمان اهل سنت جرأت خواندن كتب اهل سنت را [ به عنوان درس و تدريس در حرم 
  ] نداشتند . « 2 »\r\nدر اين باره ، منابع ديگر نيز كمابيش مانند اين گزارش را ارائه داده‌اند . « 3 »\r\nبه نظر مىرسد اين تسلط ، كوتاه مدت بوده و بعدها چندان تداومى نيافته است . زمانى كه مغولان به جهان اسلام حمله كردند و به تدريج دولت ايلخانى در ايران تشكيل شد ، حرمين زير سلطهء كامل مماليك در آمد ؛ گرچه در ظاهر ، حكومت در دست اشراف باقى ماند . در اين دورهء طولانى تا دورهء صفوى ، بروز و ظهورى از وجود شيعه به صورت مشخص در حرمين در دست نيست ؛ اما به نظر مىرسد كه در آغاز دورهء صفوى ، در طول قرن دهم ، شيعيان جانى تازه گرفته و پس از آن كه مماليك از ميان رفتند ، تا استقرار كامل دولت عثمانى ، فرصتى براى فعاليت‌هاى شيعه در دو شهر به دست آمد . ابن حجر هيتمى ( 909 - 974 ) در اثرى كه با عنوان الصواعق المحرقة در رد بر شيعه نوشته ، به حضور چشمگير شيعه در مكه در قرن دهم ، تصريح كرده و اساسا نگارش اين اثر ، از نظر وى ، به\r\n\r\n\r\n","description":"","footnote":"\r\n( 1 ) . جزائرى ، زهر الربيع ، ص 441\r\n( 2 ) . سمهودى ، همان ، ج 1 ، ص 600\r\n( 3 ) . نك : الذيل على الروضتين ، ص 164 ( بيروت ، دار الجيل ) ؛ شامى ، سبل الهدى و الرشاد ، ج 3 ، ص 495 ، ( قاهره ، 1411 ) دربارهء تسلط شيعيان و همين تحليلهاى كينه‌توزانه ، نك : رسائل فى تاريخ مدينه ، ( تحقيق حمد الجاسر ، 1392 ) صص 146 - 150\r\n","page_name":" 827 ","page_number":323},
  {"content":"\r\n\r\nضرورت جلوگيرى از رشد آنان بوده است . « 1 »\r\nدر قرن دهم هجرى كه قرن برخوردهاى تند عثمانىها و صفوىهاست ، رفت و آمد حجاج شيعه ، به ويژه ايرانىها همراه با سوء ظن فراوان عثمانىها بوده است . در واقع ، نگاه عثمانىها به شيعيان ، بر پايهء اين باور بود كه شمارى از آنان ، ممكن است براى جاسوسى به سرزمين عثمانى وارد شده و از مسير ورودشان به اين منطقه تا رفتن به شام و مدينه و مكه ، در صدد تبليغ براى قزلباشان باشند . البته منع خاصى از انجام فريضهء حج صورت نمىگرفته است ؛ چرا كه ممانعت از حج ، به عنوان صدّ عن سبيل الله ، تبعات دينى بدى براى خلفاى عثمانى داشته است .\r\nدر سال 976 يكى از شخصيت‌هاى برجستهء دولت صفوى با نام معصوم بيگ صفوى كه « مدت چهار سال امير ديوان و شانزده سال وكالت » شاه طهماسب را داشت ، عازم سفر حج شد . در روز پنجشنبه ششم ذىحجه ، در حالى كه محرم بود ، در منزلى در نزديكى مكه ، موسوم به وادى فاطمه مورد حملهء اعراب بدوى قرار گرفته و كشته شد . در اين واقعه ، فرزندش خان ميرزا و رفقاى ديگر او از جمله بشارت بيگ تركمان نيز كشته شدند و در همان موضع مدفون گشتند . دولت عثمانى با فرستادن نماينده‌اى به پايتخت صفوى ، از اين جريان عذر خواهى كرد ؛ اما به هر روى ، تحمل آن براى دولت ايران دشوار بود . محتشم كاشانى در اشعارى كه در وصف اين حادثه سرود آن را كربلاى ديگرى دانست . « 2 » افندى نيز خبر كشته شدن اين پدر و پسر را از اسكندر بيك نقل كرده است . « 3 » فيض نيز در شرح حال خود كه در رسالهء شرح صدر آورده ، خبر از كشته شدن برادرش در بازگشت از سفر حجاز داده است . « 4 »\r\nبر اساس اخبارى كه جسته گريخته از منابع تاريخى به دست مىآيد ، هر سال كاروانى از حجاج ايرانى عازم حج مىشده است . برخى از دشوارىهاى اين سفر را در ادامه دنبال خواهيم كرد . در اين كاروان‌ها ، گاه از اعيان و اشراف و افراد وابسته به خاندان صفوى نيز كسانى كه وجود آن‌ها سبب نوعى آرامش و نظم در كاروان بود . خاتون‌آبادى در برخى از سالها ، اشاره به حج‌گزارى اين افراد كرده است . براى نمونه ، مىنويسد : حج حسين على خان پسر شيخ على خان زنگنه وزير اعظم در سال 1090 از راه شام و قافله به اين استعداد\r\n\r\n\r\n","description":"","footnote":"\r\n( 1 ) . ابن حجر هيتمى ، الصواعق المحرقة ، ص 3\r\n( 2 ) . قمى ، قاضى احمد ، خلاصة التواريخ ، ج 1 ، ص 559 - 560\r\n( 3 ) . افندى ، رياض العلماء ، ج 2 ، ص 234 - 235\r\n( 4 ) . فيض كاشانى ، ده رساله ، به كوشش رسول جعفريان ، ( اصفهان ، 1371 ) ص 60\r\n","page_name":" 828 ","page_number":324},
  {"content":"\r\n\r\nاز عجم كم روانهء مكهء معظمه شده بود . « 1 » همين زمان مسير ايران ، راه رفت و آمد كاروان‌هاى حج سنيان ماوراءالنهرى از قبيل ازبكان هم بود . براى نمونه ، خاتون‌آبادى در حوادث سال 1093 مىنويسد : آمدن عبد العزيز خان پادشاه اوزبك از بخارا به اصفهان در جمادى الاولى سنهء 1093 ، و از اصفهان « 2 » به حج رفت و در مدينه مرد . « 3 »\r\nدر ميان شاهان صفوى ، هيچ‌كدام عازم حج نشدند ؛ دليل آن نيز ترس از رخدادهاى سياسى - نظامى و شورش‌هاى داخلى بود كه مانع از رفتن آنان به حج مىشد . مشكل ديگر آن بود كه صفوىهاى شيعه با عثمانىهاى سنى مذهب دشوارى داشته و به احتمال اين نيز عاملى براى عدم حج‌گزارى آنان بود . محقق سبزوارى ( م 1090 ) شيخ الاسلام و شخصيت متنفذ دورهء عباس دوم و شاه سليمان ، با بيان اهميت حج و اين كه هيچ‌چيزى جاى آن را نمىگيرد ، مىنويسد : و چون پادشاهان را ، اكثر اوقات از حج ، به واسطهء استيلاى مخالفان بر آن بلاد ، مانع هست ، غالبا حج از ايشان ساقط مىبوده ؛ بر ايشان لازم است كه مراعات آن سه فرض ديگر ( نماز و زكات و روزه ) بكنند و اعظم همه نماز است . « 4 »\r\n\r\nوضعيت حجاج ايرانى در سفرنامهء عياشى\r\nزائرى مغربى با نام ابو سالم عبد الله بن محمد عياشى در سال 1072 هجرى عازم حج شده و گزارشى مبسوط از سفر خويش نگاشته است . نويسنده‌اى بر اساس اين سفرنامه ، تحقيقى با عنوان المدينة المنورة فى رحلة العياشى نگاشته و آگاهىهاى كتاب عياشى را طبقه‌بندى كرده است . در اين كتاب ، دربارهء زائران شيعهء ايرانى مطالبى آمده است كه جالب توجه مىباشد . خانه‌اى كه عياشى در آن سكونت داشته ، در نزديكى محل قبر اسماعيل فرزند امام صادق عليه السلام بوده و او هر روز شاهد رفت و شد زائران شيعه به اين محل زيارتى كه ما بين بقيع و مسجد النبى صلى الله عليه و آله قرار داشته ، بوده است . به گفتهء وى ، اين مشهد كه در نزديكى بقيع ، اما بيرون آن بوده است . در غرب بقعهء عباس - بقعهء ائمهء بقيع - قرار داشته است .\r\nديوار شهر مدينه ( كه بقيع خارج از آن بوده ) درست در كنار اين مشهد قرار داشته است .\r\nچاهى نيز در آن نزديكى بوده كه مردم به آب آن استشفاء مىكرده‌اند . عياشى ، پس از آن نكته‌اى را دربارهء رسيدن قافلهء عراق - عراق عجم - بيان كرده ، مىنويسد : بيشتر آنان ، بلكه همهء آن‌ها روافض هستند كه فراوان به زيارت مشهد اسماعيل مىآيند ، همان‌طوركه به\r\n\r\n\r\n","description":"","footnote":"\r\n( 1 ) . خاتون‌آبادى ، وقائع السنين و الاعوام ، ص 534\r\n( 2 ) . دربارهء ورود وى به اصفهان تأثير تبريزى اشعارى سروده كه در ديوانش ( تهران ، نشر دانشگاهى ، 1373 ، صص 94 - 95 ) آمده است .\r\n( 3 ) . خاتون‌آبادى ، همان ، ص 536\r\n( 4 ) . سبزوارى ، محقق ، روضة الانوار ، ص 135\r\n","page_name":" 829 ","page_number":325},
  {"content":"\r\n\r\nزيارت ساير مشاهد اهل بيت عليهم السلام مىروند . آنان گروه گروه به زيارت آمده و در مدتى كه در مدينه هستند ، رفت و شد آنان به مشهد اسماعيل قطع نمىشود . وى مىنويسد :\r\nمحل اقامت ما در رواقى بود كه در كنار در ورودى مشهد قرار داشت . يك روز كه نشسته بوديم ، گروهى از آنان آمدند و زيارت خواندند . از جمله سلام آنان به سوى مشهد چنين بود : السلام عليك يا سيدنا اسماعيل . . . نشهد أنّك على دين أخيك موسى - يعنون موسى الكاظم رضى الله عنه - و نشهد أنّك غير مخالف له ، متّبع لطريقه . پس از آن توضيح مىدهد كه مقصودشان آن بود كه اعتقاد فرقه اسماعيليه را كه به امامت اسماعيل اعتقاد دارند ، رد كنند و بگويند اسماعيل امامت برادرش موسى الكاظم را قبول داشته است . وى مىگويد كه گروه فراوانى از اسماعيليه در بلاد يمن زندگى مىكنند . سپس مىافزايد : زمانى كه اين گروه از مشهد خارج شدند ، به سمت چاه بيرون از مشهد رفتند و در اينجا ايستاده و دعايى خواندند . آن وقت بزرگ آنان به ايشان گفت : اين چاهى است كه امام صادق عليه السلام داخل آن شده و تا به امروز از ديد مردم غايب شده است . در اينجا دكتر امحزون كه اين آگاهىها را طبقه‌بندى كرده ، مىنويسد : به طور قطع مؤلف اشتباه كرده و اماميه به غيبت امام صادق عليه السلام اعتقاد ندارند . عياشى در ادامه از همراهى برخى از صوفيان با عقايد شيعه در باب مهدويت امام دوازدهم عليه السلام سخن گفته و از آن اظهار شگفتى مىنمايد . وى مىنويسد : چنين شنيده است كه محيى الدين عربى نيز به مهدويت اعتقاد داشته ، و مىافزايد : اگر مطمئن باشيم كه اين بزرگان چنين عقيده‌اى دارند ، به صدق عقيده آنان اعتقاد خواهم داشت ، جز آن كه آن را به خدا وامىگذارم ؛ زيرا در شريعت ، چيزى كه نشان دهد روافض در اين مسئله دروغ مىگويند وجود ندارد ، گرچه در امور ديگر دروغ مىگويند ! « 1 »\r\nعياشى در جاى ديگرى مىنويسد : امسال ورود كاروان عراق عجم ، در نيمهء صفر به مدينه رسيد كه خيلى دير بود . آنان در شمال كوه سلع در غرب كوه ذباب در نزديكى مساجد فتح سكونت گزيدند و ما برخى از روزها به قصد تفرّج به خيمه‌هاى آنان سر مىزديم . عجم‌ها امسال ، در راه زياد مانده بودند ؛ يعنى ميان راه مكه و مدينه چهل و پنج روز معطل شده بودند . مشكل پرداخت مالياتى بود كه امرا بر آنان الزام كرده بودند و آنان پول زيادى دادند . آن چنان كه شنيدم ، هر كدام آنان از وقتى كه از شهرشان اصفهان حركت كرده بودند تا اينجا ، نفرى بالغ بر پنجاه دينار طلا پول داده‌اند . حجاج عجم ، به طور معمول ، افزون بر پولى كه بابت مخارج عمومى خود مىآورند ، نفرى پنجاه دينار براى همين\r\n\r\n\r\n","description":"","footnote":"\r\n( 1 ) . امحزون ، مدينة المنورة فى رحلة العياشى ، ص 97\r\n","page_name":" 830 ","page_number":326},
  {"content":"\r\n\r\nماليات‌ها همراه دارند . اگر چيزى بيش از اين از آن‌ها گرفته شود ، ضرر مىكنند . امسال حاكم بصره ، از هر نفر آنان ، سى دينار طلا گرفته است ؛ دليلش هم اين كه آنان نيروى نظامى همراه خود از بلادشان نمىآورند تا از آنان را از حملات اعراب حفاظت كنند . وقتى به بصره مىرسند ، حاكم بصره سپاهى را همراه آنان مىكند كه آنان را تا بازگشت به بصره ، همراهى مىكند . از آنجا كه عجم‌ها رعيّت او نيستند ، اين پول را در ازاى حمايت و حفاظت از آنان مىگيرد . سلطان اينها شاه ايران است كه در اصفهان و عراق عجم تا ماوراءالنهر حكومت مىكند و نيروهاى او نمىتوانند تا عراق عرب كه متعلق به دولت عثمانى است ، بيايند . به همين جهت است كه مردمان بغداد و كوفه و بصره ، حتى اگر با قافلهء عراق بيايند ، اين پول را نمىپردازند ؛ زيرا آنان تحت اختيار خليفهء عثمانى هستند و امراى اين بلاد ، عامل اويند و بايد از رعيّت او دفاع كنند ؛ چرا كه در طول سال از اين رعيت خراج مىگيرند . عياشى مىافزايد : اين سياست ، سياست كسروى و دنيوى است كه هيچ دليل شرعى از قرآن و سنت ندارد ؛ هر مسلمانى ، خون و مال و آبرويش محفوظ بوده و كسى كه بتواند بايد از او حمايت كند ؛ چه از دورترين نقطه در مشرق باشد يا مغرب . چه رسد به اين كه ميهمان خانهء خدا و مسجد رسولش باشند كه دفاع از آنان بر هر امير و مأمورى لازم است . اين گونه ذليل كردن آنان و گرفتن ماليات اضافى و غيره ، سيرهء ائمهء متجاوز است نه هدايتگر . البته اين روافض كه از آنان ماليات گرفته مىشود ، از نظر اعتقادى فاسق‌اند و سزاوار آن كه بيش از اين مورد اهانت قرار گيرند ؛ با اين حال ، چون در سلك حجاج خانهء خدا هستند و نام اسلام بر آن‌هاست ، تا وقتى كه در طريق حج هستند ، حرمت آنان محفوظ است . آنان هم كه پول از اينان مىگيرند ، به خاطر اين نيست كه اعتقاد آنان را فاسد مىدانند ، بلكه بخاطر سياست كسروى و جلب پول است كه چنين مىكنند . وى سپس اشاره به حجاج مغربى مىكند كه در مسير آنان نيز اين مشكل وجود دارد ، جز آن كه در آن راه ، تنها از كسانى پول گرفته مىشود كه مال التجارة همراه دارند . « 1 »\r\nعياشى دربارهء وضعيت امراى مكه و پولى كه از برخى از طوايف مىگيرند ، مىنويسد :\r\nاما مردم يمن ، اميرانشان امامى مذهب هستند ، از خويشان حكام مكه بلكه مشترك در مذهب ؛ و ميان آنان مناسبات و ارتباطات زيادى هست . هندىها نيز تنها از راه دريا آمده و بيشترشان تاجر هستند كه در جدّه عشريه مىپردازند ؛ اگر كسانى از امراى آنان بيايند ، هدايا و تحفه‌هايى براى امراى حرمين مىآورند . [ اما 
  ] امسال ، امير مكه از عجم‌هاى ايران براى هر نفر يازده دينار طلا گرفت ؛ شش دينار براى ورود به مكه و پنج دينار براى ورود به\r\n\r\n\r\n","description":"","footnote":"\r\n( 1 ) . امحزون ، همان ، صص 187 - 189\r\n","page_name":" 831 ","page_number":327},
  {"content":"\r\n\r\nمدينه . زمانى كه آنان از مكه خارج شده و به مرّ الظهران رسيدند ، در آنجا آنان را دوازده روز نگاه داشتند تا بقيهء پولى كه مىبايد بپردازند ، پرداختند . زمانى كه زائران عجمى به منطقهء بدر رسيدند ، حاكم بدر آنان را يك هفته نگاه داشت تا آن كه هشت دينار ديگر از آنان گرفت .\r\nاين به جز پولى است كه به اعراب اطراف مدينه پرداخت مىشود . امسال در قافلهء ايرانىها دايهء شاه ، طبيب ، حاجب و وزيرش حضور داشتند . . . آنان يك ماه در مدينه ماندند ؛ اما حضورشان نفعى براى مردم مدينه نداشت ؛ زيرا صدقاتشان را تنها به هم‌مذهبانشان « 1 » مىدادند . و از مزارهاى موجود در بقيع ، تنها به زيارت قبور اهل بيت عليهم السلام مىرفتند كه معمولا در آنجا ازدحام داشتند . يك‌بار يكى از دوستان ما مريض شده ، در كنار مشهد اسماعيل به در مشهد تكيه داده بود ، در حالى كه لباس سرخ به تن داشت . عجم‌ها نيز غالبا لباس سرخ داشتند ؛ وقتى او را كنار در مشهد اسماعيل ديدند كه هم لباس آنان بود بوده و در كنار مشهد ايستاده بود ، او را بر مذهب خود دانسته ، صدقه به او دادند . وجود طولانى اينان در مدينه ، سبب شد تا قيمت علوفه در شهر بالا برود ، به علاوه كه چهارپايان آنان در سمت احد و ناحيهء حرهء شرقى ، آسيب زيادى به نخل‌هاى كوچك و ديگر درختان زد . عاقبت در روز هشتم يا نهم ربيع الاول از مدينه خارج شدند . « 2 »\r\nدر ادامه مىنويسد : يك‌بار وقتى در حرم خدا ، با يكى از شرفاى بلاد مغرب نشسته بوديم و جلوى ما كتاب‌هايى از جمله فتوحات مكيه ابن عربى بود ، فردى اصفهانى كه خود را شريف - يعنى سيد - معرفى مىكرد آمد و از دوست من پرسيد : آيا طلبه هستى ؟ او به من اشاره كرد . رفيق من گمان مىكرد كه او سنى و مالكى است ؛ اما از صحبت‌هاى بعدى معلوم شد كه چنين نيست . پس از آن چند سؤال از من دربارهء خدا و صفات او كرده و من مطابق با آنچه كه ميان علماى ما بود ، جوابش را مىدادم و او كه با لكنت به عربى سخن مىگفت ، ديدگاه‌هاى خودشان را بيان مىكرد و هر بار كه نمىتوانست مرا قانع كند ، مىگفت : اگر به زبان ما آشنا بودى ، بهتر جواب تو را مىدادم . عياشى مىگويد ، من به او گفتم : ما در فهم عقايد دينى ، تنها به كتاب و سنت صحيحى كه موافق ادلهء عقلى باشند و نيز اقوال سلف صالح تكيه مىكنيم ؛ اما شما به عكس ، عقل خود را حاكم بر ادلهء شرعى مىنماييد . بحث ما با او بالا گرفت ، به طورى كه گروهى از مردم اطراف ما جمع شدند و مرا از برخورد با او ، به رغم شناخت مذهبش ، به خاطر انتسابش به اهل بيت عليهم السلام بازمىداشتند . وقت نماز عصر كه شد و مشغول آن شديم ، همه متفرّق شدند . بعد از آن او را نديدم ؛ اما شنيدم كه با شيخ ما بدر الدين هندى بحث كرده و وقتى شيخ ما از او سؤالى كرده ، آن فرد عجمى گفته\r\n\r\n\r\n","description":"","footnote":"\r\n( 1 ) . مقصود نخاولهء مدينه است .\r\n( 2 ) . امحزون ، همان ، صص 190 - 191\r\n","page_name":" 832 ","page_number":328},
  {"content":"\r\n\r\nاست كه اگر در شهر ما بودى ، جوابت را مىدادم و با تو چه مىكردم ! « 1 »\r\nعياشى دربارهء شيعيان نخاوله نيز آگاهى مختصرى به دست داده ، مىگويد : يكى از عادات مردم مدينه آن است كه جنازه‌ها را داخل حرم نبوى مىكنند ، در آنجا بر آن‌ها نماز مىگذارند ، آنگاه از برابر قبر پيامبر صلى الله عليه و آله عبور داده ، سپس به بقيع مىبرند ، مگر جنازهء روافض ، مانند نخاوله را كه به درون مسجد نياورده ، همان بيرون مسجد برابر روضه آورده و بازمىگردانند . « 2 »\r\nجز آنچه در سفرنامهء عياشى آمده ، اطلاعات جالب توجهى نيز دربارهء دشوارىهاى سفر حج توسط ايرانيان ، توسط يك زن زائر كه در اوائل قرن دوازدهم ، در روزگار شاه سلطان حسين صفوى ، به حج مشرّف شده ، و خود را زوجهء ميرزا خليل رقم نويس معرفى كرده ، ارائه شده است . وى سفرنامهء خود را به زبان شعر تدوين كرده است . اين زن زائر كه از طريق عثمانى به سمت حرمين سفر مىكرده است ، به محض خروج از ايران ، احساس زائران ايرانى را چنين بيان كرده است :\r\n به سوى قرخ و كرمانلر رسيدند * ز سينه آه سوزان بركشيدند \r\n كه آخر شد ولايات عجم آه * نباشد كس به فرمان شهنشاه \r\n به شهر خود همه شير ژيانيم * كنون خوار و ذليل روميانيم « 3 » \r\n شبى با غم در آن وادى غنودند * سحرگه كوچ از آن منزل نمودند \r\n زبان‌ها بسته شد از نام حيدر * دكان‌ها تخته شد از بيع گوهر \r\n ز بيم روميان چون موش گشتند * چو شمع صبحگه خاموش گشتند \r\n سحر از سرزمين شاه ايران * روان گشتند با آه و به افغان \r\nو در ادامه ، پس از چند بيت مىگويد :\r\n در آن وادى هجوم آورد رومى * چو بز ويران كند رو خيل تومى ! \r\n هر آن‌كس را كه بد اجناس وافر * گرفتندى عشور از آن مسافر \r\n ز ترس روميان كينه‌پرداز * نكردندى گره از بارها باز \r\n ز بيم آن حرامىهاى رهزن * سيه بر چشمشان شد روز روشن « 4 » \r\nبا اين كه يك‌بار از اجناس زائران ماليات گرفته بودند ، بار ديگر سر راه آنان قرار گرفته و اين بار با مخالفت حجاج ايرانى ، كار به نزاع كشيد :\r\n\r\n\r\n","description":"","footnote":"\r\n( 1 ) . همان ، صص 192 - 193\r\n( 2 ) . همان ، ص 215\r\n( 3 ) . مقصود از رومىها ، عثمانىها است .\r\n( 4 ) . سفرنامهء منظوم حج ، ص 47\r\n","page_name":" 833 ","page_number":329},
  {"content":"\r\n\r\n چو طى شد يك‌دو فرسخ آن بيابان * به ناگه فوج رومى شد نمايان \r\n سر ره را گرفتند و ستادند * بنايى تازه بهر ما نهادند \r\n بگفتندى خراج و باج خواهيم * نود تومان از اين حجاج خواهيم \r\n عجم آقاسى « 1 » ما هم بر آشفت * سخن را تند با آن ناكسان گفت \r\n به طول آخر كشيد آن گفتگوها * به يكديگر ترش كردند روها \r\n كشيدند از كمر شمشيرها را * رها كردند از زه تيرها را \r\n به آتش خانه‌ها راهى گشودند * تفنگ‌ها را به هم خالى نمودند \r\n يلان قافله چون شهره شيران * ستادندى به جنگ آن دليران \r\n به روى پل بهم آميختندى * بسى از يكديگر خون ريختندى \r\n ميان كاروان خالى شد از مرد * هر آن‌كس پهلوان بد جنگ مىكرد \r\n چون خالى يافتند آن كاروان را * بدين سو تافتند آنگه عنان را \r\n يلان حاج چون شير غضبناك * جهاندند اسب خود چست و چالاك \r\n سر ره را گرفتندى به ايشان * شدى احوال ايشان بس پريشان \r\n شترها را به آب انداختندى * از آن ، آن روميان دل باختندى \r\n به ضرب خنجر و با تيغ بران * دريدند و بريدند آن جوانان « 2 » \r\nالبته اين قبيل دشوارىها به طور عمده ، مربوط به راهزنان اعراب نيمهء راه بود كه در مسير ، در باديه‌ها زندگى مىكردند و بسياريشان از طريق دزدى از كاروان‌ها ، ارتزاق مىنمودند . در اشعار حسين ابيوردى ، شاعر قرن دهم هجرى نيز به برخى از اين مشكلات پرداخته شده است . او نيز با اشاره به اين كه شمارى از حاجيان در درگيرىهاى ميان راه كشته مىشدند ، در رثاى آنان مىگويد :\r\n هر كسى هر سال زان جمع پليد * حاجيان را بىسبب سازد شهيد \r\n كعبه بهر قتل جمعى بىگناه * جامهء خود مىكند دايم سياه \r\n از شهيدان عجم زان اهل دين * شد فرو زمزم ز خجلت در زمين « 3 » \r\nدربارهء سخت‌گيرىهاى مربوط به حجاج در سرزمين عراق ، گزارشى نيز شيخ على عاملى ( م 1103 ) دربارهء گرفتن ماليات در مرز عثمانى با ايران ، به دست داده است . « 4 » در اين زمينه ، نجيب الدين رضا تبريزى از مشايخ صوفيهء ذهبيه ، شرحى از سفر حج استادش شيخ\r\n\r\n\r\n","description":"","footnote":"\r\n( 1 ) . سرور حاجيان ايرانى يا امير الحاج .\r\n( 2 ) . سفرنامهء منظوم حج ، ص 50\r\n( 3 ) . همان ، ص 91\r\n( 4 ) . عاملى ، شيخ على ، الدر المنثور ، ج 2 ، صص 243 - 244\r\n","page_name":" 834 ","page_number":330},
  {"content":"\r\n\r\nمحمد على مؤذن خراسانى به حج داده و از حملات حراميان به كاروان شيخ و غارت آن سخن گفته است . « 1 »\r\n\r\nحج اكبر و مشكلات شيعيان\r\nمشكل ديگر مربوط به حجاج ايرانى ، مسألهء حج اكبر شدن مراسم حج برخى از سالها بر اساس اعتقاد اهل سنت است . در ديد اهل سنت ، اگر روز عرفه با روز جمعه مصادف شود حج آن سال را « حج اكبر » مىنامند ؛ و در آن صورت تعداد زيادترى از حاجيان سنى در حج آن سال شركت مىكنند . « 2 » نتيجهء مادى حج اكبر ، براى حاكمان و اشراف مكه ، آن بود كه سود مالى بيشتر از ناحيهء سلاطين عثمانى بوده و پول بيشترى دريافت مىكردند . مشكل اين كار آن بود كه اگر در يك سال ، روز عيد ( دهم ذىحجه ) مصادف با روز يكشنبه بود ، براى آن كه روز عرفه ( نهم ذىحجه ) مصادف با جمعه شود ، روز شنبه را عيد اعلام مىكردند و بدين ترتيب در واقع ، روز عرفه ، برابر با روز هشتم ذىحجه مىشد ؛ امرى كه هيچ فقيه شيعه يا سنى نمىتوانست آن را بپذيرد ؛ چرا كه اعمال حج مىبايست در روزهاى مخصوص و واقعى آن به جاى آورده شود . در اين وضعيت ، وقتى كاروان حج اهل سنت به سوى عرفات مىرفت ، شيعيان نمىتوانستند آن روز را عرفه بدانند و طبعا مىبايست روز بعد را نيز در عرفات مىماندند ؛ اين اقدامى بود كه امراى مكه اجازهء آن را نداده و دشوارى از همين تا تا روز عيد به طور جدى وجود داشت . اين دشوارى تا اواخر دورهء قاجار بوده و در بسيارى از سفرنامه‌ها ، اين اختلاف نظر و تبعات آن مورد توجه قرار گرفته است . « 3 »\r\nاطلاعات مربوط به اين دشوارى در دورهء صفوى را عبد الحى رضوى ( م بعد از 1141 ) در كتاب حديقة الشيعة « 4 » به دست داده است . وى فصل هفتم كتاب خود را به اين امر اختصاص داده و با تشريح ديدگاه سنيان دربارهء حج اكبر تصريح مىكند كه اگر سالى حج اكبر باشد ، رؤساى مكه نفع مادى بيشترى مىبرند . براى همين ، اگر طبق معمول ، روز عيد به يكشنبه بيفتد ، از قبل در رؤيت هلال برنامه را به گونه‌اى تدارك مىبينند كه ماه يك روز زودتر آغاز شده و عيد به شنبه بيفتد تا عرفه منطبق با جمعه شده و حج آن سال ، حج اكبر باشد . در اينجا براى شيعيان اين مشكل پديد مىآمد كه چه بكنند . عبد الحى مىگويد : در طول عمر ما ، فراوان اين مشكل پديد آمده و شده است كه قاضى مكه ، با شهادت يك\r\n\r\n\r\n","description":"","footnote":"\r\n( 1 ) . خاورى ، اسد الله ، ذهبيه ، ص 274\r\n( 2 ) . در اين باره و نظر شيعه نك : قاضى عسكر ، سيد على ، حج اكبر ، مجلهء ميقات ، ش 2 صص 165 - 185\r\n( 3 ) . بنگريد : جعفريان ، حج‌گزارى ايرانيان در دورهء قاجار ، مقالات تاريخى ، دفتر هفتم ، صص 259 - 263\r\n( 4 ) . گزارش محتواى اين اثر را تحت عنوان عبد الحى رضوى منتقد . . . در همين مجموعه آورديم .\r\n","page_name":" 835 ","page_number":331},
  {"content":"\r\n\r\nحاجى مغربى ، حكم به ثبوت رؤيت هلال مىكند و دشوارى از همان‌جا آغاز مىشود .\r\nدشوارى آن است كه به فرد شيعه اجازه داده نمىشود تا به موقع وقوف در عرفه پيدا كند .\r\nيك‌بار كه سيد فاضلى به حج رفت و شاهد بود كه هيچ‌كس شهادت به رؤيت هلال نداده است ، چون محرم شده بود ، تا سال آينده در مكه مجاور ماند و پس از انجام حج ، به شهرش بازگشت . ( برگ 46 ) . گاه خود سنيان نيز از اين امر ناراحت بوده و مؤذنان حرم اعلام مىكردند كه هر كسى در اين سال حج انجام داده ، حجش باطل است . يكى از بحثهاى مؤلف اين است كه در اين شرايط آيا مىتوان به گونه‌اى از احرام در آمد يا نه .\r\nدر مسألهء اختلافى مورد بحث ، بيش از آن كه بحث رؤيت هلال در شرق و غرب اهميت داشته باشد ، مشكل حج اكبر شدن و نفع مادى آن براى رؤساى مكه است ؛ چرا كه اين اشكال فقط سالهايى پديد مىآمد كه پاى شنبه و يكشنبه براى عيد قربان در ميان بود و آشكار مىبود كه مسئله جنبهء منفعت طلبى دارد .\r\nعبد الحى مىگويد ، من در سال 1099 قصد حج داشتم . به اصفهان آمدم و شبى از شبهاى ماه رمضان در مجلسى بودم كه عالم فاضل ملا ميرزا كه اصل او شيروانى است ، « 1 » در آنجا حضور داشت . از من پرسيد : امسال قصد حج دارى ؟ گفتم : آرى . گفت : ترسم آن است كه در اين سال مشكل حج اكبر به وجود آيد ؛ چرا كه در تقويم ، عيد قربان به اولين روز هفته افتاده است . گروهى از شاگردان و نزديكان من قصد حج داشتند كه آن‌ها را منصرف كردم . گفتم : نمىتوانم به تأخير بيندازم . گفت : دعاگوى شما هستم . من به حج رفتم و آن سال حج اكبر شد ، اما اختلافى در رؤيت هلال پيش نيامد . ملا ميرزا در آن محفل گفت : اگر چنين وضعيتى پيش آمد ، مىتوان با عمرهء مفرده از احرام در آمد . آن شخص گفت : [ علامهء 
  ] مجلسى حكم كرده است كه با قربانى مىتوان محل شد . ملا ميرزا گفت : اين فتوا غلط است .\r\nمن گفتم : اين فتوا درست است چرا كه . . . پس از آن استاد ساكت شد . ( برگ 49 ) . عبد الحى مىگويد : من شنيدم كه علماى اصفهان ، قم و شيراز ، حاجيان را [ كه با انجام هدى قبل از اعمال حج محل نشده و يا بعد از اعمال ، عمرهء مفرده انجام نداده بودند و به وطن بازگشته بودند 
  ] از وارد شدن به منازل خودشان - يعنى منزل خود حاجيان - مانع شدند تا مبادا با زنانشان نزديكى كرده و چون محرم هستند ، مرتكب زنا شوند . علما از آنان مىخواستند تا در مساجد و رباطها سكونت گزينند تا در حج سال بعد شركت كرده و محل شوند و\r\n\r\n\r\n","description":"","footnote":"\r\n( 1 ) . عالمى با نام ملا ميرزاى شيروانى ، كه استاد ميرزا عبد الله افندى بوده و شهرت علمى بسيار زيادى دارد ، در سال 1098 در اصفهان درگذشته است . ( خاتون‌آبادى ، وقائع السنين و الاعوام ، ص 543 ) اشكال آن است كه عبد الحى ديدار خود را با ملا ميرزا كه اصل او شيروانى است ، در سال 1099 ياد كرده است ممكن است وى سال ملاقات را اشتباه گفته باشد يا اين ملا ميرزا كسى غير او باشد .\r\n","page_name":" 836 ","page_number":332},
  {"content":"\r\n\r\nبرگردند . وى مىگويد ، حتى يكى از اين حاجيان كه گوش به حرف علما نداده بود ، از كثرت اعتراض و سرزنش مردم ، در سالى كه من حج رفتم ، همراه من بود . ممكن بود كسى حكم رؤساى مكه را نپذيرد و يك روز ديرتر از سنيان به عرفه برود . چنين كارى فوق‌العاده خطرناك بود . عبد الحى از پدرش عبد الرزاق نقل مىكند كه فاضل قزوينى به حج رفت و چون امر مشتبه شد ، از سنيان پيروى نكرد . رؤساى كعبه از كار او آگاه شده ، حكم به قتلش كردند . او در تنورى مخفى گرديده ، از مكه خارج شد . پس از آن در اطراف مكه ماند تا سال بعد خودش را به قيافه‌اى ديگر در آورده ، حجش را انجام داد . فاضل ديگرى هم با نام ملا زين العابدين ، از آنان پيروى نكرد ، او را كشتند . البته كشته شدن شيعيان در شهرهاى سنيان ، ممكن است به سبب اظهار لعن يا عدم پيروى از آنان در اعمال و رفتارشان باشد .\r\nحكايت ديگر آن كه ، يكى از علماى كاشان با نام ملا هادى ، حكم به صحّت اين قبيل اعمال حج كرده و آن را از حجة الاسلام مجزى مىدانست . ايشان به عمل امام صادق عليه السلام استناد مىكرد كه در اعلام عيد فطر ، از خليفهء وقت پيروى كرده است . عبد الحى مىگويد ، مشكل او در اين حكم ، آن بود كه آن سال ، نزديكان و فرزندش حج انجام داده و برگشته بودند . يك‌بار ديگر هم ، همين اتفاق افتاد ، سيد فاضلى با نام مير عبد الغنى ، در مكه با جماعتى ساكن بود . اعرابى كه حج نيابتى انجام مىدادند ، نتوانسته بودند حج خود را انجام دهند و مردم براى سال بعد ، به آنان نيابت ندادند ، چرا كه آنان را محرم مىدانستند . اين افراد كه درآمدشان از راه نيابت بود ، نزد آن شخص رفته و استفتاء كردند و او فتوا داد كه حج‌شان با سنيان مجزى است . همين زمان عالم فاضلى با نام شاه فضل الله در كاشان بود ، گفت :\r\nفرزند محمد باقر خراسانى كه فقيهى فاضل است ، در همين سال به حج رفت و بازگشت . از ظاهر سفر او برمىآيد كه حج را صحيح مىدانسته است . من نامه‌اى به او نوشتم و از كيفيت حج سؤال كردم . به من - شاه فضل الله - نوشت : حج باطل است . به دو نوشتم : چرا شما برگشتيد ؟ نوشت : اين حج باطل است ؛ حج من حج واجب نبوده و من حج واجبم را سالها پيش انجام دادم ؛ اين حج مستحبى بود . من با انجام عمرهء مفرده خود را محل كردم و برگشتم . عبد الحى از كسى كه با استناد به عمل امام صادق عليه السلام در ثابت بودن عيد فطر با اعلام خليفهء وقت ، به صحّت حج اين‌چنينى حكم كرده ، برآشفته ادله‌اى در چند و چون نظر خود نقل مىكند و پس از آن با نفى قياس ميان اين موارد و اساسا نفى حجيت قياس ، مىنويسد : اين قبيل فتواها ، نتيجهء رياست طلبى است كه خود ناشى از رسيدن به مقام امام جمعگى و جماعت است . « 1 »\r\n\r\n\r\n","description":"","footnote":"\r\n( 1 ) . رضوى ، عبد الحى ، حديقة الشيعة ، برگ 47 - 52\r\n","page_name":" 837 ","page_number":333},
  {"content":"\r\n\r\n\r\nكشتن علماى شيعه به جرم تلويث كعبه\r\nدشمنىهاى ميان شيعه و سنى ، به ويژه در قالب جنگ عثمانى - صفوى ، سبب شده بود تا اقليت شيعه در مكه با دشوارى تمام حضور يابد و همواره در معرض برخوردهاى تند سنيان افراطى كه تحت تأثير شايعات و تبليغات بودند ، قرار گيرد . يكى از اين شايعات آن بود كه شيعيان معتقدند كه براى تكميل حج خود مىبايست ديوار كعبه را آلوده كنند . زمينهء آن نيز چنين بود كه شيعيان در اعمال مستحبى خود ، يكى از كارها را چسباندن شكم خود به ديوار كعبه مىدانستند . همين مسئله سبب مىشد تا از آن سوء استفاده شده و براى آنان دشوارىهايى پديد آيد ، به طورى كه عده‌اى به قتل مىرسيدند .\r\nدر سال 1088 ، واقعه‌اى در مكه رخ داد كه نشانگر خباثت ذاتى برخى از متعصّبان ترك بر ضد شيعيان بود . اين حادثه را دو تن از معاصران آن رخداد ، گزارش كرده‌اند . مورخ برجسته ، عصامى ( 1049 - 1111 ) كه خود در همان زمان در مكه بوده مىنويسد : در روز پنجشنبه هشتم شوال 1088 حادثهء غريبى در مكه رخ داد و آن اين كه در شب آن روز ، حجر الاسود ، باب ، پردهء كعبه و مصلّاى جمعه ، به چيزى شبيه عذره ، به لحاظ و و كثافت ، آلوده شده و هركس مىخواست حجر را ببوسد ، دست و صورتش آلوده مىشد . اين سبب تحريك مردم و تركان شد . آنان جمع شدند و همه جا را شستشو دادند . . . در آنجا يكى از فضلاى رومى [ عثمانى 
  ] ملقب به « درس عام » « 1 » [ ! 
  ] بود و هر روز جماعتى از رافضه را مىديد كه به نماز و سجود و ركوع در كنار بيت مشغولند . وقتى اين واقعه رخ داد ، گفت : اين كار جز از رافضه كه ملازم بيت اللّه هستند ، سر نزده است ؛ در آن لحظه سيد محمد مؤمن رضوى در پشت مقام ايستاده و قرآن مىخواند . آن‌ها نزد او آمده و قرآن را از دست او گرفته ، بر سر او كوفته و به زدن وى پرداختند و او را از « باب الزيادة » به بيرون انداختند و با سنگ چندان بر او زدند تا مرد . در اين حال يكى از سادات رفاعى با نام سيد شمس الدين در اين باره لب به اعتراض گشود ؛ او را نيز به وى ملحق كردند ؛ پس از آن سومى ، چهارمى و پنجمين نفر را . من خود آن‌ها را ديدم كه بر روى هم افتاده و مردم آنان را سبّ مىكردند .\r\nعصامى مىگويد : من از نزديك آنچه را بر كعبه بود ملاحظه كردم و ديدم كه از قاذورات نيست ، بلكه از سبزيجات آميخته با عدس و روغن متعفن است كه بوى نجاست مىدهد .\r\nعصامى مىافزايد : معلوم نشد كه اين عمل كار چه كسى بوده ؛ اما گمان بر اين است كه اين كار را به عمد براى كشتن اين افراد انجام داده بودند . « 2 »\r\n\r\n\r\n","description":"","footnote":"\r\n( 1 ) . عبارت اين است : ذاك رجل من فضلاء الاروام يلقب درس عام . شايد يلقى درس عام درست باشد .\r\n( 2 ) . عصامى ، سمط النجوم العوالى ، ج 4 ، صص 528 - 529\r\n","page_name":" 838 ","page_number":334},
  {"content":"\r\n\r\nمحبى حنفى نيز در ذيل شرح حال شيخ حرّ عاملى ( 1033 - 1104 ) كه در سال 1088 به حج مشرف بوده ، همين ماجرا را نقل كرده است . او مىگويد گروهى از سدنة البيت متوجه تلويث كعبه شدند و خبر آن در شهر مكه پخش شد . شريف مكه كه در آن وقت « بركات » بود ، با قاضى آن شهر محمد ميرزا در اين باره به بحث پرداختند ؛ به ذهن آنان چنين خطور كرد كه كار رافضه باشد ، پس بر آن يقين كردند و دستور دادند هر كسى كه به رفض شهرت دارد ، او را بكشند . گروهى از تركان و اهل مكه ، به حرم آمده و به پنج نفر برخورد كردند .\r\nيكى از آن‌ها سيد محمد مؤمن بود كه من شنيده‌ام ، او فردى مسن ، متعبّد و زاهد بوده و به تشيّع شهرت داشته است . آنان او و ديگران را كشتند . وى دربارهء شيخ حر مىگويد : در موقعى كه خبر شهرت يافت ، به ديگران اخطار كرد تا از خانه خارج نشوند . وقتى اين چند تن كشته شدند ، آنان در جستجوى ديگران به تفتيش پرداختند ؛ شيخ حر به سيد موسى بن سليمان از شرفاى حسنى مكه پناه برده و از او خواست تا وى را به يمن فرستد و او نيز چنين كرد . محبى مىگويد : گمان نمىكنم كسى كه بويى از اسلام و يا حتى عقل برده باشد ، دست به اين كار بزند . « 1 »\r\nسباعى با اشاره به اين نقلها مىگويد : يكى از توهّمات متعصبانهء آن عهد در ميان عامه ، آن بود كه شيعيان بر اين باورند كه تنها با تلويث بيت ، حج آن‌ها درست خواهد بود ! سباعى مىگويد : اين امر به هيچ روى با منطق و عقل سازگار نيست ؛ اگر چنين بود ، هرساله ، به دليل حضور هزاران شيعه در مكه ، نبايد جاى سالمى براى كعبه مىماند . او تأكيد مىكند كه اين باور قديمى ترك‌هاست و من نمىدانم چگونه عقل آنان اجازه مىدهد ، چنين بينديشند . « 2 » او از اين توهم نامعقول ، آن هم زمانى كه مسلمانان نياز به برادرى دارند ، اظهار تأسف مىكند . « 3 »\r\nحقيقت آن است كه اين امر ساختهء دست تركان عثمانى بود كه با دولت صفوى درگير بوده و زمانى كه مىخواستند سنيان را بر ضد شيعيان تحريك كنند ، كعبه را ملوّث كرده ، آن را بر عهدهء شيعيان مىگذاشتند . طبيعى بود كه اين اتهام ، چه مقدار قلوب سادهء عامّه‌اى كه به قصد حج ، فرسنگ‌ها راه آمده‌اند ، بر ضد برادران شيعه شان تحريك مىكرد .\r\n\r\n\r\n","description":"","footnote":"\r\n( 1 ) . محبى حنفى ، خلاصة الاثر ، ج 3 ، صص 432 - 433\r\n( 2 ) . به سباعى كه اكنون در گذشته است ، بايد گفت ، مع‌الاسف حكام سعودى نيز شعورشان كمتر از ترك‌هاى عثمانى نيست . زمانى كه ابو طالب يزدى در حج سال 1322 شمسى پس از خوردن غذاى مسموم در حين طواف ، استفراغ كرد ، دولت سعودى به جرم اين كه شيعيان براى تلويث كعبه به حج مىآيند ، او را در 12 ذىحجهء سال 1364 قمرى ( 30 / 9 / 1322 ش ) گردن زد . بعد از آن ، در برابر اعتراض رسمى دولت ايران ، دولت سعودى ضمن نامه‌اى ، رسما روى همين نكته انگشت گذاشته ، آن را دليل بر اعدام ابو طالب يزدى اعلام كرد . متن اين نامه و اسناد ديگر را بنگريد در : مجلهء ميقات ، ش 34 ( تابستان 1379 ) .\r\n( 3 ) . سباعى ، احمد ، تاريخ مكه ، ص 384 ( از زينى دحلان ، خلاصة الكلام ، ص 97 )\r\n","page_name":" 839 ","page_number":335},
  {"content":"\r\n\r\nشخصى كه عصامى و محبى از او ياد كرده‌اند ، محمد مؤمن استرآبادى است . افندى اشاره به شهادت او كرده ؛ اما وجه نادرستى را براى شهادت وى ياد كرده است . مطلب وى آن است كه ديگران او را متهم كردند كه قصد تغوّط در مقام حنفى را داشته است . « 1 » خاتون‌آبادى ضمن حوادث سال 1088 نوشته است : شهادت مير محمد مؤمن استرآبادى ، مجاور مكهء مشرفه ، داماد مولانا محمد امين استرآبادى محدث اخبارى ، در هزار و هشتاد و هشت در مكهء مشرفه به سبب عداوت دينى سنيان مكه . « 2 »\r\nمقايسه نشان مىدهد كه گزارش عصامى و پس از آن محبى حنفى هم دقيق و هم منصفانه است . در واقع ، ماجرا به قدرى روشن است كه امكان پذيرفتن آن توسط اين افراد سنى مذهب وجود نداشته است .\r\nحوادث مشابهى نيز دربارهء عالمان ديگرى از شيعه در مكه نقل شده است . بر اساس برخى نقلها ، يكى ديگر از علماى شيعهء ايرانى كه در مكه مورد ضرب و شتم قرار گرفت شيخ حسين بن ابراهيم تنكابنى از خواص شاگردان ملا صدرا بوده است . او اهل حكمت بوده و مؤلفاتى در اين زمينه داشته است . صاحب رياض كه با فرزند وى همدرس بوده مىنويسد : او در حالى كه خود را به مستجار يا حجر الاسود چسبانده بود ، سنيان به گمان آن كه شرمگاه خود را به بيت مىمالد ، بر سر او ريخته و تا سرحد مرگ او را كتك زدند . وى با حال ناتوان از دست آن‌ها خلاصى يافته ، به سمت مدينه حركت كرد ، اما در ربذه كه اكنون به رابغ معروف است ، در گذشته و در نزديكى قبر ابو ذر غفارى به خاك سپرده شد . « 3 » اين حادثه در سال 1101 يا 1105 هجرى روى داده است .\r\nهمچنين در نخستين سال حكومت محمد بن عبد اللّه بن سعيد بر مكه ، در سال 1143 ، فتنه‌اى از ناحيهء عامه عليه شيعيان مكه برپا گرديد . سباعى مىنويسد : اين يكى از مصايبى است كه به نظر من ناشى از تعصبات و سوء تفاهم موجود بين شيعه و برادران سنى آن‌ها بوده است . واقعه ، از آنجا آغاز شد كه كاروان شيعيان ، اندكى پس از موعد حج سال 1143 به مكه در آمد و چون دير شده بود در مكه باقى ماند تا سال آينده حج را بجاى آورد . برخى از عامه گمان كردند كه آن‌ها نجاستى را در كعبه گذاشتند و به همين جهت بر ضد شيعيان شورش كردند . سپاه نيز به دنبال آن شورش كرد . شورشيان به سراغ قاضى رفتند كه او از\r\n\r\n\r\n","description":"","footnote":"\r\n( 1 ) . افندى ، رياض العلماء ، ج 5 ، ص 154 ؛ نك : آقا بزرگ ، الروضة النضرة ، ص 592 ؛ امينى ، شهداء الفضيلة ، صص 200 - 201\r\n( 2 ) . خاتون‌آبادى ، وقائع الاعوام و السنين ، صص 533 ، 534\r\n( 3 ) . افندى ، همان ، ج 2 ، ص 34 ؛ نك : آقا بزرگ ، الكواكب ، ص 592 ؛ امينى ، همان ، صص 202 - 203 ( در اين كتاب ، از وى ضمن شهداى قرن يازدهم ياد شده است ) .\r\n","page_name":" 840 ","page_number":336},
  {"content":"\r\n\r\nدست آنان گريخت . پس از آن نزد مفتى رفته ، او را همانند برخى از ديگر علما از خانه‌اش بيرون كشيدند و نزد « وزير الامارة » برده ، بدون آن كه خصمى را معين كنند ، از او خواستند اقامهء دعوى كند . پس از آن اصرار كردند تا شيعيان را از مكه اخراج كند ؛ آنگاه به بازار و ديگر جاىها در آمده ، بر بيرون راندن آن‌ها فرياد كرده و به غارت خانه‌هايشان پرداختند . . .\r\nبالاخره وزير مجبور شد تا شيعيان را از مكه بيرون كند . برخى از آنان از ترس به طائف و يا جده رفته و تنها پس از آن كه فتنه روى به خاموشى نهاد ، وزير در پى آن‌ها فرستاد ، تا به مكه بازگردند . ! « 1 »\r\nالبته جداى از اتهام تلويث بيت ، زمينه‌هاى ديگرى هم براى شورش بر ضد شيعيان وجود داشت . در سال 1157 به دليل رخدادهاى عراق و تسلط نادر شاه بر برخى از مناطق تحت سلطهء عثمانىها ، يكى از علماى شيعه نزد شريف مكه كه آن زمان امير مسعود بود آمده گفت با خليفهء عثمانى موافقت شده است تا مذهب جعفرى به رسميت شناخته شده ، در كنار ائمه مذاهب چهارگانه ، امامى از جعفريه نيز در مسجد نماز بگذارد . به دنبال اين ماجرا ، اوضاع مكه آشفته شد و وزير ترك جده ، پيغام فرستاد تا آن شخص را تحويل او بدهند ؛ اما شريف مكه از اين كار خوددارى كرد . در عين حال براى آن كه متهم به تشيّع نشود ، دستور داد تا در آن شب بر تمامى منابر ، روافض لعنت شوند . « 2 »\r\nهمچنين به دليل تحولاتى كه در سال 1142 ( شايد 1146 ) ميان ايران و عثمانى رخ داد ، دولت عثمانى دستور داد تا از ورود حجاج عجم به مكه ممانعت كنند . « 3 » همچنين گزارش شده است كه در سال 1047 خليفهء عثمانى دستور داد تا از حج حجاج عجم جلوگيرى كرده ، مانع زيارت مدينه توسط آنان شوند . وقتى شمارى از آنان به مكه رسيدند ، ابتدا اجازهء حج دادند و در روز هفتم ذىحجه ، منادى اعلام كرد كه روز هفدهم ذىحجه ، لزوما بايد بازگردند و سال ديگر هم براى حج نيايند . همچنين اطراف آنان نيروى نظامى گذاشته ، آنان را سوار شتر كرده و با بدترين حالت به ابطح بردند . در آنجا دو روز نگاه داشته و سپس حركت كردند . برخى از آنان داخل عجم‌هاى بصره شده و با هزار مصيبت با على پاشا تا اول محرم ماندگار شدند . « 4 »\r\nدر دهه‌هاى نخست قرن دوازدهم هجرى ، فضاى ضد شيعه در مكه بسيار نيرومند بود ؛ به طورى كه مير ويس افغانى ، براى گرفتن فتوا بر ضد شيعيان ايران ، راهى مكه شد و در\r\n\r\n\r\n","description":"","footnote":"\r\n( 1 ) . سباعى ، احمد ، همان ، ص 423 ، نقل از : دحلان ، احمد زينى ، خلاصة الكلام ، ص 184\r\n( 2 ) . سباعى ، همان ، ص 428\r\n( 3 ) . همان ، ص 371\r\n( 4 ) . سنجارى ، منائح الكرم ، ج 4 ، صص 181 - 182\r\n","page_name":" 841 ","page_number":337},
  {"content":"\r\n\r\nآنجا توانست فتواهايى براى لزوم جنگ با شيعه كه به نظر آنان كافر تلقى مىشدند ، بگيرد .\r\nهمين فتواها بود كه به حملهء افاغنه به ايران منتهى شده و دولت صفوى را سرنگون كرد . « 1 »\r\nاز سخت‌گيرى بر شيعيان در مدينه در اين دوره ، حكايت ديگرى نيز در دست است .\r\nسيد نعمت الله جزائرى مىنويسد كه در سال 1095 هجرى به حج رفته و از آنجا به زيارت مدينه مشرّف شده است . او ديده است كه شيعيان بدون تقيه به زيارت ائمه بقيع مىروند .\r\nجزايرى مىنويسد : يكى از ساكنان شيعه مدينه به او گفت كه سال پيش علماى مدينه به تفتيش كتبى كه در خزانهء بقيع بوده رفته و نسخه‌اى از المزار شيخ مفيد را در آنجا يافتند كه در آن بر خلفا لعنت شده بود ؛ كتاب را نزد قاضى آورده و از او اجازه خواستند تا به آنان رخصت دهد قبهء ائمه را تخريب كنند ؛ او گفت : اين قبه را هارون الرشيد براى پدرش عباس ساخته و من نمىتوانم به خراب كردن اين قبهء قديمى فتوا بدهم . علما تصميم گرفتند تا به استانبول رفته ، حكمى از سلطان براى هدم اين قبه دريافت كنند ؛ زمانى كه به استانبول رسيدند ، سلطان محمد خبر ورود آنان را شنيده و دستور داد تا آنان را در بناهاى باشكوهى به بهترين وجه پذيرايى كردند . در روز جمعه سلطان از آن‌ها خواست تا اعلم آن‌ها براى اقامهء جمعه آماده شود . اين عالم كه بر مذهب شافعى بود در هنگام قرائت ، « بسمله » را نخواند . نماز كه خاتمه يافت ؛ سلطان از امام پرسيد : با اين كه خواند « بسمله » در مذهب شافعى واجب است ، چرا آن را ترك كردى ؟ او گفت چون سلطان ما حنفى بود رعايت مذهب او را كرديم . سلطان گفت : نماز عبادت خداوند است و نبايد در آن مراعات سلطان شود ؛ با توجه به اين كه شافعى گفتن بسمله را واجب مىداند ، ترك آن نماز را باطل مىكند ؛ وقتى نماز امام باطل باشد ، نماز مأموم نيز باطل است ؛ پس نماز ما نيز باطل است . پس از آن دستور كشتن آن‌ها را داد كه با شفاعت وزير تنها به بيرون كردن آن‌ها به صورت زشتى اكتفا شد ؛ آن‌ها در راه بازگشت برخى در كشتى و برخى در راه درگذشتند . « 2 » وى حكايت ديگرى هم از سفر يكى از اعيان ايرانى به حج و گرفتن وجوه اضافى از وى آورده است . « 3 »\r\nاين حكايت هم از ملا محمد طاهر قمى ( م 1098 ) مناسب است كه مىنويسد : پوشيده نماند كه در سفر حجّ به كشتى نشستيم و كشتىبانان ، سنّى مالكى مذهب بودند ، اتفاق در شب ، كشتى ما طوفانى شده و مشرف بر آن شد كه غرق شود ؛ كشتىبانان به فرياد در آمدند و دوازده امام را به يارى مىطلبيدند و نام ائمه خود را مذكور نمىساختند . « 4 »\r\n\r\n\r\n","description":"","footnote":"\r\n( 1 ) . نك : كروسينسكى ، سفرنامه ، ص 35\r\n( 2 ) . جزائرى ، المقامات ( نسخهء 3396 مرعشى ) صص 359 - ر تا 360 - پ .\r\n( 3 ) . جزائرى ، زهر الربيع ، ص 408\r\n( 4 ) . بنگريد : رسالهء اصول فصول التوضيح كه متن آن در همين مجموعه به چاپ رسيده است .\r\n","page_name":" 842 ","page_number":338},
  {"content":"\r\n\r\nبرخورد نامناسب و سودجويانهء مردم مدينه با شيعيان ، بعدها نيز در مدينه ادامه يافت . به گزارش ابراهيم رفعت پاشا ، مردم مدينه هر پنجشنبه ، براى زيارت قبور ، به بقيع آمده و ريحان بر روى قبور مىريزند . اما شيعيانى كه مىخواهند به قبّهء اهل بيت - عليهم السلام - وارد شوند ، تنها با پرداختن 5 قروش مىتوانند اجازه ورود بيابند . « 1 » اين وضيعت در دورهء قاجار به صورت يك رسم دائمى در آمده كه ما گزارش آن را در جاى ديگرى به تفصيل آورده‌ايم . « 2 »\r\n\r\nسياست دولت صفوى دربارهء حج\r\nبا اين همه ، بايد توجه داشت كه جز به ندرت - آن هم كمتر به خاطر مخالفت دولت عثمانى - راه حج مسدود نشده و موانع عمده ، حملات اعراب بدوى و مشكلات ناشى از آن بوده است . در تمام اين سالها ، زائران شيعه ، به حج مشرف مىشدند و با تقيه و در برخى موارد بدون تقيه اعمال حج خويش را انجام مىدادند . آنچه قابل توجه است ، سياست دولت صفوى در اين باره است كه از زمان شاه عباس اول تا دورهء اخير ، قدرى تفاوت كرده بود .\r\nگويا در عهد شاه عباس اول ، سفر ايرانيان به حج قدرى با دشوارى روبرو شده است .\r\nاشاره شد كه به دليل گشوده شدن بغداد توسط صفويان ، در سال 1042 از سفر حجاج ايرانى به مكه جلوگيرى شد . علاوه بر آن ، رفتن تعداد زيادى از ايرانيان به حج ، باعث ريختن شدن پول ايرانيان به جيب عثمانىها بوده و به همين دليل شاه عباس كوشيد تا از تعداد زائران ايرانى كاهش دهد . كروسينسكى مىنويسد : در زمان شاه عباس ماضى بنا گذاشتند و قدغن كردند كه بايد زر نقد از ايران بيرون نرود و به جاى زيارت حج به زيارت قبور ائمه عليهم السلام و ساير مقابر روند . و هركس آرزوى زيارت كعبه داشت ، مىبايد مبلغ خطير به پادشاه پيشكش كند و اذن حاصل نمايد و ضررى بيشتر از سفر حج نبوده است و به اين سبب مستطيعان و ضعفا و عجزه بلاد اسلام ، روز و شب بدگويى و نفرين به جان پادشاه عصر و حكام زمان خود مىكردند . « 3 »\r\nدو سرسو نيز كه كتاب علل سقوط شاه سلطان حسين بر پايهء يادداشتهاى كروسينسكى نوشته ، دربارهء سياست شاه عباس مىگويد : « شاه عباس دانست كه فريضهء حج باعث خروج مبالغ هنگفتى طلا از كشور مىشود ؛ و جز هزينهء راه دور ، ماليات و باج‌گيرىهاى دولت عثمانى و اعراب ميان راه ، مبالغ هنگفتى از كشور خارج مىكند . » وى در ادامه ، از سياست\r\n\r\n\r\n","description":"","footnote":"\r\n( 1 ) . رفعت پاشا ، مرآة الحرمين ، ج 1 ، ص 427\r\n( 2 ) . جعفريان ، حج‌گزارى ايرانيان در دورهء قاجار ، ص 247 - 249\r\n( 3 ) . كروسينسكى ، سفرنامه ، ص 25\r\n","page_name":" 843 ","page_number":339},
  {"content":"\r\n\r\nآباد كردن حرم امام رضا عليه السلام در مشهد و رفتن پياده براى زيارت آن را بر اساس همين سياست مىداند ؛ او بر اين باور است كه اين سياست تا اواخر عهد صفوى دنبال مىشده است . « 1 »\r\nبه نظر مىرسد كه در اواخر دورهء صفوى ، اين سياست كنار گذاشته شده و پول‌هاى هنگفتى بابت اين سفرها ، از كشور خارج مىشده است .\r\nدر دورهء اخير صفوى كه شمار ثروتمندان اصفهان رو به فزونى نهاده بود ، و به علاوه ، آرامش در روابط سياسى ايران و عثمانى بيش از هر زمان حاكم بود ، شمار حجاج ايرانى پيش از گذشته بود . در ميان اين زائران ، شمارى از علما و نيز برخى از درباريان ، به ويژه آقايان حرم يعنى خواجگان بودند كه به عتبات يا مكه مشرف مىشدند . اين خواجگان كه ثروت زيادى داشته و بدون نسل بودند ، اغلب پول خويش را در اين سفرها و يا در وقف املاك و آبادىها جهت مساجد و مدارس و روضه‌خوانى صرف مىكردند .\r\nمؤلف ذيل وقائع الاعوام « 2 » در شرح حوادث سال 1115 از سفر شمار زيادى از آقايان حرم به عتبات و مكه و مخارج هنگفت آنان ياد كرده است . وى مىنويسد : در ماه جمادىالثانيهء سنهء يك هزار و پانزده ، محمود آقاى ناظر به سفر حج بيت الله الحرام رفت . و ضريح كاظمين را برده نصب نمود ، در ماه شعبان المعظم ، و مشغول تعمير كربلاى معلى شد و نجار باشى استاد محمد على را سركار نموده ، قريب به سيصد تومان برآورد شد ، و دده خاتون با محمود آقا به اين سفر رفت ، با جمعى از معظمات حرم محترم و آقا سعادت نامى خواجهء ريش سفيد اهل حرم شد و جمعى از آقايان همراه رفتند و مبلغ‌هاى خطير با خود بردند و آنچه تخمينا مذكور مىشود در اين سال ، قريب به صدهزار تومان به جهت خرج اين سفر خير اثر ، بيرون رفت از ايران . و در اين سال ميرزا محمد باقر حكيم باشى نيز رفت به زيارات و حج ، و ميرزا محمد تقى وزير وقف نيز رفت و جمعى كثير از اعاظم به زيارت عتبات عاليات رفتند . و پسرهاى اعتماد الدولة ، سه نفر رفتند به زيارت عتبات ، و ميرزا حسن صاحب رقم نيز به حج رفت و زوار و حجاج قريب به ده هزار نفر رفتند و حجاج قريب به سه هزار بودند و از اطراف نيز جمعى رفتند . ميرزا ابو الحسن مستوفى الممالك نيز در اين سال رفت . . . در اين سال ، فاضل مدقق ، صاحب فطرت عاليه ، شيخ محمد جعفر كمره‌اى شيخ الاسلام اصفاهان ، ارادهء حج نموده به اتفاق محمود آقا رفتند . . . در دو فرسخى نجف اشرف به رحمت خدا رفت . . . در اين سال آخوند ملا محمد سراب نيز رفت و مباشر\r\n\r\n\r\n","description":"","footnote":"\r\n( 1 ) . دوسر سو ، علل سقوط شاه سلطان حسين صص 93 - 96 و نك : ص 146\r\n( 2 ) . به احتمال زياد ، مؤلف اين بخش مير محمد حسين ، فرزند عبد الحسين خاتون‌آبادى - برادر مير محمد باقر خاتون‌آبادى - است . البته بعدها ، برخى از فرزندان وى ، باز مطالبى بر اين كتاب افزوده‌اند .\r\n","page_name":" 844 ","page_number":340},
  {"content":"\r\n\r\nتجهيز مرحمت پناه ، شيخ محمد جعفر او شده بود . « 1 » اين عبارت نياز به توضيح ندارد .\r\nخاتون‌آبادى دربارهء سفر خود مىنويسد : در هفتم شهر جمادى الثانية سنهء هزار و يك‌صد و هفده ، راقم حروف ارادهء سفر حجاز نموده ، از راه شام ، و بعد از تشرّف به اين شرف از راه دريا معاودت اتفاق افتاد و ايام سفر پانزده ماه و سه روز كشيد و در نهم ماه مبارك وارد دار السلطنهء اصفهان شدم و غرايب بسيار در اين سفر مشاهده نمودم و دو ماه در مدينهء طيّبه توقف كردم در كمال رفاه و نهايت اطمينان ، و اكثر علماى عامّه با داعى مربوط شدند و نهايت رعايت و اعزاز مىكردند . بعد از آن كه حسبا و نسبا شناختند مرا ، و اين از غرائب و معجزات حضرت رسالت پناه بود . « 2 » وى ذيل حوادث سال 1125 از سفر مير محمد باقر خاتون‌آبادى ، ملاباشى شاه سلطان حسين و نخستين مدرس مدرسهء چهار باغ اصفهان ياد كرده كه از طريق لحسا به حج مشرّف شده است . « 3 » شگفت آن كه فرزند وى سيد محمد ، در سال 1093 در مدينهء منورهء متولد شده است . از قضا درگذشت اين سيد محمد نيز در مدينه رخ داده و همان‌جا مدفون شده است . « 4 » همو در ذيل حوادث سال 1115 نوشته است كه در اين سال « ميرزا ربيع مستوفى خاصه در ماه رجب المرجب متوجه سفر حج بيت الله الحرام شد از راه بندر گنگ و مخا . » « 5 » در مكافات‌نامه دربارهء سفرهاى حج خواجگان آمده است :\r\n گرفتند زرها ز شاه و گدا * ز انعام و از رشوه و از ربا \r\n نموده حرام از پى مستحب * بدادند زرها به روم و عرب \r\n كه حاجى و هم كربلايى شوند * بهم چشمى و هم مرائى شوند « 6 » \r\n همه چون مگر حج گشاده دهن * كشيده بدم خلق را بىسخن « 7 » \r\n\r\nمجاورت علماى شيعه در مكه و مدينه\r\nگذشت كه در فاصلهء قرن دهم تا دوازدهم ، شمار زيادى از عالمان شيعه ، اعم از ايرانى و عرب ، در حرمين شريف اقامت گزيدند و به رغم دشوارىهايى كه وجود داشت ، مشعل دانش شيعى را در آنجا روشن نگاه داشتند . وجود برخى از اين عالمان ، سبب مىشد تا\r\n\r\n\r\n","description":"","footnote":"\r\n( 1 ) . خاتون‌آبادى ، همان ، ص 553\r\n( 2 ) . همان ، ص 557 - 558\r\n( 3 ) . همان ، ص 567\r\n( 4 ) . همان ، ص 536\r\n( 5 ) . همان ، ص 553\r\n( 6 ) . مكافات‌نامه ، ابيات ش 392 - 394\r\n( 7 ) . مكافات‌نامه ، ش 425\r\n","page_name":" 845 ","page_number":341},
  {"content":"\r\n\r\nطالبان علم ، براى استفاده از محضر آنان ، راهى طولانى را طى كرده ، در آنجا مقيم شوند .\r\nهمين وضعيت است كه ابن حجر هيتمى ( م 974 ) را در قرن دهم به وحشت انداخته و آن چنان كه در مقدمهء كتابش آورده ، وى را بر آن داشت تا به سبب فزونى شمار شيعيان در كه به تأليف كتاب صواعق المحرقه مشغول شود .\r\nسكونت بسيارى از علماى شيعه در حجاز ، به دليل جاذبهء دينى و روحى حرمين شريفين بود كه سبب مىشد آنان مجاورت آن ديار را بر نقاط ديگر ترجيح دهند . طبعا به خاطر درگيرىهاى مذهبى و سياسى شيعه و سنى در آن عصر ، آنان مىبايست انتظار آن را نيز مىداشتند كه با آنان برخوردهاى تند نيز صورت گيرد . اصولا اين مسئله ربطى به عجم‌هاى شيعه مذهب نداشت ، بلكه حتى شيعيان عرب مقيم سرزمين عثمانى نيز اين مشكل را در طول حكومت مماليك و سپس عثمانىها داشتند .\r\nبه علاوه ، مكه يا مدينه يك مشكل ديگر هم براى شيعيان داشت . در اين شهر ، بسيارى از علماى برجستهء سنى كه حكم مفتى را داشتند ، زندگى مىكردند . بسيارى از اينان ، علماى ماوراءالنهر بودند كه علاقهء زيادى به حضور و سكونت در حرمين داشتند . اينان نيز به دليل روابط ازبكان با صفويان ، دلايل خاص خود را براى دشمنى با شيعه داشتند .\r\nبا وجود اين مشكلات ، بسيارى از علماى شيعهء ايرانى ، جبل عاملى ، بحرينى ، و يا از اهالى قطيف و احساء ، در مكه يا مدينه زندگى مىكردند . افزون بر آن ، شمار زيادى از علماى ايرانى براى انجام فريضهء حج به مكه مىرفتند و گاه تا چندين ماه ، در آنجا مىماندند . شرح حال شمارى از اينان در منابع شرح‌حال‌نگارى آمده است :\r\nشيخ احمد بن الحسين النباطى ( م 1079 ) در مكه نزد شيخ نور الدين عاملى درس خوانده است . « 1 » شيخ احمد بن محمد بن مكى شهيدى ( از علماى قرن يازده و دوازده ) چندين سال در مكه مجاور بوده است . « 2 » شيخ جعفر بن كمال الدين بحرانى ( م 1088 يا 1091 ) در مكه اقامت داشته است . « 3 » سيد جمال بن نور الدين عاملى ، چندى در مكه مجاور بوده است . « 4 » شيخ حسين بن عبد الصمد شاگرد شهيد ثانى و پدر شيخ بهايى مدتى در مكه بوده است . « 5 » شيخ حسين بن حسن عاملى ظهيرى ، از شاگردان محمد امين استرآبادى ،\r\n\r\n\r\n","description":"","footnote":"\r\n( 1 ) . افندى ، همان ، ج 1 ، ص 35\r\n( 2 ) . همان ، ص 67\r\n( 3 ) . همان ، ص 109\r\n( 4 ) . همان ، ص 115\r\n( 5 ) . همان ، ج 2 ، ص 44\r\n","page_name":" 846 ","page_number":342},
  {"content":"\r\n\r\nمدتى در مكه نزد وى تحصيل كرده است . « 1 » شمس الدين حسين بن محمد شيرازى ( معاصر افندى ) در مكه زندگى مىكرده است . « 2 » سيد حسين بن سيد حيدر عاملى اصفهانى ( كه در اصفهان مفتى بوده ) در سال 1029 در شهر مكه اجازه‌اى از شيخ محمد نوادهء شهيد ثانى دريافت كرده است . « 3 » مولى حسين بن محمد على نيشابورى از شيعيان متولد مكه و ساكن همان‌جا و مدفون در همان ديار است . وى اجازه‌اى به سال 1056 در مكه به شاگرد خود مولى نوروز على تبريزى داده است . « 4 » سيد حيدر بن سيد على موسوى عاملى نيز در مكه بوده ؛ شيخ حر او را در سال 1062 در آن شهر مقدس ديده و مىگويد : يكى دو سال بعد در همان‌جا در گذشت . « 5 » افندى از سفر ملا خليل قزوينى عالم معروف عصر صفوى به مكه ياد كرده است . « 6 » همچنين شيخ حرّ از سفر ملا سليمان فرزند ملا خليل قزوينى به مكه ياد مىكند . « 7 » عبد الحسين خاتون‌آبادى در سال 1086 در مكه از « عالم عامل مجاور بيت الله الحرام مير محمد مؤمن بن دوست محمد الحسينى الاسترآبادى » اجازه دريافت داشته است . « 8 » شهيد ثانى ( 911 - رجب 965 ) كه براى چندين بار به قصد زيارت ، به حج مىرفت ، در آنجا توسط عمال دولت عثمانى به اسارت در آمده ، در قسطنطنيه يا در مسير راه ، به شهادت رسيد . « 9 »\r\nزين العابدين فرزند نور الدين حسينى كاشانى از عالمانى است كه در مكه سكونت گزيده و از شاگردان محمد امين استرآبادى است . وى نيز به جرم تشيّع در مكه به شهادت رسيد . « 10 » متأسفانه دربارهء كيفيت و علت به شهادت رساندن وى ، مطلبى در منابع نيامده است .\r\nعبد الحى رضوى ، كشته شدن او را در ارتباط با مسألهء حج اكبر سنيان مىداند . « 11 » اين عالم رساله‌اى با عنوان مفرّحة الأنام فى تأسيس بيت اللّه الحرام دارد كه در آن گزارش ويرانى\r\n\r\n\r\n","description":"","footnote":"\r\n( 1 ) . همان ، ص 240\r\n( 2 ) . همان ، ص 83\r\n( 3 ) . همان ، ص 89\r\n( 4 ) . همان ، ص 171 و نك : 196\r\n( 5 ) . عاملى ، شيخ حر ، امل الامل ، ج 1 ، ص 81 ؛ افندى ، همان ، ج 2 ، ص 226 .\r\n( 6 ) . افندى ، همان ، ج 2 ، ص 261 ؛ او در طى مجاورت خود در مكه تعليقات محمد امين استرآبادى بر كافى را گردآورى كرد . نك : افندى ، ج 2 ، ص 266\r\n( 7 ) . نك : افندى ، همان ، ج 2 ، ص 264 .\r\n( 8 ) . خاتون‌آبادى ، همان ، ج 2 ، ص 533\r\n( 9 ) . نك : افندى ، همان ، ج 2 ، صص 375 - 385 ؛ شرح حال مفصل وى را ببينيد در : منية المريد ، مقدمه محقق ( قم دفتر تبليغات اسلامى ، 1369\r\n( 10 ) . نك : افندى ، همان ، ج 2 ، ص 399 ، آقابزرگ ، الروضة النضرة ، ص 238\r\n( 11 ) . رضوى ، عبد الحى ، حديقة الشيعة ، برگ 49\r\n","page_name":" 847 ","page_number":343},
  {"content":"\r\n\r\nكعبه را در اثر سيل سال 1039 نگاشته و نقش خود را در بازسازى كعبه بيان كرده است . « 1 » همان گونه كه اشاره شد ، وى شاگرد محمد امين استرآبادى ( م 1036 ) دانشمند شيعى اخبارى و مؤلف الفوائد المدنية [ تأليف به سال 1031 
  ] و آثار ديگر است كه يكى از بنيادگذاران گرايش نوين اخبارى ، در شيعه مىباشد . پايگاه اصلى وى در حرمين شريفين بوده و خود ، همان‌جا ، به سال 1036 درگذشت . « 2 » حوزهء درسى اين فرد ، حوزهء نيرومندى بوده و آثار آن سبب شد تا در اصفهان ، گرايش اخبارى نفوذ فراوانى به دست آورد . اين آثار را مىتوان در افرادى مانند ملا محمد تقى مجلسى ( م 1070 ) مشاهده كرد كه به نوبهء خود يكى از عوامل مهم رشد اخبارگرايى در قرن يازدهم بوده است .\r\nسيد صدر الدين على خان مدنى ، صاحب كتاب با ارزش رياض السالكين در شرح صحيفه ، و آثار ديگر روزگارى در آن نواحى سكونت داشته است . پدر و جد وى نيز در آن حرم شريف زندگى مىكرده و بعدها خود او به ايران آمد و در سال 1120 در شيراز درگذشت . « 3 » شيخ علىّ بن حسن عاملى برادر شيخ حر عاملى ، در سه سال متوالى به سفر حج رفت و در راه بازگشت از سفر حج در سال 1078 درگذشت . « 4 » سيد نور الدين علىّ بن على عاملى مكّى ( م 1061 يا 1068 ) از عالمانى است كه قريب بيست سال مجاور خانهء خدا بوده است . افندى با يادآورى اين مطلب مىافزايد كه احفاد و اولاد وى هنوز در مكه بسر مىبرند كه يكى از آن‌ها علىّ بن نور الدين ( م 1119 ) است . « 5 » وى كتابى با عنوان الفوائد المكية [ يا : شواهد المكية 
  ] در رد بر الفوائد المدنية استرآبادى نوشته است . سيد شاه فتح اللّه ، كتابى در امامت نگاشته كه مناظرات او با مولى عبد الرحيم لارى در مدينه بوده است . « 6 » دربارهء شيخ قاسم بن محمد كاظمى مقيم نجف نيز آمده است كه مشايخى در مكه ، طائف و برخى از بلاد ديگر داشته است . « 7 »\r\nشيخ محمد بن حسن يكى از عالمان برجستهء شيعى و نوادهء شهيد ثانى ، در سال 1030 در مكه درگذشته است . « 8 » سيد محمد بن حيدر عاملى هم در مكه سكونت داشته است . « 9 »\r\n\r\n\r\n","description":"","footnote":"\r\n( 1 ) . نك : كاشانى ، زين العابدين ، مفرّحة الانام فى تأسيس بيت الله الحرام ، به كوشش رسول جعفريان ، ميراث اسلامى ايران ، دفتر اول ، صص 367 - 392\r\n( 2 ) . نك : افندى ، همان ، ج 5 ، صص 35 - 36 ؛ آقا بزرگ ، الروضة ، صص 55 - 56\r\n( 3 ) . نك : افندى ، همان ، ج 3 ، صص 363 - 367 ؛ آقا بزرگ ، الكواكب ، صص 521 - 524\r\n( 4 ) . نك : عاملى ، شيخ حر ، همان ، ج 1 ، ص 118 ؛ افندى ، همان ، ج 3 ، ص 410\r\n( 5 ) . افندى ، همان ، ج 4 ، ص 157 ؛ نك : عاملى ، شيخ حر ، امل الامل ، ج 2 ، ص 128\r\n( 6 ) . افندى ، همان ، ج 3 ، ص 410\r\n( 7 ) . همان ، ج 4 ، ص 399\r\n( 8 ) . افندى ، همان ، ج 5 ، ص 61\r\n( 9 ) . همان ، ج 5 ، ص 102\r\n","page_name":" 848 ","page_number":344},
  {"content":"\r\n\r\nميرزا محمد بن ابراهيم استرآبادى صاحب رجال نيز در سال 1026 در مكه درگذشته است .\r\nوى از شاگردان مقدس اردبيلى در نجف بود كه پس از درگذشت وى در مكه سكونت گزيد . « 10 » شيخ محمد بن على عاملى كركى نيز مدتى در مكه نيز سيد نور الدين على عاملى و برخى ديگر از علماى عامه و خاصّه تحصيل كرده است . « 11 » مولى نور الدين نوروز على در مكه نزد حاج حسين نيشابورى تحصيل كرده و او اجازه‌اى با تاريخ 1056 در مكه برايش نوشته است . ملا مصطفى بن ابراهيم تبريزى ( م 1080 ) كه چندى مجاور در مكه بوده ، كتابى به نام تحفة القرّاء در آنجا تأليف كرده است . « 12 »\r\nتوجه ايرانيان و شيعيان به امر حج در اين دوره از رساله‌هاى متعددى كه تحت عنوان مناسك حج توسط عالمان شيعى اين دوره نوشته شده به دست مىآيد . « 13 »\r\n\r\n\r\n","description":"","footnote":"\r\n( 10 ) . همان ، ج 5 ، ص 117\r\n( 11 ) . همان ، ج 5 ، ص 128\r\n( 12 ) . حسينى ، سيد احمد ، فهرست كتابخانهء آية اللّه مرعشى ، ج 5 ، ص 334\r\n( 13 ) . مق : آقا بزرگ ، ذريعه ، ج 22 ، صص 253 - 274 ، ش ش 6915 - 7082\r\n","page_name":" 849 ","page_number":345},
  {"content":"\r\n . \r\n","description":"","footnote":"","page_name":" 850 ","page_number":346},
  {"content":"\r\n\r\n\r\n23 قصه‌خوانى در ايران عصر صفوى\r\nقصه‌خوانى در ايران ، وارث دو جريان متفاوت است . نخست جريان موجود در ايران پيش از اسلام كه به هر روى ، جامعهء ايرانى ، مانند ساير اقوام كهن ، افسانه‌ها و داستان‌هاى فراوانى را از گذشته به ارث برده و با زنده نگاه داشتن آن‌ها ، هويت خويش را در تاريخ امتداد داده است . دوم ميراث قصّاص مسلمان كه خود برگرفته از تجربه‌هاى فكرى - فرهنگى يهود ، نصارا و افزوده‌هاى مسلمانان بر آن بود . جريان قصه‌خوانى اسلامى كه در مدينه كارش را آغاز كرده ، به عراق كشيده شد و در بصره و كوفه ، شمار زيادى از قصه‌خوانان ، به فعاليت پرداختند . به تدريج ، شمارى از آنان به شهرهاى ايران آمدند و اندك اندك ، در نواحى مختلف ايران ، كار قصه‌خوانى باب شد . براى نمونه از عبد الرحمن بن ابراهيم قاص ياد شده است كه در شهر كرمان سكونت گزيده است . « 1 » يا از ابو عبد الرحمن صالحى معتزلى ياد شده كه در نيشابور قصّه‌خوانى مىكرده است . « 2 » يا مقاتل بن سليمان كه در جامع مرو قصه‌خوانى مىكرده است . « 3 » اين نمونه‌ها فراوان است .\r\nبا اين حال ، همچنان كه قصه‌خوانى اسلامى به مناطق جديد ايران وارد مىشد ، عناصر محلى نيز در آن سهيم مىگرديد ، چرا كه اصل وعظ در ميان زردتشتيان نيز بود ، درست همان‌طوركه قصه‌خوانى به سبك ايرانى در ميان ايرانيان سابقه داشت . « 4 » افزون بر آن ، بدون استفاده از عناصر محلى ، كار قصاص ، موفقيتى در پى نداشت . اگر انگيزه‌ها و غرض‌هاى سياسى منطقه‌اى و نيز مذهبى را بر عوامل ايجاد و گسترش قصه‌خوانى ضميمه كنيم ، مىتوانيم دامنهء گسترش و نوع و ماهيت جريان قصه‌خوانى را در مناطق مختلف دنياى اسلام بشناسيم .\r\n\r\n\r\n","description":"","footnote":"\r\n( 1 ) . يحيى بن معين ، تاريخ ، ج 3 ، ص 175\r\n( 2 ) . بلخى ، ابو القاسم و . . . ، قاضى ، فضل الاعتزال ، ص 380\r\n( 3 ) . ذهبى ، ميزان الاعتدال ، ج 4 ، ص 173\r\n( 4 ) . نك : محجوب ، تحول نقالى و قصه‌خوانى ، ص 186 - 188\r\n","page_name":" 851 ","page_number":347},
  {"content":"\r\n\r\nطى دو سه قرن نخست اسلامى ، عامهء مردم ايران ، به دليل بستگىهايى كه با فرهنگ پيش از اسلام داشتند ، بسيارى از داستان‌ها و افسانه‌هاى گذشته را در ضمن آداب و رسوم اجتماعى خود حفظ كردند . بخشى از اين داستانها به صورت مكتوب در اختيار طايفه‌اى از سر رشته داران امور فرهنگى آيين زرتشتى قرار داشت . اين مطالب در ايران قرن چهارم و پنجم هجرى ، توسط فردوسى و بسيارى ديگر از شاعران و علاقه‌مندان به فرهنگ ايرانى احيا شد و اوقات فراغت مردم را پر مىكرد . در لابلاى آن اشعار قصصى ، نكات دينى و اخلاقى نيز راه يافت و در تاريخ ايران راه خود گشود و همچنان با فراز و نشيب‌هاى فراوان تداوم يافت . « 1 » در مقدمهء شاهنامه ابو منصورى به صراحت به جمع‌آورى اين داستان‌ها و اساطير اشاره شده و اصولا خود شاهنامه ، گردآورى همين افسانه‌ها و داستان‌ها از متون و دست مردمانى است كه به خوبى با اين شخصيت‌ها و قهرمان‌ها آشنا بوده‌اند .\r\nآگاهيم كه در قرن پنجم و ششم ، دو گروه مختلف كار تبليغات قصصى را بر عهده داشتند ؛ يك گروه از شيعيان با عنوان مناقب‌خوانان و ديگر از سنيان با عنوان فضائل‌خوانان كه عهده‌دار مجالس گروه‌هاى مذهبى يادشده در مساجد و حتى سر گذرها بودند .\r\nاطلاعات فراوانى را دربارهء آن‌ها از طريق عبد الجليل قزوينى در كتاب شريف نقض در دست داريم .\r\nعبد الجليل از كتاب فضائح الروافض - كه نقض در پاسخ آن نوشته شده است - نقل مىكند كه شيعيان داستانهاى دروغينى دربارهء قدرت خارق‌العاده علىّ بن ابى طالب ساخته‌اند . نويسندهء سنى كتاب فضائح مىنويسد :\r\n. . . و در بازارها ، مناقب‌خوانان گنده دهن ، فرا داشته‌اند كه ما منقبت امير المؤمنين مىخوانيم و همهء قصيده‌هاى پسر بنان رافضى و امثال او مىخوانند و جمهور روافض جمع مىشوند ؛ همه وقيعت صحابهء پاك و خلفاى اسلام و غازيان دين است و صفات تنزيه كه خداى راست جلّ جلاله و صفت عصمت كه رسولان خداى راست - عليهم السلام - و قصّهء معجزات كه الّا پيغمبران خداى را نباشد ، شعر كرده مىخوانند و به علىّ بن ابو طالب مىبندند « 2 » . . . و مغازيها مىخوانند كه على را بفرمان خداى تعالى در منجنيق نهاده و بذات السّلاسل انداختند تا به تنهايى ، آن قلعه را كه پنج هزار مرد درو بود ، [ به 
  ] تيغ زدن بستد و على در خيبر ، به يك دست بركند ، درى كه به صد مرد از جاى خود بجنبانيدندى و به دستى مىداشت تا لشكر بدان گذر مىكرد و ديگر صحابه از حسد بر على بر آن در آمد و شد\r\n\r\n\r\n","description":"","footnote":"\r\n( 1 ) . نك : صفا ، ذبيح الله داستان‌گزارى و داستان‌گزاران تا دورهء صفويه ، ايران‌نامه 1 / 3 ، پاييز 1368\r\n( 2 ) . قزوينى رازى ، عبد الجليل ، نقض ، ص 65\r\n","page_name":" 852 ","page_number":348},
  {"content":"\r\n\r\nمىكردند تا على خسته گردد و عجزش ظاهر گردد . « 1 »\r\nعبد الجليل شيعى مذهب ، ضمن دفاع از برخى روايات فضائل امير المؤمنين - عليه السلام - و اشاره به اين كه بعضى نيز سخن جهّال و عوام و اوباش باشد ، در برابر سخنان نويسندهء سنى ، به فضائل خوانى مبلغان سنى اشاره كرده ، مطلب مهمى را دربارهء خواندن داستانهاى رستم و سهراب توسط آنان بيان مىكند . وى مىنويسد :\r\nعجب است كه اين خواجه بر بازارها ، مناقب‌خوانان را مىبيند كه مناقب مىخوانند و فضايل‌خوانان را نمىبيند كه بيكار و خاموش نباشند و هر كجا قمّارى خمارى باشد كه در جهانش بهره‌اى نباشد و به حقيقت ، نه فضل بوبكر داند ، نه درجهء علىّ شناسد ، براى دام نان ، بيتى چند در دشنام رافضيان از بر بكرده و در سرمايه گرفته و مسلمانان را دشنام مىدهد و لعنت ناوجه ، مىكند و آنچه مىستاند ، بخرابات مىبرد و به غنا و زنا مىدهد و بر سبلت قدريان و مجبّران مىخندد و اين قاعدهء نو نيست كه فضايلى و مناقبى در بازارها فضايل و مناقب خوانند ، امّا ايشان همه ، توحيد و عدل و نبوّت و امامت و شريعت خوانند و اينان همه جبر و تشبيه و لعنت . « 2 »\r\nاو همچنين در جاى ديگرى دربارهء محتواى فضائل خوانى اهل سنّت مىنويسد : . . .\r\nو چنان است كه متعصّبان بنى اميّه و مروانيان ، بعد از قتل حسين با فضيلت و منقبت علىّ ، طاقت نمىداشتند . جماعتى خارجيان از بقيّت سيف على و گروهى بددينان را بهم جمع كردن تا مغازيهاى دروغ و حكايات بىاصل ، وضع كردند در حق رستم و سهراب و اسفنديار و كاووس و زال و غير ايشان و خوانندگان را بر مربّعات اسواق [ چهارسوها 
  ] ممكّن كردند تا مىخوانند تا ردّ باشد بر شجاعت و فضل امير المؤمنين و هنوز اين بدعت باقى مانده است كه به اتفاق امّت مصطفى ، مدح گبركان خواندن بدعت و ضلالت است .\r\nخواجه اگر منقبت علىّ از مناقب‌خوانان نمىتواند شنيد ، بايد بدان هنگامه‌ها مىرود به زير طاق باجگر و صحراى در غايش . « 3 »\r\nمؤلف برخى از قصص ديگر را كه در كتب سنيان درباره حسن بصرى ، رابعه عدويه ، حلاج و جز آن‌هاست ، آورده است . اين قسمت مربوط به داستانهاى صوفيانه است .\r\nآنچه از نوشتهء عبد الجليل برمىآيد آن است كه قصه‌خوانى در قرن ششم در ايران معمول بوده و در آن ، از آثار ايران قبل از اسلام هم بهره گرفته مىشده است . اين سنت در ايران ادامه يافت و آثار آن در نقّالىهائى كه تا همين اواخر رواج داشت ، پابرجا بود . در اين\r\n\r\n\r\n","description":"","footnote":"\r\n( 1 ) . همان ، ص 67\r\n( 2 ) . همان ، ص 65\r\n( 3 ) . همان ، ص 67\r\n","page_name":" 853 ","page_number":349},
  {"content":"\r\n\r\nفاصله ، در درون اين قصه‌ها ، افزودگىها و كاستىهايى بر اساس مشى سياسى و مذهبى موجود در جامعه ايران رخ مىداد .\r\nاز اشارتى كه شيخ حسن كاشى ، شاعر شيعى قرن هفتم و اوائل قرن هشتم در كتابش آورده ، چنين به دست مىآيد كه او نيز همانند عبد الجليل ، از داستان‌هاى رستم و اسفنديار دل‌خوشى نداشته و در عين ابراز ارادت به فردوسى ، مردم را از روى آوردن به اين داستان‌ها نهى مىكند و در عوض به سوى نقل داستان‌هاى زندگى پيامبر صلى الله عليه و آله و امامان عليهم السلام سوق مىدهد . عين اشعار وى در اين باب چنين است :\r\n اى پسر قصهء مجاز مخوان * الحذر الحذر ز خواندن آن \r\n چند خوانى كتاب شهنامه * ياد كن زود زين گنه‌نامه \r\n چند ازين ذكر وامق و عذرا * ياد كن نيز خالق خود را \r\n چند خوانى تو ويس و رامين را * قصهء فاسقان بىدين را \r\n چند گويى حديث ز رستم زال * لعب و بيهوده دروغ محال \r\n ذكر گبران و اهل استوران * چند خوانى تو بر مسلمانان . . . \r\n گه مرادست پارسىخوانت * تا بود انس و راحت جانت \r\n هست اخبار مصطفاى امين * همچنان عزّ و مرتضاى گزين \r\n نيز مدح على و فرزندان * هست بسيار ، روز و شب مىخوان « 1 » \r\nبرخى از اين داستان‌ها از اساس ساختهء ذهن مشتى نقال و داستان سراست و هيچ ريشهء تاريخى ندارد . مانند داستان امير ارسلان رومى ، ملك بهمن . برخى ديگر به نوعى ريشهء تاريخى و حماسى دارد مانند اسكندرنامه و رستم‌نامه . برخى ديگر در اطراف زندگى شخصيت‌هاى تاريخى است ، گرچه آنچه به آنان نسبت داده شده ، غالبا نادرست است . مانند قصهء حمزه يا رموز حمزه . شمارى نيز تاريخى است كه مختارنامه‌ها از آن جمله است . « 2 »\r\nگفتنى است كه برخى از اين داستان‌ها نيز بر اساس آيات قرآنى و نيز اقتباس از مطالب اسرائيلى و يهودى است كه در تفاسير بوده است . احسن القصص از معين الدين فراهى دربارهء حضرت يوسف ؛ يك نمونه از همين داستان‌هاست . نمونهء ديگر داستان اصحاب اخدود است كه ريشهء قرآنى دارد . « 3 » برخى نيز مانند الف ليلة و ليلة يا هزار و يك شب ، ريشهء عربى دارد كه در ادبيات فارسى وارد شده است . داستان بلوهر و بوذاسف را نيز داراى منشأ\r\n\r\n\r\n","description":"","footnote":"\r\n( 1 ) . كاشى ، شيخ حسن ، تاريخ محمدى ، صص 159 - 160\r\n( 2 ) . محجوب ، داستان‌هاى عاميانهء فارسى ( 1 ) ، مجلهء سخن ، دورهء دهم ، صص 66 - 67\r\n( 3 ) . منزوى ، احمد ، فهرست نسخه‌هاى خطى فارسى ، ج 5 ، ص 3657\r\n","page_name":" 854 ","page_number":350},
  {"content":"\r\n\r\nبودايى دانسته‌اند كه در حوزهء ادبيات فارسى در آمده است . به هر روى دامنهء اين داستان‌ها و آنچه ميان شاعران ارجى يافته و منظومه‌هاى كوتاه و بلند در حول و حوش آن‌ها ساخته شده ، به اندازه‌اى گسترده است كه حتى به نام داستان‌هاى بلند موجود نيز در اين مختصر نمىتوان اشاره كرد . « 1 »\r\nاز نظر محتوا ، برخى از اين داستان‌ها ، مانند داراب‌نامه طرطوسى از اساس غير دينى است ؛ اما بسيارى از آن‌ها دربارهء برخى از شخصيت‌هاى دينى ساخته شده است . مرزهاى موجود در برخى كفر و ايمان و در برخى ديگر ، در محور فعاليت اهل بيت عليهم السلام بر ضد امويان يا عباسيان است . همين‌طور ، در بسيارى از اين داستان‌ها كه غالبا از قرن ششم به بعد تا دورهء تيمورى نوشته شده و بعد از آن نيز همچنان بازسازى شده است ، مىتوان نوعى روحيهء استقلال طلبى ايرانى را مشاهده كرد .\r\nيكى از چهره‌هاى اصلى اين داستان‌ها امير مؤمنان على - عليه السلام - است كه بسيارى از قصه‌خوانان و شاعران ، به صورت نظم و نثر ، متونى داستانى را دربارهء زندگى آن حضرت پديد آورده‌اند . يكى از مهم‌ترين متونى كه به نظم تدوين شده خاوران‌نامه ، اثر ابن حسام خوسفى ، شاعر برجستهء شيعه مذهب قرن نهم هجرى است كه به سال 875 در گذشته و هنوز مزار وى باقى و ديوانش هم كه بخش عمدهء آن فضائل اهل بيت عليهم السلام است ، به چاپ رسيده است . اين اثر ، يك مثنوى حماسى - دينى است در داستان جنگهاى امام على - عليه السلام - كه به نوشتهء احمد منزوى ، « 2 » از افسانه‌هاى ايرانى گرفته شده است ، مانند جنگ او با ديوان و اژدهايان و با قباد شاه و فتوحات او در افغانستان و خاوران كه به شكل شاهنامهء فردوسى در سال 830 تدوين شده است :\r\n چو بر سال هشتصد بيفزود سى * شد اين نامهء تازيان پارسى \r\n مر اين نامه را خاوران‌نامه نام * نهادم بدان گه كه كردم تمام \r\nدر دورهء صفوى ، چندين اثر ديگر با عنوان حملهء حيدرى سروده شد كه آن‌ها نيز شرح جنگهاى امام به صورت داستانى است . « 3 » بخش‌هايى از اينها تاريخى و بسيارى از آن‌ها ، از نقطه نظر تاريخى بىاساس و صرفا يك اثر ادبى محسوب مىشود . دربارهء امير مؤمنان عليه السلام چندين اثر ديگر هم از اين دست وجود دارد كه عبارت است از جنگ نامهء امير المؤمنين يا غزوة المجاهدين از محمد قاسم نامى كه مدعى است آن را از عربى ترجمه\r\n\r\n\r\n","description":"","footnote":"\r\n( 1 ) . بنگريد به : منزوى ، فهرست نسخه‌هاى خطى فارسى ، ج 5 ، بخش بيست و نهم در باب ، افسانه ، حكايت و نمايشنامه ، صص 3654 - 3755\r\n( 2 ) . منزوى ، همان ، ج 4 ، ص 2777 . در آنجا چندين نسخه از اين اثر معرفى شده است .\r\n( 3 ) . همان ، ج 4 ، صص 2774 - 2777\r\n","page_name":" 855 ","page_number":351},
  {"content":"\r\n\r\nكرده و مربوط به روزگار صفوى است . نمونهء ديگرى كه نسخه‌هاى فراوان با تحريرهاى گوناگون از آن بر جاى مانده جنگ نامهء شاه مردان على است . « 1 »\r\nحمزهء سيد الشهداء يكى ديگر از سوژه‌هاى اين قبيل داستان‌هاست . حمزه‌نامه ، يا رموز حمزهء يا جنگ نامهء امير المؤمنين حمزه داستانى است كه تحت عنوان قصهء حمزه به سال 1347 به كوشش جعفر شعار به چاپ رسيده است . اين اثر ، بهرهء تاريخى ندارد و صرفا داستانى است .\r\nمحمد بن حنفيه هم يكى ديگر از شخصيت‌هاى اين قبيل داستان‌هاست كه جنگ نامهء محمد بن حنفيه « 2 » بر محور او ساخته شده است . اين داستان نيز هيچ‌گونه اساس تاريخى ندارد و تنها و تنها براى سرگرمى است . گزارش كوتاهى از روايت منظوم آن چنين است :\r\nداستان به اسارت در آمدن دختر رومى به نام حنفيه و اسلام آوردن و به ازدواج حضرت على عليه السلام در آمدن او و تولد پسرى به نام محمد از ايشان . به شكار رفتن محمد و دل باختن به زنى زيبا ، شعرا نام ، و جنگيدن محمد با شوهر شعرا به نام غضنفر و كشتن او ! سپس جنگيدن با سپاه گران فضل و كشتن سيصد سوار . . . و ازدواج محمد حنفيه با آن زن ! « 3 »\r\nدر برخى از اين داستان‌ها ، نامى هم از احمد بن محمد حنفيه به عنوان انتقام‌گيرنده از خون ابو مسلم مروزى ( مقتول 137 هجرى ) به ميان مىآيد كه البته هيچ مستند تاريخى ندارد . محبوبيت ابو مسلم ، شخصيت اصلى داستان‌هايى است كه به ابو مسلم نامه شهرت دارد . اين محبوبيت از يك‌سو به تلاش وى در ساقط كردن دولت اموى برمىگردد ، و از سوى ديگر كشته شدن به ظاهر ناجوانمردانه‌اش توسط منصور و خونخواهى بو مسلميه پس از وى ؛ و از سوى سوم ناشى از اشتباهى كه برخى از شيعيان دربارهء او به عنوان يك فرد مدافع اهل بيت داشته‌اند .\r\nبىترديد با توجه به گرايش‌ها و جنبش‌هايى كه پس از ابو مسلم در خراسان و برخى نقاط آذربايجان بر محور ابو مسلم پديد آمد ، مىتوان اين حركت را نوعى حركت شعوبى دانست كه از اين طريق كوشيده است تا در برابر عرب مقاومت كند ؛ گرچه بايد توجه داشت كه حركت يادشده ، در ادامه ، براى بسيارى از مردم ايران ، جنبهء سرگرمى محض داشته است .\r\nآنچه گذشت ، نوعى سرگردانى فكرى و مذهبى را در ابو مسلم نامه‌ها ايجاد كرده است .\r\nزمانى داستان يادشده در اختيار سنيان و روزگارى در اختيار صوفيان شيعى بوده و روايات\r\n\r\n\r\n","description":"","footnote":"\r\n( 1 ) . همان ، ج 5 ، ص 3668\r\n( 2 ) . همان ، ج 4 ، ص 2806\r\n( 3 ) . همان ، ج 4 ، ص 2806\r\n","page_name":" 856 ","page_number":352},
  {"content":"\r\n\r\nموجود از آن در اين دست‌گردانىها ، متفاوت گزارش شده است . ابو مسلم نامه‌ها با وجود داشتن عناصرى كه دلالت بر تعلق خاطر مؤلفان آن‌ها به جامعه اهل سنت ايران دارد و حتى در آن‌ها از خلفاى اوليه تمجيد شده است ، به نوعى حالت دفاع از اهل بيت را نيز در بر دارد و در شكل عام‌تر بر ضد بنى اميه است . برخى از اين قبيل داستان‌هاى مردمى و نه دينى ، هيچ‌گونه رنگ و لعاب مذهبى نداشته و صرفا عناصر داستانى ، به ويژه موجى از رخدادهاى اساطيرى و غير واقعى و در عين حال متنوع و گسترده ، در آن‌ها آمده است . اين متون ، ادبيات ويژهء خود را داشته و بسيارى از آن‌ها توسط عامهء مردم خوانده مىشده يا قصه‌خوانان در مجالس عمومى ، آن‌ها را براى مردم مىخوانده‌اند .\r\nنگارش ابو مسلم نامه در قرن هشتم هجرى به دست ابو طاهر محمد بن حسن بن علىّ بن موسى طرطوسى از مردم آسياى صغير صورت گرفته ، « 1 » و پس از آن ، تحريرهاى مختلفى از آن ارائه شده است كه تفاوت‌هاى فراوانى با يكديگر دارد . « 2 » روايت خود طرطوسى از اين اثر ، با احترام به خلفاى چهارگانه همراه است و نشان از آن دارد كه وى سنى بوده است . « 3 » در عين حال ، موضع ضد اموى كتاب ، همراه با حمايت از خاندان نبوت و ولايت ، در ابو مسلم نامهء طرطوسى ديده مىشود . به عنوان نمونه ، وقتى از مروان حكم ياد مىكند كه خلافت را در دست گرفت ، از قول او مىنويسد : اگر او [ يزيد 
  ] حسين را نابود ساخت و خلافت را از خاندان نبوت و ولايت گرفت ، من كارى كنم كه درجهء من در جهنم از يزيد زياده باشد و آن كار اين است كه تا قيام قيامت ، چنان كنم كه بر ابو تراب ناسزا گويند تا خلافت در خاندان من بماند . « 4 » افزون بر اين كه عناصر تاريخى و حماسى در اين داستان فراوان است ، به مسائل اخلاقى و انسانى نيز توجه فراوانى شده است . به نوشتهء محجوب :\r\nقهرمانان ابو مسلم نامه ، هرگز شراب نمىخورند و بدمستى نمىكنند و همواره به اصول دينى و اخلاقى پايبندند ؛ به خلاف طرفداران مروان خليفهء اموى كه از هيچ فحشا و منكرى روى گردان نيستند . « 5 »\r\nنويسنده مىكوشد تا فضاى تاريخى داستان را حفظ كند . به همين دليل از بسيارى از\r\n\r\n\r\n","description":"","footnote":"\r\n( 1 ) . شايد هم بازنويسى شده است . در تاريخ فيروزشاهى ، دربارهء سلطان محمد بن تغلق شاه كه در سال 725 به تخت نشسته ، آمده است : بيشترى اسكندرنامه را يادداشت و بو مسلم نامه و تاريخ محمودى را مستحضر بود . نك : قزوينى ، يادداشتهاى قزوينى ، ج 4 ، ص 64\r\n( 2 ) . محجوب ، داستان‌هاى عاميانهء فارسى ( 2 ) ، مجلهء سخن ، دورهء دهم ، ص 289 ؛ مؤيد ثابتى ، تاريخ نيشابور ، صص 89 - 90\r\n( 3 ) . محجوب ، داستان‌هاى عاميانهء فارسى ، صص 171 - 172\r\n( 4 ) . همان ، ص 172\r\n( 5 ) . همان ، ص 291\r\n","page_name":" 857 ","page_number":353},
  {"content":"\r\n\r\nنقلهاى تاريخى موجود و شخصيت‌هاى شناخته‌شده بهره برده است ، اما هر كجا كم آورده ، چنان به ساختن و پرداختن روى آورده است كه به خوبى نشان مىدهد ، در پى داستان‌سازى است . بدون ترديد ، ادامه‌دهندهء اين شيوه در روزگار ما ، ذبيح الله منصورى و كسانى هستند كه در دو دههء اخير ، فصل‌هايى از تاريخ - حتى تاريخ معاصر - را بهانهء داستان‌هاى عريض و طويل كرده‌اند .\r\nابو مسلم نامه ، در نوع خود ، نخستين كار داستانى - تاريخى است كه هنوز پايبندى به تاريخ را در حد برخى از وقايع ، يا رعايت اسامى تاريخى حفظ مىكند . اما در ادامه ، داستان‌هايى كه بر اساس سبك ابو مسلم نامه ساخته شده ، مانند رموز حمزه و اسكندرنامه ، « 1 » چنين گرايشى را نداشته و دروغ‌پردازى در آن توسعه مىيابد . « 2 »\r\nچنان كه گذشت ، اين قبيل داستان‌ها در ادبيات فارسى ، چنان رشد و توسعه‌اى از پس از قرن هشتم در ايران داشته كه امروزه فهرست بلندى از آن‌ها بر جاى مانده است .\r\n\r\nقصه‌خوانى در دورهء صفوى و موضع علماى شيعه\r\nگذشت كه قصه‌خوانى در قرون نخست هجرى با تصوف پيوندى داشته است . اين مسئله زمينهء پيوند قصه‌خوانى با خانقاه در دوران پيش از روزگار صفوى و حتى در همين دوره است . درويشان دوره‌گرد ، نقش خاصى در كار قصه‌خوانى يا كارهاى شبيه به آن داشته‌اند ؛ به طورى كه روى كار آمدن صفويان ، قرين با تصوف درويشى و قصه‌خوانى بوده و در روزگار آغازين صفوى كار قصه‌خوانى رواج فراوانى داشته است . يكى از كارهاى قصه‌خوانان حرفه‌اى اين دوره ، خواندن ابو مسلم نامه‌ها بوده است كه در ادامه به آن خواهيم پرداخت .\r\nدكتر زرين‌كوب نوشته است : چنان كه قصه‌گويان دوره‌گرد كه به صوفيان اردبيل منسوب بودند ، تا پايان عهد صفوى ، با نقل قصهء محمد حنفيه و داستان ابو مسلم ، مردم را به اهداف نهضت صفويه يا آنچه در آغاز اهداف آن‌ها وانمود مىشد ، علاقه‌مند مىداشتند و در عين حال ، عقايد صوفيه و غلات را كه متضمن قول به حلول و اتحاد و تناسخ و مظهريت بودند و از قديم با قصه‌هاى ابو مسلم و محمد بن حنفيه مربوط شده بود ، تبليغ و تعليم مىكردند . « 3 » مستند اين سخن ، در منبع يادشده ، نيامده است تا بر چگونگى آن اطلاع بيشترى به دست آوريم . اما مىدانيم كه به روزگار طهماسب ، قصه‌خوانان شيعى بوده‌اند كه\r\n\r\n\r\n","description":"","footnote":"\r\n( 1 ) . دربارهء اسكندرنامه ، نك : محجوب ، همان ، صص 735 ، 828\r\n( 2 ) . محجوب ، همان ، ص 380\r\n( 3 ) . زرين‌كوب ، دنبالهء جستجو در تصوف ايران ، صص 228 - 229\r\n","page_name":" 858 ","page_number":354},
  {"content":"\r\n\r\nمناقب امام على عليه السلام را بيان مىكرده‌اند . در منابع از كمال الدين محمد بن غياث الدين محمد حكيم شيرازى ياد شده است كه مورخ و قصه خوان راست‌گوى شيعى بوده و كتابى هم در مناقب امام على عليه السلام به نام شاه طهماسب تأليف كرده است . « 1 »\r\nبه هر روى ، شغل قصه‌خوانى تا پيش از دورهء صفويه و در دورهء صفويه و مدت‌ها پس از آن رواج داشته است . كسان زيادى در اين دوره ، عنوان قصه خوان داشته و شغل آنان ، نقل قصص در دربار شاهان و شاهزادگان و يا حتى در ميان عامه مردم بود . نمونه‌هايى از قصه‌خوانان برجستهء دورهء صفوى را مىشناسيم . مير آشوب از « قصه‌خوانان » بوده و حاتم بيك به شوخى به او مىگفت : تو هرگز گوش به حرفى نداده‌اى ! ، قصه را چون فراگرفته‌اى ؟ « 2 » مير ظهير هم كه « در مدرسه تحصيل مىكرد . . . و در كمال عسرت بود ، در كوكنارخانه‌ها قصه‌خوانى مىكرد . » « 3 » كوكنارخانه ، جايى بود شبيه قهوه‌خانه كه پوست خشخاش را مانند برگ چايى دم مىكردند و مىخوردند .\r\nدر كنار قصه‌خوانى ، شاهنامه خوانى هم رواجى داشته است . ملا بىخودى جنابدى يا گنابادى « شاهنامه خوان بالا دستى بود ، چنانچه در مجلس شاه عباس ماضى خوانده ؛ شاه را خوش آمده ، چهل تومان مواجب او تعيين شد . » « 4 »\r\nجمشيد قصه خوان يكى ديگر از قصه‌خوانان است كه نامش بر جاى مانده است . « 5 » همچنين مولانا حسين قصه خوان ، « 6 » اسد قصه خوان و اسكندر قصه خوان نمونه‌هاى ديگر هستند . درباره اين اسكندر آمده : و در فن قصه‌خوانى و افسانه گويى مىگويند كه از چرب زبانان و شيرين بيانات است و باستانى قصه‌ها و افسانه‌هاى غير واقع را كه خوش طبعان و ظرفا به قيد انشا و كتابت در آورده‌اند ، به نوعى مىخواند و ادا مىنمايد كه مستحسن و مقبول طبع درست فهمان و صاحب سخنان مىافتد . « 7 » شمار فراوانى از اين افراد در دربار شاهان هندى و ايرانى عصر صفوى بوده كه نام برخى از آن‌ها بر جاى مانده است . « 8 » عنوان شاهنامه خوان ، عنوانى جز قصه خوان بوده و كسان ديگرى كار شاهنامه خوانى را بر عهده داشته‌اند ؛ گرچه ممكن بوده كسى هم قصه خوان و هم شاهنامه خوان بوده باشد . دفتر خوان\r\n\r\n\r\n","description":"","footnote":"\r\n( 1 ) . دانش‌پژوه ، فهرست نسخه‌هاى خطى دانشگاه تهران ، ج 16 ، ص 53\r\n( 2 ) . نصرآبادى ، محمد طاهر ، تذكره نصرآبادى ، ص 324\r\n( 3 ) . همان ، ص 414\r\n( 4 ) . همان ، ص 307\r\n( 5 ) . گلچين معانى ، كاروان هند ، ج 1 ، ص 305\r\n( 6 ) . منزوى ، احمد و . . . فهرست نسخه‌هاى خطى كتابخانهء ملك ، ج 9 ، ص 331\r\n( 7 ) . گلچين معانى ، همان ، ج 1 ، صص 51 - 52\r\n( 8 ) . صفا ، ذبيح الله ، تاريخ ادبيات ايران ، ج 5 ، قسمت سوم ، ص 1503\r\n","page_name":" 859 ","page_number":355},
  {"content":"\r\n\r\nنيز بر كسى اطلاق مىشد كه داستان مكتوبى را در مجلس امرا و بزرگان قرائت مىكرد و ديگران به او گوش فرا مىدادند .\r\nسبك جديدى از قصه‌خوانى كه در دورهء صفوى رواج يافت ، تاريخ‌هاى قصه‌اى بود كه دربارهء شاه اسماعيل و شاه طهماسب نگاشته شد . اين كتاب‌ها ، به سبك داستانى و حماسى و با ادبياتى مسجع ، به شرح فتوحات و جنگها و اخبار تاريخى شاهان صفوى پرداختند .\r\nنمونه‌هايى از اين آثار بر جاى مانده و برخى به چاپ هم رسيده است . بعد از آن نيز ، داستان‌سرايى دربارهء شاهان صفوى ، در دايرهء قصه‌خوانى دورهء صفوى وارد گرديد .\r\nقصه‌خوانان دوره گرد و قهوه خانه‌اى ، اين داستان‌هاى را در قهوه خانه‌ها مىخواندند و مردم را سرگرم مىساختند . اولئاريوس از قهوه خانه‌ها و نقالانى كه بر روى صندلى بلندى ، افسانه‌ها و داستانها و شعرهاى گوناگون مىخوانند ، ياد كرده است . « 1 » جملى كارى كه در اوائل شاه سلطان حسين در ايران بوده ، مىنويسد :\r\nخسته و كوفته از گشت بازار ، خود را به قهوه خانه‌اى رسانديم و با صرف قليان منتظر فرارسيدن ساعت تاجگذارى شديم . در اين اثنا ، ملائى بدون لباس و عمامه ، شروع به ذكر فضائل و فتوحات شاه عباس بزرگ و شاه صفى كرد و تا سرحد غلوّ و اغراق پيش رفت ؛ گاهى چون ديوانه داد مىزد و گاهى چون جانور زوزه مىكشيد و تا مىخواست از فتوحات نظامى بگويد ، مستمعان به شدت كف مىزدند . اين حماسه‌سرايى دو ساعت طول كشيد و حاضران هريك ، يكى دو كارابل - پول سياه - به وى دادند و او با دو عباسى درآمد و به منزل خود بازگشت . « 2 »\r\n\r\nعلما و قصه‌خوانى\r\nهم‌زمان با قدرت يافتن علماى شيعهء عرب در دورهء صفوى و حركت اصلاح‌گرايانهء آن‌ها نسبت به فرهنگ رايج در اين دوره ، به تدريج تصوف تحت فشار قرار گرفته ، ابتدا محدود و سپس كنار زده شد . حركت قصه‌خوانى نيز كه وابسته به دراويش بود ، مورد انكار عالمان دين واقع شد و به ويژه ، دربارهء ابو مسلم نامه‌ها برخورد جدىترى صورت گرفت . مبارزهء هم‌زمان علما با تصوف و قصه‌خوانى ، مؤيّد ريشه‌دار بودن اتحاد و پيوند اين دو در گذشته مىباشد .\r\nمستند علما در برخورد با قصه‌خوانى ، رواياتى بود كه نمونه‌هايى از آن‌ها را در بحث برخورد امامان شيعه عليهم السلام با قصه‌خوانان آورديم . علما با استناد به برخورد امامان با\r\n\r\n\r\n","description":"","footnote":"\r\n( 1 ) . اولئاريوس ، سفرنامه ، ص 241\r\n( 2 ) . كاررى ، سفرنامه ، ص 111\r\n","page_name":" 860 ","page_number":356},
  {"content":"\r\n\r\nقصه‌خوانان ، در برابر اينان ايستاده و براى دور كردن آن‌ها از جامعهء جديد مذهبى ايران ، تلاش زيادى كردند . البته در اين باره ، ميان خود عالمان ، اختلاف نظرهايى پيش آمد كه به آن خواهيم پرداخت . به هر روى ، علماى شريعت با اين وضع درگير شدند . صفويان نيز كه اين زمان ، ديگر نيازى به تصوف نداشتند ، از صوفيه حمايتى نكرده بلكه در سركوب آنان همداستان عالمان شريعت شدند .\r\nدر اينجا دو اختلاف نظر ميان علما وجود داشت . اول آن كه برخى از آنان تمايلات صوفيانه و عارفانه داشتند و طبعا مىكوشيدند تا از مظاهر آن دفاع كنند . دوم آن كه از روى هر انگيزه‌اى بود ، بر سر شخصيت ابو مسلم اختلاف نظر به وجود آمد . اين اختلاف بر سر اين نكته بود كه آيا ابو مسلم يك شخصيت شيعى و دوستدار اهل بيت است ، يا دشمن اهل بيت . شمارى از عالمان متمايل به تصوف كه محبوبيت ابو مسلم را در ادبيات صوفيانه مىديدند ، با توجه به نداشتن آگاهى تاريخى كافى ، شروع به دفاع از ابو مسلم كردند . به هر روى ، كار اين اختلاف نظر ، به نوشتن رساله‌هاى متعددى كشيده شد كه از نظر تاريخى ، مربوط به دورهء دوم صفوى است . در اينجا ، آغاز برخورد با قصه‌خوانى را در روزگار طهماسب ( 930 - 984 ) دنبال كرده و سپس به دورهء دوم صفوى خواهيم رسيد .\r\nآگاهىهاى موجود نشان مىدهد كه نخستين فقيه برجسته‌اى كه با تصوف و به ويژه قصه‌خوانى درگير شد ، محقق كركى ( م 940 ) شيخ الاسلام شاه طهماسب است . وى نخستين اثر را با عنوان المطاعن المجرمية نگاشت . متأسفانه اين كتاب بر جاى نمانده و تنها در آثار بعدى ضد صوفيه ، از آن ياد شده است . « 1 » وى در اين كتاب ، مطالبى دربارهء قصه‌خوانان و رد آن‌ها داشته است .\r\nعبد المطلب طالقانى در رسالهء خلاصة الفوائد كه بر ضد ابو مسلم نگاشته است ، مىنويسد : بدانكه چون در زمان شيخ على - اعلى درجته - بعضى از واعظان بر ابو مسلم لعن مىكرده‌اند ، مردمان از آن جناب در اين باب استفتاى بسيارى مىنموده‌اند و نواب مستطاب بخطّه الشريف ، افتاء مىفرموده و به توقيع منيح آن فتاوى را مزيّن مىنموده و فقير آن فتوا را به عينه بخطّه و مهر شيخ - عليه الرحمة - ديده‌ام و صورت آن را در كتاب فوائد المؤمنين آورده‌ام . « 2 »\r\nآنچه طالقانى اشاره كرده ، اجمال قضيه است . مجموعه‌اى از آگاهىهاى تفصيلى دربارهء جريان قصه‌خوانى دورهء صفوى و مقابله‌اى كه كركى با آن كرده ، در يك اثر بازمانده از يكى\r\n\r\n\r\n","description":"","footnote":"\r\n( 1 ) . نك : ابهرى ، انيس المؤمنين ، صص 136 ، 142 ، 147 ، 152 ، 186 ، 188 . دربارهء اين كتاب ، در نوشتار « رويارويى فقيهان و صوفيان » بحث كرده‌ايم .\r\n( 2 ) . طالقانى ، خلاصة الفوائد ، برگ 128 ( مرعشى ، خطى شمارهء 4014 )\r\n","page_name":" 861 ","page_number":357},
  {"content":"\r\n\r\nاز شاگردان كركى منعكس شده است . محمد بن اسحاق حموى ابهرى در كتابى كه در شرح حال امامان - عليهم السلام - نگاشته و نامش را انيس المؤمنين « 1 » گذاشته ، آگاهىهاى بسيار جالبى را در اين باره آورده است . در ميان اين آگاهىها ، افزون بر مطرح كردن اختلاف نظرها دربارهء ابو مسلم ، فتواى استادش محقق كركى « 2 » را هم در تحريم قصه‌خوانى « 3 » آورده است . براى اين كه به خوبى در جريان اين مسائل باشيم ، آگاهىهاى ارائه‌شده توسط او را به ترتيب مىآوريم :\r\nبحث ابهرى در اين باره ، از شناخت مذهب ابو مسلم آغاز مىشود كه بر اساس روايتى كه در اعلام الورى آمده ، برخى تصور كرده‌اند كه « ابو مسلم پيش از آن كه سفاح بر تخت نشيند ، با اهل بيت - عليهم السلام - دوست بوده ، بعد از آن با ايشان دشمن شده » . ابهرى ادامه مىدهد : بدانكه اين ظنى است كاذب و آراى صائبه را نامناسب ؛ زيرا كه از كتب سير و تواريخ معتبرهء علماى اماميه - قدس الله اسرارهم - چنين مستفاد مىشود كه ابو مسلم مروزى من اول العمر الى آخره ، مخالف اهل البيت عليهم السلام بوده . و نواب مستطاب معلى القاب ، خاتمة المجتهدين و وارث علوم الانبياء و المرسلين ، شيخنا و مولانا و مقتدانا الشيخ علىّ بن عبد العالى - ادام الله معاليه و قرن بالميامن ايامه و لياليه - در كتابى موسوم به مطاعن المجرمية آورده كه ابو مسلم قبل از اظهار دعوت بنى عباس ، از روى حيلت‌گرى ، با اولاد و اعقاب حضرت امير المؤمنين ملاقات مىنمود و با ايشان دم از دوستى مىزد تا دوستان ايشان را فريب داده ، معاون خويش گردانيد . »\r\nپس از آن خودش را « از كمترين تلامذهء آن جناب » دانسته و مطالبى در تكميل آن آورده است . « 4 » ابهرى در ادامه مىنويسد : پس بدانكه ابو مسلم مروزى من اول العمر الى آخره مخالف اهل البيت بوده ، زيرا كه به صحت پيوسته كه در بدايت حال مروانى بوده و چون از بنى مروان تبرّا نمود ، كيسانى شده و به امامت آل عباس قائل شده ؛ آنگاه گفت بعد از پيغمبر ، عباس امام بوده . بعد از آن خود دعواى امامت نمود و به اين اكتفا ننموده دعواى حلول كرد و بر آن دعواى باطل ثابت بود تا كشته شد . « 5 »\r\n\r\n\r\n","description":"","footnote":"\r\n( 1 ) . تصحيح مير هاشم محدث ، تهران ، بنياد بعثت ، 1363\r\n( 2 ) . نسخه‌اى از انيس المؤمنين در كتابخانهء مسجد جامع گوهر شاد موجود است كه ، محقق كركى تقريظى بر آن به سال 939 ، يعنى يك سال پيش از درگذشتش نگاشته است . بنگريد : فاضل ، محمود ، فهرست نسخه‌هاى خطى كتابخانهء جامع گوهرشاد ، ج 4 ، ص 1927\r\n( 3 ) . دربارهء ماجراى ابو مسلم نامه خوانى و تحريم آن نك : صفا ، ذبيح الله ، ماجراى تحريم ابو مسلم نامه ، مجلهء ايران‌نامه ، سال پنجم .\r\n( 4 ) . ابهرى ، انيس المؤمنين ، صص 136 - 137\r\n( 5 ) . همان ، ص 139\r\n","page_name":" 862 ","page_number":358},
  {"content":"\r\n\r\nابهرى به آنچه گذشت ، اكتفا نكرده ، به رغم ارجاع به كتاب منهج النجاة كه « حكايت آن بىسعادت در آن مسطور » گشته ، صلاح را در آن مىداند كه « در اين اوراق نيز بعضى از مطاعن آن پيش خيل ارباب شقاوت مذكور و دلايل لعن آن سر دفتر اصحاب نفاق » را مسطور سازد . پس از آن اطلاعات تاريخى باارزشى را دربارهء مبارزهء علما و حتى شاه اسماعيل و شاه طهماسب صفوى در برخورد با ابو مسلم گرايى حاكم بر جامعهء آن روز ايران ، به دست مىدهد :\r\nبدانكه چون مدتها بلاد اسلام در تحت تصرف مخالفان تيره انجام بوده ، بدع بسيار واقع و ناشايست بىشمار شايع شده بود . چون شاه فلك جاه عليين بارگاه جنّت آرامگاه ، الذى انزل اسمه بعدد الائمة و التنزيل ، ابو البقاء سلطان شاه اسماعيل - انا الله برهانه - پاى سعادت بر سرير معدلت نهاد ، ابواب شفقت و رأفت بر روى عالميان گشاد و در تنفيذ احكام شريعت ، و اعلاى اعلام ملت ، و ترويج مذهب حق اماميه و استمالت قلوب طايفهء ناجيه ، سعى موفور و جهد مشكور مبذول داشت و به تغليق ابواب ناشايست همّت گماشت . اما بنا بر آن كه اكثر اوقات خجسته ساعات را به نكب و قهر اعداى دين و مخالفان ائمهء طاهرين مصروف مىداشت ، هنوز بعضى از آن بدع پايدار و برخى از آن قبايح ، برقرار مانده بود كه داعى حق را لبيك اجابت گفته به رياض قدس خراميد ؛ و تخت سلطنت به اعلى حضرت شاه شيعه‌پرور ، ناصب رايات ائمهء اثنا عشر ، مؤيّد دين مبين حضرت سيد المرسلين ، محيى مراسم الائمة المعصومين ، حامى حوزة الملك و املة ، ماحى آثار الكفر و البدعة ، ناصب الوية العدل و الاحسان ، باسط النصفة و الامن و الامان ، السلطان . . . شاه طهماسب بهادر خان گذاشت و آن جناب در عنفوان شباب از مشتهيات نفسانى و لذات جسمانى در تافت و به حكم  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  « 1 » مرتبهء محبوبيت حضرت رب العالمين دريافت و به قلع و قمع جميع ملاهى و مناهى پرداخت و آثار شنيعه بدعت و رسوم خلافت شريعت برانداخت . و از جمله منكرات عظيمه كه از آن نهى فرمود ، يكى آن بود كه پيش از طلوع خورشيد سلطنت شاه جنت مكان عليين آشيان ، بعضى از افسانه‌خوانان سنى سيرت و ياوه‌گويان سنى سريرت ، اسطوره بر ابو مسلم مروزى بسته بودند و در زمان آن شاه عليين آرامگاه بعضى ديگر از قصه‌خوانان دروغ پيشه و بادپيمايان كج‌انديشه تغييرى در آن افسانه نموده ، آن قصهء موضوعه را با مفتريات بر بعضى از ائمهء طاهرين عليهم السلام در آميخته بودند ، و عوام را به آن تزوير و تسطير ، محب و دوستدار آن محبوس زاويهء سعير گردانيده و با آن كه نواب غفران پناه ، قصه‌خوانان را از خواندن آن\r\n\r\n\r\n","description":"","footnote":"\r\n( 1 ) . بقره ، 222\r\n","page_name":" 863 ","page_number":359},
  {"content":"\r\n\r\nقصهء باطله منع نموده ، به شستن دفاتر ضالهء ايشان و به تخريب مقبره‌اى كه به ابو مسلم مروزى نسبت مىدادند امر فرموده بود ، بعد از رحلت آن حضرت ، به قصور بىقصور جنت ، بعضى از قصّاص ، باز مرتكب آن ناشايست شده ، به اغوا و اضلال عوام اشتغال مىنمودند . شاه دين پناه مجددا از خواندن و شنيدن آن منع فرمود و قدغن نمود كه هركس آن قصهء كاذبه بخواند ، به تيغ سياست زبانش قطع نمايد . الحق به غايت زشت بود كه در بلاد شيعه ، آن طور قصهء دروغى خوانند و عوام را دوست مخالفان گردانند .\r\nو بايد دانست كه خواندن و شنيدن جميع قصص كاذبه ، حرام و از افعال فاسقين است ؛ خصوصا اخبار موضوعه كه در مدح مخالفين است كه آن اخلال در مذهب و دين است ؛ مگر آن كه بر سبيل انكار و رد يا تنبيه عوام باشد . چنان كه احاديثى كه وضع نموده‌اند نواصب ، در فضيلت شيوخ خود كه علماى اماميه - رحمهم الله - نقل آن مىكنند به طريق انكار و با دلايل واضحه رد آن مىنمايند و عوام را آگاه مىسازند كه آن از مفتريات و موضوعات مخالفين است ، و هرآينه اجتناب از شنيدن قصص كاذبه از اخلاق مؤمنين است ؛ زيرا كه حضرت عزت - تعالى شأنه و تعظم برهانه - در صفت ايشان مىفرمايد كه :\r\n وَ الَّذِينَ هُمْ عَنِ اللَّغْوِ مُعْرِضُونَ  ؛ « 1 » و در جاى ديگر در صفت بندگان برگزيدهء خود مىفرمايد كه :  وَ الَّذِينَ لا يَشْهَدُونَ الزُّورَ وَ إِذا مَرُّوا بِاللَّغْوِ مَرُّوا كِراماً  ؛ « 2 » و اين آيه دال است بر آن كه عباد الرحمن ، يعنى بندگان برگزيدهء پروردگار عالميان ، كسانىاند كه حاضر نشوند در مجالس و محافل اهل كذب و ساير فسوق ، از آن جهت كه حاضر شدن در مشاهد باطله شريك شدن است در خطا و عصيان اهل آن مشاهد ؛ به سبب آن كه حضور در آن مجالس دليل رضاست بر آن معاصى .\r\nنواب خاتمة المجتهدين در مطاعن المجرمية ، بعد از ايراد آيهء  وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ  « 3 » آورده است كه : سئل الصادق عن القصاص ، أ يحلّ الاستماع لهم ؟ فقال : لا . و قال : من اصغى إلى ناطق فقد عبده ، فإن كان الناطق عن اللّه ، فقد عبد الله ، و ان كان الناطق عن ابليس ، فقد عبد ابليس . يعنى : پرسيدند از حضرت امام جعفر صادق - عليه السلام - از حال قصه‌خوانان ، كه آيا حلال است گوش داشتن به ايشان ؟ آن حضرت فرمود كه حلال نيست . و فرمود كه هركس گوش بدارد به ناطقى ، پس به تحقيق او را پرستيده . بدانكه مراد ناطقى است كه قصه‌هاى دروغ خواند و لب به سخنان باطل جنباند ؛ چنان كه در آخر اين حديث\r\n\r\n\r\n","description":"","footnote":"\r\n( 1 ) . مؤمنون ، 3\r\n( 2 ) . فرقان ، 72\r\n( 3 ) . لقمان ، 6\r\n","page_name":" 864 ","page_number":360},
  {"content":"\r\n\r\nمستفاد مىشود . آنگاه آن حضرت فرمود كه ، پس اگر ناطقى باشد كه از خدا سخن گويد ، يعنى حق گويد ، به تحقيق كه شنونده ، خداى را پرستيده ؛ و اگر ناطقى باشد كه از ابليس سخن گويد ، يعنى باطل گويد ، پس به تحقيق كه شنونده ، ابليس را پرستيده . و چون از اول اين حديث مفهوم گرديد كه هركس گوش به قصه‌خوانان دروغ‌گوى بدارد ، آن قصه خوان را پرستيده ، و از آخر اين حديث به وضوح رسيد كه هركس گوش به آن طور ناكسى كند ، بندگى شيطان به جاى آورده . پس از اين حديث مستفاد گشت كه اگر كسى استماع نمايد قصه‌اى را كه بر حمزه كه عمّ پيغمبر آخر الزمان و سيدشهداست بسته‌اند ، هم قصه خوان را پرستيده و هم شيطان را عبادت نموده . و هرگاه چنين باشد ، پس ملاحظه نماى حال كسى را كه قصه‌اى شنود و افسانه‌اى را گوش كند كه در تعريف ابو مسلم خارجى پركين ساخته‌اند و در مدح آن ناصبى لعين پرداخته .\r\nو بعد از نقل اين حديث شريف ، نواب مشار اليه مىفرمايد كه : اعلم أنّ أبعد القصّاص من الصدق و الصواب و أقربهم بالعذاب و العقاب ، الذين هم يكذّبون و يفترون على الباقر و آبائه - عليهم السلام - فى شأن أبى مسلم المروزى ، و هو رجل فاجر ملعون ، لم يكن من شيعة أئمّتنا ، و لم يعترف بحقوقهم ، و كان من أشدّ مخالفيهم . و القاصّون الخارصون ، يبدّلون أحواله و أخباره و يحرضون و يرغبون الجهّال بمحبّته ، و هم غافلون عن قوله تعالى :  « لَعْنَتَ اللَّهِ عَلَى الْكاذِبِينَ »  . « 1 » يعنى بدان بدرستى كه دورترين قصه‌خوانان از راستى و درستى و نزديك‌ترين ايشان به عذاب و عقاب الهى ، آن كسانىاند كه دروغ مىگويند و افترا مىزنند بر حضرت امام محمد باقر و آباى كرام آن حضرت - عليهم السلام - در شأن ابو مسلم مروزى و اين ابو مسلم مردى بود فاجر ، نبود از شيعهء امامان ما . و اعتراف نكرد به امامت ايشان و از سخت‌ترين مخالفان ايشان بود . قصه‌خوانان دروغ‌گوى ، بدل مىكنند احوال و اخبار او را و حريص و راغب مىگردانند جهال را به دوستى او ؛ و ايشان غافلانند از قول حضرت الله تعالى كه مىفرمايد :  « لَعْنَتَ اللَّهِ عَلَى الْكاذِبِينَ »  ، يعنى ، بدانكه لعنت خداست بر دروغ‌گويان . « 2 »\r\nابهرى پس از تقسيم مردمان به چند دسته و اين كه گروه پنجم كسانى هستند كه بالطبع شرير هستند مىنويسد : مسوّد اوراق گويد : بىشك قصاص خرّاص - به معناى دروغگو - فريبنده ، گروهى بوده‌اند در شمار زيانكاران گمراه‌كنندهء طايفه . مؤيد اين حال و مصدق اين مقال آن كه از اواخر سنهء 932 كه به تجديد نهى از اين منكر وقوع يافته ، و لعن و طعن ابو مسلم شيوع گرفته تا اين زمان كه اوائل سنهء 938 است ، با آن كه عوام كالانعام ، از علماى\r\n\r\n\r\n","description":"","footnote":"\r\n( 1 ) . آل عمران ، 61\r\n( 2 ) . ابهرى ، همان ، صص 142 - 143\r\n","page_name":" 865 ","page_number":361},
  {"content":"\r\n\r\nكرام و فضلاى عظام ، از حال آن شقى استعلام نموده‌اند ، هنوز بعضى از ايشان از اختلاب - فريفتن - ياوه‌گويان شيطان صفتان ، چنان كه عادت مستضعفان است ، متفكر و حيرانند . لهذا به خاطر فاتر رسيد كه در اين مقام ، مجملى از احوال آن مبدع ظلّام ، تحرير دهد تا بعضى از مؤمنان كه به مطالعهء اين مختصر رغبت نمايند ، حجاب شك و نقاب ارتياب از پيش چشم آن كوته‌نظران مرتفع سازند . « 1 »\r\nوى سپس بحث بسيار مفصلى را دربارهء تاريخ زندگى ابو مسلم مطرح كرده و كوشيده تا ثابت كند « ابو مسلم مروزى از گروه اماميه و فرقهء ناجيهء اثناعشريه نبوده و به قدم مخالفت ، طريق معاندت پيموده » است . روشن است كه وى به حمايت از كتاب المطاعن المجرميهء استاد ، اين مطالب را نگاشته و از آن كتاب نيز استفاده كرده است . وى صفحات 152 تا 191 كتاب را به شرح حال ابو مسلم اختصاص داده و تمامى تلاش وى آن است تا ثابت كند وى شيعه امامى مذهب نبوده است . وى تفصيل بحث را به كتاب منهج النجاه وامىگذارد كه « در آن كتاب اكثر مطاعن او از كتب معتبره و به طرق متنوعه منقول و مذكور » شده است . « 2 »\r\nوى پس از آن كه خبر كشته شدن ابو مسلم را در روميهء مدائن آورده ، مىنويسد :\r\nراقم حروف گويد : عجب حالتى است كه ابو مسلم مروزى در روميه مدائن كشته شده و تن ناپاك و جثهء خبيثهء او را در آب انداختند ؛ يكى از جهال در حوالى نيشابور علامت قبرى ساخته بود و آن را قبر ابو مسلم نام كرده ؛ و عجب‌تر آن كه با وجود آن كه شاه جنت مكان فردوس آشيان فرموده كه آن صورت قبر را ويران كرده بودند ، بعد از رحلت آن حضرت به صدر جنّت ، ديگرى از جهال به تعمير آن موضع پرداخته بود و آن محل را مطاف عوام كالانعام ساخته و هيچ تأمل ننموده كه اگر ابو مسلم مخالف اهل البيت نمىبود ، شاه عليين آرامگاه به تخريب قبرى كه به او نسبت مىدادند ، كى اشاره مىفرمود ؟ چون اين خبر معروض رأى انور اقدس شاهى ظل اللهى گرديد ، فرمود كه بار ديگر آن مكان را ويران و با خاك يكسان ساختند . « 3 »\r\nآنچه دربارهء مقبرهء ابو مسلم ، افزون بر اين اطلاعات مىدانيم ، اين نكته است كه حافظ ابرو دربارهء آمدن تيمور به خراسان و نيشابور مىنويسد : امير صاحب قران به جانب نيشابور توجه نمود و چون به مزار صاحب الدعوة ابو مسلم رسيد ، امير على بيك به بساطبوسى شتافت . « 4 »\r\n\r\n\r\n","description":"","footnote":"\r\n( 1 ) . ابهرى ، همان ، ص 145\r\n( 2 ) . همان ، ص 188\r\n( 3 ) . همان ، ص 182\r\n( 4 ) . به نقل از : يوسفى ، غلامحسين ، ابو مسلم ، سردار خراسان ، صص 153 - 154\r\n","page_name":" 866 ","page_number":362},
  {"content":"\r\n\r\nدر ظفرنامهء تيمورى هم آمده است كه ، تيمور « چون در راه به مزار صاحب الدعوة ابو مسلم مروزى رسيد ، كمال اخلاص و صفاى عقيدت ، باعث اقامت رسم زيارت شده فرودآمد و استمداد همّت نمود . « 1 » به عقيدهء مؤلف تاريخ نيشابور ، مزارى كه اكنون در نيشابور به عنوان مزار طفلان مسلم وجود دارد ، چيزى جز بقاياى قبر ابو مسلم خراسانى كه دوستداران وى ، بعدها به نامش ساخته‌اند ، نيست . « 2 »\r\nابهرى در ادامه به برخى از احاديثى كه به دروغ در فضيلت ابو مسلم ساخته شده اشاره كرده و نمونه‌هايى از اين روايات را نقل كرده است . پس از آن مىنويسد : هركس ميل به ابو مسلم كند ، از اهل جهنم است ؛ زيرا كه ظلم از اين بزرگتر نمىباشد كه كسى حق اهل البيت پيغمبر را گرفته ، به دشمنان ايشان دهد و اعداى اهل البيت را تقويت نموده ، ايشان را بر آن حضرات رفيع الدرجات مسلط سازد . . . پس بنا بر اين خواندن و شنيدن قصهء موضوعه و منسوبهء به ابو مسلم مروزى كه مشتمل بر تعظيم ذكر اوست ، باعث دخول در نيران است و سبب گرفتارى به آتش سوزان . و نواب مشار اليه - يعنى محقق كركى - در مطاعن المجرمية آورده كه قال الصادق عليه السلام : من شكّ فى كفر اعدائنا و الظالمين لنا فهو كافر . يعنى هر كه شك كند در كفر دشمنان ما و در كفر ظلم‌كنندگان در حق ما ، پس او كافر است . و اگر كسى در كفر ابو مسلم مضايقه داشته باشد ، به واسطهء آن كه او با بنى اميه مخالف بوده ، از مقولهء آن است كه در كفر عبد الله بن زبير مضايقه نمايد و متمسك شود به آن كه او با بنى اميه دشمن بوده ، يا حجاج يوسف ثقفى را كافر و ملعون نداند و مستند شود به آن كه او عبد الله زبير را با بسيارى از زبيريان كشته يا مناقشه نمايد كه شبيب شيبانى كافر و ملعون نيست و چنگ در زند به آن كه او با حجاج يوسف ثقفى جنگها كرده و از مردم او بىحد به قتل رسانيده و فساد اين گونه اعتقاد بر ارباب رشد و رشاد كالشمس فى الضّحى در عين ظهور و جلاست .\r\nنواب خاتمة المجتهدين و رئيس المحققين در مطاعن المجرمية مىفرمايد كه ابو مسلم مروزى قهرمان - به معناى كارفرما - ظالمى بود از جانب بنى عباس ؛ چنان كه حجاج يوسف ثقفى بود از جانب بنى اميه . . . و برخى از ارباب سير در مؤلفات خود ايراد نموده‌اند كه ابو مسلم مروزى سيصد هزار كس بالتعيين كشته و عوام اين را از شجاعت او مىشمرند ؛ همانا معنى بالتعيين را نمىدانند ، بلكه تصور مىكنند كه اين كشتن در ميادين و معارك از او به ظهور رسيده ؛ چنان كه قصه‌خوانان در آن قصهء كاذبه مىگفتند . . . پس چون مشخص شد كه ابو مسلم ظالم بوده ، بلكه به دلايل قاطعه و اخبار متواتره كفرش ثابت گشت ، هر كسى با\r\n\r\n\r\n","description":"","footnote":"\r\n( 1 ) . ظفرنامهء تيمورى ، ج 1 ، ص 237 ، به نقل از : مؤيد ثابتى ، همان ، ص 87\r\n( 2 ) . مؤيد ثابتى ، همان ، ص 87\r\n","page_name":" 867 ","page_number":363},
  {"content":"\r\n\r\nاو دوستى ورزد . . . او نيز از جمله ظالمان است و سزاوار آتش سوزان .\r\nنواب خاتمة المجتهدين در كتاب مطاعن المجرميه حديث صحيحى به اسناد خود در طعن ابو مسلم ذكر فرموده ؛ اين ضعيف خوفا للإطناب از سر نقل اين درگذشت و طالب اطلاع را به مطالعهء آن كتاب اشارت نمود .\r\nابهرى مىنويسد : اكنون به تحرير يكى از فتاوى نواب خاتمة المجتهدين كه در اين باب است ، اكتفا مىرود : بدانكه در جواز لعن ابو مسلم مروزى ، : بسيارى از ارباب تولّى و اصحاب تبرّى از نواب مشار اليه استفتا نمودند و آن جناب به خط شريف افتا مىفرمود و به توقيع منيع آن فتاوى را مزين مىنمود . چون يكى از آن صحايف گرامى به دست اين ضعيف افتاده بود ، خواست كه صورت آن ، از براى ازدياد فوايد مؤمنان ، در اين مختصر ثبت افتد .\r\nصورت استفتا اين است :\r\nما قول شيخنا و سيدنا و سندنا و مولينا و هادينا و قدوة أرباب الإفادة و التحقيق ، زبدة أصحاب الهداية و التدقيق ، محيى مراسم أئمة الطاهرين ، وارث علوم الأنبياء و المرسلين ، استاد اهل الحق و اليقين ، أسوة الفضلاء المتبحّرين ، صفوة العلماء الراسخين ، ظهير الاسلام ، خاتمة المجتهدين - خلّد الله ظلال ارشاده و اجتهاده و افادته و افاضته على مفارق المسلمين إلى يوم الدين - فى أبى مسلم المشهور المروزى : أ يجوز اللعن عليه ام لا ؟ بيّنوا تؤجروا .\r\nصورت فتوا اين است :\r\nالثقة بالله وحده ، يجوز اللعن عليه ، بل الطعن على من يميل إليه ، و إن البراءة منه واجبة على كلّ واحد من المؤمنين ، لأنّه رأس من رءوس المخالفين ، و معاند من معاندى أئمة المعصومين ، الذين افترض الله سبحانه مودّتهم و عداوة أعدائهم على الخلق أجمعين ، فلا يسمع قصة الكاذبة الّتى يلفّقونها القاصّون فى مدحه ، و لا يمنع اللاعنين عن لعنه إلّا الفاسقون .\r\nموضع مهر نواب مشار اليه .\r\nحاصل معنى استفتا و فتوا اين است كه از نواب عالى پرسيده‌اند كه چه مىفرمايى در باب ابو مسلم مروزى كه مشهور است ؟ آيا جايز است لعنت كردن بر او ؟ نواب مستطاب در جواب فرموده‌اند كه ، بلى جايز است لعن كردن بر او ، بلكه جايز است طعن زدن هر آن كسى را كه ميل كند به سوى او ، و به درستى كه تبرا نمودن از او واجب است بر هر يكى از مؤمنان ، از براى آن كه او رأسى است از رئوس مخالفين ، و معاندى است از معاندين ائمه معصومين ؛ آن ائمه كه واجب گردانيده است خداى سبحانه و تعالى دوستى ايشان را و دشمنى دشمنان ايشان را بر تمام خلق . پس گوش نمىكند قصهء دروغ او را ، آن قصه كه\r\n\r\n","description":"","footnote":"","page_name":" 868 ","page_number":364},
  {"content":"\r\n\r\nدرهم بافته‌اند قصّه‌خوانان در مدح او ، و منع نمىكند لعن‌كنندگان را از لعن كردن بر او ، الّا فاسقان . « 1 »\r\nاين بود گزارش تفصيلى آنچه كه محمد بن اسحاق ابهرى دربارهء موضع مرحوم كركى ، نسبت به ابو مسلم و قصه‌خوانان آورده است . در تأييد آنچه ابهرى دربارهء موضع شاه طهماسب آورده است ، به اين سخن اسكندر بيك نيز دربارهء آن شاه ، مىتوان استناد كرد كه نوشت : شاه طهماسب پيوسته امر معروف و نهى منكر نصب العين ضمير انورش بود ، و . . .\r\nدر امر معروف و نهى منكر به نوعى مبالغه فرمودند كه قصّه‌خوانان و معركه‌گيران از امورى كه در او شايبهء لهو و لعب باشد ، ممنوع گشته ، پانصد تومان ترياك فاروق كه در سركار خاصه شريفه بود ، به شبههء حرمت در آب‌روان حل كردند . « 2 »\r\n\r\nمخالفان و موافقان قصهء ابو مسلم پس از كركى\r\nپس از محقق ، برخى ديگر از علماى شيعه نيز كتاب‌هايى در رد صوفيه نوشته‌اند كه بالطبع بايد مطالبى هم دربارهء ابو مسلم و قصه‌خوانان داشته باشند . تا آنجا كه آگاهيم ، بحث دربارهء ابو مسلم به پايان نرسيد و تا اواخر دورهء صفوى ادامه يافت . مبارزه با ابو مسلم نامه‌ها كه به نوعى در قالب مبارزه با تصوف از يك‌سو ، و خرافه‌گرايى از سوى ديگر بود ، نسل به نسل ادامه يافت .\r\nپس از كركى ، يكى از چهره‌هايى كه روى اين مسئله تأكيد زيادى داشت ، ميرداماد ( م 1041 ) بود . در اين بارهء دو تن از شاگردان وى ، موضع گرفتند و هر دو از قول استاد مطالبى در اين باره آورده‌اند . يكى از آن‌ها عبد المطلب بن يحيى طالقانى « 3 » است كه رسالهء خلاصة الفوائد او دربارهء ابو مسلم و ابو مسلم نامه‌ها بر جاى مانده و مىگويد كه فتواى محقق كركى را به خط او نزد استادش ميرداماد ديده است . ديگرى ، مير سيد احمد علوى عاملى ، شاگرد و داماد ميرداماد است كه او هم رساله‌اى در اين باره نوشته است .\r\nگفتنى است كه از شيخ بهائى نيز نقل شده كه مكرر ابو مسلم را لعن مىكرده است .\r\nنويسندهء خلاصة الفوائد مىنويسد : و جمعى كثير هستند از طالبان علم و غيرهم كه مكرر از شيخ بهاء الدين - رحمه الله - تعالى شنيده‌اند كه ابو مسلم را لعن مىكرده و سيدى كه باعث تحرير كتب جديده و رسايل عديده در طعن ابو مسلم ، او شده ، « 4 » دو نوشته دارد به خط شيخ\r\n\r\n\r\n","description":"","footnote":"\r\n( 1 ) . ابهرى ، همان ، صص 186 - 189\r\n( 2 ) . اسكندر بيك ، عالم‌آراى عباسى ، ج 1 ، ص 122\r\n( 3 ) . نك : موسوى بهبهانى ، حكيم استرآباد ، ميرداماد ، صص 54 ، 159\r\n( 4 ) . مقصود ميرلوحى است كه بحثش خواهد آمد .\r\n","page_name":" 869 ","page_number":365},
  {"content":"\r\n\r\nمذكور در مذهب و لعن آن شقى .\r\nيكى از شاگردان ميرداماد ، سيد محمد ميرلوحى سبزوارى است . « 1 » كه از عالمان دورهء ميانه قرن يازدهم هجرى است . تولد وى در حدود سال هزار هجرى بوده و به احتمال پس از سال 1083 يا 1085 درگذشته است . كتابى از وى با نام كفاية المهتدى بر جاى مانده كه گزيدهء آن به چاپ رسيده است . « 2 »\r\nميرلوحى كه روى قضيهء ابو مسلم و انكار تشيع وى ، اصرار زيادى داشت ، در شهر اصفهان با مخالفت‌ها و انتقادهايى روبرو شد و خبر جدال ميان او و مخالفانش در بسيارى از نقاط انتشار يافت . وى ضمن رساله‌اى كه دربارهء ابو مسلم نوشت ، « 3 » او را مخالف اهل بيت عليهم السلام معرفى كرد . اين ديدگاه وى از استادش ميرداماد بوده و به يقين او بر همان اساس ، اين نظر را مطرح مىكرده است .\r\nكار اختلاف ميان او و مخالفانش بالا گرفت و بسيارى از علماى اصفهان ، رساله‌هايى به دفاع از نظريهء او دربارهء ابو مسلم نوشتند . فهرست اين رساله‌ها را ، يكى از معاصران ميرلوحى با نام عبد المطلب بن يحيى طالقانى در رسالهء خلاصة الفوائد آورده است . ما متن خلاصة الفوائد را به عنوان ضميمهء همين كتاب منتشر كرده‌ايم . خلاصة الفوائد ، با تكيه بر كتاب المطاعن المجرمية از محقق كركى ، انيس المؤمنين از محمد بن اسحاق ابهرى و نيز آثار ديگرى كه در اين باره بوده ، از جمله صحيفة الرشاد نوشته شده است .\r\nبه جز خلاصة الفوائد ، دو رساله از رساله‌هاى هفده‌گانه يادشده با نام اظهار الحق و معيار الصدق مير سيد احمد علوى عاملى ، شاگرد و داماد ميرداماد و نيز صحيفة الرشاد از محمد زمان رضوى ، موجود است كه اين دو رساله نيز در ضميمهء اين كتاب به چاپ رسيده است . صحيفة الرشاد ، آگاهىهايى هم دربارهء خود ميرلوحى دارد كه جالب توجه است .\r\nدر اين سه رساله ، كه در مجموعهء 4041 كتابخانهء آية الله مرعشى باقى مانده ، اطلاعات قابل توجهى دربارهء قصه‌خوانى و به ويژه ابو مسلم نامه خوانى آمده و به تحريفاتى كه قصه‌خوانان در اين باره دارند ، اشاره شده است . « 4 » طالقانى دربارهء رساله‌هايى كه به دفاع از\r\n\r\n\r\n","description":"","footnote":"\r\n( 1 ) . ميرلوحى در كفاية المهتدى ، مكرر به شاگردى خود نزد ميرداماد و شيخ بهايى اشاره كرده است . نك :\r\nدانش‌پژوه ، محمد تقى ، فهرست نسخه‌هاى خطى كتابخانهء مركزى دانشگاه تهران ، ج 5 ، ص 1503 ، 1505 . دربارهء تأليفات وى ، نك : همان ، صص 1505 - 1506\r\n( 2 ) . ميرلوحى ، سيد محمد ، گزيدهء كفاية المهتدى ، تصحيح گروه احياى تراث فرهنگى ، تهران ، سازمان چاپ و انتشارات وزارت ارشاد اسلامى ، 1373\r\n( 3 ) . آقا بزرگ ، ذريعه ، ج 4 ، صص 150 - 151\r\n( 4 ) . متن اين سه رساله را بنگريد در : جعفريان ، رسول ، قصه‌خوانان در تاريخ اسلام و ايران ، قم ، دليل ، 1378 صص\r\n","page_name":" 870 ","page_number":366},
  {"content":"\r\n\r\nميرلوحى و عقيدهء وى نوشته شده ، مىنويسد :\r\nپس بسيارى از علما ، از براى تقويت دين و هدايت جاهلين ، فتاوى و رسائل و كتب مشتمله بر براهين و دلايل ، در طعن آن منبع رذايل ، يعنى ابو مسلم بدخصال نوشتند مانند :\r\nكتب انيس الابرار ، و كتاب مثالب العباسية ، و كتاب علة افتراق الامه ، و رسالهء اظهار الحق ، و رسالهء مخلصة المؤالفين من سم حبّ المخالفين ، و رساله كه موسوم است به صحيفة الرشاد ، و رسالة ازهاق الباطل و ابراق الغافل ، و كتاب النور و النار فى مدح الاخيار و ذم الاشرار ، و كتاب صفات المؤمن و الكافر ، و كتاب ايقاظ العوام ، و كتاب اسباب طعن الحرمان ، و كتاب مرآت المنصفين ، و كتاب فوائد المؤمنين كه اين ضعيف نوشته و ديگر رساله‌ها كه ذكر مجموع آن موجب اطناب است و در چندين كتاب ديگر كه در مطالب مختلفه در همين عصر نوشته شده ، به تقريب بعضى از مطاعن ابو مسلم مذكور گشته مثل : كتاب هادى الطبيان إلى طريق الايمان ، و كتاب درج اللالى ، و كتاب زينة مجالس المؤمنين ، و كتاب مشاين اصفهان ، و كتاب ميزان المحاسن و المشاين و غيرها .\r\nو اكثر مؤلفان كتب مذكوره و رسايل مزبوره كه از عدول علما و فضلايند ، در آن كتاب‌ها و رساله‌ها تعريف شرافت و جلالت حسب و نسب سيد مومى اليه [ ميرلوحى 
  ] نموده‌اند ، و آن خسيسان بىديانت را كه با او در مقام ضديت‌اند ، هدف تير ملامت ساخته و ولوله در جان آن منافقان بىايمان انداخته .\r\nاين موضع ميرلوحى ، به موضع ضد صوفيانهء وى بازمىگشت و ميرلوحى ، در اين زمينه نيز كتاب‌ها و رساله‌هاى مختلفى نگاشت كه از ترس ، آن‌ها را به مطهر بن محمد مقدادى نسبت مىداد . از جملهء اين رسائل ، رسالهء سلوة الشيعة است كه در اصل تلخيص كتاب ديگرى با نام توضيح المشربين مىباشد كه نام مؤلف ، مطهر بن محمد مقدادى است . « 1 » مطهر لقب او و محمد نيز نام پدرش بوده و اين تقيهء وى ، كسانى را به اشتباه انداخته كه شخصى با نام مطهر مقدادى ، معاصر ميرلوحى ، وجود داشته است . « 2 » وى در آغاز كفاية المهتدى خود را چنين معرفى كرده است : محمد بن محمد لوحى الحسينى الموسوى السبزوارى الملقب بالمطهر و المتخلص بالنقيبى . « 3 »\r\nشناخت اين كه در مسألهء ابو مسلم ، ميرلوحى ، به درستى با چه كسى درگير بوده ، دشوار\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ميراث اسلامى ايران ، دفتر دوم ، صص 339 - 359 . شگفت آن كه مؤلف در آنجا از ميرلوحى چنان سخن مىگويد كه وى سيد مظلومى است كه سخت در اصفهان آزار ديده است .\r\n( 2 ) . در نوشتار « رويارويى فقيهان و صوفيان در دورهء صفوى » در همين مجموعه ، در اين باره توضيح بيشترى آمده است .\r\n( 3 ) . دانش‌پژوه ، فهرست نسخه‌هاى خطى اهدايى مشكات به دانشگاه تهران ، ج 5 ، ص 1506\r\n","page_name":" 871 ","page_number":367},
  {"content":"\r\n\r\nاست . بر اساس آنچه از مقدمهء كفاية المهتدى برمىآيد ، يكى از كسانى كه با ميرلوحى درگير بوده ، مرحوم آخوند ملا محمد تقى مجلسى است كه ميرلوحى در اين كتاب ، سخت به وى حمله كرده است . « 1 » اين اختلاف ، از يك‌سو مربوط به مسئله تصوف است كه در اصل ميان ملا محمد طاهر قمى و مجلسى اول در جريان بوده و سيد محمد ميرلوحى ، به دفاع از ملا محمد طاهر قمى برخاسته ؛ و از سوى ديگر به قصهء ابو مسلم مربوط مىشده است .\r\nدر عين حال ، به نظر مىرسد كه محبوبيت ابو مسلم در ادبيات قصه‌خوانى كه بخشى از آن در اختيار دراويش صوفيه بوده ، مورد توجه علاقه‌مندان به تصوف بوده است . آگاهيم كه محقق كركى ، بحث دربارهء ابو مسلم و قصه‌خوانى را در كتاب المطاعن المجرميه دربارهء آن بحث كرده و به احتمال ، هم‌زمان به صوفيان هم حمله كرده است .\r\nدر سلوة الشيعة كه رد بر صوفيان است - در ظاهر از مطهر مقدادى و در اصل از خود ميرلوحى - چنين آمده است :\r\nپس بايد كه مؤمنان به سالوسى و چاپلوسى و آواز باريك كردن و نرم‌نرم سخن گفتن و وضع‌هاى شيادانه ساختن ايشان ، فريب نخورند كه اگر چه بعضى از ايشان به ظاهر چون ميش ، درويش مىنمايند ، اما مجموع در باطن روباه صفتان و گرگ‌خصلتانند . مؤيد اين حال و مصداق اين مقال ، آن كه سيد بيچاره [ يعنى ميرلوحى 
  ] از شرارت و بدنفسى اين جماعت ساعتى نياسود و از كينه‌ورزىهاى ايشان ، لمحه‌اى فارغ نبود ، از خواص و عوام اين قوم لئام كه به آن دردمند ، نيشها نزند و گزندها به دل ريش‌ها نرساند . واسطه آن بود كه چون عوام را از دوستى ابو مسلم مروزى منع كرده بود ، بعد از آن كه جمعى از ثقات علما و عدول فضلاء فتواها و رساله‌ها نوشتند ، چنان كه صاحب رسالهء خلاصة الفوائد و كتاب ايقاظ العوام ذكر بعضى از آن كرده‌اند و بيشتر اين فتاوى و رسائل را ديده‌ام و اكثر آن كسانى كه در تعصب ابو مسلم كوشش مىنمودند ، به حال ناخوش مآل آن دشمن حيدر و آل ، شناسا گرديدند و زبان اعتراض در كام كشيدند ؛ يكى از زراقيه سر از جاى برداشت و همت بر تعصّب ابو مسلم گماشت ، سبب آن كه عطار در كتاب مظهر العجائب تعريف او كرده ، بيتى در صفت او گفته است . . .\r\nتا اينجا ، حكايت چنان است كه دعوا بر سر ابو مسلم و تصوف يك‌جا بوده و برخى از صوفيان به دليل آن كه عطار در بيتى از ابو مسلم ستايش كرده ، كمر همت به دفاع از ابو مسلم بسته‌اند . در ادامه از آزار و اذيتى كه نسبت به ميرلوحى شده ، سخن به ميان آمده است :\r\n. . . و با آن كه از بس افترا مىزدند و هر روز يكى از پيروان خود را از زبان او به ملعونيت\r\n\r\n\r\n","description":"","footnote":"\r\n( 1 ) . دانش‌پژوه ، فهرست نسخه‌هاى خطى اهدايى مشكات به كتابخانهء مركزى دانشگاه ، ج 5 ، صص 1497 - 1507 . اين مطالب در گزيدهء چاپ‌شده از كفاية المهتدى حذف شده است .\r\n","page_name":" 872 ","page_number":368},
  {"content":"\r\n\r\nشهرت مىدادند ، از اواخر سال 1051 تا به اين زمان كه اواسط سال 1060 است ، مومى اليه از براى فارغ بودن از دردسر و بسته شدن دهان آن مفتريان از خدا بىخبر ، شيطان را اگر نام برد ، لفظ لعين با اسم او قرين نمىسازد و بعد از آشاميدن آب ، يزيد بن معاويه و آل زياد بن ابيه را لعنت نمىكند ، و نوعى نمىنمايد كه عبارت لعنت كسى از او بشنود ، هنوز اين فاسقان كذاب [ و 
  ] حيلت‌گران مرتاب ، ترك افترا زدن و ژاژ خائيدن نمىكنند و به هرجا كه مىرسند و به هر خانه كه به آشمالى مىروند ، در خبث و غيبت و افترا و تهمت مىگشايند كه شايد سفيهان را به اين طريق با او دشمن كنند . « 1 »\r\nدر انتهاى اين رساله ، يك استفتاء دربارهء اعمال صوفيه نظير « غنا و سرود اشتغال نمودن و مطربانه و مغنيانه اصول گرفتن و دست زدن و رقص كردن و به چرخ در آمدن » آمده و از شمارى از علما فتوا خواسته شده است . در پاسخ ، عالمانى مانند سيد احمد علوى ، ميرزا رفيعا نائينى ، محمد باقر خراسانى ، شيخ على نقى كمره‌اى و ميرزا نور الدين مفتى ، فتاوى يك سطرى در مذمت اين اعمال و فسق خواندن آن‌ها داده‌اند . « 2 »\r\nميرلوحى در مقدمهء كفاية المهتدى اشاره به اختلاف ميان خود و مجلسى اول و دوم كرده است ، وى به گزارش دانش‌پژوه مىنويسد : چنان كه من در برابر مجلسى يكم از ابو مسلم مروزى و حلاج جادوگر و بدكار سخنانى گفته بودم و نادان‌ها شمشيرهاى كين از نيام كشيدند و آهنگ كشتن من كردند و آزارها به من رساندند . « 3 » همو در ادامه ، چنان تندىهايى به مجلسى دوم كرده كه نشان از دشمنى شديد ميان او و مجلسى اول و دوم دارد . « 4 »\r\n\r\nعلامهء مجلسى و قصّه‌خوانى\r\nمرحوم آخوند محمد تقى مجلسى - پدر علامه مجلسى - در پاسخ پرسشى دربارهء « تماشاى معركه‌گيران و استماع اقوال قصه‌خوانان و مداحان » و اين كه جايز است يا نه مىنويسد :\r\nرقاصى پسران و مزلّفان را ديدن بىدغدغه حرام است و تماشاهاى ديگر را دغدغهء عظيم مىشود و از مشايخ دست به دست داريم حرمت همه را ، مگر حكايت مداحان را كه راست و دروغ در هم است و معلوم نيست كه راست كدام است و دروغ كدام است ؛ اجتناب اولى است و باقى را بعضى حرام مىدانند و بعضى حرام نمىدانند و استدلال بر كل واحد مشكل است و الله اعلم . « 5 »\r\n\r\n\r\n","description":"","footnote":"\r\n( 1 ) . ميرلوحى ، سلوة الشيعة ، ص 356\r\n( 2 ) . همان ، صص 357 - 358\r\n( 3 ) . دانش‌پژوه ، فهرست نسخه‌هاى خطى كتابخانهء مركزى دانشگاه ، ج 5 ، ص 1497\r\n( 4 ) . شرح اينها در منبع پيشگفته ، صص 1500 به بعد آمده است .\r\n( 5 ) . مجلسى ، محمد تقى ، مسئولات ، ميراث اسلامى ايران ، دفتر سوم ، ص 700\r\n","page_name":" 873 ","page_number":369},
  {"content":"\r\n\r\nعلامهء محمد باقر مجلسى نيز به پيروى از رواياتى كه در نهى از قصه‌خوانى و طرد قصاص بوده ، و نيز در ادامه حركتى كه علماى شيعه از صدر دولت صفوى به اين سوى ، بر ضد قصه‌خوانى داشته‌اند ، سخت در برابر اين قبيل دروغ‌ها ايستاده است . ايشان در موردى مىنويسد : بايد دانست كه از جمله چيزهايى كه مذموم است ، بلكه دغدغهء حرمت در آن مىشود ، نقل دروغ است ، مانند قصّه حمزه و ساير قصه‌هاى دروغ ، چنانچه از حضرت رسول صلى الله عليه و آله منقول است كه بدترين روايت‌ها ، روايت دروغ است ، بلكه قصه‌هاى راستى كه لغو و باطل باشد ، مانند شاهنامه و غير از آن ، از قصه‌هاى مجوس و كفار ؛ و بعضى از علما گفته‌اند كه حرام است ، چنان كه در بعضى از كتب اماميه مسطور است . و مروى است از حضرت امام محمد تقى - عليه السلام - كه آن حضرت نقل نمود از حضرت پيغمبر - صلى الله عليه و آله - كه آن حضرت فرمود كه : ذكر علىّ بن أبى طالب عبادة ، و من علامات المنافق أن يتنفّر عن ذكره ، و يختار استماع القصص الكاذبة و أساطير المجوس على فضائله . - ثم تلا عليه السلام : -  وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ ، وَ إِذا ذُكِرَ الَّذِينَ مِنْ دُونِهِ إِذا هُمْ يَسْتَبْشِرُونَ  . « 1 »\r\nسپس مرحوم مجلسى به ترجمهء اين حديث و آيه پرداخته ، نقلى از اعتقادات شيخ صدوق آورده كه امام صادق - عليه السلام - شنيدن سخنان قصاص را نهى كردند . « 2 »\r\nعلامهء مجلسى در حق اليقين نيز دربارهء قصه‌خوانى چنين نوشته است : و از جملهء محرمات كه جمعى از اكابر علما تصريح به حرمت آن كرده‌اند ، خواندن و شنيدن قصه‌هايى است كه آن‌ها دروغ است ، مانند قصهء حمزه و افسانه‌هاى معلوم الكذب يا بعضى از آن‌ها كه معلوم الكذب است مثل روايات موضوعهء مخالفان كه مشتمل است بر تخطئهء انبياء - عليهم السلام - و نسبت فسوق و معاصى به ايشان ، يا مدح خلفاى جور ، يا كرامات مبتدعهء صوفيه ، يا افترا بر اكابر علماى شيعه ، و امثال اينها از امور باطله مگر آن كه غرض رد و ابطال آن‌ها باشد ، يا از براى تقيه مضطر شود به خواندن و شنيدن آن‌ها ، چنان كه آيهء  سَمَّاعُونَ لِلْكَذِبِ  « 3 » بر آن دلالت دارد ، بنا بر بعضى از تفاسير . و ابو الصلاح در كافى گفته است كه : حرام است دروغ ؛ و از جملهء دروغ است صحبت داشتن شب به قصه‌هاى قصه‌خوانان كه جنگ دروغى اختراعى را نقل مىكنند يا بر جنگ‌هاى واقعى چيزهايى زياد مىكنند . و شيخ يحيى بن سعيد در جامع « 4 » گفته است : حرام است شب‌نشينى كردن به ذكر دروغ و قصه‌هاى\r\n\r\n\r\n","description":"","footnote":"\r\n( 1 ) . زمر ، 45\r\n( 2 ) . مجلسى ، محمد باقر ، عين الحياة ، ص 244 ( چاپ 1254 ق )\r\n( 3 ) . مائده ، 41\r\n( 4 ) . مرواريد ، على اصغر ، ينابيع الفقهية ، ج 21 ، ص 263 از الجامع للشرائع . گفتنى است كه شبيه همين مطلب در كتاب « الدروس » شهيد اول نيز آمده است : و احاديث القصص و السمار المشتملة على الكذب\r\n","page_name":" 874 ","page_number":370},
  {"content":"\r\n\r\nاختراعى و قصه‌هايى كه دروغ‌ها بر آن زياد كرده‌اند و به قصه‌هاى ديگر مكروه است براى آن كه مانع بيدارى آخر شب مىشود .\r\nعلامهء مجلسى پس از نقل ترجمهء مطالبى كه در اعتقادات صدوق آمده است ، مىافزايد :\r\nو احوط آن است كه قصه‌هاى ايام كفر و جاهليت و پادشاهان عجم را نيز نخوانند ، هر چند راست باشد ، مگر از براى مصلحتى يا فايدهء دينى ؛ زيرا كه حق تعالى فرموده است :  وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ . . .   أُولئِكَ لَهُمْ عَذابٌ مُهِينٌ  ، « 1 » يعنى از مردم كسى هست كه مىخرد حديث باطلى را از براى آن كه مردم را از راه خدا غافل گرداند و به آيات قرآن استهزاء كند . اينها از براى ايشان عذابى هست خواركننده . و شيخ طبرسى و ساير مفسران روايت كرده‌اند كه آيه در شأن نضر بن حارث نازل شده است كه او تجارت مىكرد و مىرفت به طرف فارس ، و اخبار پادشاهان عجم را مىخريد و مىآورد از براى قريش نقل مىكرد و مىگفت : محمّد شما را خبر مىدهد به حديث عاد و ثمود ، و من از براى شما نقل مىكنم قصه‌هاى رستم و اسفنديار و اكاسره و پادشاهان عجم را ؛ پس خوش مىآمد ايشان را و ترك مىكردند شنيدن قرآن را . اين را از كلينى روايت كرده‌اند . و كلينى و شيخ طوسى به سند حسن كالصحيح از حضرت صادق - عليه السلام - روايت كرده‌اند كه حضرت امير عليه السلام قصه‌خوانى را ديد كه در مسجد قصه مىخواند ، تازيانه بر او زد و او را از مسجد بيرون كرد . « 2 »\r\nبا همهء تلاشى كه توسط علما صورت گرفت ، در تمام دوران صفوى ، كار قصه‌خوانى دراويش و جز آن‌ها ، در قهوه‌خانه ادامه يافت . سيد نعمة الله جزائرى به بيان برخى از ويژگيهاى اين پديده پرداخته مىنويسد : اگر كسى به غنا يا سخنان قصه خوان گوش دهد كه در اين دوره رواج دارد - مانند قصه‌هاى حمزه و رستم و عنتر و جز اينها كه همه يا بيشتر آن‌ها دروغ است - مرتكب گناه شده و شيطان را عبادت كرده است ؛ چرا كه گوش دادن به حكايات ساختگى ، همگى مصداق عبادت شيطان است . مگر آن كه براى رفع ملال و بدست آوردن نشاط براى مطالعه و آمادگى براى طاعت الهى باشد . وى مىافزايد : تعجب از كسانى است كه متعرض تدوين اين قبيل داستان‌هاى دروغ به صورت نظم و نثر شده ، اما وقايع صفين را كه قريب هشتاد حادثه است - به ويژه حادثهء ليلة الهرير را - تدوين نمىكنند .\r\nوى با اشاره به ليلة الهرير ، از قصه‌خوانان خواسته است تا قصه‌هاى مربوط به آن شب را تدوين كنند . وى ادامه مىدهد : قصه‌هاى دروغ به طور معمول در قهوه‌خانه‌ها حكايت\r\n\r\n\r\n","description":"","footnote":"\r\nو الحضور فى مجالس المنكر به غير الانكار او الضرورة . مرواريد ، ينابيع ، ج 35 ، ص 395\r\n( 1 ) . لقمان ، 6\r\n( 2 ) . مجلسى ، محمد باقر ، حق اليقين ، ص 243 ( چاپ معتمدى ) ، تعليقات نقض ، ج 2 ، صص 991 - 992\r\n","page_name":" 875 ","page_number":371},
  {"content":"\r\n\r\nمىشود ، جايى كه بايد مدارس شيطان ناميد . « 1 »\r\nسيّد نعمة الله در كتاب الانوار النعمانية هم اشاراتى به قصه‌خوانان دارد . وى آنان را يكى از معبودهاى دروغين مىشمرد و بر اساس حديث من استمع الى قائل فقد عبده ، هركس به سخن سخنرانى گوش دهد ، او را پرستش كرده ، مستمع چنين شياطينى را كه حكايات دروغ بافته و به تمسخر مؤمنان و غيبت آن‌ها مىپردازند ، عابد شيطان مىداند . وى مىافزايد : شنيدن آنچه اين روزها از اين دست قصه‌ها نظير قصهء رستم و عنتر و حمزه و مانند اينها باب شده ، مصداق عبادت شيطان است . « 2 »\r\n\r\nكربلا و قصه‌خوانى\r\nشكل ديگرى كه به نحوى متأثر از حركت قصه‌خوانى است داستان‌هاى احيانا ساختگى است كه دربارهء كربلا به وجود آمده و در هيچ مصدر و منبع معتبر تاريخى و يا غير معتبر قديمى وجود ندارد بررسى اين پديده خود حركت جداگانه‌اى است كه بايد به طور مستقل به آن پرداخت . به اختصار مىتوان گفت كه حركت نيرومند قصه‌خوانى در قرن هشتم و نهم ، به نوعى شامل بسيارى از رخدادهاى تاريخى صدر اسلام شد . يك نمونهء آن كه بىارتباط با جريان كربلا هم نبود ، مختارنامه‌نويسى بود كه مىكوشيد در قالب تاريخى ، افسانه‌وار اين ماجرا را بيان كند . « 3 » اين مسئله به خود حادثهء كربلا هم سرايت كرد ؛ گرچه قصه‌نويسان در اينجا محتاطانه‌تر برخورد مىكردند . ملا حسين كاشفى ( م 911 ) با درايت ويژهء خود ، در مقام يك شخصيت مذهبى ، خطيب ، قاصّ ، اديب و مفسر ، در شهر هرات ، و در روزگار تيمورى ، به پردازش ماجراى كربلا پرداخت و كتاب روضة الشهداء را پديد آورد .\r\nبىشبهه اين اثر ، يك كتاب تاريخى - داستانى است كه از يك‌سو بايد در رديف آثار تاريخى مورد بررسى قرار گيرد ، و از سوى ديگر ، و به صورت جدىتر ، بايد به عنوان يك اثر قصه‌اى و داستانى ، شناخته شود . پردازش كاشفى در اين اثر به قدرى جالب است كه كمتر كسى داستانى بودن آن را حس مىكند ؛ در عين حال از همهء مزاياى داستانى بودن آن بهره مىبرد . به سخن ديگر ، خواننده تصور مىكند يك اثر تاريخى مىخواند ، اما در واقع ، يك اثر ادبى و داستانى را خوانده است . شگفت آن كه ، نويسندهء اين كتاب نه فقط تاريخ كربلا ، بلكه تاريخ انبياء و ساير امامان عليهم السلام را در همين قالب عرضه كرده است ؛ جز آن كه بخش مفصل آن ، حادثهء كربلاست .\r\n\r\n\r\n","description":"","footnote":"\r\n( 1 ) . جزائرى ، سيد نعمة الله ، مسكن الشجون فى حكم الفرار من الطاعون ، نسخهء مرعشى ش 3442 ، برگ 70\r\n( 2 ) . جزائرى ، سيد نعمة الله ، الانوار النعمانية ، ج 3 ، صص 64 - 65\r\n( 3 ) . مختار نامه‌هاى چندى از قرن دهم به اين سوى تأليف شده است . دو نمونهء كهن كه از قرن دهم معرفى شده يكى در سال 924 نوشته شده و ديگرى 981 در شهر هرات . نك : منزوى ، احمد ، فهرست نسخه‌هاى خطى فارسى ، ج 6 ، صص 4533 - 4534\r\n","page_name":" 876 ","page_number":372},
  {"content":"\r\n\r\nمقايسهء بخش‌هايى از اين اثر با تواريخ اصيل ، اوج داستانى بودن آن را نشان مىدهد .\r\nيك نمونهء زيبا ، داستان قاسم بن حسن - عليهما السلام - است . خبر شهادت قاسم در متون اصيل تاريخى ، چند سطرى بيش نيست كه آن هم اشاره به آمدن آن حضرت به ميدان ، و شهادت ايشان ، بلافاصله پس از حضور در ميدان نبرد به دست مشتى شقى و پليد از خدا بىخبر كوفى است . اما ملاحظهء متن روضة الشهداء در اين باره ، مىتواند دامنهء داستانى شدن اين شهادت را نشان دهد . وى با زيباترين تعابير ، داستان‌هايى از اين رخداد تاريخى برآورده است كه بخش عمدهء آن ، از نظر تاريخى ، بىپايه است . به احتمال ، كاشفى در اين راه ، نخستين كسى نبوده است كه رخداد كربلا را داستانى كرده ، اما بىشك ، نيرومندترين اديبى است كه چنين اثر مهمى را در عرصهء ادبيات مذهبى در زبان فارسى پديد آورده است .\r\nبلافاصله پس از روى كار آمدن صفويه ، اين اثر جاى خود را باز كرد و توسط روضه‌خوانان - تعبيرى در كنار قصه خوان ، دفتر خوان ، شاهنامه خوان و . . . - براى مردم خوانده مىشد . در همان عصر شاه اسماعيل ، حسين ندايى نيشابورى ، كتاب روضة الشهداء را به شعر در آورد و از آن يك منظومهء حماسى - دينى به شاه تقديم كرد . « 1 »\r\nبعدها اين شيوه كه توهم تاريخى بودن آن براى شمارى از منبريان و نويسندگان منبرى جدى شده بود ، سبب شد تا مقتل‌نويسى داستانى اوج بگيرد . البته رواج تشيع در ايران دورهء صفوى و حساسيتى كه روى نسبت دادن اخبار درست به معصومين عليهم السلام وجود داشت ، مانع از آن شد كه عناصر داستانى بر عناصر تاريخى غلبه كند ، اما در عين حال ، روضة الشهداء كار خود را كرد و بسيار از عناصر داستانى را به عنوان نكات تاريخى وارد دستور كار مقتل‌نويسان نمود . بايد ساخته‌هاى برخى ديگر را نيز كه طى دو قرن بعد تا اواسط قاجار به اين قبيل كارها اشتغال داشتند ، بر آن افزود . شدت علاقهء مردم به حوادث كربلا ، رواج بىحد مراسم عزادارى و نياز اين محافل به بيان نكات جذاب و گيرا و گريه‌آور و عوامل ديگر ، زمينه را براى رواج ساخته‌هاى فراوان قصه‌خوانان يا كسانى كه جانشين آنان شده بودند ، فراهم كرد . آنچه مىتوان گفت اين است كه روضه‌خوانى ، به عنوان يك اقدام دينى - هنرى براى گرياندن شيعيان ، به طور عادى ، زمينهء داستانى كردن حوادث عاشورا را در خود داشت . اما افراط در اين مسئله در دورهء قاجار ، سبب برآشفتن شمارى از مجتهدان و محدثان بزرگ مانند علامه ميرزا حسين نورى شد . وى كتاب لؤلؤ و مرجان را در آداب روضه‌خوانى نوشت و در آن به صراحت از روضه‌خوانىهاى رايج انتقاد كرد .\r\nدر همين زمان ، در نجف ، عالمان ديگرى هم در اين باره فعاليت داشتند . يكى از آن‌ها\r\n\r\n\r\n","description":"","footnote":"\r\n( 1 ) . منزوى ، همان ، ج 4 ، ص 2931\r\n","page_name":" 877 ","page_number":373},
  {"content":"\r\n\r\nعلىّ بن محمد تقى قزوينى نجفى بود كه در سال 1323 قمرى ، كتابى با نام اسرار المصائب و نكات النوائب فى ذكر غرايب مصائب الأطايب من آل ابى طالب نوشت كه به خط خود او در كتابخانهء مجلس شوراى اسلامى موجود است . وى اين كتاب را در ردّ بر كسانى نوشت كه در نقل اخبار كربلا گرفتار تسامح شده و به نقل اخبار داستانى و جعلى مىپردازند . قزوينى در مقدمهء كتاب مىنويسد : من در روزگار خود ، مىشنوم و مىبينم كه چه اندازه اخبار دروغ و ساختگى كه اسباب خرابى دين و شريعت سيد المرسلين و سبب استهزاى مخالفين است ، رواج مىيابد . رواج اينها ، از بزرگ‌ترين مصايب اهل بيت عليهم السلام است ، و گرچه در مجلس عزا و رثا خوانده مىشود ، اما در اصل چيزى جز بدعت در دين نيست كه داخل در مصايب سيد الشهداء شده ، بلكه از چيزهايى است كه قلب آن حضرت را مجروح مىسازد ؛ مطالبى كه برخى از عوام ، بر اساس عقيدهء سخيف خود ، چون آن‌ها را خوب ديده‌اند ، جعل كرده‌اند و بعد از آن ، برخى از علما ، از روى غفلت آن‌ها را در آثار خود آورده‌اند كه مفاسد بزرگى در پى دارد . پس از آن ، چنين ادامه مىدهد : نتيجه آن كه ، روا نيست كه اين دروغ‌ها و اباطيل ساختگى كه در اين روزگار معمول است ، در مجالس و منابر خوانده شود ؛ حتى به قصد تكذيب هم نبايد خوانده يا نوشته شود ؛ زيرا بدين صورت ، براى مدتى نقل مىشود يا در اوراقى نوشته مىشود و پس از آن ، نسل‌هاى بعدى به اعتماد اين كه مطالب يادشده روى اوراق كهنى آمده ، بر آن‌ها اعتماد مىكنند .\r\nاين كتاب مفصل ، پس از طرح مباحث زيادى پيرامون رخداد كربلا ، به بحث از دروغ و احكام فقهى آن پرداخته و به مرور ، شروع به نقل نمونه‌هايى از دروغ‌هايى كه در كتاب‌هاى مقتل آمده ، مىپردازد . وى در جايى از كتاب خود ، با اشاره به اين كه برخى از افراد صالح و راستگو كه بسيار مهذب و پاك‌اند ، ممكن است مطالب دروغ را نقل كنند ، به كتاب محرق القلوب ملا مهدى نراقى مىپردازد . وى مىنويسد : ملا مهدى نراقى ، اين عالم فاضل كه مبراى از عيوب و اجتناب‌كنندهء از ذنوب ، بلكه همهء عيوب ، به ويژه دروغ بود ، و در ضمن از اكابر علماى عصر خود و از مهدىهاى پنجگانه ( مانند مهدى بحر العلوم ، سيد ميرزا مهدى آشتيانى ، ميرزا مهدى خراسانى و . . . ) به شمار مىرفت ، همين شخص ، در كتاب محرق‌القلوبش ، قلب‌هاى افراد راستگو را آتش زده است ؛ چرا كه كتابش مشتمل بر مطالب نادرستى است كه هر ناظر بصيرى از نوشتن اين مطالب ، آن هم به صورت قطع و يقين ، بدون انتساب به عالمى يا كتابى ، در شگفت مىماند . وى سپس ، نمونه‌هايى از آن مطالب را ذكر مىكند . « 1 » برخورد با داستان‌سرايى در بيان وقايع كربلا ، تا به امروز ادامه يافته است ؛ چنان كه داستانى كردن اين واقعه نيز همچنان ادامه دارد .\r\n\r\n\r\n","description":"","footnote":"\r\n( 1 ) . نسخه ش 7832 كتابخانهء مجلس .\r\n","page_name":" 878 ","page_number":374},
  {"content":"\r\n\r\n\r\n24 وقف نامهء نظر آقا از خواجگان روزگار صفوى\r\n\r\nتوضيحاتى دربارهء وقف‌نامه\r\nبه رغم آن كه شمارى از وقف نامه‌هاى دورهء صفوى در كتاب‌ها و مجلات مختلف چاپ شده ، اما توان گفت كه تاكنون تحقيق جامعى دربارهء مسألهء وقف در دورهء صفوى انجام نگرفته است ؛ تحقيقى همه‌جانبه كه بتواند اصل مسئله وقف ، و ارتباط آن را با حوزه‌هاى اقتصاد ، سياست و فرهنگ به خوبى روشن كند . ان شاء الله كه اين مهم انجام گيرد . آنچه مقدمتا لازم است ، نشر وقف نامه‌هايى است كه به طور پراكنده در مراكز مختلف اسنادى و كتابخانه‌اى نگهدارى مىشود .\r\nوقف نامهء حاضر ، يكى از وقف‌نامه جالب توجه دورهء صفوى است كه به لحاظ مسائلى كه دربارهء امر توليت ، نظارت ، تصدى و موارد مصرف در آن آمده ، مىتواند روشنگر نكات اجتماعى قابل توجهى باشد . براى روشن شدن ارزش اين وقف‌نامه ، مرورى بر مهم‌ترين نكات آن داشته و سپس متن وقف‌نامه را خواهيم آورد .\r\n1 - مجموعهء حاضر ، شامل سه وقف‌نامه از نظر آقا است كه هر كدام تاريخ مخصوصى دارد . نخستين آن‌ها كه ابتدا آمده ، در واقع متأخرترين آن‌ها و مربوط به ربيع الثانى سال 1126 هجرى است . دومين آن‌ها كه مختصرتر است ، از تاريخ ذىحجهء سال 1119 است و سومين متن كه تنها چند سطر و وقف يك رقبه براى كاتب وقف‌نامه است ، مورّخ رجب سال 1121 است . مع‌الاسف صفحهء نخست وقف‌نامه گرفتار آب‌ديدگى شده و جز يكى دو سه كلمهء آن ، بقيه مطالب ناخواناست .\r\nاين وقف‌نامه ، بر اساس تواريخ فوق الذكر در دورهء شاه سلطان حسين صفوى تنظيم شده و گواهان آن از عالمان همين روزگار هستند . مهر علمايى كه گواه وقف‌نامه هستند ، در اطراف بسيارى از صفحات ديده شده و متنى هم در اين باره روى صفحهء دوم وقف‌نامه نوشته شده است . بر اساس يادداشت استاد علامه محمد على روضاتى - دامت بركاته - كه مالك وقف‌نامه بوده و سپس آن را به كتابخانهء مجلس داده‌اند ، افرادى كه مهرشان در اين وقف‌نامه آمده عبارتند از : 1 - . . . 2 - علاء الدين محمد بن علاء الدين حسينى الحسينى ، 3 -\r\n\r\n","description":"","footnote":"","page_name":" 879 ","page_number":375},
  {"content":"\r\n\r\nعلاء الدين حسين بن محمد باقر الحسينى 4 - محمد باقر بن سيد حسن الحسينى 5 - محمد فاضل بن محمد باقر الحسينى . همچنين ايشان افزوده است : ظاهرا نويسندهء وقف‌نامه ، همان كاتب چهار نسخه وقفنامهء مدرسه چهار باغ اصفهان باشد و گويا كاتب نامش شاه قلى بن محمد يوسف افشار يكى از بهترين خوشنويسان زمان است كه چندين كتاب و رساله به خط آن مرحوم به نظر اينجانب رسيده . « 1 »\r\n2 - واقف اين وقف‌نامه فردى است كه در متن وقف‌نامه از وى با نام حاجى حق نظر آقا و در وقف‌نامهء دوم حاجى حق نظر بيك ياد شده و القابى كه براى وى به كار رفته ، نشانگر آن است كه فرد يادشده از آقايان حرم بوده ، فرزندى نداشته ، به زيارت حرمين شريفين نائل شده و همانند آقايان برجستهء حرم شاهى ، از ثروت زيادى كه عمدهء آن در قالب املاك و مزارع بوده ، برخوردار بوده است . اين طايفه ، به طور معمول اموال خويش را در سفر مكه و عتبات عاليات خرج مىكردند و آنچه باقى مىماند ، وقف مىنمودند كه نمونهء حاضر ، از جملهء همان موقوفات است . مورد ديگر ، بناى مدرسه آقا كمال و تعيين موقوفات بىحد و حصر آقا كمال براى آن است كه در ادامهء همين وقف‌نامه به چاپ خواهد رسيد . از نظر آقا آگاهى خاصى به دست نياورديم ، جز آن كه شاردن در جريان جانشينى شاه سليمان ( در سال 1077 ) از خواجه‌اى با نام آغا ناظر ياد مىكند كه احتمال مىرود همان نظر آقا باشد . « 2 »\r\n3 - خواجه‌سرايان در نيمهء دوم حكومت صفوى نقشى مهمى ميان شاه و امراء ايفا مىكردند و از اين زاويه ، نفوذى چشمگير و در آمدى گسترده داشتند . اين مطلب را به راحتى مىتوان از آنچه كه در تذكرة الملوك « 3 » ( ص 18 - 19 ) درباره آنان آمده و نيز آنچه كه مشابه آن در كتاب القاب و مواجب دورهء سلاطين صفوى « 4 » ( صص 1 - 4 ) آمده است ، دريافت . مشاغل آنان بسيار بالا و درآمدها فراوان بوده است . تنها يك نمونه ، نظارت بر موقوفات مسجد گوهر شاد است كه « با خواجه‌سرايان مىباشد كه از جانب اشرف - يعنى شاه - تعيين شوند ، حق‌النظاره‌اى از موقوفات مسجد مزبور كه مشار اليها - يعنى گوهرشاد آغا - وقف بر مسجد مزبور نموده ، دارند كه حسب الواقع معلوم نمىشود كه در سالى چه مبلغ مىشود ! و از قرار تقرير مباشرين آن از سيصد تومان تا پانصد ششصد تومان به عمل مىآيد . » « 5 »\r\n\r\n\r\n","description":"","footnote":"\r\n( 1 ) . وى كاتب نسخه‌اى از جامع الرواة است كه در چاپ اين كتاب ، مورد استفاده بوده است . بنگريد : مقدمهء جامع الرواة ، ص م .\r\n( 2 ) . بنگريد : شاردن ، سفرنامه ، ج 4 ، صص 1631 - 1369\r\n( 3 ) . ميرزا سمعيا ، به كوشش دبير سياقى ، تهران ، امير كبير ، 1369\r\n( 4 ) . به كوشش يوسف رحيم‌لو ، دانشگاه مشهد ، 1371\r\n( 5 ) . القاب و مواجب دورهء سلاطين صفوى ، صص 2 - 3\r\n","page_name":" 880 ","page_number":376},
  {"content":"\r\n\r\nهمو با اشاره به حضور شمار زيادى از آنان در آستانهء امام رضا عليه السلام مىافزايد : در زمان نواب مالك رقاب ، موازى پانصد نفر خواجه سرا ، و هريك را مواجب عظيم بود . « 1 »\r\nاين خواجه‌ها دو گروه سفيد و سياه بودند . براى آنان كه سفيد بودند ، لفظ آقا در ادامهء نامشان مىآمد مانند ابراهيم آقا و آن‌ها كه سياه بودند ، لفظ آقا پيش از نامشان مىآمد مانند آقا كمال . « 2 » اين قاعده نبايد كليت داشته باشد . « 3 »\r\nاز مشاغل مهم آنان يكى هم جبه‌دارباشى ، يا خزانه‌دار سلاح بوده است كه « مواجب او سيصد تومان و ثانى الحال ، يك‌صد تومان ديگر اضافه شده به چهارصد تومان قرار گرفته است » . « 4 »\r\nاز زمان شاه عباس اول ، خواجه‌هاى گرجى در دربار فراوان شدند . به نوشتهء تذكرة الملوك : در زمان شاه عباس ماضى صد نفر از غلامان گرجى سفيد را خواجه نموده ، يكى را كه از همه معتبرتر بود يوزباشى ايشان نموده‌اند و يوزباشى ديگر به جهت خواجه‌سرايان سياه تعيين و به او نيز صد نفر تابين از خواجه‌هاى سياه داده تا زمان شاه سلطان حسين يوزباشى آقايان سفيد ابراهيم و يوزباشى آقايان سياه ، الياس آقا بوده ، هريك از يوزباشيان در دور حرم محترم ، عمارتى و دستگاهى و تيول و مواجب معينى داشتند و خدمت نظارت و جبادارباشيگرى را كه در زمان سلاطين سلف با مقربان قزلباش بوده ، شاه سليمان و شاه سلطان حسين به خواجه‌هاى سفيد تفويض نمودند . « 5 »\r\nحضور خواجگان در دورهء اخير صفوى ، يك پژوهش جدى را مىطلبد ، به ويژه كه اينان ، طبقهء مهمى را در حاكميت تشكيل داده و همه‌كارهء دربار بودند . در نقلى آمده است ، زمانى كه فرزند محقق خراسانى مىخواست محل نماز جمعه خود را از مسجد حكيم اصفهان به مسجد شاه منتقل كند ، و ابتدا شاه با خواستهء او موافقت نداشت ، از خواجگان استمداد كرد و با وساطت آنان خواسته‌اش پذيرفته شد . « 6 » اينان كه ثروت زيادى داشتند ، با بر قرارى ارتباط با كفار هندى كه در اصفهان به سر مىبردند ، پول‌هاى خود را نزد آنان گذاشته و از سود آن استفاده فراوان مىكردند . « 7 » طبيعى بود كه اين مسئله سبب تنفر مردم از آنان شود . شاردن و سانسون نيز اطلاعات جالبى دربارهء خواجگان به دست داده‌اند كه براى\r\n\r\n\r\n","description":"","footnote":"\r\n( 1 ) . همان .\r\n( 2 ) . همان ، صص 3 - 4\r\n( 3 ) . به اشارتى كه شاردن به خواجه سفيد و خواجه سياه كرده ، مراجعه فرماييد : سفرنامه ، ج 4 ، ص 1630\r\n( 4 ) . همان ، ص 2\r\n( 5 ) . ميرزا سميعا ، تذكرة الملوك ، ص 18\r\n( 6 ) . رضوى ، عبد الحى ، حديقة الشيعة ، نسخهء خطى شمارهء 1124 مرعشى ، برگ 41\r\n( 7 ) . رضوى ، حديقة الشيعة ، برگ 128\r\n","page_name":" 881 ","page_number":377},
  {"content":"\r\n\r\nتحقيق بيشتر دربارهء آنان مفيد مىنمايد . « 1 » شاعر نيز سخت از آنان متنفر است :\r\n ز خواجه سرا خامه را نفرت است * كه مقبولشان گنده و نكبت است \r\n چه اين ناقصان نه مرد و نه زن * خداناشناسان ابليس فن \r\n نه از نوع انسان نه از جنس دد * ندانسته كارى به غير از لگد \r\n نه عقل و نه فهم و نه دين و نه داد * نه آب و نه آتش نه خاك و نه باد \r\n گرفتند زرها ز شاه و گدا * ز انعام و از رشوه و از ربا \r\n نموده حرام از پى مستحب * بدادند زرها به روم و عرب \r\n كه حاجى و هم كربلايى شوند * بهم چشمى و هم مرائى شوند « 2 » \r\n چو خواجه سرا گشت فرمانروا * بگو خواجه را تا رود در سرا « 3 » \r\n4 - واقف در اين وقف‌نامه ، سه مسئوليت را جهت موقوفهء خود طراحى كرده است .\r\nنخست توليت وقف . دوم ناظر كه بايد از ميان علما باشد . سوم متصدى كه مجرى است . اما توليت : تعيين توليت از نظر واقف داراى سلسله‌مراتبى است به اين شرح :\r\nدر حيات واقف ، خود وى منصب توليت را دارد . چنين امرى طبيعى است ؛ زيرا وى بر آن است تا همهء اموالش را وقف كند ؛ در اين صورت ، براى خودش چه مىماند ؟ براى حل اين معضل ، او توليت را خود بر عهده مىگيرد و حق‌التوليهء خود را تا سرحد نه عشر قرار مىدهد ؛ يعنى تقريبا همهء درآمد ، منهاى مخارج جارى املاك . بنا بر اين ، اين وقف در حيات او ، عملا سودى براى موارد مصرف جز در حدى بسيار اندك .\r\nدر مرحلهء بعد ، توليت از آن يوزباشى است . گذشت كه دو نوع يوزباشى بوده است ؛ يكى براى خواجه‌سرايان سفيد و ديگرى خواجه‌سرايان سياه . به نظر مىرسد عبارت وى در اين كه توليت وقف مفوض است به يوزباشى آقايان عظام طرف مرحمت پناه . . . خسرو آقا . و اگر او نبود يوزباشى طرف مرحمت و مغفرت پناه يوسف آقا ؛ مقصود همين دو گروه از خواجگان بوده است . اگر يوزباشى نبود ، توليت نصيب جبادارباشى مىشود ؛ مشروط بر آن كه از آقايان باشد . « 4 » اگر او هم نبود ، نصيب ريش سفيد حرم عليه مىشود كه او نيز از آقايان است . در غير اين صورت ، « توليت مفوض است به اعلم علماى دار السلطنهء اصفهان » .\r\nگفتنى است كه حق التوليه براى خود واقف ، نه عشر است ؛ اما براى متولّىهاى بعد به هيچ صورت چنين نيست . در اين باره در ادامه سخن خواهيم گفت .\r\n\r\n\r\n","description":"","footnote":"\r\n( 1 ) . شاردن ، سفرنامه ، ( تهران ، توس ، 1374 ) ج 4 ، صص 1330 - 1333 ؛ سانسون ، سفرنامه ، ( ترجمهء تقى تفضلى ، تهران ، 1346 ) صص 176 - 178 .\r\n( 2 ) . مكافات‌نامه ، بيت‌هاى ش 382 - 387\r\n( 3 ) . مكافات‌نامه ، بيت 954\r\n( 4 ) . در تذكرة الملوك ( ص 19 ) اين احتمال داده شده است كه جبادارباشى از آقايان نباشد .\r\n","page_name":" 882 ","page_number":378},
  {"content":"\r\n\r\n5 - مسئوليت بعد ، نظارت بر وقف است كه براى اين كار ، يكى از علماى اصفهان انتخاب شده است . وى محمد مؤمن فرزند محمد صالح ، پيشنماز جامع عباسى يعنى همين مسجد امام فعلى در ميدان نقش جهان است . گويا مقصود از محمد صالح يادشده ، محمد صالح بن عبد الواسع ، داماد علامهء مجلسى است كه شيخ الاسلام اصفهان بوده و به سال 1126 درگذشت . « 1 » فرزندش مير محمد مؤمن خاتون‌آبادى است كه در سال 1148 در دشت مغان ، به دستور نادر و به احتمال ، به خاطر مخالفت با تغيير سلطنت از صفويه به افشاريه ، به شهادت رسيد . وى عالمى برجسته بوده و عبد الله جزائرى معاصر او ، از دانش فقهى وى ستايش فراوان كرده است . « 2 »\r\nطبق نظر واقف ، پس از محمد مؤمن ، مىبايست فرزند پسر بزرگ وى ناظر باشد . پس از او ساير فرزندان صلبى او . در صورت نبودن فرزند صلبى ، بزرگترين نوادهء پسرى او اولويت خواهد داشت . با نبود نوادهء پسرى ، پسر دختر محمد مؤمن به همين ترتيب الاكبر فالاكبر . در صورتى كه كسى از اين خاندان براى نظارت نباشد ، ناظر ، اعلم علماى اصفهان خواهد بود .\r\n6 - مسئوليت سوم ، مربوط به متصدّى موقوفات و مدير آن‌هاست . وى يكى از افراد محلى با نام آقا محمد حسين را كه به وى اطمينان داشته به عنوان متصدى موقوفات معين كرده و ادامهء آن را در فرزندان صلبى وى ، در صورت داشتن صلاحيت ، واگذار كرده است .\r\nدر غير اين صورت ، يعنى نداشتن اهليت و صلاحيت ، امر تصدى به يكى از بردگانى كه واقف وى را آزاد كرده با نام محمد على بيك و سپس اولاد ذكور او واگذار مىشود . در نبود اهليت و صلاحيت آن‌ها ، متولّى و ناظر و اعلم علماى اماميه ، با مشورت يكديگر ، يك متصدى را معين خواهند كرد . پرداختن به مسألهء متصدى و به ويژه انتخاب متصدى از ميان بردگان آزادشده ، به فهم مناسبات آقايان با يكديگر كمك شايسته‌اى مىكند . همين مسئله در مورد نظارت بر موقوفات مدرسهء سلطان حسينيه يا مدرسهء آقا كمال نيز مطرح است ؛ در آنجا نيز كار نظارت در اختيار آقايان كه مسئوليت‌هايى مانند يوزباشى و غيره داشته‌اند ، قرار داده شده است .\r\n7 - اما موارد مصرف : نخستين مورد ، پرداختن به امر آبادى رقبات وقفى است كه پيش از آن ، هر گونه تصرفى در در آمد موقوفات ، حرام است . پس از آن پرداختن انواع مالياتهايى است كه به اين رقبات تعلق مىگيرد . گفتنى است كه واقفان مهم ، مىتوانستند از شاه اين اجازهء خاص را داشته باشند كه رقبات وقفى آن‌ها از پرداخت ماليات معاف باشد . نمونهء آن را در وقف نامهء مدرسهء آقا كمال خواهيم ديد . اما در اينجا سخن از پرداخت مالياتهاى\r\n\r\n\r\n","description":"","footnote":"\r\n( 1 ) . آقا بزرگ ، الكواكب المنتثرة ، ص 368\r\n( 2 ) . جزائرى ، الاجازة الكبيرة ، ص 179 ؛ آقا بزرگ ، الكواكب ، صص 664 - 665\r\n","page_name":" 883 ","page_number":379},
  {"content":"\r\n\r\nديوانى است .\r\nپس از آن ، نوبت به حق التوليه مىرسد كه تا واقف زنده است ، نه عشر آن ، از آن اوست .\r\nاما متولّى پس از وى تنها يك عشر دريافت مىكند . همچنين ناظر يك عشر و متصدى نيم عشر خواهند گرفت . باقى در آمد كه هفت عشر و نيم است ، و ثروتى بىحساب ، به نوعى با شخص واقف مرحوم ارتباط دارد و جالب توجه است :\r\nهر شبانه روز شخصى در مكه براى واقف مرحوم طواف بكند و هر ماهى عمرهء مفرده بجاى آورد . ( سالانه مبلغ هفت تومان )\r\nهر شبانه روز شخصى در مدينه به نيابت واقف ، قبر پيغمبر و امامان را زيارت كند و نماز زيارت بخواند ( به مبلغ سه تومان ) .\r\nهر شبانه روز شخصى در نجف و كربلاى معلى و كاظمين و مشهد مقدس از طرف واقف زيارت و نماز زيارت بخواند ( براى هريك در نجف و كربلا و كاظمين و مشهد سالانه سه تومان ) .\r\nدو نفر در مدفن واقف ، يكى در طرف صبح و ديگرى در طرف عصر قرآن بخوانند و ثوابش را به روح واقف اهداء نمايند ( هريك مبلغ سه تومان ) .\r\nالبته شرايط ريز آن زياد است ؛ اگر فرضا پنج سال امكان فرستادن كسى به مكه يا مدينه يا موارد ديگر نبود ، متولّى و ناظر ، پول آن را صرف كارهاى خير كنند . ايضا متولّى و ناظر با مشورت مىتوانند اين مقررىها را كم و زياد كنند .\r\nدر اينجا باز سخن از غلامان آزادشده به ميان مىآيد كه از اين جهت قابل توجه است .\r\nواقف مىگويد : اگر چيزى زياد آمد ، هر سال مبلغ شش تومان به محمد على بيك غلام آزادشدهء واقف داده شود و پس از وى ميان وارثان او بر حسب احكام قرآن براى پسرها دو برابر دخترها ، پرداخت شود . اين مورد ، نسلا بعد نسل ادامه دارد . در ضمن اگر واقف غلام ديگرى داشته باشد كه در وقت مرگ او آزاد نشده باشد ، متولّى و ناظر او را با درآمد باقى مانده او را آزاد كنند .\r\nاگر بعد از اين موارد ، چيزى ماند ، بر اساس مشورت متولّى و ناظر « به مستحقين سادات عظام و طلبهء كرام و ايتام و ساير مستحقين از ذكور و اناث فرقهء ناجيهء اماميهء اثنىعشريه و ساير خيرات و مبرّات از تعمير مساجد و قناطر و امورى كه نفع عامى داشته باشد ، صرف نمايند . »\r\n8 - يك وقف نامهء ديگر در ادامه آمده كه خود تركيب شده از سه بخش است :\r\nنخست رقباتى را كه اندكى بيش از شصت جريب است ، وقف كرده ، و مورد مصرف آن را براى شخص صالحى از علماى شيعهء قرار داده است كه در آن روستا و روستاهاى اطراف به تعليم « عقائد دينيه و احكام شرعيه » به بچه‌ها و ساير مردم بپردازد . البته اين معلم\r\n\r\n","description":"","footnote":"","page_name":" 884 ","page_number":380},
  {"content":"\r\n\r\nمىبايست بخشى از پول را در صورت لزوم صرف تعمير مسجد نيز بكند .\r\nدوم واقف ده جريب ديگر وقف كرده و متولّى آن را يك معتمد محلى قرار داده كه آن هم كسى جز متصدى رقبات وقفى بخش اول نيست . اين شخص مىبايست مسجد محل را در صورت لزوم از درآمد اين رقبات تعمير كند . ناظر او نيز يوزباشى يعنى رئيس غلامان خاصه و در صورت نبود او ، ريش سفيد حرم عليه عاليه است .\r\nدر اينجا يك شرط مهم را مطرح كرده و آن اين كه ادارهء اوقاف وقت كه در اختيار صدر و كارگزاران او بوده است ، حق مداخله در اين وقف را ندارند با اين عبارت : « و شرط ديگر آن كه صدور عظام و مباشرين موقوفات به هيچ وجه من الوجوه دخل در موقوفات مزبوره ننموده ، پيرامون نگردند . . . و از متولّى و ناظر حساب نطلبند و حساب ايشان را به يوم يقوم الحساب واگذارند » .\r\nبخش سوم اين وقف ، كه شامل وقف چندين روستا از جمله روستاى عاشق معشوق است ، شرايطى مشابه وقف نامهء نخست دارد . پس از مرگ واقف كه خود اول متولّى آنجاست و نه عشر درآمد آن حق‌التوليهء خود اوست ، بخش عمدهء حاصل اين املاك در درجهء اول ، پس از كسر سهم متولّى و ناظر ، در اختار محمد على بيگ غلام آزادشدهء واقف قرار مىگيرد ؛ يعنى سالانه يك هزار من غلّه . پس از مرگ او نيز به اولادش مىرسد و در صورت نبودن شخصى از اولاد او ، ميان سادات و مستحقين توزيع مىگردد . به علاوه سالى هشت تومان در اختيار او گذاشته شود تا « با اطلاع عالىحضرات متولّى و ناظر در ايام عاشورا صرف تعزيهء خامس آل عبا » نمايد .\r\nآخرين رقبهء وقفى او ، وقف هفت جريب زمين براى كاتب وقف‌نامه است تا آن را صرف معيشت شخصى خود نمايد . اين نيز موردى استثنايى در وقف نامه‌هاى موجود است .\r\n\r\nمتن وقف‌نامه\r\nبسم الله الرحمن الرحيم . . . و الصلاة و السلام على من شرّف الحرمين و اوّل من وقف فى الموقفين ، أشرف من أمّ فى المسجدين و صلّى على القبلتين ، سيّد الكونين و رسول الثقلين ، محمّد الأحمد فى العالمين ، المحمود من أخيار المصطفين و على آله و أولاده الواقفين مواقفه ، النازلين منازله و العارفين معارفه ، الناهجين مناهجه لتولية الاحكام و السالكين مسالكه فى شرايع الاسلام ، حمدا موقوفا عليه تعالى وقفا مؤبّدا و صلاة محبوسا له صلى الله عليه و آله ، حبسا مخلّدا ما تعلقت الاوقاف بالخلود و تقيدت الاوقات بالا بود .\r\n\r\n","description":"","footnote":"","page_name":" 885 ","page_number":381},
  {"content":"\r\n\r\nاما بعد : باعث بر تحرير اين كتاب صواب ، و مطلب از تسطير اين خطاب مستطاب ، ذكر و بيان آن است كه عاليجاه رفعت و دولت و اقبال پناه ، مناعت و متانت و اجلال دستگاه ، عزّت و محمدت و نباهت انتباه ، طايف الركن و المقام ، زاير مدينة سيّد الانام ، زبدهء مقرّبان جاه و جلال ، عمدهء مؤتمنان دولت ابدى الاتصال ، عالىقدر حميده خصال ، شمسا للمناعة و الدولة و الاقبال و الاجلال ، حاجى حق نظر آقا - وفّقه الله تعالى للخيرات و أيّده لفعل الحسنات و الطاعات - قربة الى الله تعالى و طلبا لمرضاته و رغبة فى نيل قرباته و ذخيرة ليوم هوله عظيم و عذابه اليم ،   « يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ »   « 1 » و طلبا لثوابه الجسيم ، وقف صحيح شرعى و حبس مخلّد صريح ملّى نمود :\r\n\r\n[ رقبات وقفى 
  ]\r\nهمگى و تمامى و جملگى كل شش دانگ مزرعهء صفىآباد واقعه در محال پودهء سميرم فارس محدود به مزرعهء حاجىآباد و درويش‌آباد و به نظرآباد و به مزرعهء عباس‌آباد و به مزرعهء اميرآباد ،\r\nو همگى و تمامى شش دانگ مزرعهء عباس‌آباد واقعه در محال مزبوره نيز محدوده به مزرعه صفىآباد مزبوره و به رودخانهء شور و به مزرعهء حيدرآباد و به مزرعهء ميرزا عمران ، و همگى و تمامى شش دانگ مزرعهء حاجىآباد واقعه در محال مزبورهء سميرم نيز محدوده به ملك مزرعهء محمدآباد و به مزرعهء شاه‌آباد و نظرآباد و به قنات صفىآباد مزبوره و به املاك قريهء كره ،\r\nو همگى و تمامى ده حبه و دو دانگ و يك ثمن از جملهء حبهء ديگر از جمله هفتاد و دو حبهء قريهء معيّنه معلومه سوك‌آباد زفيرهء النجان ، و همگى و تمامى هشت حبه و پنج دانگ و نيم از حبهء ديگر از جملهء هفتاد و دو حبهء مزرعهء جزدان من مزارع قريهء سوك‌آباد مزبوره ،\r\nو همگى و تمامى قطعات معينه مفروزه « 2 » واقعه در قريهء جوركان ماربين كه مجموع آن قطعات به مساحت نى رسم « 3 » يك‌صد و هفده جريب است به تفصيل ذيل :\r\nبابتى ملك احمدآباد واقعه در صحراى چهارم :\r\nقطعهء حدى به باغ مهدى قلى بيك و حدى به ملك مالك و در طرفين به املاك احمدآباد سه جريب .\r\n\r\n\r\n","description":"","footnote":"\r\n( 1 ) . شعراء ، 88 ، 89\r\n( 2 ) . به معناى قطعات تفكيك‌شده .\r\n( 3 ) . به فرموده استاد ستوده ( به طور شفاهى ) در ازاى نى در اصطلاح گرگانى پنج متر مىباشد .\r\n","page_name":" 886 ","page_number":382},
  {"content":"\r\n\r\nقطعهء محدود به ملك واقفه و در سه طرف به املاك احمدآباد دو جريب\r\nقطعهء محدود به نهر جوق آباد و حدى به باغ ميرزا كريم و از طرفين به املاك احمدآباد سه جريب .\r\nقطعهء محدود به ملك احمدآباد و حدى به كريك يراق و حدى به ملك سنگ و حدى به ملك حاجى جعفر سه جريب .\r\nقطعهء محدود به ملك احمدآباد و حدى به ملك ورثهء اسماعيل و حدى به باغ محمد على بيك و حدى به باغ حاجى جعفر دو جريب .\r\nقطعهء محدود به صحرا و حدى به ملك رجبعلى و حدى به ملك مالك و حدى به ملك ورثهء ميرزا رحيم عقيلى پنج جريب\r\nقطعهء محدود به ملك مالك و حدى به ملك ميرزا رحيم عقيلى و حدى به املاك احمدآباد و حدى به ملك سنگ هفت جريب .\r\nقطعهء محدود از طرفين به شارع و حدى به ملك‌آقا امام‌قلى و به ملك ورثهء شاه حسين و به ملك ورثهء ميرزا رحيم عقيلى پنج جريب .\r\nقطعهء محدود به شارع و حدى به ملك ميرزا رحيم عقيلى و حدى به نهر مزرعهء وازى و حدى به هرزاب صحرا و به ملك واقف هفده جريب .\r\nقطعهء محدود به شارع و حدى به ملك محمد على بيك و به ممر آب و حدى به ملك حاجى جعفر و به ملك لقاتات ميرزا اشرف پانزده جريب .\r\nقطعهء محدود به باغ محمد و از طرفين به ممر آب و به ملك زينل دو جريب .\r\nقطعهء محدود از طرفين به لقاتات ميرزا اشرف و از طرفين به ممر آب يك جريب .\r\nقطعهء محدود به ملك محمد على بيك و حدى به نهر آب و از طرفين به ممر آب يك جريب و نيم .\r\nقطعهء محدود به ملك مهدى سلطان و از طرفين به نهر وازى و حدى به هرزاب دو جريب .\r\nقطعهء محدود به ملك‌آقا امام‌قلى و حدى به ملك سنگ و از طرفين به ممر آب يك جريب .\r\nبابتى واقعه در صحراى وازى : قطعهء محدود به ممر آب و حدى به ملك‌آقا امام‌قلى و حدى به ملك ورثهء ميرزا مؤمن و حدى به شارع چهار جريب .\r\nقطعهء محدود به شارع و حدى به ممر آب و حدى به باغ زمان و حدى به ملك شاه چهار جريب .\r\n\r\n","description":"","footnote":"","page_name":" 887 ","page_number":383},
  {"content":"\r\n\r\nقطعهء محدود به ملك واقف و حدى به ملك على اكبر و حدى به ملك ورثهء ميرزا مؤمن و حدى به ممر آب دو جريب .\r\nقطعهء محدود به شارع و حدى به ملك على اكبر و حدى به ممر آب و حدى به ملك واقف يك جريب .\r\nقطعهء محدود به شارع و حدى به طاحونه و حدى به خانهء محب قورچى و حدى به ملك حاجى جعفر يك جريب و نيم .\r\nقطعهء مشهور به باغ عرب محدود به ملك حاجى جعفر و از سه طرف به املاك احمدآباد چهار جريب .\r\nدو قطعه از بابت و ازى مشهور به جاى خانها و حدى به خانهء اسماعيل و به دكان مقر و مالك مزبور و حدى به ملك ورثهء ميرزا مؤمن و حدى به خانهء ورثهء شفيع و حدى به خانهء ورثهء درويش قاسم و به شارع شش جريب .\r\nدو قطعهء املاك آقا ياقوت هجده جريب و املاك‌فروشان هفت جريب و همگى و تمامى عرصه و اعيان سه در باغ واقعه در صحراى چهارم قريهء مزبوره كه به مساحت نيز مجموع باغات به نى رسم موازى بيست و سه جريب ، بدين موجب باغ معين حاشيه مشجر محدود به ملك واقف از طرفى و جدول آب از طرفى و به شارع عام از طرفين نه جريب .\r\nباغ معنب محدود به شارع عام و به ملك ميرزا رحيم از طرفين و به باغ اسماعيل از طرفى و به باغ محمد از طرفى نه جريب .\r\nباغ معنب محدود به شارع عام و به ملك لقاتات ميرزا اشرف و به جدول آب و به باغ ورثهء صادق پنج جريب .\r\nو همگى و تمامى قطعات معينهء مفروزه واقعه در قريهء جنيران ماربين كه مجموع آن قطعات به مساحت نى رسم يك‌صد و سى و سه جريب است به تفصيل ذيل :\r\nبابتى قطعات واقعه در جوق بالاجوق :\r\nقطعه‌اى كه از سه طرف به نهر آب و حدى به باغ ميرزا على دو جريب .\r\nقطعهء محدود به ملك وقفى مرحوم آقا هوشيار و حدى به شارع صحرا و حدى به ملك وقفى معلم اطفال و حدى به ملك ورثهء حاجى ضياء الدين دو جريب .\r\nقطعهء محدود به باغ ميرزا على و از دو طرف به جدول آب و صحرا و حدى به ملك سركار خاصهء شريفه و به باغ يار على چهار جريب .\r\nقطعهء محدود به املاك سركار خاصهء شريفه و دو طرف به ملك وقفى معلم اطفال و از\r\n\r\n","description":"","footnote":"","page_name":" 888 ","page_number":384},
  {"content":"\r\n\r\nدو طرف به جدول آب و صحرا سه جريب و نيم .\r\nقطعهء محدود به از طرفين به جدول آب و صحرا و حدى به ملك ورثهء حاجى ضياء الدين و حدى به ملك وقفى آقا هوشيار سه جريب . قطعهء محدود از طرفين به جدول آب و صحرا و حدى به ملك واقف و حدى به ملك وقفى آقا هوشيار سه جريب . قطعهء محدود به شارع و از دو طرف به ملك ورثهء بس خانم و حدى به ملك وقفى آقا هوشيار سه جريب .\r\nقطعهء محدود به ملك وقفى آقا هوشيار و حدى به ملك ميرزا على و حدى به ملك واقف و املاك وقفى آقا هوشيار و حدى به شارع سه جريب .\r\nبابتى قطعات واقعه در جوق پائين در قريهء مزبوره\r\nقطعهء مشهور به رئيس فولاد و حدى به نهر آب و حدى به ملك ورثهء حاجى شفيع و حدى به ملك وقفى آقا هوشيار و حدى به ملك ورثهء بس خانم شش جريب .\r\nقطعهء محدود به نهر آب و حدى به ملك ميرزا على و حبيب الله و حدى به ملك واقف و ملك وقفى آقا هوشيار و حدى به ملك حاجى سليم ولايتى و به ملك خاصهء شريفه چهار جريب .\r\nقطعهء مشهور به گوشه‌واره چهار باغ محدود به نهر آب و حدى به جدول آب و صحرا و حدى به ملك ورثهء برخوردار و حدى به ملك حاجى سليم ولاتى « 1 » يك جريب و نيم .\r\nقطعهء محدود به جدول صحرا و حدى به ملك وقف و حدى به شارع صحرا و حدى به ملك ورثهء برخوردار مشهور به ملك چهار باغ دو جريب .\r\nقطعهء محدود به ملك واقف و حدى به شارع صحرا و حدى به ملك ورثهء بس خانم و حدى به جدول صحرا به شرح ايضا دو جريب .\r\nقطعهء محدود به ملك ورثهء بس خانم و حدى به شارع صحرا و حدى به ملك وقفى آقا هوشيار و حدى به جدول صحرا هفت جريب .\r\nقطعهء محدود از طرفين به جدول آب و حدى به ملك ورثهء بس خانم و حدى به ملك وقفى مسجد و معلم اطفال واقعه در قريهء مزبوره دو جريب و نيم .\r\nقطعهء محدود از طرفين به جدول آب و دو حد به ملك‌آقا حسين متصدى دو جريب و نيم .\r\nقطعهء محدود از سه طرف به ملك حاجى سليم ولاتى و حدى به ملك ورثهء بس خانم و حدى به باغ واقف سه جريب .\r\n\r\n\r\n","description":"","footnote":"\r\n( 1 ) . در اينجا ولاتى و در بالا ولايتى آمده .\r\n","page_name":" 889 ","page_number":385},
  {"content":"\r\n\r\nقطعهء محدود به باغ ورثهء حاجى ضياء الدين و حدى به شارع و حدى به ملك واقف و شارع و حدى به جدول آب سه جريب .\r\nقطعهء محدود به نهر آب و حدى به ملك واقف و حدى به جدول آب و حدى به شارع يك جريب .\r\nبابتى قطعات واقعه مشهور به چهارباغ و به بازيار قطعهء محدود به ملك ورثهء حاجى ضياء الدين و حدى به جدول آب و صحرا و دو حد از طرفين به جدول آب و صحرا و دو حد از طرفين به شارع و صحرا دو جريب و نيم مشهور به چهار باغ .\r\nقطعهء محدود به ملك‌آقا حسين متصدى و حدى به ملك واقف و دو حد به شارع و صحرا يك جريب به شرح ايضا .\r\nقطعهء محدود به شارع عام و حدى به شارع صحرا و حدى به مسجد شاه سه‌تنان و حدى به باغ واقف سه جريب به شرح ايضا .\r\nقطعهء محدود به نهر آب و حدى به ملك حاجى بديع الزمان و به باغ و حدى به شارع عام و حدى به ملك متولّى مسجد سه جريب مشهور به بازيار .\r\nقطعهء محدود به نهر آب و حدى به شارع عام و دو حد به ملك حاجى بديع الزمان چهار جريب به شرح ايضا .\r\nبابتى قطعات واقعه در قريهء مزبوره\r\nقطعهء محدود به شارع و حدى به ملك ورثهء حاجى ضياء الدين و ملك واقف و حدى به نهر آب و حدى به ملك وقفى آقا هوشيار و محمد على نه جريب .\r\nقطعهء محدود به هرزاب صحرا و حدى به نهر طهرانچى و حدى به قبرستان و حدى به نهر جنيران سه جريب .\r\nقطعهء محدود به قبرستان و حدى به نهر سهرانچى « 1 » و حدى به ملك اسماعيل و حدى به نهر جنيران مشهور به كارچى يك جريب و نيم .\r\nقطعهء محدود به نهر جنيران و حدى به جدول آب و حدى به ملك واقف و حدى به نهر سهرانچى و حدى به ملك اسماعيل مشهور به ملك كليا و اران پنج جريب .\r\nقطعهء محدود از طرفين به نهر سهرانچى و حدى به ملك واقف و حدى به جدول آب\r\n\r\n\r\n","description":"","footnote":"\r\n( 1 ) . بالاطهرانچى بود .\r\n","page_name":" 890 ","page_number":386},
  {"content":"\r\n\r\nدو جريب و نيم .\r\nقطعهء محدود به نهر سهرانچى و حدى به ملك اسماعيل و حدى از طرفين به جدول آب مشهور به ملك كلياواران يك جريب .\r\nقطعهء محدود به ملك سركار خاصهء شريفه و حدى به ملك وقف آقا هوشيار و حدى به شارع و حدى به خانهء ورثهء حاجى ضياء الدين و ورثهء شعبان و ورثهء حاجى بهرام هفت جريب .\r\nقطعهء محدود از طرفين به شارع عام و حدى به جدول آب و حدى به خانهء ورثهء حاجى محمود و باغ مشهور به باغ يار على هشت جريب .\r\nقطعهء محدود به باغ محمد على و حدى به باغ ورثهء حاجى مؤمن شوشترى و حدى به باغ ورثهء شمس و حدى به باغ جعفر و به شارع عام هشت جريب . قطعهء محدود از طرفين به جدول آب و دو طرف ديگر به ملك ورثهء بس خانم سه جريب .\r\nقطعهء محدود به باغ ورثهء محمد شفيع و حدى به جدول آب و حدى به نهر آب و حدى به ملك‌آقا هوشيار دو جريب .\r\nقطعهء محدود به ملك حاجى بديع الزمان و حدى به شارع سودان و حدى به باغ اسماعيل و حدى به نهر آب سه جريب .\r\nقطعهء محدود به شارع سودان و حدى به باغ حاجى على عسكر و به باغ و حدى به ملك وقف حمام واقعه در قريهء مزبوره و حدى به جدول آب مشهور به ملك ميان ، يك جريب و نيم .\r\nقطعهء محدود به باغ حاج على عسكر و به باغ و حدى به باغ ورثهء حاجى طالب و ملك حاجى على عسكر و حدى به هرزآب و حدى به ملك وقفى حمام مزبور هفت جريب .\r\nو همگى و تمامى عرصه و اعيان سه در باغ واقعه در قريهء مزبوره كه به مساحت مجموع باغات نيز به نى رسم پانزده جريب است ، بدين موجب :\r\nباغ معنب حاشيه مشجّر محدود به ملك واقف و به مسجد شاه سه‌تنان و به باغ ورثهء حاجى شفيع و به خانهء ميرزا على و به باغ حبيب الله و به شارع عام پنج جريب و نيم .\r\nباغ معنب حاشيه مشجّر محدود به ملك ورثهء بس خانم و به ملك حاجى سليم و به ملك واقف و از طرفين به باغ ورثهء حاجى ضياء الدين كه مشهور است به باغ مخلص شش جريب و نيم .\r\nباغ معنب حاشيهء مشجّر محدود به باغ حاجى ضياء الدين از طرفين و به باغ و خانهء وقفى واقف از طرفى و به شارع عام از طرفى سه جريب .\r\nو همگى و تمامى دو قطعهء معينه مفروزه واقعهء در قريهء سودان اعظم من محال ماربين كه\r\n\r\n","description":"","footnote":"","page_name":" 891 ","page_number":387},
  {"content":"\r\n\r\nمجموع به مساحت نى رسم موازى پنج جريب و نيم است بدين موجب :\r\nقطعهء معينه سادهء اربابيهء مشهور به ملك دست وازى محدود به نهر زاجان از سه طرف و به ملك محمد على از طرفى سه جريب و نيم .\r\nقطعهء معينه سادهء اربابيه واقعه در صحراى جنيد قريهء مزبوره محدود به باغ دوست‌على و به باغ ورثهء حاجى غلام رضا و به ملك ورثهء صفار و به قنات ولدان دو جريب .\r\nوقفا صحيحا شرعيا و حبسا مخلّدا صريحا مليّا بحيث لا يباع و لا يوهب و لا يرهن و لا يورث و لا يملك الى ان يرث الله الارض و من عليها و هو خير الوارثين .\r\n\r\n[ تعيين واقف 
  ]\r\nو عاليجاه واقف - أمّنه الله من اهوال المواقف - تفويض نمود اولا توليت اين وقف مؤبّد را به نفس نفيس خود ما دام باقيا - عمّره الله تعالى اطول الاعمار و وقاه صوارف الليل و النهار .\r\nو بعد از آن توليت وقف مزبور مفوّض است به يوزباشى آقايان عظام طرف مرحمت و غفران پناه جنّت آرامگاه خسرو آقا ؛ و اگر يوزباشى در طرف مرحوم خسرو آقا تعيين نشده باشد ، توليت وقف مزبور مفوّض است به يوزباشى طرف مرحمت و غفران پناه يوسف آقا ؛ و اگر يوزباشى از اين دو طرف تعيين نشده باشد ، توليت مفوّض است به جبّادارباشى اگر از آقايان عظام باشد ؛ و اگر جبّادارباشى از آقايان عظام نباشد ، توليت مفوض است به هر كه ريش سفيد حرم عليهء عاليهء اصفهان بوده باشد . و اگر احيانا ريش سفيد حرم عليهء عاليهء اصفهان تعيين نشده باشد ، توليت مفوّض است به اعلم علماى دار السلطنة اصفهان .\r\nو عاليجاه واقف - امّنه الله من المخاوف - در متن عقد ، وقف شرط شرعى نمودند كه در مراتب توليت بعد از توليت عاليجاه واقف ، اگر در مرتبه‌اى از آن مراتب ، صاحب منصبى كه در آن مرتبه متولّى است تعيين نشده باشد و به اين سبب توليت به متولّى مرتبهء بعد از آن منتقل شود ، تا متولّى مرتبهء لا حقه صاحب منصب باشد ، توليت با او بوده اگر صاحب منصبى كه در مرتبهء سابقه متولّى است تعيين شود سلطنت انتزاع از يد متولّى لاحق نداشته باشد و بعد از آن كه ايام توليت متولّى لاحق منقضى شود به سبب فوت يا عزل از منصب و متولّى مرتبهء سابقه موجود باشد ، توليت با متولّى مرتبهء سابقه است .\r\n\r\n[ تعيين ناظر 
  ]\r\nو عاليجاه واقف - وفقه الله تعالى - تفويض نمود نظارت اين وقف مؤبّد و خيرات سرمديه را در مرتبهء توليت خود و ساير مراتب توليت بعد از خود به عالىحضرت قدسى فطرت ملكى خصلت ، افادت و افاضت پناه ، فضايل و كمالات دستگاه ، حقايق و معارف آگاه ، دقايق و عوارف اكتناه ، جامع المعقول و المنقول ، علامى فهامى آخوند مولانا محمد مؤمن\r\n\r\n","description":"","footnote":"","page_name":" 892 ","page_number":388},
  {"content":"\r\n\r\nدامت افاداته خلف مرحمت و غفران پناه مولانا محمد صالح پيشنماز مسجد جامع كبير عباسى .\r\nو بعد از عالىحضرت علامى معزى اليه متّع الله المؤمنين به طول بقائه ، نظارت مفوّض است به اكبر اولاد ذكور صلبى علّامى معزّى اليه و هكذا الاكبر فالاكبر ، و بعد از فقد اولاد صلبى علّامى معزّى اليه ، نظارت مفوّض است به اكبر ذكور اولاد ذكور علامى معزّى اليه و هكذا الاكبر فالاكبر ، به شرط تقدم بطن اعلى بر بطن اسفل و با فقد ذكور اولاد ذكور علامى معزى اليه ، نظارت مفوّض است به اكبر ذكور اولاد اناث علامى معزّى اليه و هكذا الاكبر فالاكبر ، به شرط تقدم بطن اعلى بر بطن اسفل .\r\nو اگر در مرتبه‌اى از مراتب نظارت ، اولاد ناظر در آن مرتبه متّصف به صلاح و سداد نباشد ، نظارت مفوّض است به ولدى كه متّصف به صلاح و سداد باشد ، اگر چه به چند مرتبه دور باشد و با فقد اولاد و اولاد اولاد علّامى معزّى اليه ، نظارت مفوّض است به شخصى كه اعلم علماى دار السلطنه اصفهان بوده باشد و متولّى تجويز و تصديق او بنمايند .\r\n\r\n[ تعيين متصدّى 
  ]\r\nو عاليجاه واقف - امّنه الله من المخاوف - تفويض فرمودند تصدّى املاك موقوفهء مزبوره را به حضرت رفعت و معالى پناه ، امانت و ديانت دستگاه ، آقا محمد حسين ولد مرحوم آقا محمد شفيع جنيرانى كه كما ينبغى و يليق ، در نظم و نسق املاك موقوفهء مزبوره سعى بليغ به عمل آورده ، نوعى نمايد كه املاك مزبوره به حليهء آبادانى در آمده ، حاصل املاك مزبوره را به ضبط و تصرّف متولّى و ناظر دهد تا آن كه به مصارف مذكورهء ايشان صرف نمايند .\r\nو بعد از آقا حسين مزبور ، تصدى ، مفوّض است به اولاد ذكور صلبى مشار اليه به شرط اهليت و امانت و ديانت ، و هرگاه موصوف به صفت صلاح و ديانت نبوده باشند ، تصدّى مزبوره مفوّض است به رفعت پناه محمد على بيك ، عتيق واقف « 1 » و اولاد ذكور او به شرط اهليت و ديانت ؛ و هرگاه از او چنين شخصى يافت نشود ، متولّى و ناظر و اعلم علماى اماميه مختارند كه به هر كه قابليت و اهليت داشته باشد ، تصدّى تعيين نمايند .\r\n\r\n[ موارد مصرف 
  ]\r\nو عاليجاه واقف موفق ، مصارف اين وقف را چنين قرار دادند كه آنچه از حاصل و نماء موقوفات مزبوره به عمل آيد ، اولا صرف خرج قنوات مزبوره نمايند كه مبادا مزارع از حليهء آبادى بيفتد و بدون اين ، تصرف در تمامى وقف حرام محض خواهد بود .\r\n\r\n\r\n","description":"","footnote":"\r\n( 1 ) . بردهء آزادشده واقف .\r\n","page_name":" 893 ","page_number":389},
  {"content":"\r\n\r\nو باقى بعد از وضع خراج و حقوق ديوانى و اخراجات ملكى و اربابى و مصالح الأملاك و مئونت زراعات و ساير ضروريات ، آنچه باقى ماند و به حيطهء ضبط و تصرّف متولّى و ناظر درآيد ، عاليجاه واقف در نوبت توليت خود ، نه عشر را به حق التوليه تصرّف نمايد و يك عشر را به مستحقين فرقهء ناجيهء اماميه اثناعشريه به نحوى كه رأى صوابنماى علامى ناظر اقتضا نمايد ، عايد سازند .\r\nو بعد از آن كه توليت به غير عاليجاه واقف رسد ، متولّى يك عشر را به حق التوليه و ناظر يك عشر را به حق النظاره و متصدّى نيم عشر را به حق التصدى تصرف نمايد .\r\nو هفت عشر و نيم باقى را متولّى و ناظر به مصلحت يكديگر ، به اين طريق صرف نمايند كه شخص شيعهء صالح متدينى را در مكهء معظمه - زادها الله شرفا - تعيين نمايند كه هر شبانه روز به نيابت واقف موفق ، طواف كعبهء معظمه ، به اين طريق كه در صبح اقلا يك طواف و در عصر و در شب نيز اقلا يك طواف به عمل آورد ؛ و در هر ماهى به نيابت واقف عمرهء مفرده به عمل آورد . و مقررى او از حاصل موقوفات ، هرساله مبلغ هفت تومان است .\r\nو شخص شيعهء صالح متديّنى را در مدينهء طيّبه تعيين نمايند كه هر شبانه روز به نيابت واقف از قرب زيارت حضرت سيّد المرسلين و خاتم النبيين - عليه من الصلوات افضلها و من التّحيات اكملها - با زيارت ائمه بقيع - عليهم الصلاة و السلام - و نماز زيارت به عمل آورد و مقررى او از حاصل موقوفات هرساله مبلغ پنج تومان است .\r\nو شخص شيعهء صالح متدينى را در نجف اشرف تعيين نمايند كه هر شبانه روز به نيابت واقف زيارت حضرت سيد الوصيين و ابا الائمة الطاهرين امير المؤمنين عليه و عليهم الصلاة و السلام را از قرب با نماز زيارت به عمل آورد و مقررى او هرساله از حاصل موقوفات مبلغ سه تومان است .\r\nو همچنين شخص شيعهء صالح متديّنى را در كربلاى معلّى تعيين نمايند كه هر شبانه روز به نيابت واقف زيارت حضرت سيد الشهداء و امام الاتقياء ابا عبد الله الحسين عليه التحية و الثناء با زيارت حضرت عباس و جميع شهداء - رضوان الله عليهم اجمعين - از قرب با نماز زيارت به عمل آورد و مقررى او از حاصل موقوفات ، هرساله مبلغ سه تومان است .\r\nو شخص شيعهء صالح متدينى را در بلدهء كاظمين - عليهما الصلاة و السلام - تعيين نمايند كه هر شبانه روز از قرب زيارت حضرت كاظمين - عليهما الصلاة و السلام - را با نماز زيارت به عمل آورد و مقررى او هرساله از حاصل موقوفات مبلغ سه تومان است .\r\nو همچنين شخص شيعهء صالح متدينى را در مشهد مقدس معلى تعيين نمايند كه هر شبانه روز از قرب ، به نيابت واقف ، زيارت حضرت امام الجن و الانس علىّ بن موسى\r\n\r\n","description":"","footnote":"","page_name":" 894 ","page_number":390},
  {"content":"\r\n\r\nالرضا - عليهما التحية و الثناء - را با نماز زيارت به عمل آورد و مقررى او از حاصل موقوفات هرساله مبلغ سه تومان است .\r\nو هريك از نواب ، هرگاه به اعتبار بيمارى يا امر بسيار ضرورى خود ، نتواند كه طواف و عمره و زيارت از قرب را به عمل آورد ، شخص شيعهء صالح متديّنى را تعيين نمايد كه به نيابت واقف اعمال را به عمل آورد تا تعطيل در هيچ‌يك از اعمال مزبوره واقع نشود تا آن كه مانع رفع شود ، و خود بنفسه متوجه اعمال كما ينبغى و يليق شود .\r\nو دو شخص صالح متدين تعيين نمايند كه در مدفن واقف ، به تلاوت قرآن مجيد اشتغال نمايند ، به اين طريق كه يكى در طرف صبح دو جزو تلاوت نمايد و ديگرى در طرف عصر دو جزو تلاوت نمايد . و ثواب آن را به روح واقف قربت و اهدا نمايد . و مقررى هريك از حاصل موقوفات هرساله ، مبلغ سه تومان است .\r\nعالىحضرات متولّى و ناظر مىبايد كه هرساله مقررى نواب مزبوره را با مقررى دو حافظ به ايشان عايد سازند و اگر مانعى از رسانيدن به ايشان به هم رسد ، مثل اين كه العياذ بالله در سالى كسى به مكه معظمه يا به مدينه طيبه يا به يكى از اماكن مشرّفه نرود ، نواب به امر نيابت عمل نموده باشند ، مقررى دوساله يا بيشتر را يك جا در سالى كه ايصال ممكن باشد ، به ايشان عايد سازند .\r\nو اگر العياذ بالله تا مدت پنج سال مانعى به هم رسد كه متعذّر باشد رسانيدن مقررى به ايشان يا وكيل ايشان و مظنون شود كه به نيابت اقدام ننموده‌اند ، مقررى او را در مصارف خيرات و مبرّات به نحوى كه رأى متولّى و ناظر اقتضا نمايد صرف نمايند .\r\nو زياد و كم نمودن مقررىها هرگاه مصلحت دانند ، منوط به رأى صوابنماى متولّى و ناظر است و بعد از وضع مقررىها آنچه باقى ماند ، متولّى به تجويز ناظر ، هرساله مبلغ شش تومان تبريزى به صيغهء وظيفه به محمد على بيك ، عتيق واقف موفق مومى اليه رسانند و بعد از او  لِلذَّكَرِ مِثْلُ حَظِّ الْأُنْثَيَيْنِ  « 1 » به اولاد او اگر به صفت اهليت و استحقاق موصوف باشند بدهند . و اگر همگى اولاد به صفت استحقاق موصوف نباشند ، هريك كه به صفت مزبوره متّصف باشند ، رسانند ؛ و هكذا نسلا بعد نسل . و اگر منقرض شوند ، متعلق خواهد بود به ساير موقوف عليهم .\r\nو بعد ذلك آنچه بماند متولّى به تجويز ناظر ، به مستحقين سادات عظام و طلبهء كرام و ايتام و ساير مستحقين از ذكور و اناث فرقهء ناجيهء اماميهء اثنىعشريه و ساير خيرات و مبرّات از تعمير مساجد و قناطر و امورى كه نفع عامى داشته باشد ، صرف نمايند .\r\n\r\n\r\n","description":"","footnote":"\r\n( 1 ) . نساء ، 11\r\n","page_name":" 895 ","page_number":391},
  {"content":"\r\n\r\nو اگر عاليجاه واقف مالك غلام ديگر بشود ، خواه يكى و خواه متعدّد و آزاد نشده باشد ، متولّى و ناظر او را آزاد نموده ، حاصل وقف مزبور را متولّى و ناظر از قرار نفرى سه تومان الى چهار تومان ، به عنوان وظيفه در وجه هريك و بعد از ايشان به اولاد ذكور و اناث ايشان ما تعاقبوا و تناسلوا للذّكر مثل حظّ الأنثيين به شرط تقدم بطن اعلى بر بطن اسفل قسمت نمايند و با انقراض ايشان متولّى و ناظر به مصلحت يكديگر ، حاصل وقف مزبور را در مصارف خيرات و مبرّات به نحوى كه رأى صوابنماى ايشان اقتضا نمايد ، صرف نمايند .\r\nو همچنين واقف موفق ، وقف نمود همگى و تمامى عمارات تحتانى و فوقانى مع دو قطعهء باغچهء مربوطهء به آن و انبار و بهاربند و طويله واقعه در قريهء جنيران بر هر شخصى كه متصدّى موقوفات مزبوره باشد و در آنجا سكنى نموده ، به امر تصدى كما ينبغى و يليق ، قيام نمايد و منافع خانه و باغچهء مزبوره و باغات متّصله را در سالى كه اخراجات ضروريه داشته باشد ، اولا صرف و خرج آن‌ها نمايد كه از حليهء آبادى نيفتد و داير باشد و حق التصدى خود را از ساير موقوفات تصرّف كند و اگر از اخراجات ضروريه از انتفاعات مزبوره چيزى باقى و اضافه بماند ، به نيم عشر حق التصدى خود متصرّف شود و هرگاه . . . « 1 »\r\n. . . و هو خير الوارثين و به تمام شرايط وقف از صحّت و لزوم متحقق گرديده و الحال يد واقف بر موقوفات مزبوره ، يد توليت نه يد ملكيت .\r\nو كان ذلك فى شهر ربيع الثانى من شهور سنه ست و عشرين و مائة بعد الالف من الهجرة النبوية عليه الف الف صلاة و تحية . 1126\r\n* * * و عاليجاه واقف موفق امّنه الله من اهوال الموقف ، قبل از اين به موجب وقف‌نامچهء على حدّه مورّخ به تاريخ غرهء شهر ذىالحجة الحرام من شهور سنة تسع عشرة و مائة بعد آلاف وقف ديگر نمود و عبارات آن اين است بلازياده و نقصان .\r\n\r\nوقف نامهء ديگر\r\nبسم الله الرحمن الرحيم الحمد لله الواقف على النيّات ، العالم بالسرائر و الخفيّات ، و الصلاة على صاحب المعجزات محمد المبعوث بالسور و الآيات ، و آله العالمين بالزبر و البيّنات المحمودين فى الارضين و السموات .\r\nغرض از تحرير اين كتاب صواب ، آن است كه عالىحضرت سامى رتبت متعالى منزلت رفيع مرتبت ، رفعت و مكرمت و عوالى دستگاه ، عزّت و محمدت و معالى پناه ،\r\n\r\n\r\n","description":"","footnote":"\r\n( 1 ) . در اينجا عبارت ناقص است و مطلب صفحهء بعد همان است كه در ادامه آمده است .\r\n","page_name":" 896 ","page_number":392},
  {"content":"\r\n\r\nمناعت و متانت و اعالى اكتناه ، توفيق و تأييد آثار محامد و محاسن اطوار ، حاج الحرمين الشريفين مستغنى الالقاب و الاوصاف ، والاقدرى ، نظاما للرفعة و المناعة و العزّ و الاقبال حاجى حق نظر بيك - دام عزّه - قربة الى الله و طلبا لمرضاته و رغبة فى حسناته ، و بملاحظهء كريمهء  مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ وَ اللَّهُ واسِعٌ عَلِيمٌ  « 1 » وقف صحيح شرعى و حبس صريح ملى نمود :\r\nهمگى و تمامى سى جريب از جمله اراضى مزروعى واقعه در قريهء جنيران ماربين من قرى دار السلطنهء اصفهان كه قطعات سى جريب مزبور به موجب تفصيل ذيل است :\r\nقطعهء پاى برج محدوده از طرفين به ممر آب و از طرفى به ملك آقائى آقا هوشيار و از طرفى به شارع چهار جريب .\r\nقطعهء محدود از طرفين به ملك سركار خاصّه شريفه و از طرفى به شاعر و از طرفى به ملك ميرزا رفيع جابرى سه جريب .\r\nقطعهء محدوده به ملك آقائى آقا هوشيار و حدى به نهر آب و حدى به شارع و حدى به ممر آب هفت جريب .\r\nقطعهء محدوده به شارع و به ملك آقائى آقا هوشيار از طرفين و به ملك ورثهء حاجى بس خانم سه جريب .\r\nقطعهء محدوده به شارع و به ملك آقائى آقا هوشيار از طرفين و حدى به ملك سركار خاصهء شريفه و حدى به ملك ميرزا رفيع مزبور هشت جريب .\r\nقطعهء محدود به ملك واقف معزّى اليه و حدى به ملك ورثهء حاجيه بس خانم و از طرفين به ممر آب دو جريب و نيم .\r\nقطعهء محدوده به نهر آب و از طرفين به ممر آب و حدى به ملك ميرزا رفيع مزبوره دو جريب و نيم .\r\n\r\n[ موارد مصرف 
  ]\r\nبا توابع شرعيه و لواحق مليه و مجارى شرب مرتبه بر آن از محل معهود و نهج استمرار و كافهء مضافات و عامّهء ملحقات بر احدى صالح شيعهء اثنىعشرى عارف به احكام شرعيه فىالجمله كه ظاهر الصلاح بوده باشد و تعليم از او آيد و به قريهء مزبوره به جهت تعليم برود و در ضمن العقد ، شرط نمود كه خرج با عدم متبرعى تعميرات ضروريه مسجد واقع در قريهء مزبوره در عهدهء معلم مزبوره بوده باشد كه هرگاه تعميرى ضرورى به هم رسد ، اول از\r\n\r\n\r\n","description":"","footnote":"\r\n( 1 ) . بقره ، 261\r\n","page_name":" 897 ","page_number":393},
  {"content":"\r\n\r\nحاصل املاك موقوفهء مذكوره تعمير نموده شود و تتمه را او متصرّف شود و إلّا كل حاصل را تصرف نمايد .\r\nو معلم مزبور در قريهء مذكوره ، اطفال و ساير اهل آن قريه و قرى و حوالى و حواشى آن را عقايد دينيه و مسائل شرعيه از نماز و روزه و غير ذلك از تكاليف اسلاميه و ضروريات دين به طريقهء حقهء اثنىعشريه تعليم و تفهيم نمايد . و اگر قريهء مزبوره از حليهء معمورى و مسكون بودن عارى شود ، در قراى قريبهء به آن كه معمور و مسكون بوده باشد ، به امر تعليم و تفهيم مشغول گردد .\r\nديگر وقف صحيح شرعى نمود ، موازى ده جريب ديگر از اراضى مزروعى واقعه در قريه مزبوره را كه به موجب تفصيل ذيل است بر حمام قريهء مزبوره :\r\nقطعهء محدوده به شارع و به باغ ورثهء حاجى زين الدين و به ملك آقائى آقا هوشيار و به ممر صحرا چهار جريب .\r\nقطعهء محدوده به ممر آب و به ملك آقائى آقا هوشيار و به ملك ورثهء حاجيه بس خانم و به ملك ورثهء محمد شفيع دو جريب .\r\nقطعهء محدوده به ممر صحرا و به ملك واقف از طرفين و به باغ حاجى على اصغر چهار جريب .\r\nكه حاصل آن صرف تعمير حمام مزبوره شود و هميشه داير باشد . و تفويض نمود عالىحضرت واقف مشار اليه توليت موقوفات مزبوره را به حضرت صلاحيت و تقوى شعار آقا محمد حسين ولد مرحوم محمد شفيع و بعد از او به اولاد ذكور او ، هريك كه اسنّ و اصلح باشند و الّا به هريك كه اصلح باشد و اگر اولاد ذكور بالكليه منقرض شوند يا شرط اصلحيت در ايشان نبوده باشد ، به اصلح اولاد ذكور از اناث او . و اگر همهء اولاد ذكور او و اولاد ذكور از ذكور او و يا اولاد ذكور از اناث او در اسن بودن و اصلحيت مساوى باشند ، فيما بين ايشان قرعه بزنند . و اگر اين نيز مفقود باشد ، به اصلح اهل قريهء مزبوره كه اكثر مردم آن قريه و قرى حوالى آن ، او را اصلح دانند . و اگر اختلاف به هم رسد ، بنا بر قول اكثر بگذارند و اگر شخص موصوف به اين صفت متعدد باشد ، در ما بين ايشان قرعه بزنند تفويض نمود .\r\nنظارت وقف مزبور را به عاليجاه يوزباشى آقايان طرف مرحمت و غفران پناه خسرو آقا و اگر يوزباشى مزبور تعيين نشود ، به عاليجاه ريش سفيد حرم محترم عليهء عاليهء اصفهان .\r\nو شرط نمود كه پيوسته متولّى سعيى كه در كار بوده باشد ، در آبادانى موقوفات به عمل آورده نوعى نمايد كه كما ينبغى حاصل به عمل آيد و بعد از وضع ما يحتاج زراعت اوّلا\r\n\r\n","description":"","footnote":"","page_name":" 898 ","page_number":394},
  {"content":"\r\n\r\nاخراجات ضروريهء تعمير مسجد « 1 » مزبور را هرگاه متبرّعى به هم نرسد كه آن را تعمير نمايد و تعمير ضرور داشته باشد وضع و تعمير نموده ، تتمه را در مصرف مقرّر صرف نمايد ، به اطلاع ناظر معظم اليه .\r\nو شرط ديگر آن كه صدور عظام و مباشرين موقوفات به هيچ وجه من الوجوه دخل در موقوفات مزبوره ننموده ، پيرامون نگردند و تغييردهنده به لعنت ايزدى و عذاب ابدى گرفتار گردد .\r\nو واقف مشار اليه ثواب اين وقف را به ارواح مطهرات حضرات سدره مرتبات عرش درجات چهارده معصوم عليهم السلام هديه نمود و صيغهء شرعيهء جريان يافت وقفا شرعيا و حبسا دينيا الى ان يرث الله الارض و من عليها و هو خير الوارثين .\r\nو وقف مزبوره به اقباض و تخليهء يد و قبض من له القبض تمامت و انعقاد و ثبوت و لزوم شرعى پذيرفت و كان ذلك فى غرّة « 2 » در سالى كه اخراجات ضروريه واقع نشود و در كار نباشد حاصل و منافع آن را به نيم عشر حق التصدى خود حساب و زياده را به مصارفى كه متولّى شرعى و ناظر سركار تصديق و تجويز نمايند و بدانچه مصلحت و رأى ايشان قرار يابد ، صرف نمايند .\r\n\r\n[ وقف رقبات ديگر 
  ]\r\nو همچنين قربة الى الله تبارك و تعالى و طلبا لمرضاته وقف مخلّد صحيح شرعى و حبس مؤبّد صريح ملى نمود عالىحضرت واقف موفق معظّم مشار اليه همگى و تمامى مزارع مزبورهء ذيل الكتاب :\r\nمزرعهء معينه مشخّصه معروفهء به مزرعهء تقىآباد ، واقعه در اراضى تقىآباد رودشت من محال سميرم فارس با اراضى و صحارى و جداول و مجارى شرب و مشارب و دهكده و جابوم و غير ذلك من التوابع ، مستغنيه از تحديد و توصيف بالتمام .\r\nدو دانگ و نيم مزرعهء معينهء معلومهء موسومه به مزرعهء كبرى واقعه در ناحيهء رزوهء فريدن محدوده به گردنگاه بيلمون و به جبل پشت كوه و به مزرعهء كونك و به گردنگاه طراز با اراضى و صحارى و قنوات و انهار و مجارى شرب و مشارب و اعيانات و دهكده و غيرها مما يتعلق بها شرعا بالتمام .\r\nمزرعهء معينهء معلومهء مدعوه به مزرعهء عاشق معشوق واقعه در رزوهء فريدن متعلقه به مزرعهء كبرى مذكور مستغنيه از ذكر حد و وصف با توابع شرعيه و لواحق مليه از اراضى و\r\n\r\n\r\n","description":"","footnote":"\r\n( 1 ) . بحث از حمام بود نه مسجد .\r\n( 2 ) . گويا در اينجا چيزى سقط شده است .\r\n","page_name":" 899 ","page_number":395},
  {"content":"\r\n\r\nصحارى و انهار و جداول بالتمام .\r\nو عاليجاه واقف أمّنه الله من اهوال المواقف ، توليت اين وقت مؤبّد را نيز تفويض نمود به نفس نفيس خود ، ما دام حيا باقيا ، و نظارت را به علامى معزّى اليه و بعد از خود توليت و نظارت اين وقت سرمدى را نيز تفويض نمود به عالىحضرات متوليان و ناظران مزبوره به ترتيب و قيود و شروحى كه سابقا مفصّلا مذكور شد .\r\n\r\n[ توليت ، نظارت و موارد مصرف 
  ]\r\nو حق التوليه اين وقف مزبور در زمان توليت واقف معظم اليه ، بعد از وضع موضوعات مزبورهء مفصّلهء سابقه از حاصل اين موقوفات مزبوره نيز نه عشر است ، به نحوى كه در موقوفات سابقهء مرقومه مذكور شد . و مصرف يك عشر ديگر اين وقف نيز مصرف يك عشر حاصل موقوفات سابقه است . و حق التوليه و حق النظاره هريك از عالىحضرات متوليان و ناظران ، بعد از واقف معظم اليه نيز يك عشر است به نحوى كه سابقا مرقوم گرديده .\r\nو تصدّى اين وقف را نيز تفويض نمود به متصدى موقوفات مزبورهء سابقه به ترتيب و شروح و قيودى كه مفصلا مذكور شد و حق التصدى بعد از وضع موضوعات مزبوره نيز از اين موقوفات نيم عشر است به نحوى كه سابقا مرقوم شده .\r\nو عالىحضرات متوليان و ناظران بعد از عالىحضرت واقف - ادام الله تعالى بقاءه - بعد از وضع اخراجات قنوات و مؤنات زراعات و خراج ديوانى و اخراجات ملكى و اربابى و مصالح الاملاك و حق التوليه و حق النظاره ، هرساله از اين موقوفات مزبوره مقدار يك هزار من غلّه بالمناصفه به وزن سابق تسليم رفعت پناه محمد على بيگ عتيق عالىحضرت واقف و بعد از او تسليم به ذكور اولاد صلبى او بالمساوات و بعد از اولاد ذكور صلبى مشار اليه ، به اولاد ذكور اولاد ذكور او بطنا بعد بطن ، بالمساوات تسليم نمايند و با انقراض اولاد ذكور اولاد ذكور او تسليم اولاد اناث صلبى او نمايند و با انقراض اولاد اناث صلبى او تسليم ذكور اولاد اولاد اناث او نمايند ، و با انقراض ذكور اولاد اناث او تسليم اناث اولاد اناث او نسلا بعد نسل و عقبا بعد عقب ، به شرط تقدم بطن اعلى بر بطن اسفل نمايند و بعد از انقراض اولاد او بالكليه ، تسليم مستحقين سادات بنى فاطمه عليها السلام نمايند .\r\nو عالىحضرات متولّى و ناظر بعد از وضع موضوعات مزبوره هرساله مبلغ هشت تومان تبريزى نقد از قيمت محصولات مزارع مزبوره ، تسليم رفعت و معالى پناه محمد على بيگ مزبور و بعد از او تسليم اكبر ذكور اولاد او فالاكبر ، به شرط صلاح و تقدم بطن اعلى بر بطن اسفل نمايند كه با اطلاع عالىحضرات متولّى و ناظر در ايام عاشورا صرف\r\n\r\n","description":"","footnote":"","page_name":" 900 ","page_number":396},
  {"content":"\r\n\r\nتعزيهء خامس آل عبا سيد الشهداء - اعنى ابا عبد الله الحسين عليه و على آبائه و اولاده الف الف آلاف التحية و الثناء - نمايد و با انقراض اولاد او بالكليه عالىحضرات متولّى و ناظر مبلغ مزبوره را تسليم سيد صالحى نمايند كه در هر جايى كه عالىحضرات متولّى و ناظر مصلحت دانند ، صرف تعزيهء خامس آل عبا نمايد و بقيهء محصولات موقوفات مزبوره را عالىحضرات متولّى و ناظر در وجوه خيرات و مبرات و ارباب استحقاق به نحوى كه مصلحت دانند صرف نمايند .\r\nو واقف چنين شرط نمود كه صدور عظام و مباشرين موقوفات ، به هيچ وجه من الوجوه دخل در موقوفات مزبوره ننمايند و از متولّى و ناظر حساب نطلبند و حساب ايشان را به يوم يقوم الحساب واگذارند . و تغيير و تبديل‌دهنده به لعنت خدا و نفرين رسول خدا و ائمه هدى عليهم السلام گرفتار گردند و در زمرهء جماعتى كه با سيد الشهداء عليه الصلاة و السلام در كربلاى معلّى مقاتله نموده‌اند محشور شوند .  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ  « 1 »\r\nو ثواب اين وقف موفق به ارواح مطهّرات حضرات سدره مرتبات عرش درجات اهدا نمود و صيغهء شرعيه بر شروط مزبوره جريان ملى يافت ، وقفا صحيحا شرعيا الى أن يرث الله الارض و من عليها .\r\nشهر ذى حجة الحرام من شهور سنهء تسع عشرة و مائة و الف . 1119\r\n\r\n[ وقف يك رقبه براى كاتب وقف‌نامه 
  ]\r\nباعث بر تحرير اين كلمات شرعيه آن كه وقف صحيح شرعى نمود عالىقدر واقف معزّى اليه مزبور متن موازى هفت جريب رسم زمين سادهء واقع در قريهء مذكورهء متن را كه محدود مىشود به نهر آب و به باغ حبيب الله و به شارع و به ملك ديگر ، واقف معظم اليه بر حضرت صلاحيت و ديانت و امانت شعار متولّى مسطور متن كه هرساله حاصل و مداخل آن را بعد از وضع اخراجات ضروريه بالتمام صرف معيشت خود نمايد ؛ و بعد از فوت او به اولاد او به شرحى كه در متن قلمى شده ، بطنا بعد بطن . و صيغهء شرعيه جريان يافت و كان ذلك فى شهر رجب المرجّب من شهور سنه احدى و عشرين « 2 » و مائة و الف .\r\n\r\n\r\n","description":"","footnote":"\r\n( 1 ) . بقره ، 181\r\n( 2 ) . پايان وقف‌نامه كه البته ناقص است و احتمالا يك صفحهء ديگر بوده است . كلمهء « و مائة » در پايين آخرين صفحه آمده كه نشان از آن دارد كه در صفحهء بعد بوده است .\r\n","page_name":" 901 ","page_number":397},
  {"content":"\r\n . \r\n","description":"","footnote":"","page_name":" 902 ","page_number":398},
  {"content":"\r\n\r\n\r\n25 موقوفهء شاه سلطان حسين براى برگزارى مراسم سوگوارى امام حسين عليه السلام در كاخ فرح‌آباد\r\n\r\nمقدمه\r\nحركت وقف در دورهء شاه سلطان حسين صفوى ، پرشتاب‌تر از آنچه در دورهء سلطنت شاهان پيش از او بود ، به پيش رفت ؛ چرا كه وى علاقهء زيادى به وقف داشت و نه تنها خود ، كه بسيار از درباريان و آغايان حرم ، يعنى خواجگان دربارش ، به كار وقف مىپرداختند .\r\nپيش از اين ، وقف نامهء نظر آقا را ، كه يكى از خواجگان دربار شاه سلطان حسين صفوى بود ، آورديم و پس از اين هم وقف نامهء مدرسهء سلطان حسينيه را از آقا كمال از خواجگان حرم و مسئول امور مالى دربار شاه سلطان حسين ، خواهيم آورد .\r\nدر اينجا وقف نامهء ديگرى را ارائه مىكنيم كه پيش از اين در كتاب تاريخچهء اوقاف اصفهان « 1 » به چاپ رسيده است ؛ اما مع‌الاسف ، به قدرى متن چاپ شده پراشتباه است كه چاره‌اى جز طبع مجدد آن نديديم ؛ به ويژه كه نسخه‌اى از آن در كتابخانهء آية الله العظمى مرعشى به شمارهء 5458 يافت شد و امكان مقابلهء متن چاپى با نسخهء مرعشى فراهم گرديد .\r\nدر مقابله روشن شد كه در اين چند صفحه ، افزون بر مواردى كه خوانده نشده و برخى از آن‌ها مانند نام يكى از روستاهاى وقف‌شده بسيار اهميت دارد ، موارد زيادى به خطا خوانده شده است . در اينجا از ذكر اين خطاها صرف نظر مىكنيم . آنچه مهم است ارائهء متنى كم‌غلطتر است كه ما براى ارائهء آن كوشش خود را كرده‌ايم . افزون بر متن وقف‌نامه ، ضمن مقدمه‌اى ، شرحى كوتاه دربارهء اين وقف‌نامه ، روستاهاى وقف‌شده و جهت وقف داريم كه به هيچ‌كدام از اين نكات ، در كتاب يادشده ، پرداخته نشده است .\r\nآنچه شايسته يادآورى است اين است كه اصولا از روى هر وقف‌نامه‌اى چندين نسخه با خط خوش نوشته مىشده است . در اين باره ، كاتب تلاش مىكرده است تا نسخه‌ها را دقيقا\r\n\r\n\r\n","description":"","footnote":"\r\n( 1 ) . عبد الحسين سپنتا ، اصفهان ، 1346\r\n","page_name":" 903 ","page_number":399},
  {"content":"\r\n\r\nمانند هم بنگارد . به نظر مىرسد اين نكته دربارهء وقف نامهء ما نيز صدق كند ، زيرا خطاهايى كه در متن چاپى سپنتا راه يافته ، به درستى نشان مىدهد كه آن نسخه نيز دقيقا شبيه اين نسخه كتابت شده بوده است . گفتنى است كه تاريخ تنظيم اين وقف‌نامه ، 20 محرم سال 1128 هجرى است .\r\n\r\nروستاهاى وقف‌شده\r\nاولين مورد وقف سيزده حبّه و دو دانگ از يك حبّهء ديگر ، از مجموع 72 حبّهء روستاى جشير يا جى شير يا به اصطلاح محلى گشير است . اين محل كه در حاشيهء زاينده‌رود در كنار محلهء سليمى ، و حاشيهء بيمارستان چمران قرار گرفته و سه‌تا چهار كيلومتر از سمت جادهء مشتاق دوم تا خيابان بزرگمهر فاصله دارد ، داراى زمين‌هايى است كه از رودخانه زاينده‌رود مشروب شده و همهء اطراف آن آباد مىباشد . بدين ترتيب ، روستاى يادشده در خاور اصفهان قرار داشته و زاينده‌رود از جنوب آن مىگذرد .\r\nدر تاريخ 30 / 4 / 1379 از يكى از اهالى روستا دربارهء وضعيت ملكى زمين‌هاى روستا پرسيدم ؛ وى گفت : شنيده است كه اين روستا تا پيش از آن كه بخش عمدهء آن به ملكيت برخى از افراد خاندان نجفى درآيد - چهار دانگ آن متعلق به اين افراد بوده - شاهى يعنى خاصه و متعلق به دربار بوده است . اما ايشان از اين كه در گذشته ، در آنجا ملك وقفى وجود داشته باشد ، آگاهى خاصى نداشت . « 1 » تنها حدس مىزد كه اگر چيزى هم به اين عنوان بوده است ، بايد مربوط به گوشه‌اى از زمين‌هاى روستا باشد كه به نام قالى وردى شهرت دارد .\r\nمورد دوم وقف ، قريهء دستجرد مهراداران است كه در فرهنگ جغرافيايى ارتش ، از آن با عنوان دستگرد مهرآوران ياد شده است . اين روستا از روستاهاى فلاورجان است و در 32 كيلومترى جنوب غربى شهر اصفهان و در 16 كيلومترى جادهء آسفالته اصفهان - فلاورجان قرار داشته ، زاينده‌رود از غرب آن مىگذرد . « 2 »\r\n\r\n\r\n","description":"","footnote":"\r\n( 1 ) . از ايشان دربارهء دو امامزاده اول ده كه در كنار كانال آب است پرسيدم ؛ گفت كه تا حدود سى چهل سال پيش اينجا توتستان بوده و هيچ آثار قبرى وجود نداشت ؛ چنان كه مردم نيز هيچ‌چيزى دربارهء وجود قبرى در آنجا نمىگفتند و نمىدانستند . شخصى بر اساس خوابى كه ديده بود ، به آنجا رفته و صورت قبرى با گل درست كرد . بعدها ديوارى هم اطراف آن كشيدند كه اكنون به نام طفلان معروف و به عنوان دو برادر با نام ابراهيم و اسماعيل شهرت دارد .\r\n( 2 ) . فرهنگ جغرافيايى ارتش ش 71 اصفهان ، ص 117 چندين دستگرد يا دستجرد ديگر نيز در اطراف اصفهان وجود دارد كه البته ربطى به آنچه در متن آمده است ، ندارد . مانند دستگرد برخوار ، دستگردمار در برا آن شمالى و دستگردقداده از دهستان ماربين اصفهان . و چندين دستجرد ديگر : بنگريد : انصارى ، ميرزا حسن خان ، تاريخ اصفهان ، ( به كوشش جمشيد مظاهرى ، تهران ، 1378 ) فهرست جاىها ، ص 527\r\n","page_name":" 904 ","page_number":400},
  {"content":"\r\n\r\nسومين مورد وقف ، باغ شمس الدين است كه بنده از محل دقيق فعلى آن آگاهى ندارم .\r\nاما از متنى كه دربارهء تقسيم آب زاينده‌رود در دست است ، چنين به دست مىآيد كه در نزديكى فخرآباد يكى از روستاهاى منطقهء لنجان كه در همسايگى دستجرد مهراداران است ، قرار داشته است . « 1 » در اين متن آمده است كه : مادى دستجرد - يعنى همان دستجرد مورد نظر ما - شش سهم مىشود : دستجرد : سه سهم . نارجان : يك سهم و نيم . فخرآباد : يك سهم ، باغ شمس الدين : نيم سهم . « 2 »\r\n\r\nجهت وقف\r\nموردى كه براى مصرف اين موقوفات تعيين شده است ، در مرحلهء نخست ، مانند همهء وقف‌نامه‌ها ، سهم متولّى و ناظر است كه هر كدام يك عشر از در آمد را خواهند داشت .\r\nمتولى شخص شاه و پس از درگذشت وى ، شاه بعدى خواهد بود . پيش از آن كه سهم متولى و ناظر داده شود ، مىبايست آنچه كه براى بقاى اين موقوفه لازم است ، از درآمد آن جدا شده و صرف آبادى آن شود .\r\nپس از آن ، به عنوان مصرف اصلى درآمد موقوفه ، مىبايست هشت عشر باقى مانده ، صرف برپايى مراسم روضه‌خوانى در كاخ فرح‌آباد شاه سلطان حسين شود . اين روضه‌خوانى مىبايست در شب عاشورا ، شب اربعين و شب بيست و يكم ماه رمضان برگزار گردد . بخشى از پول براى روضه‌خوان و بخش ديگر براى طبخ حليم و پذيرايى از حاضران است . شاه در اين وقف‌نامه تصريح كرده است كه حق التوليه را كه به او تعلق دارد ، در امور خير مصرف كنند .\r\nنياز به توضيح نيست كه اساسا يكى از موارد وقف كه در دورهء صفوى به آن توجه زيادى وجود داشت ، وقف براى روضه‌خوانى بود كه به صورت سنّتى پايدار در ايران به ويژه شهر اصفهان در آمد . واقفين ، افزون بر توجه به روضه‌خوانى ، براى مسافران كربلا نيز موقوفات فراوانى را معين مىكردند . يك نمونه از اين قبيل موقوفات ، وقف روستاى خاوه از روستاهاى قم و چندين روستاى ديگر در اصفهان ، از طرف يك شاهزاده خانم صفوى است . « 3 »\r\nاما كاخ فرح‌آباد كاخى سست بنياد و از خشت خام بوده است كه شاه سلطان حسين آن\r\n\r\n\r\n","description":"","footnote":"\r\n( 1 ) . فرهنگ جغرافيايى ارتش ، ش 71 اصفهان ، ص 178 . كوه قلعه بزى در غرب فخرآباد و در شمال غرب دستگرد مهراداران قرار دارد .\r\n( 2 ) . تاريخ اصفهان ، ميرزا حسن خان انصارى ، ص 426 و نيز بنگريد : 432\r\n( 3 ) . ميراث اسلامى ايران ، دفتر ششم ، صص 341 - 358\r\n","page_name":" 905 ","page_number":401},
  {"content":"\r\n\r\nرا در دامنهء كوه صفه اصفهان ساخته و تابستان‌ها را در آن سپرى مىكرده است . وى سخت به اين كاخ دلبستگى داشته و زمان زيادى از سال را در آنجا سپرى مىكرده است . شاعر مكافات‌نامه در وصف شاه سلطان حسين از جمله مىگويد :\r\n نه از جور غمگين نه از عدل شاد * به « باغ فرح » بوديش دين و داد « 1 » \r\nو در جاى ديگر دربارهء خصلت « نوّاب مالك رقاب » گويد :\r\n كه با خلق نامرد احسان كند * زنان را به مردان مسلّط كند \r\n شود آن چنان محو « باغ فرح » * كه نبود به خلدش دماغ فرح \r\n به دورش چنان رشوه شايع شود * كه زر در كف خلق مايع شود « 2 » \r\nكاخ يادشده پس از حملهء افغان‌ها ، به دليل آن كه نخستين منطقه‌اى بود كه به دست آنان افتاد ، در اختيار آنان قرار گرفت و شاه سلطان حسين ، در همان‌جا نزد محمود افغان رفت .\r\nپس از آمدن افغان‌ها به شهر و استقرار در كاخ‌هاى اصفهان ، به مرور ، فرح‌آباد رو به ويرانى رفت ، به طورى كه ويرانه‌هاى آن تا اواخر دورهء قاجاريه وجود داشته و پس از آن هم ، منطقهء يادشده ، به پادگان نظامى تبديل شد . به نوشتهء خاتون‌آبادى در وقائع الاعوام و السنين ، شاه سلطان حسين در سال 1123 به فرح‌آباد رفت و دستور بناى عماراتى را در محل آن باغ داده ؛ سپس از اعيان و علما نيز خواست تا هر كدام زمينى را در اطراف آن گرفته ، عمارتى در آن بسازند . « 3 »\r\n\r\nگواهان وقف‌نامه\r\nطبق معمول ، هر وقف‌نامه ، توسط شمارى از بزرگان ، از علما و كارگزاران دولتى ، گواهى مىشده است تا موقعيت آن تثبيت شود . شاه وقف‌نامه را تنظيم كرده و آن را براى افراد مورد نظر فرستاده است تا آن را امضا كنند . در اين وقف‌نامه ، نام اين افراد به چشم مىخورد :\r\n1 - فتحعلى خان اعتمادالدولهء شاه سلطان حسين كه در نهايت به دستور شاه نابينا شد . « 4 » به رغم دفاعى برخى از منابع از وى ، شاعر مكافات‌نامه او را متهم كرده است كه شاه را به كاخ فرح‌آباد مىفرستاد و خود اختيار همهء امور را در دست داشت :\r\n بده اختيارى كه كلّ جهان * مرا بنده باشند از مال و جان \r\n به تعمير باغ فرح روز و شب * به اقبال مشغول شو بىتعب \r\n\r\n\r\n","description":"","footnote":"\r\n( 1 ) . مكافات‌نامه ، بيت ش 266\r\n( 2 ) . مكافات‌نامه ، بيت‌هاى ش 244 - 245 .\r\n( 3 ) . بنگريد : هنرفر ، لطف الله گنجينهء آثار تاريخى اصفهان ، ( اصفهان ، 1350 ) ، صص 722 - 725\r\n( 4 ) . دربارهء وى در متن مكافات‌نامه و حواشى ما بر آن كه در همين مجموعه چاپ شده ، اطلاعاتى آمده است .\r\n","page_name":" 906 ","page_number":402},
  {"content":"\r\n\r\n2 - سيد مرتضى بن سيد على الحسينى ، آقا بزرگ از چنين شخصى در ميان علماى شيعهء قرن دوازدهم ، در ميان « مرتضىها » ، يادى نكرده است . « 1 » به احتمال اين شخص از جمله صدور زمان سلطان حسين بوده است .\r\n3 - محمد باقر بن سيد حسن حسينى ، اين شخص ، محمد باقر بن ميرزا حسن - از خاندان خليفه سلطان - صدر خاصهء شاه سلطان حسين است كه در حدود سال 1148 درگذشته است . « 2 » مهر وى به عنوان صدر خاصه در گواهى برخى از وقف نامه‌هاى ديگر شاه سلطان حسين ديده مىشود . « 3 »\r\n4 - محمد حسين بن شاه محمد ، وى دومين ملاباشى و آخرين ملاباشى عصر صفوى است . منصب ملاباشى با محمد باقر خاتون‌آبادى در سال 1122 آغاز شد و پس از در گذشت وى در سال 1127 ، محمد حسين تبريزى فرزند شاه محمد به اين منصب تعيين گرديد . « 4 »\r\n5 - محمد بن حسن اصفهانى معروف به فاضل هندى . وى يكى از فقهاى برجستهء دورهء اخير صفوى و نويسندهء كتاب ارجمند كشف اللثام است كه بنا به آنچه بر روى سنگ قبر وى آمده ، در سال 1137 در گذشته است . « 5 »\r\n\r\nمتن وقف‌نامه\r\nهو الواقف على الضمائر بسم الله الرحمن الرحيم نهال بىهمال حمدى كه در بساتين فرح‌آباد صدور مؤمنين نشو و نما يافته ، در جنّات نعيم مثمر رضوان حضرت منّان كريم گردد ؛ و رياحين گوناگون شكرى كه در گلستان جنّت‌نشان قلوب مقرّبين ، به استشمام فوايح روائح عواطف ، مشام جان را فرخندگى و شكفتگى بخشد ، شايستهء حدايق جلال ايزد متعال و كريم بىمثال ، واقف آشكار و نهان و باسط كون و مكان است جلّ جلاله و عمّ نواله كه بوستان‌آراى قدرت كامله‌اش در گلستان كاينات ،\r\n\r\n\r\n","description":"","footnote":"\r\n( 1 ) . بنگريد : آقا بزرگ ، الكواكب ، صص 719 - 722\r\n( 2 ) . آقا بزرگ ، الكواكب ، ص 89\r\n( 3 ) . بنگريد : سپنتا ، تاريخچهء اوقاف اصفهان ، ص 139 ، 179 ، 283\r\n( 4 ) . دربارهء وى نيز در مكافات‌نامه و حواشى ما توضيحاتى آمده است .\r\n( 5 ) . درباره او بنگريد : جعفريان ، رسول ، احوال و آثار بهاء الدين محمد اصفهانى مشهور به فاضل هندى ، قم ، انصاريان ، 1374 .\r\n","page_name":" 907 ","page_number":403},
  {"content":"\r\n\r\nاقسام مخلوقات را ، هريك به رنگى آراسته و جلوه‌گر ساخته تا مظهر ازهار فوايد و مثمر اثمار عوايد شوند . فحمدا للّه ثمّ حمدا للّه .\r\nو گلدسته‌هاى صلوات بلا نهايات كه از فيض رنگ و بو ، ديده و مشام انام را صاحب نصيب و كامل نصاب ، و ميوه‌هاى نورس تسليمات كه از شهد آبدار كام مرام « 1 » خواص و عوام را لذّت‌ياب سازند ، تحفهء بارگاه رسول لازم‌الاتّباعى است كه هركس از مصباح هدايت او اقتباس نور معرفت نمود ، پرتو عنايت ازل ، چون خورشيد و ماه بر ساحت احوال او تافت ؛ و هر كه مزرع دل و بستان جان را وقف اطاعت و انقياد امر و نهيش نمود ، ملخ خسران و كرم زيان به فضاى مزروعات و عرصهء مغروساتش راه نيافته ؛ اعنى سيّد انبياء و مظهر الطاف بىمنتها فاتحهء كتاب ايجاد حضرت عزّت و جلالت ، خاتمهء رسالهء نبوّت و رسالت ؛ و بر آل و عترت او كه به طهارت ازلى مخصوص و در صفوف امامت و ولايت به سرافرازى منصوص‌اند ، صلوات الله عليه و عليهم اجمعين الى يوم الدين .\r\nاما بعد ، غرض از ارتسام اين سطور حقيقت انجام ، و ترقيم اين حروف شرعية المبدأ و الختام ، آن است كه چون خاطر عاطر دريا مقاطر بندگان اعلى حضرت ، آسمان رفعت ، خورشيد اضاءت ، مشترى سعادت ، والاجاه جهانيان پناه ، پادشاه نامدار كامكار ، شهنشاه معدلت‌شعار آفتاب اشتهار ، زينت‌بخش متكاى عظمت و اقبال ، سايه‌نشين شاخسار مرحمت ذى الجلال ، مقنّن قوانين عدالت ، مؤسّس اساس جلالت ، مالك خصال حميده ملكى ، مورد آثار پسنديده فلكى ، مظهر عوارف كردگار ، مشمول مراحم آفريدگار ، رونق‌افزاى بساتين جلالت ، زينت‌بخش بساط ابّهت و نبالت ، متوكّل بر عنايت جناب پروردگار ، متوسّل به ولايت ائمهء اطهار ، ذو الهيبة القاهرة و الصولة الباهرة و العظمة الظاهرة ، السلطان بن السلطان بن السلطان و الخاقان بن الخاقان بن الخاقان ، كلب آستان امير المؤمنين بتأييدات الملك الغنىّ المغنّى ، ابو المظفر شاه سلطان حسين الصفوى الموسوى بهادر خان - ادام الله ظلّ جلاله مدى الليالى و الايّام و افاض شآبيب برّه و عدله و انعامه على مفارق الأنام - متعلّق بود كه :\r\n\r\n[ رقبات وقفى 
  ]\r\nهرساله در شهر مبارك فرح‌آباد جمعى به تعزيهء حضرت سيّد الشهداء اشتغال و از ثواب آن بهره‌مند گردند ، لهذا - قربة الى اللّه و طلباً لمرضاته - وقف صحيح شرعى و حبس مؤبّد دينى فرمودند : تمامت سيزده حبّه و دو دانگ از حبّهء ديگر تامّ مشاع از كل هفتاد و دو حبّهء قريهء\r\n\r\n\r\n","description":"","footnote":"\r\n( 1 ) . در اينجا به معناى مراد ، مطلب ، آرزو و مقصود .\r\n","page_name":" 908 ","page_number":404},
  {"content":"\r\n\r\nمعينهء جشير « 1 » شهرستان جى من بلوكات تسعهء دار السلطنه اصفهان با كافّهء ملحقات و منضمّات اسلاميه از اراضى و صحارى و انهار و غيره من شرب و مشارب و غير ذلك .\r\nو قاطبت قريهء معينهء دستجرد مهراداران و باغ شمس الدين واقع در لنجان من بلوكات تسعهء دار السلطنهء اصفهان با جميع توابع شرعيّهء دينيه كه به موجب قبالجات اسلاميه به عنوان عقود لازمه و شروط مبسوطه در آن‌ها به سركار عظمت آثار خاصّهء شريفه انتقال و به ملكيّت سركار عظيم الاقتدار اختصاص يافته بود ، و به شرح ارقام مطاعهء لازم‌الاطاعه از ماليات ديوانى معاف و از اصل بنچهء دار السلطنهء مزبوره موضوع فرموده بودند ، به اين نحو كه آب تابع دستجرد مهراداران و باغ شمس الدين را در وقت زراعت صيفى ، هرگاه در باغ مبارك شهر فرح‌آباد بهشت بنياد احتياج به آب باشد ، به باغ مزبور جارى و اراضى باغ مزبور را شرب و آب شتوى را در محلّين مزبورين شرب و زراعت نمايند و بعد از آن كه به ميامن الطاف ابى عبد الله الحسين ، « 2 » [ عليه السلام 
  ] به جهت باغ مبارك مسطور به نحو ديگر آب تدارك شود و احتياج به آب صيفى محلّين مزبورين نباشد ، به دستور شتوى نيز در محلّين مزبورين شرب و زراعت كنند .\r\n\r\n[ مورد مصرف 
  ]\r\nو آنچه به هر جهت از محصولات محال ثلاثهء مزبوره به فضل حضرت واهب بىضنّت به عمل آيد ، بعد از وضع مئونات زراعت و آنچه به هر جهت ، سبب تنميه و بقاى عين حصص موقوفه بوده باشد ، تتمّه را به ده عشر متساوى الاجزاء منقسم ساخته ، يك عشر آن را به متولّى شرعى هر عصر به صيغهء حق التوليه و حق السعى خود متصرّف شود و يك عشر ديگر را به صيغهء حق النظاره در وجه هركس كه فرّاش‌باشى و سرايدار باشى عمارات باغ مبارك فرح‌آباد بوده باشد ، مقرّر دارند كه نهايت سعى و اهتمام نمايد كه كاركنان وقف مزبور ، در نظم و نسق و تكثير زراعت و تنميهء حاصل وقف مزبور نهايت اهتمام نموده ، تكاهل و تسامح ننمايند و تغلّبى واقع نشود .\r\nو وزارت وقف مزبور به دستور ساير موقوفات بندگان ثريّا مكان نواب اشرف اقدس - لا زالت أغصان شوكتها زاهرة الى ظهور صاحب الزمان و خليفة الرحمن - با وزير جليل القدر آن سركار است كه در تشخيص محاسبه و تحقيق حاصل هر سال و قلمى نمودن نسخهء منقّحهء وقف مزبور نهايت اهتمام نمايد .\r\nو هشت عشر بقيهء حاصل موقوفات مزبوره را ، هر سال در دههء ايام عاشورا و روز\r\n\r\n\r\n","description":"","footnote":"\r\n( 1 ) . در متن چاپى سپنتا ، به جاى نام جى شير نقطه چين شده است .\r\n( 2 ) . ابى عبد الله الحسين در حاشيه آمده و در متن چاپى سپنتا اصلا نيامده است .\r\n","page_name":" 909 ","page_number":405},
  {"content":"\r\n\r\nبيست و يك شهر رمضان المبارك و روز اربعين ، صرف اخراجات تعزيهء حضرت سيد الشهداء ، ثالث ائمهء هدى ، درّ صدف امكان ، گوشوارهء عرش رحمن ، به اين نحو نمايند كه طالب علم عارف به احاديث ائمهء طاهرين ، سلام الله عليهم اجمعين ، احاديثى كه در باب تعزيهء آن امام معصوم شهيد مظلوم واقع شده و مراثى آن امام عالىمقام عليه افضل الصلاة و السلام را در شهر مبارك فرح‌آباد بيان كند و روضه بخواند و جمعى از مؤمنين و مؤمنات كه در آن مجمع حاضر باشند ، به تعزيه مشغول گردند و قدرى كه مناسب دانند ، به آن طالب علم دهند ، و تتمّه را با طبخ حليم در شب عاشورا و در ايام مزبوره و نان گندم و ساير مأكولاتى كه ضرور باشد و قدرى كه مناسب دانند ، به جهت جمعى كه در آن مجمع به خدمات مشغول باشند ، صرف نمايند و چيزهاى شيرين از طبخ حلوا و غيره نسازند و در آن مجمع نياورند .\r\nو ثواب آن را به ارواح مقدّسهء حضرات عاليات سدره مرتبات عرش درجات چهارده معصوم - صلوات الله عليهم - هديه فرمودند .\r\nو توليت شرعيهء وقف مزبور را تفويض فرمودند به نفس انفس و وجود اقدس خود - ما دامت الدنيا عامرة بفيض جود وجوده الأقدس - و بعد از خود به هركس كه پادشاه و فرمانفرماى ممالك فسيح الممالك ايران باشد .\r\nو شرط فرمودند كه حق التوليه را - ما دامت الارض عامرة بوجوده الاقدس - در وجوه خيرات و مبرّات كه مصلحت دانند صرف نمايند .\r\nو نيز شرط فرمودند كه موقوفات مزبوره را نخرند و نفروشند و مرهون نسازند و تصرفات مالكانه نكنند .\r\nو به صيغهء وقف عربى و فارسى تلفّظ فرمودند و موقوفات مزبوره را از يد ملكيّت اخراج و به يد توليت اخذ و تصرّف فرمودند : فصارت الحصص المزبورة وقفا بتّا بتلا لازما جازما الى أن يرث الله الارض و من عليها .\r\nو كان ذلك الوقف فى عشرين شهر محرّم الحرام من شهور سنة ثمان و عشرين و مائة بعد الألف [ 1128 
  ] من الهجرة المباركة النّبوية على مهاجرها الف آلاف سلام و تحيّة .\r\nهو - به نحوى كه در متن قلمى شده وقف فرموديم . كلب آستان علىّ بن ابى طالب حسين الموسوى .\r\nگواهان هو الله تعالى شأنه به فرمان قضا جريان قدر توأمان خديو جهان و قبلهء عالميان كه جان همگى غلامان فداى\r\n\r\n","description":"","footnote":"","page_name":" 910 ","page_number":406},
  {"content":"\r\n\r\nغبار قدم همايونش باد ، بندهء خاص و بنده‌زاده با اخلاص آستان خلافت‌نشان ، بر مضامين بلاغت آيين اين كتابت مستطاب شاهد گرديد . فتح على بسم الله الرحمن الرحيم الحمد لله الذى احكم بحكمته الظاهرة نظام عوالم الامكان ، و أتقن بقدرته الزاهرة ثبات الكون و المكان [ و 
  ] سخّر بسلطنته القاهرة محروسة ممالك الوجود و عمّر بمملكته الباهرة المعمورة اقاليم العدل و الجود ، الذى دار مدار الخلافة الالهيّة و أضاء ضياء الهداية الربّانية على حملة عرش العلوم الملكوتية و مطالع انوار الكمالات الناسوتية و ختمهم بمحمد صلى الله عليه و آله صفوة النبوّة الصفيّة و آله و اولاد الذين هم خير البريّة .\r\nو بعد الصلاة عليه و عليهم صلاة يعادل الثقلين و سلام يقابل العالمين ، فقد شرّفنى الامر الاعلى المطاع ، النافذ فى الاصقاع و الارباع برسم الشهادة و درك السعادة بهذا الكتاب المستطاب المتزيّن بالختم الاشرف الاعلى و المتحلّى بالصدق من المبدأ الى المنتهى .\r\nفأطعت أمره الامثل ممتثلا و شهدت حكمه الاجل متبجّلا لا زال سفاين النجاة جواز فى بحث فيضه العامر بشراع الشرائع و الاحكام و فلك الامن و الامان مستوية على جودىّ جوده الذى وقف عليه العدل و الاحسان . و كتب عبده الذى صنع أياديه و رقّه الّذى طوع اوامره و نواهيه . سيد مرتضى بن سيد على الحسينى بسم الله خير الاسماء الحمد للّه الذى جلّت سرادقات كبريائه و سلطانه من أن تناله افكار العقلاء و المتألّهين و ارتفعت ساحة فضله و امتنانه عن أن يبلغ اليها أنظار العلماء المتبحّرين ، الذى جعل قلوب عباده معمورة بنور المعرفة و اليقين ، و أعدّ لاصفيائه جنّات تجرى من تحتها الأنهار و أنزلهم منزلا مباركا فى دار القرار و هو خير المنزلين . و الصلاة و السلام على الرسول المؤيد من عنده بلطف متظاهر جلىّ و المسدّد من لدنه بفيض متظافر علىّ ، صدر مداين العزّ و العلى ، و بدر عوالم الفضل و البهاء ، محمد المصطفى خير اولى النهى ، و آله و اولاده ائمة الهدى ، سيّما وارث علمه و وزيره على المرتضى .\r\nو بعد لقد القى الىّ هذا الكتاب المستطاب الذى لا يحوم حوله شكّ و لا ارتياب - طوبى لواقفه و حسن مآب - مختوما بالختم الأشرف الأجلّ الأرفع السلطانى ، مقرونا بالأمر الأقدس العلىّ الأعلى الخاقانى فجعلته مرآة لمثال الامتثال ، و كتبت فيه ما صدر به الأمر الأشرف الأعلى على الإجمال و رسمت ما تعلّق به الفرمان الأقدس الأسنى على وجه تحكى عن صورة الحال ، أحسن الله اليه فى المآب و المآل ، لا زال شمسا للخافقين و بدرا للمشرقين و مروّجا لشريعة اجداده المصطفين .\r\nو أنا الداعى لابود دولته القاهرة الباهرة الزاهرة العليّة العالية الكبرى و المستدعى لخلود\r\n\r\n","description":"","footnote":"","page_name":" 911 ","page_number":407},
  {"content":"\r\n\r\nسلطنته السّنيّة البهيّة الزكيّة العظمى . محمد باقر بن سيد حسن حسينى عفي عنهما .\r\nبسم الله الرحمن الرحيم الحمد للّه الذى أحى البلاد و أنار سبل الرشاد و أبار ارومة الفساد بارتفاع لواء دولة كريمة قويمة صفيّة صفويّة خضعت لها الرّقاب و خفقت اليها أفئدة اولى الالباب . و صلّى اللّه على النّبى الكريم ذى الخلق العظيم و المجد الجسيم ، سيّد المرسلين ، المبعوث رحمة للعالمين . و على آله الغرّ الميامين بروج فلك الهدى و السعادة و الدين ، سيّما مركز دائرة الهداية و ضئضئ معدن الفصاحة ، ذروة سنام السماحة و شاهق طود البسالة ، دوحة العبادة و الزهادة ، صنو النّبى و خليفته بالنّص الجلىّ صلاة دائمة ما ما دامت اغصان الارقان مورقة و احداق الظعان مونقة .\r\nو بعد فقد صدر الأمر الأشرف المطاع - ما برح نافذا - فى الرباع و الأصقاع بأن احيط خبرا بفحاوى هذا الكتاب الكريم ، المختوم بالختم القويم و أكون شاهدا على ما حواه من الخطب المبارك الجسيم ، فامتثل أمره الأقدس قن أياديه العظيمة و المشمول بعواطفه القديمة ، المستدعى ابود دولته العليّة و دوام سلطنته الجليلة الجليّة ، الفقير الى اللّه الصمد ، محمد حسين بن شاه محمد ، حامدا مصلّيا .\r\nبسم الله الرحمن الرحيم وقفت على ولىّ الحمد و الثناء ، معترفا بالقصور عن الاحصاء ، و حبست الصلاة على سيّد الأنبياء و آله الأئمة الأصفياء .\r\nو بعد وصل « 1 » الىّ الرقيم الكريم المتضمّن للوقف القويم ، اصحاب كهف ملوك السبعة الاقاليم ، سلالة آل طه و يس ، خلاصة مكور الماء و الطين - ادام الله ظلال رأفته على أفارق العالمين - لاختم عليه و أضمّ شهادتى اليه . فقبّلته و تقبّلته و تسلّمته و تلثّمته و توسّمته و و سمته .\r\nو كتب المبتهل الى ربّه فى خلود هذه الدولة القاهرة الصفيّة الصفويّة الموسويّة - انار الله برهانها و شدّد أركانها و أمدّ أزمانها - محمد بن الحسن الاصفهانى المعروف بالبهاء حشرهما الله فى زمرة أصحاب أصحاب العباء المتحمّلين فى دينه للاعباء . . . « 2 »\r\n\r\n\r\n","description":"","footnote":"\r\n( 1 ) . در اصل : سيّد . به نظر مىرسد كاتب كلمهء سطر بالا « سيّد الانبياء . . . » را در اينجا مكرر نوشته است .\r\n( 2 ) . بقيه سفيد است .\r\n","page_name":" 912 ","page_number":408},
  {"content":"\r\n\r\n\r\n26 وقف نامهء مدرسهء سلطان حسينيه يا مدرسهء آقا كمال\r\n\r\nشرح حال آقا كمال\r\nبحث از اهميت وقف‌نامه‌ها به ويژه وقفنامه‌هاى مدارس و تأثير آن‌ها در بازشناسى نهادهاى آموزشى عصر صفوى خارج از حوصلهء اين مقدمه است . در اينجا صرفا درباره اين وقف‌نامه و واقف آن اشاراتى خواهيم داشت .\r\nوقف‌نامه حاضر از وقف نامه‌هاى جالبى است كه از اواخر دورهء صفوى ، كه به حق بايد آن را عصر وقف ناميد ، بر جاى مانده است . عامل عمده اين موقوفات ، طبقه آقايان ، يعنى خواجه‌هاى « 1 » وابسته به دربار بودند كه به همين دليل از ثروت هنگفتى برخوردار مىشدند ؛ اما از آنجا كه آنان فرزندى نداشتند تا ثروتشان را براى آنان به ارث بگذارند ، به اجبار اين ثروت را ، يا در سفر عتبات و حرمين شريفين خرج مىكردند و يا صرف خيرات و مبرات مىنمودند . بهترين مصرف آن ايجاد مسجد و تكيه و مدرسه و رباط بود . آنان ، پس از ساختن اين اماكن ، موقوفاتى براى آن‌ها قرار مىدادند تا مخارج اماكن مزبور به راحتى تأمين شود . طبعا بدون اين موقوفات ، اين اماكن به سرعت رو به انحلال و اضمحلال مىرفت .\r\nيكى از آقايان كه از چهره‌هاى برجسته دوره شاه سلطان حسين ( 1106 - 1135 ) بوده آقا كمال است . وى صاحب جمع خزانه عامره بوده و به عبارتى وزير ماليه دولت صفوى محسوب مىشده است . ميرزا سمعيا دربارهء شغل مزبور مىنويسد :\r\nشغل صاحب جمع خزانهء عامره آن است كه صاحب جمع مزبور مقرب الخاقان ، و آنچه از نقد وجوهات ممالك محروسه و دار السلطنهء اصفهان متعلق به سركار ديوان است ، به تحويل صاحب جمع خزانهء عامره مقرر بود و هريك از عمّال و حكام و مباشرين ماليات\r\n\r\n\r\n","description":"","footnote":"\r\n( 1 ) . در اين باره در مقدمهء وقف نامهء نظر آقا توضيحاتى آمد . و نيز بنگريد : مينورسكى ، سازمان ادارى حكومت صفوى ، ص 107\r\n","page_name":" 913 ","page_number":409},
  {"content":"\r\n\r\nديوانى ، تأخير در وجوه انفادى خزانهء عامره مىنمودند ، صاحب جمع خزانه به جهت وصول انفاديات خزانه ، توابين خود را محصّل و به ولايات فرستاده وجوه تحويلى را وصول و ابواب جمع خود مىنمودند . « 1 »\r\nوى به عنوان نمونه از همين آقا كمال ياد مىكند كه چندين سال متوالى اين سمت را در اختيار داشته است :\r\n. . . آقا كمال صاحب جمع به خدمت پادشاه سابق عرض و حاجى مهدى خان ( كه نام وى را نيز در همين وقف‌نامه داريم ) معتمد خود را محصّل و هرساله مومى اليه تمام و كمال وصول و انفاد خزانهء عامره مىنمود و آنچه انفس اجناس سركار خاصهء شريفه است ، خواه از جواهر يا اقمشهء نفيسهء پيشكش ، از كتاب و سمور و زربفت و ساير اجناس بسيار تحفه ، در خزانهء عامره ، به تحويل مشار اليه مقرر و صاحب جمع خزانه در نهايت اعتبار و كمال اقتدار و كليددار خزانه نيز از معتبرين خواجه‌سرايانست . « 2 »\r\nبر اساس يكى از احكامى كه شاه دربارهء موقوفات همين مدرسهء آقا كمال صادر كرده ، چنين به دست مىآيد كه وى در سال 1107 منصب صاحب جمعى را عهده‌دار شده است .\r\nآقا كمال از شخصيت‌هاى متنفذ دربار بوده است . در واقع ، دورهء اخير صفوى را بايد دورهء نفوذ خواجگان ناميد . در همين دوره ، از شخصى با نام احمد آقا ياد شده كه يوزباشى غلامان خاصه بوده و او نيز نفوذ زيادى در شاه داشته است . گفته شده است ، زمانى احمد آقا آن چنان جرأت يافته كه به وزير اعظم نيز دشنام داده است . « 3 » ما در اين باره ، در مقدمهء وقف نامهء نظر آقا شرحى آورده و اشعارى از مكافات‌نامه را نيز كه حكايت از تنفر مردم از خواجگان دارد ، نقل كرديم .\r\nاين شاعر ، درباره نفوذ آقا كمال و احمد آقا بر شاه سلطان حسين مىگويد :\r\n ولى حرف فراش آقا كمال * بود وحى منزل خلافش محال \r\n اگر احمد آقا شدى مدعى * نبودى ز انكار حق مانعى « 4 » \r\n كمال از كمالش به ما شوم شد * ز ادراكش ادراك معدوم شد « 5 » \r\nبه هر روى اين خواجه‌سرايان مورد تنفر اقشارى از مردم بوده‌اند ، به ويژه كه نوعا اصالت\r\n\r\n\r\n","description":"","footnote":"\r\n( 1 ) . ميرزا سميعا ، تذكرة الملوك ، ص 29 . درباره خزانه شاه ، كيفيت گردآورى اموال و خزانه‌دار شاه سليمان كه آقا كافور نام داشته ، بنگريد : شاردن ، سفرنامه ( چاپ عباسى ) ج 6 ، صص 308 - 310\r\n( 2 ) . ميرزا سميعا ، تذكرة الملوك ، ص 29\r\n( 3 ) . مينورسكى ، سازمان ادارى حكومت صفوى ، ص 107\r\n( 4 ) . مكافات‌نامه ، ابيات 364 - 365\r\n( 5 ) . مكافات‌نامه ، بيت 396\r\n","page_name":" 914 ","page_number":410},
  {"content":"\r\n\r\nخانوادگى نيز نداشتند ، چنان كه خانواده نيز نداشتند . در برابر ، آنان وفادار به دربار بوده و حياتشان در گرو همين وفادارى بود كه دربار نيز از آن بهره‌مند مىشد .\r\nآقا كمال با داشتن چنان موقعيتى ، تصميم گرفته است تا مدرسه‌اى بزرگ بسازد ، مدرسه‌اى كه به نوعى بتواند مانند مدرسهء چهارباغ يا مدرسهء مادر شاه باشد ؛ گرچه بايد توجه داشت كه بر حسب تواريخ موجود در وقف‌نامه ، بناى آن پيش از مدرسهء چهارباغ آغاز شده است . وى اين مدرسه را بنا كرده و در طول سالهاى 1107 - 1133 كار وقف رقبات وقفى را انجام داده است . تاريخ اول ، قديمىترين تاريخى است كه در يكى از فرامين شاه درباره موقوفات آقا كمال آمده و تاريخ دوم ، آخرين تاريخى است كه در يكى ديگر از فرامين شاه آمده است .\r\nشايد مهم‌ترين سؤالى كه در آغاز به ذهن خطور مىكند اين باشد كه اين مدرسه در كجا قرار داشته و چه سرنوشتى پيدا كرده است . در اين باره بايد گفت ، متأسفانه بر خلاف نظر واقف كه تمام كوشش خود را براى حفظ مدرسه انجام داده و با نوشتن وقف‌نامه‌اى با اين تفصيل و دقت راه را بر هر گونه سودجويى بسته ، امروزه هيچ اثرى از اين مدرسه بر جاى نمانده و حتى جاى آن نيز مشخص نيست . طبيعى است كه از موقوفات آن نيز خبرى در دست نباشد . بر اساس آنچه در وقف آمده است ، محل مدرسه « در حوالى و چهار سوق بزرگ عباس‌آباد اصفهان » قرار داشته است .\r\nاز يكى از فرامين شاه كه در حاشيهء وقف‌نامه آمده است چنين بدست مىآيد كه آقا كمال از سال 1107 ساختن مدرسه را آغاز كرده است . همان‌طوركه اشاره شد از اين مدرسه اثرى باقى نمانده و تنها يادى كه از مدرسه در دست است ، بقاياى قسمتى از كاشىكارى سر در مدرسه است كه در انبار مسجد رحيم خان اصفهان نگهدارى مىشود . در اين باره بهتر است به توضيحات استاد هنرفر توجه كنيم . ايشان ذيل عنوان كتيبهء مدرسه آقا كمال خازن از آثار دوره صفويه مىنويسد :\r\nروز دوشنبه 18 خرداد 1343 كه باتفاق دوست فاضل آقاى سيد مصلح الدين مهدوى مشغول تطبيق كتيبه‌هاى مسجد رحيم خان بوديم . دو نفر از خادمين مسجد به نام شكر الله و حسن گنجعلى اظهار داشتند كه در انبار مسجد چند كتيبه سنگى خوش خط وجود دارد و ما را به درون انبار راهنمايى كردند . از ملاحظهء آثار مزبور معلوم شد كه كتيبه ، متعلق به يكى از هفت مدرسه از بناهاى عصر صفويه است كه به وسيلهء آقا كمال خازن خزانه شاه سلطان حسين صفوى بنا شده است . آقايان نامبرده اظهار داشتند كه قطعات كتيبه را در زير خاك‌هاى انباشته‌شدهء يكى از زواياى مسجد يافته‌اند و تا اين تاريخ شخصا از آن‌ها مراقبت كرده‌اند . مؤلف با قدردانى از سعى و اهتمام نامبردگان مخصوصا آقاى حسن گنجعلى كه\r\n\r\n","description":"","footnote":"","page_name":" 915 ","page_number":411},
  {"content":"\r\n\r\nعلاوه بر خدمت در مسجد به شغل آموزگارى نيز اشتغال دارد و خط نستعليق را نيكو مىنويسد ، در حفظ بقاياى يكى از آثار گمنام دوره صفويه ، به قرائت و عكس‌بردارى از قطعات موجود كتيبه توفيق يافت و به اين ترتيب اثر ديگرى بر آثار پراكندهء عهد صفويه مىافزايد . ظاهرا مصالح بنائى هفت مدرسه در بناى مسجد جديد در اواخر عهد قاجاريه به كار رفته و ضمن حمل اين قبيل مصالح به مسجد رحيم خان ، كتيبه مزبور هم انتقال يافته و همچنان در اين محل بر جاى مانده است ، از قرار معلوم دو مدرسه از هفت مدرسه در محلهء مستهلك جنب شاهزاده ابراهيم قرار داشته كه تدريجا به ويرانى گراييده و از مصالح آن‌ها در ساختمان مسجد رحيم خان و شبستان مسجد محله نو ( مسجد فشاركى ) استفاده شده است .\r\nكتيبهء مزبور كه به خط ثلث فرورفته بر سنگ پارسى و به قلم عبد الرحيم جزايرى خطاط معروف شاه سلطان حسين صفوى است ، به شرح زير مىباشد :\r\nبسم الله الرحمن الرحيم من فضل الله سبحانه و ميامين دولة السلطان الاعظم و بركات خدمة الخاقان الافخم ظلّ الله فى العالم ، سيد السلاطين ، قهرمان الماء و الطين ، السلطان بن السلطان ابو المظفر شاه سلطان حسين الصفوى الموسوى الحسينى بهادر خان لا زال بابه مرجعا لأعاظم السلاطين وفّق لبناء هذه المدرسة خادمه الخازن لخزانة عطياته الممتاز القرب الى حريم سرادقاته آقا كمال جعل الله سعيه مشكورا و اتفق اتمامها فى 1108 كتبه عبد الرحيم ؛ عمل محمد طاهر » . « 1 »\r\nنام آقا كمال كه امور مالى دولت صفوى را به طور كامل در اختيار داشته ، در برخى از كتيبه‌هاى مدرسهء چهار باغ نيز آمده است . دربارهء اين مدرسه گفته شده است :\r\n. . . و مدرسهء سلطانى صد و پنجاه حجره دارد در كمال تكلف ساخته شده به سركارى آقا كمال صاحب جمع خزانه عامره « 2 »\r\nدر اشعار اطراف سرسراى مدخل مدرسه چهار باغ كه به خط محمد صالح اصفهانى و مورخ به سال 1119 است ، چنين آمده است :\r\n وارث تخت سليمان خسرو گيتىستان * پادشاه شيعيان ، جان جهان سلطان حسين \r\n آن كه از تيغ كجش شد راست كار عالمى * آن كه از خلق و كرم بگرفت حدّ مشرقى \r\n شد مقرر تا غلام و خازنش آقا كمال * كز كمال عقل و دانش ، عقل و دانش راست عين « 3 » \r\nو در اشعار منقوش بر دست‌اندازهاى چوبى غرفه‌هاى فوقانى مدخل مدرسه چهار باغ آمده است :\r\n\r\n\r\n","description":"","footnote":"\r\n( 1 ) . هنرفر ، لطف الله ، گنجينه آثار تاريخى اصفهان ، ص 803 - 804\r\n( 2 ) . خاتون‌آبادى ، وقائع السنين و الاعوام ، ص 557\r\n( 3 ) . هنرفر ، همان ، ص 694\r\n","page_name":" 916 ","page_number":412},
  {"content":"\r\n\r\n به عهد دولت سلطان حسين شاه جوان * كه از عدالت او گشت ملك و دين آباد \r\n ز صدق بود چو آقا كمال سركارش * شدست منزل اهل كمال و استعداد \r\n قلم گرفت و نوشت ازهرى بتاريخش * بنام مدرسه شه شد از كمال آباد « 1 » \r\nو در اشعار سراسرى شمالى مدرسه به خط محمد صالح اصفهانى آمده :\r\n ابر عالمگير گوهر قطرهء بحر كرم * عالم‌آرا ، آفتاب داد و دين سلطان حسين \r\n يافت چون اتمام اين عالى بنا از جود شاه * داد چون سركارى آقا كمال زيب و زين « 2 » \r\nوقف نامهء حاضر كه در اصل ، هم وقف‌نامه و هم شرح رقباتى است كه هر از چندى واقف ، براى مدرسه و مصارف ديگر وقف مىكرده ، مىتواند روشنگر بخشى از مسائل تعليم و تربيت و نيز تاريخ اقتصادى اين دوره باشد .\r\nاطلاعاتى نيز دربارهء تاريخ خود مدرسه در آن ديده مىشود . براى نمونه ، در جايى آمده است كه اگر در آمدى اضافى بود ، صرف ساختن حجرات فوقانى شود و پس از چندى ، در وقف جديد ، آمده است كه اين حجرات ساخته شده و مبلغى براى هزينه‌هاى آن اختصاص يافته است . همچنين از محمد مؤمن به عنوان مدرس مدرسه و از شيخ جلال الدين محمد به عنوان رئيس مدرسه ياد شده است .\r\nاين هم افزودنى است كه همهء اين رقبات وقفى از آن مدرسه نيست ؛ روشن است كه در آمد اين همه موقوفه بسيار بيش از مصارف يك مدرسه است ؛ به همين دليل در ميان مصارف يادشده ، كمك به شيعيان فقير ساكن عتبات ، تأمين هزينهء مسافران عتبات ، تأمين هزينه‌هاى حرم امام رضا عليه السلام و غيره نيز ياد شده است .\r\nدر اين وقف‌نامه نيز كه واقف از آقايان است ، باز نقش آقايان به مانند وقف نامهء پيشين آشكار است . اين نيز مىتواند به شناخت موقعيت اين افراد و ارتباط آنان با يكديگر در دورهء اخير صفوى كمك كند . افزون بر آقايان ، از عتقاء ، يعنى بردگان آزادشدهء آنان نيز كه موقعيتى يافته‌اند - و به خصوص در اين ميان ، از گرگين خان كه در سالهاى اخير صفوى نقش فعالى در ارتش صفوى داشته - ياد شده و امتيازاتى براى آنان در نظر گرفته شده است .\r\nاز ديگر اطلاعات حاشيه‌اى كه از اين وقف‌نامه و فرامين شاه دربارهء آن به دست مىآيد ، آگاهىهاى بسيار جالبى است از انواع و اقسام ماليات‌هايى كه به اسامى مختلف از مردم ستانده مىشده است . در يكى از فرامين شاه ، براى ملغى كردن انواع ماليات‌هاى رسمى و غير رسمى از رقبات وقفى چنين آمده است : « . . . و مباشران مهمات ديوانى دار السلطنه مذكوره اصلا و مطلقا به هيچ وجه من الوجوه و به هيچ جهتى از جهات دخل در مهمات\r\n\r\n\r\n","description":"","footnote":"\r\n( 1 ) . كه اين ماده‌تاريخ مىشود سال 1119 ؛ نك : هنرفر ، همان ، ص 695\r\n( 2 ) . هنرفر ، همان ، ص 711\r\n","page_name":" 917 ","page_number":413},
  {"content":"\r\n\r\nمحال مزبور ننموده ، پيرامون نگردند ، و قلم و قدم كوتاه و كشيده دارند ، و از حشو نتيجهء اخراجات موضوع و مستثنى دارند و به علت مالوجهات و وجوهات حكمى و غير حكمى و خارج المال اربابى و رعيتى و استصوابيات و عوارضات مسددة الابواب از علفه و علوفه و قيلغا و سيورسات و الام و الاغ و طرح و دست‌انداز و شكار و پيكار و رسوم داروغگى و رسم المهر و رسم الصدارة و عشر و ده نيم و رسوم ميرابى و رسوم ساير عمال و توجيهات خلاف حساب و سرشمار و خانه شمار و سلامى و ساورى و ميهمانى و پيشكش و عيدى و نوروزى و هوايى و مدد خرج و حوالهء تفنگچى و چريك و مقطعى و يراق‌پوشى ايام عاشورا و شاطردوانى و وجوه محترفه و كندلك و مشتلق و اسب چاپار و ساير تكاليف به هر اسم و رسم كه بوده باشد حواله و اطلاقى بر محال مذكوره ننموده و اگر فرضا در وقتى از اوقات حكمى در باب سيورغالات صادر گردد كه فىالجمله تكليفى در آن باشد ، محال مزبوره را از آن تكليف نيز معاف و مسلّم دانسته ، سيور غال مذكور را از ساير سيورغالات مستثنى شمارند » .\r\nافزون بر اطلاعات اقتصادى ، گهگاه ، آگاهىهاى قضايى نيز در اين وقف‌نامه ديده مىشود . از جمله در فرمانى كه شاه براى بخشودگى ماليات رقبات وقفى صادر كرده ، آمده است : و قضايايى كه سانح گردد ، سواى خون كه به ديوان اعلى متعلق است ، در هر عصرى به متصديان موقوفات مدرسه رفع نمايند . »\r\nدر وقف نامهء مدرسهء آقا كمال يا مدرسهء سلطان حسينيه مهر تعدادى از علما و شهادت آنان ديده مىشود كه مشهورترين آن‌ها محمد باقر حسينى خاتون‌آبادى و محمد حسين تبريزى - آخرين ملاباشى عصر سلطنت شاه سلطان حسين - است . علاوه بر اينها نام زين الدين عاملى ، محمد شفيع خراسانى و حسين بن حسن گيلانى ديده مىشود .\r\n\r\nمتن وقف‌نامه\r\nبسم الله الرحمن الرحيم فهرست موقوفات عاليجاه مقرّب الخاقانى ، مؤتمن السّلطانى آقائى ، مستغنى الالقاب و الاوصافى ، آقا كمال ريش سفيد حرم محترم عليّه عاليه و صاحب جمع خزانهء عامره - زيد اقباله العالى - كه توليت آن‌ها با بندگان نواب . . . گردون قباب اشرف همايون اعلى است و هركس از سلسلهء عليّه صفويه كه فرمان فرماى ممالك وسيع المسالك ايران باشد و نظارت آن‌ها مادام‌الحيات با عاليجاه واقف و بعده با عاليجاه مقرب الخاقانى توفيق آثارى محمود بيك جبّادارباشى كه حال ناظر بيوتات است ، و بعد با عاليجاه مقرب الخاقانى محمد ابراهيم\r\n\r\n","description":"","footnote":"","page_name":" 918 ","page_number":414},
  {"content":"\r\n\r\nبيك ، يوزباشى آقايان است ؛ و بعده به هركس كه به منصب مومى اليه سرافراز باشد . و هرگاه محمود بيك مشار اليه قبل از واقف داعى حق را لبيك اجابت گويد ، نظارت بعده از عاليجاه واقف به عاليجاه محمد ابراهيم بيك يوزباشى ، و بعده به هركس كه يوزباشى طرف خسرو آقا بوده باشد ، متعلق است ؛ و اگر آن منصب به احدى مرجوع نشود ، اختيار تعيين ناظر با بندگان اعلى حضرت متولّى است تا آن كه يوزباشى مزبور تعيين شود . و در وقف‌نامچهء ثالثه قيد شده كه اگر يوزباشى آقايان طرف خسرو آقا تعيين نشده باشد ، جبّاردارباشى اگر از آقايان عظام باشد ؛ و اگر جبّادارباشى از آقايان عظام نباشد ، اميرآخورباشى اگر از آقايان باشد تا اين كه يوزباشى طرف خسرو آقا تعيين شود ؛ و اگر تمام مناصب عاليه كه در امر نظارت سرافرازى به آن شرطست است ، به احدى داده نشده باشد ، اختيار با بندگان اعلى حضرت متولّى است كه هريك از بندگان را مأذون فرمايند كه به استصواب عالم متوجه باشد تا تعيين يوزباشى آقايان عظام ؛ و شرط نمود ، كه بعد از واقف ، هركس ناظر باشد به استصواب عالم دينى كه رياست اين طبقهء عليّه به او مسلّم باشد و از ساير علما در مجلس اعلى حضرت متولّى مقدّم نشيند و با فقدان وصف مزبور ، عالمى كه به افضليّت اشهر بين الانام باشد ، و با اختلاف به مختار به قرعهء شرعيّه عمل نمايند و تصدّى آن‌ها را تفويض نموده به رفعت و معالىپناهان حاجى محمد كبير تاجر اصفهانى و حاجى مهدى خان بيك تابين عاليجاه واقف و حسن بيك اصفهانى كه ما دام قابليت و اهليّت داشته باشند ، به مصلحت يكديگر به نسق و ضبط و اخذ حاصل آن‌ها اقدام نمايند ؛ و اگر يكى از ايشان غايب باشد يا مانعى داشته باشد ، نايبى تعيين نمايد كه به مصلحت متصدّى حاضر به امور لازمهء تصدّى قيام نمايد .\r\nو هرگاه بعد از حيات واقف ، متصدّيان يا احدى از ايشان را وفات رسد و اولاد ايشان قابليت نداشته باشد ، به كسى كه « عالم » و « ناظر » مصلحت دانند ، بعد از عرض به خدمت اعلى حضرت متولّى رجوع نمايند و حسب الاحكام مطاعهء لازم‌الاطاعه مالوجهات و وجوهات و حقوق ديوانى موقوفات مزبوره به سيور غال و معافى مدرسهء احداثيهء واقف موسومه به مدرسهء سلطان حسينيه و سركار فيض آثار امام الجن و الانس كه موقوف عليهم اين اوقافند ، مقرّر و شفقت شده است و ما دام امر نظارت با واقف است ، حق النظاره را در وجوه خيرات و مبرّات صرف نمايد .\r\nدفعهء ديگر كه وقف است بر مدرسهء احداثيه عاليجاه واقف واقعه در حوالى چهارسوق بزرگ عباس‌آباد اصفهان موسومه به مدرسهء سلطان حسينيه و بر مصالح آن ، و مصارف آن را بر اين نحو مقرّر شده كه اوّلا مؤنات زراعات و خرج قنوات و تعمير عمارات و مستغلّات و تعميرات مدرسهء مزبوره و روشنايى مسجد و راهروها و متوضّاهاى مدرسه و\r\n\r\n","description":"","footnote":"","page_name":" 919 ","page_number":415},
  {"content":"\r\n\r\nفرش مسجد و دو مدرس و شبستان و فرش حجرات ، هرگاه احتياج شود ، و قيمت دلو و ريسمان و چرخ جهت آب كشيدن از حاصل آن‌ها وضع شود و از بقيهء آن به حق التوليه و يك عشر به حق‌النظارهء ناظر و عالم بعد از واقف بالمناصفه و نصف عشر به حقّ التصدى تصرّف نمايند و از بقيهء حاصل و مداخلهء هرساله پانزده تومان به حق التدريس و هر يوم سه هزار و هفتصد دينار به وظيفهء طلبهء مدرسه كه حين الوقف سى و هفت نفر بوده‌اند و چهار تومان به خدّام و دو تومان به مؤذّن به شرطى كه به كار خود قيام نمايد ، بدهند و در هر شب جمعه يك هزار و پانصد دينار به طلبهء مدرسهء مذكور بدهند كه يك ختم قرآن مجيد نموده ، ثواب آن را به روح كثير الفتوح نوّاب طوبى آشيان قدس مكان - نوّر اللّه مرقده - قربت نمايند و در اوقات متبرّكهء مفصّلهء ذيل :\r\nليلة العيدين ، ليلة العرفة ، ليلة [ و 
  ] يوم عيد الغدير ، ليلة [ و 
  ] يوم المباهلة ، ليلة [ و 
  ] يوم مولود النبى صلى الله عليه و آله ، ليلة [ و 
  ] يوم التاسع شهر ربيع الاول ، ليلة الاولى من رجب المرجب ، ليلة الرغائب ، ليلة النصف منه ، ليلة المبعث ، ليلة النصف من شعبان ، ليالى افراد ثلاثة شهر رمضان ، ليلة الاربعين .\r\nهر شب ، شش قاب طعام كه عبارت از شش من برنج به وزن تبريز و گوشت به وزن مزبور و روغن با ساير اسباب باشد طبخ ، و طعام طلبه و خدمهء مدرسه مذكوره نمايند و ثواب آن را به روح نواب و طوبى آشيان قدس مكان قربت نموده ؛ و اگر از مداخل موقوفات بعد از مصارف مذكوره چيزى اضافه بماند ، در مرتبهء فوقانيهء مدرسهء مزبوره به قدرى كه مدرّس و ناظر مصلحت دانند ، بعد از عرض به خدمت بندگان متولّى ، حجرات بسازند و اضافه را به سكنهء حجرات فوقانيه بدهند و آنچه از آن اضافه باشد ، بر وظيفهء مدرّس و اهل مدرسه اضافه نمايند .\r\nقريهء مروق سميرم فارس كه حيدرآباد نيز گفته مىشود ، با اراضى و صحارى و قنوات و دهكده و حمام و قلعه و طاحونه و غير ذلك مفصّله ذيل : قنات سركاه مشهوره به باش كهريز ، قنات موسوم به كمال‌آباد ، قنات موسوم به دولت‌آباد ، رشته قنات موسوم به حيدرآباد ، رشته قنات رفيع‌آباد ، رشته قنات به كوكجه دره ، رشته قنات سلطان‌آباد ، رشته قنات حاجىآباد ، رشته قنات سياه كل ، رشته جدول رباط آب رودخانه بالتمام ، رشته چشمه سبز ميدان بالتمام ، حمام ، قلعه ، طاحونه ، دهكده بالتمام .\r\nقريهء معموره گندمان ناحيه كياروار و مزدج اصفهان با اراضى و صحارى و حمام و باغات و قنوات ثلاثه ذيل و مجارى و خان معين احداثى عاليجاه واقف ، قنات مشهوره به قنات معموره ، رشته قنات موسومه به كمال‌آباد احداثى عاليجاه واقف ، رشته\r\n\r\n","description":"","footnote":"","page_name":" 920 ","page_number":416},
  {"content":"\r\n\r\nقنات سنگ سفيد احداثى عاليجاه مشار اليه بالتمام .\r\nقريهء موسومه به كمال‌آباد من محال سميرم به قرب مباركهء لنجان اصفهان با توابع شرعيه از اراضى و صحارى و قنوات و مجارى و قلعه و حمام و حصار و غير ذلك بالتمام .\r\nمزرعهء عباس‌آباد گندمان با اراضى و صحارى و قنوات و مجارى و انهار و جداول و دهكده و قلعه و غير ذلك سيّما اراضى مزرعهء صفىآباد متصله به آن كه از آب رودخانه چيغاخور شرب مىشود بالتمام .\r\nمزرعهء علىآباد متصله به كمال‌آباد مزبور با اراضى و صحارى و قنوات و مجارى و قلعه و حصار و خيابان و اشجار مغروسه در خيابان و حريم و غير ذلك قديما و جديدا ، داخلا و خارجا ، دائرا و بايرا بالتمام .\r\nمزرعهء گارى من مزارع جى اصفهان با اراضى و صحارى و قنوات و مجارى و قلعه و بازارچه و غير ذلك سيّما قنات موسومه به فيض‌آباد و اراضى تابعه بالتمام .\r\nبازارگاه واقعه در خارج سيد احمديان اصفهان كه حين الوقف بيست و يك باب و ثانى الحال بيست و شش باب شده ، با افزار و انكار [ ؟ 
  ] كه نزد مستأجران است : دكان حدّادى ، دكان نعل‌بندى ، علافى ، عصارى با سنگ آسياب ، ندافى ، صباغى با تغار ، طباخى با پس دكان ، قنادىگرى ، علاقه‌بندى ، روّاسى با پس دكان ، سفيدگرى ، پالان‌دوزى ، خبازى با زيرزمين ، خراطى با زيرزمين ، فواكهى با زيرزمين ، بقالى با زيرزمين عطارى با زيرزمين ، حلاجى ، رزازى با زيرزمين ، مصب اتوگرى ، زرگرى ، مطب حكيم ، تنباكوفروشى با زير زمين ، شمّاعى ، قصابى ، كبابى بالتمام ، دكاكين متصله به مدرسهء مباركهء سلطان حسينيه احداثيه عاليجاه واقف موفق مشار اليه هشت باب اصل دكاكين . . . باب ، انبار ، انبار خبازى يك باب بالتمام .\r\nمحوطه مشتمله بر آيينه تحتانيه و فوقانيه و فضاى مربوط به آن واقعه در كنار زاينده‌رود اصفهان جنب منزل مرحوم ميرزا ابو الحسن مستوفى الممالك سابق كه به جهت انبار محصولات موقوفات ساخته و انباردارى را به محمد قلى بيك عتيق كوچك مرجوع و چنين قرار داديم كه امام‌قلى بيك عتيق ديگر تا هنگام قابليت محمد قلى بيك نائب او باشد و هرگاه محمد قلى بيك قابليت نداشته باشد ، امام قلى بيك بالاصاله انباردار باشد ، و بعد از ايشان هريك از عتقاى ديگر او كه امانت و ديانت و شايستگى امر مزبور داشته باشند ؛ و با تعدد در اوصاف ، به قرعه عمل شود و بعد از وفات عتقاء . . . هريك از اولاد ذكور ايشان و اولاد اولاد ذكور ايشان و هكذا كه شايستگى داشته باشد . با تعدد در وصف مختار به قرعه و با عدم اتصاف ايشان و اولاد ايشان به\r\n\r\n","description":"","footnote":"","page_name":" 921 ","page_number":417},
  {"content":"\r\n\r\nوصف مزبوره يا انقراض ايشان و اولاد ايشان ناظر و عالم به كسى كه شايستگى داشته باشد رجوع نمايند بالتمام .\r\nمزرعهء فيض‌آباد مشهوره به كشكول از مزارع برخوار از بلوكات تسعهء دار السلطنهء اصفهان با توابع شرعيه كه آب آن تا حال جارى نشده است .\r\nمسعودآباد برخوار اصفهان كه قنات دولت‌آباد از جمله قنوات فيض‌آباد مشهور به دهچى در اراضى آن شرب مىشود و قنات آن به اراضى خيرآباد بر خوار جارى است بالتمام .\r\nدفعهء ديگر كه توليت نظارت و استصواب عالم و تصدّى آن به دستور دفعهء اولى و حق التوليه و حق النظاره ناظر و عالم و حق التصدى آن به نحوى است كه در دفعهء اولى مكتوب شده ، برين نهج است كه بعد از اخراجات تنقيهء قنوات و مؤنات زراعات و ساير امورى كه مصلحت وقف در آن باشد و سبب آبادى و نما و زيادتى محصول شود و تعمير عمارات حصص موقوفه كه ساخته شده يا بعد از اين ساخته شود و تعمير و روشنايى مسجد و حمامى كه در قريهء كمال‌آباد ساخته شده و حمام و مسجدى كه در اشرف‌آباد و خيرآباد ساخته شود و درب و بورياى آن‌ها و سه تومان به مؤذّنى دهند كه در مسجد مزبور به امر مؤذّنى و خادمى قيام نمايد و همچنين به نحو مسطور در مسجدى كه در اشرف‌آباد و خيرآباد ساخته شود و بعد هرساله واقف موفق ما دام حياته ، مبلغ بيست تومان از حاصل اين وقف را در وجوه خيرات و مبرّات مصروف دارد و بعد وفاته ، به امر متولّى هر عصر و مدخليت عالم و ناظر آن عصر ، بيست تومان مزبور را هرساله به جمعى از صلحا و اتقياى سكنهء مدرسهء مزبوره كه خاطر از قرائت و ديانت ايشان جمع باشد ، بدهند كه در تمام سال دويست ختم كلام ملك علام [ در 
  ]\r\nشهر رجب المرجب يك ختم ، شهر شعبان المعظم يك ختم ، شهر رمضان المبارك يك ختم ، شهور تسعهء بقيه سال . . . ختم .\r\nاز قرار ختمى يك‌هزار دينار بدين موجب نموده ، ثواب آن را به روح عاليجاه واقف تبرّع نمايند ، و چهارصد من گندم به وزن سابق اصفهان ، به جهت حمامى قريهء مذكوره كه حمام را پاكيزه نگاه دارد ، تعيين نمايند و مثل آن به جهت حمامى كه در اشرف‌آباد و خيرآباد ساخته شود ؛ و هفت تومان تبريزى به جهت طالب علمى كه قدرى علم فقه داند و در كمال‌آباد به اجراى عقود شرعيّه و تعليم امور واجبه و تعليم اطفال ايشان قيام نمايد و در تغسيل و تكفين مؤمنين مطلع باشد و همچنين در اشرف‌آباد و خيرآباد ؛ و مبلغ بيست تومان در ايام عاشورا در مدرسهء مزبوره صرف مراسم تعزيه نمايند و دو نفر خادم ديگر به جهت مدرسهء مزبوره تعيين نمايند و تتمهء حاصل و منافع را با آنچه از حاصل وقف سابق باشد ، به\r\n\r\n","description":"","footnote":"","page_name":" 922 ","page_number":418},
  {"content":"\r\n\r\nازاى هر حجره از حجرات مدرسهء مزبوره ، يومى يك‌صد دينار و رئيس را دويست دينار بدهند ، و حق التدريس به ضميمهء آنچه سابق بود تا بيست تومان داده شود و آنچه باقى بماند ، منوط به رأى اشرف اعلى حضرت متولّى و عالم و ناظر صرف مرمت تعميرات مدرسه و تجديد فروش و وظيفهء طلبهء سكنه و روشنايى آنجا به هر نحوى كه رأى ايشان قرار گيرد ، به عمل آورند ؛ خواه به كل اين وجوه و خواه به بعض آن ؛ و اگر چنانچه متولّى و ناظر و عالم مصلحت دانند كه وجه باقى مخصوص تعميرات و تجديد فروش و روشنايى متوضّاها و راهروها و پله‌كانها و قيمت دلو و چرخ و ريسمان مدرسه شوند ، مختارند .\r\nقريهء كمال‌آباد برخوار مشهوره به كنجار كه در آن حمام و مسجد و آب‌انبار فى سبيل الله ساخته شده است . اراضى عليا كه آب گرگاب و باينجه و اللّه‌آباد و جلال‌آباد و احمدآباد و رحمت‌آباد و . . . زراعت مىشود ، مع طاحونه . . . و دهكده و خيابان و اشجار و غيرها . اراضى سفلى كه قنات كمال‌آباد مخصوص آن است مع قلعه و دكاكين و دو برج و حمام و دو باغ و خيابان و اشجار و . . . و غيرها ، سيّما قنات بايره اشرف‌آباد بالتمام .\r\nمزرعهء اشرف‌آباد برخوار با توابع شرعيه ، سيّما قنات اشرف‌آباد و قنات كمال‌آباد و قنات علياآباد و باغات و طاحونه و غير ذلك كه قدرى از آب قنات آن به اراضى گرگاب و باينجه شرب مىشود .\r\nمزرعهء خيرآباد برخوار با اراضى و غير ذلك سيّما قنات خيرآباد و مسعودآباد و باغات و خيابان و اشجار مغروسه و برج و حمام و قلعه كه حمام و آب‌انبار و مسجد در آن فى سبيل الله و فى سبيل الخير ساخته شده بالتمام .\r\nخان آقانور واقع در شارع مورچه‌خورت برخوار اصفهان با توابع شرعيه كه از كرايه دكان آن تعميرات ضروريهء آن به عمل آيد و آنچه باقى بماند به دستور فوق مصروف گردد بالتمام .\r\nدفعهء ديگر كه وقف است بر طلبهء سكنهء مدرسهء مذكوره و مصالح و متعلقات آن و بر سكنه و متوطّنين نجف اشرف و كربلاى معلّى و بلاد كاظمين عليهما السلام و بر زوار عتبات عاليات از سادات عظام و طلبهء كرام و صلحاى ذوى الاحترام كه از فرقهء ناجيهء اثنى عشريهء و در آن اماكن مشرّفهء ساكن بوده و به جاى ديگر نقل ننموده باشند و به صفت استحقاق و فقر موصوف باشند و توليت و نظارت و استصواب عالم و تصدّى به دستور مسطور در دفعهء اولى و ثانيه و حق التوليه يك عشر و حق النظاره عالم و ناظر يك عشر بالمناصفه و حق التّصدى يك عشر بالمساوات است .\r\nو مصارف اين وقف به اين نحو شرط و قرار شده كه هرساله ، اوّلا اخراجات و مؤنات موقوفات از خرج قنوات و تعمير عمارات و ما يحتاج اليه انتفاعات و موقوف عليه زيادتى\r\n\r\n","description":"","footnote":"","page_name":" 923 ","page_number":419},
  {"content":"\r\n\r\nريع و تكثير زراعات و غير ذلك و مرمّت و تعميرات مدرسهء مزبوره و تجديد فروش و روشنائى متوضّاها و راهروهاى تحتانيه و فوقانيه و دلو و ريسمان و جاروب و ساير ضروريات مدرسهء مذكوره را اگر وجهى كه از حاصل موقوفات مرقومه در دو وقف‌نامچهء سابقه جهت آن‌ها تعيين نموده است ، وفا به اخراجات و ضروريات آن‌ها نكند ، از حاصل اين موقوفات بر سبيل تتمه ، كما ينبغى و يليق ، عمل آيد و همچنين هرگاه حاصل موقوفات مكتوبه در وقف‌نامچتين سابقتين وفا نكند به وظيفهء طلبهء سكنه و حق التدريس به نهجى كه در آن‌ها تعيين شده است ، از حاصل اين موقوفات تتمهء آن‌ها داده شود و سواى آنچه در دفعتين سابقتين به جهت مصارف مدرسهء مذكوره تعيين نموده است ، از حاصل اين موقوفات هرساله ، دو تومان به جهت يك نفر مؤذّن ديگر مقرر نمود كه به اتفاق يك نفر مؤذّنى كه سابقا تعيين شده و در مدرسهء مزبوره در اوقات صلوات به وظايف اذان و لوازم آن اشتغال نمايند و چون حجرات فوقانى به مساعدت توفيقات ربانى ساخته شده و حال به انضمام حجرات تحتانى شصت حجرهء مسكون است ، از حاصل اين موقوفات و موقوفات مكتوبه در دو وقف‌نامچهء سابقه ، هر يوم دويست دينار به رئيس مدرسه و هر يوم پنج هزار و نهصد دينار به ساير طلبه داده شود ؛ و در هر شب جمعه از حاصل اين موقوفات ، سواى يك ختمى كه در دفعهء اولى به جهت روح نواب طوبى آشيان قدس مكان مقرّر شده ، يك هزار و پانصد دينار به سكنهء طلبهء مدرسهء مزبوره داده شود كه يك ختم قرآن مجيد نموده ، ثواب آن را به روح كثير الفتوح ، قربت نمايند و همچنين از حاصل اين وقف ، سوى شش قاب طعام مرقومه در دفعهء اولى ، شش قاب طعام ديگر در هر شب از ليالى و ايام متبركهء مفصّلهء آن ، جهت طلبهء سكنه و خدّام مدرسهء مزبوره كه مجموع دوازده قاب بوده باشد ، طبخ نمايند ؛ و آنچه از حاصل موقوفات مزبوره از مصارف و حق التوليه و حق النظاره عالم و ناظر و حق التّصدى باقى بماند ، برده ، سهم نموده ، سه سهم را به جمعى كه در نجف اشرف سكنا داشته باشند و به جاى ديگر نقل نكرده و به صفت استحقاق و فقر موصوف و از فرقهء ناجيهء اماميهء اثنىعشريه باشند ، نصف به سادات و علويات بىشوهر و ايتام سادات و نصف به غير سادات از صلحا و بيوه‌زنان و ايتام آنجا و سه سهم ديگر را به جمعى كه در كربلاى معلّى ساكن باشند به تفصيل و شروط سكّان نجف اشرف ، و دو سهم ديگر به جمعى كه در بلدهء مباركهء كاظمين عليهما السلام ساكن باشند ، به شروط و تفصيل سكنهء نجف اشرف ، عايد سازند ؛ و تعيين قدر اعطا به هريك ، منوط به رأى بندگان متولّى و عالم و ناظر است كه به هر نحو مصلحت دانند ، عمل نمايند و يك سهم ديگر را به زوّار عتبات عاليات از قرار هريك نفر پنج هزار دينار بدهند و اگر در سالى آن قدر زوّار نروند كه مجموع يك سهم به ايشان داده شود ، آنچه از رسد زوّار باقى بماند ، ضميمهء هشت سهم حصّهء سكنهء اماكن\r\n\r\n","description":"","footnote":"","page_name":" 924 ","page_number":420},
  {"content":"\r\n\r\nمشرّفه نمايند و يك سهم بقيه را در وجه متصدّيان بالمساوات به علاوهء يك عشر مذكور فوق رسانند .\r\nمزرعهء موسومه به فيض‌آباد مشهوره به دهچى از مزارع مورچه‌خورت برخوار اصفهان با اراضى و صحارى و مجارى و باغات و قلاع و خيابان‌ها و اشجار نابته در خيابان‌ها و در حرايم آنجا كه اراضى آن به آب قنات موسومه به فيض‌آباد و به قنات موسومه به دهچى شرب مىشود ، و قنات ديگر آن كه موسوم به دولت‌آباد است ، به مزرعه مسعودآباد مزبور شرب مىشود بالتمام .\r\nقريهء محدثه عاليجاه واقف موسومه به مؤمن‌آباد با اراضى تابعهء آن كه آب آن به مزرعهء فيض‌آباد مشهوره به دهچى مذكوره قبل ، شرب مىشود و به اين اعتبار در وقف‌نامچه ذكر آن نشده است . قنات بايره كه پود آن در جنب كمال‌آباد است و قنات آن از روى قنات جزآباد و جلاساباد و زمين اميرآباد مىگذرد و در پيش طاحونه گرگاب نزديك قنات كمال‌آباد است . و علامت دهكده و قلعه و باغات بايره دارد و موسوم به بهرام‌آباد بوده و در وقف‌نامچه قريهء مستحدثه واقف نوشته شده بالتمام .\r\nقنات و مجرى المياه موسومه به گرگاب كه آب آن به اراضى كمال‌آباد و غيره وقفى عاليجاه واقف شرب مىشود بالتمام .\r\nقريه مستحدثه عاليجاه واقف متصله به اراضى خيرآباد برخوار كه آب آن به اراضى كمال‌آباد مزبور شرب مىشود بالتمام .\r\nقنات و مجرى المياه موسومه به باينچه كه آب آن به كمال‌آباد مزبور شرب مىشود .\r\nمزرعهء رحمت‌آباد كه رحيم‌آباد نيز گفته مىشود ، محدود به رودخانه سهر [ ؟ 
  ] و به قلعهء خرم‌آباد و به قنات احمدآباد و به اراضى مسعودآباد و به اراضى و صحارى و قنات و مجارى و دهكده و ابنيه و عمارات و باغات و قلاع و اشجار و اعيانات و غيرها بالتمام . طاحونتين معينتين كه يكى از آن‌ها به آب گرگاب و ديگرى به آب اشرف‌آباد داير است ، هريك با آلات و ادوات حديديه و مجريه و خشبيه و غير ذلك بالتمام .\r\nدفعهء ديگر كه وقف است بر كافّهء مؤمنين و متردّدين و عامه مسافرين و عابرين كه به قدرى كه متردّدان و مسافران در رباط منزل مىنمايند هركس وارد شود ، در آن منزل نمايد و توليت و نظارت و استصواب عالم و تصدّى آن به دستور مسطور است و مصرف آن به اين نحو است كه مال الاجارهء دكّان رباط صرف تعمير ضرورى آن و ملحقات آن شود ، به نحوى كه هميشه به حليهء آبادى و معمورى بوده ، متردّدان از آن منتفع شوند و وجه اجارهء دكان اگر از تعمير ضرورى رباط زياده باشد ، آن زياده را در مصارف موقوفات مكتوبه در تحت دفعهء\r\n\r\n","description":"","footnote":"","page_name":" 925 ","page_number":421},
  {"content":"\r\n\r\nثالثه صرف شود و مال الاجارهء دكان را زياده از قدرى كه گنجايش داشته باشد ، نگيرند و قدغن نمايند كه مستأجر ، اجناس را به قيمت زياد تحميل متردّدان ننمايد و هميشه حجره‌ها و عرصه و طويله‌ها را پاكيزه و معمور نگاه دارند .\r\nرباط مستحدثه عاليجاه واقف موفق مشار اليه واقعه در قريهء خيرآباد بر خوار با توابع شرعيه بالتمام . رباط محدثه عاليجاه واقف واقعه در اراضى سنگ سفيد حوالى قريهء معمورهء گندمان با توابع شرعيه بالتمام . رباطين مزبورين در آخر وقف‌نامجات اربعه نوشته شده ، ايضا وقف مخلّد شرعى نمود عاليجاه واقف مشار اليه تمامى رباط واقع در اراضى عشق‌آباد ماربين معروف به رباط انوشيروان را به نهجى كه در وقف رباطين متن مسطور است و صيغه كرده و به تصرف وقف داده است .\r\nدفعهء ديگر كه وقف است بر تعميرات و فروش عمارات سركار فيض آثار آستانهء متبركه و روضهء منورهء مطهّرهء امام الإنس و الجانّ المفترض طاعته و بقواطع‌البرهانها [ ؟ 
  ] خليفة الله فى أرضه ، و أمينه على فرضه و ندبه ؛ و توليت و نظارت و استصواب عالم و تصدّى آن به تفصيلى است كه آنفا مذكور شد ؛ و مصرف آن به اين نحو است كه هرساله آنچه از حاصل آن بعد از وضع ما يحتاج زراعات و موقوف عليه زيادتى ريع و تكثير انتفاعات و خرج قنوات و ساير ضروريات و مؤنات به عمل آيد ، يك عشر به حق التوليه مخصوص اعلى حضرت متولّى و يك عشر مخصوص عالم و ناظر و يك عشر به حق التصّدى متصديون مشترك بوده باشد و هفت عشر باقى را گماشتهء بندگان متولّى و عالم و ناظر اوّلا صرف تعميرات ضروريه قبّهء مباركهء حضرت و دار الحفاظ و ساير عمارات متّصله به قبّهء مباركه و آنچه از تعميرات ضروريه زياد آيد ؛ ثانيا صرف فروش ضروريه چيزى باقى بماند ، علاوهء اطعام مقررى هر روزهء سركار فيض آثار نمايند ، و هفت عشر مزبور را به اين نحو به مصرف رسانند كه در اصفهان تسليم تجار معتبر و چتى به اسم تجار مشهد مقدس بازيافت نمايند و چتى را مصحوب زوّار معتبر ، به مشهد مقدّس نزد احدى از آقايان معتبر كه در مشهد مقدس سكنا داشته باشد ، فرستاده مقرر دارند كه آن آقا وجه آن را بازيافت و خود به ترتيبى كه مذكور شد ، در تعميرات و فروش و اطعام الاول فالاول صرف نمايند و اگر از آقايان احدى در آنجا سكنا نداشته باشد ، به عهدهء شخص معتبر دين‌دارى مقرر دارند كه او خود به خدمت مزبور قيام نمايد و وجه مزبور را به گماشتگان متولّى و ناظر سركار فيض آثار ندهند و به اين اعتماد ننمايند كه گماشتگان ايشان به مصرف مىرسانند و متولّى و ناظر سركار فيض آثار را به هيچ وجه من الوجوه در وقف مزبور در مصرف رسانيدن حاصل آن تمكين ننمايند .\r\n\r\n","description":"","footnote":"","page_name":" 926 ","page_number":422},
  {"content":"\r\n\r\nمزرعهء محمدآباد بسطام مشتمله بر چهار رشته قنات يكى موسومه به كودينان و ديگرى به كلوى و ديگرى به دن ز نو [ ؟ 
  ] و ديگرى به دو تپه محدوده ، شرقيا به اراضى قنات جاريه خوزيان كه رودخانه از جانب شرقى قبرستان خوزيان كشيده و منتهى شده به سياه آب رودخانهء مزبوره ، واسطهء ميانهء مزرعهء مزبوره و اراضى خوزيان است ، و غربيا به اراضى موات متّصله به شارع قريهء ده ملّا ، و شماليا به جبل ، و جنوبيا به اراضى مزرعه بيجن‌آور و رودخانهء سياه آب با كافّهء ملحقات از اراضى دايره و بايره و مجارى و انهار و جداول و شرب مشارب و اعيانات و عمارات شش دانگ و غير ذلك بالتمام .\r\nمزرعهء دايرهء مشهوره به مزرعهء تقىآباد واقفه در بلوك قهپايهء ولايت بسطام با توابع شرعيه از اراضى و صحارى و اوشات معموره و غير معموره و قنوات و انهار و مجارى دايره و بايره و باغات و حصار و دهكده و جدران و اشجار و كروم و ساير ما يتعلق به شرعا و قديما و جديدا ، داخلا و خارجا ، سمّى ام لم يسم و ذكر فيه او لم يذكر .\r\nمزرعهء مزبور ، در آخر وقف‌نامجات اربعه نوشته شده ، ليكن چون موافق است با مزرعهء محمدآباد در جميع مصارف و قيود و خصوصيات ، لهذا در اين فهرست با وقف محمدآباد قلمى گرديد .\r\nدفعهء ديگر كه وقف است و توليت و نظارت و استصواب عالم و تصدّى آن به نهجى است كه در دفعهء اولى و ثانيه نوشته شده و دربارهء متصدّيون چنين قرار داده كه اگر در ايام حيات واقف ، ايشان يا احدى از ايشان را وفات رسد ، خود را از احوال اولاد ذكور ايشان استفسار نموده و با اتصاف به ديانت و امانت به او رجوع نمايد ، و الّا به هركس ديگر كه مناسب داند مفوّض دارد ؛ و بعد از واقف ، ناظر به استصواب عالم ، بعد از عرض به خدمت بندگان اعلى حضرت متولّى ، به هركس كه متّصف به امانت و ديانت و راستى و وقوف و كاردانى باشد ، به او رجوع نمايد ؛ لكن بايد كه از اولاد ذكور متصديون استفسار نمايد و چنانچه اولاد ذكور ايشان قابليّت داشته باشند ، ايشان را مقدّم دارد و متصديون خدمات جزو خود را به هريك از عتقاى واقف كه قابليّت داشته باشند ، رجوع نمايند .\r\nو همچنين در متن عقد وقف قرار داده كه نجابت و رفعت و معالى پناه حاجى محمد رحيم ولد حاجى ابو العلا به امر نويسندگى و سر رشتهء دادوستد و جمع و خرج محصولات و اخراجات قنوات و تعميرات مدرسهء مزبوره و عمارات اين وقف و موقوفات سابقه و لاحقه مكتوبه در وقف‌نامجات متلاصقه ، ما دام به وصف ديانت و امانت و راست قلمى متصف باشد ، قيام نمايد ؛ و بعد از وفات او ، عاليجاه واقف مادام‌الحيات بدون مدخليّت غير به هريك از اولاد و برادران و اولاد ايشان كه متّصف به صفات مذكوره باشند ، رجوع نمايد ، و اگر از ايشان چنين كسى نباشد ، به ديگرى كه متصف به صفات مذكوره\r\n\r\n","description":"","footnote":"","page_name":" 927 ","page_number":423},
  {"content":"\r\n\r\nباشد ، رجوع خواهد نمود . و بعد از واقف ، ناظر هر عصر ، به استصواب عالم آن عصر ، به اولاد و برادران حاجى رحيم مزبور و اولاد ايشان ، اگر متصف به صفات مزبوره باشند ، و الا به هركس كه قابليت داشته باشد ، بعد از عرض به خدمت اعلى حضرت متولّى ، رجوع نمايند تا سر رشته بر دادوستد و باقى و فاضل متصديون و تحويل‌داران و حاصل و مداخل و مخارج موقوفات و ساير امور متعلقهء به اين وقف و موقوفات سابقه و لاحقه كه نويسندگى در كار داشته باشد ، به لوازم آن قيام نمايد .\r\nو مصارف اين وقف را در متن عقد وقف مزبور چنين قرار داده كه هرساله از حاصل آن ، اوّلا اخراجات قنوات و تعميرات و عمارات و مؤنات زراعات اين وقف كه هرآينه در توفير محصولات و تكثير انتفاعات مدخليت داشته باشد ، كرده شود و اخراجات موقوفات سابقه و لاحقه اگر نعوذ بالله مداخل آن‌ها وفا به مخارج نكند و اخراجات و تعميرات مدرسهء مزبوره هرگاه محتاج به تعمير زيادى شود كه از مداخل موقوفات سابقه تدارك آن حسب الواقع نشود ، بر سبيل تتمه از حاصل اين وقف صرف آن شود و آنچه از اخراجات مزبوره باقى بماند ، يك عشر آن به حق التوليه مخصوص بندگان اعلى حضرت متولّى و يك عشر ديگر را مادام‌الحيات ، واقف در وجوه خيرات و مبرّات صرف نمايد و بعد از واقف ، يك عشر مزبور به جهت ناظر و عالم بالمناصفه و يك عشر ديگر به حق التصدى متصديون بالمساوات بوده باشد و از هفت عشر بقيه ، هرساله دوازده تومان تبريزى مواجب در وجه نويسنده سركار اين وقف و موقوفات سابقه و لاحقه رسانند و هرساله شش هزار من غلّه بالمناصفه به وزن شاه در وجه مقررى رفعت و معالىپناهان امام قلى بيك و حاجى محمد على بيك و الله‌ويردى بيك بزرگ و عليرضا بيك و محمد قلى بيك كوچك و الله‌ويردى بيك كوچك گرجى كه سابقا گرگين نام داشته ، عتقاى سته عاليجاه واقف هريك يك‌هزار من داده شود ، و رسد هريك از عتقاى ستّه بعد از فوت او فيما بين اولاد او و اولاد اولاد او و هكذا للذّكر مثل حظّ الانثيين منقسم شود ، به شرط تقدم بطن سابق بر بطن لاحق ؛ و اگر ولد نداشته باشد ، رسد او به ساير جماعت مزبوره كه در آن مرتبه باشند ، به دستور مسطور داده شود . و در مادهء اولاد اناث ايشان چنين شرط نموده قرار داد كه ما دام به حبالهء زوجيت احدى در نيامده باشند يا آن كه شوهرى از آن سلسله كرده باشند ، رسد به ايشان داده شود و اگر به غير آن سلسله شوهر كند ، از ايشان مقطوع و علاوهء ساير آن سلسله كه در آن مرتبه باشند ، نمايند . و اگر شوهرى كه از غير آن سلسله باشد فوت شود ، باز رسد به او داده شود و چون احدى از ايشان وفات يابد و فرزندى نداشته باشد ، رسد او علاوهء ساير موجودين در آن مرتبه شود و اگر سلسلهء عتقاى سته و اولاد ايشان منقرض شوند ، مجموع حصّهء ايشان منضم به ساير محصولات وقف مزبور و در ساير مصارف آن مصروف گردد .\r\n\r\n","description":"","footnote":"","page_name":" 928 ","page_number":424},
  {"content":"\r\n\r\nو هرساله در روز عيد مولود حضرت امير المؤمنين و امام المتقين ، دوازده قاب طعام به آنان و افشره و غليان و قهوه و لوازم آن در مدرسهء مزبوره طبخ نمايند و عالم مشار اليه جمعى از علما و فضلا و اعيان و اكابر را كه مناسب داند ، در آن روز حاضر ساخته مضمون وقف‌نامجات سابقه و حال و لاحقه را در حضور ايشان خواند ؛ همگى را بر مضامين آن‌ها مطلع سازد تا از حاضرين به غايبين رسيده ، دائما در السنه و افواه امر موقوفات مزبوره شايع و داير و متواتر گرديده ، از شوايب تغيير و تبديل و اندراس مصون و محروس باشد و بقيّه را منضم به محصولات موقوفات سابقه در مصارف حق التدريس و وظيفه رئيس و ساير طلبه و خدّام و مؤذّن و وجه ختم كلام اللّه مجيد ربانى و اخراجات تعزيهء و اطعام مقرّرى و فروش و روشنايى مسجد و مدرس و شبستان و متوضّاها و پلّه كانها و چرخ و دلو و ريسمان جهت آب كشيدن و ساير مصارف مدرسهء مباركه سلطان حسينيهء مزبوره صرف نمايند و آنچه از آن‌ها اضافه بماند ، بر ده سهم نموده ، سه سهم را به سادات و علويات و ايتام نجف اشرف و سه سهم را به سادات و علويات و ايتام كربلاى معلّى و دو سهم به سادات و علويات و ايتام قصبهء طيّبهء كاظمين عليهما السلام به شرح و تفصيل و شروطى كه در دفعهء متقدمه ذكر شده ، و دو سهم بقيّه را به زوّار عتبات عاليات منوط به رأى عالم و ناظر بدهند ؛ لكن بايد به هركس زياده از يك تومان ندهند و ازين اضافه كه بر ده سهم مىشود ، حق التوليه و حق النظاره و حق التصدى اضافه نشود و مبلغ سيصد تومان تبريزى از حاصل مظفرآباد مزبور به موجب مزرعهء مظفرآباد برخوار اصفهان واقعه در دامنه كوه فلارته با كافّهء ملحقات شرعيه از اراضى و صحارى و قنوات و انهار و مجارى و باغات و دهكده و قلعه و عمارات و اشجار و غير ذلك محدوده به اراضى دهنو و به اراضى محمودآباد و به اراضى نعيم‌آباد و به اراضى عاشق‌آباد و به مزرعهء كلنگان و به اراضى محمدآباد و به اراضى عشق‌آباد بالتمام .\r\nمزرعهء بيجن‌آور كه بيجن‌آباد نيز گفته مىشود ، واقعه در خوزيان بسطام با اراضى و صحارى و قنوات و انهار و مجارى و كلّما يتعلق بها شرعا من القديم الى الآن ، محدوده شرقيا به دو تپه و رودخانه و غربيا به راهجن و شماليا به شارع عام عراق و خراسان و بعضى به دو تپه ملك خوزيان و جنوبيا به نهر سياه آب بالتمام .\r\nشرطى كه در متن عقد وقف آن نموده بود ، به جهت كرايهء نقل و حمل محصولات موقوفات حوالى و حواشى اصفهان به انبار مذكور در دفعهء اولى واقعه در كنار زاينده‌رود اصفهان به جهت زيادتى اخراجات تعميرات و خرابى مدرسهء مزبوره و عمارات موقوفات لاحقه و قنوات آن‌ها وضع و به تاجر معتبرى به قرض داده و تمسّك معتبر مشروعى گرفته و مرابحهء\r\n\r\n","description":"","footnote":"","page_name":" 929 ","page_number":425},
  {"content":"\r\n\r\nمشروعه بر آن قرار شده و چنين شرط نموده كه دائما مبلغ مزبور به جهت مصرفين مزبورين در نزد تجار معتبر بوده باشد و ناظر موقوفات عاليجاه مشار اليه در جميع اعصار به استصواب عالم مذكور ، خاطر از اعتبار تجارى كه مبلغ مزبور به ايشان داده مىشود و از وثيقه و مرهونى كه بر مبلغ مزبور قرار مىدهند ، جمع نمايند ؛ و نويسندهء سركار موقوفات محاسبهء نما و مرابحهء آن را دائما مشخص نموده ، سررشته بر آن نگاه دارد و يك‌صد و پنجاه تومان از آن جمله به جهت احتياط اين معنى باشد كه در رفع محصولات اگر زر نقد موجود از حاصل و مداخل موقوفات نبوده باشد و صرفه در فروختن حاصل در آن وقت نبوده باشد ، از يك‌صد و پنجاه تومان مزبور كرايهء محصولات را داده ، محصولات را به انبار مذكور نقل و در آنجا منبر [ انبار 
  ] ساخته ، بعد از نوروز فيروز سلطانى كه هنگام ارتفاع قيمت و نفع آن به مصارف وقف بيشتر است ، فروخته شود و وجه كرايهء مزبوره را كه از تاجر گرفته باشند ، از قيمت حاصل مزبوره و اگر وفا نكند از حاصل سال بعد ، باز به تاجر مزبور بدهند و هكذا يك‌صد و پنجاه تومان ديگر به جهت احتياط اين معنى بوده باشد كه اگر العياذ بالله خرابى زيادى در عمارات مدرسهء مزبوره و عمارات ساير موقوفات و قنوات اصفهان و بسطام بهم رسد كه در آن وقت زر نقدى از بابت حاصل و مداخل موقوفات موجود نباشد و صرفه در فروختن حاصل در آن وقت نباشد يا آن كه زر نقد موقوفات وفا به اخراجات مزبوره نكند از يك‌صد و پنجاه تومان مزبوره تدارك اخراجات مزبوره شده ، بعد از آن عوض آن از حاصل و مداخل موقوفات به تاجر مزبور داده شود و هكذا .\r\nو چون از نماء سيصد تومان مزبور مبلغى بهم رسد كه گنجايش داشته باشد كه ملكى يا مستغلى خريده شود ، اضافه را ملك يا مستغلى خريده و به شرايط مذكوره در وقف مظفرآباد مزبور وقف نمايند و اصل سيصد تومان را به جهت مصرفين مزبورين باقى بگذارند . و بايد كه هميشه اين قاعده مرعى و مستمر باشد كه يك‌صد و پنجاه تومان در وقت احتياج در مصرف كرايهء نقل و حمل محصولات به انبار مزبور و يك‌صد و پنجاه تومان در مصرف اخراجات خرابى و تعميرات زياد مدرسه و عمارات و قنوات موقوفات صرف شود و بعد از كارسازى ، عوض آن به تاجر داده شود و از نما و مرابحهء آن ملك يا مستغل خريده و وقف شود و بايد كه ما دام نما و مرابحهء از آن بهم رسد كه ملك و مستغلى خريده نشده باشد ، آن نما را به علاوهء اصل مورد معاملات شرعيه ساخته ، از آن نيز تحصيل مرابحهء مشروعه نمايند و در دادوستدى كه به تجّار داده مىشود ، رهن بگيرند و نهايت احتياط نمايند كه تلف نشود . و چون وجهى كه به جهت مصرفين مزبورين داده شود ، به تصديق ناظر و عالم نوشته به مهر متصدّيون بگيرند و جايز و روا نيست كه از سيصد تومان مزبور در غير اين دو مصرف صرف نمايند .\r\n\r\n","description":"","footnote":"","page_name":" 930 ","page_number":426},
  {"content":"\r\n\r\n\r\n[ نسخه‌هاى تهيه شده از وقف‌نامه 
  ]\r\nفهرست مكتوب مذكور مجملى است از وقف‌نامجات اين بندهء درگاه كه در باب موقوفات خود و توليت و نظارت و استصواب عالم و تصدّى و جماعت موقوف عليهم و مصارف حاصل و نماى آن‌ها و شروط و قيود آن‌ها مرقوم شده و آنچه وقف نموده‌ام ، از مدرسهء مباركهء موسومه به مدرسهء سلطان حسينيه و مساجد و حمامات و رباطات و باغات و دكاكين و بازارگاه و مستغلات و آب‌انبارها و عمارت انبار و قرى و مزارع و لقاطات و غير ذلك ، چون در مدت متمادى ، به مساعدت توفيقات الهى و بركات اعلى حضرت شاهنشاهى اين غلام بهم رسانيده و وقف نموده ، امر ثواب آن‌ها به روزگار فرخنده آثار آن اعلى حضرت عايد خواهد گرديد و چون بر اين موقوفات ، مجلّات وقف‌نامجات شرعيه قلمى و به يكديگر ملصق و در يك طومار مجتمع و به مهر مهر آثار مبارك اشرف اقدس اعلى مزيّن و به خطوط و امهار اهالى شرع شريف و علماى اعلام و سادات ذوى الاحترام محلّى شده و دو سواد معتبر كه مطابقهء آن‌ها با اصل به امهار اهالى شرع شريف و سادات عظام كرام رسيده و همگى آن‌ها مضبوط گرديده ، در اين وقت به جهت تذكره و مزيد استحكام و به جهت بازيافت و استيفاء بعضى قيود و تفاصيل موقوفات اين فهرست قلمى شده ، و آن را نسخ متعدد نموده و خود مهر كرده و به امهار آن جماعت رسانيده‌ام ؛ و يك نسخه از آن جمله را به حضرت علامى فهامى مولانا محمد مؤمنا مدرّس مدرسهء مزبوره ، و يك نسخه ديگر را به فضيلت و كمالات پناه شيخ جلال رئيس مدرسهء مزبوره و يك نسخهء ديگر را به عاليجاه مقرّب الخاقانى محمد ابراهيم بيك يوزباشى آقايان و يك نسخه را به حاجى محمد كبير و يك نسخهء ديگر را به حاجى مهدى خان بيك و يك نسخهء ديگر را به حسن بيك و يك نسخهء ديگر را به شخصى كه در بسطام متوجه نسق محمدآباد و تقىآباد و بيجن‌آور است سپرده ، و يك نسخه را به انباردار سپرده و يك نسخه را خود نگاه داشته‌ام و يك نسخهء ديگر در خزانهء عام مضبوط است تا دست به دست به اولاد مدرّس و متصديان و غيرهم عقبا عقيب عقب رسيده ، از اختلال و اختلاف و اندراس مصون و محروس شود .\r\nو در نظر دارم كه ان شاء الله تعالى ثبتى از فهرست مزبور به دفاتر سركار ضابطه و به دفتر موقوفات ممالك محروسه سپرده شود كه در طى ازمنه و ايام متماديه كه به آن‌ها رجوع كنند ، موجب تذكر و مزيد استحكام اوقاف مذكوره گردد .\r\nو اين بنده درگاه خلايق اميدگاه ، موقوفات مذكوره را موافق قانون شريعت مقدسهء غرّا وقف نموده و بر نهج شرايط مرقومه صيغ شرعيه بالعربية و الفارسيه جارى ساخته‌ام و چون اعلى حضرت شاهنشاهى ظلّ اللهى كه متولى اين اوقافند بالمشافة العليّة العالية نيابت\r\n\r\n","description":"","footnote":"","page_name":" 931 ","page_number":427},
  {"content":"\r\n\r\nتوليت خود را به اين غلام ، شفقت فرموده‌اند و بر طبق آن رقم مبارك اشرف عزّ صدور يافته است ؛ اين غلام به عنوان وقفيّت و نيابت توليت در جميع آن‌ها دخل و تصرّف نموده و مىنمايم و نجابت و رفعت و معالى پناه ، حاج الحرمين الشريفين حاجى محمد كبير تاجر اصفهانى را كه يكى از متصديانست و به ديانت و امانت و كاردانى موصوفست و اطلاع تمام بر جزئيات موقوفات مزبور دارد ، به نيابت نظارت خود تعيين نموده‌ام كه ما دمت حيّا باقيا نيابت نظارت اوقاف مزبوره به او مفوّض باشد و بعد از آن كه نوبت نظارت به ناظران بعد و علماى اعلام رسد ، هرگاه ايشان نيز مناسب دانند ، نيابت نظارت را به مشار اليه مرجوع خواهند فرمود كه به استصواب عالم دينى عمل نمايد و الّا به هر نحو كه مصلحت حال موقوفات را دانند ، معمول خواهند داشت .\r\nو بالجمله شرايط صحّت و لزوم وقف در همگى موقوفات مزبوره تحقق و وقوع يافته و وقف لازم گرديده و من بعد هيچ احدى را جايز و سايغ و روا نيست كه تغيير و تبديل آن‌ها نمايد و در ضمن صيغ همگى اوقاف شرط نموده‌ام كه هيچ احدى تصرّفات مالكانه ننمايد و در معرض بيع لازم و بيع شرط و رهن و هبه و غير ذلك از تصرّفات مالكانه در نياورند و به متغلّبه اصلا و مطلقا به اجاره ندهند و به اجارات طويله ، خواه به عقد و احد و خواه به عقود متعدده ندهند ، و بر خلاف مصارف مرقومه صرف ننمايند .\r\nو در هيچ عصرى از اعصار ، صدور عظام خاصه و عامّه و نايبان ايشان در موقوفات مزبوره مدخل ننمايند و به احدى از مستحقين به صيغهء وظيفه و مدد معاش و ارتزاق چيزى از آن را ندهند . مستوفيان ممالك محروسه و مباشرين موقوفات متفرقه اصلا و مطلقا دخلى در آن‌ها نكنند و حواله و اطلاقى ننمايند و اگر به خلاف ذلك صدور عظام يا نايبان ايشان يا احدى از مباشرين موقوفات در اين موقوفات دخل نمايند ، مورد غضب الهى و سخط حضرت رسالت پناهى و محل طعن ملائكه و پيغمبران و ائمهء طاهرين و عباد اللّه صالحين باشند .  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ  « 1 » و عليه لعنة اللّه و الملائكة و الناس اجمعين .\r\nو حرّر ذلك فى غرّة شهر محرّم الحرام سنة خمس و عشرين و مائة و الف [ 1125 
  ] من الهجرة المباركة المصطفوية المحمّديّة على مهاجرها و آله الائمة البررة الف الف آلاف سلامه و صلواته ثناء و تحيّة .\r\n\r\n[ درخواست واقف از متولّى براى واگذارى ادارهء امور رقبات 
  ]\r\nشرح عريضهء عاليجاه واقف موفق مشار اليه آن كه به عرض مىرساند كه اين پيره‌غلام ،\r\n\r\n\r\n","description":"","footnote":"\r\n( 1 ) . بقره ، 181\r\n","page_name":" 932 ","page_number":428},
  {"content":"\r\n\r\nقليلى املاك و رقبات كه به دولت ولىنعمت بهم رسانيده‌ام ، همگى وقف و به تصرّف داده ، متولّى شرعى آن‌ها ولىنعمت‌اند ؛ و چون بعضى از آن ، محتاج به تعميرات و اجراى قنوات بود ، روز اول ، اين غلام عرض نموده كه بنده را مرخص فرمايند كه نظم و نسق آن‌ها بكنم ؛ ولىنعمت مرخص فرمودند ؛ بنا بر اين ، استدعا دارد كه ولىنعمت عالميان در اين باب رقم مبارك مرحمت و صادر شود كه تا حيات مستعار باقى باشد ، از جانب ولىنعمت ، مباشر نظم و نسق آن‌ها شود ؛ يا به خط مبارك بر حاشيهء همين عريضه دو كلمه رقم فرمايند كه احتياج به رقم مبارك على حده نباشد كه اين غلام هرساله حق التوليه را به نظر اقدس رسانم و مابقى را به مصارف وقف دهم ؛ امره اعلى\r\nشرح رقم مبارك نواب اشرف اقدس ارفع همايون اعلى بر عنوان عريضهء مزبوره :\r\nهو محل مهر به نظر رسيد به نحو استدعاء ، واقف را مرخّص و مأذون فرموديم كه تعميرات ضروريه و اجراى قنوات و نظم و نسق املاك و رقبات موقوفه را آنچه لازمهء نظم و نسق است كما ينبغى بجا آورده ، آثار سعى خود را روز به روز به ظهور رساند . تحريرا فى شهر شعبان المعظم 1125 .\r\nقد صرت فائزا بزيارة اصله الاشرف الاقدس الاعلى - محل مهر\r\n\r\n[ دو تغيير دربارهء متصديان ادارهء رقبات وقفى 
  ]\r\n[ 1 
  ] چون به موجب مبادى آداب عالىجاهى مستغنى الالقابى مقرب واقف موفق معظم اليه در ضمن عقد وقف مزبور متن قرار و شرط نموده بودند كه ما دام متصديون مزبورون قابليت و اهليّت داشته باشند به امر تصدّى مزبور قيام نمايند و الا اختيار عزل و تغيير ايشان با عاليجاه معظم اليه بوده باشد و عاليجاه واقف معظم اليه نمودند كه مدت پنج سال قبل از اين ، حاجى كبير مذكور كه احدى المتصدين است عدم صلاحيت و اهليت و ديانت به منصّهء ظهور رسيده ، در آن تاريخ او را از امر تصدّى مزبور اخراج و بىدخل ، و شيخ لطف اللّه را در عوض حاجى كبير مذكور تعيين نموده‌اند كه به امر تصدّى نسلا بعد نسل قيام و اقدام نمايد و تعويض امر مزبور به آن‌ها كه به زيور قابليت و اهليت و ديانت آراسته و پيراسته باشند ؛ عاشر شهر شعبان المعظم سنهء 1133\r\n[ 2 
  ] چون وكلاء اجلاء ذوى الاعتداء عالىجاهى مستغنى الالقابى كل حصص مفصّلهء مرقومه متن را به شرايط و اركان مقرره آن وقف و تعيين اعلى حضرت متولّى و ناظر و متصديان جهت آن‌ها و در متن عقد وقف مزبور شرط شرعى نموده بودند كه متصديان آن ما دام به زيور اهليت و صلاحيت آراسته باشند به امر تصدّى مزبور قيام و اختيار عزل و\r\n\r\n","description":"","footnote":"","page_name":" 933 ","page_number":429},
  {"content":"\r\n\r\nتغيير ايشان با عاليجاه واقف معظم اليه بوده باشد و عاليجاه معظم اليه نمودند كه از حسن بيك مزبور متن كه احد المتصدين است ، عدم صلاح و ديانت و اهليت به ظهور رسيده ، لهذا حسن بيك مزبور را از امر مذكور اخراج و تصدّى و رسيد حق التصدى او را ضميمه و علاوه تصدى رفعت و معالى پناه حاجى مهدى خان بيك مزبور نموده كه كما ينبغى و يليق به امر تصدّى مذكور قيام و اقدام و حسن سعى خود را به منصه ظهور رساند ، حق التصدى مزبور را اخذ و تصرف نمايد . عاشر شهر ذى حجة سنهء 1129\r\n\r\n[ فرامين شاه در بخشودگى ماليات رقبات 
  ]\r\nحكم جهان‌مطاع شد آن كه رفعت و معالى پناه مقرب الخاقانى نظاما للرفعة و المعالى آقا كمال صاحب جمع خزانهء عامره به عرض رسانيد كه املاك مفصّله ضمن خود را قبل از اين بر مدرسه‌اى كه ارادهء ساختن آن نموده و ساير مصارف شرعيه وقف نموده و چون در اين وقت به مرتبهء صاحب جمعى مزبور سرافراز گشته ، خدمت مزبور تحويل‌داريست ، امكان دارد كه ارباب غرض ، سخن‌هاى خلاف واقع دربارهء مشار اليه به عرض اقدس رسانند ؛ استدعا دارد كه رقم اشرف در باب اين كه املاك مذكور ، قبل از تعويض خدمت مزبور در تصرف مشار اليه بوده و بر مصارف وقف نموده ، صادر گردد .\r\nبنا بر شفقت شاهانه دربارهء مقرب الخاقان مشار اليه مقرر فرموديم كه املاك مزبوره به شروطى كه وقف نموده ، كماكان وقف بوده ، احدى به عنوان ملكيت دست تصرّف بر آن دراز نكرده ، پيرامون نگردد و مدرسه را به نحوى كه در نظر دارد بنا نموده به اتمام رساند و در جميع ابواب به توجهات گوناگون پادشاهى مستوثق و اميدوار بوده باشد كه به هيچ وجه سخن ارباب غرض در پيشگاه خاطر اقدس فروغى ندارد ؛ تحريرا فى شهر محرّم الحرام سنهء 1107\r\nحكم جهان‌مطاع شد آن كه چون از شرف خازنى نقد خالص عيار اخلاص و ايمان و سعادت جاودانى كمال خلوص عقيدت و ايقان اين خاندان ولايت‌نشان به حكم توفيق  وَ أَنَّ اللَّهَ لا يُضِيعُ أَجْرَ الْمُؤْمِنِينَ  « 1 » مالك‌الملك يزدان و تأييد پادشاه على الاطلاق مستعان دست قدرت سلطنت و خلافت و يد قدرت بسالت اين خانوادهء ولايت و امامت بالاى دست سلاطين روى زمين و همدست كارگزاران قضا و قدر كردگار معين در ترويج دين مبين و تكثير خيرات و مبرّات سنن سيد المرسلين و تحصيل رضاى الهى و اجراى اوامر و نواهى يد بيضانماست ؛  هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَ مَنْ شَكَرَ فَإِنَّما يَشْكُرُ \r\n\r\n\r\n","description":"","footnote":"\r\n( 1 ) . بقره ، 171\r\n","page_name":" 934 ","page_number":430},
  {"content":"\r\n\r\n لِنَفْسِهِ وَ مَنْ كَفَرَ فَإِنَّ رَبِّي غَنِيٌّ كَرِيمٌ  ؛ « 1 » لاجرم به شكرانهء اين موهبت عظمى در اين ولاء كه به رهنمايى هادى توفيق ذو الجلال و دلالت قايد تأييد ايزد متعال از كمال اخلاص و بندگى و نهايت عقيدت و صوفيگرى رفعت و معالى پناه مقرب الخاقانى نظاما للرفعة و المعالى آقا كمال ريش سفيد حرم محترم عليّه عاليه و صاحب جمع خزانهء عامره مظهر كريمهء  الَّذِينَ آمَنُوا وَ عَمِلُوا الصَّالِحاتِ طُوبى لَهُمْ وَ حُسْنُ مَآبٍ  « 2 » گشته و سعادت دو جهان اندوختهء مدرسهء رفيعهء در محلهء عباس‌آباد در دار السلطنه اصفهان به نام نامى و اسم سامى نوّاب همايون تا بر اوج گردون افراخته و مسمّى به مدرسهء سلطان حسينيه ساخته و املاك و مستغلات كتبى خود را به تفصيل ذيل « 3 » جهت مدد معاش و وظيفه و مواجب مدرّس و طلبه و مؤذن و خدمه و شيلان و آب‌پاش و غيره مصارف بر وقف مؤبّد و ثواب آن را به روح پرفتوح نواب خاقان طوبى آشيان قدس مكان و به روزگار نواب كامياب همايون مؤبّد قربت نموده ، بر ذمّت بلند خسروانه و همّت ارجمند پادشاهانه ، لازمه گشته به مؤدّاى صدق انتماى  وَ يَجْزِيَ الَّذِينَ أَحْسَنُوا بِالْحُسْنَى  « 4 » او را مشمول عواطف خاقانى و منظور انظار سلطانى و بين الاماثل و الاقران به ارجاع دو منصب عظيم المرتبه بلند و دو خدمت جليل المنزله ارجمند مباهى و ممتاز و مفتخر و سرافراز ، و بنا بر توجه خاطر دريا مقاطر اشرف ، به ترويج امور خيرات و مبرّات و كمال اهتمام در اشاعهء علوم شرعيات و تحصيل رضاى خالق البريات و شركت تام در اجر جزيل آن مثوبات ، تمام مالوجهات و وجوهات و حقوق ديوانى محال مفصّله فوق را اعم از آن كه جمع دفترى داشته باشند يا نودرآمد و مميز ملاحظه و جمع آن را مشخص نكرده باشند ، از تاريخ دوماههء توشيقان‌ئيل در وجه سيور غال ابدى و معافى سرمدى سركار وقف مزبور و داخل مداخل وقفى كه مصارف مقرره مسطوره در وقف‌نامچه كه به خط مبارك شعاع كردار و مهر خورشيد خير مهر آثار نواب همايون ما ، مزيّن گشته صرف شود مقرّر ، و آنچه از مالوجهات و ساير جهات مزبوره به تيول و سيورغال و همه‌ساله مقرر بوده باشد ، از تاريخ مزبور قطع فرموديم كه به سيورغال و معافى مذكور منظور بوده ، به تيولداران و همه‌ساله داران عوض داده شود .\r\nمستوفيان عظام و حكام و وزراء كرام و عمّال خجسته اعمال و كلانتران و داروغگان و تيولداران و همه ساله‌داران و متصدّيان و مميّزان تفاوت جمع و نودرآمد و مباشران مهمات ديوانى محال عراق و فارس اصلا و مطلقا به هيچ وجه من الوجوه به خلاف حكم و حساب ،\r\n\r\n\r\n","description":"","footnote":"\r\n( 1 ) . نمل ، 40\r\n( 2 ) . رعد ، 29\r\n( 3 ) . در اينجا نام برخى از محلات و دكاكين برده كه در فهرست رقبات موقوفه در داخل متن آمده است .\r\n( 4 ) . نجم ، 31\r\n","page_name":" 935 ","page_number":431},
  {"content":"\r\n\r\nمدخل در موقوفات مزبور ننموده ، قلم و قدم كوتاه و كشيده دارند و از حشو نتيجهء اخراجات موضوع و مستثنى دانند و به علت اخراجات و استصوابيات و مالوجهات و وجوهات حكمى و غير حكمى و عوارض مسددة الابواب از علفه و علوفه و قنلغا « 1 » و رسومات داروغگى و ساير اعمال و توجيهات خلاف حساب و سرشمار و خانه شمار و سلامى و ساورى و مهمانى و پيشكشى و عيدى و نوروزى و هوايى و مدد خرج و حوالهء تفنگچى و چريك و مقطعى و بيگار [ پيكار ، پيگار ! 
  ] و شكار و الام و الاغ و خرج ( طرح ) و دست‌انداز و يراق‌پوشى ايّام عاشورا و ساير تكاليف ممنوعه و غير ذلك به هر اسم و رسم كه بوده باشد حواله و اطلاقى بر موقوفات مزبور و رعايا و مستأجران و ضابطان آن نكرده ، اعزاز و احترام مباشرين و رعايت و مراقبت رعايا و مستأجرين موقوفات مزبوره را واجب و لازم شناسند و شكر و شكايتى كه از آن جماعت به عرض اقدس رسد ، مؤثر دانند .\r\nكدخدايان و رعايا و مزارعين و مستأجرين و ضابطان و دكانداران ، سال به سال مالوجهات و حقوق ديوانى خود را به مباشرين ضبط و صرف موقوفات مزبوره و اصل ساخته ، چيزى قاصر و منكسر نگردانند .\r\nمستوفيان و حكام كرام در دفاتر خلود رقم اين عطيّه را در دفاتر خلود ثبت نموده ، به تيولداران و همه ساله‌داران و صاحبان سيورغال محال مزبوره عوض دهند و از شائبه تغيير و تبديل مصون و محروس شناسند و در اين باب قدغن دانسته ، هرساله رقم مجدد طلب ننمايند و در عهده دانند . تحريرا فى شهر رجب المرجب سنهء 1111 .\r\nحكم جهان‌مطاع شد آن كه چون پيوسته از خزانهء جود و عطاى دادار بىهمال بر وفق خواهش اولياى اين دولت عديم المثال به ضميمهء اين خاندان مكرمت و افضال در مرتبهء اعلى و عين كمال مهياست ، ما نيز در ازاى آلاى الهى نهمت فلك‌فرساى شاهنشاهى را مصروف به انتظام احوال علماى ديندار و فقهاى حقانيت شعار و تنسيق اماكن و مدارس و توسيع معايش و ملابس آن گروه دانش‌پژوه فرموده‌ايم تا از رهگذر نشر فضل و افضال و انشراح بال و كافل امانى و آمال آن قوم حميده خصال صيت معدلت‌گسترى و دين‌پرورى اين خاندان پيغمبرى مرسله گوش مكتبان مكان امكان گردد و قبل از اين كه از كمال اخلاص و صوفيگرى رفعت و معالى پناه ، مقرب الخاقانى ، حاج الحرمين الشريفين نظاما للرفعة و المعالى ، آقا كمال ريش سفيد حرم محترم عليّه عاليه و صاحب جمع خزانه عامره به سبب بناى مدرسه‌اى بنام نامى همايون [ ما 
  ] در محلهء عباس‌آباد دار السلطنه اصفهان گردن مباهات از همگنان افروخته و در اندك زمانى پيرايهء اتمام را زيب اندام آن بناى\r\n\r\n\r\n","description":"","footnote":"\r\n( 1 ) . يا قليغا يا قنغلا : نوعى ماليات كه براى پذيراى عمال حكومت و ديگران وصول مىشود . ( معين ) .\r\n","page_name":" 936 ","page_number":432},
  {"content":"\r\n\r\nخجسته فرجام ساخته ، قدرى رقبات را كه به سعى خويش تحصيل و وقف مدرسه نموده و بدان جهت جالب اجر جزيل و طالب ثواب جميل جهت ذات با بركات نواب همايون گرديده بود . و حسب‌الاستدعاى مقرب الخاقان مشار اليه مالوجهات و وجوهات و حقوق ديوانى رقبات مزبوره را به موجب رقم قضا توأم على حده به سيورغال ابدى مدرسهء مزبوره مقرّر فرموده بوديم و در اين ولاء نيز معروض قوايم سرير عرش نظير سلطانى و استدعا نمود كه مالوجهات و وجوهات و حقوق ديوانى بعضى رقبات كه به تفصيل ذيل مزرعه فيض‌آباد مشهور به دهچى واقعه در مورچه‌خورت . . . بالتمام ، مزرعه كمال‌آباد . . . كه از بايرات قديم است بالتمام ، مزرعه خيرآباد واقعه در مورچه‌خورت از احداثى ، مزرعه اشرف‌آباد واقعه در مورچه‌خورت كه پنج رشته قنات دارد ، تحصيل نموده به دستور سيورغال مدرسهء مذكوره مقرر گردد .\r\nبناء عليه عنايت شاهانه را به استكمال آن امر خير مآل نامزد فرموده ، از ابتداى شش‌ماههء يونيت‌ئيل كل مالوجهات و وجوهات و حقوق ديوانى مزارع اربعه مذكوره را كه بعضى ابتياعى و بعضى احداثى مقرب الخاقان مشار اليه است ، اعم از آن كه جمع دفترى داشته باشند يا نودرآمد و مميز ملاحظه و جمع آن را مشخص نكرده باشد ، به سيورغال ابدى و احسان سرمدى مدرسهء رفيعه مزبوره مقرر فرموديم .\r\nمستوفيان عظام و وزراء و حكام كرام و عمال خجسته اعمال و كلانتران و داروغگان و متصديان و مميزان تفاوت جمع و نودرآمد و مباشران مهمات ديوانى دار السلطنة مذكوره اصلا و مطلقا و به هيچ وجه من الوجوه و به هيچ جهتى از جهات دخل در مهمات محال مزبوره ننموده ، پيرامون نگردند و قلم و قدم كوتاه و كشيده دارند و از حشو نتيجهء اخراجات موضوع و مستثنى دانند و به علت مالوجهات و وجوهات حكمى و غير حكمى و خارج المال اربابى و رعيتى و اخراجات و استصوابيات و عوارضات مسددة الابواب از علفه و علوفه قنلغا و سيورسات و الام و الاغ و طرح و دست‌انداز و شكار و پيگار و رسوم داروغگى و رسم المهر و رسم الصدارة و عشر و ده نيم و رسوم ميرابى و رسوم ساير عمال و توجيهات خلاف حساب و سرشمار و خانه شمار و سلامى و ساورى و مهمانى و پيشكش و عيدى و نوروزى و هوايى و مدد خرج و حواله تفنگچى و چريك و مقطعى و يراق‌پوشى عاشورا و شاطردوانى و وجوه محترفه و كندلك و مشتلق و اسب چاپار و ساير تكاليف به هر اسم و رسم كه بوده باشد حواله و اطلاق بر محال مزبوره ننموده و اگر فرضا در وقتى از اوقات حكمى در باب سيورغالات صادر گردد كه فىالجمله تكليفى در آن باشد ، محال مزبوره را از آن تكليف نيز معاف و مسلم داشته ، سيورغال مزبور را از سيورغالات مستثنى شمارند و اعزاز و احترام مباشرين و رعايت و مراقبت رعايا و\r\n\r\n","description":"","footnote":"","page_name":" 937 ","page_number":433},
  {"content":"\r\n\r\nمستأجران محال مزبوره را واجب و لازم شناسند و شكر و شكايتى كه از آن جماعت به عرض اقدس رسد مؤثر دانند و صدور عظام و مباشرين موقوفات به هيچ وجه من الوجوه و به هيچ وقتى از اوقات ، دخل در سيورغال مذكوره و محال مزبور نكرده اصلا و مطلقا متعرض نگردند . كدخدايان و رعايا و زارعين و ضابطان و مستأجران محال مزبوره ، سال به سال مالوجهات و وجوهات و حقوق ديوانى خود را به مباشرين ضبط و صرف سيورغال مزبور و اصل ساخته ، چيزى قاصر و منكسر نگردانند و گفتگويى كه فيما بين ايشان واقع شود و قضايايى كه سانح گردد ، سواى خون كه به ديوان اعلى متعلق است ، در هر عصرى به متصديان موقوفات مدرسه رفع نمايند .\r\nمستوفيان عظام كرام ديوان اعلى رقم اين عطيه را در دفاتر خود ثبت نموده از شائبه تغيير و تبديل مصون و محروس شناسند و در عهده دانند ؛ تحريرا فى شهر ربيع الثانى سنهء 1114 .\r\nحكم جهان‌مطاع شد آن كه چون در اين وقت رفعت و معالى پناه مقرب الخاقانى حاج الحرمين الشريفين نظاما للرفعة و المعالى آقا كمال ريش سفيد حرم محترم عليّه عاليه و صاحب جمع خزانهء عامره به عزّ عرض رسانيد كه بعضى رقبات و املاك ابتياعى و احداثى خود را بدين موجب ، به شروطى كه در تحت هر محلى نوشته شده ، فيض‌آباد مشهور به كشكول و قنات گرگاب و قنات باينچه و مزرعهء رحمت‌آباد و رباط قريهء خيرآباد وقفى مدرسه و مزرعهء مسعودآباد و دو حجره طاحونه . . . در صحراى مورچه‌خورت واقع است و رباط سنگ سفيد واقعه در گندمان كه تمامى آن‌ها را به اين قيد وقف نموده كه حاصل و انتفاع و اجارهء آن‌ها را بعد از وضع اخراجات و تعميرات مدرسه كه به اسم نواب همايون در عباس‌آباد دار السلطنه اصفهان احداث نموده شود و هرگاه حاصل و انتفاع و اجارهء آن‌ها را از اخراجات و تعميرات مدرسه مزبوره زياد باشد ، زيادتى آن به سادات و صلحا و ارباب استحقاق اماكن منوّرهء نجف اشرف و كربلاى معلّى و كاظمين كه در آنجا ساكن باشند داده شود ، و رضيهء رضويه على مشرفها الف سلام و تحيه ؛ مزرعهء محمدآباد واقعه در بسطام كه مشتمل است بر چهار رشته قنات را به اين قيد وقف نموده كه حاصل آن بعد از وضع اخراجات و خرج قنوات و تعميرات آنچه باقى بماند ، صرف تعميرات قبّهء مباركهء آستانهء مقدسهء منوّرهء متبرّكه و دار الحفاظ و ساير عمارات متصله به قبّهء مباركه و فرش روضهء مباركه و دار الحفاظ و ساير بيوتات متصل به آن نمايند ، به موجب وقف‌نامچه على حده وقف نموده و استدعا نمود كه مالوجهات و وجوهات ديوانى محال مزبور به هر اسم و رسم كه بوده باشد ، به سيورغال ابدى و احسان سرمدى مدرسهء مزبوره و سركار فيض آثار مزبور عنايت و مقرّر شود كه بيگلربيگيان و حكام و وزراء و عمال به هيچ وجه من الوجوه مدخل در موقوفات مذكوره ننمايند .\r\n\r\n","description":"","footnote":"","page_name":" 938 ","page_number":434},
  {"content":"\r\n\r\nبناء عليه ، عنايت بىغايت شاهانه شامل حال و كافل امانى و آمال مقرب الخاقانى مشار اليه فرموده ، از ابتداى شكورىئيل كل مالوجهات و وجوهات و حقوق ديوانى مزارع و قنوات مزبوره را كه بعضى ابتياعى و بعضى احداثى مقرب الخاقانى مشار اليه است ، اعم از آن كه جمع دفترى داشته باشد يا نودرآمد و مميّز ملاحظه و جمع آن را مشخص نكرده باشد ، سيورغال ابدى و احسان سرمدى مدرسهء رفيعهء مذكوره و سركار فيض آثار مقرّر فرموديم .\r\nمستوفيان عظام و وزراء و حكام كرام و عمال خجسته اعمال و كلانتران و داروغگان و متصديان تفاوت جمع و نودرآمد و مباشران مهمات ديوانى دار السلطنه مذكوره اصلا و مطلقا به هيچ وجه من الوجوه و به هيچ جهتى از جهات ، دخل در مهمات محال مزبور ننموده پيرامون نگردند و قلم و قدم كوتاه و كشيده دارند و از حشو نتيجهء اخراجات موضوع و مستثنى دارند و به علت مالوجهات و وجوهات حكمى و غير حكمى و خارج المال اربابى و رعيتى و استصوابيات و عوارضات مسددة الابواب از علفه و علوفه و قيلغا و سيورسات و الام و الاغ و طرح و دست‌انداز و شكار و پيكار و رسوم داروغگى و رسم المهر و رسم الصدارة و عشر و ده نيم و رسوم ميرابى و رسوم ساير عمال و توجيهات خلاف حساب و سرشمار و خانه شمار و سلامى و ساورى و ميهمانى و پيشكش و عيدى و نوروزى و هوايى و مدد خرج و حوالهء تفنگچى و چريك و مقطعى و يراق‌پوشى ايام عاشورا و شاطردوانى و وجوه محترفه و كندلك و مشتلق و اسب چاپار و ساير تكاليف به هر اسم و رسم كه بوده باشد ، حواله و اطلاقى بر محال مذكوره ننموده و اگر فرضا در وقتى از اوقات حكمى در باب سيورغالات صادر گردد كه فىالجمله تكليفى در آن باشد ، محال مزبوره را از آن تكليف نيز معاف و مسلّم دانسته ، سيورغال مذكور را از ساير سيورغالات مستثنى شمارند و اعزاز و احترام مباشران و رعايت و مراقبت رعايا و مستأجران محال مزبوره را واجب و لازم شناسند و شكر و شكايتى كه از آن جماعت به عرض اقدس رسد ، مؤثر دانند .\r\nصدور عظام و مباشرين موقوفات به هيچ وجه من الوجوه و در هيچ وقتى از اوقات دخل در سيورغال مذكور و محال مزبوره نكرده ، اصلا و مطلقا متعرض نگردند . كدخدايان و رعايا و زارعين و ضابطان و مستأجران محال مزبوره سال به سال مالوجهات و وجوهات و گفتگويى كه فيما بين ايشان واقع شود و قضايايى كه سانح گردد ، سواى قضيهء خون كه به ديوان اعلى متعلق است ، در هر عصرى به متصديان موقوفات مدرسهء مزبوره رفع نمايند .\r\nمستوفيان عظام كرام ديوان اعلى رقم اين عطيّه را در دفاتر خلود ثبت نموده ، از شائبه تغيير و تبديل مصون و محروس دانند . و در عهده شناسند . تحريرا فى شهر ذىقعدة الحرام سنهء 1118 .\r\n\r\n","description":"","footnote":"","page_name":" 939 ","page_number":435},
  {"content":"\r\n\r\nحكم جهان‌مطاع شد ، آن كه چون در اين وقت رفعت و معالى پناه مقرب الخاقان حاج الحرمين الشريفين نظاما للرفعة و المعالى آقا كمال ريش سفيد حرم عليّه عاليه و صاحب جمع خزانه عامره ، املاك و رقبات و مستغلات ملكى و مكتسبى خود را وقف بر روضهء رضيهء رضويه - على مشرفها الف سلام و تحيّه - مطهرهء متبركهء سدره مرتبه عرش درجه ، و مدرسه جديد موسومه به مدرسهء سلطان حسينيه كه به نيابت نواب كامياب همايون ما ساخته نموده و توليت اوقاف مزبوره را به نواب همايون تفويض و نظارت آن‌ها را به خود متعلق ساخته بود ، در اين وقت ، بنا بر آن كه علماى اماميه احتياط مىنمايند كه ما دام كه شرايط وقف منجز و موقوفات به تصرّف واقف داده نشود ، وقف صحيح نخواهد بود ، استدعاى آن نمود كه مقرب الخاقان مشار اليه را مرخص فرماييم كه موقوفات مزبوره را به تصرف وقف دهد .\r\nبنا بر كمال شفقت و مرحمت پادشاهانه دربارهء مقرب الخاقان مشار اليه نيابت توليت مزبور را به مقرب الخاقان مومى اليه مفوّض و مرجوع ، و مقرّر فرموديم كه نظارت موقوفات مذكوره را به معتمدى كه خاطر از امانت و ديانت او جمع داشته باشد ، مرجوع نموده و به عنوان وقفيّت مباشر امور نسق املاك و رقبات و مستغلات متعدد گشته حاصل آن‌ها را به نيابت نواب همايون ما ، به مصارفى كه به موجب وقف‌نامچه قرار داده مصروف سازد و در ايصال منافع و حاصل املاك و رقبات و مستغلات مزبوره به مصارف مقرره ساعى بوده ، اهتمام تمام در آن باب به عمل آورد و در اين باب قدغن دانسته هرساله رقم مجدد طلب نكنند . مستوفيان عظام حسب المسطور مقرر دانسته ، رقم مطاع را در دفاتر خلود ثبت نمايند و در عهده شناسند . تحريرا فى شهر ذىقعده سنة 1120 .\r\nحكم جهان‌مطاع شد آن كه چون در اين وقت رفعت و معالى پناه مقرب الخاقانى حاج الحرمين الشريفين نظاما للرفعة و العزّة و المعالى آقا كمال ريش سفيد حرم محترم عليّه عاليه و صاحب جمع خزانهء عامره ، مزارع مذكور ذيل ملكى و مكتسبى خود را [ شامل 
  ] مزارع بيجن‌آباد و مزرعهء تقىآباد واقعه فيما بين ده ملّا و شاهرود من محال بسطام ، مزرعهء سعدآباد واقعه در كسر و طسوج دارالمؤمنين كاشان ، مزرعهء مظفرآباد واقعه در محلهء ماربين اصفهان در دامن كوه ثلاثه ، مزرعهء فيض‌آباد مشهور به آقا نور ، وقف مدرسهء خود موسوم به مدرسهء سلطان حسينيه واقعه در عباس‌آباد دار السلطنه اصفهان نمود كه حاصل آن به مصرفى كه در وقف‌نامچه آن تفصيل يافته مصروف گردد ، و نواب همايون ما نيز جهت تحصيل مثوبات اخروى از ابتداى لوىئيل تمامى مالوجهات و وجوهات و حقوق ديوانى محال مزبوره فوق را خواه جمع دفترى داشته يا آن كه نودرآمد باشد ، به سيورغال ابدى و احسان سرمدى اهل مدرسهء مزبوره شفقت و مرحمت فرموديم كه هرساله . . . حاصل\r\n\r\n","description":"","footnote":"","page_name":" 940 ","page_number":436},
  {"content":"\r\n\r\nموقوفات مزبوره صرف مصارف مدرسه مذكوره و غيره گردد ؛ حكام و وزراء و كلانتران و داروغگان و ميرابان و ساير عمال و مباشرين كل وجوه امور ديوانى دار السلطنه مزبوره و بسطام و دارالمؤمنين كاشان حسب المسطور مقرر دانسته ، به هيچ وجه من الوجوه مدخل از موقوفات مزبوره ننموده ، قلم و قدم كوتاه و كشيده دارند و مزارع مذكور را از حشو اخراجات موضوع و مستثنى دانند و به علت اخراجات و استصوابيات و مالوجهات و وجوهات حكمى و غير حكمى و يراق يوشى ايام عاشورا و رسومات داروغگى و ساير عمال و مدد خرج و حوالهء تفنگچى و چريك و مقطعى و پيكار و شكار و طرح و دست‌انداز و اقامه و سيورسات و مرد الاغ و پيشكش و سلامانه و غيره تكاليف ديوانى و ساير شلتاقات مسدودة الابواب و امور خلاف حساب به هر اسم و رسم و هر صيغه كه بوده باشد ، حواله و اطلاقى بر موقوفات مزبوره و رعايا و مستأجران و ضابطان آن‌ها ننمايند ، و گذارند كه ايشان مرفه الحال به رعيتى و دعاگويى دوام دولت بىزوال اشتغال نمايند ؛ و اگر به عرض رسد كه از فرمان مطاع تجاوز نموده‌اند ، بازخواست خواهد شد .\r\nرعايا و مستأجران و ضابطان موقوفات مزبوره سال به سال مالوجهات و حقوق ديوانى خود را به مباشرين موقوفات مزبوره و اصل ساخته ، چيزى قاصر و منكسر نگردانند .\r\nمستوفيان عظام رقم اين عطيّه را در دفاتر خلود ثبت نموده ، از شوائب تغيير و تبديل مصون و محروس شناسند و چنانچه چيزى از مالوجهات و متوجهات محال مزبوره به تيول و سيورغال و همه‌ساله مقرر باشد ، از تاريخ مزبوره مقطوع دانسته ، به ايشان عوض دهند و در اين باب قدغن لازم دانسته ، هرساله رقم مجدد طلب ندارند و از فرموده تخلف نورزند .\r\nتحريرا فى شهر رجب المرجب سنهء 1125\r\nحكم جهان‌مطاع شد آن كه چون در اين وقت رفعت و معالى پناه ، مقرّب الخاقانى ، حاج الحرمين الشريفين ، نظاما للرفعة و المعالى ، آقا كمال ريش سفيد حرم محترم عليّه عاليه و صاحب جمع خزانه عامره ، به عرض اقدس رسانيد كه مزارع مذكور ذيل . . . واقعات در محال بيوه كوه و صحرا و محال خان ميرزا را كه بعضى داير و بعضى باير است ابتياع و بر زوّار نجف اشرف و كربلاى معلّى و روضات مقدّسات مرتبات عرش درجات ابا عبد الله الحسين عليه الصلاة و السلام و كاظمين و عسكريين صلوات الله الملك المشرقين ، و رضيه رضويه على مشرفها الف سلام و تحية و اخراجات مراسم تعزيه حضرت سيد الشهداء و خامس آل عبا و ساير مصارف خير وقف نمود كه ثواب آن به روزگار فرخنده آثار اشرف عايد گردد .\r\nو استدعا نمود كه مالوجهات و وجوهات و خارج المال و ساير متوجهات و حقوق ديوانى موقوفات مزبوره به دستور محالى كه بر روضه مقدسهء منورهء متبركهء سدره مرتبهء\r\n\r\n","description":"","footnote":"","page_name":" 941 ","page_number":437},
  {"content":"\r\n\r\nعرش درجهء مدرسهء موسومه به سلطان حسينيه وقف نمود ، به سيورغال مقرر كرده و بنا بر اين شمه‌اى از شفقت بىغايت شاهانه و مرحمت بىنهايت پادشاهانه شامل حال مقرب الخاقان مشاراليه فرموده ، از ابتدا شش ماه لوىئيل كل مالوجهات و وجوهات و خارج المال اربابى و رعيتى و مواشى و مراعى و ساير متوجهات و حق ديوانى موقوفات مزبور اعم از آن كه جمع داشته باشد يا نداشته باشد ، و به هر اسم و رسم كه بوده باشد ، به سيورغال ابدى و احسان سرمدى زوّار عتبات عاليات و ساير مصارف واقف مزبور مرحمت فرموديم .\r\nبيگلربيگيان و حكام و وزراء و عمال و داروغگان و كلانتران و متصديان و مميزان تفاوت جمع و نو در آمد و كدخدايان و ريش سفيدان و غيره ، مباشرين جزو و كل امور ديوان الگاه كوه‌كيلويه و محال خان ميرزا حسب المسطور مقرر دانسته ، من بعد اصلا و مطلقا و به هيچ وجه من الوجوه و به هيچ جهتى از جهات ، دخل در محال مزبوره ننموده پيرامون نگردند و قلم و قدم كوتاه و كشيده دارند و محال مذكوره را از حشو نتيجهء اخراجات موضوع و مستثنى دانند و به علت مالوجهات و وجوهات حكمى و غير حكمى و ساير متوجهات و حقوق ديوانى و اخراجات و استصوابيات و عوارض مسددة الابواب از علفه و علوفه و قليغا و سيورسات و الام و الاغ و طرح و دست‌انداز و شكار و پيكار و رسوم داروغگى و رسم المهر و رسم الصدارة و عشر و ده نيم و رسوم هوايى و رسوم عمالى و توجيهات خلاف حساب و سرشمار و خانه شمار و سلامى و ساورى و مهمانى و پيشكش و عيدى و نوروزى و هوايى و مدد خرج و حواله تفنگچى و چريك و مقطعى و كندلك و مشتلق و اسب چاپار و ساير تكاليف به هر اسم و رسم كه بوده باشد ، حواله و اطلاق بر محال مذكوره ننمايند و اگر فرضا در وقتى از اوقات حكمى در باب سيورغالات صادر گردد كه فىالجمله تكليفى در آن باشد ، محال مزبوره را از آن تكليف نيز معاف و مسلم داشته ، سيورغال مذكوره را از ساير سيورغالات مستثنى شمارند و اعزاز و احترام مباشرين و رعايت و مراقبت مستأجران محال مزبوره را واجب و لازم شناسند و شكر و شكايتى كه از آن جماعت به عرض اقدس رسد مؤثر دانند .\r\nصدور عظام و مباشرين موقوفات به هيچ وجه من الوجوه و در هيچ وقتى از اوقات ، دخل در سيورغال و محال مذكوره نكرده اصلا و مطلقا متعرض نگردند . كدخدايان و رعايا و زارعين و ضابطان و مستأجران محال مزبوره ، سال به سال متوجهات خود را مهم‌سازى متصديان موقوفات مزبوره نموده ، گفتگويى كه فيما بين ايشان واقع شود و قضايايى كه سانح گردد ، سواى قضيهء خون كه به ديوان اعلى متعلق است ، در هر عصرى كه بوده باشد به متصديان و موقوفات مذكوره رفع نمايند . مستوفيان عظام كرام ديوان اعلى رقم اين عطيه را\r\n\r\n","description":"","footnote":"","page_name":" 942 ","page_number":438},
  {"content":"\r\n\r\nدر دفاتر خلود ثبت نموده ، از شايبه تغيير و تبديل مصون و محروس شناسند ، و هرساله رقم مجدد طلب ندارند . جمادى الثانيه 1126\r\nحكم جهان‌مطاع شد آن كه چون در اين وقت رفعت و معالى پناه مقرب الخاقانى حاج الحرمين الشريفين نظاما للرفعة و العزّ و المعالى آقا كمال ريش سفيد حرم محترم عليّه عاليه و صاحب جمع خزانهء عامره ، به عرض اقدس رسيد كه قراى مذكور ذيل . . . واقعات در محال بيوه كوه و صحرا من محال خان ميرزاى كوه‌كيلويه و . . . قريه دو مكان ( حومكان ) مشهور به شاكريه‌نبار و توابع بالتمام ، قريه شاكريه چنار و توابع بالتمام ، قريه تحت بوستان بالتمام ، قريه فيض‌آباد مشهور به هوايى بالتمام و قريه ولى قان به سميرم فارس با مزارع . . .\r\nابتياع و به زوّار نجف اشرف و عتبات عاليات و ساير مشاهده مشرفه و مدرسه موسومه به سلطان حسينيه و ساير مصارف خير وقف نموده كه ثواب آن به روزگار فرخنده آثار اشرف عايد شود .\r\nو استدعا نمود كه مالوجهات نقدى و جنسى اربابى و رعيتى و مواشى و مراعى و ساير متوجهات و حقوق ديوانى املاك مزبور به سيورغال ابدى و احسان سرمدى وقف مرحمت شود . بنا بر اين شمه‌اى از شفقت بىغايت شاهانه و مرحمت بىنهايت پادشاهانه شامل حال مقرب الخاقانى مشار اليه فرموده ، از ابتداى تخاقوىئيل كل مالوجهات و وجوهات و خارج المال نقدى و جنسى ، اربابى و رعيتى و مواشى و مراعى و ساير متوجهات و حقوق ديوانى موقوفات مزبور را اعم از آن كه جمع داشته باشد يا نداشته باشد و به هر اسم و رسم كه بوده باشد ، به سيورغال ابدى و احسان سرمدى زوّار نجف اشرف و عتبات عاليات و ساير مشاهد مشرّفه و مدرسهء مذكور و غيره مصارف وقف مزبور عنايت و مرحمت فرموديم .\r\nبيگلربيگيان و حكام و وزراء و عمال و داروغگان و كلانتران و متصديان و مميّزان تفاوت جمع و نودرآمد و كدخدايان و ريش سفيدان و غيره ، مباشرين جزو و كل امور ديوان الگاى كوه‌كيلويه و خان ميرزا و سميرم ، حسب المسطور مقرر دانسته ، من بعد اصلا و مطلقا و به هيچ وجه من الوجوه و به هيچ جهتى از جهات ، دخل در محال وقفى مزبوره ننموده ، پيرامون نگردند و قلم و قدم كوتاه و كشيده دارند و محال مذكوره را از حشو نتيجهء اخراجات موضوع و مستثنى دانند و به علت مالوجهات و وجوهات حكمى و غير حكمى و خارج المال اربابى و رعيتى و مواشى و مراعى و ساير متوجهات و حقوق ديوانى و اخراجات و استصوابيات و عوارضات مسدودة الابواب از علفه و علوفه و قيلغا و سيورسات و الام و الاغ و دست‌انداز و شكار و پيكار و رسوم داروغگى و رسم المهر و رسم الصدارة و عشر و ده و نيم و رسوم هوايى و رسوم عمال و توجيهات خلافى\r\n\r\n","description":"","footnote":"","page_name":" 943 ","page_number":439},
  {"content":"\r\n\r\nو سرشمار و خانه شمار و سلامى و ساورى و مهمانى و پيشكش و عيدى و نوروزى و هوايى و مدد خرج و حواله تفنگچى و چريك و مقطعى و كندلك و مشتلق و اسب چاپار و ساير تكاليف به هر اسم و رسم كه بوده باشد حواله و اطلاقى بر محال وقفى مزبور ننموده و اگر فرضا و در وقتى از اوقات حكمى در باب سيورغالات صادر گردد كه فىالجمله تكليفى در آن باشد محال مزبوره را از آن تكاليف نيز معاف و مسلّم دانسته ، سيورغال مذكور را از ساير سيورغالات مستثنى دانند و اعزاز و احترام مباشرين و رعايت و مراقبت مستأجران محال مزبوره را واجب و لازم شناسند و شكر و شكايتى كه از آن جماعت به عرض اقدس رسد مؤثر دانند ، صدور عظام و مباشرين موقوفات به هيچ وجه من الوجوه و هيچ وقتى از اوقات ، دخل در سيورغال مزبور و محال مذكوره نكرده ، اصلا و مطلقا متعرض نگردند .\r\nكدخدايان و رعايا و زارعين و ضابطان و مستأجران محال مزبوره ، سال به سال متوجهات خود را مهم سازى متصديان موقوفات مزبوره نموده ، گفتگويى كه فيما بين ايشان واقع شود و قضايايى كه سانح گردد ، سواى قضيهء خون كه به ديوان اعلى متعلق است ، در هر عصرى كه بوده باشد به متصديان و موقوفات مذكوره رفع نمايند . مستوفيان عظام كرام ديوان اعلى ، رقم اين عطيّه را در دفاتر خلود ثبت نموده ، از شايبه تغيير و تبديل مصون و محروس شناسند و هرساله رقم مجدد طلب ندارند ، و در عهده شناسند . شهر جمادى الثانيه 1129 .\r\n\r\n[ گواهى علما بر وقف‌نامه 
  ]\r\nبسم الله الرحمن الرحيم الحمد لله كما ينبغى بجلاله و يليق بكماله و الصلاة و السلام على اشرف المرسلين محمد و المعصومين من عترته و آله ، و بعد : فان هذا الكتاب الصواب و الخطاب المستطاب - طوبى للواقف فيه و حسن مآب - قد انطوى على خلاصة ما ادرج فى الوقفية الرفيعة المنيعة الجليلة الموشّحة بالتوقيع الارفع الاقدس و الختم الاشرف الاعلى المحلاة بخطوط اعلام العلماء و ارقام الفضلاء المختومة بختم الداعى لابود الدولة القاهرة الكبرى المستدعى لخلود السلطنة الزاهرة العظمى قد لاحظته مع نسخه الرفيع الاعلى و صنوه المنيع المطاع فالفيته محتويا على جملة ما سطر فى تلك الوقفية الرفيعة الموشحة بالتوقيعات العلية العالية مشتمله على رمة ما زبر فى الوثيقة الانيقة المحلاة بالسّجلّات السامية و الارقام النامية . و سمعت الاقرار عن عالي حضرة الواقف المؤيّد المسدّد الفائز بمحرمية سرادق السلطنة الباهرة لا زالت عارجا معارج الرفعة و الكمال مرتقيا مدارج الدولة و الاقبال ، بما رقم و ذكر فى هذا الكتاب المقترن بالصدق و الصواب ، فصرت بمضمونه\r\n\r\n","description":"","footnote":"","page_name":" 944 ","page_number":440},
  {"content":"\r\n\r\nشاهدا و بمفهومه عارفا و رقمت فيه على الاجمال ما اشهدنى سابقا و لاحقا رعاية لمقتضى الحال فى الثانى و العشرين فى شهر جمادى الآخرة لسنة 1125 داعا ابود الدولة القاهرة الباهرة الزاهرة العلية العالية الكبرى . محل مهر « 1 »\r\nلقد أشهدنى عاليجاه الواقف المعظم الراجى للمراحم الكريمة السبحانية اسوة المعتمدين على سرادقات العتبة العلوية الخاقانية ، قدوة المؤمنين على خزائن الدولة السّنية السّمية السلطانية ما برح موردا للعواطف الالهية العوارف الشاهية على ما انطوى عليه هذا الكتاب المستطاب و هو واحدة من عشر نسخ متطابقه اجمل فيها ما فصّله فى الطومار الرفيع الاسنى الذى وعت اذنى ما حواه مفصلا و كان هذا فى فواتح شهر رجب الفرد من سنة خمس و عشرين بعد مائة و الف من الهجرة المباركة .\r\nكتبه بيمناه الداثرة الخاسرة اقل العباد عملا و اكثرهم زللا محمد حسين شاه محمد التبريزى « 2 » عفي عنهما - محل مهر\r\nبسم الله الرحمن الرحيم ، لقد صرت شاهدا بما وفّق له الواقف المؤيّد المسدّد زاده الله تعالى توفيقا و تعاطيا لاضعاف ما تيسّر له من صنوف الخيرات و ضروب المبرّات و سمعت من جانبه بصريح الاقرار و واضح الاعتراف بجميع ما اندرج فى هذا الكتاب كما سمعت به ما يطابقه و يشهد به من الطومار الوثيقة الانيقة المنيعة و جرى عليهما خاتمى و رسمى و كان ذلك فى 12 شهر الله الاصبّ رجب المرجب من شهور سنة 1125 و كتب بيمناه الداثرة الداعى لدوام الدولة القاهرة الباهرة الزاهرة الظاهرة الابدية ، حسين بن حسن الجيلانى .\r\nمحل مهر\r\nبسم الله الرحمن الرحيم ، الحمد لله و كفى و سلامه على عباده الذين اصطفى ، و بعد : لقد اشهدنى عاليجاه المقرّب الخاقان ، المؤتمن السلطان ، العارج معارج العزّ و الكمال ، المرتقى مدراج الرفعة و الاقبال ، على ما حواه الكتاب من المبدإ الى المآب و كتب الداعى لدوام الدولة القاهرة الحسينية الكبرى محمد باقر « 3 » ابن مرحوم المغفور . . . المشكور محمد اسماعيل الحسينى عفا الله عنهما بالنبى و الوصى و آلهما .\r\nعاليجاه واقف موفق مسدد مشار اليه بعد از آن كه اخبار نمود به آن كه آنچه به موجب\r\n\r\n\r\n","description":"","footnote":"\r\n( 1 ) . معلوم نشد كه اين گواهى از آن كيست .\r\n( 2 ) . وى آخرين ملاباشى دورهء صفوى تا پيش از حملهء افغان‌هاست كه پس از حملهء افغان‌ها خبرى از وى در دست نيست . دربارهء وى شرحى در پاورقىهاى مكافات‌نامه آورده‌ايم .\r\n( 3 ) . محمد باقر خاتون‌آبادى اولين مدرّس مدرسهء چهارباغ و مترجم برخى از آثار دينى . شرح حال وى را به تفصيل در بخش « ادبيات ضد مسيحى در دورهء صفوى » به مناسبت ترجمهء انجيل به فارسى آورده‌ايم .\r\n","page_name":" 945 ","page_number":441},
  {"content":"\r\n\r\nوقف‌نامچه معتبره متلاصقه على حده و به تواريخ متفرقه و اوضاع مختلفه وقف فرموده بود ، شرائط و اركان آن‌ها بتمامها در آن اوقات به عمل نيامده بود اقرار نمود كه در تاريخ شهر ذىقعدة الحرام 1124 كه به موجب وقف‌نامچه ديگر ملصق به آن‌ها وقف جديدى از او صادر شده و خلاصهء مجموع اوقاف سابقه و لاحقه در اين كتاب مشتمل بر بيست و هفت ورق مختومه به ختم الداعى كه بر ده نسخه شده است ، ذكر شده ، جميع شرايط لزوم موقوفات سابقه و لاحقه متحقق است . محمد باقر الحسينى\r\nبسم الله الرحمن الرحيم ، اشهدنى عمدة المعتمدين فى الدولة الباهرة القاهرة السلطانية و زبدة المقرّبين الى سرير السلطنة العظمى الخاقانية ، الخازن للخزانة العامرة ، الواقف الموفق المؤيد آقا كمال على ما نسب اليه فى هذا الكتاب من وقف الاعيان المحدودة حبس الاصول المعدودة على الشرائط و القيود المذكورة فى كل باب رزقه الله تعالى ثواب أعماله يوم يقوم الحساب ، و أشهدنى سابقا على ما فى الصحيفة الاخرى و كتب شهادتى فيها لاقراره فى المرّة الاولى و اعترف بتحقيق ما هو معتبر و شرط فى لزوم الوقف و ثبوته بحيث لا يقبل النقص و التبديل . كتبه الداعى لدوام الدولة القاهرة محمد شفيع الخراسانى « 1 » فى شهر رجب سنة 1125 - محل مهر\r\nبسم الله الرحمن الرحيم ، أشهدنى عالىحضرت الواقف الموفّق المؤيّد لا زالت أغصان آماله و أعماله الصالحة مورقة و شموس عزّه و اقباله من افق التوفيق مشرقه على مضمون هذا الكتاب كما أشهدنى سابقا معترفا بجميع ما سطر فيه من أوّله و الى آخره . فصرت شاهدا عليه فى 29 من شهر جمادى الثانية سنة 1125 و كتب الداعى لدوام الدولة القاهرة زين الدين العاملى .\r\n\r\n[ فهرست چند كتاب وقفى مدرسه 
  ]\r\nتفصيل كتب مذكوره ذيل كه . . . حاجى مهدى خان بيك متصدى شرعى مدرسهء مباركه الشهير به مدرسه مرحمت و غفران پناه آقا كمال بر طلب . . . مذكور وقف در اين وقت واقف مشار اليه به اذن . . . معلى القاب شهابا الانامى علامى فهامى ملا عبد الله . . . موقوف عليه داده ، تسليم اهل طلبه نموده تحريرا فى . . .\r\nكتاب تهذيب ، كتاب ارشاد ، كتاب حاشيه بر مطوّل ، كتاب احقاق الحق ، كتاب كلينى ، كتاب شفا ، كتاب مجمع البيان ، كتاب استبصار ، كتاب من لا يحضر ، كتاب شرح مواقف ، كتاب منطق تجريد ،\r\n\r\n\r\n","description":"","footnote":"\r\n( 1 ) . يكى از شاگردان آقا حسين خوانسارى و عالمى برجسته و دانشمند كه عبد النبى قزوينى در تتميم امل الامل ( ص 181 - 184 ) از او ستايش فراوانى كرده است . نيز بنگريد : آقا بزرگ ، الكواكب المنتثره ، ص 345\r\n","page_name":" 946 ","page_number":442},
  {"content":"\r\n\r\nكتاب تمهيد القواعد ، كتاب المسالك ، كتاب شرح قواعد ، كتاب تهذيب الاصول . . .\r\nفضيلت و كمالات پناه ملا شيخ جلال الدين محمد رئيس مدرسهء رفيعه سلطان حسينيه كه به سركار خير مدار وكلاء اجلاء عالىجاهى مستغنى الالقاب و الاوصافى واقف معظم اليه سپرده و كتب مفصّله ذيل را اخذ نموده ، آن كه مجلدات كتاب بحار الانوار كه سركار نواب عالىجاهى آقايى مد ظلّه العالى خريدارى و وقف مدرسهء مباركه سلطان حسينيه نموده‌اند ، بدين موجب است : جلد اول ، دوم ، سيم ، ( چهارم ندارد ) پنجم ، ششم ، هفتم ، نهم ، ايضا نهم ، دهم ، سيزدهم ، هيجدهم . آنچه از سركار عاليجاه آقائى مد ظله العالى خريدارى و وقف مدرسه مباركه مزبوره نموده‌اند : كتاب نهج البلاغه يك جلد ، كتاب دروس تمام در سه جلد ، كتاب كفعمى يك جلد ، كتاب وافى تمام در پنج جلد ، وسائل الشيعة در شش جلد ، كتب مذكورات فوق به مدرسه مباركه مزبوره آورده شده و در نزد داعى جلال الدين محمد است .\r\n\r\n","description":"","footnote":"","page_name":" 947 ","page_number":443},
  {"content":"\r\n . \r\n","description":"","footnote":"","page_name":" 948 ","page_number":444},
  {"content":"\r\n\r\n\r\n27 وصف عمارت دولت خانهء شاه سلطان حسين صفوى ميرزا محمد عليا نصرآبادى\r\nمثنوى حاضر ، اشعارى است كه ميرزا عليا نصرآبادى درباره عمارت خانهء دولتى شاه سلطان حسين صفوى كه به سال 1106 بنا شده ، سروده و آن‌ها را در سال 1111 به خط خود نوشته است . اهميت اين مثنوى ، جداى از جنبهء ادبى آن ، وصفى است كه از اين بناى دولتى داشته و به بيان جوانب مختلف آن پرداخته است . اين مثنوى در مجموعهء شمارهء 14190 كتابخانهء مجلس شوراى اسلامى نگهدارى مىشود .\r\nتعريف و توصيف عمارت مباركهء دولت‌خانه و دعاى بندگان شاهنشاهى من نتايج افكار افصح المتكلمين عالىحضرت استادى ميرزا محمد عليا نصرآبادى\r\n تعالى الله ازين عالى عمارت * كه دادش دست قدرت ، اوج رفعت \r\n فضايش رفته از انديشه بيرون * ز حسنش گوشوارى ربع مسكون \r\n در آن پيدا سواد هفت اقليم * به رنگ نقطه‌اى در حلقهء جيم \r\n پى آب‌وگلش بىبيش و بىكم * ز بحر و بر تهى گرديده عالم \r\n به حدى رفته است از پيش اين كار * كه جايى نيست ديگر پشت ديوار \r\n در آن دنيا و ما فيها هويداست * ز هرجا ، هر كه هرجا رفته اينجاست \r\n بنات خانهء افلاك از آن است * زمينش فرش بام آسمان است \r\n\r\nصفت ايوان رفيع بنيان\r\n ز ايوانش به حكم اوج رفعت * نموده كو تهى معراج همّت \r\n جناق از طاق با افلاك بسته * ز سستى پشت چرخ اما شكسته \r\n ز پا تا سر تمام آثار مرديست * توان گفتن كه جفت طاق كسرى است \r\n ز بس از راه جد و جهد معمار * فشرده پا در استحكام اين كار \r\n\r\n","description":"","footnote":"","page_name":" 949 ","page_number":445},
  {"content":"\r\n\r\n برون سررشته‌اى گر رفته از دست * به آن سدّ سكندر مىتوان بست \r\n در اينجا نقش پا وقت سراسر * به فرق فرقدان تاجست و افسر \r\n چو خورشيدش در آمد از ره بام * ز حيرت خشك ماند و گشت گل‌جام « 1 » \r\n\r\nتعريف آينه و آينه خانه\r\n به هر آئينه‌اش با خط جوهر * نوشته عبده روح سكندر \r\n ازين آئينه‌هاى مهر آئين * جهان روشن‌تر از چشم جهان‌بين \r\n ز بس خورشيد در تابست اينجا * فروغ مهر مهتابست اينجا \r\n در اينجا بهر كسب نور خورشيد * سراپا يك كف دريوزه گرديد \r\n به هرجا عكس اين آئينه‌ها تافت * توان مستقبل احوال را يافت \r\n ز صافى بهتر از عكس است ظاهر * به هر آئينه‌اش مكنون خاطر \r\n\r\nتعريف گچ‌كار و توصيف گچ\r\n پى سامان كار خويش هر بار * ز مرواريد آب افشرده گچ‌كار \r\n سر شب خسته بود از ضعف خوابيد * هلال از بس برين گچ ماله ماليد \r\n از آن روشن چنان شب‌هاى مهتاب * كه بتوان نيشتر زد بر رگ خواب \r\n همين بس از بلندىهاى ديوار * كه شد كوتاه دست چرخ غدّار \r\n به كوه كهربا ، كاهش ز تمكين * مكرر گفته جاى خويش بنشين \r\n چنان گرديده ديوارش مصفّا * كه هر گم‌گشته‌اى اينجاست پيدا \r\n هوايش روح‌بخش افتاده چندان * كه دارد قالب هر خشت آن جان \r\n مكرر جنّت از رشكش به هر باب * ز درها كرده چندين فصل ابواب \r\n تفاخر كن به دربانيش دولت * يكى از خانه‌زادانش سعادت \r\n بود اينجا چون خدمتكار دلسوز * غلام هندى و گرجى شب و روز \r\n\r\nصفت جدول\r\n فتد نظاره چون بر آب جدول * همان دم عقده‌هاى دل شود حل \r\n از آن جدول به هر سو آب غلطان * به رنگ جان به خاك پاى جانان \r\n روان موج از ميانه تا كناره * به صد كيفيت مست‌گذاره ؟ \r\n\r\nصفت حوض‌ها و آب آن\r\n\r\n\r\n","description":"","footnote":"\r\n( 1 ) . شيشه‌هاى رنگين كه در حمام‌ها و جز آن‌ها به كار مىبرند .\r\n","page_name":" 950 ","page_number":446},
  {"content":"\r\n\r\n ز هر حوضيش بادا چشم بد دور * كزان جاريست چندين چشمهء نور \r\n ز آب آن گوارايى و سردى * تراوش كرده چون همّت ز مردى \r\n نگه گرديده از سيرش ز بس تر * فكنده ديده در نظاره لنگر \r\n روان و صاف چون طبع هلالى * تمامى بحرِ اشعار زلالى \r\n حلاوت‌بخش كام از سنگِ مرمر * كه اينجا جوش خورده شير و شكر \r\n بود هر قطره‌اش ز آن عذوبت * كه پيشش نيست كوثر را رطوبت \r\n نشسته جابجا هريك مربع * به آب و روتر « 1 » از جنّات اربع \r\n پى نظّارهء وضع زمانه * همه روى زمين را چشم خانه \r\n\r\nتعريف نقاشى و نقاش كه شبيه هر چيزى را به چه نحو كشيده\r\n ز نقاشى نموده صنعتى گل * كه مىآيد به گوش آواز بلبل \r\n زبان خامه‌هاى سحر پرواز * نگفته جز به حرف عين اعجاز \r\n پى پرواز اگر ماليده روغن * چراغ عالمى را كرده روشن \r\n\r\nوصف شبيه بزم قلم\r\n قلم گرديده هرجا بزم گستر * شده گوش از صداى سازها كر \r\n چو كوتاه و بلندِ مدّ تحرير * زهر سازى عيان صوت بم و زير \r\n نموده نغمه‌ها را جمله محشور * به صد آهنگ در يك تار طنبور \r\n ز ديدن جرعه‌اى در دست ساقى * نماند هيچ‌چيز از هوش باقى \r\n چو چشم خوب‌رويان جام باده * ز خُم در نشأه‌بخشىها زياده \r\n نموده شكل شادى و فرح را * كشيده چون صراحى و قدح را \r\n توان كردن به پاى شيشهء مى * به يك‌دم راه عمر جاودان طى \r\n\r\nبيان شبيه عاشق\r\n ز عاشق صورتى هرجا كشيده * جهانى غوطه‌ور در آبِ ديده \r\n ز سيمايش عيان افغان و زارى * چو بر روى هوا ابر بهارى \r\n چو انجم بر فلك پيوسته سيار * به هر عضويش داغ رشكِ اغيار \r\n نموده علت خون جگر را * كشيده مدّ آه بىاثر را \r\n\r\nتفصيل شبيه هر عضوى از اعضاى معشوق از سرتاپا كه نقاش كشيده\r\n\r\n\r\n","description":"","footnote":"\r\n( 1 ) . كذا در اصل .\r\n","page_name":" 951 ","page_number":447},
  {"content":"\r\n\r\n دگر گرديده از معشوق گويا * خلاف وعده چون روزست پيدا \r\n ز سر تا پاش شوخىها و تمكين * چو در الفاظ خوش مضمون و رنگين \r\n به آن هر شيوه كز خوبى سپرده * به انگشت قلم يك‌يك شمرده \r\n شبيه حلقه‌هاى زلف و كاكُل * ز كام آرنده‌تر از بوى سُنبل \r\n به هر سو طرح گيسو تا فكنده * شده تا هفت پشتِ مرده زنده \r\n رقم گرديده چون دنبال ابرو * به وصفش تر زبان چشم سخن‌گو \r\n جفاى تيغ مژگان را كشيده * كه چشم ناوك جورى نديده \r\n كشيده آن چنان نظّاره را گرم * كز آن آتش گرفته پردهء شرم \r\n چنان در چهره بنمودى رخِ كار * كه شد گلگون نگاه از رنگِ رخسار \r\n نموده رشتهء نظم سخن را * نديده ديده‌اى گرچه دهن را \r\n ز لب ظاهر نموده چون شكر خند * شده ممزوج مغز پسته با قند \r\n ز گوهر خوش‌نماتر در نگين دان * نهاده گر به روى حرف دندان \r\n پياپى قطره‌ها از گوشهء لب * چكد از ديدن نارنجِ غبغب \r\n برآيد يوسفى بىرنج اخوان * به احسن وجهى از چاهِ زنخدان \r\n پى نظّاره در عين دويدن * هزار آهو به يك گردن كشيدن \r\n چو پستان‌ها عيان از لوح سينه * خيالات دلِ بىرحم و كينه \r\n عيان مافىالضميرش غير انصاف * تمامى از بلورين حُقّهء ناف \r\n قلم را بعد اين پا رفته از پيش * نبودستش خبر نقّاش از خويش \r\n چه سازد چون كُنَد كِلك سخن‌گو * نمىگنجد چو اينجا يك‌سرمو \r\n بجا باشد كند نقش از نشستى * رسانيدن به ساق پاش دستى \r\n زهى نقّاش سحرآيين كه بنمود * سراپا آنچه از پا تا به سر بود \r\n\r\nوصف شبيه عاشق و معشوق با هم\r\n كنون بنگر كه چون با كِلك اعجاز * نموده رسم حُسن و عشق را باز \r\n بود ربط تن و جان از چه عالم * كشيده عاشق و معشوق با هم \r\n مجسّم صورت راز و نيازى * ز هر تمثال محمود و ايازى \r\n سراپا كاوش دلهاى سنگين * كشيده هر كجا فرهاد و شيرين \r\n عيان پاداش دين و حبّ دنيا * رقم گرديد چون يوسف زليخا \r\n فزون از طول و عرض دشت و هامون * نمايان ناز ليلى عجز مجنون \r\n غرض اينجا بدون حرفِ دعوى * ز صورت پى توان بردن به معنى \r\n\r\n","description":"","footnote":"","page_name":" 952 ","page_number":448},
  {"content":"\r\n\r\n\r\nتجديد تعريف عمارت\r\n قلم باز از پى وصف عمارت * رقم سازد نكو نقشى به دقّت \r\n كه تا گشت اين بنا برپا ز هر سو * در و ديوار گشتند آفرين‌گو \r\n\r\nصفت سركار و معمار\r\n به گردش از پى انجام اين كار * چو روز و شب در آن معمار و سركار \r\n چه سركارى كه هر كارى كه فرمود * توان گفتن كه سبقت در عمل بود \r\n ز اخلاص شه دين مخلصش نام * عيان ز آغاز كارش حسن انجام \r\n يد طولى هر انگشتى به دستش * به هر كارى چون كسرى بندوبستش \r\n ارسطو راى و افلاطون عزيمت * سراپا عين هوش و مغز فطرت \r\n\r\nتفصيل كار فرمودن سركار به هر صنفى\r\n در آغاز بنا گفتى به معمار * كنون طول زمان را ريسمان كار \r\n پى كارى كه خواهد رنگ ريزد * رود خاكستر از افلاك بيزد \r\n نمايد هر چه را سازد عيانى * ز عيش جاودانى ريسمانى \r\n\r\nكار فرمايى سركار به بنا و تعريف بنا\r\n شدى برپا ز بنا چون زدى هى * حباب‌آسا همان دم پوشش و پى \r\n چه بنايى كز آب و خاكِ عالم * مكرر ساختى فردوس و آدم \r\n طلب ناكرده از مزدور خشتى * بپامىداشت بنياد بهشتى \r\n زِ هَر خشتى كه روى خشت مىهشت * به دست خود گل صدبرگ مىكشت \r\n نمودى آنچه بنمودى ستاره * در اينجا صرف جاى خشت پاره \r\n به هرجا مىزدى مشت گِلى را * عيان مىساختى جاى دلى را \r\n به هر سقفى كه مىبستى مقرنس * سكون مىيافت چندين چرخ اطلس \r\n اساسى را كه كرد از سنگ بنياد * ز شيرين‌كاريش شد زنده فرهاد \r\n\r\nصفت گچ‌كار و تعريف گچ\r\n نگه كردى اگر بر روى گچ‌كار * سفيدى بود كردى تا نگه كار \r\n به هر سمتى كه مشتى گچ رساندى * طلوع صبح آنجا خشك ماندى \r\n به ديوارى گزين گچ شمشه مىبست * به پشتش پرتو مهتاب مىجست \r\n چو واماندى ازين گچ آنچه را بيخت * كواكب بود بر روى فلك ريخت \r\n\r\n","description":"","footnote":"","page_name":" 953 ","page_number":449},
  {"content":"\r\n\r\n\r\nتعريف نجّارى و نجّار\r\n نرانده بر زبان حرفى ز نجّار * كه آويزان شدى درها به ديوار \r\n چه درها صاف‌تر از شيشهء دل * تمام آئينهء احوالِ منزل \r\n درون هر سرا هر چيز بودى * ز صافى بهتر از بيرون نمودى \r\n در استحكام يك سر چون دل سخت * تمامى صلب و جوهردار و يك لخت \r\n به رنگ پردهء دل صاف و رنگين * سراپا يك‌كف‌دست نگارين \r\n\r\nتفصيل شبيه آنچه سركار سفارش فرموده ، به چه كيفيت كشيده\r\n شبيه هر چه فرمودى به نقّاش * همان را جلوه دادى در نظر فاش \r\n اگر مىخواستى تمثال گل‌فام * گلابش مىكشيدى ز آب حمّام \r\n و گر سيمين تنى تصوير مىخواست * به رخت خواب كارش مىشدى راست \r\n گرش بودى تمنّا شبه گلشن * ز نسرينش شدى لبريز دامن \r\n ز بزم باده گر مىگشت خرسند * نگشتى پاش هرگز بر زمين بند \r\n رساندى هر خيالى تا به خاطر * همان ساعت بعينه بود حاضر \r\n\r\nصفت اهتمام سركار به عملهء عمارت\r\n ز اصرارش شدى بىشبه مزدور * به دستى گِل ، به دستى خِشت محشور \r\n يكى روزانه را ده داده بس مزد * تمام شب نمودى گل‌كشى دزد \r\n رسانيدى به جايى كار گِل را * كه خوردى كيمياگر خون دل را \r\n ميسّر بود تحصيل مطالب * برون چون آمدى خشتى ز قالب \r\n زهى سركار حكمت كار دانا * كه فردوسِ چنين كردى مهيّا \r\n از آن در هر كمالى هست كامل * كه شه را بنده است از جان و از دل \r\n بود در بندگى ممتاز اقران * چو شاهنشاه دين از پادشاهان \r\n ببايد رونق روى زمين را * غلامى اين چنين ، شاهى چنين را \r\n\r\nمدح و ثناى بندگان شاهنشاهى ظل اللهى\r\n سر شاهان خديو ملك اقبال * به فرمانش روان روز و مه و سال \r\n فروغ آفتاب دولت و جاه * سپهر سلطنت سلطان حسين شاه \r\n شه والانسب داراى اعظم * چراغ دودمانِ نسل آدم \r\n به حق شايستهء فرمانروايى * چو پيغمبر به احكام خدايى \r\n\r\n","description":"","footnote":"","page_name":" 954 ","page_number":450},
  {"content":"\r\n\r\n به عهد دولتش از جوش همّت * نباشد هيچ‌كس را هيچ حاجت \r\n چنان خلق از غنا دارند مايه * كه حاجت نيست طفلان را به دايه \r\n سحاب جودش از يك قطره ريزش * محيطى بر محيطِ آفرينش \r\n ز حفظش گر بيابد شعله نيرو * در آرد باد صرصر را به زانو \r\n به بال قوّتش سرگرم پرواز * كبوتر بچه‌ها در بيضهء باز \r\n نموده از هواى عدل پيشه * چو رگ در سنگ خارا شيشه ريشه \r\n نهد از عجز بر نقش پِيَش . . . رو * ز بس ترسيده چشم شير از آهو \r\n به استهزاء كشد رندانه در پيش * به عهد طبع شوخش گرگ را ميش \r\n كلامش نيست جز حرف مروّت * همين دالست بر عين عدالت \r\n كند چون عزم تعمير دلى را * ببخشد عالم آب‌وگلى را \r\n به فرمان چنين فرمانروايى * تواند شد به پا اين سان بنايى \r\n كه يك سر شهرياران و شهانش * چنين سازند وقفِ آستانش \r\n كنون نيكو بود از عام و از خاص * دعاى اين چنين شاهى به اخلاص \r\n ز تاريخ بنا هم ناگزير است * كه كلك بندگى را دستگير است \r\n پى تاريخ گفتا صدق نيّت * مكان دولت و جاى سعادت ( 1106 ) \r\n الهى تا بناى دهر برپاست * اثر از گردش افلاك پيداست \r\n بود اين شاه دين را جاودانى * به بخت پادشاهى كامرانى \r\nهو ، لراقمه\r\n بوده تا گردون ، مدارش بر نقيض مدعاست * رو اگر خواهى كند دنيا علاجش پشت پاست \r\n عاقبت رفتيم و خود را در ره او سوختيم * تا بداند آنچه مىآيد ز ما بوى وفاست \r\n جنّت اى ناصح به كار من نمىآيد برو * غير كويش هر كجا باشم نمىدانم كجاست \r\nله\r\n آنچه از اوج جفا در راه او بر ما گذشت * خارِ پا گام نخست از چشم خون بالا گذشت \r\n هر كف خاكيش مجنوبى ز غم فرسوده است * ناقهء بىمحملى گويا از اين صحرا گذشت \r\n شوق استقبالم . . . « 1 » زمان را پيش برد * همچو دى از وعدهء امروز او فردا گذشت \r\n ز آتش جانسوز دل يك شعله شد مدّ نگاه * گرم با غير آمد و از پيش چشم ما گذشت \r\n پاره‌هاى دل درست از ديده آمد بر كنار * خورد بر هم تا شكست اين كشتى از دريا گذشت \r\n\r\n\r\n","description":"","footnote":"\r\n( 1 ) . يك كلمه سياه شده است .\r\n","page_name":" 955 ","page_number":451},
  {"content":"\r\n\r\n هيچ‌كس اول ز اسباب جهان دل بر نداشت * اشك حسرت آمد آخر از سر دنيا گذشت \r\n مىشود در كوى جانان عاقبت منزل گزين * چون ودادش هر كه را راه از در دلها گذشت \r\nو لراقمه\r\n مىشود پيوند داغ تازه‌اى حاصل مرا * آه سوزانى كه مىگردد كره در دل مرا \r\n عاجز دل‌خستهء ارباب دولت مانده‌ام * سالها شد بر سر سنگست پا در گل مرا \r\n پا كشيدم از تردد ، دست داد آسايشم * خواب راحت برد ازين منزل به آن منزل مرا \r\nشكسته بسته‌اى كه به عبارت اخرى نتايج طبع قاصر و شاهدان سراچهء خاطر فاترش نامند و بعضى در لباس مثنوى و برخى در جامهء غزل درين گلشن بىخزان چنان كه به حسب صورت و معنا مجمع ارباب كمال است ، به مقتضاى المأمور معذور ، حسب الفرموده منتخب قصيده بزرگ منشى و غنودن صحيفهء قابليت و نيكوروشى آقايى حاجى محمد . . . سلّمه الله تعالى فراهم آورد ؛ چشم داشت آن دارند كه به يمن نظر اصلاح شايستهء گوشه‌نشينى انجمن ديده‌وران گردند . العبد الاقل ابن محمد مؤمن ، محمد على نصرآبادى ، فى شهور سنة 1111 .\r\n\r\n\r\n","description":"","footnote":"","page_name":" 956 ","page_number":452}
  ]