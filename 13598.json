[
  {"content":"\r\n\r\nكتاب مستطاب\r\nاخلاق ناصرى\r\nتأليف\r\nسلطان الحكماء والمحققين خواجه نصيرالدين طوسى\r\n( قدس سره القدوسى )\r\nانتشارات علميه اسلاميه\r\nبازار شيرازى - جنب نوروزخان\r\nتلفن كتابخانه : 562559\r\nدفتر : 394529\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ در تأليف كتاب 
  ]\r\nبسم اللّه الرحمن الرحيم اخلاق ناصرى حمد بيحد و مدح بيعد لايق حضرت عزت مالك الملكى باشد كه همچنانكه در به دو فطرت اولى  « هُوَ الَّذِي يَبْدَؤُا الْخَلْقَ »  حقايق انواع را از مطالع ابداع بر ميآورد هيولى انسانرا كه سمت عالم خلقى داشت چهل طور در مدارج استكمال از صورت به صورت و حال به حال بگردانيد كه « خمرت طينة آدم بيدى اربعين صباحا » تا چون بنهايت ترتيب رسيد و اثر حصول شايستگى قبول در وى پديد آمد خلعت صورت انسانى را كه طراز عالم امرى داشت « و ينزّل الرّوح من امره » بيكدفعه  « ما أَمْرُنا إِلَّا واحِدَةٌ »  بطريق « كن فيكون كلمح البصر او هو أقرب » در وى پوشانيد تا وجود اول او رقم تمامى يافت و نوبت تكوين بكون ثانى رسيد و مستعد تحمل بار امانت ربانى گشت كه  « ثُمَّ أَنْشَأْناهُ خَلْقاً آخَرَ »  به ازاى به دو فطرت در عود نشات « ثمّ نعيده » مصونيت انسان را كه مبدأ وجود صورت نوعيهء اوست و آنجا يعنى در به دو وجود بيك لمحه ايجاد يافته بود در تعليم گاه  « عَلَّمَ الْإِنْسانَ ما لَمْ يَعْلَمْ »  و كارخانهء  « اعْمَلُوا صالِحاً » *  بتجريد ذات و تهذيب صفات و ترقى در مدارج كمال و تحلى بصوالح اعمال سال بسال بل حال به حال از مرتبه بمرتبه و منزل به منزل ميگذراند تا آنكه بمعاد  « ارْجِعِي إِلى رَبِّكِ »  رساند و صورت مستعار او را كه لباس اول هيولى اولى انسانى بود و در كون اول بچندان تخمير و ترشيح مخصوص شده دفعة واحدة استرداد كند كه  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ » *  تا چون نداء\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n « لِمَنِ الْمُلْكُ الْيَوْمَ »  با جواب  « لِلَّهِ الْواحِدِ الْقَهَّارِ »  از حضرت مالك الملك در فضاء عالمهاى ملك و ملكوت افتد و موعد  « كُلُّ شَيْءٍ هالِكٌ إِلَّا وَجْهَهُ »  درآيد و وعدهء  « كَما بَدَأَكُمْ تَعُودُونَ »  بانجام رسيده باشد و حكمت « كنت كنزا مخفيا » به اتمام پيوسته  « ذلِكَ تَقْدِيرُ الْعَزِيزِ الْعَلِيمِ » *  .\r\nو صلوات نامحصور و تحيات نامعدود سزاوار وجود مقدس سرور راه‌نمايان دين و مهتر پيشوايان اهل يقين محمّد مصطفى صلّى اللّه عليه و آله و سلّم باشد كه خلاص خلايق از ظلمات حيرت و جهالت بنور ارشاد و هدايت او است و امان اهل ايمان از ورطات غفلت و ضلالت از اعتصام بحبل المتين عصمت او صلى اللّه عليه و آله و اصحابه و سلم تسليما كثيرا كثيرا .\r\nاما بعد محرر اين مقاله و مؤلف اين رساله احقر العباد محمّد بن محمّد بن حسن الطوسى المعروف بالنصير گويد كه تحرير اين كتاب كه موسوم است باخلاق ناصرى در وقتى اتفاق افتاد كه بسبب تقلب روزگار جلاى وطن برسبيل اضطرار اختيار كرده بود و دست تقدير او را بمقام قهستان پاى بند گردانيده و چون آنجا بسببى كه در صدر كتاب مسطور است در اين تأليف شروع پيوست و بموجب قضيهء « و دارهم مادمت فى دارهم و ارضهم ما كنت فى ارضهم » و نص كلما يوفى المرء به نفسه و عرضه كتب له به صدقه » به جهت استخلاص نفس و عرض از وضع ديباچه بر صنعتى موافق عادت آن جماعت در اثناء و اطراى سادات و كبراى ايشان پرداخت و اگرچه آن سياقت مخالف عقيدت و مباين طريقهء اهل شريعت و سنت است چاره نبود به اين علت كتاب را خطبه بروجه مذكور ساخته شد .\r\nو به حكم آنكه مضمون كتاب مشتمل بر فنى از فنون حكمت است و بموافقت و مخالفت مذهبى و نحلتى تعلق ندارد طلاب فوائد را با اختلاف عقايد بمطالعهء آن رغبت افتاد و نسخه‌هاى بسيار از آن كتاب در ميان مردم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمنتشر گشت .\r\nبعد از آن چون لطف كردگار جلت اسماؤه بواسطه عنايت پادشاه روزگار عمت معدلته اين بنده سپاس‌دار را از آن مقام نامحمود مخرجى كرامت كرد چنان يافت كه جمعى از اعيان افاضل و ارباب فضايل اين كتاب را بشرف مطالعهء خود مشرف گردانيده بودند و نظر رضاى ايشان رقم ارتضا بر آن كشيده ، خواست كه ديباچهء كتابرا كه بر سياقت غيرمرضى بود بدل گرداند تا از وصمت آنكه كسى بانكار و تغيير مبادرت نمايد پيش از وقوف بر حقيقت حال و ضرورتى كه باعث بوده بر آن مقال بىملاحظه معنى « لعل له عذرا و انت تلوم » خالى ماند پس بموجب اين انديشه اين ديباچه را بدل آن تصدير ايراد كرد تا اول الدن دردى نباشد اگر ارباب نسخ كه بر اين كلمات واقف شوند و مفتح كتابرا به اين طراز كنند بصواب نزديكتر بود و اللّه الموفق و المعين .\r\n\r\nدر ذكر سببى كه باعث شد بر تأليف اين كتاب\r\nبوقت مقام قهستان در خدمت حاكم آن بقعه مجلس عالى ناصر الدين ابو الفتح عبد الرحيم ابى منصور تغمده اللّه برحمته در اثناى ذكرى كه ميرفت از كتاب الطهاره كه استاد فاضل و حكيم كامل ابو على احمد بن محمد بن يعقوب ابن مسكويه خازن رازى سقى اللّه ثراه و رضى اللّه عنه و ارضاه در تهذيب اخلاق ساخته است و سياقت آن بر ايراد بليغ‌ترين اشارتى و فصيح ترين عبارتى پرداخته چنان كه اين سه چهار بيت كه پيش از اين در قطعهء گفته آمده است به وصف اين كتاب ناطق است .\r\n بنفسى كتاب حاز كل فضيلة * و صار لتكميل البرية ضامنا\r\nمؤلفه قد ابرز الحق خالصا * بتأليفه من بعد ما كان كامنا \r\n\r\n","description":"","footnote":"","page_name":" 4 ","page_number":4},
  {"content":"\r\n\r\n و وسمه باسم الطهارة قاضيا * به حق معناه و لم يك مائنا\r\nلقد بذل المجهود للّه دره * فما كان فى نصح الخلائق خائنا \r\nبمحرر اين اوراق فرمود كه اين كتاب نفيس را به تبديل كسوت الفاظ و نقل از زبان تازى به زبان پارسى تجديد ذكر مىبايد كرد چه اكثر اهل اين روزگار كه بيشتر از حليهء ادب خاليند از مطالعهء جواهر معانى چنان تأليفى بزينت فضيلتى حالى ( متحلى خ ل ) شوند احياء خيرى بود هرچه تمامتر محرر اين اوراق خواست كه اين اشاره را بانقياد تلقى نمايد معاودت فكر صورتى بكر بر خيال عرضه كرد و گفت معانى بدان شريفى از الفاظى بدان لطيفى كه گوئى قبائى است بر بالاى آن دوخته سلخ كردن و در لباس عبارتى واهى نسخ كردن عين مسخ كردن باشد و هر صاحب طبع كه بر آن وقوف يابد از عيب‌جوئى و غيبت‌گوئى مصون نماند\r\nو ديگر آنكه هرچند اين كتاب مشتمل بر شريفترين بابى است از ابواب حكمت عملى اما از دو قسم ديگر خالى است يعنى حكمت مدنى و حكمت منزلى و تجديد مراسم اين دو ركن نيز كه به امتداد روزگار اندراس يافته مهمست و بر مقتضاى قضيهء گذشته واجب و لازم پس اول آنكه ذمت همت به عهده ترجمه آنكتاب مرهون نباشد و تقليد طاعت را به قدر استطاعت مختصرى در شرح تمامى اقسام حكمت عملى بر سبيل ابتداء نه بر شيوهء ملازمت اقتداء چنان كه مضمون قسمى كه بر حكمت خلقى مشتمل خواهد بود خلاصهء معانى كتاب استاد فاضل ابو على مسكويه را شامل بود مرتب كرده آيد و در دو قسم ديگر از اقوال و آراى ديگر حكماء مناسب فن اول نمطى تقرير داده شود چون اين خاطر در ضمير مجال يافت بر او عرضه داشت پسنديده آمد\r\nپس بندهء بىبضاعت هرچند خويشتن را منزلت و پايه اين جرأت\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنميديد و به اين عزيمت نيز از طعن طاعن و وقيعت بدگو خلاصى زياده صورت نمىبست اما چون در امضاى اين عزم مبالغتى تمام ميفرمودند باستظهارى كه از اشارات آنحضرت بزرگوار يافت تجاسر نموده در اين معنى شروع پيوست و بتوفيق خداى تعالى باتمام رسيد و چون سبب تأليف اقتراح و اشاره او بود كتابرا اخلاق ناصرى نام نهاد و انتظار بكرم عميم و لطف جسيم بزرگانى كه اين مختصر به نظر ايشان بگذرد آنست كه چون بر خطائى و سهوى اطلاع يابند شرف اصلاح ارزانى فرمايند و تمهيد عذر را بانعام قبول تلقى كنند انشاء اللّه تعالى .\r\n\r\nفصل در ذكر مقدمه كه تقديم آن بر خوض در اين مطلوب واجب شود\r\nچون مطلوب در اين كتاب جزويست از اجزاى حكمت ، تقديم شرح معنى حكمت و تقسيم آن باقسام ، از لوازم باشد تا مفهوم از آنچه بحث مقصود بر آنست معلوم شود پس گوئيم كه حكمت در عرف اهل معرفت عبارتست از دانستن چيزها چنان كه باشد و قيام نمودن بكارها چنان كه بايد به قدر استطاعت تا نفس انسانى بكمالى كه متوجه آنست برسد و چون چنين بود حكمت منقسم مىشود به دو قسم : يكى علم ديگرى عمل علم تصور حقايق موجودات بود و تصديق به احكام و لواحق آن چنان كه فى نفس الامر باشد به قدر قوت انسانى .\r\nو عمل ممارست حركات و مزاولت صناعات از جهت اخراج آنچه در حيز قوه باشد به حد فعل به شرط آنكه مؤدى بود از نقصان بكمال بر حسب طاقت بشرى و هركه را اين دو معنى در او حاصل شود حكيمى كامل و انسانى فاضل بود و مرتبهء او بلندترين مراتب نوع انسانى باشد چنان كه فرموده\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاست عز من قائل  « يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً »  .\r\nو چون علم حكمت دانستن همه چيزها است چنان كه هست و قيام نمودن بكارها چنان كه بايد پس باعتبار انقسام موجودات منقسم مىشود بحسب آن اقسام و موجودات دو قسمند : يكى آنكه وجود آن موقوف بر حركات ارادى اشخاص بشرى نباشد .\r\nديگرى آنكه وجود آن منوط به تصرف و تدبير اين جماعت بود ، پس علم بموجودات نيز دو قسم بود : يكى علم به قسم اول و آن را حكمت نظرى خوانند و ديگرى علم به قسم دوم و آن را حكمت عملى خوانند و حكمت نظرى منقسم مىشود به دو قسم : يكى علم به آنچه مخالطت ماده شرط وجود او نبود و ديگرى علم به آنچه تا مخالطت ماده نبود موجود نتواند بود و اين قسم اخير باز به دو قسم شود : يكى آنچه اعتبار مخالطت ماده شرط نبود در تعقل و تصور آن .\r\nو ديگرى آنچه باعتبار مخالطت ماده معلوم باشد پس از اين‌روى حكمت نظرى بسه قسم مىشود :\r\nاول را علم مابعد الطبيعه خوانند . دوم را علم رياضى . سوم را علم طبيعى و هر يكى از اين سه علم مشتمل بود بر چند جزو كه بعضى از آن بمثابه اصول باشد و برخى بمنزلهء فروع .\r\nاما اصول علم اول دو فن بود يكى معرفت اللّه سبحانه و تعالى و مقربان حضرت او كه بفرمان او عز و علا مبادى و اسباب ديگر موجودات شده‌اند چون عقول و نفوس و احكام و افعال ايشان و آن را علم الهى خوانند .\r\nو ديگرى معرفت امور كلى كه احوال موجودات باشد كه از آنروى كه موجودند چون وحدت و كثرت و وجوب و امكان و حدوث و قدم و غير\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nآن و آن را فلسفه اولى گويند و فروع آن چند نوع بود چون معرفت نبوت و امامت و احوال معاد و آنچه بدان ماند .\r\nو اما اصول علم رياضى چهار نوع بود :\r\nاول معرفت مقادير و احكام و لواحق آن و آن را علم هندسه خوانند دوم معرفت اعداد و خواص آن و آن را علم عدد خوانند سوم معرفت اختلاف اوضاع اجرام علوى به نسبت با يكديگر و با اجرام سفلى و مقادير حركات و اجرام و ابعاد ايشان و آن را علم نجوم خوانند و احكام نجوم خارج از اين دو نوع افتد چهارم معرفت نسبت مؤلفه و احوال آن و آن را علم تأليف خوانند و چون در آوازها به كار دارند باعتبار تناسب با يكديگر و كميت زمان حركات و سكنات كه در ميان آوازها افتد آن را علم موسيقى نامند و فروع علم رياضى چند نوع بود چون علم مناظره و مرايا و علم جبر و مقابله و علم جرّ اثقال و نير انجات و غير آن .\r\nو اما اصول علم طبيعى هشت صنف بود .\r\nاول معرفت مبادى متغيرات چون زمان و مكان و حركت و سكون و نهايت و لانهايت و غير آن و آن را اسماء طبيعى گويند .\r\nدوم معرفت اجسام بسيطه و مركبه و احكام بسايط علوى و سفلى و آن را اسماء و عالم گويند .\r\nسوم معرفت اركان و عناصر و تبدل صور بر ماده مشتركه و آن را علم كون و فساد گويند .\r\nچهارم معرفت اسباب و علل حدوث حوادث هوائى و ارضى مانند رعد و برق و صاعقه و باران و برف و زلزله و آنچه بدان ماند و آن را آثار علوى خوانند .\r\nپنجم معرفت مركبات و كيفيت تركيب آن و آن را علم معادن خوانند\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nششم معرفت اجسام ناميه و نفوس و قواى آن و آن را علم نبات خوانند\r\nهفتم معرفت احوال اجسام متحركه به حركت ارادى و مبادى حركات و احكام نفوس و قواى آن و آن را علم حيوان خوانند .\r\nهشتم معرفت احوال نفس ناطقه انسانى و چگونگى تدبير و تصرف او در بدن و غير بدن و آن را علم نفس خوانند و فروع علم طبيعى نيز بسيار بود مانند علم طب و علم احكام نجوم و علم فلاحت و غير آن .\r\nو اما علم منطق كه حكيم ارسطاطاليس آن را تدوين كرده است و از قوه بفعل آورده است مقصور است بر دانستن كيفيت چيزها و طريق اكتساب مجهولات پس در حقيقت آن علم بمنزلهء آلات و ادوات است تحصيل ديگر علوم را اينست تمامى اقسام حكمت نظرى .\r\nو اما حكمت عملى و آن دانستن مصالح حركات ارادى و افعال صناعى نوع انسانى بود بر وجهى كه مؤدى بود بنظام احوال معاد و معاش ايشان و مقتضى رسيدن بكمالى كه متوجه‌اند بسوى آن و آن هم منقسم مىشود به دو قسم يكى آنكه راجع بود با هر نفسى بانفراد .\r\nو ديگر آنكه راجع بود با جماعتى بمشاركت و قسم دوم نيز منقسم مىشود به دو قسم : يكى آنكه راجع بود با جماعتى كه ميان ايشان مشاركت بود در منزل و خانه .\r\nو ديگرى آنكه راجع بود با جماعتى كه ميان ايشان مشاركت بود در شهر و ولايت بل اقليم و مملكت پس حكمت عملى نيز سه قسم بود .\r\nاول را تهذيب اخلاق خوانند .\r\nدوم را تدبير منازل .\r\nسوم را سياست مدن و ببايد دانست كه مبادى مصالح اعمال و محاسن افعال نوع بشر كه مقتضى و متضمن نظام امور و احوال ايشان بود در اصل\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nيا طبع باشد يا وضع .\r\nاما آنچه مبدأ آن طبع بود آنست كه تفاصيل آن مقتضاى عقول اهل بصارت و تجارب ارباب كياست بود و باختلاف ادوار و تقلب سير و آثار مختلف و متبدل نشود و آن اقسام حكمت عملى است كه ياد كرده آمد .\r\nو آنچه مبدأ آن وضع بود اگر سبب وضع اتفاق رأى جماعتى بود بر آن آن را آداب و رسوم خوانند و اگر سبب آن اقتضاى رأى بزرگى بود مؤيد بتأييد الهى مانند پيغامبر يا امامى آن را نواميس الهى خوانند و اين نيز سه صنف باشد :\r\nاول آنچه راجع بود با هر نفسى بانفراد مانند عبادات و احكام .\r\nدوم آنچه راجع بود باهل منازل بمشاركت مانند مناكحات و ديگر معاملات .\r\nسوم آنچه راجع بود باهل شهرها و اقليمها مانند حدود و سياسات و اين نوع علم را فقه خوانند و چون مبدأ اين جنس اعمال وضع است بتقلب احوال و تغلب رجال و تطاول روزگار و تفاوت ادوار و تبدل ملل و دول در تبدل افتد و اين باب از روى تفصيل خارج افتد از اقسام حكمت چه نظر حكيم مقصور است بر تتبع قضاياى عقول و تفحص از كليات امور كه زوال و انتقال بدان متطرق نشود و باندراس ملل و انصرام دول مندرس و متبدل نگردد و از روى اجمال داخل مسائل حكمت عملى باشد چنان كه بعد از اين شرح آن بجايگاه خود بيايد انشاء اللّه تعالى .\r\n\r\nابتدا در خوض مطلوب و فصول كتاب\r\nبه حكم اين مقدمه كه در اقسام علوم حكمت تقديم يافت معلوم شد كه حكمت عملى منشعب بسه شعبه است :\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاول حكمت خلقى دوم حكمت منزلى سوم حكمت مدنى پس واجب نمود وضع اساس اين رساله كه مشتمل بر اقسام حكمت عملى است بر سه مقاله و هر مقاله مشتمل بر قسمى از اين اقسام و لا محاله هر قسمى مشتمل بود بر چند فصل بحسب علوم و مسائل آن بر نمطى كه در آن مقاله افتد و به غير از اين فهرس فصول ايراد كنيم و در مطلوب خوض نمائيم و تفصيل اينست فهرست كتاب و آن مشتمل بر سه مقاله و سى فصل است :\r\nمقاله اول در تهذيب اخلاق و آن بر دو قسمست مبادى و مقاصد .\r\nقسم اول در مبادى و آن مشتمل است بر هفت فصل :\r\nفصل اول در معرفت موضوع و مبادى اين نوع . فصل دوم در معرفت نفس انسانى كه آن را نفس ناطقه نيز خوانند . فصل سوم در تعديد قوتهاى نفس انسانى و تميز آن از ديگر قوا . فصل چهارم در آنكه انسان اشرف موجودات اين عالمست فصل پنجم در بيان آنكه نفس انسانى را كمالى و نقصانى هست فصل ششم در بيان آنكه كمال نفس انسانى در چيست و كسر كسانى كه مخالفت حق كرده‌اند در آن باب فصل هفتم در بيان خير و سعادت كه مطلوب از رسيدن بكمال آنست .\r\nقسم دوم در مقاصد و آن مشتمل است بر ده فصل .\r\nفصل اول در حد و حقيقت خلق و بيان آنكه تغيير اخلاق ممكن است فصل دوم در بيان آنكه صناعت تهذيب اخلاق شريفترين صناعات است فصل سوم در بيان آنكه اجناس فضايل كه مكارم اخلاق عبارت از آن است چند است فصل چهارم در انواعى كه در تحت اجناس فضائل باشد فصل پنجم در بيان حصر اضداد آن اجناس كه اصناف رذايل باشند فصل ششم در فرق ميان فضايل و آنچه شبيه بفضايل بود از احوال .\r\nفصل هفتم در بيان شرف عدالت بر ديگر فضايل و شرح احوال و اقسام آن\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفصل هشتم در بيان ترتيب اكتساب فضايل و مراتب سعادت فصل نهم در حفظ صحت نفس كه آن بر محافظت فضايل مقصور بود فصل دهم در معالجه امراض نفس و آن بر ازاله رذايل مقدر بود .\r\nمقاله دوم در تدبير منازل و آن مشتمل بر پنج فصل است :\r\nفصل اول در سبب احتياج بمنازل و معرفت اركان و تقديم آنچه مهم در اين معنى و مقدمات آن فصل دوم در معرفت سياست و تدبير اموال و اقوات فصل سوم در معرفت سياست و تدبير اهل خانه فصل چهارم در معرفت سياست و تدبير و تأديب اولاد و رعايت حقوق پدران و مادران فصل پنجم در معرفت سياست و تدبير خدم و عبيد .\r\nمقاله سوم در سياست مدن و آن هشت فصل است :\r\nفصل اول در سبب احتياج خلق بتمدن و شرح آن و ماهيت و فضيلت اين علم فصل دوم در فضيلت محبت و سداد كه ارتباط اجتماعات بدان بود و اقسام آن فصل سوم در اقسام اجتماعات و شرح احوال مدن .\r\nفصل چهارم در سياست ملك و آداب ملوك فصل پنجم در سياست خدمت و آداب اتباع ملوك فصل ششم در فضيلت صداقت و كيفيت معاشرت با اصدقاء فصل هفتم در كيفيت معاشرت با اصناف خلق فصل هشتم در وصايائى كه منسوبست بافلاطون نافع در همه ابواب و ختم كتاب بر آن كرده آيد و باللّه التوفيق و پيش از خوض در مطلوب ميگوئيم آنچه در اين كتاب تحرير مىافتد از جوامع حكمت عملى بر سبيل نقل و حكايت و طريق اخبار و روايت از حكماء متقدم و متأخر بازگفته ميآيد بىآنكه در تحقيق حق و ابطال باطل شروعى رود تا باعتبار معتقد خود در ترجيح رأيى و تزئيف مذهبى خوض كرده شود پس اگر متأمل را در نكتهء اشتباهى افتد يا مسئلهء را محل اعتراض شمرد بايد كه داند مجرد اين كتاب صاحب عهده جواب\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو ضامن استكشاف از وجه صواب نيست بلكه همگنان را از حضرت الهى كه منبع فيض رحمت و مصدر نور هدايت است توفيق استرشاد مىبايد خواست و همت بر ادراك حق حقيقى و تحصيل خير كلى مقدر ميبايد داشت تا بمطالب جاودانى و مقاصد دو جهانى برسند و اللّه ولى الفضل و ملهم العقل منه المبدء و اليه المنتهى .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nمقالهء اول در تهذيب اخلاق\r\nو آن مشتمل است بر دو قسم مبادى و مقاصد\r\n\r\nقسم اول در مبادى و آن مشتمل است بر هفت فصل\r\n\r\nفصل اول در معرفت موضوع و مبادى اين نوع\r\nهر علمى را موضوعى بود كه در آن علم بحث از آن موضوع كنند چنان كه بدن انسان از جهت بيمارى و تندرستى علم طب را و مقدار علم هندسه را و مبادى آن بود كه اگر واضح نبود در علمى ديگر بمرتبهء بلندتر از آن علم مبرهن شده باشد و در آن علم مسلم بايد داشت چنان كه از مبادى علم طب باشد كه عناصر از چهار بيش نيست چه اين مسئله در علم طبيعى مبرهن شود و طبيب را از صاحب علم طبيعى فرا بايد گرفت و در علم خويش مسلم شمرد و همچنين از مبادى علم هندسه بود كه مقادير متصله قاره موجود است و انواع آن سه بيش نه ، خط و سطح و جسم چه اين حكم در علم الهى كه موسوم است به ما بعد الطبيعه مقرر شود و مهندس را از صاحب آن علم قبول بايد كرد و در علم خويش استعمال بايد كرد و علم ما بعد الطبيعه آنست كه انتهاى همه علوم با او است و او را مبادى غيرواضح نتواند بود و مسائلى بود كه در آن علم بحث از آن كنند و خود تماميت اين علم بر آن مقصور باشد و بيان اين مقدمه در علم منطق مستوفى آمده است و چون اين نوع كه در آن شروع خواهد رفت علم اخلاقست و آن علمى است به آنكه نفس انسانى چگونه خلقى اكتساب تواند كرد كه جملگى احوال و افعال كه بارادهء او از او صادر شود جميل و محمود بود پس موضوع اين علم\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنفس انسانى بود از آن جهت كه از او افعال جميل و محمود يا قبيح و مذموم صادر تواند شد بحسب اراده او و چون چنين بود اول بايد معلوم باشد كه نفس انسانى چيست و غايت كمال او در چيست و قوتهاى او كدام است كه چون آن را استعمال بر وجهى كند كه بايد ، كمالى و سعادتى كه مطلوب او است حاصل آيد و آن چيز كه مانع او باشد و از وصول بدان كمال تا بر جمله تزكيه و تدسيه او كه موجب فلاح و خيبت او بود مطلع شود چنان كه فرموده است عز اسمه     « وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها »     و اكثر مبادى اين علم تعلق بعلم طبيعى دارد و موضع بيان اين برهان مسائل آن علمست اما از جهت آنكه اين علم در منفعت عامتر از آن علمست و از روى افاده شامل‌تر حواله اين مقدمات به كلى به آنجا كردن مقتضى حرمان جمهور طالبان باشد پس بر سبيل حكايت نمطى موجز كه در استحضار تصورات اين مطالب كافى بود تقرير داده آيد و استيفاى بيان و تمامى برهان بموضع خويش حواله كرده شود انشاء اللّه تعالى .\r\n\r\nفصل دوم در معرفت نفس انسانى كه آن را نفس ناطقه نيز گويند\r\nنفس انسانى جوهرى بسيط است كه از شأن او بود ادراك معقولات بذات خويش و تدبير و تصرف او در اين بدن محسوس كه بيشتر مردم آن را انسان ميگويند بتوسط قواى و آلات و آن جوهر نه جسمست و نه جسمانى و نه محسوس بيكى از حواس و در اين مقام احتياج افتد به بيان چند چيز تا اين سخن تمام شود .\r\nاول اثبات وجود نفس دوم اثبات جوهريت او سوم اثبات بساطت\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاو چهارم بيان آنكه جسم و جسمانى نيست پنجم بيان آنكه مدرك بذات است و متصرف بآلات ششم آنكه محسوس نيست بيكى از حواس اما در مقام اول كه مطلوب اثبات وجود نفس است به هيچ دليل احتياج نيست چه ظاهرترين و واضحترين چيزها نزديك مردم عاقل ذات و حقيقت او است به حدى كه خفته در خواب و بيدار در بيدارى و مست در مستى و هوشيار در هوشيارى از همهء چيزها غافل تواند بود و از خودى خود غافل نتواند بود و چگونه صورت بندد كه دليل گويند بر هستى خود چه خاصيت دليل آنست كه واسطه شود تا مستدل را بمدلول خود رساند پس اگر بر هستى خود دليل گفته آيد دليل واسطه شده باشد ميان يكچيز تنها پس خود را به خود رسانيده باشد و خود هميشه به خود بود پس دليل گفتن بر خودى خود محال و باطل باشد .\r\nو اما در مقام دوم كه مطلوب اثبات جوهريت نفس است گوئيم هر موجودى كه هست جز واجب الوجود تعالى و تقدس يا جوهر است يا عرض بيانش بحسب اين موضع آنست كه هر موجودى كه هست و هر موجودى كه بود يا وجود او بتبعيت موجودى ديگر غير او تواند بود كه آن موجود بنفس خويش مستقل باشد مانند سياهى كه در جسم خال است و هيئت تخت كه تبع وجود چوب است چه اگر جسم نبود سياهى نتواند بود و اگر چوب يا آنچه بجاى او بود نباشد صورت تختى نتواند بود و چنين موجود را عرض گويند يا چنين نبود بلكه او را بنفس خود بىتبعيت مستقلى ديگر استقلال تواند بود مانند جسم و چوب كه در مثال مذكور است و آن را جوهر خوانند و چون اين قسمت مقرر شد گوئيم نشايد ذات و حقيقت مردم عرض بود چه خاصيت عرض آنست كه محمول و مقبول چيز ديگر بود كه آن چيز را بنفس خود استقلال بود تا حامل و قابل آن عرض شود و در اين صورت ذات\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمردم حامل و قابل صور معقولات و معانى مدركات است و پيوسته صورتى و مغيئى در او متمثل مىشود و ديگرى از او زايل ميگردد و اين خاصيت منافى عرضيت است پس نفس عرض نتواند بود و چون عرض نبود و معلوم شد كه موجود يا جوهر است يا عرض پس نفس جوهر بود و عرض نمىتواند بود و چون جوهر بود پس موجود نفس جوهر بود اينست نفس مطلوب و اما بيان بساطت او آنست كه هرچه موجود بود يا قابل تجزيه بود يا نبود آنچه قابل تجزيه نبود در اين مقام آن را بسيط ميخوانيم و آنچه قابل تجزيه بود آن را مركب پس گوئيم كه نفس تصور معنى واحد مىكند چه بر چيزها بوحدت و سلب وحدت حكم مىكند و خود هيچ كثرت را تصور نتوان كرد تا واحد را كه جزو او بود تصور نكند و اگر نفس قابل انقسام بود از انقسام محل انقسام حال لازم آيد پس معنى واحد كه در او حال بود هم قابل قسمت بوده باشد و اين محال است چه قابل قسمت واحد نبود پس لازم آيد كه نفس منقسم نشود يا تصور معنى واحد نكند و چون بطلان قسم دوم ظاهر است پس مطلوب حق بود و آن بساطت او است\r\nو اما بيان آنكه نه جسم است و نه جسمانى ، آنست كه هرچه جسم است مركب است و قابل انقسام و دليل بر اين آنست كه هر جسم كه فرض كنيم چون واسطه شود ميان دو جسم ديگر كه هردو از دو طرف مماس او شوند بضرورت آنچه بدان مماس يك طرف شود هم بدان مماس ديگر طرف نتواند شد و الا طرفين را از مماس منع نكرده باشد پس واسطه نبوده باشد و تداخل اجسام نيز لازم آيد و چون مماس هر طرفى به چيزى ديگر بود متجزى شده باشد و چون جسم كه مركب است جسمانى كه محمول و مقبول او است هم مركب بود چه انقسام محل موجب انقسام حمال است پس هيچ جسم و جسمانى بسيط نبود و چون نفس بسيط است پس نفس نه جسم بود\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو نه جسمانى ، وجهى ديگر ، هيچ جسم قبول صورتى نتواند كرد تا صورتى كه پيش از آن داشته باشد از او زايل نشود مثلا جسمى كه صورت تثليث دارد تا آن صورت بازنگذارد صورت تربيع در او حاصل نتوان شد و يا پاره شمع كه نقش مهرى قبول كرده باشد تا آن نقش از او برنخيزد نقش مهرى ديگر در او متصور نشود چه اگر از نقش اول هنوز چيزى باقى مانده باشد هردو نقش مختلط شوند و هيچكدام منقش تمام نشود و اين حكم در جملگى اجسام مستمر و عام باشد و حال نفس بخلاف اينست از بهر آنكه چندانكه صور معقولات و محسوسات برو طارى مىشود يكى پس از ديگرى جمله را قبول مىكند بىآنكه استدعاى زوال صور سابقه كند بلكه جملگى صور در او تام و كامل متمثل است و هرگز به جائى نميرسد كه از بسيارى صور كه در او حاصل آيد عاجز شود از قبول صورت ديگر بلكه خود بسيارى صور در او معين او است بر آسانى قبول صور ديگر و از اينجا است كه مردم چندانكه علوم و آداب را مستجمع‌تر ، فهم و كياست در او بيشتر و تعلم و استفاده را مستعدتر و اين خاصيت ضد خاصيت اجسام است پس نفس جسم نبود\r\nوجهى ديگر همچنين قبول اضداد بر يكجسم در يك حال محال بود چه يك چيز هم سفيد و هم سياه نتواند بود و هر كيفيتى كه جسم را حاصل آيد او را بسبب طريان آن كيفيت صفتى حاصل شود چنان كه از حرارت حار شود و از سواد اسود و حال نفس بخلاف اين بود كه هم صور اضداد در او در يك حال جمع آيند چنان كه تصور سياهى و سفيدى كند در يك حال و هم از تصور كيفيات و اعراض متكيف و متصف نشود بدانچه اگر بسيار تصور حرارت كند حار نشود و هرچند تصور طول و عرض كند طويل و عريض نشود و بر اين قياس پس نفس جسم نبود\r\nوجهى ديگر ، قواى جسمانى مايل ادراكات جسمانى و ملابس لذات بدنى ميباشند چون ميل باصره بادراك صور نيكو و ميل سامعه بادراك و\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاستماع آوازهاى خوش و همچنين در قوت شهوى كه ميل او بحصول لذت شهوت بود و قوت غضبى كه شوق او در وصول بكمال تغلب باشد و اين قوى از ادراك مرادات خويش مدد مىيابند و كاملتر ميشوند و نفس از غلبه امثال اين معانى و حصول مدركات جسمانى ضعيف‌تر و ناقص‌تر ميشوند از بهر آنكه چندانكه از ممارست لذات و ملابست شهوات دور تر بود رأيهاى صحيح و معقولات صريح او را ظاهرتر باشد و حرص و شره او بر معرفت حقايق الهى و ميل و انبعاث او بطلب امور شريف و باقى كه از امور جسمانى بلندتر بود زياده باشد و اين دليلى واضح است بر آنكه نفس نه جسمست و نه جسمانى چه هرچيز از جنس خويش قوت گيرد و از ضد ضعف پذيرد و نفس استيلاى جسمانيات ضعيف از مىشود و باجتناب از آن قوت مىيابد\r\nوجهى ديگر ، هر حسى جز محسوس خود را ادراك نتواند كرد چنان كه بصر جز از مدركات بصرى خبر ندارد و سمع بدون آوازها چيزى ديگر درنيابد و عليهذا هيچ حس ادراك احساس خود نكند و نه ادراك آلت احساس خود چنان كه باصره نه بينائى را بيند و نه چشمرا و هيچ حس از غلطى كه او را افتد متنبه نشود چنان كه چشم آفتاب را كه صد و شصت و اند بار مانند زمين است به قدر كف دستى مىبيند و از اين تفاوت فاحش آگاهى نيابد و درختانى را كه در كنار آب نگونسار مىبيند هرگز سبب و علت نگونسارى آن را بباصره نبيند و همچنين در ديگر غلطهاى او و در ديگر حواس و نفس محسوسات همهء حواس را بيكدفعه ادراك كند و حكم كند كه اين آواز از فلان مبصر مىآيد و اين مبصر را آواز نه اين باشد و همچنين ادراك كند كه قوت هر حاسه چيست و آلت ادراك او كدام است و اسباب و علل اغلاط حواس را استنباط كند و ميان حق و باطل از احكام ايشان تميز كند پس بعضى را تصديق كند و بعضى را تكذيب و معلومست كه اين علم سوم\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاو را بتوسط حواس حاصل نيامده است چه هرچه حس را نبود ديگرى از او استفاده نتواند كرد و چون حكم او مكذب حس بود او حكم از حس نگرفته باشد پس ظاهر شد كه نفس انسانى غير حواس جسمانى است بل شريفتر از آن است و در ادراك كاملتر .\r\nو اما آنكه او را ادراك بذاتست و تصرف بآلات از جهت آنكه او خود را ميداند و ميداند كه خود را ميداند و نشايد كه دانستن او خود را بآلتى بود كه آن آلت ميان او و ذات او متوسط شده باشد و خود همين سبب است كه مدرك بآلت خود خود را و آلت خود را ادراك نمىتواند كرد چنان كه گفتيم چه آلت ميان او و ذات او و ميان او و ذات خويش متوسط نتواند شد اينست مراد حكماء از آنچه گويند كه عاقل و عقل و معقول يكى است و تصرف نفس بتوسط آلات ظاهر است چه احساس بحواس كند و تحريك بعضلات و اعصاب و تفصيل اين در علم طبيعى مقرر باشد\r\nو اما بيان آنكه محسوس نيست بيكى از حواس از جهت آنكه حواس جز اجسام يا جسمانيات را ادراك نتواند كرد و نفس نه جسمست و نه جسمانى پس محسوس نبود\r\nاينست آنچه مطلوب بود از تنبيه بحقيقت نفس بحسب اين موضع و اينقدر كفايت است بر معرفت نفس ناطقه انسانى و ببايد دانست كه نفس ناطقه بعد از انحلال تركيب بدن باقى ماند و مرك را با فناء او طريقى نبود بلكه بهيچوجه عدم بر او جايز نبود و دليل بر اين مطلوب آن است كه هر موجودى كه باقى باشد و فنا بر او روا بود بقا در او بفعل بود و فنا بقوه و چون چنين بود بايد كه محل بقا بفعل غير محل فنا بقوه باشد چه آن چيز كه بقا در او بفعل بود اگر فنا هم در او بعينه بقوه بود لازم آيد كه چون فنا از قوه بفعل آيد مستجمع بقا و فنا شده باشد در يك حال و اين محال\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاست پس بايد كه آنچه بقا در او بفعل بود غير آنچيز بود كه فنا در او بقوه بود و لامحاله بايد كه ملاقى او بود و الا اين سخن كه فنا در او بقوه است صحيح نبوده باشد چه اتصاف چيزى بامكان عدم چيزى ديگر كه ميان ايشان ملاقات نبوده چون سواد و بياض مثلا صحيح نبوده\r\nو اما با فرض ملاقات اين اتصاف صحيح بود مانند اتصاف جسم بامكان عدم سوادى كه در او حال بود و ملاقات معنوى يا ميان حال و محل تواند بود يا ميان دو حال در يك محل ( و ملاقات دو حال در يكمحل خ ب ) اتفاقى بود نه ضرورى و در صورت مذكور ملاقات ضروريست پس ملاقات آنچه بقا در او بود بفعل و آنچه فنا در او بود در قوه بروجه حلول يكى در ديگرى بود و نشايد كه فناى محل در حال قوه باشد چه بقاى حال بعد از فناى محل ممتنع باشد پس آنچه فنا در او بقوه بود محل او آن موجود بود كه بقا در او بفعل است و از اينجا معلوم شد كه هر موجود باقى كه فنا بر او صحيح بود در محلى حال بود و حال يا صورت بود يا عرض پس فنا جز بر صورت يا بر عرض جايز نبود و ما درست كرديم كه نفس حال نيست در محل بلكه جوهريست قايم بذات خويش نه جسم و نه جسمانى پس فنا بر او روا نبود و بانحلال تركيب بدن منعدم نشود و اگر كسى بطريق استقراء نظر كند در احوال اجسام و تتبع امور تركيب و تأليف اضداد آن بفكر دقيق بتقديم رساند و از عالم كون و فساد باخبر بود او را معلوم شود كه هيچ جسم به كلى منعدم نميشود بلكه اعراض و اوضاع و تركيبات و تأليفات و صور و كيفيات بر يك موضوع مشترك يا يك مادهء باقى متبدل مىشود و حامل اين احوال در همهء اوقات برقرار خويش باشد مثلا آب هوا شود و هوا آتش و ماده كه اين هر سه صورت بر او طارى مىشود بر سبيل بدل در هرسه حال موجود بود و الا نتوانستى گفت كه آب هوا شود و هوا آتش چنان كه اگر موجودى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبا عدم شود و ديگرى در وجود آيد كه ميان ايشان چيزى مشترك نبود نتوان گفتن كه اين موجود آن موجود شد و آن ماده حامل قوت فناى صورتها باشد و چون مواد جسمانى قابل فنا نيست جواهر مجرده كه از دنس هيولى مقدّس بود اولى باشد بعدم قبول فنا و غرض از بيان اين قضيه آنست كه تا كسى را كه در اين علم خوض نمايد مقرر باشد كه بدن آلتى و ادواتى است نفس را مانند آلات و ادوات صناع و محترفه را نه چنان كه جماعتى تصور كنند كه بدن محل يا مكان او است چه نفس جسم و جسمانى نيست كه به محل و مكان تعلق تواند گرفت پس قوت بدن نسبت با نفس چون قوت آلات بود باضافت اصحاب صناعات و اين معنى در كتب نظر بشرح و بسط موشح باستشهاد براهين حقيقى موجود است اينقدر اينجا كفايت بود و اللّه اعلم .\r\n\r\nفصل سوم در تعديد قواى نفس انسانى و تميز آن از ديگر قوى\r\nنفس باشتراك اسم شامل است چند معنى مختلف را و آنچه از آن معانى تعلق بدين بحث دارد سه است اول نفس نباتى كه ظهور آثار او اصناف نبات و انواع حيوان و اشخاص انسان را شامل است دوم نفس حيوانى كه تصرف او بر اشخاص انواع حيوان مقصور است سيم نفس انسانى كه نوع مردم بدان از ديگر حيوانات ممتاز است و هر يكى را از اين نفوس چند قوت باشد كه هر قوتى از آن مبدء فعلى خاص بود .\r\nاما نفس نباتى را سه قوتست اول قوت غاذيه و عمل او باعانت چهار قوت ديگر تمام شود جاذبه و ماسكه و هاضمه و دافعه دوم قوت منميه و عمل او باعانت غاذيه و قوتى ديگر كه آن را مغيره خوانند صورت بندد سيم\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nقوت توليدمثل در نوع و عمل او باعانت غاذيه و قوتى ديگر كه آن را مصوره خوانند بكمال رسد .\r\nو اما نفس حيوانى را دو قوت است : يكى قوت ادراك آلى ديگرى قوت تحريك ارادى .\r\nاما ادراك آلى دو صنف بود : يكى آنچه آلات آن مشاعر ظاهر بود و آن پنج بود باصره ، سامعه ، شامه ، ذائقه ، لامسه و ديگرى آنچه آلات آن حواس باطن بود و آن هم پنج بود حس مشترك و خيال و وهم و حافظه و متصرفه و اما قوت تحريك ارادى دو قسم شود : يكى آنكه منبعث باشد بسوى جذب نفعى و آن را قوت شهوى خوانند ديگرى آنكه منبعث باشد بسوى دفع ضررى و آن را قوت غضبى نامند .\r\nاما نفس انسانى را از ميان نفوس حيوانات اختصاص بيك قوت است كه آن را قوت نطق خوانند و آن قوت را ادراك بىآلت تميز ميان مدركات باشد پس چون توجه او بمعرفت حقايق موجودات و احاطه باصناف معقولات بود آن قوت را بدين اعتبار عقل نظرى خوانند و چون توجه او به تصرف در موضوعات و تميز ميان مصالح و مفاسد افعال و استنباط صناعات از جهت تعظيم و تنظيم امور معاش باشد آن قوت را ازين روى عقل عملى خوانند و از جهت انقسام اين قوت بدين دو شعبه است كه علم حكمت را به دو قسم كرده‌اند يكى نظرى ديگرى عملى چنان كه در صدر رساله شرح آن تقديم يافت و تفصيل آثار اين قوى دلالت بر وجود هريك و تميز او از نظايرش و بحث از آنكه مبدء اين قوى در اشخاص حيوانى و انسانى يك نفس مجرّد است يا نفوس و قواى مختلفه تعلق بعلم طبيعى دارد و غرض از ايراد اينقدر در اينموضع آنست كه تا ميان قوتهائى كه آثار آن بحسب اراده و رؤيت صادر مىشود و تكميل آن باكتساب صورت بندد و ميان آنچه تأثير از جهت\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nطبيعت كند و قابل كمالى زايد بر آنچه در اصل فطرت يافته باشد نشود فرق ظاهر گردد چه حاصل اين صناعت كه در آن خوض خواهد رفت تعلق بصنف اول دارد پس گوئيم از اين قوى كه برشمرديم سه قوت است كه مبادى افعال و آثار بمشاركت رأى و رويت و تميز و ارادت مىشود اول قوت ادراك معقولات و تميز ميان مصالح و مفاسد افعال كه آن را قوت نطق مىخوانيم دويم قوت شهوى كه مبدء جذب منافع و طلب ملاذ از مآكل و مشارب و مناكح و غير آن بود سيم قوت غضبى كه مبدء دفع مضار و اقدام بر اهوال و شوق و تسلط و ترفع شود و اين دو قوت آخر ، انسان را بمشاركت حيوانات ديگر است و قوت اول بانفراد و هر يكى را از اين قوى مظهرى است در اعضاى او كه بمثابه آلاتند آن را اما قوت ناطقه را دماغ كه موضع فكر و رويت آنست\r\nو اما قوت غضبى را دل كه معدن حرارت غريزى و منبع حيات آنست\r\nو اما قوت شهوى را جگر كه آلت تغذيه و توزيع بدل ما يتحلل بر ديگر اعضاء آنست و گاه بود كه عبارت ازين سه قوت اعنى ناطقه و غضبى و شهوى بسه نفس كنند پس اول را نفس ملكى خوانند و دويم را نفس سبعى و سوم را نفس بهيمى و اما ديگر قوى كه شرح آن داده آمد چون غاذيه و منميه و غير آن تصرف ، و تأثير ايشان در موضوعات خويش بحسب طبيعت بود و اراده و رويت را در آن مدخلى نتواند بود بلكه كمالات ايشان از آنچه در فطرت يافته باشند زايد نشود\r\n\r\nفصل چهارم در بيان آنكه انسان اشرف موجودات اين عالمست\r\nاجسام طبيعى از آنروى كه جسمند با يكديگر متساويند در رتبت و يكى را بر ديگرى شرفى و فضيلتى نيست چه يك حد معنوى همه را شامل\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاست و يك صورت جنسى هيولى اولى جمله را مقوم و اختلاف اول كه در ايشان ظاهر مىشود تا ايشان را متنوع مىكند بانواع عناصر و غير آن مقتضى تباينى كه موجب شرف بعضى بود بر بعضى نيست بلكه هنوز در معرض تكافى در رتبت و تساوى در قوتند و چون ميان عناصر امتزاج و اختلاط پديد مىآيد و به قدر قرب مركب باعتدال حقيقى كه آن وحدت معنويست اثر مبادى و صور شريفه قبول مىكند ترتب و تباين در ايشان ظاهر مىشود پس آن‌چه از جمادات مادهء او قبول صور را مطاوع‌تر است از جهة اعتدال مزاج شريفتر است از ديگران و آن شرف را مراتب بسيار و مدارج بيشمار است تا به حدى رسد كه مركب را قوت قبول نفس نباتى حاصل آيد پس بدان نفس مشرف شود و در او چند خاصيت بزرك چون اغتذا و نمو و جذب ملايم و نقض غيرملايم ظاهر شود و اين قوتها نيز در او متفاوت افتد بحسب تفاوت استعداد و آنچه بافق جمادات نزديكتر باشد مانند مرجان بود كه بمعادن بهتر ماند و از آن گذشته مانند گياهانيكه بىبذر و زرعى به مجرد امتزاج عناصر و طلوع آفتاب و هبوب رياح برويد و در او قوت بقاى شخص ، زمانى دراز و تبقيهء نوع نبود پس هم بر اين نسق فضيلت بر نسبتى محفوظ مىافزايد تا بگياه‌هاى تخم‌دار و درختان ميوه‌دار رسد كه در ايشان قوت بقاى شخص و تبقيهء نوع به حد كمال باشد و در بعضى درختان كه شريفتر باشند اشخاص ذكور كه مبادى صور مواليد باشند از اشخاص اناث كه مبادى مواد باشند متميز شوند و هم‌چنين تا بدرخت خرما رسد كه به چند خاصيت از خواص حيوانات مخصوص است و آن آنست كه در بنيهء او ( به نيت خ ب ) جزوى معين شده است كه حرارت غريزى در او بيشتر باشد بمثابه دل ديگر حيوانات را تا اغصان و فروع از آن رويد چنان كه شرائين از دل و در لقاح و كشن دادن و بار گرفتن و مشابهت بوى آنچه بدان بار گيرد ببوى نطفهء حيوانات مانند ديگر جانورانست و آنكه چون سرش\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nببرند يا آفتى بدلش رسد يا در آب غرق شود هم شبيه است ببعضى از ايشان و بعضى از اصحاب فلاحت خاصيتى ديگر ياد كرده‌اند درخت خرما را از همه عجب‌تر و آن آنست كه درختى مىباشد كه ميل مىكند بدرختى و بار نمىگيرد از كشن هيچ درختى ديگر جز از كشن آندرخت و اين خاصيت نزديكست بخاصيت الفت و عشق كه در ميان ديگر حيوانات است بر جمله امثال اين خواص بسيار است درين درخت و او را يك چيز بيش نمانده است تا به حيوان رسد و آن انقلاع است از زمين و حركت در طلب غذا و آنچه در اخبار نبوى عليه السلام آمده است كه درخت خرما را عمه نوع انسان خوانده است آنجا كه فرموده « اكرموا عمتكم النخله فانها خلقت من بقية طين ( طينة خ ب ) آدم » همانا كه اشاره بدينمعنى باشد و اينمقام غايت كمال نباتات است و مبدء اتصال بافق حيوانات و چون از اينمرتبه بگذرد در مراتب حيوانى بود كه مبدء آن بافق نبات پيوسته بود مانند حيواناتيكه چون گياه تولد كنند و از تزاوج و توالد و حفظ نوع عاجز باشند چون كرمان خاك و بعضى از حشرات و جانورانيكه در فصلى از فصول سال‌بسال پديد آيند و در فصلى ديگر مخالف آنفصل نيست شوند و شرف ايشان بر نباتات به قدر قوتست بر حركت ارادى و احساس تا طلب ملايم و جذب غذا كنند و چون از اين مقام بگذرد بحيواناتى رسد كه قوت غضبى در ايشان ظاهر شود تا از منافى احتراز نمايد و آن قوت نيز در ايشان متفاوت بود و آلت هر يكى بحسب مقدار قوت ساخته و معد بود و آنچه بدرجه كمال رسد در آن باب بسلاحهاى تمام كه بعضى بمنزله نيزه‌ها باشد چون شاخ و سرون و بعضى بمثابه كاردها و خنجرها چون دندان و مخلب و بعضى به محل تير و دبوس چون سم و آنچه بدان ماند و بعضى بجاى زوبين و تير چون آلات رمى كه در بعضى مرغان و غير آن بود ممتاز باشند و آنچه آن قوت در آن ناقص باشد بديگر اسباب دفع چون\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگريختن و حيله كردن مخصوص باشند مانند آهو و روباه و اگر تأمل افتد در اصناف جانوران و مرغان مشاهده كرده آيد كه هر شخصى را آنچه بدان احتياج بود از آلات و اسباب فراغت معد و مهيا است چه به قوت و شوكت و ترتيب آلات چنان كه ياد كرده آمد و چه بالهام رعايت مصالح كه مستدعى كمال شخص بانواع شود مانند شرايط ازدواج در طلب نسل و حفظ فرزند و تربيت او و ساختن كار ايشان بحسب حاجت و ذخيره نهادن غذا و ايثار آن بر ابناى جنس و موافقت و مخالفت با ايشان و احتياط و كياست و تحرى ( قصد كردن و جستن ) و فراست در هربابى بحديكه خردمندان در آن متحير شوند و بحكمت و قدرت صانع خويش اعتراف كنند  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  و اختلاف اصناف حيوانات از تفاوت و مدارج نباتات زياده است از جهت قرب اين به بسايط و بعد آن ازين و شريفترين انواع آن است كه كياست و ادراك او به حدى رسد كه قبول تأديب و تعليم كند تا كمالى كه در او مفطور نبود او را حاصل شود مانند اسب مؤدب و باز معلم و چندان‌كه اين قوت در او زياده بود مرتبه او را رجحان بيشتر بود تا به جائى رسد كه مشاهده افعال ايشانرا كافى بود در تعليم چنان كه آنچه به بينند بمحاكات نظير آن بتقديم رسانند بىرياضتى و تعبى كه بايشان رسد و اين نهايت مراتب حيوانات بود و مرتبه اول از مراتب انسان بدين مرتبه متصل باشد و اين مردمانى باشند كه بر اطراف عمارات عالم ساكن‌اند مانند سودان مغرب و غير ايشان چه حركات و افعال امثال اين صنف مناسب افعال حيوانات بود تا اين مقام غايت هرترتب و تفاوت كه افتد بمقتضاى طبيعت بود و بعد از اين مراتب كمال و نقصان مقدر بر اراده و رويت بود پس هر مردم كه اين قوى در او تمام افتد و باستعمال آلات و استنباط مقدمات آن را از نقصان بكمال بهتر تواند رسانيد فضيلت و شرف او زياده بود بر آنكه اين معانى در او كمتر باشد و اوايل اين\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدرجات كسانى را بود كه بوسيله عقل و قوت حدس استخراج صناعات شريف و ترتيب حرفتهاى دقيق و آلات لطيف مىكند و بعد از آن جماعتى كه بعقول و افكار و تأمل بسيار در علوم و احكام معارف و اقتناء فضايل خوض مىنمايند و از ايشان گذشته كسانى كه بوحى و الهام معرفت حقايق و احكام از مقربان حضرت الهى بىتوسط اجسام تلقى ميكنند و در تكميل خلق و تنظيم امور معاش و معاد سبب راحت و موجب سعادت اهل اقاليم و ادوار ميشوند و اين نهايت مدارج نوع انسانى بود و تفاوت در اين نوع بيشتر از تفاوت بود در نوعهاى حيوانات ، هم بدان نسبت كه در حيوانات و نبادات گفته آمد و چون بدين منزلت برسد ابتداى اتصال بود بعالم اشرف و وصول بمراتب ملائكه مقدس و عقول و نفوس مجرد تا بنهايت آن‌كه مقام وحدت بود و آنجا دايرهء وجود باهم رسد مانند خطى مستدير كه از نقطه آغاز كرده باشد تا بدان نقطه باز رسد پس وسايط منتفى شود و ترتب و تضاد برخيزد و مبدأ و معاد يكى شود و جز حقيقت حقايق و نهايت مطالب كه آن حق مطلق بود نماند  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ \r\nپس از اين شرح شرف رتبت انسان و فضيلت او بر ديگر موجودات عالم و خصوصيتى كه او را ارزانى فرموده‌اند معلوم شود بل شرف رتبت كسانى كه مطلع نور الهيت و مظهر فيض وحدت ضماير ايشان است و غايت همهء غايات و نهايت همه نهايات وجود ايشان از انبياء و اولياء عليهم السلام كه خلاصهء موجودات و زبده كايناتند ظاهر گردد و لولاك لما خلقت الافلاك مصداق اين معنى است بل اين معنى مقرر و مقصود از اين اشاره و غرض از شرح اين مراتب آنست كه تا بدانند كه انسان در به دو فطرت مرتبهء وسطى يافته است و ميان مراتب كاينات افتاده و او را راهى است باراده بمرتبه اعلى و بالطبيعه بمرتبهء ادنى از براى آنكه همچنانكه در ظاهر\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nآنچه در ديگر حيوانات بدان احتياج افتاد مانند غذا كه بدل مايتحلل باشد و موى و پشم كه مضرت سرما و گرما باز دارد و آلات دفع كه بدان از منافى و معاند احترار توان كرد طبيعت بر يك وفق مصلحت ساخته است و ايشان را مزاج العله گردانيده و آنچه انسان را بدان حاجت بود از اين اسباب حواله با تدبير و رويت و تصرف و اراده او كرده تا چنان كه بهتر داند ميسازد نه غذاى او بىترتيب زرع و حصاد و طحن و عجن و خبر و تركيب بدست آيد و نه لباس او بىتصرف غزل و نسج و خياطت و دباغت ميسر شود و نه سلاحش بىصناعت و تهذيب و تقدير صورت بندد همچنان در باطن كمال هر نوع از انواع مركبات نباتى و حيوانى در فطرت او تقديم يافته است و با غريزت او مركوز شده كمال انسانى و شرف فضيلت او حواله بفكر و رويت و عقل و ارادهء او آمده و كليد سعادت و شقاوت و تمامى و نقصان بدست كفايت او باز داده اگر بر وفق مصلحت از روى ارادت بر قاعده مستقيم حركت كند و بتدريج سوى علوم و معارف و آداب و فضايل گرايد شوقى كه در طبيعت او به نيل كمال مركوز است او را بطريقى راست و قصدى محمود از مرتبه بمرتبه و از افق بافق مىرساند تا نور الهى بر او تابد و مجاورت ملاء اعلى يابد و از مقربان حضرت صمدى شود و اگر در مرتبه اصلى سكون و اقامت اختيار كند و زمام بدست طبيعت خود دهد او را بطريق انتكاس ( سرنگون شدن ) روى به سمت اسفل گرداند و شوقى فاسد و ميلى تباه مانند شهوتهاى رديه كه در طبايع بيماران بود با آن اضافت شود تا آنكه روزبروز و لحظه‌بلحظه ناقص‌تر مىشود و انحطاط و نقصان غلبه مىيابد تا مانند سنگى كه از بالا به نشيب گردانند به كمتر مدتى بدرجه ادنى و رتبه اخس رسد و اين مقام هلاكت و بوار او بود چنان كه گفته‌اند « هى النفس ان تهمل تلازم خساسه و ان تتبعث نحو الفضائل تلهج »\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو از جهت آنكه مردم در به دو فطرت مستعد اين دو حالت بود احتياج افتاد به پيغمبران و حكيمان و امامان و هاديان و مؤدبان و معلمان تا بعضى بلطف و گروهى بعنف او را از توجه بجانب شقاوت و خسران كه در آن بزيادت جهدى و حركتى حاجت نبود بلكه خود سكون و عدم حركت در آن معنى كافى است مانع ميشوند و روى او بجانب سعادت ابدى كه جهد و عنايت را مصروف بدان مىبايد داشت و جز به حركت ضمير در طريق حقيقت و اكتساب فضيلت بدان مقصد نتوان رسيد ميگردانند تا بوسيله تسديد و تقويم و تأديب و تعليم ايشان بمرتبه اعلى از مراتب وجود ميرسند « وفقنا اللّه لما يحب و يرضى و جنبنا عن اتباع الهوى »\r\n\r\nفصل پنجم در بيان آنكه نفس انسانى را كمالى و نقصانى است\r\nهر موجودى را از موجودات خاصيتى است نفيس يا خسيس ، لطيف يا كثيف كه هيچ موجودى ديگر با او در آن شركت ندارد و تعين و تحقق ماهيت او مستلزم آن خاصيت است و تواند بود كه او را افعالى ديگر بود كه غير او چيزهاى ديگر با او در آن شريك باشند مثالش ، شمشير را خاصيتى است در مضا و روانى در بريدن و اسب را خاصيتى است در مطاوعت سوار و سبكى در دويدن كه هيچ چيز ديگر را در آن با ايشان مشاركت صورت نبندد و هرچند شمشير با تيشه در تراشيدن و اسب با خر در بار كشيدن مشاركند اما كمال هرچيزى در تمامى صدور خاصيت او است از او و نقصان او در قصور آن صدور يا عدمش چنان كه شمشير چندان‌كه كامل‌تر در مضاو روانى در بريدن بود تا بىزيادت كلفتى و جهديكه صاحبش را به كار بايد داشت فعل او باتمام رسد در باب خويش كامل‌تر بود و اسب چندان\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكه دونده‌تر بود و در فرمان‌بردارى سوار و اطاعت لگام و قبول ادب بمبالغه تر بكمال خويش نزديكتر بود و همچنين در جانب نقصان اگر شمشير بدشوارى برد يا خود نبرد او را بجاى آهنى ديگر به كار دارند و در آن انحطاط رتبه آن بود و اگر اسب نيك ندود يا فرمان نبرد او را پالانى كنند و با خران مساهمت دهند و آن را بر بىهنرى و خساست او حمل كنند همچنين آدمى را خاصيتى است كه بدان ممتاز است از ديگر موجودات و افعال و قوتهاى ديگر است كه در بعضى ، انواع حيوانات با او شريكند و در بعضى اصناف نباتات و در بعضى معادن و ديگر اجسام چنان كه شمهء از شرح آن گفته آمد اما آن خاصيت كه در آن غير را با او مداخله نيست معنى نطق است كه او را بسبب آن ناطق گويند و آن نه نطق بالفعل است چه اخرس ( اخوش خ ب ) را آن معنى نيز هست و نطق بالفعل نه ، بلكه آنمعنى قوت ادراك معقولات و تمكن از تميز و رويت است كه بدان جميل از قبيح و مذموم از محمود باز شناسد و بر حسب اراده در آن تصرف كند و بسبب اين قوت است كه افعال او منقسم مىشود بخير و شر و حسن و قبح و او را وصف مىكنند بسعادت و شقاوت بخلاف ديگر حيوانات و نباتات پس هر كه اين قوت را چنان كه بايد به كار دارد و باراده و سعى بفضيلتى كه او را متوجه بدان آفريده‌اند برسد خير و سعيد بود و اگر اهمال مراعات آن خاصيت كند بسعى در طرف ضد يا بكسل و اعراض شرير و شقى باشد اما آنچه با حيوانات و ديگر مركبات بشركت دارد اگر بر او غالب شود و همت را بدان متوجه كند از مرتبه خويش منحط شود و بمراتب بهايم رسد يا فروتر از آن آيد  أُولئِكَ كَالْأَنْعامِ بَلْ هُمْ أَضَلُّ  و آن‌چنان بود كه مثلا رغبت بر تحصيل لذات و شهوات بدنى كه حواس و قواى جسمانى مايل و مشتاق آن باشند چون مآكل و مشارب و ملابس و مناكح كه نتيجه غلبه قوت شهوى بود و يا بر ادراك قهر و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nغلبه و انتقام كه ثمرهء استيلاى قوت غضبى باشد مقصور دارد چه اگر فكر كند داند كه قصور همت برين معانى عين رذيلت و محض نقصان است و اكثر حيوانات در اين ابواب ازو كاملترند و بر مراد خويش قادرتر چنان كه مشاهده مىافتد از طمع سك بر خوردن و شعف خوك بشهوت راندن و صولت شير در قهر و شكستن و امثال ايشان از ديگر اصناف سباع و بهايم و مرغان و حيوانات آب و غير آن و چگونه عقل راضى شود بسعى در طريقى كه اگر غايت جهد در آن بدل كند بسگى نرسد و صاحب همت از كجا جايز شمرد طلب چيزى كه اگر مدت عمر در آن صرف كند با خوكى مقابله نتواند كرد و همچنين در باب قوت غضبى اگر خويشتن را با كمتر سبعى نسبت دهد در آن باب آن سبع بر او سبقت گيرد و فضيلت مردم از قوه بفعل آنگاه آيد كه نفس را از چنين رذايل فاحش و نقايص تباه پاك كند از بهر آنكه طبيب تا ازاله علت نكند اميد صحت نتواند داشت و صباغ تا جامه را از آثار وسخ و دسومت خالى نيابد قابل رنگى كه او را بايد نشمرد و ليكن چون ميل نفس انسانى را از آنچه موجب نقص و فساد اوست صرف كند بضرورت قوت ذاتى او در حركت آيد و با افعال خاص خويش كه آن طلب علوم حقيقى و معارف كلى بود مشغول شود و همت بر اكتساب سعادات و اقتناء خيرات مقصور كند و بحسب طلب علم و ممارست مشاكلات و مجانبت اضداد و عوايق آن قوت در تزايد بود مانند آتش كه تا محل از نداوت ( ترى ) خالى نيابد مشتعل نشود چون اشتعال گرفت هر لحظه استيلاى او بيشتر باشد و قوت احراق در او زياده تا بمقتضاى طبع خويش باتمام رساند .\r\nو همچنانكه نقصان را مراتبى است بعضى بسبب صرف ناكردن تمامى قوت رويت در طلب مقصود و برخى بسبب ضعف رويت از ملابست\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nموانع و جمعى بسبب توجه به طرف نقيض از جهت تمكن قوت شهوت و غضب و تشبه ببهايم و سباع و مغرور شدن بشواغل محسوسات از وصول بكراماتى كه او را در معرض آن آفريده‌اند تا به هلاكت ابدى و شقاوت سرمدى رسيدن .\r\nهمچنان كمال را مراتب است زياده از مراتب نقصان كه عبارت از آن‌گاه بسلامت و سعادت و گاه بنعمت و راحت و گاه بملك باقى و سرور حقيقى و قرة عين كنند چنان كه فرموده است عز اسمه  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ  و آن را در بعضى مقامات تشبيه بحور و قصور و غلمان و ولدان كنند و در بعضى صور كنايت بلذتى كه لا عين رأت و لا اذن سمعت و لا خطر على قلب بشرهم بر اين منوال تا رسيدن بجوار رب العالمين و يافتن شرف مشاهد جلال او در نعيم مقيم پس هركه بخديعت طبيعت از چنين مواهب شريفهء جاودانه اعراض كند و در طلب چنان خساسات بىثبات كه بحقيقت  كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً  باشد سعى نمايد سزاوار مقت و غضب معبود خويش شود و استحقاق ازاحت بلاد و عباد ( بلا و عناء خ ب ) از او و ازاحت سفه و فساد او از آن در عاجل و استيجاب خسارت و عقوبت و ويل و هلاكت در عاجل كسب كند اعاذنا الله من ذلك بفضله و رحمته اينست بيان كمال و نقصان نفس بحسب اين موضع و باللّه التوفيق .\r\n\r\nفصل ششم در بيان آنكه كمال نفس انسانى در چيست و كسر كسانى كه مخالفت حق كرده‌اند در آن باب\r\nچون از فصل گذشته معلوم شد كه نفس انسانى را كمالى و نقصانى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nهست و ذكر آن كمال بطريق اجمال تقديم يافت واجب نمود در معرفت تفصيل آن كمال شرحى دادن تا چون بر حقيقت آن واقف شوند در طلب آن غايت بذل جهد دريغ ندارند پس گوئيم هر موجودى كه مركب بود كمال او غير كمال اجزاء و بسايط او بود چنان كه كمال سكنگبين غير كمال سركه و انگبين بود و كمال خانه غير كمال چوب و سنك و چون آدمى مركب است كمال او نيز غير كمال بسايط و اجزاى او بود بلكه او را كمالى بود كه هيچ موجودى را با او در آن مشاركت نباشد و اكمل مردمان كسى بود كه قادرترين ايشان باشد بر اظهار آن خاصيت و ملازم‌ترين ايشان او را بىتهاونى و تلونى كه در او راه يابد و چون حال فضيلت و كمال معلوم شد حال رذيلت و نقصان كه مقابل آن بود هم معلوم شود\r\nاما كمال انسان دو نوع است از جهت آنكه نفس ناطقه را دو قوت است يكى قوت علمى و ديگرى قوت عملى\r\nاما كمال قدرت و قوت علمى آنست كه شوق او بسوى ادراك معارف و نيل علوم باشد تا بر مقتضاى آن شوق احاطه بمراتب موجودات و اطلاع بر حقايق آن بحسب استطاعت حاصل كند و بعد از آن بمعرفت مطلوب حقيقى و غرض كلى كه انتهاى جملگى موجودات با او بود مشرف شود تا بعالم توحيد بل بمقام اتحاد برسد و دل او ساكن و مطمئن گردد و غبار حيرت و زنك شك از چهره ضمير و آينهء خاطر او زدوده شود و حكمت نظرى بأسرها مشتمل است بر تفصيل اين نوع كمال\r\nو اما كمال قوت عملى آنست كه قوى و افعال خاص خويش را مرتب و منظوم گرداند چنان كه با يكديگر موافق و مطابق شوند و بر يكديگر تغلب ننمايند پس بتسالم ايشان اخلاق او مرضى گردد و بعد از آن بدرجه اكمال غير كه آن تدبير امور منازل و مدن باشد برسد تا احوالى كه باعتبار\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمشاركت افتد منظوم گرداند و همگنان بسعادتى كه در آن مساهم باشند برسند و اين نوع كمال است مطلوب در حكمت عملى و اين كتاب مشتمل بر اشارتى بدان خواهد بود .\r\nپس كمال اول كه تعلق به نظر دارد بمنزلهء صورت است و كمال دوم بمثابه ماده چنان كه صورت را بىماده و ماده را بىصورت ثبات و ثبوت نتواند بود و همچنين علم بىعمل ضايع بود و عمل بىعلم محال پس علم مبدء است و عمل تمام .\r\nو كمال كه از هردو مركب باشد آنست كه آن را غرض از وجود انسان خوانديم چه كمال و غرض در معنى به يكديگر نزديك است و فرق ميان هردو باضافت ثابت شود ، غرض آن بود كه هنوز در حد قوه بود و چون به حد فعل رسد كمال شود چنان كه خانه مادام كه وجود او در تصور بنا باشد غرض بود و چون در وجود خارجى حاصل آيد بدرجهء كمال رسد پس چون انسان بدين درجه برسد كه بر مراتب كاينات بر وجهى كلى واقف شود جزئيات نامتناهى كه در تحت كليات مندرج باشد بر وجهى از وجوه در او حاصل آمده باشد و چون عمل مقارن او شود آثار و افعال او بحسب قوى و ملكات پسنديده حاصل و آيد بانفراد خويش عالمى شود بر مثال اين عالم كبير و استحقاق آنكه او را عالم صغير خوانند بيابد پس خليفه خداى تعالى شود در ميان خلق او و از اولياى خاص گردد و انسانى تام مطلق باشد و تام مطلق آن بود كه او را بقا و دوام بود تا بسعادت ابدى و نعيم سرمدى مستعسد گردد و قبول فيض معبود خويش را مستعد شود بعد از آن ميان او و معبود او حجابى حايل نيايد بلكه شرف قربت حضرت الهى بيابد و اين رتبه اعلى و سعادت اقصى باشد كه نوع مردم را ممكن است و اگر ممكن نبودى كه بعضى از اشخاص اين نوع بدين مقام برسند سبيل اين\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nنوع در فنا و استحاله چون سبيل ديگر حيوانات و نباتات بودى و او را بر ايشان هيچ شرف و مرتبه صورت نبستى ، جماعتى كه عقول ايشان از تصور اين معنى قاصر بود حكم كردند ببطلان مردم بعد از تلاشى بنيه و تفرق اجزاء و از معاد او غافل ماندند پس همگى همت بر اكتساب لذات و توسل بشهوات مقصور كردند و گمان بردند كه وجود نفس ناطقه از جهت ترتيب افعال و تهذيب اموريست كه مؤدى بود بلذات دنيوى مثلا گفتند كه فايده و غرض از ذكر و فكر كه دو قوتست از قواى نفس آنست كه تا تذكر لذتى كند كه از مطعمى يا مشربى يا منكحى يافته باشد و بتفكر در طريق تحصيل آن بمطلوب برسد .\r\nپس نفس نفيس را خادمى و مزدورى شمردند در خدمت شهوت خسيس و ذات شريف را كه شريك ملاء اعلى است در رتبه بر بندگى اخس موالى كه آن نفس بهيمى است .\r\nو قسم ديگر حيوانات است در منزلت ادنى فرود آورند و اين رأى بيشتر جهال و فرومايگان خلق است و بدين رأى نزديك است آنچه جمعى از معاد تصور كرده‌اند كه هم از جنس لذات و شهوات اين جهانى باشد تا از بهشت عدن و قربت حضرت الهى فرط قدرت بر تحصيل مطاعم لذيذ و تمكن از مناكح شهوى و وصول بمشارب مرغوب طلبند و در عبادات و دعوات از معبود خويش همين خواهند و ترك دنيا و زهد در رعايت آن بر سبيل متاجره و مرابحه كنند و اندك عاجل براى بسيار آجل ترك گيرند و حقير فانى در طلب خطير باقى بذل كنند و بحقيقت اين جماعت حريص‌ترين خلق باشند بر لذات و شهوت نه زاهدترين و قانع‌ترين ايشان و با اينهمه اگر در حضور ايشان از عالم ملكوت و ملاء اعلى ذكرى رود و بشنوند كه فرشتگان كه مقربان حضرت قدسند از اين قاذورات و خسايس شهوات\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمقدس و مبراءاند حكم كنند بر علو مرتبه ايشان بل خود دانند كه بارى سبحانه و تعالى كه خالق خلايق و مبدع كل است منزه و متعالى است از اين درجه و لذت و تمتع بامثال اين معانى بر او روانه و ايشان در اين باب مشارك سك و خوك بل خنافس و ديوان‌اند و در عقل و تميز بمشاركت فرشتگان و الحق جمع اين عقيده با رأى اول در يك ضمير از عجايب عالمست و اگر فكر كردندى باندك مايه ايشان را روشن شدى كه تا اول بالم جوع مبتلا نشوند از لقمه ملايم طبع لذت نيابند و تا بمشقت عطش گرفتار نيايند از شربت آب سرد راحت نيابند و تا اسير امتلاء اوعيه منى نشوند از دغدغه مجراى استفراغ آن آسايشى بديشان نرسد و تا رنج گرما و سرما تحمل نكنند از زينت لباس تمتعى نگيرند .\r\nپس چوى از اصناف اين نوع مداوات و علاج كه سبب شفا باشد از آلام و موجب سلامت از نكابت آن آسايش يابند و بدان از مقاسات شدايد آن برهند و طعم آن لذت و راحت در مذاق تصور ايشان تمكن يابد گمان برند كه آن لذات كمال و سعادتى تمامست و از اين مايه غافلند كه اگر به لذات مطعوم مشتاق باشند اول بالم جوع مبتلا شده باشند و اگر راحت مشروب را طلب كنند از پيش رنج عطش طلب كرده باشند .\r\nو هم بر اين منوال جالينوس گويد در حق اين جماعت اين خبيثان ( خسيسان خ ب ) كه به تباه‌ترين سيرتى موسومند چون كسى را يابند كه در اين مذهب با ايشان مساهم بود بنصرت او و دعوت با او برخيزند تا مردمان را در غلط افكنند و فرانمايند كه ما بدينطريق متفرد نيستيم پندارند كه چون بعضى از اهل فضل و عقل را با خويشتن در آن شركت دهند عذر ايشان ظاهر شود و تلبيس ايشان بر قومى ديگر روايى يابد و اين جماعت احداث و نوآموزان را تباه كنند و در خاطر ايشان افكنند كه فضايل ملكى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nحقيقتى ندارد و يا اگر دارد ممكن الحصول نيست و مردمان همه بالطبع مايل شهوات‌اند و اين سخن را از هواى نفس خريدار ، بدين سبب اتباع اين جماعت بسيار شوند و اگر كسى بعضى را از ايشان تنبيه كند كه اين لذات بحسب ضرورات بدنست از جهت آنكه بدن از طبايع متضاده چون حار و بارد و رطب و يابس مركب است و غلبه يكى از اين اضداد بر ديگران موجب انحلال تركيب باشد و معالجه باكل و شرب از جهت دفع آن حالت است كه اقتضاى انحلال بدن مىكند تا باشد كه بدن چندانكه ممكن بود باقى ماند و علاج مرض سعادتى تام نتواند بود و راحت از الم غايتى مطلوب و خيرى محض نشود چه سعيد تام آن بود كه او را خود هيچ رنج نبود تا بمداوات آن مشغول و محتاج ببايد بود و فرشتگان كه مقربان حضرت الهىاند از امثال اين امراض فارغ و خالىاند و حضرت عزت از اتصاف بچنين اوصاف منزه و متعالى در معارضه گويند مردم هست كه از فرشتگان فاضلتر و كاملتر است و خداى عز و علا را با خلق نسبتى نتوان داد پس در اين سخن شغب و جدل آرند ( يكى از سيزده قياس مغالطى است چنان كه در منطق گفته‌اند ) و رأى آن كس را كه با ايشان اين مباحثه كند بسفه منسوب دارند و خواهند كه شبهات بىاصل خويش را در ضمير او وقعى فكنند و از همه عجب‌تر آنكه باوجود چنين مذهب و رأى اگر كسى را باز شنوند كه ترك طريقت ايشان يعنى ايثار شهوات گرفته است و استهانت مينمايد بتمتع از لذات و قناعت و كم خوردن و بىالتفاتى بديگر مشتهيات شعار خود ساخته و بر كمتر لقمه و نامرغوب‌تر خرقه اقتصار نموده از او تعجب بسيار كنند و او را مستحق كرامات بزرك شمرند بل گويند كه او ولى خدا و صفى او است و در ميان خلق از او فرشته سيرت‌تر و بزرگوارتر شخصى نيست و چون او را بينند ، از تواضع و خضوع هيچ دقيقه مهمل نگذارند و خويشتن را\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nباضافت با او از جمله اشقياء شمرند و سبب اين حالت هرچند مخالف عقايد ايشان است آن بود كه با سفاهت رأى و رذالت عادت هنوز در ايشان اثرى ضعيف از قوت نفس شريف مانده است تا بدان بر فضيلت اهل فضل وقوف مىيابند پس باكرام و تعظيم ايشان مضطر ميشوند و بناقص مذهب خويش از آنجا كه نميداند ارتكاب ميكنند و روشنتر تنبيهى بر سخف رأى و ضعف مقالهء اين جماعت آنست كه اگرچه نفس بهيمى بر نفس عاقله مستولى شود صاحبش بر شهوات ذميمه اقدام نمايد اما به قدر اندك انتعاشى كه در قوت عقل باقى بود از اظهار آن معاملات شرم دارد و فعل خويش را به ديوار خانه‌ها و حجاب ظلمات كه مانع ابصار شود مستور گرداند و اگر كسى آن حالت را از او مشاهده كند از خجالت و حيا حالتى به دو درآيد كه مرگ بآرزو طلبد مگر كسى كه خساست طبع بغايتى در او طارى شده باشد كه انسانيت از او بتمامى زايل گشته باشد و وقاحت كه از لوازم تراضى بود بنقصان او را ملكه شده و اصلاح نفس چنين كس خود اميدوار نبود و علاج را در در مرض مزمن و علت متمكن او تأثيرى صورت نبندد\r\nو اما قوم اول كه هنوز اثر حيا در ايشان باقيست و اعادهء صحت ايشان مرجو بايد كه انديشه كنند كه حيا دليل قبح بود از بهر آنكه همه طبايع به ظاهر فعل جميل را دوست دارند و سبب مباشرت آنچه متضمن قبحى بود و از آن شرم بايد داشت لامحاله نقصانى تواند بود كه لازم طبيعت بشر است و ازالهء آن به قدر وسع طاقت واجب پس افحش و اقبح بود و اقبح بستر و دفن محتاج‌تر و هيچ ستر و دفن وراى قلع اثر آن از طبع نتواند بود و اگر كسى خواهد كه امتحان كند تا بر ضعف عقيده آن جماعت وقوف يابد از ايشان سؤال كند كه اگر اين افعال ، افعال خير است چرا كتمان و استنكار آن از فضيلت و مروت ميشماريد و اظهار آن و اعتراف بدان بر خساست و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nوقاحت حمل ميكنيد ، ظهور انقطاع و تبلد ايشان در جواب او را كفايت بود در معرفت ردائت سيرت و خبث سريرت ايشان پس عاقل بايد كه همت بر ازاله اين عيوب و نقصانات كه بدان مبتلا است مقصور دارد .\r\nو از غذا بر قدر حفظ اعتدال مزاج و قوام حيات قناعت نمايد و در تناول آن تمتع بلذات نطلبد بلكه صحت طلبد كه خود لذات تابع افتد و بالعرض حاصل آيد و اگر از آن حد اندك تجاوز نمايد از جهت حفظ مروت و رعايت قدر و مرتبه خويش در ميان مردم احتراز از بخل و دنائت به شرط آنكه مؤدى نبود به رنجى و علتى شايد اما بايد كه بشايبه غرضى ديگر ملوث نشود .\r\nو از لباس ، به آن مقدار كه دفع مضرت سرما و گرما كند و عورت پوشيده دارد راضى شود و اگر اندك تجاوز كند به قدر آنچه از حقارت و لوم ايمن شود با اقران و اكفاى خويش به شرط آنكه مؤدى نبود بمباهات و مفاخرت شايد اما بايد كه بر زياده از قانون اعتدال اقدام ننمايد و از مباشرت بر قدر آنچه مقتضى حفظ نوع و طلب نسل بود اقتصار كند و اگر اندك مايه از آن درگذرد بايد كه از طريقهء سنت و قاعده حكمت بيرون نشود و بحرم مردمان و آنچه از حباله او خارج باشد دست‌درازى نكند و در مسكن و ديگر چيزهائى كه بدان احتياج بود هم بر اين سياق مجاوزت حد نكند بعد از آن در طلب سعادت و فضيلتى كه انسانيت بدان درست شود و نفس عاقله را بكمال مطلوب برساند سعى نمايد و نقصانات او به قدر امكان زايل كند چه آن است فضيلتى كه حيا مقتضى كتمان آن نبود و باستار و ديوار خانه‌ها و ظلمت شب احتياج نيفتد از جهت دفن آن و بر جمله در مردم سه قوت مركب است چنان كه گفتيم دون نفس بهيمى و اوسط نفس سبعى و اشرف نفس ملكى و مشاركت بهايم با دون است و مباين ايشان با نفس به اشرف و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمشاركت سباع باوسط و مباين باشرف و مشارك ملائكه باشرف است و مباين با دون و عنان اختيار و زمام ايثار بدست او .\r\nاگر ميخواهد بمنزلگاه بهايم فرود آيد تا هم از ايشان يكى بود و اگر ميخواهد در محل سباع ساكن شود تا هم از ايشان يكى بود و اگر ميخواهد بمقام ملائكه و اصل شود و يكى از ايشان بود و عبارت از اين سه نفس در قرآن مجيد بنفس اماره و نفس لوّامه و نفس مطمئنه آمده است .\r\nنفس امّاره بارتكاب شهوات فرمايد و بر آن اصرار نمايد .\r\nو لوّامه بعد از ملابست آنچه مقتضاى نقصان بود بندامت و ملامت آن اقدام را در چشم بصيرت قبيح گرداند .\r\nو نفس مطمئنه جز بفعل جميل و اثر مرضى راضى نشود .\r\nو حكماء گفته‌اند كه از اين سه نفس يكى صاحب ادب و كرم است در حقيقت و جوهر و آن نفس ملكى است\r\nدوم هرچند اديب نيست اما قابل ادب است و انقياد مودب نمايد در وقت تأديب و آن نفس سبعى است .\r\nسوم عارى از ادب است و عادم قبول آن و آن نفس بهيمى است .\r\nو حكمت در وجود نفس بهيمى بقاى بدن است كه موضوع و مركب نفس ملكى است مدتى كه در آن مدت كمال خويش حاصل تواند كرد و به مقصد برسد .\r\nو حكمت در وجود نفس غضبى كسر و قهر نفسى بهيمى است تا فسادى كه از استيلاى او متوقع است مندفع شود چه بهيمى قابل ادب نيست و اين معنى نزديك است بتأويل آنچه از تنزيل نقل افتاد .\r\nو افلاطون در اشاره به نفس سبعى و بهيمى گفته است اما هذا بمنزلة\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nالذهب فى اللين و الانعطاف و اما تلك فهى بمنزلة الحديد فى الصلابة و الامتناع .\r\nو همچنين در موضع ديگر گفته است كه ما اصعب فى الشهوات ان يكون فاضلا .\r\nپس هركه ايثار فعل جميل كند اگر قوت شهوانى با او مساعدت نكند استعانت بايد جست بر او بغضبى كه مهيج حميت بود تا او را قهر و كسر كند پس اگر باوجود استعانت و استمداد غلبه هم شهوت را بود اگر بعد از تقديم مقتضاى او صاحبش را حسرت و پشيمانى دامنگير شود هنوز در طريق استصلاح بود و صلاحش اميدوار بود امضاى عزيمت در قطع و قمع شهوت از معاودت مثل آن حالت استعمال بايد كرد و الا ميل او همچنان بود كه حكيم اول گفت كه بيشتر مردمان را چنان مىبينم كه دعوى محبت افعال جميله ميكنند و از تحمل مؤنتش يا معرفت فضيلتش اعراض مينمايند تا كسالت و بطالت در ايشان تمكن مىيابد و آنگاه فرقى نيست ميان ايشان و ميان كسى كه بمحبت فعل جميل و معرفت فضيلتش موسوم نبود چه اگر بينائى و نابينائى در چاهى افتند هردو در هلاكت مساهم باشند و بينا باستحقاق مذمت و ملامت منفرد بود .\r\nو مثل اين سه نفس قدماء حكماء چون مثل سه حيوان مختلف نهاده‌اند كه در يك مربط جمع كرده باشند ، فرشتهء و سگى و خوكى تا هر - كدام كه غالب شود حكم او را بود .\r\nو بعضى گفته‌اند كه مثل مردم به اين سه نفس چون مثل انسانى بود راكب بهيمهء به قوت كه سگى يا يوزى با او راكب بود و در طلب صيد بيرون آيند اگر حكم مردم را بود چارپاى و هم سبع را بروجه اعتدال استعمال كند و شرط استراحت ايشان و خويش را بوقت حاجت رعايت كند و ترتيب\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nعلوفه و مالابد همه جماعت بر قاعده عدالت بكند .\r\nپس همگنان در مطعم و مشرب و ديگر مصالح معاش مزاج‌العله باشند و اگر بهيمه غالب شود تمكين راكب نكند پس بهر موضع كه علفى بهتر بيند از دور بآنجانب دويدن گيرد و از ناهموارى حركت در نشيب و فراز و تعسف بيرون شدن از جاده و تعجيل نه بجايگاه هم خويشتن را و هم ياران را رنجه كند و چون بعلف خوش رسد ديگران را بىبرك گذارد تا از گرسنگى ضعيف شوند و در معرض هلاكت افتند و گاه بود كه در اثناى دويدن بدرختى يا خارستانى يا رودى ژرف يا آبى هولناك رسد بصدمه يا بسقطه يا آفتى ديگر خود را و ايشان را هلاك كند .\r\nو هم‌چنين اگر سبع غالب شود بوقت مشاهدهء صيدى راكب و مركوب را بفضل قوت خويش بدان سو ميل دهد و رنج و خوف تلف مانند آنچه گفته آمد حاصل آيد بلكه محتمل بود كه در اثناى مقاومت و محاربت آن حيوان كه مطلوب او است جراحتى يا زخمى يابند كه هلاك شوند .\r\nاما چون در فرمان حاكمى باشند كه مستحق حكومت او است يعنى سوار از اين آفات و عوارض ايمن مانند و حال اين سه قوت در تسالم و امتزاج بخلاف حال اجسام بود چه از تدبير نفس ملكى اتحاد آن دو نفس ديگر با او لازم آيد چنان كه گوئى هر سه در حقيقت يك‌چيزند و با اين همه قوى و آثار كه از هر يكى متوقع باشد بوقت خويش صادر شود چنان كه گوئى هر يكى بانفراد بر حالت اولند و از روى مطاوعت و مسالمت يكديگر در آن حالت گوئى مؤثر همان يك قوت تنها است و هيچ متنازع و ضد ندارد و از اينجا است اختلاف علماء در آنكه اين سه قوت يك نفسند يا خود سه نفس .\r\nاما اگر تدبير نه مفوض بنفس ملكى بود تنازع و تخالف پديد آيد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو هر ساعت در تزايد بود تا مؤدى شود بانحلال آلت و هلاكت هر سه و هيچ حال نبود تباه‌تر از آنچه در ضمن آن بود اهمال سياست ربانى و تضييع نعم او كه معنى فسق آنست و كفران ايادى و انكار حقوق او كه كفر عبارتست از آن و وضع اشياء در غيرمواضع كه ظلم بحقيقت همانست و رئيس را مرؤس و پادشاه را مملوك و خداوند را بنده گردانيدن كه انتكاس خلق اشاره بدان است و اين معنى اقتضاى طاعت شياطين و اقتفاى سنت ابليس و جنود او بود نعوذ باللّه منها و نسئله العصمة و التوفيق .\r\n\r\nفصل هفتم در بيان خير و سعادت كه مطلوب از رسيدن بكمال آن است\r\nچون هر فعلى را غايتى و غرضى است تكميل نفس انسانى نيز از براى غرضى تواند بود و غرض از آن چنان كه در اثناى سخن گفته آمد سعادت او است كه باضافت با او خير او آنست پس اولى چنان بود كه بمعرفت ماهيت خير و سعادت اشارتى رود تا از وقوف بر آن در ناقص شوقى كه باعث او باشد برطلب كمال حادث شود و در طالب آن شوق حادث غالب گردد و در كامل فرح و اهتزاز بظفر بر مطلوب زياده گردد .\r\nو حكيم ارسطاطاليس افتتاح كتاب اخلاق بدين فصل كرده است و الحق رأى صواب در اين باب همانست كه او را روى داده است چه اول فكر ، آخر عمل بود چنان كه در جملگى صناعات مقرر است چه نجار تا نخست تصور فايدهء تخت نكند فكر را در كيفيت عمل صرف نكند و تا كيفيت عمل به تمام در خيال نيارد ابتدا به عمل نكند و تا عمل تمام نشود فايدهء تخت كه فكر اول آن بود صورت نبندد .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو همچنين تا عاقل تصور خير و سعادت كه نتيجهء كمال نفسند نكند انديشهء تحصيل كمال در خاطر او تمكن نيابد و تا اين تحصيل ميسر نشود آن خير و سعادت او را دست ندهد .\r\nو استاد ابوعلى رحمه اللّه گويد كه ارسطاطاليس در كتاب اخلاق گفته است كه احداث را يا كسانى را كه طبيعت احداث بود از اين كتاب زياده منفعتى نبود .\r\nپس گفته است كه ما از احداث نه احداث عمر ميخواهيم كه عمر را در اين معنى تأثيرى نيست بلكه باحداث كسانى را ميخواهم كه سيرت ايشان ملابس شهوات حسى بود و ميل بدان بر طبايع ايشان مستولى باشد و من ميگويم كه ايراد اين فصل كه مشتمل بر بحث از سعادت و خير است در كتاب اخلاق نه از آن جهت كردم تا احداث بدان رسند بلكه از جهت آنكه اين معنى بر سمع ايشان گذر يابد و بدانند كه مردم را چنين مرتبه هست و مىتوانند كه بدان مرتبه برسند تا از آن شوقى در ايشان پديد آيد بعد از آن اگر توفيق مساعدت كند بدان درجه برسند و او رحمه اللّه در آغاز فصل فرقى ميان خير و سعادت بيان كرده است پس رأى هر صنفى را از حكماء نقل كرده و بعد از آن مذهب متأخرين و آنچه مقتضاى عقل او بوده است تقرير داده چنان كه خلاصهء آن معانى شرح داده آيد انشاء اللّه تعالى\r\nميگوئيم كه حكماء متقدم گفته‌اند كه خير دو نوع است يكى مطلق و يكى باضافت .\r\nخير مطلق آن معنى است كه مقصود از وجود موجودات آنست و غايت همهء غايات او است .\r\nو خير باضافت چيزهائى كه در وصول به آن غايت نافع باشد بود .\r\nو اما سعادت هم از قبيل خير است و ليكن باضافت با هر شخصى و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nآن رسيدن او است به حركت ارادى نفسانى بكمال خويش پس از اين‌روى سعادت هر شخصى غير سعادت شخصى ديگر بود و خير در همه اشخاص يكسان باشد و جماعتى در حيوانات ديگر اطلاق لفظ سعادت كرده‌اند و اصل آن است كه آن اطلاق بمجاز بود چه رسيدن حيوانات بكمال خويش نه بسبب رأى و رويتى بود كه از ايشان صادر شود بل بسبب استعدادى بود كه از طبيعت يافته باشد .\r\nپس سعادت حقيقى نبود و آنچه بعضى حيوانات را ميسر شود از ملايمت مآكل و مشارب و ملابس و راحت و آسايش از باب سعادت نبود بلكه آن و امثال آن چيزهائى بود كه به بخت و اتفاق تعلق دارد و در مردم نيز همچنين بود .\r\nاما سبب آنكه گفتيم خير مطلق يك معنى است كه همه اشخاص در آن اشتراك دارند آن است كه هر حركتى از جهت رسيدن بمقصدى بود و هم‌چنين هر فعلى از جهت حصول غرضى باشد و در عقل جايز نيست كه كسى حركت و سعى بىنهايت هميكند نه از براى ادراك مطلوبى و آنچه غرض بود در هر فعلى بايد كه فاعل را در آن چيزى متصور باشد و الا عبث افتد و عقل آن را قبيح شمرد .\r\nپس اگر آن غرض در نفس خويش خير بود خير مطلق آن بود و اگر سبب بود در حصول خيريكه خيريت آن چيز زياده بود او خير باضافت بود و آن خير خير مطلق بود و چون صناعتها و رويتهاى همه عاقلان متوجه بسوى چنين خير است .\r\nپس خير مطلق در همه يك معنى مشترك بود و واجب بود معرفت آن معنى تا همه كس همت بر طلب آن مقصور دارند و از توجه بخيرات پراكنده اضافى احتراز نمايند و از غلط ايمن شوند و چيزىكه نه خير بود بخير\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nنشمرند تا بدان مرتبه يا مرتبهء نزديكتر بدان برسند انشاء اللّه تعالى .\r\n\r\nقسمت خيرات\r\nو اما اقسام خير را به چند وجه اعتبار كرده‌اند .\r\nفرفرريوس از ارسطاطاليس نقل كرده كه او خيرات را بر اين وجه قسمت كرده است كه خيرات بعضى شريف بود و برخى ممدوح و بعضى خير بقوه و برخى نافع در طريق خير .\r\nاما شريف ، بعضى آنست كه شرف او ذاتى بود و ديگر چيزها را شرف از او عارض شود و آن دو چيز است عقل و حكمت .\r\nو اما ممدوح ، انواع فضايل و اقسام افعال جميله است .\r\nو اما خير بقوه ، استعداد اين خيرات است .\r\nو اما نافع در طريق خير ، چيزهائى است كه لذاته مطلوب نبود بلكه بسبب چيز ديگر مطلوب بود چون مكنت و ثروت .\r\nو بر وجهى ديگر خيرات يا غاياتند يا غيرغايات و غايات يا تامند يا غير تام .\r\nاما آنچه تام است سعادت است كه چون حاصل آيد صاحبش طالب مزيدى نگردد بر آن .\r\nو آنچه غير تام است مانند صحت و بسيار بود كه چون حاصل آيد بر آن اقتصار نيفتد بلكه با آن چيزهاى ديگر بيابد .\r\nو غيرغايات مانند تعلم علم بود و علاج و رياضت .\r\nو بوجهى ديگر خيرات يا نفسانى بود يا بدنى يا خارج از هردو و معقول بود يا محسوس و بعضى در مقولات عشره كه اصناف موجودات را شامل است خيرات تعيين كرده‌اند و گفته‌اند كه خير در جواهر مانند جوهر عقل بود كه مبدع اول دواست و همه موجودات را در طريق كمال انتها با او\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو انتهاى او با حضرت صمديت عز شأنه و در كم مانند مقدار معتدل و عدد تام و در كيف مانند لذات نفسانى و جسمانى و در اضافت مانند رياست و صداقت و در اين مانند مكان منزه و در متى مانند زمان موافق و در وضع مانند تناسب اجزاء و در ملك مانند منافع ملبوسات و در فعل مانند نفاذ امر و در انفعال مانند احساس محسوسات ملايم چون آواز خوش و صورت نيكو اينست اقسام خير بر حسب آنچه حكما گفته‌اند .\r\n\r\nقسمت سعادت\r\nو اما اقسام سعادت را به چند وجه اعتبار كرده‌اند .\r\nجماعتى از حكماى قدما كه در روزگار پيشين بوده‌اند مانند فيثاغورس و سقراط و افلاطون و غيرايشان كه بر ارسطاطاليس سابق بوده‌اند سعادت را راجع بانفس نهاده‌اند و بدن را در آن حظى و نصيبى نشمرده پس رأى همه جماعت بر آن مجتمع شده است كه سعادت مشتمل بر چهار جنس است كه آن را اجناس فضايل خوانند و آن حكمت و شجاعت و عفت و عدالت بود چنان كه اكثر قسم دوم از اين مقاله مشتمل بر شرح آن خواهد بود و گفته‌اند كه حصول اين فضايل كافى بود در حصول سعادت و بديگر فضايل بدنى و غيربدنى حاجت نيفتد چه اگر صاحب اين فضايل خامل الذكر بود يا درويش يا ناقص اعضاء يا بجملگى امراض و محن مبتلا مضرتى از آن بسعادت او نرسد مگر مرضى كه نفس را از فعل خاص خويش بازدارد چون فساد عقل و ردائت ذهن كه باوجود آن حصول كمال متعذر بود و بر اين رأى از جهت آن اتفاق كرده‌اند كه بدن نزديك ايشان آلتى است نفس را و تمامى ماهيت انسان نفس ناطقه او را نهاده‌اند .\r\nو جماعتى كه بعد از ارسطاطاليس بوده‌اند چون دو اقيان و اتباع او و بعضى از طبيعيان كه بدن را جزوى از اجزاى انسان نهاده‌اند سعادت را\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبه دو قسم كرده‌اند قسمى نفسانى و قسمى جسمانى و گفته‌اند كه سعادت نفسانى تا با سعادت جسمانى منضم نباشد اسم تمامى بر او نيفتد و چيزهائى كه خارج بدن باشد و ببخت و اتفاق تعلق دارد در قسم جسمانى شمرده‌اند و اين رأى نزديك محققان حكماء ضعيف است چه بخت و اتفاق را ثباتى و بقائى نبود و فكر و رويت را در حصول آن مدخلى و مجالى نه پس سعادت كه اشرف و اكرم چيزها است و از شايبه تغير و زوال معرا و تحصيل آن برويت و عقل مقرر چگونه در معرض اخس اشياء توان آورد .\r\nو اما ارسطاطاليس چون نظر كرد و اختلاف اصناف مردم و تحير ايشان در معنى سعادت ديد چه درويش سعادت خود در يسار و ثروت داند و بيمار در سلامت و صحت و ذليل در جاه و رفعت و حريص در تمكن از راندن شهوت و غضوب در استيلاء و شدت صولت و عاشق در ظفر بر معشوق و فاضل در افاضه معروف و بر اين قياس از روى حكمت واجب دانست ترتيب مراتب هر صنفى را بحسب آنچه مقتضاى عقل بود از بهر آنكه هرچيزى بجاى خويش در وقت خويش باضافت با شخصى معين سعادتى است جز وى و نظر فيلسوف بايد كه تحقيق جملگى حقايق را شامل بود .\r\nپس بدين سبب جملگى سعادت را در پنج قسم مرتب كرد :\r\nاول آنچه به صحت بدن و سلامت حواس و اعتدال مزاج تعلق دارد .\r\nدوم آنچه بمال و اعوان تعلق دارد تا بتوسل آن افشاى كرم و مواسات با اهل خير و ديگر افعالى كه مقتضى استحقاق مدح بود حاصل كند .\r\nسوم آنچه تعلق بحسن حديث و ذكر خير دارد در ميان مردمان تا بحسب احسان و فضيلت ثناء و محمدت او شايع شود .\r\nچهارم آنچه تعلق بانجاح اغراض و حصول مقتضاى رويت بر حسب\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاهل و اراده داشته باشد .\r\nپنجم آنچه تعلق بجودت رأى و صحت فكر و وقوف بر صواب در مشورت و سلامت عقيدت از خطا در معارف على العموم و در امور دين على الخصوص داشته باشد پس هركه اين پنج قسم او را حاصل باشد سعيد كامل بود على الاطلاق و به قدر نقصان در بعضى ابواب و بعضى اضافات ناقص بود .\r\nو همين حكيم ميگويد كه دشوار بود مردم را كه افعال شريفه از او صادر شود بىماده مانند فراخ‌دستى و دوستان بسيار و بخت نيك و از اينجا است كه حكمت در اظها شرف خويش محتاج است بصناعت ملك و بدين سبب گفتيم كه اگر عطيتى يا موهبتى از خداى تعالى بخلق ميرسد سعادت محض از آن جمله است چه سعادت عطيتى و موهبتى است از او سبحانه تعالى در اشرف منازل و اعلى مراتب خيرات و آن خاص است به انسان تام كه غير تام را مانند كودكان با او مشاركتى نيست در آن .\r\nو همچنين خلاف افتاد حكما را تا سعادت عظمى كه انسانرا بود در ايام حيات او بالفعل حاصل آيد يا بعد از وفات او .\r\nطايفهء اول از حكماء قدماء برآنند كه بدن را در سعادت حظى نيست و گفتند مادام كه نفس مردم متصل بود به بدن و بكدورت طبيعت و نجاست جسم مبتلا و ملوث و ضرورات حاجات او بچيزهاى بسيار شامل او سعيد مطلق نبود بلكه چنان كه از كشف حقايق معقولات بر وجه اتم به ظلمت هيولى و نقصان و قصور ماده محجوب است چون از اين كدورت مفارقت كند از جهل پاك شود و بصفا و خلوص جوهر قابل انوار الهى گردد و اسم عقل تام بر او افتد .\r\nپس سعادت حقيقى نزديك ايشان بعد از وفات تواند بود .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nو ارسطاطاليس و جماعتى كه متابعت او كردند گفتند شنيع و قبيح بود كه گوئيم شخصى باشد در اين عالم معتقد آراى حق و مواظب اعمال خير و مستجمع انواع فضايل كامل بذات و مكمل به غير بخلافت رب‌العرش موسوم و باصلاح اصناف كاينات مشغول با اينهمه شرف و منقبت شقى و ناقص بود و چون بميرد و اين آثار و افعال باطل شود سعيد تام گردد بلكه رأى ايشان بر آن مقرر است كه سعادت را مدارج و مراتب بود و به قدر سعى حاصل مىآيد بتدريج تا چون بدرجه اقصى رسد سعيد تام شود اگرچه در قيد حيات باشد و چون سعادت تام حاصل آمده باشد بانحلال بدن زايل نشود اينست اقوال متقدمان در اين باب .\r\nو چون متأخران در اين دو طريق نظر كردند و آن را با قواعد حكمى و قوانين عقلى مقابل كردند گفتند كه چون مردم را فضيلتى روحانى ميتواند بود كه بدان مناسب ملائكه كرام بود و رذيلتى جسمانى كه بدان مشارك بهايم و انعام بود و از جهت اقتناء آنچه موجب كمال جزو روحانى است روزى چند بجزو جسمانى در اين عالم سفلى مقيم است تا آن را عمارت كند و نظام دهد و اكتساب فضايل كند پس بجزو روحانى بعالم علوى انتقال كند و در صحبت ملاء اعلى باشد ابد الاباد و مراد ايشان از عالم علوى و سفلى نه علو و سفل مكانى است بحسب حس بلكه هرچه محسوس بود اسفل بود بدين اعتبار اگر چه در مكان اعلى بود و هرچه معقول بود اعلى بود هرچند در مكان اسفل تعقل او كنند و مردم مادام كه در اين عالم باشد اطلاق اسم سعادت بر او مشروط بود باستجماع هردو فضيلت تا هم در چيزهائى كه در وصول بسعادت ابدى نافع بود او را حاصل باشد و هم در اثناى ملابست امور مادى بمطالعه جواهر شريف عالى و بحث از آن و اشتياق بدان موسوم و مائل و اين مرتبهء اول بود از مراتب سعادت .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nپس چون انتقال كند بدان عالم از سعادت بدنى مستغنى بود و سعادت او بر مشاهدهء جمال مقدس علويات كه عبارت از آن حكمت حقيقى است مقصور گردد تا مستغرق حضرت عزت شود و باوصاف جلال حق متحلى گردد و بمرتبهء دوم از مراتب سعادت رسيده باشد\r\nو اصحاب مرتبه اول را نيز دو مرتبه است .\r\nمرتبه ادنى جماعتى را كه در رتبهء جسمانيات باشند و فضايل اين طرف در ايشان مستوفى و از غلبه شوق بر اسرار ضماير ايشان بر حركت در جهت آن عالم مواظب .\r\nو مرتبهء اقصى جماعتى را كه در رتبه روحانيات باشند و سعادت آنجانب در ايشان بالفعل حاصل و از فرط كمال باستكمال جواهرى كه مباشر ماده‌اند بالذات و بتنظيم امور عالم بالعرض ملتفت و معذلك به نظر در دلايل قدرت الهى و اطلاع بر علامات حكمت نامتناهى و اقتداء بدان به قدر طاقت و استطاعت متمتع و مبتهج و هركه از اين دو صنف خارج افتد از اشخاص نوع انسانى در زمره بهايم و سباع معدود باشد  أُولئِكَ كَالْأَنْعامِ بَلْ هُمْ أَضَلُّ  چه انعام در معرض چنين كمالى نيامده‌اند و بخساست نفس و دنائت همت از آن معرض شده بل هر طايفه به قدر استعدادى كه از موهبت در به دو فطرت يافته‌اند بكمال خويش رسيده‌اند و اين گروه را طريق رسيدن بكمال بر ايشان گشاده‌اند و ايشان را به چندين ترغيب و ترهيب به آن دعوت كرده‌اند و اسباب تيسير و ازاحت علل بتقديم رسانيده و ايشان در سعى و جهد اهمال كرده‌اند بلكه ايثار طرف ضد را شعار ساخته و روزگار را در استعمال قواى شريفه در مكاسب دنيّه مصروف داشته پس انعام را در حرمان از مجاورت ارواح مقدس و وصول بسعادت اشرف عذر واضح است و استحقاق مذمت و ملامت و حسرت و ندامت اين جماعت را لازم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nچنان كه گفته آمد در مثل بينا و نابينا كه از جاده منحرف شوند تا در چاه افتند هرچند در هلاكت مشاركت دارند اما بينا ملوم است و نابينا مرحوم پس ظاهر شد كه سعادت انسان مادام كه انسانست در دو مرتبه است : مرتبهء اول از شايبه آلام و حسرات مستخلص نبود چه بسبب حرمان از درجهء اقصى و چه از جهت اشتغال بخدايع طبيعى و زخارف حسى پس اين سعادت بحقيقت ناقص باشد و سعادت تام اهل مرتبهء دوم را بود كه از اين معانى خالىاند و باستتاره انوار الهى و استفاضه آثار نامتناهى حالى و هركه بدان منزلت رسيد بنهايت مدارج سعادت رسيده باشد .\r\nپس او را نه بفراق محبوبى مبالات افتد و نه بر فوات لذتى يا نعمتى تحسّر نمايد بلكه جملگى اموال و مآثر و خيرات دنياوى تا بدن او كه نزديكترين چيزها است به دو وبالى باشد بر او و نجات و خلاص از آن را بزرگترين عطيتى شمرد و اگر اندك تصرفى كند در مواد فانى بحسب ضرورت اين بنيه باشد كه مربوط است به دو و او را در انحلال و ازالهء آن مجال و اختيارى نه پس از او بخلاف آنچه مقتضاى اراده و مشيت بارى عز و علا بود چيزى صادر نشود و مخادعت طبيعت و مخالفت هوا و شهوت را در او اثرى صورت نبندد پس نه از فقد محبوبى اندوهگين شود و نه بر فوت مطلوبى جزع و فزع نمايد و نه بظفر بر مرادى اهتزاز كند و نه بادراك ملايمى منبسط گردد .\r\nو در فصلى از كتابى كه حكيم ارسطاطاليس را است در فضايل نفس و ابو عثمان دمشقى از يونانى به عربى نقل كرده است باحتياطى هرچه تمامتر و استاد ابو على آن فصل را بعينه در كتاب الطهارة ايراد كرده اشارتى ظاهر است بدين دو حال و در اينجا آن فصل همچنان بپارسى نقل كرده شد و آن اينست :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمرتبهء اول از مراتب فضايل كه آن را سعادت نام كرده‌اند اينست كه مردم اراده و طلب در مصالح خويش اندر اين عالم محسوس و امور حسى كه تعلق بنفس و بدن دارد و آنچه بدان متصل و به آن مشارك بود صرف كند و تصرف او در احوال محسوس از اعتدالى كه ملايم آن احوال بود خارج نشود و در اين حال طبع مردم هنوز ملابس اهواء و شهوات بود الا آنكه اعتدال نگاهدارد و از افراط تجاوز نمايد و او در اين مقام به آنچه بدان اقدام بايد نمود نزديكتر بود از آنچه احتراز از آن واجب بود چه امور او متوجه بود بصواب تدبيرى متوسط در فضيلت و از تقدير فكر خارج نيفتد هرچند مشوب بود به تصرف در محسوسات .\r\nپس مرتبهء دوم و آنچنان بود كه اراده و همت در امر افضل از اصلاح حال نفس و بدن صرف كند بىآنكه ملابس اهواء و شهوات بود و بمقتضيات ( و بمقتنيات خ ب ) حسى التفاتى ننمايد مگر آنكه ضرورى و ناگزير بود پس فضيلت مردم در اين نوع رتبت متزايد مىشود مراتب و منازل اين نوع بسيار است بعضى از بعضى بلندتر و سبب آن تكثر .\r\nاما اولا از جهت اختلاف طبايع بود .\r\nو ثانيا از جهت اختلاف عادات .\r\nو ثالثا از جهت تفاوت مدارج در علم و معرفت و فهم .\r\nو رابعا از جهت اختلاف همتها .\r\nو خامسا بحسب تفاوتى كه در شوق و تحمل مشقت طلب افتد گفته‌اند نيز كه از جهت اختلاف بخت و اتفاق انتقال از آخر مراتب اين صنف فضيلت بفضيلت الهى محض باشد كه در آن مرتبه نه التفاتى افتد بمنظرى و نه نظرى بر آينده و نه بر مشايعت گذشته و نه ميل بدورى و نه بخل به نزديكى و نه خوف و فزع از حالى و نه شوق و شعف به چيزى و نه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nرغبت بحظى از حظوظ جسمانى يا از حظوظ نفسانى و ليكن بخرد عقلى متصرف باشد در مراتب اعلى از فضايل و آن صرف همت بود بامور الهى و مزاولت و مجاولت و طلب آن بىانتظار عوضى يعنى تصرف او در آن و طلب او آن را براى ذات و حقيقت آن معنى بود نه از براى چيز ديگر و اين رتبه نيز در اشخاص مردمان مختلف افتد بحسب شوقها و همتها و فضل و عنايت و طلب و قوت طبع و صحت عقيده و تشبه هركسى به علت اولى و اقتداى او بافعال او بحسب منزلت و مرتبت آن كس بود در اين احوال كه در اين فصل بر شمرديم و آخر مراتب فضيلت آن بود كه افعال مردم همه الهى محض شود و افعال الهى خير محض بود و هر فعلى كه خير محض بود فاعلش نه از براى غرض ديگر كند جز نفس فعل خير محض غايتى بود مطلوب لذاته و مقصود لنفسه و آنچه غايت بود و خاصه كه در غايت نفاست بود نه از براى چيزى ديگر بود .\r\nپس افعال مردم چون جمله الهى محض شود صادر از لباب و حقيقت ذات او بود كه آن عقل الهى باشد و ديگر دواعى طبيعت بدنى و عوارض هر دو نفس بهيمى و سبعى و عوارض تخيلاتى كه از هردو نفس و از دواعى نفس حسى متولد شود جمله در او منتفى و ناچيز شوند پس آن‌گاه او را هيچ اراده و همت خارج از فعلى كه مطلوب او بود باقى نماند بلكه تصرف او در افعال بىاراده و قصد بود به چيزى ديگر يعنى غرض او در هر فعلى جز ذات آن فعل نبود و اينست سبيل فعل الهى .\r\nپس اينحال آخر مراتب فضايلى است كه مردم در آن اقتدا كند بافعال مبدأ اول كه خالق كل است عز و جل يعنى در افعال خويش طالب حظى و مجازاتى و عوضى و زيادتى نباشد بلكه فعل او بعينه غرض او بود پس فعل او نه از براى چيزى ديگر بود كه آن چيز غير ذات فعل بود و غير\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nذات او و ذات فعل حقيقت فعل بود و ذات او نفس او كه آن حقيقت فعل الهى است و افعال باريتعالى همچنين از براى ذات او بود نه از براى چيز ديگر خارج .\r\nپس فعل مردم در اين حال خير محض و حكمت محض بود و غرض از آن اظهار فعل بود نه بسوى غايتى ديگر كه خواهد كه آن غايت بفعل آيد و افعال خاص خداى تعالى همين حكم دارد كه به قصد اول متوجه نيست بسوى چيزى خارج از ذات او يعنى نه از براى سياست چيزهاست كه ما بعضى از آن باشيم چه اگر چنين بودى افعال او تمام بحصول امور خارجى و تدبير آن امور و تدبير احوال آن امور و قصد بسوى آن بودى پس امور خارجى اسباب و علل افعال او شدى و اين شنيع و قبيح بود تعالى عن ذلك علوا كبيرا ليكن عنايت او عز و علا بخارجيات و فعلى كه اقتضاى تدبير و تربيت آن امور كند از او به قصد ثانى صادر شود و آن را هم نه از براى آنچيزها كند بلكه هم براى ذات مقدس خويش كند چه فضل ذات او هم بذات او است نه بسوى چيزهائى كه مفضل عليه است و غير آن .\r\nهمچنين بود سبيل مردمى كه بغايت قصوى برسد در اقتدائى كه او را ممكن بود ببارى تعالى تا افعال او به قصد اول هم از براى ذات او بود كه آن عقل الهى باشد و از براى نفس فعل و اگر فعلى كند كه سبب فايده و نفع غير باشد در قصد اول از براى آن غير نكند بلكه توجه به غير به قصد ثانى باشد چه فعل او به قصد اول از براى نفس فعل بود يعنى نفس فضيلت و نفس خير چه فعل او فضيلت و خير محض بود پس فعل او نه از براى جذب منفعتى بود و نه از براى دفع مضرتى و نه به جهت مباهاتى و طلب رياستى و محبت كرامتى .\r\nاينست غرض حكمت و منتهاى سعادت الا آن است كه مردم بدين\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدرجه نرسد تا جملگى ارادهء خويش كه تعلق بامور خارجى دارد و جملگى عوارض نفسانى را نيست نگرداند و خواطرى كه از آن عوارض طارى شود در او بتمامه منتفى نشود و مفقود نگردد و تا تعلق بامور خارجى دارد اندرون او از شعار الهى و حكمت نامتناهى ممتلى نشود و آن امتلاء بعد از آن تواند بود كه از امور طبيعى صافى شود و از آن پاك گردد به پاكى تمام پس آنگاه از معرفت الهى و شوق نامتناهى ممتلى شود و بامور الهى متيقن گردد و آنچه در نفس و ذات او كه عقل محض است حاصل شود همچون قضاياى اولى كه آن را علوم اوايل عقلى خوانند مقرر شود الا آنكه تصور عقل و رويت او در آن حال امور الهى را و تيقن او بدان بروجى شريف‌تر و لطيف‌تر و ظاهرتر و منكشف‌تر و مبين‌تر بود از قضاياى اولى كه علوم اوايل عقلى است اين فصل تا اينجا سخن حكيم است و در مطاوى اين كلمات فوايد بسيار است در اين باب و اللّه اعلم .\r\nو ببايد دانست كه كسانى كه عنايت ايشان بر اصلاح بعضى قوى مقصور شود دون بعضى يا در وقتى دون وقتى ايشان را سعادت حاصل نيايد همچنان كه ترتيب مدن و تدبير منازل به نظر در حال طايفه دون طايفه و اصلاح امور ايشان در وقتى دون وقتى صورت نبندد و حكيم ارسطاطاليس مثل زده است كه يك خطاف كه ظاهر شود ميسر نبود فصل بهار و يك روز كه معتدل افتد دليل نباشد بر معاودت موسم اعتدال .\r\nپس سبيل طالب سعادت آن است كه طلب التذاذ كند بلذتى كه در سيرت حكمت باشد تا آن را شعار خويش سازد و به چيزى ديگر مايل نشود و ان سيرت ثابت و دايم گردد چه سعيد مطلق آنوقت بود كه سعادت او را زوالى و انتقالى نباشد و از انتكاس و انحطاط ايمن شود و تقلب احوال و گردش روزگار را در او اثرى زياده باقى نماند از جهت آنكه صاحب سعادت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمادام كه در اين عالم باشد در تحت تصرف طبايع بود و اجرام فلك و كواكب سعد و نحس او به دو محيط و بر او داير و در نكبات و نوايب و محن و مصايب شريك ديگر ابناى جنس خويش بود الا آنكه اين احوال او را ذليل و شكسته نگرداند و در احتمال آن بمقاسات مشقتى كه ديگر انرا رسد مبتلا نشود چه مستعد تأثر و تمكن نبود مانند ايشان پس نه جزع و قلق بر او طارى شود و نه ناسپاسى و بيصبرى از او صادر گردد .\r\nو اگر به مثل بمصايب و آلام ايوب ( ع ) مأخوذ و ممتحن شود از حد سعادت مايل نشود و افعال اشقياء ارتكاب نكند چه محافظت شجاعت و شرايط صبر و ثبات قدم كه او را ملكه باشد و وثوق بعاقبت محمود و قلت مبالات بعوارض دنياوى كه در ضمير او متمكن شده باشد او را از آن بازدارد و از كسانى كه بدين فضايل موسوم نباشند ممتاز گرداند و آن جماعت يا بسبب ضعف طبيعت و غلبهء جبن بر غريزت منفعل آن آثار شوند تا باضطراب فاحش و جزع بر احساس الم خويشتن را فضيحت كنند و در معرض زحمت اجانب و دلسوزى دوستان و شماتت دشمنان آيند و يا اگر باهل سعادت تشبه كنند و به ظاهر صبر و سكون بتكلف استعمال فرمايند در باطن متألم و مضطرب باشند و از غمرى و عدم معرفت و واثق نابودن بسلامت عاقبت حركات نامناسب از ايشان صادر شود بلكه مثال افعال و حركات ايشان مثال افعال و حركات عضو مفلوج بود كه از عدم مطاوعت آلت چون تحريكش بجانب يمين كنند حركت به طرف شمال حادث شود و برعكس ، همچنين كسى كه نفس او مرتاض نباشد از تجاوز حد اعتدال و ميل به طرف افراط يا تفريط ايمن نبود .\r\nو ارسطاطاليس گفته است كه سعادت چيزى ثابت غير متغير است چنان كه گفتيم و مردم در معرض تغييرات مختلفه پس گاه بود كه كسى كه\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nخوش‌عيش‌ترين خلق بود بمصيبتهاى عظيم مبتلا شود چنان كه در حال برنامس برمز گفته آمد و برنامس به زبان يونانى نام ايوب پيغمبر ( ع ) است و اگر چنين شخص در اثناى آن بليه متوفى شود مردم او را سعيد نشمرند پس بر اين قياس مردم را سعيد نتوان گفت تا معلوم نشود كه حال او در آخر عمر چگونه خواهد بود و اين سخن بس شنيع است .\r\nبعد از آن در جواب اين شبهه گفته است كه سيرت مردم چون محمود باشد در هرحال كه بر او عارض شود فاضل‌ترين فعلى كه مناسب آنحال بود ايثار كند مانند صبر در وقت شدت و سخا در حال ثروت و حسن تحمل در ايام فاقه تا در همه احوال سعيد باشد بسعادت او منتقل نشود و چون چنين بود اگر نحوستى عظيم بر او وارد شود بصبر و مدارا آن را تلقى كند تا سيرت او اقتضاى مزيد سعادت كند چه اگر بخلاف اين بود سعادت او مكدر و منغض ( منقض خ ب ) شود و احزان و هموم تضاعف پذيرد تا از افعال جميل ممنوع بود و افعال جميل چون از سعيد در امثال اين احوال صادر شود اشراق و حسن او زياده بود چه احتمال مصايب عظام و خرد شمردن وقايع صعب چون نه از جهت عدم احساس يا نقصان فهم بود بلكه از غايت شهامت ذات و كبر نفس ارتفاع همت بود نيكوترين سيرتى باشد .\r\nپس گفته است كه چون قوام سيرت بصدور افعال بود چنان كه گفتيم پس هيچ سعيد شقى نشود چه بهيچوقت ارتكاب فعلى ركيك نكند و چون چنين بود سعيد هميشه مغبوط باشد و اگرچه مصيبتهائى كه به برنامس رسيده به دو رسد از جهت آنكه هيچ آفت سعيد را از سعادت خويش منتقل نتواند كرد و در همه احوال بر سنت و سيرت خويش باشد تا اينجا سخن حكيم است .\r\nو چون گفتيم كه سعادت آنگاه حاصل آيد كه صاحبش از لذتى كه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدر سيرت حكمت بود بهره يابد واجب نمود كه بيان اقسام سيرتها و شرح لذتى كه سعداء را باشد با اين قواعد اضافه كنيم تا اين باب تمام شود در نوع خويش .\r\nپس ميگوئيم كه سيرتهاى اصناف خلق بحسب بساطت سه صنف است از جهت آنكه غايات افعال ايشان سه نوع است .\r\nاول سيرت لذت كه غايت افعال نفس شهوى بود .\r\nدوم سيرت كرامت كه غايت افعال نفس غضبى بود .\r\nسوم سيرت حكمت كه غايت افعال نفس عاقله بود و سيرت حكمت اشرف و اتم سيرتها است و او شامل بود كرامت و لذت را اما كرامتى و لذتى ذاتى نه عرضى بخلاف دو سيرت ديگر چه آنچه از حكيم صادر شود جمله مختار و ممدوح باشد و از آنحال انتقال نكند و چون هركسى را لذت در ادراك مطلوب خويش بود .\r\nپس لذت عادل در عدالت تواند بود و لذت حكيم در حكمت و چون نفس فاضل را غايت مطالب نيل فضايل است پس حصول آن او را لذيذترين چيزها باشد و چون انتقال نكند ذاتى بود .\r\nو امّا لذت شهوت چون از تواتر سبب عين الم مىشود پس عرضى بود و همچنين در كرامت و رأى اين حكيم چنان كه گفتيم آنست كه هرچند سعادت الهى اشرف چيزها است و سيرت او لذيذترين سيرتها اما از جهت اظهار فضيلت او بديگر سعادات خارج احتياج افتد و الا آن شرف پوشيده ماند و چون چنين بود صاحبش مانند فاضلى خفته بود كه فعل او از او ظاهر نشود و اما اگر به اطلاع بر حقيقت آن شرف متمكن شود از اظهار آثارش لذت او لذت تام و بالفعل باشد و سرور او سرور حقيقى بود منزه از تمويه و مبراء از ميل بزخارف و اباطيل و در آنحال محبت كمالى كه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر دل او راسخ بود به حد شيفتگى و عشق رسد و ننك دارد كه سلطان عالى را مسخر شيطان ( سلطان خ ب ) بطن و فرج كند يا باشرف اجزاء خدمت اخس اجزا كند و سرور مزخرف بلذتى كند كه ديگر حيوانات را در آن شركت است ( و د خ ب ) چه آن لذت حسى باشد و در معرض زوال و انتقال بود و از تواتر و تعاقب مؤدى به ملالت و كراهت و مفضى بالم و لذت عقلى بخلاف اين پس ظاهر شد كه لذت عقلى ذاتى مىباشد نه حسى و عرضى ، كسى كه لذت حقيقى ادراك نكرده باشد چگونه بدان مايل شود و تا رياست ذاتى فهم نكند از كجا طالب آن باشد همچنين تا بر خير مطلق و فضيلت تام وقوف نيابد نشاط و ارتياح صورت نبندد .\r\nو حكماى قديم را مثلى بوده است كه در هياكل و مساجد آن را اثبات كردندى و آن اينست كه فرشتهء كه موكل است بر دنيا ميگويد كه در دنيا خيرى هست و شرى هست و چيزى هست نه خير و نه شر و هركه اين هر سه را بشناسد چنان كه بايد شناخت از من خلاص يابد و سلامت بماند و هركه نشناسد او را بكشم بتباه‌ترين كشتنى و آن‌چنان بود كه من او را يك بار نكشم تا از من برهد بلكه او را آهسته آهسته ميكشم در زمان دراز و اگر كسى در اين مثل تأمل كند بر معانى مسائل گذشته تنبيه يابد .\r\nو اما شرح لذت سعادت گوئيم لذت بر دو نوع بود يكى فعلى و ديگرى انفعالى .\r\nلذت فعلى بحسب نظر اول از روى مجاز مانند لذت ذكور در مباشرت .\r\nو لذت انفعالى مانند لذت اناث و لذت انفعالى سريع الزوال بود چه از طريان احوال مختلف منتقل و متبدل شود و لذت فعلى ذاتى بود و از جهت امتناع او از انفعال متغير نشود .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nپس لذات حيوانى و حسى على الاطلاق از قبيل لذات انفعالى بود در حقيقت چه زوال را بدان راه است و انقضاء و تبدل بدان درآيد و همان لذات بعينها در حالتى آلام باشد و مستكره شمرند و لذت سعادت مخالف آنست چه ذاتيست نه عرضى و عقلى است نه حسى و الهى است نه بهيمى پس لذت فعلى بود .\r\nو از اينجا گفته‌اند حكماء كه لذت صحيح صاحبش را از نقصان به تمام رساند و از بيمارى به صحت و از رذيلت بفضيلت و حال اين دو صنف لذت در بدايت و نهايت مختلف افتاده است .\r\nاما لذت حسى در مبدأ نزديك طبيعت مرغوب بود و شوق به دو بحسب استيلاى قوت حيوانى در تزايد باشد و چون ممارست حاصل آيد انفعال طبع رو نمايد آنگاه بود كه باندراس قوت غريزت قبيح را مستحسن شمرد و شنيع را جميل پندارد و چون بنهايت رسد التذاذ منتفى شود و نظر بسيرت زشتى و فضيحت آن را ظاهر گرداند و وخامت عاقبتش در نظر آرد پس آن را معادى نبود .\r\nو لذت عقلى مخالف اين لذت بود هم در مبدأ و هم در معاد چه در بدايت طبع آن را كراهت دارد و بصبر و رياضت و ثبات و مجاهدت بدست آيد و بعد از حصول كشف حسن و بها و شرف و فضل آن ظاهر شود و لذتى كه وراى همهء لذات بود رو نمايد و عاقبت محمود و معاد حقيقى او معاينه شود و از اينجاست كه مردم را در عنفوان عمر بتأديب پدر و مادر احتياج است و بعد از آن بسياست شريعت و بعد از آن بتهذيب اخلاف و عقيدت و تقويم طريقت بر وفق حكمت چون بدينمرتبه رسد اگر لزوم آن سيرت را مقتدا سازد بر سياقتى كه موجب سعادت بود و مخالفت آن مقتضى شقاوت تربيت يافته باشد و چون معلوم شد كه لذت سعادت لذت فعلى است پس\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nچنان كه لذت انفعالى تعلق باخذ و قبول دارد لذت فعلى را تعلق باعطاء و اداء بود و از اينجا معلوم شود كه سعادت مستلزم جود باشد چه استيفاى لذت صاحب خط نيكو در اظهار كتابت و غايت لذت صاحب الحان در ممارست آلت باشد و از جهت آنكه جود سعيد كريمترين نفايس و شريف‌ترين رغايب بود يعنى اكمال غير ، لذت او از همهء لذات بيشتر تواند بود و عجب آنست كه اين جود را كه جود حقيقى است با شرف منزلت و علو مرتبت خاصيتى است ضد خاصيت جود مجازى چه اموال و اعراض دنياوى ببذل ناقص شود و تبذير در آن موجب قلت ذات آيد و نيستى ذخاير و خزاين باشد و در وجود حقيقى چندانكه بذل و تبذير بيشتر افتد نماء و زيادت ذخاير بيشتر بود و از نقصان و زوال محفوظتر ماند و با آنكه مواد جود مجازى در معرض حرق و غرق و نهب و تسلط اضداد و اعداد و دزدان باشد مواد جود حقيقى از تصرف صروف و تطرق آفات و تسلط حساد و اضداد ايمن .\r\nو چون حال لذت سعادت معلوم شد الم شقاوت كه ضد آنست و درد و حسرت و ندامت بر فوات چنين كرامتى نيز از آنجا معلوم شود و حكماء را خلاف است كه سعادت ممدوح باشد يا نه .\r\nحكيم ارسطاطاليس گفته است كه چيزهائى كه در غايت فضل بود آن را مدح نتوان گفت بلكه چيزهاى ديگر را مدح بدان توان گفت مثالش بارى عز و علا و خير محض كه فيض ذات مقدس او است چه مدح چيزهاى ديگر يا باضافت با حضرت او يا باتصاف بخيريت تواند بود اما ذات و صفات او سبحانه از مدح متعالى بود .\r\nپس او را تمجيد كنند نه مدح و چون سعادت از قبيل خير است چه امرى الهى است سزاوار تمجيد بود و از مدح منزه و مردم را بسعادت يا بصفتى كه مؤدى بسعادت بود مدح توان گفت چنان كه به عدالت كه مقتضى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nسعادت بود مدح گويند .\r\nپس معلوم شد كه سعادت مفيد مدح است نه اهل مدح و اللّه اعلم .\r\n\r\nقسم دوم در مقاصد و آن مشتمل است بر ده فصل\r\n\r\nفصل اول در حد و حقيقت خلق و بيان آنكه تغيير اخلاق ممكن است\r\nخلق ملكهء بود كه نفس را مقتضى سهولت صدور فعلى بود از او بىاحتياج تفكرى و رويتى و در حكمت نظرى روشن شده كه از كيفيات نفسانى آنچه سريع الزوال بود آن را حال خوانند و آنچه بطئى الزوال بود آن را ملكه گويند .\r\nپس ملكه كيفتى بود از كيفيات نفسانى و اين ماهيت خلق است .\r\nو اما كميت او يعنى سبب وجود او نفس را دو چيز باشد يكى طبيعت و ديگرى عادت .\r\nاما طبيعت چنان بود كه اصل مزاج شخصى چنان اقتضاء كند كه او مستعد حالى باشد از احوال مانند كسى كه كمتر سببى تحريك قوت غضبى او كند يا كسى كه از اندك آوازى كه به گوش او رسد يا از خبر مكروهى ضعيف كه بشنود خوف و بددلى بر او غالب شود يا كسى كه از اندك حركتى كه موجب تعجب بود خنده بسيار بىتكلف بر او غلبه كند يا كسى كه از كمتر سببى قبض و اندوه بافراط بر او درآيد .\r\nاما عادت چنان بود كه در اول برويت و فكر اختيار كارى كرده باشد\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو بتكلف در آن شروع نموده تا بممارست متواتر و فرسودگى در آن با آن كار الفت گيرد و بعد از الفت تمام به سهولت بىرويت از او صادر شود تا خلقى مىشود او را\r\nو قدماء را خلاف بوده است اندر آن‌كه خلق از خواص نفس حيوانى است يا نفس ناطقه را در استلزام او مشاركتى است و همچنين خلاف كرده‌اند در آن‌كه خلق هر شخصى او را طبيعى بود يعنى ممتنع الزوال مانند حرارت آتش يا غيرطبيعى قومى گفته‌اند كه بعضى اخلاق طبيعى باشد و برخى باسباب ديگر حادث شود و بممارست مانند آن راسخ گردد و گروهى گفته‌اند كه همه اخلاق طبيعى باشد و انتقال از آن ناممكن و جماعتى گفته‌اند كه هيچ خلق نه طبيعى است و نه مخالف طبيعت بلكه مردم را چنان آفريده‌اند كه هر خلق كه ميخواهد ميگيرد به آسانى يا بدشوارى آنچه از آن موافق اقتضاى مزاج بود چنان كه در مثالهاى مذكور ياد كرديم به آسانى و آنچه بر خلاف آن بود بدشوارى و سبب هر خلقى كه بر طبيعت صنفى از اصناف مردم غالب مىشود در ابتدا ارادتى بوده باشد و بمداومت و ممارست ملكه گشته و از اين سه ، مذهب حق مذهب اخير است چه بعيان مشاهده مىافتد كه كودكان و جوانان بپرورش و مجالست كسانى كه بخلقى موسومند يا بملابست و ملازمت افعال ايشان آن خلق را فراميگيرد هرچند پيشتر بخلقى ديگر موسوم بوده‌اند .\r\nو مذهب اول و دوم مؤدى است با بطال قوت تميز و رويت و رفض انواع تأديب و سياست و بطلان شرايع و ديانات و اهمال نوع انسان از تعليم و تربيت تا هركسى بحسب اقتضاى طبيعت خود ميرود و مفضى مىشود برفع نظام و تعذر بقاى نوع و كذب و شناعت اين قضيه بس ظاهر است .\r\nو از ارباب مذهب اول جمعى از حكما كه معروفند بر واقيان گفتند\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nهمهء مردمان را در به دو فطرت بر طبيعت خير آفريده‌اند و بمجالست اشرار و ممارست شهوت و عدم تأديب و زجر از فواحش به جائى رسند كه در حسن و قبح امور فكر نكنند و از هر طريق كه توانند بمرغوب و مشتهى تواصل نمايند تا بتدريج طبيعت بدى در ايشان راسخ شود .\r\nو گروهى ديگر پيش از ايشان گفتند كه مردم را از طينت سفلى و وسخ طبايع آفريده‌اند و كدورات عالم در ماده او صرف كرده بدين سبب در اصل طبعيت شر در ايشان مذكور است و قبول خير بتوسط تعليم و تأديب كنند و بعضى از ايشان كه در غايت شر باشند بتأديب اصلاح نپذيرند و برخى كه اصلاح‌پذير باشند اگر از ابتداى نشو با اهل فضيلت و اخيار نشينند خير شوند و الا بر طبيعت اصلى بمانند .\r\nو مذهب جالينوس آنست كه بعضى از مردمان بطبع اهل خيرند و برخى بطبع اهل شر و باقى متوسط ميان هردو و قابل هردو طرف و اين دو مذهب اول را ابطال كرد بدين حجت كه اگر همه مردمان در فطرت خير باشند و بتعليم بشر انتقال كنند بضرورت استفاده شر يا از خود كنند يا از غير خود كنند اگر از خود كنند پس قوتى كه در ايشان باشد مقتضى شر بود و چون چنين بود بطبع خير نبوده باشند بلكه شرير بوده باشند و اگر در ايشان هم قوت شر بوده باشد و هم قوت خير و ليكن قوت شر غالب مىشود بر قوت خير هم لازم آيد كه شرير بطبع باشند .\r\nو اما اگر شر از غير خود استفاده ميكنند آن اخيار بطبع اشرار بوده باشند .\r\nپس همه مردمان بطبع اخيار نبوده باشند و همين حجت بعينها در ابطال آنكه همه مردمان بطبع اشرار باشند استعمال كرده و چون اين هردو مذهب را ابطال كرده مذهب خويش را اثبات كرد و گفت كه بعيان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو مشاهده مىبينم كه طبيعت بعضى مردم اقتضاى خير مىكند و بهيچوجه از آن انتقال نميكند و ايشان اندك‌اند و طبيعت بعضى اقتضاى شر مىكند و بهيچوجه قبول خير نميكند و ايشان بسيارند و باقى متوسطاند كه بمجالست اخيار خير ميشوند و بمخالطت اشرار شرير\r\nو حكيم ارسطاطاليس در كتاب اخلاق و كتاب معقولات گفته است كه اشرار بتعليم و تأديب اخيار شوند و هرچند اين حكم علىالاطلاق نبود اما تكرار مواعظ و نصايح و تواتر تهذيب و تأديب و مؤاخذه بسياسات پسنديده هر آينه اثرى كند\r\nپس طايفهء باشند كه هرچه زودتر قبول آداب كنند و اثر فضيلت بى مهلت و درنگى در ايشان ظاهر شود\r\nو طايفهء ديگر باشند كه حركت ايشان بسوى التزام فضايل و تأديب و استقامت بطئىتر بود .\r\nو اما دليل حكماى متأخر بر آنكه هيچ خلق طبيعى نيست آنست كه ميگويند كه هر خلقى تغيير پذيرد و هرآنچه تغيير پذيرد طبيعى نبود نتيجه دهد كه هيچ خلق طبيعى نبود و اين قياسى صحيح است بر صورت ضرب دوم آنكه از شكل اول از مقدمه صغرى ببيانى كه گفته آمده است و آن آنست كه صغرى موجبه كلى باشد و كبرى سالبه كلى نتيجه ميدهد سالبه كلى از شهادت عيان و وجوب تأديب احداث و حسن شرايع كه سياست خداى تعالى است ظاهر است و مقدمه كبرى نيز در نفس خويش خودبين است چه همه كس داند كه طبع آب را كه مقتضى ميل او است باسفل تغيير نتوان كرد تا ميل كند به جهتى ديگر و طبع آتش را از احراق نتوان گردانيد و ديگر امور طبيعى بر اين مثال .\r\nپس اگر خلق طبيعى بودى عقلاء بتأديب كودكان و تهذيب جوانان و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتقويم اخلاق و عادات ايشان نفرمودندى و بر آن اقدام ننمودندى و اگر كسى به نظر اعتبار در حال كودكان و اخلاق ايشان تأمل كند علىالخصوص كودكانى را كه ببردگى از طرفى به طرفى برند ، اينمعنى او را روشن گردد و كودك در ابتداى فطرت مقتضاى طبيعت اظهار كند . چه قوت رويت او بدان درجه نرسيده باشد كه احوال و اراده خويش را بحيله و خديعه پوشيده گرداند .\r\nچنان كه ديگر اصناف كه اصحاب تميز و فكر باشند تا آنچه قبيح شمرند مخفى دارند و بتكلف آنچه مستحسن دانند فرانمايند و در كودكان ظاهر است كه بعضى مستعد قبول آداب باشند به آسانى و برخى بدشوارى و جمعى را طبع از قبول آن متنفر بود و مقتضيات امزجه ايشان چون حيا و وقاحت و سخا و ضنت و قساوت و رقت و ديگر احوال از ايشان صادر شود و بعد از آن بعضى سهل الانقياد باشند در قبول اضداد آنحالات و برخى عسرالانقياد و جمعى ممكن‌القبول و بعضى ممتنع‌القبول ، تا برخى خير برآيند و گروهى شرير و قومى متوسط . و چون ماننده است احوال خلق بخلق كه همچنانكه هيچ صورتى به صورتى مشابه نيست ، هيچ خلقى مناسب خلقى يافته نشود و اگر اهمال تأديب و سياست كنند و زمام هركس بدست طبع او دهند همهء عمر بر حالتى كه مقتضاى مزاج او بود در اصل با آنچه عارض شده باشد باتفاق بماند ، و بعضى در قيد غضب و برخى در حباله شهوت و گروهى اسير حرص و جمعى مبتلا بتكبر و ليكن مؤدب اول همه جماعت را ناموس الهى بود و على - العموم و مؤدب ثانى اهل تميز و اذهان صحيح را از ايشان حكمت بود على - الخصوص تا از آن مراتب بمدارج كمال رسند .\r\nپس واجب بود بر مادر و پدر كه فرزندان را اول در قيد ناموس الهى آرند و باصناف سياسات و تأديبات اصلاح عادات ايشان كنند . جماعتى را كه مستحق ضرب و توبيخ باشند چيزى از اين جنس به قدر حاجت در تأديب\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nايشان لازم دانند و گروهى را كه بمواعيد خوب از كرامات و راحات باصلاح توان آورد اين معانى را در باب ايشان بتقديم رسانند .\r\nو علىالجمله ايشانرا اجبارا و اختيارا بر آداب ستوده و عادات پسنديده بدارند تا آن را ملكه كنند ، و چون بكمال عقل رسند و از ثمرات آن تمتع يابند و برهان برآنكه طريقهء قويم و منهاج مستقيم آن بوده است كه ايشانرا بر آن داشته‌اند تعقل كنند و اگر مستعد كرامتى بزرگتر و سعادتى جسيم‌تر باشند به آن برسند انشاء اللّه تعالى . و هو ولى التوفيق .\r\n\r\nفصل دوم در آنكه صناعت تهذيب اخلاق شريفترين صناعات است\r\nشرف هر صناعتى كه مقصور بود بر اصلاح هر موجودى از موجودات بحسب شرف آن موجود تواند بود در ذات خويش ، و اين قضيه‌ايست در عقل عقلا ظاهر و مكشوف ، چه صناعت طب كه غرض از او اصلاح بدن انسان است شريفتر بود از صناعت دباغت كه غرض از او استصلاح پوست حيوانات مرده باشد ، و چون شريفترين موجودات اين عالم نوع انسان است ، چنان كه در علو نظرى مبرهن شده است ، و ما در فصل چهارم از قسم اول به آن اشارتى كرده‌ايم وجود اين نوع متعلق بقدرت خالق و صنع او است تعالى و تقدس و تجويد وجود و اكمال جوهرش مفوض برأى و رويت و تدبير و ارادت چنان كه بيان كرديم .\r\nو چون كمال هرچيزى در صدور فعلى خاص او است از او بتمامترين وجهى و نقصان او در قصور آن صدور از او ، چنان كه در اسب و شمشير ياد كرديم كه اگر مصدر خاصيت خويش نباشد بر وجه اتم ، همچون خر نقل اثقال را شايد\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nيا همچون گوسفند ذبح را ، و اظهار خاصيت انسان كه اقتضاى اضداد افعال خاص او كند از او تا وجودش بكمال رسد جز بتوسط اينصناعت صورت نبندد\r\nپس صناعتى كه ثمرهء آن كمال اشرف موجودات اين عالم تواند بود اشرف صناعات اهل عالم تواند بود ، و ببايد دانستكه همچنانكه در اشخاص هر صنفى از اصناف حيوانات ، بل اصناف ناميات و جمادات تفاوتى فاحش است ، چه اسب دونده تازى با اسب كودن پالانى ، و تيغ هندى نيك‌مصقول با تيغ نرم‌آهن زنك‌خورده در يك سلك نتوان آورد ، در اشخاص مردم تفاوت از آن بيشتر است ، بل در هيچ نوع از انواع موجودات آن اختلاف و مباينت نيست كه در اين نوع و آن شاعر كه گفته است :\r\n و لم ارا مثال الرجال تفاوتا * لدى المجد حتى عدالف بواحد \r\nاگرچه پنداشته است كه مبالغه مىكند و ليكن بحقيقت مقصر بوده است ، چه در نوع انسان شخصى يافته شود كه اخص موجودات باشد ، و شخصى يافته شود كه اشرف موجودات و افضل كاينات بود ، و بتوسط اين صناعت ميسر مىشود كه ادنى مراتب انسانى را باعلى مدارج رسانند ، بحسب استعداد و قدر صلاحيت او هرچند همه مردمان قابل يكنوع كمال نتوانند بود چنان كه گفته آمد .\r\nپس صناعتى كه به دو ، اخس موجودات را اشرف كاينات توان كرد ، چه شريف صناعتى تواند بود . اينقدر در اين باب كفايت نمود تا سخن به حد اطناب نكشد . و اللّه الميسر للخيرات و الموفق للحسنات .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nفصل سوم در حصر اجناس فضايل كه مكارم اخلاق عبارت از آنست\r\nدر علم نفس مقرر شده كه نفس انسانى را سه قوت متباينست كه باعتبار آن قوتها مصدر افعال و آثار مختلف مىشود بمشاركت اراده ، و چون يكى از اين قوتها بر ديگران غالب شود ديگران مغلوب يا مفقود شوند .\r\nاول - قوه ناطقه كه آن را نفس ملكى خوانند و آن مبدء فكر و تميز و شوق‌نظر در حقايق امور بود .\r\nدوم - قوت غضبى كه آن را نفس سبعى گويند و آن مبدء غضب و دليرى و اقدام بر اهوال و شوق تسلط و ترفع و مزيد جاه باشد .\r\nسوم - قوت شهوانى كه آن را نفس بهيمى نامند و آن مبدء شهوات و طلب غذا و شوق التذاذ بمآكل و مشارب و مناكح بود ، چنان كه در قسم اول اشارتى بدين قسم تقديم يافت .\r\nپس عدد فضايل نفس بحسب اعداد اين قوى تواند بود . چه هرگاه كه حركت نفس ناطقه باعتدال بود در ذات خويش و شوق او باكتساب معارف يقينى بود ؛ نه به آنچه گمان برند كه يقينى است و بحقيقت جهل محض بود از آنحركت فضيلت علم حادث شود و بتبعيت فضيلت حكمت لازم آيد\r\nو هرگاه كه حركت نفس سبعى باعتدال بود و انقياد نمايد نفس عاقله را و قناعت كند بر آنچه نفس عاقله قسط او شمرد و تهيج بيوقت و تجاوز از حد ننمايد در احوال خويش نفس را از آنحركت ، فضيلت حلم حادث شود و فضيلت شجاعت بتبعيت لازم آيد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو هرگاه كه حركت نفس بهيمى باعتدال بود و مطاوعت نمايد نفس عاقله را و اقتصار كند برآنچه نفس عاقله نصيب او نهد ، و در اتباع هواى خويش مخالفت او نكند از آن حركت ، فضيلت عفت حادث شود و فضيلت سخا بقبعيت لازم آيد .\r\nو چون اين سه جنس فضيلت حاصل شود و هر سه با يكديگر متمازج و متسالم شوند از تركيب هر سه حالتى متشابه حادث گردد كه كمال و تمام آن فضايل به آن بود ، و آن را فضيلت عدالت خوانند ، و از اين جهت است كه اجماع و اتفاق جملگى حكماى متأخر و متقدم حاصلست بر آنكه اجناس فضايل چهار است : حكمت و شجاعت و عفت و عدالت .\r\nو هيچكس مستحق مدح و مستعد مباهات و مفاخرت نشود الا بيكى از اين چهار يا بهر چهار ، چه كسانى كه بشرف نسب و بزرگى دودمان فخر كنند مرجع به آن بود كه بعضى از آباء و اسلاف ايشان به اين فضايل موصوف بوده‌اند . و اگر كسى بتفوق و تغلب يا بكثرت مال مباهات كند اهل عقل را به او انكار رسد .\r\nو بعبارتى ديگر ، پيش از اين گفته آمد كه نفسرا دو قوت است ،\r\nيكى ادراك بذات و ديگرى تحريك بآلات . و هر يكى از اين دو منشعب شود به دو شعبه .\r\nاما قوت ادراك به قوت نظرى و قوت عملى .\r\nو اما قوت تحريك بآلات به قوت دفع يعنى غضبى ، و قوت جذب يعنى شهوى ، پس بدين اعتبار ، قوى چهار شوند و چون تصرف هريك در موضوعات خويش بروجه اعتدال بود ، چنان كه بايد و چندانكه شايد بىافراط و تفريط فضيلتى حادث شود پس فضايل نيز چهار بود :\r\nاول - از تهذيب قوت نظرى و آن حكمت بود .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nدوم - از تهذيب قوت عملى و آن عدالت بود .\r\nسوم - از تهذيب قوت غضبى و آن شجاعت بود .\r\nچهارم - از تهذيب قوت شهوى و آن عفت بود ، و چون كمال قوت عملى آن بود كه تصرفات او در آنچه تعلق به عمل دارد بر وجهى باشد كه بايد ، و تحصيل اين فضايل تعلق به عمل دارد از اين جهت حصول عدالت موقوف بود بر حصول اين سه فضيلت ديگر ، چنان كه در اعتبار اول گفته آمد و اينجا اشكالى وارد است و آن اينستكه حكمت را قسمت كرديم بنظرى و عملى ، و حكمت عملى را بسه صنف كه يكى از آن مشتمل است بر فضايل چهارگانه كه يكى از آن حكمت است .\r\nپس نفس حكمت قسمى باشد از اقسام حكمت ، و اين قسمى مدخول بود و حل اين اشكال آنست كه همچنانكه عملرا تعلقى است به نظر ، و بدين سبب در اقسام علوم قسمى كه مقصور بود بر علم باموريكه وجود آن تعلق به تصرف عالم دارد موسوم شده است به قسم عملى ، نظر را نيز تعلقى است به عمل چه نظر از اموريست كه وجود آن تعلق به تصرف ناظر دارد .\r\nپس از اينجهت تحصيل اصل حكمت قسمى از اقسام حكمت عملى آمد ، تا چنان كه عدالت از حكمت است ، حكمت از عدالت بود ؛ يا آنكه مراد از حكمت در اين مقام استعمال عقل عملى باشد چنان كه بايد ، و آن را حكمت عملى نيز خوانند و بسبب اختلاف اعتبار اختلال از قسمت زايل شود و شك برخيزد .\r\nو هريكى از اين فضايل اقتضاى استحقاق مدح صاحب فضيلت كند به شرط آنكه تعدى كند از او به غير او ، چه مادام كه اثر آن فضيلت هم در ذات او بود تنها و به غير او سرايت نكند موجب استحقاق مدح نشود .\r\nمثالش : صاحب سخاوت را كه سخاوت او از او تعدى نكند بغيرى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمنفاق خوانند نه سخى .\r\nو صاحب شجاعت را چون بدين صفت بود غيور نامند نه شجاع .\r\nو صاحب حكمت را مستبصر خوانند نه حكيم . اما چون فضيلت عام شود و اثر خويش به ديگران سرايت كند ، هر آينه سبب خوف و رجاى ديگران گردد پس سخا سبب رجا بود و شجاعت سبب خوف .\r\nاما در دنيا ، چه ايندو فضيلت تعلق بنفس حيوانى فانى دارد و علم هم سبب رجا بود و هم سبب خوف ، هم در دنيا و هم در آخرت ، چه اين فضيلت تعلق بنفس ملكى باقى دارد ، و چون رجاء و هيبت كه سبب سيادت و احتشام باشند حاصل آيد مدح لازم شود ، و در رسوم اين فضايل گفته‌اند كه حكمت آنست كه معرفت هرچه سمت وجود دارد حاصل شود\r\nو چون موجودات يا الهى است يا انسانى ، پس حكمت دو نوع بود :\r\nيكى دانستنى و ديگرى كردنى ، يعنى نظرى و عملى .\r\nو شجاعت آنست كه نفس غضبى نفس ناطقه را انقياد نمايد تا در امور هولناك مضطرب نشود و اقدام برحسب رأى او كند تا هم فعلى كه كند جميل شود و هم صبرى كه نمايد محمود باشد .\r\nو عفت آنست كه قوت شهوت مطيع نفس ناطقه باشد تا تصرفات او باقتضاى رأى او بود ، و اثر خيريت در او ظاهر شود و از تعبد هواى نفس و استخدام لذات فارغ .\r\nو عدالت آنست كه اينهمه قوتها با يكديگر اتفاق كنند و قوت مميزه را امتثال نمايند تا اختلاط هواها و تجاذب لذتها و قوتها صاحبش را در ورطه حيرت نيفكند و اثر انصاف و انتصاف در او ظاهر شود . و اللّه الموفق و المعين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nفصل چهارم در انواع ، كه در تحت اجناس فضائل باشند\r\nدر تحت هر يكى از اين اجناس چهارگانه انواع نامحصور بود ، اما آنچه مشهورتر است ياد كنيم .\r\nاما انواعى كه در تحت جنس حكمت است هفت است :\r\nاول - ذكاء دوم - سرعت فهم سوم - صفاى ذهن چهارم - سهولت تعلم پنجم - حسن تعقل ششم - تحفظ هفتم - تذكر\r\nاما ذكاء آن بود كه از كثرت مزاولت مقدمات منتجه سرعت انتاج قضايا و سهولت استخراج نتايج ملكه شود بر مثال برقى كه بدرخشد .\r\nو اما سرعت فهم آن بود كه نفسرا حركت از ملزومات لوازم ملكه شده باشد ، تا در آن بفضل مكثى محتاج نشود .\r\nو اما صفاى ذهن آن بود كه نفس را استعداد استخراج مطلوب بىاضطراب و تشويشى كه بر او طارى گردد حاصل آيد\r\nو اما سهولت تعلم آن بود كه نفس حدتى اكتساب كند در نظر تا بىممانعت خواطر متفرقه بكليت خويش توجه بمطلوب كند .\r\nو اما حسن تعقل آن بود كه در بحث و استكشاف از هر حقيقتى حد و مقدارى كه بايد نگاهدارد تا نه اهمال داخلى كرده باشد و نه اعتبار خارجى\r\nاما تحفظ آن بود كه صورتهائى را كه عقل يا وهم به قوت تفكر يا تخيل ملخص و مستخلص گردانيده باشد نيك نگاهدارد و ضبط كند .\r\nو اما تذكر آن بود كه نفس را ملاحظهء صور محفوظه بهروقت كه\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nخواهد به آسانى دست دهد از جهت ملكهء كه اكتساب كرده باشد .\r\nو اما انواعى كه در تحت جنس شجاعت است يازده نوع است :\r\nاول - كبر نفس دوم - نجدت سوم - بلندهمتى چهارم - ثبات پنجم - حلم ششم - سكون نفس هفتم - شهامت هشتم - تحمل نهم - تواضع دهم - حميت يازدهم - رقت\r\nاما كبر نفس آن بود كه نفس بكرامت و هوان مبالات نكند و به يسار و عدمش التفات ننمايد بلكه بر احتمال امور ملايم و غيرملايم قادر باشد .\r\nو اما نجدت آن بود كه نفس واثق باشد بثبات خويش تا در حالت خوف جزع بر او وارد نيايد و حركات نامنتظم از او صادر نشود .\r\nو اما بلندهمتى آن بود كه نفسرا در طلب ذكر جميل سعادت و شقاوت اين جهانى در چشم نيفتد و بدان استبشار و ضجرت ننمايد ، تا به حدى كه از هول مرك نيز باك ندارد .\r\nو اما ثبات - آن بود كه نفسرا قوت مقاومت آلام و شدائد مستقر شده باشد تا از عارض شدن امثال آن شكسته نشود .\r\nو اما حلم - آن بود كه نفسرا طمأنينتى حاصلشود كه غضب به آسانى تحريك او نتواند كرد و اگر مكروهى به او رسد در شغب نيايد .\r\nو اما سكون - آن بود كه نفس در خصومات يا در حربهائى كه جهت محافظت حرمت يا ذب از شريعت لازم شود ، خفت و سبكسازى ننمايد و اين را عدم طيش نيز گويند .\r\nو اما شهامت - آن بود كه نفس حريص گردد بر اقتناى امور عظام از جهت توقع ذكر جميل .\r\nو اما تحمل - آن بود كه نفس آلات بدنى را فرسوده گرداند در استعمال از جهت اكتساب امور پسنديده .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو اما تواضع - آن بود كه خود را مزيتى نشمرد بر كسانى كه در جاه از او نازلتر باشند .\r\nو اما حميت - آن بود كه در محافظت ملت يا حرمت از چيزهائى كه محافظت از او واجب بود تهاون ننمايد .\r\nو اما رقت - آن بود كه نفس از مشاهده تألم ابناى جنس متأثر شود بىاضطرابى كه در افعال او حادث گردد .\r\nو اما انواعى كه در تحت جنس عفت است دوازده است :\r\nاول - حيا دوم - رفق سوم - حسن هدى چهارم - مسالمت پنجم - دعت ششم - صبر هفتم - قناعت هشتم - وقار نهم - ورع دهم - انتظام يازدهم - حريت دوازدهم - سخا\r\nاما حيا انحصار نفس باشد در وقت استشعار از ارتكاب قبيح به جهت احتراز از استحقاق مذمت .\r\nو اما رفق - انقياد نفس بود امورى را كه حادث شود از طريق تبرع و آن را دماثت نيز خوانند .\r\nو اما حسن هدى - آن بود كه نفسرا بتكميل خويش بحيلت‌هاى پسنديده و ستوده رغبتى صادق حادث شود .\r\nو اما مسالمت - آن بود كه نفس مجاملت ننمايد در وقت تنازع آراى مختلفه و احوال متباينه از سر قدرت و ملكهء كه اضطراب را بدان تطرق نبود .\r\nو اما دعت - آن بود كه نفس ساكن باشد در وقت حركت شهوت و مالك زمام خويش بود .\r\nو اما صبر - آن بود كه نفس مقاومت كند با هوى تا مطاوعت لذات قبيحه از او صادر نشود .\r\nو اما قناعت - آن بود كه نفس آسان فراگيرد امور مآكل و مشارب\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو ملابس و غير آن را و رضا دهد بر آنچه سد خللى كند از هر جنس كه اتفاق افتد .\r\nو اما وقار - آن بود كه نفس در وقتى كه منبعث باشد بسوى مطالب آرام نمايد تا از شتاب‌زدگى مجاوزت حد از او صادر نشود ، به شرط آنكه مطلوب فوت نكند .\r\nو اما ورع - آن بود كه نفس ملازمت نمايد بر اعمال نيكو و افعال پسنديده و قصور و فتور را بدان راه ندهد .\r\nو اما انتظام - آن بود كه نفسرا تقدير و ترتيب امور بروجه وجوب و حسب مصالح نگهداشتن ملكه شود .\r\nو اما حريت - آن بود كه نفس متمكن شود بر اكتساب مال از وجوه مكاسب جميله و صرف آن در وجوه مصارف محموده و امتناع نمايد از اكتساب مال بوجوه مكاسب ذميمه .\r\nو اما سخا - آن بود كه انفاق اموال و ديگر مقتنيات بر او سهل و آسان بود تا چنان كه بايد و چندانكه شايد بمصب استحقاق رساند .\r\nو سخا نوعى است كه در تحت او انواع بسيار است ، و تفصيل بعضى از آن اينست :\r\nاما انواع فضايل كه در تحت جنس سخاست هشت است :\r\nاول - كرم دوم - ايثار سوم - عفو چهارم - مروت پنجم - نيل ششم - مواسات هفتم - سماحت هشتم - مسامحت\r\nاما كرم - آن بود كه بر نفس سهل نمايد انفاق مال بسيار در امورى كه نفع آن عام باشد و قدرش بزرك بود بر وجهى كه مصلحت اقتضا كند .\r\nو اما ايثار - آن بود كه بر نفس آسان باشد از سر مايحتاجى كه بخاصه او تعلق داشته باشد برخاستن و بذل كردن در وجه كسى كه استحقاق\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآن او را ثابت بود .\r\nو اما عفو - آن بود كه بر نفس آسان بود ترك مجازات ببدى يا طلب مكافات بنيكى با حصول تمكن از آن و قدرت بر آن .\r\nو اما مروت - آن بود كه نفسرا رغبتى صادق بود بر تحلى بزينت افادت و بذل مالابد يا زياده بر آن .\r\nو اما نيل - آن بود كه ابتهاج نمايد بملازمت افعال پسنديده و مداومت سيرت ستوده\r\nو اما مواسات - معاونت ياران و دوستان و مستحقان بود در معيشت و شركت دادن ايشانرا با خود در قوت و مال .\r\nو اما سماحت - بذل كردن بعضى باشد بدلخوشى از چيزهائى كه واجب نبود بذل آن .\r\nو اما مسامحت - ترك گرفتن بعضى بود از چيزهائى كه واجب نبود ترك آن از طريق اختيار .\r\nو اما انواعى كه در تحت جنس عدالت است دوازده است :\r\nاول - صداقت دوم - الفت سوم - وفا چهارم - شفقت پنجم - صله رحم ششم - مكافات هفتم - حسن شركت هشتم - حسن قضا نهم - تودد دهم - تسليم يازدهم - توكل دوازدهم - عبادت\r\nاما صداقت - محبتى صادق بود كه باعث شود بر اهتمام جملگى اسباب فراغت صديق و ايثار هرچيزيكه ممكن باشد بر او .\r\nو اما الفت - آن بود كه رأىها و اعتقادات گروهى در معاونت يكديگر به جهت تدبير معيشت متفق شوند .\r\nو اما وفا - آن بود كه از التزام طريق مواسات و معاونت تجاوز جايز نشمرد .\r\nو اما شفقت - آن بود كه از حالى غيرملايم كه به كسى رسد مستشعر\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبود و همت بر ازاله آن مقصور دارد\r\nو اما صله رحم - آن بود كه خويشان و پيوستگانرا با خود در خيرات دنياوى شركت دهد .\r\nو اما مكافات - آن بود كه احسانى را كه به او كنند بمانند آن يا زياده از آن مقابله كند و در اسائت به كمتر از آن\r\nو اما حسن شركت - آن بود كه دادن و ستدن در معاملات بوجه اعتدال كند ، چنان كه موافق طبايع ديگران افتد\r\nو اما حسن قضاء - آن بود كه حقوق ديگران كه بر وجه مجازات ميگذارد از منت و ندامت خالى باشد .\r\nو اما تودد - آن بود كه طلب مودت اكفاء و اهل فضل كند بخوشروئى و نيكو سخنى و ديگر چيزهائى كه مستدعى اين معنى بود نمايد .\r\nو اما تسليم - آن بود كه بفعلى كه تعلق ببارى سبحانه و تعالى داشته باشد يا به كسانى كه بر ايشان اعتراض جايز نبود رضا دهد ، و بخوش‌منشى و تازه‌روئى آن را تلقى نمايد ، اگرچه موافق طبع او نبود .\r\nو اما توكل - آن بود كه در كارهائى كه حوالهء آن بقدرت و كفايت بشرى نبود و رأى و رويت خلق را در آن مجال تصرفى صورت نبندد زياده و نقصان و تعجيل و تأخير نطلبد و بخلاف آنچه باشد ميل نكند .\r\nو اما عبادت - آن بود كه تعظيم و تمجيد خالق خويش جل و علا و مقربان حضرت او ، چون ملائكه و انبياء و ائمه و اولياء عليهم السلام و طاعت و متابعت ايشان و انقياد اوامر و نواهى صاحب شريعت را ملكه كند و تقوى را كه متمم و مكمل اين معنى بود شعار و دثار خود سازد .\r\nاينست حصر انواع فضايل و از تركب بعضى با بعضى فضيلتهاى بىاندازه تصور توان كرد بعضى را نامى خاص بود و بعضى را نبود . و اللّه ولى التوفيق .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nفصل پنجم در حصر اضداد اين اجناس كه اصناف رذايل بود\r\nچون فضايل در چهار جنس محصور است اضداد آن‌كه اجناس رذايل بود در بادى النظر هم چهار ميتواند بود ، و آن جهل باشد كه ضد حكمت است ، و جبن كه ضد شجاعت است ، و شره كه ضد عفت است ، و جور كه ضد عدالت است . اما بحسب نظر مستقصى و بحث مستوفى هر فضيلتى را حديست كه چون از آنحد تجاوز نمايند ، چه در طرف غلو و چه در طرف تقصير برذيلتى ادا كند ؛ بل هر قيد كه در تحديد فضيلتى معتبر بود چون اهمال كنند يا هر قيد كه نامعتبر بود چون رعايت كنند آن فضيلت رذيلت گردد پس هر فضيلتى بمشابه وسطى است و رذايل كه بازاى او باشد بمنزله اطراف مانند مركز و دايره تا همچنانكه بر سطح دايره يك نقطه كه مركز اوست دورترين نقطه‌ها است از محيط ، و ديگر نقطه كه اعداد آن در عد و حصر نيايد از جوانب چه بر محيط و چه داخل محيط هريك در جانبى كه باشد بمحيط نزديكتر باشد از مركز .\r\nهمچنين فضيلت را نيز حدى بود كه آنحد از رذايل در غايت بعد باشد و انحراف از آنحد در هر جهت و جانب كه اتفاق افتد موجب قرب بود برذيلتى . اينست مراد حكماء از آنچه ميگويند كه فضيلت در وسط بود و رذايل بر اطراف .\r\nپس از اين‌روى بازاى هر فضيلتى رذيلتهاى نامتناهى بود ، چه وسط محدود بود و اطراف نامحدود ، و ملازمت فضيلت مانند حركت بود بر خطى مستقيم و ارتكاب رذايل مانند انحراف از آن خط ، و ظاهر است كه ميان دو\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحد خطى مستقيم جز يكى نتواند بود و خطهاى نامستقيم نامتناهى تواند بود\r\nو همچنين استقامت در سلوك طريق فضيلت جز بر يك نهج صورت نبندد و انحراف از آن نهج نامحدود باشد ، و از اين جهت باشد صعوبتى كه در التزام طريقهء فضايل واقع بود و آنچه در بعضى اشارات نواميس آمده است كه صراط خداى تعالى از موى باريكتر و از شمشير تيزتر بود ، عبارت از اين معنى است ، چه وجود وسط حقيقى در ميان اطراف نامتناهى متعذر بود و تمسك بدان بعد از وجود متعذرتر .\r\nو بدانچه حكما گفته‌اند كه اصابة نقطة الهدف اعسر من العدول عنها و لزوم الصواب بعد ذلك حتى لا يخطيها اعسر و اصعب » همين معنى خواسته‌اند .\r\nو ببايد دانست كه وسط را به دو معنى اعتبار كنند يكى آنچه فى نفسه وسط بود ميان دو چيز مانند چهار كه وسط بود ميان دو و شش و انحراف آن از وساطت محال باشد .\r\nو ديگر آنچه وسط بود باضافت مانند اعتدالات نوعى و شخصى نزديك اطباء و اعتبار وسط در اين علم هم از اين قبيل باشد ، و از اينجاست كه شرايط هر فضيلتى بحسب هر شخصى مختلف شود و باختلاف افعال و احوال و ازمنه و غير آن هم اختلافى لازم آيد ، و بازاى هر فضيلتى از فضايل هر شخصى معين رذايل نامتناهى باشد چنان كه گفتيم . پس رذايل هر شخصى در حد و عد نتوان آورد و از اين سبب است كه دواعى شر سخت بسيار است و دواعى خير اندك و ليكن حصر اين اشخاص و اعداد بر صاحب صناعت نيست ، چه بر صاحب صناعت اعطاى اصول و قوانين بود نه احصاى جزويات .\r\nچنان كه درودگر و زرگر را قانونى بود در تصور درو انگشترى كه بتوسط آن قانون اشخاص نامتناهى از اين دو نوع در عمل توانند آورد و در\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nهر موضعى مصلحت آن موضع را از آنچه مادهء معين ( و مقدار معين خ ل ) تقدير احتياجى كه باشد اقتضاء كند رعايت بتقديم رسانند و واجب نبود كه تصور كنند اعداد درها و انگشتريهاى مختلف كه در وجود توان آورد و اعداد فساديكه در طريق صناعت افتد و چون انحرافات راجع به دو نوع است\r\nيكى آنچه از مجاوزت در طرف افراط لازم آيد ، و ديگرى آنچه از از مجاوزت در طرف تفريط لازم آيد .\r\nپس بازاى هر فضيلتى دو جنس رذيلت باشد كه آن فضيلت وسط بود و آن دو رذيلت دو طرف .\r\nو چون بيان كرده آمد كه اجناس فضايل چهار است ، پس اجناس رذايل هشت باشد :\r\nدو از آن بازاى حكمت و آن سفه بود و بله . و دو بازاى شجاعت و آن تهور بود و جبن . و دو بازاى عفت و آن شره بود و خمود شهوت . و دو بازاى عدالت بود و آن ظلم بود و انظلام .\r\nو اما سفه و آن در طرف افراط است استعمال قوت فكرى بود در آنچه واجب نبود يا زياده بر آنچه واجب بود و بعضى آن را كرپزى خوانند .\r\nو اما بله - و آن در طرف تفريط است تعطيل اين قوت بود باراده نه از روى خلقت .\r\nو اما تهور - و آن در طرف افراط است ، اقدام بود بر آنچه اقدام كردن بر آن جميل نباشد .\r\nو اما جبن - و آن در طرف تفريط است ؛ حذر بود از چيزى كه حذر از آن محمود نباشد .\r\nو اما شره - و آن در طرف افراط است ، ولوع باشد بر لذت زياده از مقدار واجب .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو اما خمود شهوت - و آن در طرف تفريط است ، سكون بود از حركت در طلب لذات ضرورى كه شرع و عقل در اقدام بر آن رخصت داده باشند از روى اختيار نه از راه نقصان خلقت .\r\nو اما ظلم - و آن در طرف افراط است ، تحصيل اسباب معاش بود از وجوه ذميمه .\r\nو اما انظلام - و آن در طرف تفريط است ، تسكين دادن طالب اسباب معاش بود از غصب و نهب آن و انقياد نمودن در فراگرفتن آن بىاستحقاق بل بطريق مذلت و بسبب آنكه وجوه توصل باموال و اقوات و غير آن بسيار است ، ظالم و خائن هميشه بسيار مال باشند ، و متظلم كم سرمايه و عادل متوسط حال .\r\nو هم بر اين سياقت در انواعى كه تحت اجناس فضايل باشند اعتبار بايد كرد تا بعدد هر نوعى دو رذيلت معلوم شود . يكى در حد افراط و ديگرى در جانب تفريط ، و تواند بود كه هر يكى را از اين انواع و اصناف در هر لغتى نامى معين وضع نكرده باشند .\r\nاما چون معنى در تصور آيد از عبارت فراغتى حاصل آيد ، چه عبارت براى توصل بمعانى به كار آيد\r\nو اما از جهت مثال آنچه بازاى نوعى چند لازم آيد ياد كنيم تا ديگران بر آن قياس كنند ، گوئيم از انواع حكمت هفت نوع برشمرده‌ايم : ذكاء و سرعت فهم و صفاى ذهن و سهولت تعلم و حسن تعقل و تحفظ و تذكر .\r\nاما ذكاء وسط بود ميان خبث و بلادت ، خبث در جانب افراط و بلادت در جانب تفريط و ما بدين بلادت آن ميخواهيم كه از سوء اختيار بود نه از عدم خلقت .\r\nو اما سرعت فهم وسط بود ميان سرعت تخيلى كه بر سبيل اختطاف\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nافتد بىاحكام فهم و ابطائى كه از تأخير تفهيم ملكه شود .\r\nو اما صفاى ذهن وسط بود ميان التهابى كه بسبب مجاورت مقدار نفس را از مطلوب باز دارد و ميان ظلمتى كه در نفس حادث شود تا بسبب آن در استنباط نتايج تأخير افتد .\r\nو اما سهولت تعلم وسط بود ميان مبادرتى كه استثبات صور را مجال ندهد و ميان تصعبى كه بتغذر مؤدى بود .\r\nو اما حسن تعقل وسط بود ميان صرف فكر بادراك چيزى كه در تعقل مطلوب زايد باشد و ميان قصور فكر از تعقل تمامى مطلوب .\r\nو اما تحفظ وسط بود ميان عنايتى زايد به ضبط آنچه ضبطش بيفايده بود و ميان غفلتى از استثبات صور كه مؤدى بود باعراض از آنچه حفظش مهم باشد .\r\nو اما تذكر ، وسط بود ميان استغراضى كه اقتضاى تضييع روزگار و كلالت آلت كند و ميان نسيانى كه از اهمال آنچه مراعات او واجب بود لازم آيد ، و هم بر اين نسق در انواع ديگر اجناس ميبايد گفت و باشد كه بعضى رذايل را نامى مشهور بود ؛ چنان كه وقاحت و خرق كه دو طرف فضيلت حيااند و اسراف ، و بخل كه دو طرف فضيلت سخااند و تكبر ؛ و تذلل كه دو طرف فضيلت تواضعند ، و فسق و تخرج كه دو طرف فضيلت عبادتند .\r\nو باشد كه فضيلتى باضافت باوسط وجودى بود ؛ مانند سخاوت و شجاعت و طرف افراطش بر بعضى ناقص‌نظران ملتبس شود و ميان آن رذيلت و نفس فضيلت فرقى نكنند ، تا چندانكه اسراف و تهور بيشتر بينند گمان برند كه فضيلت كاملتر است و در طرف تفريطش اين اشتباه نيفتد ؛ چنان كه در بخل و جبن ، چه اين طرف عدمى است ، و مباينت وجود و عدم سخت ظاهر است و در فضيلتى كه باضافت باوسط عدمى بود عكس اينحكم افتد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمثلا در تواضع و حلم طرف تفريطش ملتبس شود و طرف افراط كه وجودى بود التباس نياورد و در فضيلتى كه بفضل رجحانى در يكطرف موسوم نباشد مانند عدالت هردو طرف واضح بود .\r\nاينست بيان اصناف رذايل بر سبيل اجمال ؛ و از بعضى از اين اصناف انواع امراض نفس را حادث شود چنان كه بعد از اين شرح اسباب و علامات آن داده آيد انشاء اللّه تعالى .\r\n\r\nفصل ششم فرق ميان فضايل و آنچه شبيه بفضايل بود از احوال\r\nپيش از اين در بابى كه بر بيان خير و سعادت مقصور بود ياد كرديم كه موجبات سعادت تكميل قواى ناقصه است ، و بيان كرديم كه تكميل قوا به تحصيل فضايل چهارگانه متمشى شود . پس موجبات سعادت اجناس فضايل چهارگانه بود و انواعى كه در تحت آن اجناس باشند ، و سعيد كسى بود كه ذات او مجمع اين صفات بود\r\nو چون يك جنس از اين فضايل تعلق به قوت نظرى دارد و آنحكمت است و سه جنس باقى تعلق به عمل دارد\r\nپس مظهر آثار حكمت نفس ناطقه بود و مظهر آثار سه جنس باقى بدن و چون افعالى صادر مىشود از مردم شبيه بافعال اهل فضايل و در تميز ميان فضيلت و آنچه نه فضيلت بود بمعرفت حقيقت هر فعلى ، و تميز ميان آنچه مبدء آن فضيلتى بود و آنچه مبدء آن حالتى ديگر باشد غيرفضيلت احتياج است پس در اين فصل اين معنى را بشرح بيان كنيم .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاما در حكمت جماعتى باشند كه مسائل علوم را جمع و حفظ كنند و در اثناى محاوره و مناظره بيان هر نكتهء از نكت حقايق كه بطريق تقليد و تلقف فراگرفته باشند بروجهى ايراد كنند كه مستمعان تعجب نمايند و بر وفور علم و كمال فضل آنكس گواهى دهند ، اما در حقيقت وثوق نفس و برد يقينى كه ثمرة حكمت بود در ضماير ايشان مفقود بود و خلاصهء عقايد و حاصل معارف ايشان تشكك و حيرت بود و مثل ايشان در تقرير علوم مثل بعضى از حيوانات بود در محاكات افعال انسانى ، و مثل كودكان در تشبه نمودن ببالغان .\r\nپس آثار اين جماعت و امثال ايشان شبيه بود بآثار حكماء و از جهت آنكه مصدر حكمت نفس است اطلاع بر اين جنس مشابهت كمتر افتد\r\nو همچنين عمل اعفاء صادر شود از كسانى كه عفيف النفس نباشند مانند جماعتيكه از شهوات و لذات دنياوى اعراض نمايند يا به جهت انتظار چيزى هم از آن جنس در ماهيت و زياده از آن در مقدار هم در عاجل دنيا يا در آجل آخرت . و يا بسبب آنكه از احساس بعضى از آن اجناس بىنصيب بوده باشند و ذوق آن درنيافته و از ممارست و تجربه غافل مانده ، مانند بعضى اهالى صحرا و كوهها و بيابانها و روستاهائى كه از شهرها دور تر افتاده باشند .\r\nو يا بسبب آنكه از تواتر تناول و ادمان ، عروق و اوعيهء ايشان بامتلاء مبتلا گشته باشد و ملامت و كسالت بحاسه و آلت راه يافته .\r\nو يا بسبب خمود شهوت و نقصان خلقى كه در مبداى فطرت است يا از جهت اختلال تركيب بنيه حادث شده باشد .\r\nو يا بسبب استشعار خوفى كه از تناول توقع دارند مانند خوف آلام و از امراض كه از لواحق افراط و مداومت بود .\r\nيا از جهت مانعى ديگر از موانع چه عمل اعفا از اين جماعت و امثال\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nايشان صادر شود بىآنكه ذوات ايشان بصفت عفت موصوف بود و عفيف بحقيقت آنكس بود كه حد و حق عفت نگاهدارد و باعث او بر ايثار اين فضيلت آن بود كه زينت قوت شهوانى كه بقاى شخص و نوع انسانى بىوجود آن ممتنع است آنست كه به اين حليه متحلى باشد بىشايبه غرضى ديگر چون جر نفعى يا دفع ضررى ، و بعد از تقديم اين اكتساب بر تناول هر صنفى از مشتهيات به قدر حاجت چنان كه بايد و چندانكه شايد بر وجهى كه مصلحت اقتضا كند اقدام مينمايد .\r\nو همچنين عمل اسخيا صادر شود از كسانى كه سخاوت حقيقى از ايشان منتفى باشد ، مانند كسانى كه بذل مال كنند در طلب تمتع از شهوات يا به جهت مراء و ريا و يا بطمع مزيد جاه و قرب پادشاه و يا در طريق دفع ضرر از نفس و مال و عرض و حرم .\r\nو يا ايثار كنند بر كسانى كه به سمت استحقاق موسوم نباشند ؛ چون اهل شر ، يا كسانى كه بمجون ( بيباكى و تمسخر ) مضاحك و انواع ملهيات مشهور باشند ، و يا بذل از جهت توقع زياده كنند و اين فعل مانند افعال تجار و اهل مرابحه بود .\r\nو سبب بذل اموال در امثال اين طايفه و صدور اعمال اسخياء از ايشان آن بود كه بعضى بطبيعت حرص و شره مبتلا باشند و جمعى بطبيعت لاف زدن و ريا ، و برخى بطبيعت ربح طلبيدن و تجارت و گروهى نيز باشند كه بذل ايشان بر سبيل تبذير بود و سبب آن قلت معرفت بود به قدر مال ، و اين حال بيشتر وارثان را افتد ، و يا كسانى را كه از تعب كسب و صعوبت جمع بى خبر باشند ، چه مال را مدخل صعب بود و مخرج سهل .\r\nو حكما در تمثيل اين معنى حديث مرديكه سنك گران بر كوه تند\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبلند برد و از آنجا فروگذارد ، باستشهاد آورده‌اند : چه كسب در دشوارى چون بردن سنگى گرانست بر فراز كوه ، و خرج در آسانى چون فروگذاشتن آن سنك بسوى نشيب ، و احتياج بمال ضروريست در تدبير عيش و نافع در اظهار حكمت و فضيلت اكتساب آن از وجوه ستوده متعذر ، چه مكاسب جميله اندك است و سلوك طريق آن بر احرار دشوار ، اما بر غير احرار كه مبالات نكنند بكيفيت اكتساب آسان و بدين سبب بيشتر كسانى كه بحريت متحلى باشند در مال ناقص حظ افتند و از بخت و روزگار شكايت نمايند ، و اضداد ايشان كه از وجوه خيانات و طرق ناستوده جمع مال كنند فراخ‌دست و خوش‌عيش و مغبوط و محسود عوام باشند .\r\nليكن عاقل برائت ساحت از مذهب و نزاهت عرض از اعتراض از وسخ خيانات و سرقات و تجنب از ظلم اكفاء با فروتران و تنزه از آنچه مستدعى فضيحت و لوم و عار باشد . چون خديعت اغمار و قيادت فجار و ترويج متاع هاى خبيث بر اغنيا و ملوك و مساعدت ايشان در فواحش و قبايح و تحسين شنايع و فضايح بر حسب ميل طبايع ايشان و تحفه بردن غمز و سعايت و نمامى و غيبت و ديگر انواع شر و فساد كه طلاب مال ارتكاب كنند ايثار كند بر منفعتى و راحتى كه در عوض آن افعال به دو خواهد رسيد . پس نه بخت را ملامت كند و نه از گردش روزگار شكايت نمايد و نه بر چنين متمولان و منعمان حسد برد .\r\nو ليكن سخى بحقيقت آنكس بود كه بذل مال را بغرضى ديگر جز آنكه سخاوت ، لذاتها جميل است مشوب نگرداند و اگر نظر او بر نفع غير افتد بالعرض و به قصد ثانى بود تا به علت اولى كه جواد محض است تشبه نموده باشد و كمال حقيقى حاصل كرده .\r\nو همچنين عملى شبيه بشجاعت صادر شود از بعضى مردمان كه شجاعت\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدر ايشان موجود نبود مانند كسانى كه بر مباشرت حروب و ركوب كروب و اهوال و خطرها اقدام نمايند ، در طلب مالى يا ملكى يا چيزى ديگر از انواع رغايب كه حصر آن ممكن نبود ، چه باعث بر اين اقدام طبيعت شره باشد نه طبيعت فضيلت و مصابرت و ثبات بر امثال اين اهوال نه از فرط شجاعت بلكه از غايت حرص و تهمت بود ، چه نفس شريف را در معرض خطر نهادن و بر مكاره عظيم اقدام نمودن در طلب مال ، يا چيزى كه جارى مجراى مال بود نهايت خساست همت و ركاكت طبع تواند بود و بسيار بود كه عيار پيشگان باعفاء و شجعان مشابهت نمايند با اينكه دورترين همهء خلق باشند از فضل و فضيلت تا بحديكه اعراض از شهوات و صبر بر عقوبات سلطان از ضرب سياط و قطع اعضاء و اصناف جراحات و نكابات كه آن را التيام نبود از ايشان صادر شود و باشد كه باقصى مراتب صبر برسند و بدست و پا و گوش بريدن و چشم كندن و انواع عذاب و نكال و مثله و صلب و قتل رضا دهند تا اسم و ذكر در ميان قوم و ابناى جنس و شركاى خويش كه در سوء اختيار و نقصان فضيلت مانند ايشان باشند باقى و شايع گردانند .\r\nو همچنين شجاعت نمايد كسى كه از ملامت قوم و عشيره يا از خوف سلطان يا از سقوط جاه محترز باشد ، و يا كسى كه بارها بطريق اتفاق بر اقران ظفر يافته باشد ، تا ثقتى كه از تكرار آن عادت در تخيل او راسخ بود و عدم معرفتى كه بمواقع اتفاقات او را حاصل باشد ، موجب معاودت او بامثال آنحال باشد . و همچنين عشاق در طلب معشوق از غايت رغبت در فجور يا از فرط حرص بر تمتع از مشاهده او خويشتن را در ورطه‌هاى مخوف اندازند و مرك بر حيات اختيار كنند .\r\nو اما شجاعت شير و فيل و ديگر حيوانات اگرچه شبيه بشجاعت بود اما نه شجاعت بود .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nچه شير به قوت و تفوق خود وثوق دارد و بر ظفر مشرف است پس اقدام بطبيعت غلبه و قدرت باشد نه بطبيعت شجاعت ؛ باز آنكه در اغلب مقصود از ازالهء مقاومت عارى باشد ، و مثل او با فريسه مثل مبارزى تمام سلاح بود كه قصد ضعيفى بىسلاح كند ، بعدما آنكه آنچه شرط فضيلت است در او مفقود است .\r\nو ليكن شجاع بحقيقت آنكس بود كه حذر او از ارتكاب امرى قبيح و شنيع زياده از حد او باشد از انصرام حيات ، و بدين سبب قتل جميل را بر حيات مذموم ايثار كند ، هرچند لذت شجاعت در مبادى شجاعت احساس نيفتد كه مبادى شجاعت مؤدى بود بخوف هلاكت . و ليكن در عواقب امور احساس افتد ، چه در دار دنيا و چه بعد از مفارقت ، خاصه آنجا كه بذل نفس در حمايت حق و در راه بارى عز و علا و در مصلحت دو جهانى خود و اهل دين كرده باشد\r\nچه آنكس كه اين سيرت دامنگير او شود داند كه بقاى او در عالم فانى روزى چند معدود خواهد بود هر آينه سرانجام كار مرگست ، و رأى او در محبت حق و قدم او در فضيلت ثابت و مستقيم باشد ، پس ذب از دين و حمايت حرمت از دشمن و كوتاه گردانيدن دست متغلب از ياران و عشيره و از اهل دين و جهاد در راه خداى تعالى اختيار كند ، و از گريختن ننك دارد و داند كه بددل در اختيار فرار طلب بقاى چيزى مىكند كه به هيچ حال باقى نخواهد ماند ، و از روى حقيقت طالب محالست ، باز آنكه اگر روزى چند مهلت يابد عيش او منغص و حيات او مكدر بود و در معرض خوارى و مذلت مشقت و مذمت روزگار گذراند ، پس تعجيل مرك بافضيلت شجاعت و ذكر باقى و ثواب ابد دوستتر دارد از تأخيرش با چندين محنت و آفت\r\nو سخن شجاع باتفاق امير المؤمنين على بن ابيطالب عليه السّلام كه از محض\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشجاعت صادر شده است مصداق اين معنى است و آنسخن اينست :\r\nقال عليه السلام لا صحابه يا ايها الناس انكم ان لا تقتلوا تموتوا و الذى نفس ابن ابيطالب بيده لالف ضربة بالسيف على الرأس اهون من ميتة على الفراش .\r\nو حال شجاع در مقاومت هواى نفس و تجنب از شهوت همين حال بود كه گفته‌اند .\r\nو هركه حد شجاعت كه پيش از اين ياد كرديم تصور كرده باشد داند كه افعالى كه برشمرديم هرچند شبيه است بشجاعت ، اما از مفهوم شجاعت خارج است و معلوم او شود كه نه هركه بر اهوال اقدام نمايد يا از فضايح نه انديشد شجاع بود .\r\nچه كسانى كه از ذهاب شرف و فضيحت حرمت باك ندارند يا از آفتهاى هايل ، چون زلازل سخت و صواعق متواتر و يا از علتهاى مزمن و امراض مؤلم يا از فقدان ياران و دوستان ، يا از موج و آشوب دريا در وقتى كه در معرض اين بليات باشند خائف نشوند بجنون يا وقاحت نزديكتر باشند از آنكه بشجاعت .\r\nو همچنين كسى كه در حال امن و فراغت خويشتن را در خطر افكند بدان وجه كه بر طريق آزمايش از بالاى بلند بجهد يا بر روى ديوارى يا كوهى تند خطرناك برشود ، يا خويشتن را در گردابى افكند و در سباحت ماهر نبود ، يا بىضرورتى در معرض شترى مست يا گاوى نافرهيخته يا اسبى تند رياضت نايافته بشود تا بشجاعت فراكند و مقدار خود در مردى و قوت بمردمان نمايد نسبت او بتصلف ( لاف زدن ) و حماقت بيشتر باشد از آنكه بشجاعت .\r\nو اما افعال كسانى كه خويشتن را خفه كنند يا بزهر بكشند يا در\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nچاهى افكنند از خوف فقرى يا از فزع زوال جاهى يا از مقاسات امرى شنيع بر بيدلى حمل كردن لايقتر است از آنكه بر شجاعت .\r\nچه موجب اين افعال طبيعت جبن بود نه طبيعت شجاعت ، از جهت آنكه شجاع صبور بود و بر تحمل شدايد قادر ، و در هرحال كه حادث شود فعلى از او صادر گردد كه مناسب آنحال بود\r\nو از اين معنى واجب شده تعظيم كسى كه بشجاعت موسوم بود بر كافه عقلاء و حكمت چنان اقتضا كند كه پادشاه يا كسى كه قيم امور دين و ملك بود بچنان كس مناقشه نكند و قدر او بشناسد ؛ و ميان محل او و محل كسانى كه به دو تشبه كنند و از شجاعت بىبهره باشند تميز كند ،\r\nچه شجاع عزيز الوجود بود و استهانت او بشدايد در امور محمود و صبر او بر مكاره وقايع و استخفاف او بچيزهائى كه عوام آن را بزرك شمرند مانند قتل سخت ظاهر باشد نه بمكروهيكه تداركش ناممكن بود اندوهگين شود و نه از هولى كه ناگاه حادث شود مضطرب گردد و چون در خشم شود خشم او به مقدار واجب بود بر كسى كه مستحق ايذاء باشد در وقتى كه لايق بود چون انتقام كشد هم بر اين شرايط بر انتقام اقدام نمايد\r\nو حكماء گفته‌اند كسى كه در معرض انتقامى افتد و از آن ممنوع شود ذبولى بنفس او راه يابد كه زوال آن جز بانتقام صورت نبندد و بعد از آنكه بمراد رسيده باشد نشاطى كه در طبيعت او مركوز بوده باشد معاودت كند .\r\nو اين انتقام اگر بحسب شجاعت بود محمود باشد و الا مذموم بود و بسيار كسان بوده‌اند كه بر انتقام از ملكى قاهر يا خصمى غالب اقدام نموده‌اند تا نفس خويشرا بدان در ورطه هلاك افكنده‌اند ؛ بىآنكه مضرتى يا نقصانى به كار ( به حال خ ب ) آنكس راه يافته باشد ، و چنين انتقام و بال صاحبش و موجب مزيد ذل و عجز او باشد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nپس معلوم شد كه عفت و سخاوت و شجاعت نيكو نيايد الا از مرد حكيم و شرايط آن تمام نشود الا بحكمت تا هر نوعى را بجاى خويش و بوقت خويش به مقدار حاجت بر مقتضاى مصلحت به كار دارد .\r\nپس هر عفيفى و هر شجاعى حكيم نبود ؛ و هر حكيمى عفيف و شجاع بود و همچنين عملى شبيه به عدالت صادر شود از كسانى كه عدالت در ايشان موجود نبود و اظهار اعمال عدول كنند از جهت ريا و سمعت تا بوسيله آن مالى يا جاهى يا چيزى مرغوب جذب كنند ، يا به جهت غرضى ديگر ، مانند آنچه تقديم يافت در ديگر فضايل ، و نشايد كه افعال امثال اينطايفه را به عدالت نسبت دهند . از بهر آنكه عادل حقيقى كسى بود كه تعديل قوتهاى نفسانى و تقويم افعال و اقوالى كه صادر شود از آن قوتها ، چنان كه بعضى بر بعضى غالب نشود بتقديم رسانيده باشد . بعد از آن در آنچه خارج ذات او بود مانند معاملات و كرامات و غير آن همين نسق رعايت كرده باشد و نظر او در عموم اوقات بر اقتناى فضيلت عدالت بود نه بر غرضى ديگر و اين آنگاه متمشى شود كه نفس را هيئتى نفسانى كه مقتضى ادب كلى بود حاصل آمده باشد تا افعال و آثار او در سلك نظام انخراط يابد ، و در ديگر فضايل همين اعتبار محافظت بايد كرد تا حقايق آن از آنچه بدان شبيه بود بازشناسد .\r\nو اللّه ملهم الصواب و واهب العقل .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nفصل هفتم در بيان شرف عدالت بر ديگر فضائل و شرح احوال و اقسام آن\r\nلفظ عدالت از روى دلالت مبنى است از معنى مساوات و تعقل مساوات بىاعتبار وحدت ممتنع ، و چنان كه وحدت بمرتبه اقصى و درجه اعلى از مراتب و مدارج شرف و كمال مخصوص و ممتاز است و سريان آثار او از مبدء اول كه واحد حقيقى او است در جملگى معدودات مانند فيضان انوار وجود است از علت اولى كه موجود مطلق او است در جملگى موجودات . پس هركه بوحدت نزديكتر ، وجود او شريفتر ، بدين سبب در نسبت ، هيچ نسبت شريفتر از نسبت مساوات نيست ، چنان كه در علم موسيقى مقرر شده است ، و در فضايل هيچ فضيلت كاملتر از فضيلت عدالت نيست ، چنان كه در صناعت اخلاق معلوم مىشود ، چه وسط حقيقى عدالت است و هرچه جز او است نسبت به او اطرافند و مرجع همه با او . و چنان كه وحدت مقتضى شرف بل موجب ثبات و قوام موجودات است ، كثرت مقتضى خساست بل مستدعى فساد و بطلان موجودات است و اعتدال ظل وحدت است كه سمت قلت و كثرت و نقصان و زيادت از اصناف متباين برگيرد و بحليه وحدت آن را از حضيض نقصان و رذيلت فساد باوج كمال و فضيلت ثبات رساند ، و اگر اعتدال نبودى دايره وجود بهم نرسيدى چه تولد مواليد ثلثه از عنصر اربعه مشروط است بامتزاجات معتدل .\r\nو فىالجمله سخن در اين باب بسيار است و مؤدى باطناب ، اولى آنكه با سر مقصود شويم و گوئيم كه عدالت و مساوات مقتضى نظام مختلفاتند و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nچنان كه در موسيقى هر نسبت كه نه نسبت مساوات بود بوجهى از وجوه انحلال راجع با نسبت مساوات شود ( باشد خ ب ) و الا از حد تناسب خارج افتد و در ديگر امور هرچه آن را نظامى بود بوجهى از وجوه عدالت در او موجود بود و الا مرجع آن بفساد و اختلال باشد .\r\nبيانش آنكه نسبت مساوات بعينها آنجا بود كه مماثلت كه عبارت است از وحدت در جوهر يا كميت حاصل بود و آنجا كه مماثلت مفقود بود مساوات چنان بود كه گوئى نسبت اول با دوم چون نسبت دوم با سوم يا چون نسبت سوم با چهارم است .\r\nاول - را نسبت متصله گويند\r\nو دوم - را نسبت منفصله و در انواع منتسبات بر وجوه مختلف به كار برند مانند نسبت عددى و نسبت هندسى و نسبت تأليفى و ديگر نسبت چنان كه در علوم بيان كرده‌اند .\r\nو قدماء را در تعظيم امر نسبت باستخراج علوم شريف بتوسط آن مبالغهء عظيم است .\r\nپس چون اعتبار عدالت كنند در اموريكه مقتضى نظام معيشت بود و اراده را در آن مدخلى باشد آن سه نوع بود .\r\nاول - آنچه تعلق بقسمت اموال و كرامات دارد\r\nدوم - آنچه تعلق بقسمت معاملات و معاوضات دارد\r\nسوم - آنچه تعلق بقسمت امورى دارد كه تعدى را در آن مدخلى بود چون تأديبات و سياسات .\r\nاما در قسم اول گويند كه چون نسبت اين شخص با اين كرامت يا با اين مال مانند نسبت كسى است كه در مثل رتبه او بود يا كرامتى و مالى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمانند قسط او .\r\nپس اين كرامت و اين مال حق او است و او را مسلم بايد داشت و اگر زيادتى و نقصانى بود تلافى بايد فرمود و اين نسبت شبيه است به منفصله .\r\nو اما در قسم دوم گاه بود كه نسبت شبيه بمنفصله افتد و گاه بود شبيه بمتصله افتد ، منفصله چنان كه گويند نسبت اين بزاز با اين جامه چون نسبت اين نجار با اين كرسى است .\r\nپس در معاوضه حيفى نيست و متصله چنان كه گويند نسبت اين جامه با اين زر چون نسبت اين زر با اين كرسى است پس در معاوضه جامه و كرسى حيفى نيست .\r\nو اما در قسم سوم نسبت شبيه به نسبت هندسى افتد چنان كه گويند نسبت اين شخص با رتبهء خويش چون نسبت شخص ديگر است با رتبهء خويش پس اگر او ابطال تساوى كند بحيفى يا ضررى كه بديگر شخص رساند حيفى يا ضررى مقابل آن به او بايد رسانيد تا در عدالت و تكافى به حال اول شود و عادل كسى بود كه مناسبت و مساوات ميدهد چيزهاى نامتناسب و نامتساوى را .\r\nمثلا اگر خطى مستقيم را به دو قسمت مختلف كنند و خواهند كه با حد مساوات برند هر آينه مقدارى از زايد نقصان بايد كرد و بر ناقص زياده كرد تا تساوى حاصل آيد و قلت و كثرت و نقصان و زيادت منفى گردد و اين كسى را ميسر شود كه بر طبيعت وسط واقف باشد تا رد اطراف كند از او و همچنين در خفت و ثقل و ربح و خسران و ديگر انحرافات پس اگر در خفت و ثقل چيزى بر خفيف نهد و از ثقيل بردارد تكافى حاصل آيد و اگر متكافى باشند چون از يكطرف نقصان كند خفيف شود و چون در ديگر طرف زياده كند ثقيل گردد و در ربح و خسران اگر كمتر از حق گيرد در\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nخسران افتد و اگر زياده گيرد در ربح و تعيين‌كننده اوساط در هرچيزى تا بمعرفت آن رد چيزها باعتدال صورت بندد ناموس الهى باشد .\r\nپس بحقيقت واضع تساوى و عدالت ناموس الهى است چه منبع وحدت او است تعالى ذكره و چون مردم مدنى بالطبع است و معيشت او جز بتعاون ممكن نه ، چنان كه بعد از اين بشرح گفته آيد و تعاون موقوف بود برآنكه بعضى خدمت بعضى كنند و از برخى بستانند و ببرخى دهند تا مكافات و مساوات و مناسبت مرتفع نشود چه نجار چون عمل خود بصباغ دهد و صباغ عمل خود به او تكافى حاصل آيد و تواند بود كه عمل نجار از عمل صباغ بيشتر بود يا بهتر و برعكس پس بضرورت بمتوسطى و مقومى احتياج افتاد و آن دينار است .\r\nپس دينار عادل و متوسط است ميان خلق ليكن عادل صامت است و احتياج بعادل ناطق باقى تا اگر استقامت متعاوضان بدينار كه عادل صامت است حاصل نيايد از عادل ناطق استعانت طلبند و او اعانت دينار كند تا نظام و استقامت بالفعل موجود شود و ناطق انسان است .\r\nپس از اين‌روى بحاكمى حاجت افتد و از اين مباحثه معلوم شد كه حفظ عدالت در ميان خلق بى اين سه چيز صورت نبندد يعنى ناموس الهى و حاكم انسانى و دينار .\r\nو ارسطاطاليس گفته است كه دينار ناموسى عادل است و معنى ناموس در لغت او تدبير و سياست بود و آنچه بدان ماند و از اين‌جهت شريعت را ناموس الهى خوانند .\r\nو در كتاب نيقوماخيا گفته است كه ناموس اكبر ، من عند اللّه تواند بود و ناموس دوم از قبيل ناموس اكبر و ناموس سوم دينار بود .\r\nپس ناموس خداى تعالى مقتداى نواميس باشد و ناموس دوم حاكم\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبود و او را اقتداء بناموس الهى بايد كرد و ناموس سوم اقتداء كند بناموس دوم و در تنزيل قرآن همين معنى بعينه يافته مىشود آنجا كه فرموده است  وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ وَ مَنافِعُ لِلنَّاسِ  الايه .\r\nو بدينار كه مساوات‌دهنده مختلفاتست احتياج از آن سبب افتاد كه اگر تقويم مختلفات باثمان مختلفه نبودى مشاركت و معامله در وجوه اخذ و اعطاء مقدر و منظوم نگشتى .\r\nاما چون دينار از بعضى بكاهد و در بعضى افزايد اعتدال حاصل آيد و معامله صباغ با نجار متساوى شود و اين از عدل مدنى بود كه گفته‌اند عمارت دنيا بعدل مدنى است و خرابى دنيا بجور مدنى و بسيار باشد كه عمل اندك با عملهاى بسيار متساوى باشد مانند نظر مهندس كه در مقابله رنجها و مشقتهاى كاركنان بسيار افتد و مانند تدبير صاحب لشگر كه در مقابلهء محاربهء مبارزان بيشمار افتد و بازاى عادل ، جائر بود و آنكسى باشد كه ابطال تساوى كند\r\nو بر منوال سخن ارسطاطاليس و قواعد گذشته ، جائر سه نوع بود :\r\nاول جائر اعظم و آن كسى بود كه ناموس الهى را منقاد نباشد .\r\nدوم جائر اوسط و آن كسى بود كه حاكم را مطاوعت نكند .\r\nسوم جائر اصغر و آن كسى بود كه بر حكم دينار نرود و فساديكه از جور اين مرتبه حاصل آيد غصب و نهب اموال و انواع دزدى و خيانت باشد و فساديكه از جور آن دو مرتبه ديگر باشد عظيمتر از اين فسادها بود .\r\nو ارسطاطاليس گفته است كسى كه بناموس الهى متمسك باشد عمل بطبيعت مساوات كند و اكتساب خير و سعادت از وجوه عدالت و ناموس الهى جز بمحمود نفرمايد چه از قبل خداى تعالى جز جميل صادر نشود و\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nامر ناموس الهى بخير بود و بچيزهائى كه مؤدى بسعادت باشد و نهى او از فسادهاى مدنى بود .\r\nپس بشجاعت فرمايد و حفظ ترتيب در مصاف جهاد و بعفت فرمايد و حفظ فروج از ناشايسته‌ها و از فسق و افترا و شتم و بد گفتن بازدارد .\r\nو فىالجمله بر فضيلت حث كند و از رذيلت منع و عادل استعمال عدالت كند اول در ذات خويش پس در شركاى خويش از اهل مدينه .\r\nپس گفته است كه عدالت جزوى نبود از فضيلت بلكه همهء فضيلت بود به اسرها و جور كه ضد اوست جزوى نبود از رذيلت بلكه همهء رذيلت بود به اسرها و ليكن بعضى انواع جور از بعضى ظاهرتر بود .\r\nمثلا آنچه در بيع و شرى و كفالات و عاريتها افتد ظاهرتر بود نزديك اهل مدن از دزديها و فجور و قيادت و مخادعت مماليك و گواهى دادن دروغ و اين صنف بجفا نزديكتر افتد و بعضى باشد كه بتقلب نزديكتر بود مانند تعذيب بقيود و اغلال و آنچه جارى مجراى آن بود و پادشاه عادل حاكم بسويت باشد كه رفع و ابطال اين فسادها كند و خليفهء ناموس الهى بود در حفظ مساوات .\r\nپس خويشتن را از خيرات ، بيشتر از ديگران ندهد و از شرور ، كمتر و از اينجا گفته‌اند « الخلافة تطهر » بعد از آن گفته‌اند كه عوام مرتبهء حكومت كسى را دانند كه بشرف حسب و نسب مشهور بود يا كسى را كه بسيار بسيار مستظهر باشد و اهل عقل و تميز حكمت و عدالت را از شرايط استعداد اين منزلت شناسند چه دين در فضيلت سبب رياست و سيادت حقيقى باشد و مزيت مرتبه هر يكى در درجهء خويش و اسباب جملگى اصناف مضرات محصور است در چهار نوع .\r\nاول شهوت و رذالت تابع آن افتد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nدوم شرارت و جور تابع آن افتد .\r\nسوم خطا و حزن تابع آن افتد .\r\nچهارم شقاوت و حسرتى مقارن مذلت و اندوه تابع آن افتد .\r\nاما شهوت چون باعث شود بر اضرار غير ، مردم را در آن اضرار التذاذى و ايثارى صورت نبندد مگر آنكه چون در طريق توصل بمشتهى واقع شده باشد بالعرض به آن رضا دهد و گاه بود كه كراهت آن اضرار و تألم بدان احساس كند و معذالك قوت شهوت او را بر ارتكاب آن مكروه حمل كند .\r\nو اما شرير كه تعمدا اضرار غير نمايد بر سبيل ايثار و از آن التذاذ يابد مانند كسى كه غمز و سعايت كند نزديك ظلمه تا بتوسط آن نعمتى از غير ازاله كند بىآنكه منفعتى به او رسد ليكن او را از مكروهى كه بآنكس رسد لذتى حاصل آيد بر وجه تشفى از حسد يا از سببى ديگر .\r\nو اما خطا چون سبب اضرار غير شود نه از وجه قصد و ايثار بود و نه مقتضى التذاذ بلكه قصد بفعلى ديگر بود كه آن فعل مؤدى بود به ضرر مانند تيرى كه نه به قصد ، بر شخصى آيد هر آينه حزنى و اندوهى تابع اينحالت بود .\r\nو اما شقاء مبدء فعلى است كه در او سببى خارج باشد از ذات صاحبش و او را در آن اختيارى و قصدى نه ، مانند آنكه آسيب صدمه ستورى رياضت نايافته كه شخصى بر او نشسته بود به كسى رسد كه آنشخص را در او دلبستگى باشد و او را هلاك كند و چنين شخصى شقى مرحوم بود و در آن واقعه غير ملوم .\r\nو اما كسى كه بسبب مستى يا خشم يا غيرت بر قبيحى اقدام كند عقوبت و عتاب را ازو ساقط نشود چه مبدء آن افعال يعنى تناول مسكر و انقياد قوت غضبى و شهوى كه صدور قبح به تبعيت آن لازم آيد به اختيار و اراده\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاو بوده است اينست شرح عدالت و اسباب آن .\r\nو اما اقسام او در افعال ، گوئيم حكيم اول عدالت را بر سه قسم كرده است .\r\nاول آنچه مردم را بدان قيام بايد نمود از حق حقتعالى كه واهب خيرات و مفضى كرامات است بل سبب وجود هر نعمت كه تابع وجود است او است و عدالت چنان اقتضا كند كه بنده به قدر طاقت در امورى كه ميان او و معبود باشد طريق افضل مسلوك دارد و در رعايت شرايط وجوب مجهود بذل كند .\r\nدوم آنچه مردم را بدان قيام بايد نمود از حقوق ابناى جنس و تعظيم رؤساء و اداى امانات و انصاف در معاملات .\r\nسوم آنچه بدان قيام بايد نمود از اداى حقوق اسلاف مانند قضاى ديون و انفاذ وصاياى ايشان و آنچه بدان ماند تا اينجا معنى سخن حكيم است .\r\nو تحقيق اين سخن در بيان وجوب اداى حقوق خداى تعالى جل جلاله آنست كه چون شرايط عدالت ميبايد كه در اخذ و اعطاى اموال و كرامات و غير آن ظاهر باشد .\r\nپس بايد كه بازاى آنچه بما ميرسد از عطيات خالق عز اسمه و نعم نامتناهى او حق ثابت بود كه بنوعى از انواع قدرت در اداى آن حق بذل كنند چه اگر كسى باندك مايه انعامى مخصوص شود از غيرى و آن را مجازاتى نكند بوجهى بوصمت جور منسوب باشد فكيف اگر بعطاهاى نامتناهى و نعمتهاى بياندازه تخصيص يافته باشد و بعد از آن بر تواتر و توالى بلواحق ايادى لحظه فلحظه آن را مددى ميرسد و او در مقابل بانديشه شكر نعمتى يا قيام بحقى يا اداى معروفى مشغول نشود لابد سيرت عدالت چنان اقتضاء كند كه جد و اجتهاد در مجازات و مكافات مقصور دارد و در اهمال\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو تقصير ، خويشتن را نامعذور شناسد چه اگر به مثل پادشاهى عادل فاضل باشد كه از آثار سياست او مسالك و ممالك ايمن و معمور گردد و عدل او در آفاق و اقطار ظاهر و مشهود و در حمايت حريم و ذب از بيضهء ملك و منع ابناى جنس از ظلم بر يكديگر و تمهيد اسباب مصالح معاش و معاد خلق هيچ دقيقهء مختل و مهمل نگذارد تا هم خير او عموم رعايا و زيردستان را شامل بود و هم احسان او بهريك از اقوياء و ضعفاء علىالخصوص و اصل و استحقاق آنكه هريك را از اهل مملكت او عليحده بنوعى از مكافات قيام بايد نمود كه تقاعد از آن مستدعى اتصاف بود به سمت جور او را حاصل و هرچند بسبب استغناء او از صنايع رعيت بمكافات ايشان جز باخلاص دعا و نشر ثنا و ذكر مناقب و مآثر و شرح مساعى و مفاخر و شكر جميل و محبت صافى و بذل طاعت نصيحت و ترك مخالفت در سر و علانيه و سعى در اتمام سيرت او به قدر طاعت و اندازهء استطاعت و اقتداء به او در تدبير منزل و ترتيب اهل و عشيره كه نسبت او با ايشان چون نسبت ملك باشد با ملك نتواند بود و اغماض ايشان از اقامت مراسم و قيام نانمودن بدين شرايط با قدرت و اختيار جز ظلم و جور حقيقى و انحراف از سنن عدالت نبود چه اخذ بىاعطا از قانون انصاف خارج افتد .\r\nو چندانكه افادهء نعمت و افاضهء معروف بيشتر ، جورى كه در مقابل آن باشد فاحش‌تر چه ظلم اگر چند قبيح است در نفس خود اما بعضى از بعضى قبيح‌تر باشد چنان كه ازاله نعمتى از ازاله نعمتى و انكار حقى از انكار حقى شنيع‌تر بود .\r\nچون قبح تقصير در مكافات حقوق ملوك و رؤسا ببذل طاعت و شكر نعمت و محبت و سعى صالح تا اين غايت معلوم است بنگر كه در قيام بحقوق مالك الملك بحقيقت كه هر ساعت بل هرلحظه چندان نعم و ايادى نامتناهى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاز فيض جود او بنفوس و اجسام ما ميرسد در حد عد و حيز حصر نتوان آورد اهمال و تقاعد تا چه غايت مذموم و منكر تواند بود .\r\nاگر از نعمت اول گوئيم كه وجود است آن را بدلى در تصور نميآيد و اگر از تركيب بنيه و تهذيب صور گوئيم مصنف كتاب تشريح و مؤلف كتاب منافع اعضاء زياده از يكهزار ورق در احصاى آنچه وهم ضعيف بشرى بدان تواند رسيد سياه كرده‌اند و هنوز از دريا قطرهء در معرض تعريف نياورده‌اند و از عهدهء معرفت يك نكته چنان كه بايد بيرون نيامده و بكنه حقيقت يكدقيقه نرسيده .\r\nو اگر از نفوس و قوى و ملكات و ارواح گوئيم و خواهيم كه شرح دهيم مدديكه از فيض عقل و نور و بها و مجد و سنا و بركات و خيرات او بنفس ما ميرسد عبارت و اشارت را در آن باب مجالى نيابيم و زبان و بيان و فهم و وهم را از تصرف در حقايق و دقايق آن عاجز و قاصر شمريم .\r\nو اگر از نعمت بقاى ابدى و ملك سرمدى و جوار حضرت احدى گوئيم كه ما را در معرض و تحصيل و اقتناى استعداد و استيجاب آن آورده است جز عجز و حيرت و قصور و دهشت حاصل نيابيم .\r\nو لا بعمرى ما تجهل هذه النعم الا النعم .\r\nاگرچه بارى عز و علا از مساعى ما بىنياز است سخت فاحش و شنيع بود كه ما التزام اداى حقى و بذل جهدى كه بوسيله آن وصمت جور و سمت خروج از شرايط عدل از خود محو كنيم نكنيم .\r\nحكيم ارسطاطاليس در بيان عبادتى كه بندگان را بدان قيام بايد نمود چنين گفته است كه مردمان را خلاف است در آنچه مخلوق را بدان قيام بايد كرد از جهت خالق تعالى بعضى گفته‌اند كه اداى صيام و صلوة و خدمت هياكل و مصليات و تقرب بقربانيها بتقديم بايد رسانيد\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو قومى گفته‌اند كه بر اقرار بربوبيت او و اعتراف باحسان و تمجيد او بر حسب استطاعت اقتصار نمايد .\r\nو طايفهء گفته‌اند كه تقرب به حضرت او باحسان بايد نمود ، اما با نفس خود بتزكيه و حسن سياست ، اما با اهل و نوع خود بمواسات و حكمت و موعظت .\r\nو جماعتى گفته‌اند كه حرص بايد نمود بر تفكر و تدبر در الهيات و تصرف در محاولاتيكه موجب مزيد معرفت بارى سبحانه بود تا بواسطهء آن معرفت بكمال رسد و توحيد او به حد تحقيق انجامد .\r\nو گروهى گفته‌اند كه آنچه خداى عز و جل را بر خلق واجب است يكچيز معين نيست كه آن را ملتزم شوند و بر يك نوع و مثال نيست بلكه بحسب طبقات و مراتب مردمان در علوم مختلف است .\r\nاين سخن تا اينجا حكايت الفاظ او است كه نقل كرده آمد و از او در ترجيح بعضى از اين اقوال بر بعضى اشارتى منقول نيست .\r\nو طبقهء از متأخر حكماء گفته‌اند كه عبادت خداى تعالى در سه نوع محصور تواند بود .\r\nاول آنچه تعلق به ابدان دارد مانند صلوة و صيام و وقوف بمواقف شريفه از جهت دعا و مناجات .\r\nدوم آنچه تعلق بنفوس دارد مانند اعتقادات صحيح چون توحيد و تمجيد حقتعالى و تفكر در كيفيت افاضهء وجود و حكمت او بر عالم و آنچه از اين باب بود .\r\nسوم آنچه واجب شود در مشاركات خلق مانند انصاف در معاملات و مضارعات و مناكحات و اداى امانات و نصيحت ابناى جنس و جهاد با اعداى دين و حمايت حريم .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو از ايشان گروهى كه باهل تحقيق نزديكترند گفته‌اند كه عبادت خداى تعالى سه چيز است .\r\nاول اعتقاد حق دوم قول صواب سوم عمل صالح و تفصيل هريك در هروقت و زمانى و بهر اضافتى و اعتبارى بر وجهى ديگر بود كه انبياء و علماى مجتهد كه ورثه انبياءاند بيان آن ميكنند بر عموم خلايق واجب بود انقياد و متابعت ايشان تا محافظت امر حق جل جلاله كرده باشند و ببايد دانست كه نوع انسان را در قرب به حضرت الهيت منازل و مقامات است و آن مقام چهار است :\r\nمقام اول مقام اهل يقين است كه ايشان را موقنان خوانند و آن مرتبه حكماى بزرك و علماى كبار باشد .\r\nمقام دوم مقام اهل احسان است كه ايشان را محسنان گويند و اينمرتبه كسانى بود كه با كمال علم بحيلهء عمل متحلى باشند و بفضايلى كه برشمرديم موصوف .\r\nمقام سوم مقام ابرار بود و ايشان جماعتى باشند كه باصلاح بلاد و عباد مشغول باشند و سعى ايشان بر تكميل خلق مقصور بود .\r\nمقام چهارم مقام اهل فوز بود كه ايشان را فايزان و مخلصان گويند و نهايت اينمرتبه منزل اتحاد بود و وراى اين نوع انسان هيچ مقام و منزلت صورت نبندد و استعداد اين منازل به چهار خصلت باشد .\r\nاول حرص و نشاط در طلب .\r\nدوم اقتناى در علوم حقيقى و معارف يقينى .\r\nسوم حيا از جهل و نقصان قريحتى كه نتيجهء اهمال بود .\r\nچهارم ملازمت سلوك طريق فضايل بحسب طاقت و اين اسباب را اسباب اتصال به حضرت حق خوانند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو اما اسباب انقطاع از آنحضرت كه لعنت عبارت از آنست هم چهار بود .\r\nاول سقوطى كه موجب اعراض بود و استهانت بتبعيت لازم آيد .\r\nدوم سقوطى كه مقتضى حجاب بود و استخفاف بتبعيت لازم آيد .\r\nسوم سقوطى كه موجب طرد بود و مقت بتبعيت لازم آيد .\r\nچهارم سقوطى كه موجب خساست بود يعنى دورى از حضرت و بغض بتبعيت لازم آيد .\r\nو اسباب شقاوت ابدى كه مؤدى بود بدين انقطاعات نيز چهار بود\r\nاول كسل و بطالت و تضييع عمر تابع آن افتد .\r\nدوم جهل و غباوتى كه از ترك نظر و رياضت نفس بتعليم خيزد .\r\nسوم وقاحتى كه از اهمال نفس و خداعت و خلاعت غدار او در تتبع شهوات تولد كند .\r\nچهارم از خود راضى شدن برذايلى كه از استمرار قبايح و ترك انابت لازم آيد و در الفاظ بتنزيل زيغ و رين و غشاوه و ختم آمده است و معانى اين چهار لفظ بمعانى اين چهار سبب نزديك است و هريكى را از اين شقاوتها علاجى بود كه بعد از اين بروجه اجمال يادكرده خواهد آمد انشاء اللّه تعالى\r\nاينست سخن حكماء در عبادت خداى تعالى .\r\nو افلاطون الهى گفته است كه چون عدالت حاصل آيد نور قوى و اجزاى نفس بر يكديگر درخشند چه عدالت مستلزم همهء فضايل بود پس نفس براداى فعل خاص خود بر فاضلترين وجهى كه ممكن بود قادر شود و اينحالت غايت قرب نفس انسانى بود از اللّه تعالى .\r\nو نيز گفته است كه توسط عدالت مانند توسط ديگر فضايل نيست\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاز جهت آنكه هردو طرف عدالت جور است و هردو طرف هيچ فضيلت يك رذيلت نيست .\r\nبيانش آنست كه جور هم طلب زياده بود و هم طلب نقصان چه جائر در آنچه نافع بود خويش را زياده طلبد و ديگرانرا نقصان و در آنچه ضار بود خويش را نقصان طلبد و ديگران را زياده و چون عدالت تساوى است و هردو طرف تساوى زيادت و نقصان پس هردو طرف عدالت جور است و هرچند هر فضيلتى را از جهت توسط اعتدالى لازم است اما عدالت عام و شامل است جملگى اعتدالات را و عدالت هيئتى نفسانى بود كه از او صادر شود تمسك بناموس الهى چه مقدر مقادير و معين اوضاع و اوساط ناموس الهى باشد .\r\nپس صاحب عدالت را به هيچ نوع مضاده و مخالفت صاحب ناموس حق در طبيعت نيايد بلكه همگى همت او بموافقت و معاونت و متابعت او مصروف بود چه مساوات از او يابد و طبع او طالب مساوات بود و اقل مساوات ميان دو شخص بود در چيزى مشترك ميان هردو يا در دو چيز پس اركان نسبت متصل يا منفصل معين شود .\r\nو ببايد دانست كه اين هيئت نفسانى امرى بود غيرفعل و غيرمعرفت و غيرقوت چه فعل بى اين هيئت صادر شود چنان كه گفتيم كه افعال عدول از غيرعدول صادر شود و قوت و معرفت بضدين تعلق يكسان گيرد چه علم بضدين و قدرت بر ضدين يكى بود .\r\nاما هر هيئتى كه قابل ضدى بود غير هيئتى بود كه قابل ضد ديگر بود و اين معنى در جملگى فضايل و ملكات تصور بايد كرد كه از اسرار اين علم است و عدالت را با حريت اشتراك است در باب معاملات و اخذ و اعطاء چه عدالت در اكتساب مال افتد بشرايط مذكور و حريت در انفاق مال هم بدان شرايط و\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاكتساب اخذ بود پس بانفعال نزديك‌تر بود و انفاق اعطا بود پس بفعل نزديك‌تر بود و مردمان حر را از عادل دوستتر دارند به اين سبب با آنكه تعلق نظام عالم به عدالت بيشتر از آن بود كه بحريّت چه خاصيت فضيلت فعل خير است نه ترك شر و خاصيت محبت مردمان محمدت گفتن ايشان بود در بذل معروف نه در جمع مال و حر جمع مال نه از براى مال كند ليكن از براى صرف و انفاق كند و درويش نمايد چه كسوب بود از وجوه جميله و تكاسل نكند در كسب چه توصل او بفضيلت خويش بتوسل مال است و از تضييع و تبذير و بخل و تقتير احتراز نمايد .\r\nپس هر حرى عادل بود اما هرعادلى حر نبود .\r\nو اينجا شكى ايراد كنند و از آن جوابى گفته‌اند و آن اينست كه چون عدالت امرى اختيارى است كه از جهت تحصيل فضيلت و استحقاق محمدت كسب كنند بايد كه جور كه ضد او است امرى بود اختيارى كه از جهت تحصيل رذيلت و استحقاق مذمت كسب كنند و اختيار عاقل رذيلت و مذمت را بعيد تواند بود پس وجود جور ممتنع بود .\r\nدر جواب گفته‌اند كه هركه ارتكاب فعلى كند كه مؤدى بود بضررى ظالم نفس خويش باشد از آنجهت كه با قدرت بر نفع اختيار بد و ترك مشاورت عقل ايثار كرده باشد .\r\nو استاد ابو على رحمه اللّه بهتر ازين جوابى ديگر گفته است و آن اينست كه چون مردم را قوتهاى مختلف است ممكن بود كه بعضى باعث شود بر فعل مخالفت مقتضى قوتى ديگر مانند آنكه صاحب غضب يا صاحب شهوت بافراط يا كسى كه در مستى عربده كند افعالى اختيار نمايد بيمشاورت عقل كه بعد از معاودتش پشيمان شود و سبب آن فعل آن بود كه در حالتى كه غلبه قوتى را باشد كه مقتضى آنفعل است آنفعل جميل نمايد و چون آن\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nقوت استخدام عقل و استعماش ( طلب كورى كردن ) او كرده باشد عقل را مجال اعتراض نبود و بعد از سكون سورت قبح و فساد ظاهر گردد .\r\nو اما كسانى كه بسعادت فضيلت موسوم باشند بهيچوقت عقل ايشان مغلوب نگردد و صدور فعل جميل ايشانرا ملكه شود .\r\nو سئوالى ديگر ايراد كنند از سئوال اول مشكل‌تر و آن اينست كه تفضل محمود است و داخل نيست در عدالت چه عدالت مساوات بود و تفضل زيادت و ما گفته‌ايم كه عدالت مستجمع فضايل است و او را مرتبه وسط است پس چنان كه نقصان از وسط مذموم است زيادت هم مذموم بود پس تفضل مذموم بود و اين خلف باشد .\r\nجواب آن اينست كه تفضل احتياط بود در عدالت تا از وقوع نقصان ايمن شود و توسط فضايل بر يك منوال نتواند بود چه سخاوت با آنكه وسط است ميان اسراف و بخل زيادت در او به احتياط نزديكتر از نقصان است و عفت با آنكه وسط است ميان شره و خمود نقصان در او به احتياط نزديكتر از زيادت و تفضل صورت نبندد مگر بعد از رعايت شرايط عدالت كه اول آنچه استحقاق واجب كند ادا كرده باشد پس زيادت نيز احتياط را به آن اضافه كند و اگر به مثل همهء مال بنا مستحق دهد و مستحق را ضايع گذارد متفضل نبود بلكه متبذر بود چه اهمال عدالت كرده است .\r\nپس معلوم شد كه تفضل عدالت است در زيادت و متفضل عادلى است محتاط در عدالت و سيرت او آن بود كه در نافع خود را كمتر دهد و ديگرانرا بيشتر و در ضار خود را بيشتر دهد و ديگرانرا كمتر به ضد جور و معلوم شد كه تفضل از عدالت شريفتر است از آنجهت كه مبالغه است در عدالت نه از آن جهت كه خارجست از عدالت و اشاره صاحب ناموس به عدالت اشارتى كلى بود نه جزوى چه عدالت كه مساواتست گاه بود كه در جوهر بود و گاه بود كه در كم بود و گاه بود كه در كيف بود و همچنين در ديگر معقولات و بيانش\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nآنست كه آب و هوا متكافىاند در كيفيت نه در كميت كه اگر در كميت متكافى بودندى مساحت هردو متساوى بودى و در كيفيت تفاضل افتادى پس بكيفيت فاضل بر مفضول غالب بودى و مفضول فاسد شدى و همچنين در آتش و هوا اگر عناصر متكافى نبودندى و افنا و افساد يكديگر توانستندى عالم نيست شدى در كمترين مدتى و ليكن بارى عز و علا به فضل و عنايت خويش چنان تقدير كرده است كه هر چهار در قوت و كيفيت متكافى و متساوى افتاده‌اند تا يكديگر را به كلى افنا نتوانند كرد و ليكن جزوى را كه بر طرف افتد جزويكه بر او محيط شود افناء كند تا انواع حكمت پيدا گردد .\r\nو اشاره بر اينمعنى است قول صاحب شريعت عليه الصلاة و السلام آن جا كه گفته بالعدل قامت السموات و الارض غرض آنست كه ناموس به عدالت كلى فرمايد تا اقتداء كرده باشد بسيرت الهى و بتفضل كلى نفرمايد كه تفضل كلى نامحصور بود و عدالت محصور از جهت آنكه تساوى را حدى معين باشد و زيادت محدود نبود بلكه باتفضل خواند و بر آن حث و تحريص كند چه تفضل عام و شامل نتواند بود چنان كه عدالت عام و شامل بود و آنچه گفتيم كه تفضل احتياط و مبالغه است در عدالت هم قول عام نيست چه اين احتياط عادل را جز در نصيب خود نتواند بود مثلا اگر حاكم شود ميان دو خصم در هيچ طرف تفضل نتواند كرد و جز رعايت عدل محض و تساوى مطلق از او قبيح آيد و آنچه گفتيم كه عدالت هيئتى نفسانى است منافى آن نبود كه گفتيم عدالت فضيلتى نفسانى است چه آن هيئت نفسانيرا بسه وجه اعتبار كنند .\r\nاول به نسبت باذات آن هيئت\r\nدوم باعتبار باذات صاحب هيئت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nسوم باعتبار كسى كه معامله بدان هيئت با او اتفاق افتد\r\nپس باعتبار اول آن را ملكه نفسانى خوانند\r\nو باعتبار دوم فضيلت نفسانى\r\nو باعتبار سوم عدالت . و در جملگى اخلاق و ملكات همين اعتباراترا رعايت بايد كرد . و بر عاقل واجب بود استعمال عدالت كلى بر آن وجه كه اول در نفس خود به كار دارد و آن تعديل قوى و تكميل ملكات باشد چنان كه گفتيم چه اگر به عدالت تعديل قوى نكند شهوت او را باعث شود بر امرى ملايم طبيعت خويش و غضب بر امرى مخالف آن تا بدواعى مختلف طالب اصناف شهوات و انواع كرامات گردد و از اضطراب و انقلاب اين احوال و تجاذب قوى اجناس شر و ضر حادث شود و حال هم برينگونه بود هركجا كه كثرتى فرض كنند بىرئيسى قاهر كه آن را منظوم گرداند و بيمن وحدت كه ظل إله است ثبات و قوام دهد .\r\nو ارسطاطاليس كسى را كه حال او در تجاذب قوى برين صفت بود تشبيه كرده است بشخصى كه او را از دو جانب ميكشند تا به دو نيمه شود يا از جوانب مختلف تا پاره‌پاره شود و ليكن چون قوت تميز را كه خليفهء خداى عز و جل است در ذات انسانى حاكم قوى گرداند تا او شرايط اعتدال و تساوى نگاهدارد هر يكى به حق خود رسند و سوء نظامى كه از كثرت متوقع بود مرتفع شود پس چون از تعديد نفس بر اينوجه فارغ شود واجب بود تعديل درستان و اهل و عشيره هم بر اين صفت و بعد از آن تعديل اجانب و اباعد و بعد از آن تعديل حيوانات تا شرف اين شخص بر ابناى جنس او ظاهر شود و عدالت او تمام گردد و چنين شخصى كه در عدالت به اين غايت رسد ولى خداى تعالى و خليفه او و بهترين خلق او بود و بازاى اين بدترين خلق خدا كسى بود كه اول بر خود جور كند و بعد از آن بر باقى مردمان و اصناف\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nحيوانات باهمال سياسات چه علم بضدين يكى بود\r\nپس بهترين مردمان عادل بود و بدترين جاير\r\nو جماعتى از حكماء گفته‌اند كه قوام موجودات و نظام كاينات بمحبت است و اضطرار مردم باقتناى فضيلت عدالت از جهت فوات شرف محبت چه اگر اهل معاملات بمحبت يكديگر موسوم باشند انصاف يكديگر بدهند و خلاف مرتفع شود و نظام حاصل آيد و چون اين بحث بحكمت مدنى و منزلى لايقتر است در شرح امر محبت توقف اولىتر\r\n\r\nفصل هشتم در ترتيب اكتساب فضايل و مراتب سعادت\r\nدر علوم حكمت مقرر است كه مبادى اصناف حركات كه مقتضى توجه باشند بانواع كمالات يكى از دو چيز بود طبيعت يا صناعت .\r\nاما طبيعت مانند مبدء تحريك نطفه در مراتب تغييرات مترتبه و استحالات متنوعه تا آنگاه كه بكمال حيوانى برسد .\r\nو اما صناعت مانند مبدء تحريك چوب بوسايط ادوات و آلات تا آنگاه كه بكمال تختى برسد و طبيعت بر صناعت مقدم است هم در وجود و هم در رتبه چه صدور او از حكمت الهى محض است و صدور صناعت از محاولات و ارادات ، انسانى باستمداد و اشتراك امور طبيعى\r\nپس طبيعت بمنزله معلم و استاد است و صناعت بمثابه متعلم و تلميذ و چون كمال هرچيزى در تشبه آنچيز بود بمبدء خويش پس كمال صناعت در تشبه او بود بطبيعت و تشبه او بطبيعت چنان باشد كه در تقديم و تأخير اسباب و وضع هرچيزى بجاى خويش و تدريج و ترتيب نگاهداشتن بطبيعت\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاقتداء كند تا كمالى كه قدرت الهى طبيعت را بطريق تسخير متوجه آن گردانيده است از صناعت بر وجه تميز و تدبير حاصل آيد و معذلك فضيلتى كه لازم صناعت بود و آن حصول آنكمال باشد بر حسب اراده و مشيت به آن كمال مقارن افتد .\r\nمثلا چون مردم بيضهء مرغانرا در حرارتى مناسب حرارت سينه ايشان تربيت دهد همان كمال كه بحسب طبيعت متوقع بود و آن برآوردن فرخ است بدين تدبير موجود شود و فضيلتى ديگر به آن مقارن افتد و آن برآمدن مرغان بسيار بود بيكدفعه كه وجود امثال ايشان بطريق حضانت متعذر نمايد و بعد از تقديم اين مقدمه گوئيم .\r\nچون تهذيب اخلاق و اكتساب فضايل كه ما بصدد معرفت آن آمده‌ايم امر صناعى است در آن باب اقتداء بطبيعت لازم بود و آنچنان باشد كه تأمل كنيم تا ترتيب وجود و قوى و ملكات در به دو خلقت بر چه سياقت بوده است .\r\nپس در تهذيب همان تدريج نگاه داريم و معلوم است كه اول قوتى كه در كودكان حادث شود قوت طلب غذا باشد و سعى در تحصيل آن ، چه كودك چون از شكم مادر جدا شود شير از پستان طلب كند بىتقديم تعلم و چون قوت او بيشتر شود آن را بآواز و گريستن بخواهد و چون قوت تخيل او بر حفظ مثل قادر شود مطالبى كه مثالهاى آن از حواس اقتباس كرده باشد التماس كند چون صورت مادر و غير آن\r\nپس قوت غضبى در او پديد آيد و از موذيات احتراز نمايد و به آنچه در وصول بمنافع مانع او آيد مقاومت و كوشش آغاز كند پس اگر بانفراد بانتقام و دفع قيام تواند نمود قيام نمايد و الا بفرياد و گريه استغاثه كند و از مادر و دايه استعانت جويد و بعد از آن اين قوتها و شوقها كه مبادى تحريك\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nآلاتند در تزايد باشند تا اثر خاص‌ترين نفس و آن قوت تميز بود در او ظاهر شود و ابتداى آن ظهور قوت حيا باشد و آن دليل بود بر احساس جميل و قبيح ،\r\nپس اين قوت نيز روى در تزايد نهد و هريكى از اين قوتها چون بكمالى كه بحسب شخص ممكن بود برسد اهتمام كند برعايت آن كمال در نوع بر وجهى كه صورت بندد .\r\nو اما قوت اول كه مبدء جذب ملايمست و به ترتيب شخص موكل چون شخصرا بتغذيه و تنميه نزديك رساند بكمالى كه متوجه بدان باشد منبعث شود بر استبقاى نوع پس شهوت نكاح و شوق بتناسل حادث گردد .\r\nاما قوت دوم كه مبدء دفع منافى است چون از حفظ شخص متمكن شود اقدام نمايد بر محافظت نوع پس شوق بكرامات و اصناف تفوق و رياسات پديد آيد .\r\nو اما قوت سوم كه مبدء نطق و تميز است چون در ادراك اشخاص و جزويات مهارت يابد بتعقل انواع و كليات مشغول شود و اسم عقل بر او افتد و در اينحال اسم انسانيت بالفعل بر او واقع شود و كمالى كه مفوض بتدبير طبيعت بود تمام گردد و بعد از آن نوبت تدبير بصناعت رسد تا انسانيت كه بتوسط طبيعت وجود تمام يافت بتوسط صناعت بقاى حقيقى يابد پس طالب فضيلت را در تحصيل كمالى كه متوجه بدان باشد به همين قانون اقتداء بايد نمود و در تهذيب قوتها سياقت و ترتيبى كه از طبيعت استفاده كرده باشد رعايت كرد و ابتداء بتعديل قوت شهوت پس بتعديد قوت غضب و ختم خشم بر تعديل قوت تميز كرد و اگر اتفاق چنان افتاده باشد كه در ايام طفوليت تربيت بر قاعده حكمت يافته باشد چنان كه بعد از اين شرح داده آيد شكر موهبتى عظيم و منتى جسيم بايد گذارد چه اكثر مهمات\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاو مكفى بود و حركت او در طريق طلب فضايل به سهولت و اگر در مبدء نما برعكس مصلحت تربيت يافته باشد بتدريج در فطام ( جدائى و جدا كردن بچه ) نفس از عادات بد و ملكات نامحمود سعى بايد كرد و بصعوبت طريقهء نوميدى نبايد پيمود كه اهمال مستدعى شقاوت ابدى بود و تلافى مافات هرروز مشكلتر و بتعذر نزديكتر تا آنگاه كه بدرجهء امتناع رسد جز تأسف و تلهف چيزى بدست نيايد .\r\nاعاذنا الله من سوء نقمته و بلغنا ما يرضيه برحمته\r\nو ببايد دانست كه هيچكس بر فضيلت مفطور نباشد چنان كه هيچ آفريده را نجار يا كاتب يا صانع نيافريده‌اند و ما گفتيم كه فضيلت از امور صناعى است .\r\nاما بسيار بود كه كسى را از روى خلقت قبول فضيلت آسانتر بود و شرايط استعداد در او بيشتر و همچنانكه طالب كتابت يا طالب تجارت را ممارست آنحرفه ميبايد كرد تا هيئتى در طليعت او راسخ شود كه مبدء صدور آن فعل باشد از او بروجه مصلحت آنگاه او را از جهت اعتبار آن ملكه صانع خوانند و بدان حرفه نسبت دهند همچنين طالب فضيلت را بر افعالى كه آن فضيلت اقتضاء كند اقدام ميبايد نمود تا هيئت و ملكه در نفس او پديد آيد كه اقتدار او بر اصرار آن افعال بر وجه كمال به سهولت بود آنگاه به سمت آن فضيلت موسوم باشد .\r\nو چون چنان كه گفته آمد در صناعت اقتداء بطبيعت ميبايد كرد و مناسبترين صناعات بدين صناعت صناعت طب است كه بر تجويد بدن مقصور است چنان كه اين صناعت بر تكميل نفس مقصور است پس اقتدائى كه در اين صناعت بطبيعت لازم باشد شبيه اقتداى طبيعت بود در صناعت طب بطبيعت و از اينجهت بعضى از حكماء اين صناعت را طب روحانى خوانند\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو همچنانكه طب دو جزو است يكى آنچه مقتضى محافظه صحت بود\r\nو ديگرى آنچه مقتضى ازالهء علت ، همچنين اين علم نيز دو فن باشد يكى آنچه مقتضى محافظت فضيلت بود .\r\nديگرى آنچه مقتضى ازاله رذيلت و ما هر فنى را بغايت جهد بيان كنيم انشاء اللّه تعالى .\r\nپس از اين مباحث معلوم شد كه طالب فضيلت را اول بحث از حال قوت شهوت بايد كرد و بعد از آن بحث از حال قوت غضب و نگاه كرد تا حال هريكى در فطرت بر قانون اعتدال است يا منحرف از آن اگر بر قانون اعتدال بود .\r\nپس در حفظ اعتدال و ملكه گردانيدن صدور آنچه نسبت به آن قوت جميل بود از او كوشيدن و اگر از اعتدال منحرف بود اول بر رد آن باعتدال پس بر تحصيل آن ملكه اقدام نمود و چون از تهذيب اين دو قوت فراغت يابد بتكميل قوت نظرى مشغول بايد شد و ترتيب در آن رعايت بايد كرد\r\nاول آنكه در تعليم شروع نمايد خوض در فنى بايد كرد كه ذهن را از ضلالت صيانت كند و بطريق اقتباس معارف هدايت كند .\r\nپس در فنى كه وهم را با عقل در قوانين آن مساعدت باشد و تحرير خبط را در آن مجال نه تا ذهن را ذوق يقين حاصل شود و ملازمهء حق ملكه گردد .\r\nو بعد از آن بحث بر معرفت اعيان موجودات و كشف حقايق و احوال آن مقصور بايد گردانيد - و ابتداء از مبادى محسوسات كرد و بمعرفت مبادى موجودات اين بحث را بانتها رسانيد و چون بدين مرتبه رسد از تهذيب اين سه قوت فارغ شده باشد .\r\nبعد از آن بر حفظ قواعد عدالت توفّر بايد نمود و اعمال و افعال و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاحوال و معاملات را بر حسب آن به نسبت طبيعت مقدر گردانيد و چون ايندقيقه نيز رعايت كند انسانى بالفعل شده باشد و اسم حكمت و سمت فضيلت او را حاصل آمده .\r\nپس اگر خواهد كه در سعادت خارجى و سعادت بدنى اهتمام نمايد نور على نور بود و الا بادى مهمات را معطل نگذاشته باشد و بفضول مشغول نبوده و سعادت سه جنس بود .\r\nاول سعادت نفسانى\r\nدوم سعادت بدنى\r\nسوم سعادت مدنى كه به اجتماع و تمدن متعلق بود\r\nاما سعادت نفسانى آنست كه شرح داده آمد و ترتيب مدارج آن بر پنج وجه است :\r\nاول علم تهذيب اخلاق\r\nدوم علم منطق\r\nسوم علم رياضى\r\nچهارم علم طبيعى\r\nپنجم علم الهى يعنى تعليم بر اين سياقت بايد تا نفع آن در هردو جهان به زودى حاصل آيد .\r\nو اما سعادت بدنى علومى بود كه بنظام حال بدن بازگردد چون معالجات و حفظ صحت و علم تربيت كه عبارت از آن طب بود و چون علم نجوم كه بمقدمهء معرفت فايده دهد .\r\nو اما سعادت مدنى علومى بود كه بنظام حال ملت و دولت و امور معاش و جمعيت تعلق دارد مانند علوم شريعت از فقه و كلام و اخبار و تنزيل و علوم ظاهر چون ادب و بلاغت و نحو و كتابت و حساب و مساحت و استيفاء\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو آنچه بدان ماند و منفعت هر يكى بحسب منزلت او باشد و اللّه اعلم بالصواب :\r\n\r\nفصل نهم در حفظ صحت نفس كه آن بر محافظت فضايل مقصور بود\r\nچون نفسى خير و فاضل باشد و بر نيل فضيلت و تحصيل سعادت متوفر و باقناء علوم حقيقى و معارف يقينى مشعوف ، واجب بود بر صاحبش اهتمام باموريكه مستدعى محافظ اين شرايط و اقامت اين مراسم باشد و چنان‌كه قانون حفظ صحت بدن در طب استعمال ملايم مزاج بود قانون حفظ صحت نفس ايثار معاشرت و مخالطت كسانى باشد كه در خصال مذكور با او مشاكل و مشارك باشند چه هيچ چيز را تأثير در نفس زياده از تأثير جليس و خليط نبود و همچنين احتراز از مؤانست و مجالست كسانى كه بدين مناقب متحلى نباشند و على الخصوص از اختلاط اهل شر و نقص مانند گروهى كه بمسخرگى و مجون شهرت يافته باشند يا همت باصابت قبايح شهوات و نيل فواحش لذات مصروف گردانيده چه تجنب از اين طايفه حافظ صحت را مهمترين شرطى و واجب‌ترين چيزى بود و همچنانكه از مخالطت ايشان حذر واجب بود از اصغاى احاديث و حكايات و استماع اخبار و محاورات و روايت اشعار و مزخرفات و حضور مجالس و محافل ايشان خاصه وقتى كه باستطابت ( طلب خوشى ) نفس و ميل طبيعت مشوب خواهد بود حذر واجب بود چه از حضور يك مجمع يا از استماع يك چيز نادر يا از روايت يك بيت در آن شيوه چندان وسخ و خبث بنفس تعلق گيرد كه تطهير از آن جز بروزگار دراز و معالجات دشوار ميسر نگردد و بسيار بود كه امثال\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nآنحال سبب فساد فاضلان مبرز و ماده غوايت عالمان مستبصر شده باشد تا بجوانان مستعد و متعلمان مستر شد چه رسد و سبب آنست كه محبت لذات بدنى و شوق به راحات جسمانى در طبيعت انسانى مركوز است از جهت نقصاناتى كه بحسب جبلت اول در او مفطور شده است و اگر نه سبب زمام عقل و قيد حكمت بودى كافه نوع انسان به اين بلا مبتلا شدندى و اقتصاد افاضل و قناعت سعدا و اماثل بر مقدار ضرورى متمشى نگشتى و بايد دانسته باشد كه مؤانست دوستان حقيقى و مداخله با ياران موافق در مزاح مستعذب و حكايت مستطاب و فكاهت محمود كه مستدعى لذت باشد مباح و مرخص بود بر وجهى كه مقدر آن عقل باشد نه شهوت و از حد توسط بدرجه اسراف يا بمرتبهء نقصان نه انجاميده بود تا داخل نباشد در آنچه از آن احتراز فرموديم چه انسباط را نيز مانند ديگر اخلاق دو طرف بود يكى بجانب افراط و به سمت مجون و خلاعت و فسق موسوم و ديگرى بجانب تفريط و بتعريف ندامت ( بت ) و عبوست و تندخوئى معروف و مذموم و مرتبه وسط كه بر شرايط اعتدال مشتمل بود بشاشت و طلاقت و حسن عشرت مشهور باشد و استحقاق اسم ظرافت بر صاحب اين رتبه مقصور از اسباب حفظ صحت نفس التزام وظايف افعال حميده بود چه از قبيل نظريات و چه از قبيل عمليات بروجهى كه روز بروز نفس را بخروج از عهده وظيفه از هريكى مؤاخذه مىكند و اخلال و اهمال آن بهيچوجه جايز نشمرد و اين معنى بجاى رياضت بدنى است در طب جسمانى و مبالغه اطباى نفس در تعظيم امر اين رياضت از مبالغه اطباى بدن در تعظيم نفع آن رياضت بيشتر باشد چه نفس چون از مواظبت نظر معطل شود و از فكر در حقايق و خوض در معانى اعراض كند ببله و بلادت گرايد و مواد خيرات عالم قدس از او منقطع شود و چون از حليهء عمل عاطل گردد و با\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكسل الفت گيرد به هلاكت نزديك شود چه اين عطلت و تعطيل مستلزم انسلاخ از صورت انسانى است و رجوع برتبهء بهايم و انتكاس ( سرنگون شدن ) حقيقى اين است نعوذ باللّه منه .\r\nاما چون طالب نوآموز ارتياض بامور فكرى و ملازمت علوم چهارگانه عادت كند با صدق الفت گيرد و مؤنت نظر و رؤيت را سبك شمرد و با حق مستأنس شود و طبعش از باطل و سمعش از دروغ متنفر گردد تا چون بدرجه كمال نزديكتر شود و به نظر دقيق بمطالعهء حكمت پردازد و بر مستودعات و ذخاير و اسرار و غوامض آن علم ظفر يابد بدرجه اقصى برسد و اگر اين طالب در علم و براعت يگانه روزگار و سرآمد اقران شود بايد كه عجب او بعلم خويش او را از مواظبت بر وظيفهء معتاد و طلب زيادت منع نكند و با خود مقرر دارد كه علم را نهايت نيست\r\nو فوق كل ذيعلم عليم و بايد كه در معاودت درس او را آنچه مكشوف شود غفلت نورزد و بتكرار و تذكار او را ملكه كند كه آفت علم نسيانست و سخن حسن بصرى را بهروقت ياد كند كه اقدعوا هذه النفوس فانها طليعة و حادثوها فانها سريعة الدثور .\r\nچه اين كلمات با قلت حروف و غايت فصاحت و استيفاء شرايط بلاغت مشتمل است بر فوايد بسيار و بايد كه حافظ صحت نفس را مقرر بود كه نعمتهاى شريف و ذخاير عظيم و مواهب نامتناهى را محافظت مىكند و كسى كه بىبذل اموال و تجشم مشقتها و تكلف مؤنتها به چندين كرامت و نعمت مخصوص شود\r\nپس باعراض و اغماض و تكاسل و تغافل آن را بباد دهد و عارى و خالى بماند بحقيقت مغبون و ملوم باشد و از رشد و توفيق بىبهره و محروم خاصه كه مىبيند كه طالبان نعمتهاى عرضى و خاطبان فوايد مجازى چگونه تحمل مشاق سفرهاى دور و قطع بيابانهاى مخوف و عبره كردن درياهاى مضطرب\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nو تعرض انواع مكروه و اسباب تلف نفس از سباع و قطاع الطريق و غير آن ايثار ميكنند و در اغلب احوال با مقاسات اين اهوال خائب و خاسر ميمانند و بندامات مفرط و حسرات مهلك كه مستدعى قطع انفاس و قلع ارواح بود مبتلا ميگردند و اگر بر چيزى از مطالب ظفر مييابند آسيب زوال و انتقال در عقب است و ببقاى آن وثوقى و استظهارى نه چه مواد آن از امور خارجى و اسباب عرضى فراهم آمده است و خارجيات از حوادث سلامت نيابد و طوارق زمانه را به دو تطرق بود و خوف و اشفاقى و تعب نفس و خاطرى كه در مدت بقا بسبب محافظه طارى مىشود خود نامتناهى باشد و اگر طالب اين نوع پادشاهى با يكى از خواص و مقربان حضرت او بود انواع مكاره و شدايد در باب او تضاعف پذيرد و علاوه مزاحمت اضداد و منازعت حساد چه از دور و چه از نزديك با شدت حاجت بكثرت مواد و مؤنات كه در اصلاح خدم و حشم و رعايت جوانب اولياء و اعداء ضرورى باشد مضاف شود و معذلك استرداد و اعتراض و نسبت بتقصير و عيب از نزديكان و متصلان كه بر ارضاى يكى از ايشان قادر نبود تا بارضاى همهء جماعت چه رسد بر تواتر و توالى متصل و پيوسته از اخص الخواص بل از اولاد و حرم و ديگر حواشى و خدم استماع كلماتى كند كه از صعوبت و شدت و تهيج غيظ و غضب و عدم تمكن از اظهار و تشفى بسبب رعايت مصلحت مرك بآرزو خواهد و با اين جمله از تحاسد و تنازع اعوان و انصار و مكايدات اعداء و مواطات اضداد بر جان ناايمن بود .\r\nو چندانكه زيردستان و جنود در تزايد باشند دل مشغول به كار ايشان و حفظ تربيت و وجوه ارزاق در زيادت بود چه آنقوم به هيچ مؤنت كفايت ناكرده به قصد مزيد فكر و حيرت و كراهت او مىشود و چنين كس اگر چنين در تصور خلق توانگر و بينياز بود اما در حقيقت از همه كس درويش‌تر باشد چه درويشى عبارت\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاز احتياج است و احتياج به اندازه محتاج اليه .\r\nپس هركه در سد حاجت او مواد دنياوى بيشتر به كار شود درويشى او زياده‌تر باشد و هركه حاجت او بمنافع و مواد دنياوى كمتر بود توانگرى او بيشتر و از اينجا است كه اغنى الاغنيا خداى تعالى است كه او را به هيچ چيز و هيچكس احتياج نيست و ملوك محتاج‌ترين خلقند بمقتنيات و اموال پس درويش‌ترين خلق ايشان باشند و يكى از خلفاء گفته است « اشقى الناس فى الدنيا و الاخرة الملوك » .\r\nو بعد از آن صفت ملوك كرده و گفته كه هركه بدرجه پادشاهى رسد خداى تعالى رغبت او از آنچه در تصرف او بود صرف كند تا بر طلب آنچه در تصرف ديگران بود حريص گردد و اسباب انقطاع حيات او بسيار شود و استشعار بر دل او استيلاء يابد و بر اندك حسد برد و از بسيار در خشم شود و از سلامت سامت بماند و از ادراك لذتها و سلوت محروم ماند نه از چيزى اعتبار گيرد و نه بر كسى اعتماد كند و مانند درم روى كشيده و سراب فريبنده به ظاهر شادىنما و در باطن اندوه‌فزا باشد و چون دولت او به آخر رسد و ماده عمر منقطع شود خداى تعالى بمقتضاى عدالت با او در حساب مناقشه كند و در عفو مضايقه الا ان الملوك هم المرحومون .\r\nتا اينجا سخن او است و الحق در صفت احوال ملوك تير بر هدف صواب زده است .\r\nو استاد ابو على رحمه اللّه گويد كه از بزرگترين پادشاهان روزگار عضدالدوله مشاهده كرده‌ام كه اين كلمات را استعاده ميكرد و از مطابقت اين معانى با احوال خويش در باطن تعجب مينمود و كسانى كه در ظاهر احوال ملوك نگرند و زينت و مسند و سرير و مفرش و ملبس و غلامان و بندگان و نواب و حجاب و خدم و حشم و مراكب و جنايب و كوكبه و دبدبهء\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nايشان بينند گمان برند كه بر اين تجميل و تجبر ايشان را ابتهاج و مسرت و تمتع لذتى بىنهايت باشد لا يعمر اللّه كه ايشان در اثناى اين احوال از افكار نظارگيان غافل باشند و بانديشه‌هاى ضرورى از تدبير و ترتيب كار خويش چنان كه بعضى از آن شرح داده آمد مشغول و اگر كسى خواهد كه از حال مالك و ملك او اگرچه اندك بود دليل تواند ساخت بر حال ملك و ملك او اگرچه بسيار بود و بتجربه و قياس اين معنى اعتبار گيرد تا آنچه گفتيم او را واضح شود و تواند بود كه اگر كسى ناگاه برياستى رسد يا بپادشاهى روزى چند در ابتدا از آن التذاذى يابد و چون چشمش بر مشاهده آن اسباب بنشيند بعد از آن آن را چون ديگر امور طبيعى شمرد و القاى بصر بر چيزهائى كند كه از دايره تصرف او خارج افتد و بر اقتناى آن حرص نمايد تا اگر فىالمثل دنيا و آنچه در دنيا است به دو دهند تمناى وجود عالمى ديگر كند و يا همتش در طلب بقاى ابدى و ملك حقيقى ترقى جويد تا جملگى امور پادشاهى و اسباب جهاندارى بر او و بال شود فىالجمله حفظ ملك و ضبط مملكت در غايت صعوبت بود و از جهت انخلالى كه دنيا در طبيعت دارد و تلاشى و تفرقى كه استجماع ذخاير و كنوز و اجتماع عساكر و جنود را در عقب است و آفات و حادثاتى كه بديگر اصناف يسار و ثروت متطرق شود اينست حال طالبان نعمتهاى مجازى .\r\nو اما نعمتهاى حقيقى كه در ذرات افاضل و نفوس ارباب فضايل موجود بود مفارقت آن به هيچ آفت صورت نبندد چه موهبت حضرت ربوبيت از وصمت استرداد منزه باشد چنان كه حكيم سنائى گفته است .\r\n داده خويش چرخ بستاند * نقش اللّه جاودان ماند \r\nو واهب اين خيرات باستثمار آن امر كرده است كه اگر امتثال نمائيم هر لحظه نعمتى ديگر ثمره دهد تا آنگاه كه نعيم ابدى حاصل شود و اگر\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nضايع گذاريم بشقاوت و هلاكت خويش رضا داده باشيم و كدام غبن و خسران بود بيشتر از آنكه اضاعت جواهر نفيس باقى ذاتى حاضر كنند و در طلب اغراض خسيس فانى عرضى غايب ايستند تا اگر بعد اللتيا و التى چيزى بدست آرند يا طلب آن نمايند هر آينه آن را از پيش او يا او را از پيش آن برگيرند .\r\nو حكيم ارسطاطاليس چنين گفته است كسى كه بركفاف قادر بود و باقتصاد زندگانى تواند كرد نشايد كه بفضله طلبيدن مشغول گردد چه آن را نهايتى نبود و طالب آن مكارهى بيند كه آن را غايتى نباشد و ما پيشتر بكفاف و اقتصاد اشارتى كرده‌ايم و گفته كه غرض صحيح از آن مدارات آلام و اسقام است مانند جوع و عطش و تحرز از وقوع در آفات و عاهات نه قصد لذاتى كه حقايق آن آلام و اسقام بود اگرچه به ظاهر لذت نمايد بل مستوفىترين لذتى صحت بود كه از لوازم اقتصاد است .\r\nپس معلوم شد كه در اعراض از آن لذت هم صحت است و هم لذت و در اقدام بر آن نه لذت است و نه صحت .\r\nو اما كسى كه بر قدرت و ضرورت قادر نباشد و بسعى و طلب محتاج شود بايد كه از مقدار حاجت مجاوزت نكند و از استيلاى حرص و تعرض مكاسب دنيه احتراز نمايد و در معامله طريق مجامله نگهدارد و چنان فرانمايد كه او را از روى اضطرار در كارى خسيس خوض ميبايد كرد و در ديگر جانوران كه چون شكم ايشان سير شود از سعى در طلب زياده اعراض كنند تأمل كند چه بعضى از اصناف حيوانات بتناول جيفه و بعضى بتناول روثى روزگار گذرانند و بدان قدر كه قسمت ايشان افتد قانع و راضى شوند و تفرز و تفرجز از اقوات اضداد خويش مانند جعل و منچ انگبين از غذاهاى يكديگر ننمايند .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nپس چون نسبت هر حيوانى با قوت خاص او چون نسبت ديگر حيواناتست با اقوات ايشان و هريكى بر آنقدر كه بحفظ بقاى ايشان وفا كند قانع و خوشدل‌اند مردم نيز كه بسبب مساهمت ايشان در نفس حيوانى به غذا محتاج شده است بايد كه در اقوات و اغذيه هم بدينطريق نگرد و آن را بر ثقلى كه باخراج و دفع آن احتياج دارد در باب ضرورت فضل و مزيتى ننهند و اشتغال عقول بتجهز اطعمه و افناى اعمار در تمتع بدان همچون تكاسل و تقاعد از طلب مقدار ضرورى قبيح شمرد و يقين داند كه تفضل مادهء دخل بر مادهء خرج و استحسان سعى جميل در يكى از هردو بدون ديگر يكى از مقتضيات طبع است نه از روى عقل چه طبيعت را بماده دخل از جهت آنكه بدل ما يتحلل از او حاصل خواهد كرد فضل عنايتى است و از آنروى كه مادهء دخل بر چيزىكه جزوى از بدن خواهد شد مشتمل است آن را ملايم ميشمرد و مادهء خرج را چون صلاحيت اين معنى از او زايل شده است و بسبب استفراغ موضع و خالى كردن جايگاه بدل نفى مىكند و متنفر مىشود و تتبع عقل طبع را در اينمعنى هم از جنس استخدام اخس اشرف را باشد چنان كه بارها گفتيم .\r\nو بايد كه حافظ صحت نفس تهيج قوت شهوت و قوت غضب نكند در هيچ حال بلكه تحريك ايشان با طبيعت گذارد و غرض از اين آنست كه بسيار بود كه بتذكر لذتى كه در وقت راندن شهوتى يا در حال رفعت رتبتى احساس كرده باشد شوقى باعادهء مثل آن وضع اكتساب كند و آن شوق مبدء حركتى شود تا رويت را در تحصيل آنمعنى كه مطلوب شوق بود استعمال بايد كرد و قوت نطق را در ازاحت علت نفس حيوانى استخدام نمود چه توصل به مقصود جز بر اين وجه صورت نبندد و اينحال شبيه بود به حال كسى كه ستورى تند يا سگى درنده را تهييج كند پس بتدبير خلاص\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nيافتن از او مشغول گردد و ظاهر است كه جز ديوانگان بر چنين حركات اقدام ننمايند .\r\nو ليكن چون عاقل هيجان اين دو قوت با مزاج گذارد دواعى طبيعت خود بكفايت اين مهم اقدام نمايد چه ايشانرا در اين باب بمدد و معونت فكر و ذكر زيادهء حاجتى نيفتد و چون در وقت هيجان مقدار آنچه حفظ صحت بدن بدان مقدر بود و در تبقيه آن نوع ضرورى باشد بتوسط تفكر و تذكر معين كند تا در استعمال تجاوز حد لازم نيايد امضاى سياست ربانى و مقتضاى مشيت او بتقديم رسانيده باشد .\r\nو همچنين بايد كه نظر دقيق بر اصناف حركات و سكنات و اقوال و افعال و تدابير و تصرفات مقدم دارد تا بر حسب اجراى عادتى مخالف اراده عقلى چيزى از او صادر نشود و اگر يكدو نوبت آن عادت سبقت يابد و فعلى مخالف عزم از او در وجود آيد عقوبتى بازاى آن گناه التزام بايد نمود .\r\nمثلا اگر نفس بمطعومى مضر مبادرت كند در وقتى كه احتماء ( پرهيز ) مهم بود او را مالش دهد بامتناع از طعام و التزام صيام چندانكه مصلحت بيند و در توبيخ و تعيير ( سرزنش ) و ايلام مبالغه كند .\r\nو اگر در غضبى نه بجايگاه ، مسارعت كند او را بتعرض سفيهى كه كسر جاه كند يا به نذر و صدقهء كه بر او دشوار آيد تأديب كند ، در كتب حكماء آورده‌اند كه اقليدس صاحب هندسه سفهاى شهر خويش را در سرّ به مزد گرفتى تا در ملاء او را توبيخ كردندى و نفس او از آن مالش يافتى\r\nو اگر از نفس خويش كسلى نه بموضع احساس كند او را بمشقت مزيد اعمال صالحه و مقاسات تعبى زايد بر معهود تكليف كند فىالجمله\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nامورى در پيش خود نهد كه اختلال و رخصت را در آن مجال ندهد تا نفس مخالفت عقل در باقى نكند و تجاوز از رسم او جايز نشمرد .\r\nو بايد كه در عموم اوقات از ملابست رذايل و مساعدت اصحاب آن احتياط نمايد و صغاير سيئاترا حقير نشمرد و در ارتكاب آن طالب رخصت نشود چه اين معنى بتدريج بر ارتكاب كبائر باعث گردد .\r\nو اگر كسى در مبدء جوانى ضبط نفس از شهوات و حلم نمودن در وقت سورت غضب و محافظت زبان و تحمل از اقران عادت نمايد ملازمت اين آداب بر او دشوار نبود چه پرستارى كه به خدمت سفها گرفتار شوند بر سفاهت و شتم و اعراض فرسوده گردند و استماع انواع قبايح بر ايشان آسان شود به حدى كه از آن متأثر نشوند بلكه گاه بود كه بر امثال اين كلمات خندهابى تكلف از ايشان صادر شود و آن را ببشاشت و خوش‌طبعى تلقى نمايند اگرچه پيش از آن در نظاير آن احوال احتمال جايز نشمرده باشند و از انتقام بكلام و تشفى بجواب ننموده .\r\nهم‌چنين بود حال كسى كه با فضيلت الفت گيرد و از مجاورت سفيهان و محاورت ايشان اجتناب نمايد .\r\nو بايد كه باستعداد صبر و حلم پيش از حركت شهوت و غضب استظهار و عدت حاصل كرده باشد و بپادشاهان حازم كه پيش از هجوم اعادى و مدت مهلت امكان مجال رويت باصناف آلات و استحكام حصون مستعد مقام ايشان شوند اقتدا نموده .\r\nبايد كه حافظ صحت نفس ، عيوب خويش باستقصا تمام طلب كند و بر آن اقتصار ننمايد كه جالينوس ميگويد در كتابيكه در تعريف مردم عيوب خويش را ساخته است كه چون هر شخصى نفس خود را دوست دارد معايب او بر او مخفى ماند و اثر او اگرچه ظاهر بود ادراك نكند پس\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدر تدبير آن خلل گفته است بايد كه دوستى كامل فاضل اختيار كند و بعد از طول مواصلت و مؤانست او را اختبار ( اخبار خ ب ) دهد كه علاقه صدق مودت او آنست كه از عيوب نفس اين شخص اعلام واجب داند تا از آن تجنب نمايد و در اين باب عهدى استوار بر او گيرد و بدان راضى نشود كه گويد كه در تو هيچ عيب نمىبينم بلكه با او بعتاب درآيد و استكراه اين سخن اظهار كند و او را بخيانت تهمت نهد و بسؤال و ( باحوال خ ب ) اول معاودت نمايد و الحاح زياده بجا آورد پس اگر بر اخبار ناكردن اصرار نمايد اندوهى تمام بر آن سخن و اعراض صريح از او فرانمايد تا به چيزى از آنچه مقتضى تعيير داند اعتراف كند و چون بدين مقام رسد البته انكارى اظهار نكند و در مواجههء او قبضى و كراهتى فراخويشتن نيارد بل بمباسطت و ابتهاج و مسرت آن را تلقى كند و شكر آن بروزگار دراز و اوقات خلوت و مؤانست گذارد تا آندوست هديه و تحفه او اعلام از عيوب شمرد پس آن عيوب را به چيزى كه اقتضاى محو آثار و قلع رسوم كند معالجه بتقديم رساند تا ثقهء آندوست بقول او به آنكه غرض او بر اصلاح نفس خويش مقصور است مستحكم شود و از معاودت نصيحت انقباض ننمايد تا اينجا سخن جالينوس است .\r\nاما چنين دوست عزيز الوجود بود و در اكثر اوقات طمع از انتفاع بچنين مردم منقطع و يمكن كه دشمن از دوست در اين مقام با منفعت‌تر بود چه دشمن در اظهار عيوب احتشامى نگاه ندارد و بر آنچه داند اقتصار نكند بلكه مجاوزت حد و تمسك بانواع افتراء و بهتان نيز استعمال كند پس مردم را بر عيوب خود تنبيه افتد و در آنچه افترا كرده باشد نفس را متهم شناخته و احتياط خللى كه متوقع بود بجا آرد .\r\nو هم جالينوس در مقالتى ديگر گفته است كه اخيار مردمان را باعداء\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nانتفاع باشد و معنى همين است كه ياد كرديم .\r\nو يعقوب كندى كه از حكماى اسلام بوده است ميگويد بايد كه طالب فضيلت از صورتهاى آشنايان خويش آئينه سازد تا از هرصورتى وضعى كه مستتبع سيئه افتد استفاده كند و بر سيئات خود اطلاع يابد يعنى تفقد سيئات مردمان كند و بر هر يكى از آن خود را بمذمت و عتاب ملامت نمايد چنان كه گوئى مگر آن فعل از او صادر شده است و آخر هر شبانه‌روزى تفحص هر فعلى كه در آن شبانه‌روز كرده باشد باستقصاء بىاهمال فعلى بتقديم رساند چه زشت باشد كه در حفظ آنچه انفاق آن اتفاق افتاده باشد از سنك‌پاره‌هاى ركيك و گياه ريزه‌هاى خشك كه بعدم آن چيزى از ما ناقص نشود اجتهاد كنيم و در حفظ آنچه از ذوات ما انفاق مىافتد كه بقاى ما بر توفير آن مقدور است و فناى ما بر تقصير آن مقصور اهمال نمائيم و چون بر سيئه وقوف يابيم در ملامت نفس مبالغت واجب دانيم و حدى بر آن اقامت كنيم كه در تضييع آن رخصت را راه ندهيم چه اگر چنين كنيم نفس از مساوى ( بديها ) ارتداع ( باز ايستادن ) نمايد و بحسنات الفت گيرد .\r\nو هميشه بايد كه قبايح در پيش نظر ما حاضر باشند تا آن را فراموش نكنيم و همين شرط در حسنات رعايت كنيم تا از ما فوت نشود پس گفته است و بايد كه بر او قناعت نكنيم كه مانند دفترها و كتابها افاده حكمت كنيم ديگران را و خود از آن بىنصيب و يا مانند سنك فسان باشيم كه آهن را تيز كند و خود نتواند بريد بلكه بايد چون آفتاب افاضهء نور كنيم از ذات خويش بر ماه ( بر ماده خ ب ) تا او را با خود مشابهت دهيم اگرچه نور او از نور آفتاب قاصر بود و حال ما در افاضهء فضايل همين حال بود تا اينجا سخن كندى است و اين معنى از سخن ديگران بمبالغه نزديكتر است در اين باب و اللّه اعلم\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nفصل دهم در معالجهء امراض نفس و آن بر ازاله رذايل مقدر بود\r\nهمچنانكه در علم طب ابدان ازاله امراض بضد كنند در طب نفوس ازالهء رذايل هم باضداد آن رذايل بايد كرد و ما پيش از اين گفتيم و اجناس فضايل را حصر كرده‌ايم و اجناس رذايل كه بمثابه اطراف آن اوساط است برشمرده و چون فضايل چهار است و رذايل هشت و يكچيز را يك ضد بيش نبود چه ضد آن دو موجود باشند در غايت بعد از يكديگر .\r\nپس بدين اعتبار رذايل را اضداد فضايل نتوان گفت الا بمجاز اما هردو رذيلت كه از يك باب باشند يكى در غايت افراط بود .\r\nو ديگرى در غايت تفريط ايشانرا ضد يكديگر توان گفت .\r\nو ببايد دانست كه قانون صناعى در معالجهء امراض آن بود كه اول اجناس امراض بدانند پس اسباب و علامات او بشناسند بعد بمعالجه مشغول شوند و امراض انحرافات امزجه باشد از اعتدال و معالجهء آن رد آن باعتدال بحيله صناعى و چون قواى نفس انسانى محصور است در سه نوع چنان كه گفتيم :\r\nاول قوت تميز\r\nدوم قوت دفع\r\nسوم قوت جذب و انحرافات هريك از دو گونه صورت بندد\r\nيا از خللى كه در كميت قوت باشد\r\nيا از خللى كه در كيفيت قوت افتد و خلل كميت يا از مجاوزت اعتدال بود در جانب زيادت يا از مجاوزت اعتدال بود در جانب نقصان .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nپس امراض هر قوتى از سه جنس تواند بود يا بحسب افراط يا بحسب تفريط يا بحسب ردائت .\r\nاما افراط در قوت تميز مانند خبث و كرپزى و دها بود در آنچه تعلق به عمل دارد و مانند تجاوز حد نظر و حكم بر مجردات به قوت اوهام و حواس همچنانكه در محسوسات در آنچه تعلق به نظر دارد .\r\nو اما تفريط در او چون بلادت و بلاهت در عمليات و قصور نظر از مقدار واجب مانند اجراى احكام محسوسات بر مجردات در نظريات .\r\nو اما ردائت قوت چون شوق به علومى كه مثمر يقين و كمال نفس نبود مانند علم جدل و خلاف و سفسطه نسبت بكسيكه او را بجاى يقينيات استعمال كند و چون علم كهانت و فال‌گيرى و شعبده و كيميا نسبت بكسيكه غرض او از آن وصول بشهوات خبيثه بود .\r\nو اما افراط در قوت دفع چون شدت غيظ و فرط انتقام و غيرت نه بموضع خويش و تشبه نمودن بسباع\r\nو اما تفريط در او چون بيحميتى و خود طبيعتى و بددلى و تشبه نمودن باخلاق زنان و كودكان .\r\nو اما ردائت قوت چون شوق بانتقامات فاسد مانند خشم گرفتن بر جمادات و بهائم يا بر نوع انسان ليكن بسببى كه موجب غضب نبود در اكثر طبايع .\r\nو اما افراط در قوت جذب مانند شكم‌پرستى و حرص نمودن بر اكل و شرب و عشق و شيفتگى بكسانيكه محل شهوت نباشند\r\nو اما تفريط در او مانند فتور از طلب اقوات ضرورى و حفظ نسل و خمود شهوت .\r\nو اما ردائت قوت چون اشتهاى گل خوردن و شهوت مقاربت ذكور\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nيا استعمال شهوت بر وجهى كه از قانون واجب خارج باشد .\r\nاينست اجناس امراض بسيط كه در قواى نفس حادث شود و آن را انواع بسيار بود و از تركبات آن امراض بسيار برخيزد كه مرجع همه به اين اجناس بود و از اين امراض مرضى چند باشد كه آن را امراض مهلكه خوانند چه اصول اكثر امراض مزمنه آن باشد و آن مانند حيرت و جهل بود در قوت نظرى .\r\nو غضب و بددلى و خوف و حزن و حسد و حقد و امل و حرص و عشق و بطالت در قوتهاى ديگر و نكابت اين امراض در نفس عظيمتر باشد و معالجهء آن مهمتر و هم بعموم نفع قريبتر و بعد از اين شرح هريك انشاء اللّه تعالى بجاى خويش ذكر كرده خواهد شد .\r\nو اما اسباب انحرافات دو گونه است :\r\nيكى نفسانى و ديگرى جسمانى\r\nو بيانش آنست كه چون عنايت يزدانى ، نفس انسانى را بر بنيهء جسمانى مربرط آفريده است و مفارقت يكى از ديگرى بمشيت خود عز اسمه منوط گردانيده و تأثر هر يكى از طريان ( وارد شدن ) سببى يا علتى موجب تغير يكديگر مىشود .\r\nمثلا تأثر نفس از فرط غضب يا استيلاى عشق يا تواتر اندوه موجب تغير ( تغيير خ ب ) صورت بدن مىشود بانواع تغييرات مانند اضطراب و ارتعاد و زردى و نزارى و تأثر بدن از امراض و اسقام خاصه چون در عضوى شريف حادث شود مانند دل و دماغ موجب تغيير حال نفس شود چون نقصان تميز و فساد تخيل و تقصير در استعمال قوى و ملكات .\r\nپس معالج نفس بايد كه اول تعرف حال سبب كند اگر تغيير بنيه بوده باشد آن را باصناف معالجات كه كتب طبى بر آن مشتمل است مداوات\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكند و اگر تأثر نفس بوده باشد باصناف معالجات كه كتب اين صناعت بر آن مشتمل است بازاله آن مشغول شود كه چون سبب مرتفع شود لامحاله مرض نيز مرتفع شود .\r\nو اما معالجات كلى در طب باستعمال چهار صنف بود غذا و دوا و سم و كى يا قطع .\r\nو در امراض نفسانى هم بر اين سياقت اعتبار بايد كرد بر اينطريق كه اول قبح رذيلتى كه دفع و ازالهء آن مطلوب بود بر وجهى كه شك را در آن مجال مداخلت نباشد معلوم كنند و بر فساد و اختلالى كه از طريان آن منتظر و متوقع بود چه در امور دينى و چه در امور دنياوى واقف شوند و آن را در تخيل مستحكم كنند پس بارادهء عقلى از آن تجنب نمايند اگر مقصود حاصل شود فخير و الا بمداومت فضيلتى كه بازاى آن رذيلت باشد مشغول شوند و در تكرار افعالى كه تعلق بدان قوت دارد بر وجه افضل و طريق اجمل مبالغه كنند و اين معالجات جمله بازاى علاج غذائى بود نزديك اطباء\r\nو اگر بدين نوع معالجه مرض زايل نشود توبيخ و ملامت و تعيير و مذمت نفس بر آن فعل چه بطريق فكر و چه بطريق قول و چه به عمل استعمال كنند .\r\nو اگر كفايت نيفتد در مطلوب و مقصود تعديل يكى از دو قوت حيوانى يعنى غضبى يا شهوى نباشد باستعمال قوت ديگران را تعديل و تسكين نمايند چه هرگاه كه يكى غالب شود صاحبش مغلوب گردد و در اصل فطرت خود همچنانكه فايده قوت شهوى تبقيهء شخص و نوع است فايدهء قوت غضبى كسر سورت شهوت است تا چون ايشان متكافى شوند قوت نطقى را مجال تميز بود و اين صنف علاج بمثابهء معالجات دوائى بود\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nنزديك اطباء .\r\nو اگر بدينطريق هم مرض زايل نشود و رسوخ و استحكام رذيلت بغايت بود پس بارتكاب اسباب رذيلتى كه ضد آن رذيلت بود در قمع و قهر آن استعانت بايد جست و شرط تعديل نگاه داشت يعنى چون آن رذيلت روى در انحطاط نهد و برتبهء وسط كه مقام فضيلت بود نزديك رسد ترك آن ارتكاب بايد گرفت تا از اعتدال در طرف ديگر مايل نشود و بمرضى ديگر اداء نكند و اين صنف علاج بمنزلت معالجهء سمى بود كه تا طيب مضطرب ( مضطر خ ب ) نشود بدان تمسك نكند و در تمسك احتياط تمام واجب شناسد تا انحراف مزاج به اطراف ديگر نشود و اگر اين نوع علاج هم كافى نباشد و بهروقتى نفس بمعاودت عادت راسخ مبادرت كند پس او را بعقوبت و تعذيب و تكليف افعال صعب و تقليد اعمال شاقه و اقدام بر نذور و عهودى كه قيام بدان مشكل بود با تقديم ايفاى مراسم آن تأديب بايد كرد و اين صنف معالجه مانند قطع اعضاء و داغ كردن اطراف بود در طب و آخر الدوء الكى .\r\nاينست معالجات كلى در ازالهء امراض نفسانى و استعمال آن در هر مرضى بر كسى كه از اول كتاب تا اينجا معلوم كرده باشد و بر فضايل و رذايل وقوف يافته متعذر نبود .\r\nو ما زيادتى بيان را بتفصيل علاج مرضى چند از امراض مهلكه كه تباه‌ترين امراض نفسانى است اشارتى كنيم تا قياس ازالهء ديگر امراض و اعتبار معالجات آسان شود و اللّه الموفق و المعين .\r\nاما امراض قوت نظرى را هرچند مراتب بسيار است چه بحسب بساطت و چه بحسب تركب و ليكن تباه‌ترين آن انواع سه نوع است :\r\nاول حيرت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nدوم جهل بسيط\r\nسوم جهل مركب\r\nو نوع اول از قبيل افراط بود\r\nو نوع دوم از جنس تفريط\r\nو نوع سوم از جهت ردائت ، علاج حيرت\r\nاما حيرت از تعارض ادله خيزد در مسائل مشكله و عجز نفس از تحقيق حق و ابطال باطل و طريق ازاله اين رذيلت كه مهلك‌ترين رذايل باشد آنست كه اول تذكر اين قضيه از قضاياى اولى كه جمع و رفع نفى و اثبات در يك حال محال بود ملكه كند تا بر اجمال در هر مسئله كه در آن متحير باشد حكم جزم كند بفساد يكطرف از دو طرف متعارض بعد از آن تتبع قوانين منطقى و تصفح مقدمات و تفحص از صورت قياس باستقصاء بليغ و احتياطى تمام در هر طرفى استعمال كند تا بر موضع خطاء و منشاء غلط وقوف يابد و غرض كلى از علم منطق خاصه كتاب قياسات سوفسطائى كه بر معرفت مغالطات مشتمل است علاج اينمرض است .\r\nعلاج جهل بسيط ، حقيقت اين جهل آن بود كه نفس از فضيلت علم عارى باشد و به اعتقاد آنكه علمى اكتساب كرده است ملوث نه و اين جهل در مبدء مذموم نبود چه شرط تعلم آنست كه اين جهل حاصل باشد از جهت آنكه آنكس كه داند يا پندارد كه ميداند از تعلم فارغ باشد و فطرت نوع انسان خود بر اين حالت بود .\r\nاما مقام نمودن بر اين جهل و حركت ناكردن در طريق تعلم مذموم باشد و اگر بدان راضى و قانع شود به تباه‌ترين رذيلتى موسوم گردد و تدبير علاج آن بود كه در حال مردم و ديگر حيوانات تأمل كند تا واقف شود كه فضيلت انسان بر ديگر جانوران بنطق و تميز است و جاهل كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nعادم اين فضيلت بود از عداد حيوانات ديگر بود نه از عداد اين نوع و مصداق اين سخن آن‌كه چون در مجلسى از جهت بحث در علوم عقد كرده باشند حاضر شود خاصيت نوع يعنى نطق به كلى بازگذارد و بحيوانات ديگر كه از سخن گفتن عاجز باشند تشبه نمايد و چون در اين حال فكر كند او را تنبه افتد برآنكه آن سخنها كه در غيبت آنجماعت يعنى اهل علم ميتواند گفت ببانك ديگر جانوران مناسب‌تر است از آنكه بنطق انسان ، چه اگر بنطق تعلق داشتى در محاورهء جماعتى كه انسانيت ايشان يعنى تميز بيشتر است استعمال توانستى كرد و بايد كه در اين انديشه از وقوع اسم انسان بر خود بغلط نيفتد چه گياه گندم را گندم خوانند بر وجه مجاز و مراد استعداد آن گياه بود قبول صورت گندمى را .\r\nو همچنين تمثال مردم را مردم گويند بطريق تشبه يعنى بمردم ماند در صورت بلكه اگر انصاف خود بدهد داند كه در درجه از اصناف حيوانات نازل‌تر است چه هر حيوانى بدان قدر ادراك كه در ترتيب امور معيشت و حفظ نسل بدان محتاج بود قادر است و بر كمالى كه غايت وجود او آنست متوفر و جاهل بخلاف اين ، پس همچنانكه در اعتبار خواص نوع خويش كه در خود مفقود يابد مشابهت خود بديگر حيوانات بيشتر بيند در اعتبار خواص ديگر حيوانات خود را بجمادات نزديكتر يابد و باضافت با اصناف جمادات و رعايت شرايط آن از آن مرتبه بازپس افتد و هلم جرا الى اسفل السافلين\r\nپس چون بدين فكر بر نقصان رتبه و خساست جوهر و ركاكت طبع خويش كه اخس كاينات است وقوف يابد اگر در وى اندك و بسيار انتعاشى مانده بود در طلب فضيلت علم حركت كند و كل مسير لما خلق له .\r\nعلاج جهل مركب ، حقيقت اين جهل آن بود كه نفس از صورت علم\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخالى بود و به صورت اعتقادى باطل و جزم برآنكه او عالم است مشغول و هيچ رذيلت تباه‌تر از اين رذيلت نبود و چنان كه اطباى ابدان از معالجهء بعضى امراض بد و علل مزمنه عاجز باشند اطباى نفوس نيز از علاج اين مرض عاجز باشند چه باوجود آن صورت كژ متنبه نشود و يا متنبه بشود طلب نكند و اين آن علم بود كه جهل از آن علم به بود صد بار و نافع‌ترين تدبيرى كه در اين باب استعمال توان كرد تحريص صاحب اين جهل بود بر اققناى علوم رياضى چون هندسه و حساب و ارتياض ببراهين آنكه اگر اين ارشاد قبول كند و در آن انواع خوضى نمايد از لذت يقين و كمال حقيقت و برد نفس خبردار شود و هر آينه انتعاشى در ذات او حادث گردد .\r\nپس چون با معتقدات خويش افتد و لذت يقين از او منتفى يابد شك را مدخلى معين شود .\r\nپس اگر شرط انصاف رعايت كند باندك روزگارى بر خلل عقيده وقوف يابد و بمرتبهء جاهلى آيد كه جهل او بسيط بود پس بمراسم تعلم قيام نمايد و چون انواع اين امراض تعلق بقوت‌نظرى دارد و حكمت نظرى مشتمل است بر ازاله امراض از آن قوت در اين صناعت بر اين‌قدر اقتصار كنيم و در معالجات امراض ديگر قوى كه بدين صناعت مخصوص است مزيد شرحى به كار داريم .\r\nاما امراض قوت دفع اگرچه نامحصور باشد اما تباه‌ترين آن امراض سه مرض است :\r\nاول غضب دوم جبن سوم خوف\r\nاول از افراط تولد كند دويم از تفريط سوم بردائت قوت مناسبتى دارد و تفصيل علاجات اينست .\r\nعلاج غضب - غضب حركتى بود نفس را كه مبدء آن شهوت و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nانتقام بود و اين حركت چون بعنف بود آتش خشم افروخته شود و خون در غليان آيد و دماغ و شريانات از دخانى مظلم ممتلى شود تا عقل محجوب گردد و فعل او ضعيف چنان كه حكماء گفته‌اند كه بنيه انسانى مانند غار كوهى شود مملو بحريق آتش و محتنق بلهب و دخان كه از غار جز آواز و بانك و مشعله و غلبهء اشتعال چيزى ديگر معلوم نشود و در اين حال معالجه اين تغير و اطفاى اين نايره در غايت تعذر بود چه هرچه در اطفاى اشتعال استعمال كنند ماده قوت گيرد و سبب زيادت اشتعال شود اگر بموعظت تمسك كنند خشم بيشتر شود و اگر در تسكين حيله نمايند لهب و مشعله زياده گردد و در اشخاص بحسب اختلاف امزجه اينحال مختلف افتد چه تركيبى باشد مانند تركيب كبريت كه از كمتر شررى اشتعال يابد و تركيبى باشد بمناسبت تركيب روغن كه اشتعال آن را سببى بيشتر بايد و همچنين تركيبى بود مانند تركيب چوب خشك و چوب تر تا بتركيبى رسد كه اشتعال آن در غايت تعذر بود و اين ترتيب باعتبار حال غضب بود در عنفوان مبدء حركت .\r\nاما آنگاه كه سبب متواتر شود اصناف مراتب متساوى نمايند چنان كه از اندك آتشى كه از احتكاكى ضعيف متواتر كه در چوبى حادث شود بيشه هاى عظيم و درختان بهم در شده چه خشك و چه تر سوخته گردد و تأمل بايد كرد در حال ميغ و صاعقه كه چگونه از احتكاك و بخار رطب يابس بر يكديگر اشتعال بروق و قذف صواعق كه بر كوههاى سخت و سنگهاى خاره گذر يابد حادث مىشود و همين اعتبار در حال تهيج غضب و نكابت او اگرچه بسبب كمتر كلمهء بود رعايت بايد كرد .\r\nو بقراطيس حكيم گويد كه من بسلامت آن كشتى كه باد سخت و شدت آشوب دريا آن را بلجهء افكند كه بر كوههاى عظيم مشتمل بود و بر سنگهاى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nسخت زند اميدوارترم از آنكه بسلامت غضبان ملتهب چه ملاحان را در تخليص آن كشتى مجال استعمال لطايف حيل باشد و هيچ حيله در تسكين شعله غضبى كه زبانه مىزند نافع نيايد و چندانكه وعظ و تضرع و خضوع بيشتر به كار دارند مانند آتشى كه هيزم خشك بر او افكنند سورت ( تيزى ) بيشتر نمايد و اسباب غضب ده است :\r\nاول عجب دوم افتخار سوم مراء ( جنك ) چهارم لجاج پنجم مزاح ششم تكبر هفتم استهزاء هشتم غدر نهم ضيم ( ستم ) دهم طلب نفايسى كه از عزت موجب مناقشه و محاسده شود و شوق بانتقام غايت اين اسباب بود بر سبيل اشتراك و لواحق غضب كه اعراض اين مرض بود هفت صنف باشد :\r\nاول ندامت دوم توقع مجازات عاجل و آجل سوم مشقت دوستان چهارم استهزاى اراذل پنجم شماتت اعداء ششم تغيير مزاج هفتم تألم ابدان هم در حال ، چه غضب جنون يكساعت بود ، امير المؤمنين على كرم اللّه تعالى وجهه فرموده :\r\nالحدة نوع من الجنون لان صاحبه يندم فان لم يندم فجنونه مستحكم .\r\nو گاه بود كه باختناق حرارت دل اداء كند و از آن امراض عظيم كه مؤدى باشد بتلف تولد كند و علاج اين اسباب علاج غضب بود چه ارتفاع سبب موجب ارتفاع مسبب بود و قطع مواد مقتضى ازالهء مرض و اگر بعد از علاج سبب بنادر چيزى از اين مرض حادث شود بتدبير عقل دفع آن سهل بود و معالجهء اسباب غضب اينست .\r\nاما عجب - و آن ظنى كاذب بود در نفس چون خويشتن را استحقاق منزلتى شمرد كه مستحق آن نبود و چون بر عيوب و نقصانات خويش وقوف\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nيابد و داند كه فضيلت ميان خلق مشترك است از عجب ايمن شود چه كسى كه كمال خود به ديگران يابد معجب نبود .\r\nو اما افتخار - و آن مباهات بود بچيزهاى خارجى كه در معرض آفات و اصناف زوال باشد و ببقاء و ثبات آن وثوقى نتواند بود چه اگر فخر بمال كنند از غضب و نهب آن ايمن نباشند و اگر بنسب كنند صادق‌ترين اين نوع آنگاه بود كه شخصى از پدران او بفضل موسوم بوده باشد پس چون تقدير كنند كه آن پدر فاضل او حاضر آيد و گويد كه اين شرف كه تو دعوى ميكنى بر سبيل استبداد مرا است نه ترا و ترا بنفس خويش چه فضيلت است كه بدان مفاخرت توانى كرد از جواب او عاجز آيد و شاعرى اين معنى بنظم آورده است :\r\n ان افتخرت بآبآء مضوا سلفا * قالوا صدقت و لكن بئس ما ولدوا \r\nو پيغمبر ( ص ) گفته است لا تأتونى بانسابكم و أتونى باعمالكم\r\nو حكايت كنند كه يكى از رؤساى يونان بر غلام حكيمى افتخار نمود غلام گفت اگر موجب مفاخرت تو بر من اين جامه‌هاى نيكو است كه خويشتن را بدان آراستهء حسن و زينت در جامه است نه در تو و اگر موجب فضل تو اين اسب است كه بر او نشستهء چابكى و فراهت در اسب است نه در تو و اگر فضل پدران است صاحب فضل ايشان بوده‌اند نه تو و چون از اين فضايل هيچكدام حق تو نيست اگر صاحب هريكى حظ خويش استرداد كند بلكه خود فضيلت هيچكدام از او به تو انتقال نكرده است تا برد حاجت افتد پس تو كه باشى\r\nو همچنين گويند كه حكيمى نزد صاحب ثروتى بود كه بزينت و تجمل و كثرت مال و عدت مباهات نمودى در اثناى محاوره خواست كه آب دهن بيكند از راست و چپ نگريست موضعى نيافت كه آن را شايد بزاقى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكه در دهن جمع كرده بود بر روى صاحبخانه افكند حاضران عتاب و ملامت نمودند\r\nحكيم گفت كه ادب نه چنان بود كه آب دهن باخس و اقبح مواضع افكنند ؟ من چندانكه از چپ و راست نگاه كردم هيچ موضع خسيس‌تر و قبيح‌تر از روى اين شخص كه بجهل موسومست نيافتم .\r\nو اما مراء و لجاج موجب ازالهء الفت و حدوث تباين و تباغض و مخاصمت باشد و قوام عالم بالفت و محبت است چنان كه بعد از اين شرح آن داده آيد .\r\nپس مراء و لجاج از فسادهائى بود كه مقتضى رفع نظام عالم باشد و اين تباه‌ترين اوصاف رذايل است .\r\nو اما مزاح اگر به قدر اعتدال استعمال كنند محمود بود كان رسول اللّه صلى اللّه عليه و آله و سلم يمزح و لا يهزل .\r\nو امير المؤمنين على عليه السّلام مزاح‌گر ( مزاح خ ب ) بودى تا بحديكه مردمان او را بدان عيب كردند و گفتند « لو لا دعابته فيه »\r\nو سلمان فارسى رضى اللّه عنه او را گفت در مزاحى كه با او بكرد « هذا جرك الى الرابعة »\r\nو اما وقوف بر حد اعتدال بغايت دشوار بود و اكثر مردمان قصد اعتدال كنند و ليكن چون شروع نمايند بمجاوزت حد تعدى كنند تا سبب وحشت شود و غضب كامن را ظاهر كند و حقد در دلها راسخ گرداند پس مزاح بر كسى كه اقتصاد نتواند نگاه داشت محظور بود چه گفته‌اند :\r\nرب جد جره اللعب ، حديثى بود مايهء كارزار\r\nو اما تكبر بعجب نزديكتر است و فرق آن بود كه معجب با نفس خود دروغ ميگويد به گمانى كه به دو دارد و متكبر با ديگران دروغ\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nميگويد و اگرچه از آن گمان خالى بود و علاج اين نزديك بود بعلاج عجب\r\nو اما استهزاء - و آن از افعال اهل مجون و مسخرگى باشد و كسى بر آن اقدام كند كه باحتمال مثل آن مبالات ننمايد و مذلت و صغار و ارتكاب رذايل ديگر كه موجب ضحك اصحاب ثروت و ترفه بود وسيلهء معيشت خويش سازد و كسى كه بحريت و فضل موسوم بود نفس و عرض خويش را گرامىتر از آن دارد كه در معرض يك سفاهت سفيهى آرد و اگرچه در مقابل آنچه در خزاين پادشاهان بود به دو دهند .\r\nو اما غدر را وجوه بسيار بود چه استعمال آن هم در مال و هم در جاه و هم در مودت و هم در حرم اتفاق افتد و هيچوجه از وجوه غدر نزديك كسى كه او را اندك مايهء انسانيت بود محمود نباشد و از اينجا است كه هيچكس بدان معترف نشود و اين خلق در تركان بيشتر بود از آنكه در ديگر اصناف امم و وفا كه ضد غدر است در روم و حبش بيشتر بود و رذالت غدر زياده از آنست كه محتاج فضل شرحى بود .\r\nو اما ضيم - و آن تكليف تحمل ظلم بود غيرى را بر وجه انتقام هم قبح او بقبح ظلم و انظلام كه گفته شده است معلوم شود و عاقل بايد كه بر انتقام اقدام ننمايد تا داند كه بضررى بزرگتر از آن عايد نخواهد شد و آن بعد از مشاورت عقل و تدبير رأى بود و حصول اينحال بعد از حصول فضيلت حلم تواند بود\r\nو اما طلب نفايسى كه موجب مناقشه و منازعت بود مشتمل باشد بر خطاى عظيم از كسانى كه بسعت و قدرت موسوم باشند تا با وساط الناس چه رسد چه هر پادشاه كه در خزانهء او علقى نفيس يا جوهرى شريف باشد در معرض خوف فوت و جزعى كه به تبعيت فوت لازم بود ( آيد خ ب ) افتاده باشد و طبيعت عالم كون و فساد كه مقدر بر تغيير و احالت و افساد است راضى نشود الا بتطرق\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآفات باصناف مركبات و چون پادشاه بفقد چيزى عزيز الوجود مبتلا گردد حالتى كه اصحاب مصايب را حادث شود در او ظاهر گردد و دوست و دشمن را بر عجز و اندوه او وقوف افتد و فقر و حاجت او در طلب نظير آن فاش شود تا وقع و خطر او در دلها كم گردد .\r\nو حكايت كنند كه قبهء از بلور در نهايت صفا و نقاء كه بخرط و استدارهء تمام موصوف بود و اصناف اساطير و تماثيل بدقت صناعت و كمال كياست از او برانگيخته بودند و در تلخيص نقوش و تهذيب تجاويف آن را بكرات در معرض خطر آورده نزديك پادشاهى هديه بردند چون نظر او بر آن افتاد بدان تعجب و اعجاب بىاندازه نمود و بفرمود تا در خزانه خاص او بنهادند هروقت بمشاهده آن تمتع ميگرفت تا بعد از اندك مدتى روزگار نتيجه طبع خويش در اتلاف آن بتقديم رسانيد چندان جزع و اسف بر ضمير آن ملك طارى شد كه از تدبير ملك و نظر در مهمات و بار دادن مردم باز ماند و حواشى و اركان دولت در طلب چيزى از ظرايف شبيه بدان قبه جهد بذل كردند و چون مرجع مساعى ايشان با خيبت و حرمان بود وقوف بر تعذر وجودش موجب تضاعف جزع و حسرت ملك شد تا بيم بود كه عنان تمالك از قبضهء تصرف او بيرون آيد اينست احوال ملوك .\r\nاما اوساط مردمان اگر بر بضاعتى كريم يا درى يتيم يا جوهرى شريف يا جامهء فاخر يا مركوبى فاره يا مملوكى صاحب جمال ظفر يابند هر آينه متغلبان و متمردان بطمع و طلب برخيزند اگر طريق مسامحت مسلوك دارند بغم و جزع مبتلا شوند و اگر بممانعت و مدافعت مشغول شوند خويشتن را در ورطه هلاك و استيصال افكنند .\r\nاما اگر به اول در اقتناى امثال آن رغايب راغب نباشند از چنين بليات فارغ و ايمن شوند با آنكه ازالهء احجار نفيس چون لعل و ياقوت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبوجوه حيل و مكر و دزدى دست دهد و بوجود آن انتفاع و سد حاجت فى الحال ميسر نگردد على الخصوص كه صاحبش در مقام ضرورت باشد و راغب در معرض تجارت و بسيار بوده است كه پادشاهان بزرك را در اوقات انقطاع مواد خزاين و اتفاق انفاق مفرط بفروختن جواهر عديم المثال احتياج افتاده است و چون آن را در معرض مساومت و مستزاد افكنده‌اند و بدست دلالان و تجار باز داده كسى را نيافته‌اند كه ببهاى آن يا نزديك ببها مستظهر بود و اگر كسى نيز بر آن‌قدر يسار قادر بوده باشد در آن حال از اعتراف بدان مستشعر ( انديشه كننده در دل ) شده بارتكاء ( اعتماد بفروختن پادشاه ) تلقى ننمايد و حاصل جز وقوف عوام برعجز و حاجت آنكس نبود و اصحاب تجارت اگر بچنين بضاعتى رغبت نمايند در حال امن و فراغت از كساد و زيان ايمن نباشند چه طالب و خاطب در امثال آن ملوك مغرور بسيار مال فارغ بال باشند و وجود اين صنف بنادر اتفاق افتد و در حال ناايمنى و تشويش خود جان ايشان از آن در خطر بود اين است اسباب غضب و علاج آن و هركه شرط عدالت رعايت كند و اين خلق را ملكه نفس گرداند علاج غضب بر آن ( بر او خ ب ) آسان بود چه غضب جور است و خروج از اعتدال در طرف افراط و نشايد كه اين را باوصاف جميله صفت كنند مانند آنكه جماعتى گمان برند كه شدت غضب از فرط رجوليت بود و آن را تبجيل ( بزرك داشتن ) كاذب بر شجاعت بندند و چگونه بفضيلت نسبت توان داد خلقى را كه مصدر افعال قبيح گردد چون جور بر نفس خود و بر ياران و متصلان و عبيد و خدم و حرم و صاحب آن خلق اينجماعت را پيوسته بسوط عذاب معذب دارد نه عثرت ( لغزيدن ) ايشانرا اقالت ( گذشتن از گناه ) كند و نه بر عجز ايشان رقت آرد و نه برائت ساحت ايشانرا قبول كند بل به كمتر سببى زبان و دست بر اعراض و اجسام ايشان مطلق گرداند چندان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nكه ايشان بگناه ناكرده اعتراف ميكنند و در خضوع و انقياد ميكوشند تا باشد كه اطفاى نايره خشم و تسكين سورت شر او كنند و در ناهموارى نمودن و حركات نامنظم كردن و ايذاى ايشان مبالغه زياده مىكند و اگر ردائتى در جوهر غضب بافراط مقارن شود ازين مرتبه بگذرد و با بهائم زبان بسته و جمادات چون اوانى و امتعه همين معامله در پيش گيرد و به قصد ضرب خر و گاو و قتل كبوتر و گربه و كسر آلات و ادوات تشفى طلبد و بسيار باشد كه كسانى كه بفرط تهور منسوب باشند ازين طايفه با بر و باد و باران چون نه بروفق هواى ايشان آيد شطط ( تجاوز و زيادتى ) كنند و اگر قط قلم خط نه ملايم اراده ايشان آرد يا قفل بر حسب استعجال ايشان گشاده نشود بشكنند و بخايند و زبان بدشنام و سخن نافرجام ملوث گردانند و از قدماى ملوك از شخصى بازگفته‌اند كه چون كشتيهاى او از سفر دريا ديرتر رسيدى بسبب آشفتگى بردريا خشم گرفتى و دريا را بريختن آبها و انباشتن بكوهها تهديد كردى .\r\nو استاد ابو على رحمة اللّه عليه ميگويد كه يكى از سفهاى روزگار ما بسبب آنكه چون شب در ماهتاب خفتى رنجور شدى بر ماه خشم گرفتى و بشتم و سب او زبان گشادى و در اشعار هجو گفتى و هجوهاى او ماه را مشهور است .\r\nفى الجمله امثال اين افعال يا فرط قبح مضحك بود و صاحب آن مستحق سخريه باشد نه مستحق نعت رجوليت و مستوجب مذمت و فضيحت بود نه شرف نفس و عزت .\r\nو اگر تأمل افتد اين نوع در زنان و كودكان و پيران و بيماران بيشتر از آن باشد كه در مردان و جوانان و اصحا و رذيلت غضب از رذيلت\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nشره نيز كه ضد اوست طارى شود چه صاحب شره چون از مشتهى ممنوع گردد خشم گيرد و بر كسانى كه به ترتيب آن عمل موسوم باشند چون زنان و خدمتكاران و غير ايشان ضجرت نمايد و بخيل را اگر مالى ضايع شود با دوستان و مخالطان همين معامله كند و بر اهل ثقه تهمت برد و ثمرهء اين سيرتها جز فقدان اصدقاء و عدم نصحاء و ندامت مفرط و ملامت موجع نباشد و صاحبش از لذت و غبطه و بهجت و مسرت محروم ماند تا هميشه عيش او منغص و عمر او مكدر بود و به سمت شقاق ( شقاوت خ ب ) موصوف و منسوب شود و صاحب شجاعت و رجوليت چون بحلم قهر اين طبيعت كند و بعلم از اسباب آن اعراض نمايد در هر حالى كه مداخله نمايد از عفو و اغضا ( چشم‌پوشى ) يا مؤاخذه و انتقام سيرت عقل نگاهدارد و شرط عدالت كه مقتضى اعتدال بود مرعى شمرد از اسكندر حكايت كنند كه سفيهى بر تعرض عرض او بذكر عيب و نقص اقدام نموده بود يكى از خواص گفت كه اگر ملك بر عقوبت او مثال دهد ازين فعل بازايستد و موجب اعتبار ديگران شود اسكندر گفت كه اين معنى از رأى دور است چه اگر برعقب عقوبت خيره‌گى زياد كند و باعتراض و افشاى معايب من مشغول شود او را ماده دراززبانى داده باشم و مردم را بوجه عذر او ارشاد كرده .\r\nروزى متغلبى را كه بر او خروج كرده بود و فتنه و فساد بسيار انگيخته اسير كردند و پيش آوردند اسكندر بعفو اشاره فرمود يكى از ندماء از فرط غيظ گفت كه اگر من تو بودمى او را بكشتمى اسكندر گفت پس من چون تو نيستم او را نميكشم اينست معظم اسباب غضب كه عظيمترين امراض نفس است و تمهيد علاجات آن و چون جسم ( بريدن و قطع كردن ) مواد اين مرض كرده باشند دفع اعراض و لواحق آن سهل بود چه رويت را در ايثار فضيلت حلم و استعمال مكافات يا تغافل بر حسب استصواب رأى مجال نظرى شافى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو فكرى كافى پديد آيد و اللّه الموفق و المعين .\r\nعلاج بددلى - چون علم بضد مستلزم علم است بضد ديگر و ما گفتيم كه غضب ضد بددلى است چه غضب حركت نفس بود به جهت شهوت انتقام پس جبن سكون نفس بود آنجا كه حركت اولى باشد بسبب بطلان شهوت انتقام و لواحق و اعراض اين مرض چند چيز بود .\r\nاول مهانت نفس دوم سوء عيش سوم طمع فاسد اخساء و غير ايشان از اهل و اولاد و اصحاب معاملات .\r\nچهارم قلت ثبات در كارها پنجم كسل و محبت راحتى كه مقتضى رذايل بسيار باشد .\r\nششم تمكن يافتن ظالمان در ظلم هفتم رضا بفضايحى كه در نفس و اهل و مال افتد هشتم استماع قبايح و فواحش از شتم و قذف\r\nنهم ننك ناداشتن از آنچه موجب ننك بود دهم تعطيل افتادن در مهمات و علاج اين مرض و اعراض آن برفع سبب بود چنان كه در غضب گفتيم و آنچنان بود كه نفس را تنبيه دهد بر نقصان و تحريك او كند بدواعى غضبى چه هيچ مردم از غضب خالى نبود و ليكن چون ناقص و ضعيف باشد بتحريك متواتر مانند آتش قوت گيرد و متوقد و متلهب شود .\r\nو از بعضى حكماء روايت كرده‌اند كه در مخاوف و حروب شدندى و نفس را در مخاطرات عظيم افكندندى و در وقت اضطراب دريا در كشتى نشستندى تا ثبات و صبر اكتساب كنند و از رذيلت كسل و لواحق آن تجنب نمايند و تحريك قوت غضب كه شجاعت فضيلت آن قوت است بتقديم رسانند و مراء و خصومت با كسى كه از غوايل او ايمن بود در اين باب ارتكاب كند تا نفس از طرف بوسط حركت نمايد و چون احساس كنند از خويش كه بدان حد نزديك رسيد بايد كه تجاوز نكند تا طرف نيفتد و الله اعلم\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nعلاج خوف - خوف از توقع مكروهى يا انتظار محذورى تولد كند كه نفس بر دفع آن قادر نبود و توقع و انتظار نسبت با حادثى تواند بود كه وجود آن در زمان مستقبل باشد و اين حادثه يا از امور عظام بود يا از امور سهل و بر هردو تقدير يا ضرورى بود يا ممكن ، و ممكنات را سبب يا فعل صاحب خوف بود يا فعل غير او ، و خوف از هيچكدام از اين اقسام مقتضاى عقل نيست ، پس شايد كه عاقل به چيزى از اين اسباب خائف شود ، بيانش آنست كه آنچه ضرورى بود چون داند كه دفع آن از حد قدرت و وسع بشريت خارج است ، داند كه از استشعار آن جز تعجيل بلاء و جذب محنت فائدهء نبود ، و آنقدر عمر كه پيش از وقت حدوث آن محدود خواهد يافت ، اگر بخوف وقوع و اضطراب و جزع منغص گرداند از تدبير مصالح دنيوى و تحصيل سعادت ابدى محروم ماند ، و خسران دنيا با نكال آخرت جمع كند و بدبخت دو جهان شود ، و چون خويشتن را تسلى و تسكين داده باشد و دل بر بودنيها نهاده ، هم در عاجل سلامت يافته باشد ، و هم در آجل تدبير تواند كرد .\r\nو آنچه ممكن بود اگر سبب آن نه از فعل اين شخص بود كه بخوف موسوم است ، بايد كه با خود انديشه كند كه حقيقت ممكن آنست كه هم وجودش جايز بود و هم عدم .\r\nپس در جزم كردن بوقوع اين محذور و استشعار خوف جز تعجيل تألم فايده نبود ، و همان لازم آيد كه از قسم گذشته ، اما اگر عيش به ظن جميل و امل قوى ، و ترك فكر ، در آنچه ضرورى الوقوع نبود ، خوش دارد بمهمات دينى و دنيوى قيام تواند نمود .\r\nو اگر سبب آن از فعل اين شخص بود ، بايد كه از سوء اختيار و خيانت بر نفس خود احتراز كند ، و بر كارى كه آن را غايتى بد ، و عاقبتى وخيم بود\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاقدام ننمايد ، چه ارتكاب قبايح فعل كسى بود كه بطبيعت ممكن جاهل باشد ، و آنكه داند كه ظهور آن قبيح كه مستدعى فضيحت بود ممكن است و چون ظاهر شود مؤاخذات او بدان ممكن واجب باشد و هرچه ممكن بود و وقوعش نامستبدع ( ناممتنع ) ، همانا بر آن اقدام ننمايد .\r\nپس سبب خوف در قسم اول آنست كه بر ممكن بوجوب حكم كند و در قسم دوم آنكه بر ممكن بامتناع حكم كند ، و اگر شرط هريكى بجاى خويش اعتبار كند ، از اين دو نوع خوف سلامت ماند ، و هو اعلم .\r\nعلاج خوف مرك - چون خوف مرك عامترين و سخت‌ترين خوفها است در آن باشباع سخنى چند احتياج افتد گوئيم :\r\nخوف مرك ، مر كسى را بود كه نداند كه مرك چيست يا نداند كه معاد نفس تا كجاست يا گمان برد كه بانحلال اجزاى بدن و بطلان تركيب بنيهء او عدم ذات او لازم آيد تا عالم موجود بماند و او از آن بىخبر ، و يا گمان برد كه مرك المى عظيم بود از الم امراضى كه مؤدى بدان صعبتر يا بعد الموت از عقاب ترسد ، يا متحير بود و نداند كه حال او بعد از وفات چگونه خواهد بود ، يا بر اموال و اولادى كه از او بازماند متأسف بود و اكثر اين ظنون باطل و بىحقيقت باشد و منشأ آن جهل محض .\r\nبيانش آنكه كسى كه حقيقت مرك نداند بايد بداند كه مرك عبارت از استعمال ناكردن نفس بود آلات بدنى را ، مانند آنكه صاحب صناعتى ادوات و آلات خود را استعمال نكند ، چنان كه در كتب حكمت مبين است و در اول كتاب بدان اشارتى كرده‌ايم ، معلوم كند كه نفس جوهر باقى است كه بانحلال بدن فانى و منعدم نگردد .\r\nاما اگر خوف او از مرك بسبب آن بود كه معاد نفس نداند كه تا كجا است ؟ پس خوف او از جهل خويش باشد نه از مرك ، و حذر از اين جهل است\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nكه علماء و حكماء را برتعب طلب باعث شده است و ترك لذات جسمانى و راحات بدنى گرفته‌اند و بيخوابى و رنج اختيار كرده‌اند ، تا از رنج اين جهل و محنت اين خوف سلامت يافته‌اند و چون راحت حقيقى آن بود كه از رنج بدن رهائى يابند و رنج حقيقى جهل است ، پس راحت حقيقى علم بود و اهل علم را روح و راحتى از علم حاصل آيد ، كه دنيا و مافيها در چشم ايشان حقير و بىوقع نمايد ، و چون بقاى ابدى و دوام سرمدى در آن راحت يافته‌اند كه بعلم كسب كرده‌اند و سرعت زوال و انتقال و آفت فنا و قلت بقاء و كثرت هموم و انواع عنا ، مقارن امور دنيوى يافته‌اند ، پس بر قدر ضرورى قناعت نموده از فضول عيش دل بريده‌اند ، چه فضول عيش بغايتى نرسد كه وراى او غايتى ديگر نبود و مرك بحقيقت اين حرص بود ، نه آنچه از آن حذر ميكنند\r\nو حكماء از اين سبب گفته‌اند كه مرك دو نوع بود : يكى ارادى و ديگرى طبيعى . و همچنين حيات و بموت ارادى اماتت شهوات خواسته‌اند و ترك تعرض آن .\r\nو بموت طبيعى مفارقت نفس از بدن ، و بحيات ارادى حيات فانى دنيوى مشروط باكل و شرب .\r\nو بجيات طبيعى بقاى جاودانى در غبطه و سرور\r\nو افلاطون حكيم گفته است مت بالاراده تحيى بالطبيعة .\r\nو حكماى متصوفه گفته‌اند « موتوا قبل ان تموتوا »\r\nبا آنكه هركه از موت طبيعى خائف بود از لازم ذات و تمام ماهيت خويش خايف بود چه انسان حى ناطق مائت است ، پس مائت كه جزوى از حى است تمام ماهيت بود و كدام جهل بود زياده از آنكه كسى گمان برد كه فناى او بحيات او است و نقصان او به تمام او و عاقل بايد كه از نقصان مستوحش\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبود و با كمال مستأنس و هميشه طالب چيزى بود كه او را تام و شريف و باقى گرداند و از قيد و اسر طبيعت بيرون آرد و آزاد كند ، و داند كه چون جوهر شريف الهى از جوهر كثيف ظلمانى خلاص يابد ، خلاص صفا و نقانه خلاص مزاج و كدورت ، بر سعادت خود ظفر يافته باشد ، و بملكوت عالم و جوار خداوند خويش و مخالطت ارواح پاكان رسيده و از اضداد و آفات نجات يافته\r\nو از اينجا معلوم مىشود كه بدبخت كسى بود كه نفس او پيش از مفارقت بدن بآلات جسمانى و ملاذ نفسانى مايل و مشتاق بود و از مفارقت آن خائف . چه چنين كسى در غايت بعد بود از قرارگاه خويش ، و متوجه بموضعى كه از آن موضع متألم‌تر باشد .\r\nو اما آنكه از مرك ترسان بود بسبب ظنى كه بالم آن دارد ، علاج او آن بود كه بداند كه آن ظن كاذب است ، چه الم زنده را بود و زنده قابل اثر نفس تواند بود ، و هر جسم كه در او اثر نفس نبود او را احساس الم نبود چه احساس الم بتوسط نفس است .\r\nپس معلوم شد كه موت حالتى بود كه بدن را باوجود آن احساس نيفتد و بدان متألم نشود ، چه آنچه بدان متألم شود مفارقت كرده باشد .\r\nو اما آنكس كه از عقاب ترسد از موت نترسد از عقابى ترسد كه بعد از موت بود و عقاب بر چيزى باقى بود پس ببقاى چيزى از خود بعد از موت معترف بود و بذنوب و سيئاتى كه بدان استحقاق عقاب بود مقر و چون چنين بود خوف او از ذنوب خود بود نه از مرك ؛ پس بايد كه برذنوب اقدام نكند و ما بيان كرده‌ايم كه موجب اقدام بر ذنوب ملكه‌هاى تباه بود نفس را و ارشاد كرديم بقلع آثار آن ، پس آنچه در اين نوع مخوف است آن را اثرى نيست و آنچه آن را اثريست از آن غافل است و بدان جاهل ، و علاج جهل\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nعلم بود .\r\nو همين بود حال آنكه نداند كه بعد از مرك حال او چگونه خواهد بود چه هركه بحالى بعد از مرك اعتراف كرد ببقا اعتراف كرده است و چون ميگويد نميدانم كه آن حال چيست بجهل اعتراف كرده و علاج او هم بعلم است تا چون واثق شود خوف او زايل گردد .\r\nو اما آنكس كه از تخليف اهل و ولد و مال و ملك خائف و متأسف بود بايد بداند كه حزن استعجال الم و مكروهى است بر آنچه حزن را در آن فايده نيست و علاج حزن بعد از اين ياد كنيم و بعد از تقديم اين مقدمه گوئيم مردم از كاينات است و در فلسفه مقرر است كه هر كاينى فاسد بود پس هركه نخواهد كه فاسد بود نخواسته باشد كه كاين بود و هركه كون خود خواهد فساد ذات خود خواسته باشد پس فساد ناخواستن او فساد خواستن او است و كون خواستن او كون نخواستن او و اين محال است و عاقل را بمحال التفات نيفتد .\r\nو اگر اسلاف و آباء ما وفات نكردندى نوبت وجود بما نرسيدى چه اگر بقا ممكن بودى بقاى متقدمان ممكن بودى و اگر همه مردمانى كه بوده‌اند باوجود تناسل و توالد باقى بودندى در زمين نگنجيدندى .\r\nو استاد ابو على رحمة اللّه عليه در بيان اين معنى تقريرى روشن كرده است ميگويد كه تقدير كنيم كه مردى از مشاهير گذشتگان كه اولاد و عقب او معروف و معين باشند چون امير المؤمنين على عليه السّلام با هركه از ذريه و نسل او در عهد او و بعد از وفات او در اينمدت چهار صد سال كه بوده‌اند همه زنده بودندى همانا عدد ايشان از ده بار هزارهزار زياده‌تر شدى چه بقيتى از ايشان كه امروز در بلاد ربع مسكون پراكنده‌اند با قتلهاى عظيم و انواع استيصال كه باهل اين خاندان راه يافته است دويست هزار نفر\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنزديك بود و چون اهل قرون گذشته و كودكان كه از شكم مادر بيفتاده باشند باجمعهم به اين جمع در شمار آرند بنگر كه عدد ايشان چند هزار باشند و بهر شخصى كه در عهد مبارك او بوده است در اينمدت چهار صد سال همين مقدار با آن مضاف بايد كرد تا روشن شود كه اگر مدت چهار صد سال مرك از ميان خلق مرتفع شود و توالد و تناسل برقرار بود عدد اشخاص بچه غايت رسد و اگر اين چهار صد سال مضاعف شود تضاعيف خلق بر مثال تضاعيف بيوت شطرنج از حد ضبط و حيز احصاء متجاوز شود و بسيط ربع مسكون كه نزديك اهل علم مساحت ممسوح و مقدر است چون بر اين جماعت قسمت كرده آيد نصيب هريك آنقدر نرسد كه قدم بر آن نهاده بر پا بايستند تا اگر همه خلق دست برداشته و راست ايستاده و بهم باز رسيده خواهند كه بايستند بر روى زمين نگنجد تا بخفتن و نشستن و حركت و اختلاف كردن چه رسد و هيچ موضع از جهت عمارت و زراعت و دفع فضلات خالى نماند و اين حالت در اندك مدتى واقع شود .\r\nفكيف كه اگر به امتداد روزگار و تضعيفات نامحصور هم بر اين نسبت بر سر يكديگر مىنشينند .\r\nو از اينجا معلوم شد كه تمناى حيات باقى در دنيا و كراهت مرك و وفات و تصور آنكه طمع را خود بدين آرزو تعلقى تواند بود از خيالات جهال و محالات ابلهان بود .\r\nو عقلاء و ارباب كياست خواطر و ضماير از امثال اين فكره‌ها منزه دارند و دانند كه حكمت كامل و عدل شامل الهى آنچه اقتضاء كند مستزيدى را بر آن مزيدى صورت نبندد و وجود آدمى بر اين وضع و هيئت وجودى است كه وراى آن هيچ غايت متصور نشود .\r\nپس ظاهر شد كه موت مذموم نيست چنان كه عوام تصور كنند بلكه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمذموم خوفى است كه از جهل لازم آمده است .\r\nو اما اگر كسى باشد كه بضرورت مرك متنبه شود و آرزوى بقاى ابدى نكند ليكن از غايت امل همت بر درازى عمر به قدر آنچه ممكن باشد مقصور دارد او را تنبيه بايد كرد بر آنكه هركه در عمر دراز رغبت كند در پيرى رغبت كرده باشد و لامحاله در حال پيرى نقصان حرارت غريزى و بطلان رطوبت اصلى و ضعف اعضاى رئيسه حادث شود و قلت حركت و فقدان نشاط و اختلال آلات هضم و سقوط آلات طحن و نقصان قوا چون غاذيه و خدام چهارگانه او به تبعيت لازم آيد و امراض و آلات عبارت ازين احوال است و بعلاوه موت احباء و فقد اعزه و تواتر مصايب و تطرق نوائب و فقر و حاجت و ديگر انواع شدت و محنت هم تابع اين حالت افتد و خائف ازين جمله در مبدأ امل كه بدرازى عمر رغبت مينموده اين احوال بوده است كه بآرزو ميخواسته و انتظار امثال اين مكاره ميداشته .\r\nو چون يقين او حاصل آيد كه مرك مفارقت ذات و لب خلاصه انسان است از بدن مجازى عاريتى كه از طبايع اربعه بطريق توزيع فراهم آورده‌اند و روزى چند معدود در حباله تصرف او داده تا بتوسط آن كمال خويش حاصل كند و از مزاحمت مكان و زمان برهد و به حضرت الهيت كه منزل ابرار و دار القرار اخيار است پيوندد و از مرك و استحاله و فنا ايمن شود همانا ازين حالت زياده استشعارى به خود راه ندهد و بتعجيل و تأخيرى كه اتفاق افتد مبالات نكند و باكتساب شقاوت و ميل بظلمات برزخ كه غايت آن دركات دوزخ و سخط باريتعالى عز اسمه و منزل فجار و مرجع اشقيا و اشرار باشد راضى شود و هو المستعان\r\nو اما امراض قوت جذب هرچند از حيز حصر متجاوز باشد اما\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nتباه‌ترين آن افراط شهوت و محبت بطالت و حزن و حسد است ، و اين امراض يكى از حيز افراط و يكى از حيز تفريط و سوم و چهارم از حيز ردائت كيفيت باشد و معالجات آن اينست :\r\nعلاج افراط شهوت ، پيش از اين در ابواب گذشته شرحى بر مذمت شره و حرصى كه متوجه بطلب التذاذ بود از مأكولات و مشروبات بطريق اجمال تقديم يافته است و دنائت همت و خساست طبيعت و ديگر رذايلى كه بتبعيت اين حالت حاصل آيد ، مانند مهانت نفس و شكم پرستى و مذلت تطفل و زوال حشمت ، از بيان و تقرير مستغنى باشد ، و نزديك خواص و عوام ظاهر و انواع امراض و آلام كه از اسراف و مجاوزت حد حادث شود در كتب طب مبين و مقرر است و علاجات آن مدون و محرر .\r\nو اما شهوت نكاح و حرص بر آن از معظم‌ترين اسباب نقصان و دنائت و انهماك ( لاغرى ) بدن و اتلاف مال و اضرار عقل و اراقت ( ريختن ) آبروى باشد ، و محمّد غزالى رحمه اللّه قوت شهوت را به عامل خراجى ظالم تشبيه كرده است . ميگويد كه همچنانكه او را در جبايت ( گرد كردن ) اموال خلق دست مطلق باشد ، و از سياست پادشاه و تقوى و رقت طبع مانعى و وازعى نه همه اموال رعيت بستاند و همگنانرا به فقر و فاقه مبتلا گرداند ، قوت شهوت نيز اگر مجال يابد ، و بتهذيب قوت تميز و كسر قوت غضب و حصول فضيلت عفت تسكين او اتفاق نيفتد ، جملگى مواد غذا و كيموسات صالحه در وجه خود صرف كند و عموم اعضاء و جوارح را نزار و ضعيف گرداند .\r\nو اگر بر مقتضاى عدالت مقدار واجب در حفظ نوع به كار دارد مانند عاملى بود كه بر سيرت عدل قدر ما يحتاج از مؤديان خراج حاصل كند و در اصلاح ثغور ، و ديگر مصالح جماعت صرف كند ، و بايد كه صاحب اين شره با خود محقق كند كه مشابهت زنان به يكديگر در باب\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nتمتع از مشابهت اطعمه به يكديگر در سد حاجت بيشتر است تا همچنانكه قبيح شمرد كه كسى طعامهاى لذيذ ساخته و پخته در خانه خود بگذارد و بطلب آنچه سورت جوع او بنشاند بدر خانها دريوزه كند ، قبيح شمرد كه از اهل حرمت و جفت حلال خود تجاوز كند و باختداع ديگر زنان مشغول گردد و اگر هواى نفس در باطن او شمايل زنى كه در زير چادر بر او بگذرد و مزين گرداند تا از مباشرت و معاشرت او فضل لذتى تصور كند عقل را استعمال نمايد و بباطل و خديعت اين خيال مغرور نشود كه بعد از تفحص و تفتيش بسيار ديده باشد كه از زير معجر تباه‌ترين صورتى و زشت‌ترين هيكلى بيرون آمده باشد و در اكثر احوال آنچه در حباله تصرف او بود بتسكين شهوت وفا بيشتر از آن كند كه آنچه در طلب او سعى و جهد بذل افتد اگر متابعت حرص كند از هر هيئتى كه در حجاب استار بود و از نظر او ممنوع چندان حسن و جمال و غنج و دلال در ضمير او تصور كند كه روزگار در طلب آن متنغص گرداند و بتجربه و اعتبار ديگران كه همين ظن در حق ايشان سبقت يافته باشد و بعد از كشف قناع بر ظهور تزوير و احتيال ايشان اطلاع يافته التفات ننمايد تا بحديكه اگر در همه عالم فى المثل يك زن بيش نماند كه از استمتاع او محروم بود گمان برد كه او را لذتيست كه مثل آن لذت در ديگران مفقود است و بر تحصيل ذوقى از مايده جمال و چندان حرص و حيله استعمال كند كه از مصالح دو جهانى ممنوع شود و اين غايت حماقت و نهايت ضلالت باشد و كسى كه نفس را از تتبع هوى احتما فرمايد و به قدر مباح قناعت كند از اين تعب و مشقت كه مستتبع چندين رذيلت است عافيت يابد .\r\nو تباه‌ترين انواع افراط عشق بود و آن صرف همگى همت باشد بطلب يك شخص معين از جهة سلطان شهوت و عوارض اين مرض در غايت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nردائت بود و گاه بود كه به حد تلف نفس و هلاكت عاجل و آجل اداء كند و علاج آن به صرف فكر بود از محبوب چندانكه طاقت دارد و باشتغال به علوم دقيقة و صناعات لطيفه كه بفضل رويتى مخصوص باشد و بمجالست ندماى فاضل و جلساى صاحب طبع كه خوض ايشان در چيزهائى بود كه موجب تذكر خيالات فاسده نشود و باحتراز از حكايات عشاق و روايات اشعار ايشان و بتسكين قوت شهوت چه بمجامعت و چه باستعمال مطفيات .\r\nو اگر اين معالجات نافع نيفتد سفر دور و تحمل مشاق و اقدام بر كارهاى سخت نافع آيد و امتناع از طعام و شراب به قدر آنچه قواى بدنيرا ضعفى برسد كه مؤدى نبود بسقوط و ضرر مفرط هم معين باشد بر ازالهء اين مرض .\r\nعلاج بطالت - و اما محبت بطالت مقتضى حرمان دو جهانى بود از جهة آنكه اهمال رعايت مصلحت معاش مؤدى باشد به هلاكت شخص و انقطاع نوع و ديگر انواع رذايل را خود در معرض اين دو آفت چه وقع تواند بود و تغافل از اكتساب سعادت معادى مؤدى بود بابطال غايت ايجاد كه مستدعى افاضهء جود واجب الوجود عز اسمه است و اين مخاصمه و منازعه صريح بود بآنحضرت نعوذ باللّه منه و چون بطالت و كسل متضمن اين فسادات است در شرح قبح و مذمت آن باطنابى زايد احتياج نيفتد .\r\nعلاج حزن - حزن المى نفسانى بود كه از فقد محبوبى يا از فوت مطلوبى عارض شود و سبب آن حرص بود بر مقتضيات جسمانى و شره بشهوات بدنى و حسرت بر فقدان و فوات آن و اين حالت كسى را حادث شود كه بقاى محسوسات و ثبات لذات را ممكن شناسد و وصول بجملگى مطالب و حصول مقصودات در تحت تصرف نا ممتنع شمرد .\r\nو اگر اين شخص كه بچنين مرضى مبتلا باشد با سر عقل شود و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nشرط انصاف نگاهدارد داند كه هرچه در عالم كون و فساد است ثبات و بقاى آن محال است و ثابت و باقى اموريست كه در عالم عقل باشد و از تصرف متضادات خالى پس در محال طمع نكند و چون طمع نكند بفوت متوقع اندوهگين نشود بلكه همت بر تحصيل مطلوبات باقى مقصور دارد و سعى بطلب محبوبات صافى مصروف و از آنچه بطبع مقتضى فساد ذات او بود اجتناب نمايد و اگر ملابس چيزى شود بر قدر حاجت و سد ضرورت قناعت كند و ترك اذخار و استكثار كه دواعى مباهات و افتخار بود واجب شمرد تا بمفارقت آن متأسف نشود و بزوال و انتقالش متألم نگردد و چون چنين بود به امنى رسد بىفزع و فرحى يابد بىجزع و مسرتى حاصل كند بيحسرت و ثمرهء يقينى يابد بيحيرت و الا دائما اسير حزنى بىانقضاء و المى بىانتهاء باشد چه هيچوقت از فوت مطلوبى يا فقد محبوبى خالى نبود كه در عالم كون و فساد كون بىفساد نتواند بود و طامع در آن خائب و خاسر بود\r\n و من سره ان لا يرى ما يسوئه * فلا يتخذ شيأ يخاف له فقدا \r\nو اقتداء به عادت جميل آن بود كه بموجود خوشنود شود و از مفقود تلهف و تأسف ننمايد تا هميشه مسرور و سعيد بماند و اگر كسى را شك افتد در آنكه ملازمت اين عادت و انتفاع بدين خلق به سمت ييسر موسوم باشد يا بصفت تعسر موصوف بايد كه تأمل كند در اصناف خلق و اختلاف مطالب و معايش ايشان و رضاى هريك به نصيب و قسمت خويش و سرور و غبطه نمودن بصناعت و حرفتى كه بدان مخصوص بود مانند تجار بتجارت و نجار بنجارت و شاطر بشطارت و مخنث بتخنث و قواد بقيادت بحديكه هريك مضون بحقيقة فاقد آن صناعة را شناسند و مجنون على الاطلاق غافل از آنحالت را گويند و بهجت و راحت بر وجود آن لذت مربوط دانند و حرمان كلى بفقدان آن\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمعيشت منوط چنان كه نص تنزيل از آن عبارت ( عبارت از آن خ ب ) كرده است كه  كُلُّ حِزْبٍ بِما لَدَيْهِمْ فَرِحُونَ . * \r\nو سبب اين اعتقاد ملازمت عادت و مداومت مباشرت باشد پس اگر طالب فضيلت در ايثار سنت و طريقهء خويش همين طريق سپرد و از اقتفاى مناهج و اقتناى منافع كمالى كه غايت اين مقصد بود عدول نجويد بسرور و لذت از آنجماعت كه بقيد جهالت و اسر ضلالت گرفتارند اولى باشد چه او محق بود و ايشان مبطل و او متيقن و مصيب و ايشان مخطى و خابط و ايشان سقيم و شقى و او صحيح و سعيد بلكه او ولى خدا و ايشان اعداى او  أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ  .\r\nو كندى رحمة اللّه عليه در كتاب دفع الاحزان گويد دليل بر آنكه حزن حالتى است كه مردم آن را بسوء اختيار خويش جذب ميكنند و از امور طبيعى خارج است آنست كه فاقد هر مرغوبى و خايب هر مطلوبى اگر به نظر حكمت در اسباب آن حزن تأمل كند و بكسانيكه از آن مطلوب نامرغوب محروم باشند و بدان حرمان قانع و راضى اعتبار گيرد او را روشن شود كه حزن نه ضرورى بود و نه طبيعى و جاذب و كاسب آن هر آينه به حالت طبيعى معاودت كند و سكون و سلوت يابد .\r\nو ما مشاهده كرده‌ايم جماعتى را كه به مصيبت اولاد و اعزه و اصدقاء مبتلا شدند و احزان و همومى متجاوز از حد اعتدال بر ايشان طارى شده و بعد از انقضاى كمتر مدتى با سر ضحك و مسرت و فرح و غبطت آمدند و به كلى او را فراموش كردند .\r\nو همچنين كسانى كه بفقد مال و ملك و ديگر مقتنيات روزى چند باصناف غم و انديشه ناخوش عيش بودند پس وحشت ايشان بانس و تسلى بدل گشت و آنچه امير المؤمنين على كرم اللّه وجهه فرموده « اصبر صبر الاكارم و الا\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nتسل سلوا البهايم .\r\nهم مبنى است از اين معنى ، و عاقل اگر در حال خلق نظر كند داند كه از ايشان بمصيبتى غريب و محنتى بديع ممتاز نگرديده ، و اگر مرض حزن را كه جارى مجراى ديگر اصناف ردائت است تمكن دهد عاقبت بسلوت گرايد و از آن شفا يابد پس بهيچوجه مرضى وضعى نزديك او مرضى نشود و بردائت كسى راضى نگردد .\r\nو بايد داند كه حال و مثل كسى كه ببقاى منافع و فوايد دنيوى طمع كند حال و مثل كسى باشد كه در ضيافتى حاضر شود كه شمامهء در ميان حاضران از دست بدست ميگردانده باشند ، و هريكى لحظهء از نسيم و رايحهء آن تمتع ميگيرند ، و چون نوبت به او رسد طمع ملكيت در آن كند و پندارد كه او را از ميان قوم بتملك آن تخصيص داده‌اند و آن شمامه بطريق هبه به تصرف او گذشته تا چون از او بازگيرند خجلت و دهشت يا تأسف و حسرت اكتساب كند .\r\nهمچنين اصناف مقتنيات ودايع خداى تعالى است كه خلق را در آن اشتراك داده است و او را عز و جل ولايت استرجاع آن ، هرگاه كه خواهد و بدست هركه خواهد و ملامت و مذمت و عار و فضيحت بر كسى كه وديعت به اختيار باز گذارد و امل و طمع از آن منقطع دارد متوجه نشود بلكه اگر بدان طمع كند و چون از او بازگيرند دلتنگى نمايد با استجلاب عار و ملامت كفران نعمت را ارتكاب نموده باشد . چه كمترين مراتب شكرگزارى آن بود كه عاريت بخوشدلى با معير دهند و در اجابت مسارعت نمايند خاصه آنجا كه معير افضل آنچه داده بود بگذارد و اخس بازخواهد . مراد به اين افضل عقل و نفس است و فضايلى كه دست متعرضان بدان نرسد و متغلبان را در آن طمع شركت نيفتد چه اين كمالات بوجهى كه استرجاع و استرداد را\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبدان راه نبود بما ارزانى داشته‌اند و اخس و ارذل را كه از ما بازطلبند هم غرض رعايت جانب ما و محافظت عدالت در ميان ابناى جنس ماست و اگر بسبب فوات هر مفقودى حزنى به خود راه دهيم بايد كه هميشه محزون باشيم پس عاقل بايد كه در اشياى ضار و مؤلم فكر صرف نكند و چندانكه تواند از اين مقتنيات كمتر گيرد كه « المؤمن قليل المؤنه » تا بحزن مبتلا نشود .\r\nو يكى از بزرگان گفته است كه اگر دنيا را همين عيب بيش نيست كه عاريتى است ، شايستى كه صاحب همت بدان التفات ننمودى چنان كه ارباب همت از استعاره اصناف تجمل ننك دارند .\r\nاز سقراط پرسيدند كه سبب فرط نشاط و قلت حزن تو چيست ؟ گفت آنكه من دل بر چيزى ننهم كه چون مفقود شود اندوهگين شوم .\r\nعلاج حسد - حسد آن بود كه از فرط حرص خواهد كه بفوايد و مقتنيات از ابناى جنس ممتاز بود . پس بايد كه همت او بر ازاله آن از ديگران و جذب به خود مقصور باشد و سبب اين رذيلت از تركب جهل و شره بود ، چه استماع خيرات دنيوى كه بنقصان و حرمان ذاتى موسوم است يك شخص را محال باشد و اگر نيز تقدير امكان كنند استمتاع او بدان صورت نبندد ، پس جهل بمعرفت اينحال و افراط شره بر اين حسد باعث شوند و چون مطلوب حسود ممتنع الوجود بود جز حزن و تألم او را طائلى ( فائده ) حاصل نيايد و علاج اين دو رذيلت علاج حسد باشد و از جهت تعلق حسد بحزن در اين موضع ذكر او كرده آمد و الا حمل حسد بر امراض مركبه اوليتر باشد\r\nو كندى گويد حسد قبيح‌ترين امراض و شنيع‌ترين شرور است ، و بدين سبب حكماء گفته‌اند كه هركه دوست دارد كه شرى بدشمن او رسد محب شر بود ، و محب شر شرير بود ، و شريرتر از او كسى بود كه خواهد\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nشر به غير دشمن او رسد ، و هركه نخواهد كه خيرى به كسى رسد شر خواسته باشد بآنكس ، و اگر اين معامله با دوستان كند تباه‌تر و زشت‌تر بود .\r\nپس حسود شريرترين كسى باشد ، و هميشه اندوهگين بود ، چه بخير مردمان غمناك باشد و خير خلق منافى مطلوب او بود و هرگز خير از خلق مرتفع و منقطع نشود ، پس غم و اندوه او را انقطاعى و انتهائى صورت نبندد .\r\nو تباه‌ترين انواع حسد نوعى بود كه ميان علماء افتد ، چه طبيعت منافع دنيوى از تنگى عرصه و قلت مجال و ضيقى كه لازم ماده است موجب حسد باشد يعنى راغبرا بالعرض تعلق اراده بزوال مرغوب او از غير عارض شود و اگرچه اين معنى بنزديك او بالذات مرضى نبود .\r\nو حكماء دنيا را بگليمى كوتاه كه مردى درازبالا بر خود افكند تشبيه كرده‌اند ، چه اگر سر بدان پوشيده كند پاى او برهنه شود و اگر پاى نامحروم نگذارد سر محروم ماند . همچنين اگر شخصى بتمتع از نعمتى مخصوص شود ديگرى از آن ممنوع باشد ، و علم از اين شايبه منزه است .\r\nچه انفاق و خرج از آن و مشاركت دادن ابناى جنس در نفع آن مقتضى زيادت لذت و كمال تمتع بود . پس حسد در آن از طبيعت شر مطلق خيزد .\r\nو بدانكه فرق باشد ميان غبطه و حسد ، چه غبطه شوق بود بحصول كمالى يا مطلوبى كه از غيرى احساس كرده باشد در ذات مغتبط ( مغبط خ ب ) بىتمناى زوال آن از او و حسد با تمناى زوال بود از او .\r\nو غبطه بر دو نوع بود يكى محمود و ديگرى مذموم .\r\nاما غبطهء محمود آن بود كه آن شوق متوجه بفضايل و سعادات باشد\r\nو اما غبطهء مذموم آن بود كه آن شوق متوجه بشهوات و لذات باشد و حكم آن حكم شره بود .\r\nاينست سخن در حسد و هركه بر اين جمله كه شرح داديم واقف شود\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nو آن را ضبط كند ضبطى تمام بر او آسان بود .\r\nعلاج ديگر رذايل و معرفت اسباب آن و اغراضى كه حادث شود :\r\nمثلا در كذب چون انديشه كند داند كه تميز انسان از حيوانات ديگر بنطق است و غرض از اظهار فضيلت نطق اعلام غير بود از امرى كه بر آن واقف نبود و كذب منافى اين غرضست ، پس كذب مبطل خاصيت اين نوع بود و سبب آن انبعاث بود بر طلب مالى يا جاهى\r\nو فى الجمله حرص بر چيزى از اين قبيل و از لواحقش ذهاب آبروى و افساد مهمات و اقدام بر نميمت و سعايت و غمز و بهتان و اغراى ظلمه بود و در صلف چون انديشه كند داند كه سبب آن سلطان غضب بود . و تخيل كمالى كه در خود نيافته باشد و از لواحق آن جهل بمراتب و تقصير در رعايت حقوق و غلظ طبع و لوم و فجور باشد و در معنى صلف مركب بود از عجب و كذب\r\nو در بخل چون انديشه كند ، داند كه سبب آن خوف بود از فقر و احتياج ، يا محبت علو رتبت بمال ، يا شرارت نفس و طلب عدم خيرات خلق را\r\nو در ريا ، چون انديشه كند ، داند كه آن كذب بود هم در قول و هم در فعل . و فى الجمله چون حقيقت هريك بشناسد و بر اسباب آن واقف شود قمع آن اسباب و احتراز از آن بر منوال ديگر قبايح آسان شود بر طالب فضيلت و اللّه الموفق و المعين .\r\nتمت المقالة الاولى و تتلوه الثانى - به حمد اللّه و حسن توفيقه\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nمقاله دوم در تدبير منازل ، و آن پنج فصل است\r\n\r\nفصل اول در سبب احتياج بمنازل و معرفت اركان آن و تقديم آنچه مهم بود\r\nدر اين معنى به حكم آنكه مردم در تبقيهء شخص به غذا محتاج است و غذاى نوع انسانى بىتدبير صناعى چون كشتن و درودن و پاك كردن و نرم نمودن و سرشتن و پختن مهيا نه ، و تمهيد اين اسباب جز بمعاونت معاونان و آلات و ادوات به كار داشتن و روزگار دراز در آن صرف كردن صورت نبندد ،\r\nنه چون غذاى ديگر حيوانات كه بحسب طبيعت ساخته و پرداخته است تا انبعاث ايشان بر طلب علف و آب مقصور بود ، بر وفق تقاضاى طبيعت ، و چون تسكين سورت جوع و عطش كنند از حركت باز ايستند . و اقتصار مردم به مقدار حاجت روزبروز چون ترتيب آنقدر غذا كه وظيفهء هرروزى بود بيك روز ساختن محالست ، موجب انقطاع ماده و اختلال معيشت بود .\r\nپس از اين جهت باذخار اسباب معاش و حفظ آن از ديگر ابناى جنس كه در حاجت مشار كند احتياج افتاد ، و محافظت بىمكانى كه غذا و قوت در آن مكان تباه نشود و در وقت خواب و بيدارى ، و به روز و شب ، دست ظالمان و غاصبان از آن كوتاه دارد صورت نبندد .\r\nپس بساختن منزل حاجت آمد و چون مردم را به ترتيب صناعتى كه بر تحصيل غذا مشتمل باشد مشغول بايد بود از حفظ آنمقدار كه ذخيره نهاده بود غافل ماند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nپس از اين‌روى بمعاونى كه بنيابت او اكثر اوقات در منزل مقيم باشد و بحفظ ذخاير اقوات و اغذيه مشغول ، محتاج شد و اين احتياج بحسب تبقيهء شخص است .\r\nو اما بحسب تبقيه نوع نيز بجفتى كه تناسل و توالد بر وجود او موقوف باشد احتياج بود پس حكمت الهى چنان اقتضاء كرد كه هر مردى جفتى گيرد تا هم بمحافظت منزل و ما فيه قيام نمايد و هم كار تناسل بتوسل او تمام شود و هم در تقلد ( تقليد خ ب ) . يك شخص دو مهم را شرط خفت مؤنت مرعى بود و چون توالد حاصل آيد و فرزند بىتربيت و حضانت پدر و مادر بقا نمىيابد و بنشو و نما نميرسد تكفل امور او نيز واجب گشت و چون جماعتى انبوه شوند يعنى زن و مرد و فرزندان و ترتيب اقوات اين جماعت و ازاحت علل ايشان بر يك شخص دشوار تواند بود پس باعوان و خدم احتياج ظاهر شد\r\nو بدين جماعت كه اركان منزلند نظام حال معاش صورت بست .\r\nپس از اين بحث معلوم شد كه اركان منزل پنج‌اند : پدر و مادر و فرزند و خادم و قوت . و چون نظام هر كثرتى بوجهى از تأليف تواند بود كه مقتضى نوعى از توحد بوده باشد . در نظام منزل نيز بتدبيرى صناعى كه موجب آن تاليف باشد ضرورت افتاد .\r\nو از جماعت مذكور صاحبمنزل باهتمام آن مهم اوليتر بود از اينروى رياست قوم بر او مقرر شد و سياست جماعت به دو مفوض گشت تا تدبير منزل بروجهى كه مقتضى نظام اهل منزل بود بتقديم رساند و همچنانكه شبان رمهء گوسفند را بروجه مصلحت بچراند و بعلفزار و آبشخور موافق برد و از مضرت سباع و آفات سماوى و ارضى نگاهدارد و مساكن زمستانى و تابستانى و نيمروزى و شبانگاهى بر حسب صلاحيكه هروقت اقتضا كند مرتب گرداند تا هم امور معيشت\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاو و هم نظام حال ايشان حاصل شود .\r\nمدبر منزل نيز برعايت مصالح اقوات و ارزاق و ترتيب امور معاش و سياست احوال جماعت بترغيب و ترهيب و وعد و وعيد و زجر و تكليف و رفق و مناقشه و لطف و عنف قيام كند ، تا هريك بكمالى كه بحسب شخص بدان متوجه باشند برسند ، و همگنان در نظام حالى كه مقتضى سهولت تعيش بود مشاركت يابند .\r\nو ببايد دانست كه مراد از منزل در اين موضع نه خانه‌ايست كه از خشت و گل و سنك و چوب كنند ، بل آن از تأليفى مخصوص است كه ميان زن و شوهر و والد و مولود و خادم و مخدوم و متمول و مال افتد .\r\nمسكن ايشان چه از چوب و سنك بود و چه از خيمه و خرگاه و چه از سايه درخت و غار كوه .\r\nپس صناعت تدبير منزل كه آن را حكمت منزلى خوانند نظر باشد در حال اين جماعت بروجهى كه مقتضى مصلحت عموم بود ، در تيسر اسباب معاش و توصل بكمالى كه بحسب اشتراك مطلوب باشد و چون عموم اشخاص نوع ؛ چه ملك و چه رعيت ، چه فاضل و چه مفضول بدين نوع تأليف و تدبير محتاجند و هركسى در مرتبهء خود بتقليد ( استوارى و پيروى كردن ) امر جماعتى كه او راعى ايشان بود و ايشان رعيت او مكلف و منفعت اينعلم عام و ناگزير باشد و فوايد آن ، هم در دين و هم در دنيا شامل .\r\nو از اينجا است كه صاحب شريعت عليه السّلام فرموده است كه :\r\nكلكم راع ، و كلكم مسئول عن رعيته\r\nو قدماء حكماء را در اين نوع ، اقوال بسيار بوده است . اما نقل كتب ايشان در اين فن از لغت يونانى بلغت عربى اتفاق نيفتاده است مگر مختصرى از سخنان ابروس كه در دست متأخران موجود است و متأخران با رأى صائب\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو اذهان صافى در تهذيب و ترتيب اين صناعت و استنباط قوانين و اصول آن بر حسب اقتضاى عقول ، غايت جهد مبذول داشته‌اند و او را مدون و مجلد گردانيده .\r\nو خواجه رئيس ابو على الحسين بن عبد اللّه بن سينا را رساله ايست در اين باب كه با كمال بلاغت شرط ايجاز رعايت كرده است . خلاصهء آن رساله به اين مقاله نقل كرده آمد و آن را بديگر مواعظ و آداب كه از متقدمان و متأخران منقول بود موشح گردانيده شد ، انشاء اللّه به نظر ارتضاء اهل فضل مشرف شود انه ولى التوفيق .\r\nببايد دانست كه اصل كلى در تدبير منزل آن بود كه همچنانكه طبيب در حال بدن انسان نظر كند از جهت اعتدالى كه بحسب تركب اعضاء مجموع تركيبرا حاصل آيد و آن اعتدال مقتضى صحت بدن و مصدر افعال بود بروجه كمال تا اگر آن اعتدال موجود بود آن را محافظت كند و اگر مفقود گردد استعاده نمايد . و چون در عضوى از اعضاء خللى حادث شود در علاج آنعضو مصلحت عموم اعضاء نگاهدارد ، خاصه مصلحت عضوى رئيس كه مجاور آن بود به قصد اول و بعد از آن مصلحت آنعضو به قصد ثانى به حدى كه اگر صلاح عموم اعضاء در قطع و كى ( داغ ) آنعضو بود قطع نظر كند از اصلاح آنعضو و بقطع و قلع آن مبالات نكند تا فساد بديگر اعضاء سرايت نكند .\r\nهم بر اين نسق ، مدبر منزل را رعايت صلاح عموم اهل منزل واجب بود و نظر او به قصد اول بر اعتدالى كه در تأليف افتد مقصور و محافظت آن اعتدال يا استردادش بر وجه صواب مقدور و در تدبير حال يك يك شخص بمعالجهء كه طبيب يكيك عضو را كند مقتدى چه هريكى از اركان منزل نسبتا با منزل بمثابهء هريكى از اعضاى مردم باشد نسبت با مجموع بنيه بعضى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nرئيس و برخى مرئوس ؛ جمعى شريف و گروهى خسيس هرچند هرعضوى را اعتدالى و فعلى خاص بود ليكن فعل همه اعضاء بمشاركت و معاونت غايت همه افعال بود .\r\nهمچنين هر شخصى را از اشخاص اهل منزل طبيعتى و خاصيتى بود بانفراد و حركات او متوجه بود بمقصدى خاص كه از افعال جماعت نظامى كه در منزل مطلوب بود حاصل آيد . و مدبر منزل كه بمنزله طبيب بود از وجهى ، و بمنزلهء يكعضو كه شريفتر بود از اعضاء باعتبارى ، بايد كه بر طبيعت و خاصيت و فعل هر شخصى از اشخاص اهل منزل واقف بود و بر اعتدالى كه از تأليف آن افعال حاصل آيد عارف ، تا ايشانرا بكمالى كه مقتضى نظام منزل بود برساند و اگر مرضى حادث شود آن را زايل كند و اگرچه اعتبار حال منزل از وضع صناعت خارج است چنان كه گفتيم .\r\nاما افضل احوال منزل كه مسكن بود ، چنان بود كه بنيادهاى آن استوار باشد و سقفها بارتفاع مايل و درها گشاده چنان كه در اختلاف بتكلفى احتياج نيفتد و مساكن مردان از مساكن زنان مفروض ؛ و مقامگاه هرفصلى و موسمى بحسب آنوقت معد ؛ و موضع ذخاير و اموال بحصانت موصوف : و احتياطى كه بدفع آفات تعلق دارد مانند حرق و غرق و نقب دزدان و تعرض هوام بتقديم رساند .\r\nو در مسكن مردم آنچه توقى ( نگهبانى كردن ) از زلال اقتضا كند يعنى ساحت فراخ و دكانهاى افراشته مرعى ، و با كثرت مواقف و محال شرايط تناسب اوضاع محفوظ و از همه مهمتر اعتبار حال جوار تا بمجاورت اهل شر و فساد و كسانى كه موذى طبع باشند مبتلا نشود . و از آفت وحشت و انفراد ايمن ماند\r\nافلاطون حكيم منزل در كوى زرگران گرفته بود ، از حكمت آن\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاستعلام كردند فرمود كه تا اگر خواب برچشم من غالب شود و از تفكر و مطالعه منع كند آواز ادوات ايشان مرا بيدار گرداند و اللّه اعلم بالصواب .\r\n\r\nفصل دوم در معرفت سياست و تدبير اموال و اقوات\r\nچون نوع مردم باذخار اقوات و ارزاق مضطر است ؛ چنان كه در فصل گذشته ياد كرديم . و بقاى بعضى اقوات در زمانى بيشتر ناممكن پس بجمع مالابد و اقتناء ما يحتاج از هر جنس احتياج افتاد . تا اگر بعضى اجناس در معرض تلف آيد برخى كه از فساد دور تر بود بماند .\r\nو بسبب ضرورت معاملات و وجود اخذ و اعطاء چنان كه در مقاله گذشته گفته‌ايم بدينار كه حافظ عدالت و مقوم كلى و ناموس اصغر است حاجت بود و بعزت وجود او و معادلت اندكى از جنس او با بسيارى از ديگر چيزها مؤنت نقل اقوات از مساكن بمساكن دور تر مكفى ( پسنديده و تمام شدن كار ) شد ، بدان وجه كه چون نقل اندك او كه قيمت اقوات بسيار بود قائم مقام نقل اقوات بسيار باشد و از كلفت و مشقت حمل آن استغناء افتد .\r\nهمچنين برزانت جوهر و استحكام مزاج و كمال تركيب او كه مستدعى بقاء بود ثبات و قوام فوايد مكتسب صورت بست . چه استحاله و فناى او مقتضى احباط ( باطل كردن ) مشقتى بود كه در طريق كسب ارزاق و جمع مقتنيات افتاده باشد ، و بقبول او نزديك اصناف امم شمول منفعت او همگنان را منظوم شد . و بدين دقايق حكمت كمالى كه در امور معيشت تعلق بطبيعت داشت ، لطف الهى و عنايت بيزوالى از حد قوت بحيز فعل رسانيد و آنچه تعلق بصناعت دارد ، مانند ديگر امور صناعى با نظر و تدبير نوع\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nانسانى حواله افتاد و بعد از تقديم اين مقدمه گوئيم نظر در حال مال بر سه وجه تواند بود .\r\nاول باعتبار دخل دوم باعتبار حفظ سوم باعتبار خرج\r\nاما دخل يا سبب آن بكفايت و تدبير منوط بود يا نبود .\r\nاول مانند صناعات و تجارات دوم مانند مواريث و عطايا ، و تجارت بسبب آنكه بمايه مشروط بود و مايه در معرض تعرض اسباب زوال در وثوق و استمرار از صناعت و حرفت قاصر باشد . و در اكتساب بر جمله سه شرط رعايت بايد كرد .\r\nاول احتراز از جور دوم احتراز از عار سوم احتراز از دنائت\r\nاما جور - مانند آنچه بتغلب و تفاوت وزن وكيل يا طريق اختداع و سرقت بدست آرند .\r\nو اما عار - مانند آنچه بمجون و مسخرگى و مذلت نفس بدست آرند\r\nو اما دنائت - مانند آنچه از صناعتى خسيس بدست آرند با تمكن از صناعتى شريف . و صناعات سه نوع بود .\r\nاول شريف - دوم خسيس - سوم متوسط\r\nاما صناعات شريف صناعاتى بود كه از خير نفس باشد نه از خير بدن و آن را صناعات احراء و ارباب مروت خوانند و اكثر آن در سه صنف داخل بود\r\nاول آنچه بجوهر عقل تعلق دارد مانند صحت رأى و صواب مشورت و حسن تدبير و اين صناعت وزراء بود .\r\nدوم آنچه بادب و فضل تعلق دارد مانند كتابت و بلاغت و نجوم و طب و استيفاء و مساحت و اين صناعت ادباء و فضلاء بود .\r\nسوم آنچه به قوت و شجاعت تعلق دارد ، مانند سوارى و سپاه‌گرى و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nضبط ثغور و دفع اعداء و اين صناعت فروسيت بود .\r\nو اما صناعات خسيسه هم سه نوع بود .\r\nاول - آنچه منافى مصلحت عموم مردم بود . مانند احتكار و سحر و اين صناعت مفسدان بود .\r\nدوم - آنچه منافى فضيلتى از فضايل باشد . مانند مسخرگى و مطربى و مقامرى و اين صناعت سفهاء بود .\r\nسوم - آنچه مقتضى نفرت طبع بود . مانند حجامى و دباغى و كنّاسى و اين صناعت فرومايگان بود .\r\nو به حكم آنكه احكام طبع را نزديك عقل قبولى نبود صنف اخير از اين اصناف در عقل قبيح نباشد و بايد كه از جهت ضرورت جمعى بدان قيام نمايند و دو صنف اول قبيح بود و از آن منع كنند .\r\nو صناعات متوسط ، ديگر انواع مكاسب و اصناف حرفتها بود و بعضى از آن ضرورى بود مانند زراعت و بعضى غيرضرورى مانند صباغت و همچنين بعضى بسيط بود مانند درودگرى ، و آهنگرى ، و بعضى مركب بود مانند ترازوگرى و كاردگرى .\r\nو هركه بصناعتى موسوم شود بايد كه در آن صناعت تقدم و كمال طلب كند و بمرتبهء نازل قناعت ننمايد و بدنائت همت راضى نشود .\r\nو ببايد دانست كه مردم را هيچ زينت نيكوتر از روزى فراخ نبود و بهترين اسباب روزى ، صناعتى بود كه بعد از اشتمالت بر عدالت بعفت و مروت نزديك باشند و از شره و طمع و ارتكاب فواحش و تعطيل افكندن در مهمات دور . و هرمال كه بمبالغه و مكابره و استكراه غير و تبعه و عار و نام بد و بذل آبروى و بيمروتى و تدنيس عرض و مشغول گردانيدن مردمان از مهمات بدست آيد ، احتراز از آن واجب بود و اگرچه مالى خطير بود و آنچه بدين\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشوائب ملوث نبود آن را صافىتر و مهناتر و ميمون‌تر و با بركت‌تر بايد شمرد و اگرچه به مقدار حقير بود .\r\nو اما حفظ مال بىتثمير ميسر نشود . چه خرج ضروريست و در آن سه شرط نگاه بايد داشت .\r\nاول آنكه اختلالى بمعيشت اهل منزل راه نيابد .\r\nدوم آنكه اختلالى بديانت و عرض راه نيابد ، چه اگر اهل حاجت را باوجود ثروت محروم گذارد در ديانت لايق نبود و اگر از ايثار بر اكفاء و متعرضان عرض اعراض كند از همت دور باشد .\r\nسوم آنكه مرتكب رذيلتى مانند بخل و حرص نگردد و چون اين شرايط رعايت كند حفظ بسه شرط صورت بندد .\r\nاول آنكه خرج با دخل مقابل نبود بلكه كمتر بود .\r\nدوم آنكه در چيزى كه تثمير آن متعذر بود مانند ملكى كه بعمارت آن قيام نتوان كرد و جوهرى كه راغب آن عزيز الوجود بود صرف نكند\r\nسوم آنكه رواج كار طلبد و سود متواتر اگرچه اندك بود بر منافع بسيار كه بروجه اتفاق افتد اختيار كند ، و عاقل بايد كه از ذخيره نهادن اقوات و اموال غافل نباشد تا در اوقات ضرورت و تعذر مانند قحط سالها و نكبات و ايام امراض صرف كند .\r\nو گفته‌اند كه اولى چنان بود كه شطرى از اموال نقود و اثمان بصناعات باشد و شطرى اجناس و امتعه و اقوات و بصناعات و شطرى املاك و ضياع و مواشى . تا اگر خللى به طرفى راه يابد از دو طرف ديگر جبران ميسر شود و اما خرج و انفاق بايد كه در آن از چهارچيز احتراز كند .\r\nاول لوم و تقتير و آن چنان بود كه در اخراجات نفس و اهل تنك فراگيرد يا از بذل معروف امتناع نمايد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدوم اسراف و تبذير و آن چنان بود كه در وجوه زوايد مانند شهوات و لذات صرفكند و يا زياده از حد در وجه واجب خرج كند .\r\nسوم ريا و مباهات و آن چنان بود كه بطريق تصلف و اظهار ثروت در مقام مراء و مفاخرت انفاق كند .\r\nچهارم سوء تدبير و آن چنان بود كه در بعض مواضع زياده از اقتصاد به كار برد و در برخى كمتر از آن ، و مصارف مال در سه صنف محصور افتد\r\nاول آنچه از روى ديانت و طلب مرضيات ايزدى دهند ، مانند صدقات و زكواة .\r\nدوم آنچه بطريق سخاوت و ايثار بذل معروف دهند ، مانند هدايا و تحف و مبرات و صلات .\r\nسوم - آنچه از روى ضرورت انفاق كنند يا در طلب ملايم يا در دفع مضرت ، اما طلب ملايم مانند اخراجات منزل از وجوه مآكل و مشارب و ملابس و غير آن .\r\nو اما دفع مضرت ، مانند آنچه بظلمه و سفها دهند تا نفس و مال و عرض از ايشان نگاهدارند و در صنف اول كه غرض طلب قربت بود به حضرت عزت چهار شرط رعايت بايد كرد .\r\nاول - آنكه آنچه دهد بطيب نفس و انشراح صدر دهد و بر آن تلهف و تأسف ننمايد ، نه در ضمير و نه به ظاهر .\r\nدوم - آنكه خالص در طلب رضاى معبود خويش دهند نه به جهت توقع شكرى ، يا انتظار جزائى ، يا التماس نشر ذكرى وصيتى .\r\nسوم - آنكه معظم آن بدرويشان نهفته نياز دهد ، و هرچند سائل را تواند محروم نگرداند اما اولى آنكه اين قسم از صنف دوم شمرد ، چه تقرب به حضرت عزت بچيزىكه بهتر باعث بر آن از داخل باشد نه از خارج بهتر\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nچهارم آنكه هتك ستر مستحقان نكند بافشاء و اظهار آن و در صنف دوم كه از افعال اهل فضيلت باشد پنج شرط نگاه بايد داشت .\r\nاول تعجيل كه با تعجيل مهناتر بود دوم كتمان كه با كتمان بانجاح نزديكتر بود و بكرم مناسبتر .\r\nسوم تصفير و تحقير اگرچه به وزن و قيمت بسيار باشد .\r\nچهارم مواصلت كه انقطاع منسى بود پنجم وضع معروف در موضع خويش و الا مانند زراعت در زمين شوره ضايع افتد ، و در صنف سوم يك شرط رعايت بايد كرد و آن اقتصاد بود در آنچه سبب طلب ملايم باشد بايد كه باسراف نزديكتر بود از آنكه بتقتير بدان قدر كه موجب محافظت باشد و آن از قبيل دفع مضرت افتد نه از قبيل اسراف محض چه اگر بشرايط توسط من كل الوجوه قيام نمايد ، از طعن طاعن و وقيعت ( بدگوئى كردن ) بدگوى نجات نيابد و علت آن بود كه انصاف و عدالت در اكثر طبايع مفقود است و طبع و حسد و بغض مركوز .\r\nپس بناى انفاق بر حسب آراى عوام نهادن بسلامت عرض نزديكتر است از آنكه بناى آن بر قاعده سيرت خواص و ميل عوام بتبذير بود چنان كه ميل خواص بتقتير ، اينست قوانين كلى كه در باب تمول بدان حاجت افتد و اما جزويات آن بر عاقل پوشيده نماند انشاء اللّه تعالى .\r\n\r\nفصل سوم در معرفت سياست و تدبير اهل\r\nبايد كه باعث بر تأهل دو چيز بود : حفظ مال و طلب نسل نه داعيه شهوت يا غرضى ديگر از اغراض . وزن صالح شريك مرد بود در مال و قسيم\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاو در كدخدائى و تدبير منزل و نايب او در وقت غيبت .\r\nو بهترين زنان زنى بود كه در عقل و ديانت و عفت و فطنت و حياء و رقت و تودد و كوتاه‌زبانى و اطاعت شوهر و بذل نفس در خدمت او و ايثار رضاى او و وقار و هيبت نزديك اهل خويش ، متحلى بود و عقيم نبود و در تربيت منزل و تقدير نگاهداشتن در انفاق واقف و قادر باشد ، و بمجامله و مدارات و خوشخوئى سبب مؤانست و تسلى هموم و جلاى احزان شوهر گردد .\r\nو زن آزاد از بنده بهتر ، چه اشتمالت او بر تألف بيگانگان ، وصله ارحام و استظهار باقرباء ، و استمالت اعداء و معاونت و مظاهرت در اسباب معاش و احتراز از دنائت در مشاكلت و در نسل و عقب بيشتر .\r\nو زن بكر از غير بكر بهتر ، چه بقبول ادب مشاكلت شوهر در خلق و عادت و انقياد و مطاوعت او نزديكتر ، و اگر باوجود اين اوصاف بحليهء جمال و نسب و ثروت متحلى باشد مستجمع انواع محاسن بود و بر آن مزيدى صورت نبندد .\r\nو اما اگر بعضى از اين خصال مفقود باشد بايد كه عقل و عفت و حيا البته موجود بود ، چه ايثار جمال و نسب و ثروت بر اين سه خصلت مستدعى تعب و عطب ( هلاكت ) و اختلال امور دين و دنيا باشد .\r\nو بايد كه جمال زن باعث نباشد بر خطبهء او ، چه جمال با عفت كمتر مقارن افتد بسبب آنكه زن جميله را راغب و طالب بسيار باشد و ضعف عقول ايشان مانع و وازع ( بازدارنده ) انقياد نبود تا بر فضايح اقدام نكنند و غايت خطبهء ايشان يا بىحميتى و صبر بر فضيحت بود كه بر شقاوت دو جهانى مشتمل باشد ، يا اتلاف مال و ثروت و مقاسات اصناف احزان و هموم . پس بايد كه از جمال بر اعتدال بنيه اقتصار كند و در آن باب نيز دقيقه اقتصاد مرعى دارد\r\nو همچنين بايد كه مال زن مقتضى رغبت نمودن به دو نگردد . چه مال\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nزنان مستدعى استيلاء و تسلط و استخدام و تفوق ايشان باشد و چون شوهر در مال زن تصرف كند زن او را بمنزلهء خدمتكار و معاونى شمرد و او را وقعى و وزنى ننهد و انتكاس مطلق لازم آيد تا بفساد امور منزل و تعيش باز گردد\r\nو چون عقد مواصلت ميان شوهر و زن حاصل شود سبيل شوهر در سياست زن سه چيز بود .\r\nاول هيبت دويم كرامت سوم شغل خاطر\r\nو اما هيبت آن بود كه خويشتن را در چشم زن مهيب دارد تا در امتثال اوامر و نواهى او اهمال جايز نشمرد و اين بزرگترين شرايط سياست اهل بود چه اگر اختلالى بدين شرط راه يابد زن را در متابعت هوى و مراد خويش طريقى گشاده شود و بر آن اقتصار نكند بلكه شوهر را در طاعت خود دارد و وسيله مرادات خود سازد و بتسخير و استخدام او مطالب خود حاصل كند پس آمر مأمور شود و مطيع مطاع ( و مطاع مطيع خ ب ) و مدبر مدبر و غايت اينحال و خصال حصول عيب و عار و مذمت و دمار هردو باشد و چندان فضايح و شنايع حادث شود كه آن را تلافى و تدارك صورت نبندد .\r\nو اما كرامت آن بود كه زنرا مكرم دارد بچيزهائى كه مستدعى محبت و شفقت بود تا چون از زوال آنحال مستشعر باشد بحسن اهتمام امور منزل و مطاوعت شوهر را تلقى كند و نظام مطلوب حاصل شود و اصناف كرامات در اين باب شش چيز باشد .\r\nاول آنكه او را در هيئتى جميل دارد .\r\nدوم آنكه او را در ستر و حجاب از غير محارم مبالغهء عظيم نمايد و چنان سازد كه بر آثار و شمايل و آواز او هيچ بيگانه را وقوف نيفتد .\r\nسوم آنكه در اوايل اسباب كدخدائى با او مشورت كند به شرط آنكه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاو را در مطاوعت خود بطمع نه‌افكند .\r\nچهارم آنكه دست او در تصرف اقوات بر وجه مصلحت منزل و استعمال خدم در مهمات مطلق دارد .\r\nپنجم آنكه با خويشان و اهل بيت او صله‌رحم كند و دقايق تعاون و تظاهر را رعايت واجب داند .\r\nششم آنكه چون اثر صلاحيت و شايستگى او احساس كند زنى ديگر را بر او ايثار نكند اگرچه بجمال و مال و نسب و اهلبيت از او شريف‌تر باشد چه غيرتى كه در طبايع زنان مركوز بود با نقصان عقل ، ايشانرا بر فضايح و قبايح و ديگر افعالى كه موجب فساد منزل و سوء مشاركت و ناخوشى عيش و عدم نظام باشد باعث گردد و جز ملوك را كه غرض ايشان از تأهل طلب نسل و عقب بسيار بود و زنان در خدمت ايشان بمثابهء پرستاران بندگان باشند در اين معنى رخصت نداده‌اند و ايشان را نيز احتراز اولى بود چه مرد در منزل مانند دل باشد در بدن و چنان كه يكدل منبع حيات دو بدن نتواند بود يكمرد را تنظيم دو منزل ميسر نشود .\r\nو اما شغل خاطر آن بود كه خاطر زن پيوسته بتكفل مهمات منزل و نظر در مصالح آن و قيام آنچه مقتضى نظام معيشت بود مشغول دارد چه نفس انسانى بر تعطيل صبر نكند و فراغت از ضروريات ، اقتضاى نظر كند در غير ضروريات پس اگر زن از ترتيب منزل و تربيت اولاد و تفقد مصالح خدم فارغ باشد همت بر چيزهائى كه مقتضى خلل منزل بود مقصور گرداند و بخروج و زينت به كار داشتن از جهت خروج و رفتن بنظارها و نظر كردن بمردان بيكار مشغول شود تا هم امور منزل مختل گردد و هم شوهر را در چشم او وقعى و هيبتى نماند بلكه چون مردان ديگر را بيند او را حقير و مستصغر شمرد و هم در اقدام بر قبايح دليرى يابد و هم راغبان را در طلب\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nخود تحريص كند تا عاقبت آن بعد از اختلال معيشت و ذهاب مروت و حصول فضيحت ، هلاكت و شقاوت دو جهانى بود و بايد كه شوهر احتراز كند در باب سياست زن از سه چيز :\r\nاول - از فرط محبت زن كه باوجود آن ، استيلاى زن و ايثار هواى او بر مصالح خود لازم آيد و اگر بمحنت محبت او مبتلا شود از او پوشيده دارد و چنان سازد كه البته واقف نشود . پس اگر نتواند كه خويشتن را نگاه دارد علاجهائى را كه در باب عشق فرموده‌اند استعمال بايد كرد و به هيچ حال در آن مقام ننمود چه اين آفت اقتضاى فسادهاى مذكور كند .\r\nدوم - در مصالح كلى با زن مشورت نكند و البته او را بر اسرار خود وقوف ندهد و مقدار مال و مايه از او پوشيده دارد ، چه رأىهاى ناصواب و نقصان تميز ايشان در اين باب مستدعى آفات بسيار بود .\r\nسوم - آنكه زن را از ملاهى نظر باجانب و استماع حكايت مردان از زنانى كه بدين افعال موسوم باشند بازدارد . و البته راه آن بازندهد ، چه اين معنى مقتضى فسادهاى عظيم باشد و از همه تباه‌تر مجالست پيره‌زنانى باشد كه بمحافل مردان رسيده باشند و حكايت آن بازگويند .\r\nو در احاديث آمده است كه زنان را از آموختن سورهء يوسف منع بايد كرد كه استماع امثال آن قصه موجب انحراف ايشان باشد از قانون عفت\r\nو از شراب هم منع كلى بايد فرمود ؛ چه شراب اگرچه اندك بود اما سبب وقاحت و هيجان شهوت گردد و در زنان هيچ خصلت بدتر از اين دو خصلت نبود و سبيل زنان در تحرى ( سزاوار شدن ) رضاى شوهران و وقع افكندن خود را در چشم ايشان پنج چيز بود .\r\nاول ملازمت عفت دويم اظهار كفايت سيم هيبت داشتن از ايشان چهارم حسن تبعل و احتراز از نشوز پنجم قلت عتاب و مجاملت در عشرت\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nو حكماء گفته‌اند كه زن شايسته تشبه نمايد بمادران و دوستان و كنيزكان . و زن بد تشبه نمايد بجباران و دشمنان و دزدان .\r\nاما تشبه زن شايسته بمادران چنان بود كه قربت و حضور شوهر خواهد و غيبت او را مكاره بود و رنج خود در طريق حصول مراد و رضاى او احتمال كند ؛ چه مادر با فرزند همين طريق سپرد .\r\nاما تشبه او بدوستان چنان بود كه بر آنچه شوهر به او دهد قانع بود و او را از آنچه از او باز دارد و ندهد معذور دارد و مال خويش از او دريغ ندارد و در اخلاق با او موافقت نمايد .\r\nو اما تشبه او بكنيزكان ، چنان بود كه مانند پرستاران تذلل نمايد و خدمت به شرط كند و بر تندخوئى شوهر صبر نمايد و در افشاى مدح و ستر عيب او كوشد و نعمت او را شكر گذارد و در آنچه موافق طبع او نبود با شوهر عتاب نكند .\r\nو اما تشبه زن ناشايسته بجباران چنان بود كه كسل و تعطيلرا دوست دارد و فحش گويد و تجنى بسيار نهد و خشم بسيار گيرد و از آنچه موجب خوشنودى و خشم شوهر بود غافل باشد و خدم و جاريه را بسيار رنجاند .\r\nاما تشبه او بدشمنان : چنان بود كه شوهر را حقير شمارد و به او استخفاف كند و درشت خوئى نمايد و جحود احسان او كند و از او حقد گيرد و شكايت كند و معايب او باز گويد .\r\nو اما تشبه او بدزدان چنان بود كه در مال او خيانت كند و بىحاجت از او سئوال نمايد و احسان او حقير شمرد و در آنچه او كاره بود الحاح كند و بدروغ دوستى فرا نمايد و نفع خود بر نفع او ايثار كند و كسى كه بزنى ناشايسته مبتلا شود تدبير او طلب خلاص باشد از او چه مجاورت زن بد از مجاورت سباع\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو افاعى بتر باشد و اگر خلاص متعذر باشد چهار نوع حيله بر آن به كار بايد داشت اول بذل مال ؛ چه حفظ نفس و مروت و عرض بهتر از حفظ مال بود و اگر مالى بسيار صرف بايد كرد و خويشتن را از او باز خريد آن مال را حقير بايد شمرد .\r\nدويم - نشوز و بدخوئى و هجرت مضاجع بر وجهى كه بفسادى اداء نكند بجا آرد .\r\nسيم لطايف حيل مانند تحريص عجايز بر تنفير او و ترغيب بشوهرى ديگر و رغبت نمودن به ظاهر به دو و از مفارقت ابا كردن ؛ تا باشد كه او را بر مفارقت حرصى پديد آيد ؛ فى الجمله استعمال انواع مسامحت و ممانعت و ترغيب و ترهيب كه موجب فرقت بود لازم داند .\r\nچهارم و آن بعد از عجز بود از ديگر تدبيرها آنكه او را بگذارد و سفرى دور اختيار كند به شرط آنكه او را مانعى از اقدام بر فضايح نصب كرده باشد تا اميد او منقطع شود و مفارقت اختيار كند .\r\nو حكماء عرب گفته‌اند كه از پنج زن حذر واجب بود : حنانه و منانه و انانه و كية القفاء و خضراء الدمن .\r\nاما حنانه زنى بود كه او را فرزندان باشند از شوهر ديگر و پيوسته بمال اين شوهر بر ايشان مهربانى نمايد .\r\nو اما منانه - زنى بود متموله كه بمال خود بر شوهر منت نهد\r\nو اما انانه - زنى بود كه پيشتر از اين شوهر حالى بهتر داشته باشد يا شوهرى بزرگتر را ديده و پيوسته از اينحال و شوهر بشكايت و انين باشد .\r\nو اما كية القفاء زنى بود غير عفيفه كه شوهر از او هر محفلى كه غايب شود مردمان بذكر او داغى برقفاى آنمرد نهند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو اما خضراء الدمن - زنى بود جميله از اصلى بد ، او را مشابهت كرده‌اند بسبزه مزابل . و كسى كه بشرايط سياست زنان قيام نتواند نمود اولى آن بود كه عزب باشد و دامن از ملابست امور ايشان كشيده دارد ، چه فساد مخالطت زنان با سوء انتظام مستتبع آفات نامتناهى بود كه يكى از آن قصد زن بود بهلاك او يا قصد ديگرى از جهت زن . و اللّه الموفق و المعين .\r\n\r\nفصل چهارم در سياست و تدبير اولاد\r\nچون فرزند بوجود آيد ابتداء بتسميهء او بايد كرد بنامى نيكو ، چه اگر نامى ناموافق بر او نهند مدت عمر از او ناخوشدل باشد . پس دايهء اختيار بايد كرد كه احمق و معلول نباشد ؛ چه عادات بد و بيشتر علتها بشير تعدى كند از دايه به فرزند .\r\n زنهار كه از براى فرزند * معلول و لئيم دايه مپسند\r\nخوئيكه بشير در بدن رفت * آندم برود كه جان ز تن رفت \r\nو چون ايام رضاع او تمام شود بتأديب و رياضت اخلاق او مشغول بايد شد ، پيشتر از آنكه اخلاق تباه فرا گيرد ، چه كودك مستعد آن بود و باخلاق ذميمه ميل بيشتر كند بسبب نقصانى و حاجتى كه در طبيعت دارد و در تهذيب اخلاق او اقتداء بطبيعت بايد كرد . يعنى هر قوت كه حدوث او در بنيهء كودك بيشتر بود تكميل آنقوت مقدم بايد داشت .\r\nاول چيزى از آثار قوت تميز كه در كودك ظاهر شود حياء بود ، پس نگاه بايد كرد كه اگر حياء بر او غالب بود و بيشتر اوقات سر در پيش افكنده دارد و وقاحت ننمايد دليل نجابت او بود ، چه نفس او از قبيح محترز است و بجميل مايل و اين علامت استعداد تأدب بود و چون چنين بود عنايت بتأديب\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو اهتمام بحسن تربيتش زياده بايد داشت و اهمال و ترك را رخصت نداد .\r\nاول چيزى از تأديب آن بود كه او را از مخالطت اضداد كه مجالست و ملاعبت ايشان مقتضى فساد طبع او بود نگاهدارند ، چه نفس كودك ساده باشد و قبول صورت اقران خود زودتر كند و بايد كه او را بر محبت كرامت تنبيه دهند ، خاصه كراماتى كه بعقل و تميز و ديانت استحقاق آن كسب كند نه آنكه بمال و نسب تعلق دارد .\r\nپس سنن و وظايف دين در او آموزند و او را بر مواظبت آن ترغيب كنند و بر امتناع از آن تأديب ، و اخيار را نزديك او مدح گويند و اشرار را مذمت ، و اگر جميلى از او صادر شود او را محمدت گويند و اگر اندك قبيحى صادر شود بمذمت تخويف كنند ، و استهانت با كل و شرب و لباس فاخر در نظر او تزئين دهند و ترفع نفس از حرص بر مطاعم و مشارب و ديگر لذات و ايثار آن بر غير در دل او شيرين گردانند ، و با او تقرير دهند كه جامه‌هاى ملون و منقش لايق زنان بود ، و اهل شرف و نبالت را بجامه التفات نبود .\r\nتا چون بر آن برآيد و سمع او از آن پر شود و تكرار و تذكار متواتر گردد به عادت گيرد ، و كسى را كه ضد اين معانى گويد خاصه از اتراب ( همسالان ) و اقران از او دور دارند ، و او را از آداب و افعال بد زجر كنند كه كودك در ابتداى نشو و نما افعال قبيحه بسيار كند و در اكثر احوال كذوب و حسود و سروق و نموم و لجوج بود و فضولى كند و كيد و اضرار خود و ديگران ارتكاب نمايد و بعد از آن بتأديب و سن و تجارب از آن بگردد . پس بايد كه در طفوليت او را بدان مؤاخذه كنند .\r\nپس تعليم او آغاز كنند و محاسن اخبار و اشعار كه با آداب شريف ناطق بود او را حفظ دهند تا مؤكد آن معانى شود كه در او آموخته باشند و اول رجز به دو دهند و آنگاه قصيده ، و بر اشعار سخيف كه بر ذكر غزل\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو عشق و شرب خمر مشتمل بود مانند اشعار امرء القيس و ابو نواس احتراز فرمايند . و بدانكه جماعتى حفظ آن از ظرافت پندارند و گويند كه رقت طبع بدان اكتساب بايد كرد التفات ننمايند . چه امثال اين اشعار مفسد اجداث بود ؛ و او را بهر خلقى نيك كه از او صادر شود مدح گويند و اكرام كنند و بر خلاف آن توبيخ و سرزنش صريح فراننمايند كه بر قبح اقدام نموده است ؛ بلكه او را بتغافل منسوب كنند تا بر تجاسر اقدام ننمايد و اگر بر خود بپوشد پوشيده دارند و اگر معاودت كند در سر او را توبيخ نمايند و در قبح آن فعل مبالغه كنند و از معاودت تحذير فرمايند و از عادت گرفتن توبيخ و از مكاشفه احتراز بايد كرد كه موجب وقاحت شود و بر معاودت تحريص دهد كه « الانسان حريص على ما منع » و باستماع ملامت اهانت كند و ارتكاب قبايح لذات نمايد از روى تجاسر ؛ بلكه در اين باب لطايف حيل استعمال كند .\r\nاول كه تأديب قوت شهوى نمايند ادب طعام خوردن بياموزند چنان كه بعد از اين ياد كنيم ، و او را تفهيم كنند كه غرض از طعام خوردن صحت بود نه لذت ، چه غذا ماده حيات و صحت است و بمنزله ادويه كه بدان مداوات جوع و عطش كنند ، و چنان كه دارو براى لذت نخورند و بآرزو نخورند طعام نيز همچنين ، و قدر طعام نزديك او حقير گردانند و صاحب شره و شكم پرست و بسيار خوار را به او تقبيح صورت گردانند .\r\nو در انواع اطعمه ترغيب نيفكنند بلكه باقتصار بر يك طعام مايل گردانند و اشتهاى او را ضبط نمايند تا بر طعام ادون اقتصار كند و بطعام لذيذتر حرص ننمايد ، و وقت وقت ، نان تهى خوردن عادت كند و اين ادبها اگرچه از فقرا نيكو بود اما از اغنياء نيكوتر ، و بايد كه شام از چاشت مستوفىتر دهند كودك را ، كه اگر چاشت زياده خورد كاهل شود و بخواب گرايد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nو فهم او كند شود ، و اگر گوشتش كمتر دهند در حركت و تيقظ و قلت بلادت و انبعاث بر نشاط و خفت نافع باشد ، و از حلوا و ميوه خوردن منع كنند كه اين طعامها استحاله‌پذير بود ، و عادت او گردانند كه در ميان طعام آب نخورد ، و نبيذ و شرابهاى مسكر بهيچوجه ندهند تا بسن شباب نرسد ، چه بنفس و بدن او مضر بود ، و بر غضب و تهور و سرعت اقدام و وقاحت و طيش باعث گرداند ؛ و او را بمجلس شراب خوارگان حاضر نكنند مگر كه اهل مجلس افاضل و ادباء باشند و از مجالست ايشان او را منفعتى حاصل آيد .\r\nو از سخن‌هاى زشت شنيدن و لهو و بازى و مسخرگى احتراز فرمايند و طعام ندهند تا از وظائف ادب فارغ نشود و تعبى تمام به دو نرسد ، و از هر فعلى كه پوشيده كند منع كنند ، چه باعث بر پوشيدن استشعار قبح بود تا بر قبح ديگر دلير نشود ، و از خواب بسيار منع كنند كه آن تغليظ ذهن و اماتت خاطر و فتور اعضاء آرد ، و بروز نگذارند بخوابد ؛ و از جامه نرم و اسباب تنعم منع كنند تا درشت برآيد و درشتى خو كند ، و از خيش و سردابه بتابستان و پوستين و آتش بزمستان تجنب فرمايند ، و رفتن و حركت و ركوب و رياضت عادت او افكنند و از اضدادش منع كنند ، و آداب حركت سكون و خاستن و نشستن و سخن گفتن به دو آموزند ، چنان كه بعد از اين ياد كنيم .\r\nو مويش را ترتيب ندهند و بملابس زنان او را زينت نكنند و انگشترى تا وقت حاجت نرسد به او ندهند ، و از مفاخرت با اقران بپدران و مال و ملك و مآكل و ملابس منع كنند ، و تواضع با همه كس و اكرام كردن باقران به دو آموزند ، و از تطاول بر فروتران و تعصب و طمع باقران منع كنند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو از دروغ گفتن بازدارند و نگذارند كه سوگند ياد كند چه براست و چه بدروغ چه سوگند از همه كس قبيح بود و اگر مردان بزرك را بدان حاجت افتد بارى بهر وقتى كودكان را حاجت نبود .\r\nو خاموشى ايثار كند و نگويد الاجواب .\r\nو در پيش بزرگان باستماع مشغول بودن و از سخن فحش و لعنت و لغو اجتناب نمودن و سخن نيكو و جميل و ظريف عادت گرفتن در چشم او شيرين گردانند .\r\nو بر خدمت نفس خود و معلم خود و هركس كه بسن ازو بزرگتر بود تحريص كنند .\r\nو فرزندان بزرگان بدين آداب محتاج‌تر باشند و بايد كه معلم او عاقل و ديندار بود و بر رياضت اخلاق و تخريج كودكان واقف و بشيرين سخنى و وقار و هيبت و مروت و نظافت مشهور و از اخلاق ملوك و آداب مجالست ايشان و مكالمه با ايشان و محاوره با هر طبقه از طبقات مردم با خير و از اخلاق اراذل و سفله‌گان محترز .\r\nو بايد كه كودكان بزرك‌زاده كه بادب نيكو و عادت جميله متحلى باشند با او در مكتب بوند تا ضجر نشود و آداب از ايشان فرا گيرد .\r\nو چون ديگر متعلمان را بيند در تعلم غبطه نمايد و مباهات كند و بر آن حريص شود\r\nو چون معلم در اثناى تأديب و تعليم ضربى بتقديم رساند از فرياد و شفاعت خواستن حذر فرمايند چه آن فعل مماليك و ضعفاء بود ضرب اول بايد كه اندك بود تا نيك مولم تا از آن اعتبار گيرد و بر معاودت دليرى نكند و او را منع نمايد از آنكه كودكانرا تغيير كند مگر بقبح يا بىادبى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nو بر آن تحريص كنند كه با كودكان بركند و مكافات جميل بجا آورد تا سود كردن بابناى جنس خود به عادت گيرد ؛ و زر و سيم را در چشم او نكوهيده دارند كه آفت زر و سيم از آفت سموم افاعى بيشتر است ؛ و بهروقت اجازت بازى كردن دهند ليكن بايد بازى او جميل بود و بهر تعبى و المى زياده مشتمل نباشد تا از تعب ادب آسوده شود و خاطر او كند نگردد و طاعت پدر و مادر و معلم و نظر كردن بايشان به عين جلالت به عادت او كنند تا از ايشان ترسد ؛ و اين ادب از همهء مردم نيكو بود و از جوانان نيكوتر ، چه تربيت بدين قانون مقتضى محبت فضايل و احتراز از رذايل باشد .\r\nو ضبط نفس كنند از شهوات و لذات و صرف فكر در آن تا بمعالى امور ترقى نمايد .\r\nو بر حسن حال و طيب عيش و ثناى جميل و قلت اعداء و كثرت اصدقاء از كرام و فضلاء روزگار گذراند و چون از مرتبه كودكى بگذرد و اغراض مردمان فهم كند او را تفهيم كنند كه غرض از ثروت و ضياع و عبيد و خول و خيل و طرح فرش ترفيهء بدن و حفظ صحت است تا معتدل المزاج بماند و در امراض و آفات نيفتد ، چندانكه استعداد و تاهب دار البقاء حاصل كند ، و به او تقرير دهند كه لذات بدنى خلاص از آلام باشد و راحت يافتن از تعب تا اين قاعده را التزام نمايد .\r\nپس اگر از اهل علم بود تعلم علوم بر تدريجى كه ياد كرديم اول علم اخلاق و بعد از آن علوم حكمت نظرى آغاز كند تا آنچه در مبدء بتقليد گرفته باشد او را مبرهن شود و بر سعادتى كه در به دو نما بىاختيار او را روزى شده باشد شكر گذارى و ابتهاج نمايد .\r\nو اولى آن بود كه در طبيعت كودك نظر كنند و از احوال او بطريق فراست و كياست اعتبار گيرند تا اهليت و استعداد از چه صناعت و علم در\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاو مفطور است او را باكتساب آن نوع مشغول گردانند چه همه كس مستعد همه صناعتى نبود و الا همه مردمان بصناعت اشرف مشغول شدندى و در تحت اين تفاوت و تباين كه در طبايع مستودع است سرى غامض و تدبيرى لطيف است كه نظام عالم و قوام بنى آدم بدان منوط ميتواند بود . « ذلك تقدير العزيز العليم » .\r\nو هركه صناعتى را مستعد بود چون او را بدان متوجه گرداند هرچه زودتر ثمرهء آن بيابد و بهترى متحلى شود و الا تضييع روزگار و تعطيل عمر او كرده باشند .\r\nو بايد كه در هر فنى بر استيفاى آنچه تعلق بدان فن دارد از جوامع علوم و آداب تحريص كنند مانند آنكه چون به مثل صناعت كتابت خواهد آموخت بر تجويد خط و تهذيب نطق و حفظ رسائل و خطب و امثال آن و اشعار و مناقلات و محاورات و حكايات مستظرف و نوادر مستملح ( نمكين ) و حساب ديوان و ديگر علوم ادبى توفر نمايد و بر معرفت بعضى و اعراض از باقى قناعت نكند ، چه قصور همت در اكتساب هنر شنيع‌ترين و تباه‌ترين خصال باشد\r\nو اگر طبع كودك در اقتناى صناعتى صحيح نيابند و ادوات و آلات او مساعد نبود او را بر آن تكليف نكنند ، چه در فنون صناعت فسحتى است به ديگرى انتقال كنند . اما به شرط آنكه چون خوض و شروعى بيشتر تقديم يابد ملازمت و ثبات را استعمال كنند و انقلاب و اضطراب ننمايند و از هنرى نا آموخته به ديگرى انتقال نكنند .\r\nو در اثناى مزاولت ( مهارت ) هر فنى رياضتى كه تحريك مرارت غريزى نمايد و حفظ صحت و نفى كسل و بلادت و حدت ذكاء و بعث نشاط را مستلزم بود به عادت گيرند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nو چون صناعتى از صناعات آموخته شود او را بكسب و تعيش بدان فرمايند تا چون جلادت اكتساب بيابد آن را باقصى الغاية برساند و در ضبط دقايق آن فضل نظرى استعمال كند و نيز بر طلب معيشت و تكفل امور آن قادر و ماهر شود چه اكثر اولاد اغنياء كه بثروت مغرور باشند از صناعات و آداب محروم مانند . بعد از انقلاب روزگار در مذلت و درويشى افتند و محل زحمت و شماتت دوستان و دشمنان شوند .\r\nو چون كودك بصناعت اكتساب كند اولى آن بود كه او را متأهل گردانند و رحل او جدا سازند . و ملوك فرس را رسم بوده است كه فرزندان در ميانه حشم و خدم تربيت ندادندى ؛ بلكه با ثقات به طرفى فرستادندى تا تا بدرشتى عيش و خشونت در مآكل و مشارب و ملابس برآيند و از تنعم و تجمل حذر نمايند و اخبار ايشان مشهود است و در اسلام عادت رؤساى ديلم نيز همين بوده است .\r\nو كسى كه برضد اين معانى كه ياد كرده آمد تربيت يافته باشد قبول ادب بر او دشوار بود خاصه چون سن در او اثر كند مگر كه بقبح سيرت عارف بود و بر كيفيت قلع عادت واقف ، و بر آن عازم ، و در آن مجتهد و بصحبت اخيار مايل .\r\nسقراط حكيم را گفتند كه چرا مجالست تو با احداث بيشتر است گفت از جهت آنكه شاخهاى تر و نازك را راست كردن صورت بندد و چوب هاى زفت كه طراوت آن رفته باشد و پوست خشك كرده باستقامت نگرايد اينست سياست پسران .\r\nو در دختران هم بر اين نمط آنچه موافق و لايق ايشان بود استعمال بايد كرد\r\nو ايشانرا در ملازمت خانه و حجاب و وقار و عفت و حياء و ديگر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nخصالى كه در باب زنان برشمرديم تربيت بايد فرمود و از خواندن و نوشتن منع نمود و هنرهائيكه از زنان محمود باشد آموخت و چون به حد بلاغت رسند با كفوى مواصلت بايد ساخت .\r\nو چون از كيفيت تربيت اولاد فارغ شديم ختم اين فصل بذكر ادبهائى كنيم كه در اثناء سخن بشرح و تفصيل آن وعده داده‌ايم تا كودكان بياموزند و بدان متحلى شوند هرچند بايد كه همه اصناف مردم بر آن مواظبت نمايند و خويشتن را از آن مستغنى نشمرند ؛ چه تخصيص اين نوع بدين فصل نه بسبب آنست كه كودكان بدان محتاجتر باشند ، بل بسبب آنست كه ايشان آن را قابلتر توانند بود و بر مداومت آن قادرتر . و اللَّه خير الموفق و المعين .\r\n\r\nآداب سخن گفتن\r\nبايد كه بسيار نگويد ؛ و سخن ديگرى بسخن خود قطع نكند و هركه حكايتى يا روايتى كند و او بر آن واقف باشد وقوف خود بر آن اظهار نكند تا آنكس آن سخن باتمام رساند ، و چيزى را كه از غير او پرسند جواب نگويد و اگر سئوال از جماعتى كنند كه او داخل آنجماعت بود بر ايشان سبقت ننمايد .\r\nو اگر كسى بجواب مشغول شود و او بر بهتر از آن جوابى قادر بود صبر كند تا آن سخن تمام شود پس جواب خود بگويد بر وجهى كه در متقدم طعن نكند .\r\nو در محاوراتى كه بحضور او ميان دو كس رود خوض ننمايد و اگر از او پوشيده دارند استراق سمع نكند و تا او را با خود در او مشاركت ندهند مداخلت نكند .\r\nو با مهتران سخن بكنايه نگويد و آواز نه بلند دارد و نه آهسته بلكه اعتدال نگاه دارد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nو اگر در سخن او معنى غامض افتد در بيان آن بمثالهاى واضح جهد كند و الا شرط ايجاز نگاه دارد .\r\nو الفاظ غريب و كنايات نا مستعمل به كار ندارد ، و سخنى كه با او تقرير ميكنند تا تمام نشود بجواب مشغول نگردد ، و آنچه خواهد گفت تا در خاطر مقرر نگرداند در نطق نيارد ، و سخن مكرر نكند مگر كه بدان محتاج شود .\r\nو قلق و ضجرت ننمايد و فحش و شتم بر لفظ نگيرد و اگر بعبارت از چيزى فاحش مضطر گردد و بر سبيل تعريض كنايت كند از آن ، و مزاح منكر نكند و در هر مجلس سخن مناسب آنمجلس گويد ، و در اثناى سخن بدست و چشم و ابرو اشاره نكند مگر كه حديثى اقتضاى اشارتى لطيف كند آنگاه آن را بروجه پسنديده اداء نمايد .\r\nو در راست و دروغ با اهل مجلس خلاف و لجاج نورزد خاصه با مهتران و سفيهان و كسى كه الحاح به او مفيد نبود به او الحاح نكنند و اگر در مناظره و محاورات طرف خصم را رجحان يابد انصاف بدهد .\r\nو از مخاطبهء عوام و كودكان و زنان و ديوانگان و مستان تا تواند احتراز كند .\r\nو سخن باريك به كسى كه فهم نكند نگويد ، و لطف در محاوره نگاه دارد ، و حركات و افعال و اقوال هيچكس را بقبح محاكات نكند و سخنهاى موحش نگويد و چون در پيش مهترى رود ابتداء در سخنى كند كه بفال ستوده دارند .\r\nو از غيبت و نمامى و بهتان و دروغ گفتن تجنب كند چنان كه به هيچ حال بر آن اقدام ننمايد و با اهل آن مداخلت نكند و استماع آن را كاره باشد ، و بايد كه شنيدن او از گفتن بيشتر بود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاز حكيمى پرسيدند كه چرا استماع تو از نطق زياده است گفت زيرا كه مراد و گوش داده‌اند و يكزبان يعنى دوچندانكه ميگوئى ميشنوى .\r\n\r\nآداب حركت و سكون\r\nبايد كه در رفتن سبكى ننمايد و بتعجيل نرود كه آن علامت طيش ( سبكبار و بىعقل شدن ) بود ، و در تأنى و ابطاء نيز مبالغه نكند كه آن امارت كسل بود ، و مانند متكبران نخرامد ، و همچون زنان و مخنثان كتف نجنباند ، و از دست فروگذاشتن و جنبانيدن هم احتراز كند .\r\nو اعتدال در همه احوال نگاه دارد ، و چون ميرود بسيار بازپس ننگرد كه آن فعل اهوجان ( شتابكار و احمق ) بود ، و پيوسته سر در پيش ندارد كه آن دليل حزن و فكر غالب بود\r\nو در ركوب همچنين اعتدال نگاه دارد ، چون بنشيند پاى فرو نكند و يكپاى برديگر ننهد ، و به زانو ننشيند مگر در خدمت ملوك يا استاد يا پدر يا كسى كه بمثابهء اين جماعت بود ، و سر به زانو و بر دست ننهد كه آن علامت حزن يا كسل بود و گردن كج نكند و با ريش و ديگر اعضاء بازى ننمايد و انگشت در دهن و بينى نكند و از انگشت و گردن و ديگر اعضاء بانك بيرون نيارد .\r\nو از تثاوب ( خميازه ) و تمطى ( واكشيدن و دراز شدن ) احتراز كند و آب بينى بحضور مردمان نيفكند .\r\nو همچنين آب دهن و اگر ضرورت افتد چنان كند كه حاضران آواز آن نشنوند و بدست تهى و سر آستين و دامن پاك نكند و از خدو افكندن بسيار تجنب كند و چون در محفلى رود مرتبهء خود نگهدارد نه بالاتر از حد خود نشيند و نه فروتر .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو اگر مهتر آن قوم كه نشسته باشند او بود حفظ مرتبه از او ساقط شود چه هرجا كه او نشيند صدر همانجا بود .\r\nو اگر غريب بود و نه بجاى خود نشسته بود چون وقوف يابد بجاى خود آيد ؛ و اگر جاى خود خالى نيابد جهد در مراجعت كند بىآنكه اضطرابى يا تثاقلى از او ظاهر شود ، و در پيش مردمان جز روى و دست برهنه نكند ، و در پيش مهتران ساعد و پاى برهنه ننمايد و از زانو تا ناف به هيچ حال برهنه نكند نه در خلاء و نه در حضور كسى .\r\nو در پيش كسى نخوابد و به پشت نيز نخوابد ، خاصه اگر در خواب غطيطه ( آواز خرخر كردن ) كند ، چه استلقاء ( به پشت افتادن ) موجب زياده شدن اين آواز بود .\r\nو اگر در ميان جماعتى نعاس بر او غالب شود برخيزد اگر تواند و يا خواب را نفى كند بحديثى يا فكرى .\r\nو اگر در ميان جماعتى بود و ايشان بخوابند او نيز موافقت كند يا از نزديك ايشان بيرون آيد و بيدار آنجا مقام نكند ، و بر جمله چنان سازد كه مردمان را از او زحمتى يا نفرتى نرسد .\r\nو بر هيچكس و در هيچ محفل گرانى ننمايد ، و اگر بعضى از اين عادات بر او دشوار آيد با خود انديشه كند كه آنچه بسبب اهمال ادبى او را لازم آيد از مذمت و ملامت زياده از احتمال محنت و مشقت ترك آن عادت بود تا بر او آسان شود .\r\n\r\nآداب طعام خوردن\r\nاول دست و دهن و بينى پاك كند آنگاه بكنار خوان حاضر آيد ، و چون بر مائده بنشيند بطعام خوردن مبادرت نكند مگر كه ميزبان بود و دست و جامه آلوده نگرداند و بزياده از سه انگشت نخورد و دهان فراخ باز\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nنكند و لقمه بزرگ برنگيرد و زود فرو نبرد و بسيار در دهان نگاه ندارد و انگشت نليسد و بالوان طعام نظر نكند و طعام نبويد و نگزيند و اگر بهترين طعام اندك بود بر آن ولوع ننمايد و آن را بر ديگران ايثار كند و دسومت بر انگشت نگذارد و نان و نمك تر نكند ، و در كسى كه با او مؤاكله كند ننگرد و در لقمهء او نظر نكند و از پيش خود خورد و آنچه به دهان برد مانند استخوان و غير آن بر نان و سفره ننهد و اگر در لقمه استخوانى يا موئى بود چنان از دهان بيفكند كه غيرى وقوف نيابد .\r\nو آنچه از ديگرى متنفر يابد ارتكاب نكند و در پيش خود چنان دارد كه اگر كسى خواهد كه بقيهء طعام او تناول كند از آن متنفر نشود و چيزى از دهان و لقمه در كاسه و سفره و نان نيفكند .\r\nو پيش از ديگران بمدتى دست باز نگيرد بل اگر سير شده باشد تعلل نمايد تا ديگران نيز فارغ شوند .\r\nو اگر آنجماعت باز گيرند او نيز باز گيرد اگرچه او گرسنه بود مگر در خانهء خود يا بموضعى كه بيگانگان نباشند .\r\nو اگر در ميان طعام به آب حاجت افتد به نهيب نخورد و آواز از دهان و حلق بيرون نيارد .\r\nو چون خلال كند باطرفى شود و آنچه به زبان از دندان جدا شود فرو برد و آنچه بخلال بيرون آرد بموضعى افكند كه مردم نفرت نگيرند و اگر در ميان جمعى بود در خلال كردن توقف نمايد و چون دست شويد در پاك كردن انگشتان و اصول ناخنان جهد بليغ كند .\r\nو همچنين در تنقيهء لب و دهان و دندان ، و غرغره نكند و آب دهان در طشت نه افكند و چون آب از دهان بريزد بدست بپوشد و در دست شستن سبقت نكند بر ديگران .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو اگر پيش از طعام دست شويند شايد كه ميزبان سبقت كند بر ديگر حاضران در دست شستن .\r\n\r\nآداب شراب خوردن\r\nچون در مجلس شراب حاضر شود نزديك افضل ابناى جنس خود نشيند و از آنكه در پهلوى كسى نشيند كه بسفاهت موسوم بود احتراز كند و بحكايات ظريف و اشعار مليح كه بوقت و حال مناسبت داشته باشد مجلس خوش دارد و از ترش‌روئى و قبض تجنب نمايد .\r\nو اگر از جماعت بسال يا برتبه كمتر بود باستماع مشغول باشد .\r\nو اگر مطرب حاضر بود در حكايات خوض نكند و بايد كه سخن بر نديم قطع نكند و در همه احوال اقبال بر مهتر اهل مجلس كند و استماع سخن او را شايد بىآنكه به ديگران بىالتفاتى كند .\r\nو بايد كه به هيچ حال چندان مقام نكند كه مست گردد كه در دين ( ! ) و دنيا هيچ‌چيز بامضرت‌تر از مستى نبود ، چنان كه هيچ فضيلت و شرف زياده از خردمندى و هوشيارى نباشد .\r\nپس اگر ضعيف شراب بود اندك خورد يا ممزوج كند يا از مجلس برخيزد سبكتر .\r\nو اگر پيش از آنكه بمقام احتياط رسد حريفان مست شوند جهد كند تا از ميان ايشان بيرون آيد يا حيله آن كند كه مست از ميان جماعت بيرون شود .\r\nو در حديث مستان خوض نكند و بتوسط ايشان مشغول نشود مگر كه بخصومت انجامد آنگاه ايشانرا از يكديگر بازدارد و اگر بر شراب خوردن قادر بود التماس زياده بر آنچه دور ميگردد نكند و اصحاب را بدان تكليف نفرمايد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو اگر يكى از ندماء از شراب خوردن عاجز شود بر او عنف نكند و اگر غثيان غلبه نمايد در ميان مجلس آن را مدافعه كند بروجهيكه اصحاب وقوف نيابند ، يا در حال بيرون آيد و چون قى كند بمجلس معاودت ننمايد و ميوه و ريحان از پيش ياران برندارد .\r\nو نقل بسيار نخورد و هريكى را از حريفان بتحيتى كه لايق او بود مخصوص گرداند .\r\nو بايد كه بانفراد سبب انس و سلوت ( خورسندى ) و نشاط اهل مجلس نشود ، چه اين معنى مستدعى قلت وقع بود و از مجلس بسيار برنخيزد .\r\nو اگر صاحبجمالى حاضر بود در او بسيار نظر نكند اگرچه با او گستاخ باشد ، و با او سخن بسيار نگويد .\r\nو از ارباب ملاهى التماس لحنى كه طبع او بدان مايل بود نكند و چون به حدى رسد كه داند برخيزد و جهد كند تا بمقام معهود خود شود و اگر نتواند بموضعى شود كه از مجلس دور بود آنجا بخوابد و تا تواند در مجلس ملوك يا كسانى كه اكفاى او نباشند يا كسانى كه با ايشان مباسطتى ( فراخى و گستاخى با يكديگر ) نيفتاده باشد حاضر نشود .\r\nو اگر ضرورت افتد زود بيرون آيد و البته در مجلس سفهاء نرود و اگر وقتى از مستى خائف باشد و ندماء اقتراح ( چيزى از كسى به حكم درخواستن ) اقامت كنند شايد كه بتساكر و يا حيلتى ديگر از مجلس بيرون آيد .\r\nاينست آنچه وعده داده بوديم از آداب .\r\nو هرچند اين نوع از حد متجاوز باشد و بحسب اوضاع و اوقات مختلف شود ، اما بر عاقل فاضل كه قوانين اصول افعال جميله ضبط كرده باشد رعايت شرايط و دقايق هركارى بجاى خويش و بوقت خويش دشوار نبود\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو از كليات استنباط جزويات كردن بر او آسان شود و خود عقل حاكمى است عادل در هرباب . و اللّه اعلم بالصواب .\r\n\r\nفصلى كه بعد از تأليف كتاب ملحق كرده شد\r\nدر شهور سنه ثلث و ستين و ستمأة بعد از تاليف اين كتاب به مدت سى سال از حضرت پادشاه جهان خلد اللّه ملكه ، يكى از بزرگان جهان كه در اكثر فنون فضايل بر سر آمدهء اهل عالمست ، و آنمخدوم معظم ملك الامراء فى العالم جلال الدولة و الدين مفخر جهان عبد العزيز نيشابورى اعز اللّه انصاره و ادام اللّه اجلاله به اين ديار رسيد .\r\nو اين كتاب را بمطالعه همايون خود مشرف گردانيد . فرمود كه در اثناى ذكر فضايلى كه در اين كتاب موجود است ذكر فضيلتى بس بزرك مفقود است و آن رعايت حقوق پدر و مادر است كه تالى عبادت خالق است چنان كه فرموده است عز اسمه :\r\n وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً \r\nبايستى كه در حث برين فضيلت و زجر از رذيلتى كه مقابل آنست يعنى عقوق هم اشارتى رفته بودى .\r\nمحرر اين كتاب هرچند به چند موضع ذكر اين معنى بطريق تلويح و تعريض ايراد كرده است اما چون اين فقد بجاى خود بود سطرى چند در اين معنى بذيل فصل چهارم از مقالهء دوم كه در سياست و تدبير اولاد است الحاق كرد و آن اينست .\r\nاما سبيل فرزندان در تحرى رضاى پدران و مادران و وجوب رعايت حقوق ايشان بر فرزندان هرچند در تنزيل به چند موضع ذكر فرموده است در اين كتاب نيز بطريق عقل از آنچه در فصل هفتم از قسم دوم از مقاله اول\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكه مقصور است بربيان شرف عدالت بر ديگر فضايل و شرح اقسام و احوال عدالت ياد كرده‌ايم معلوم شود .\r\nو آن اينست كه ذكر نعمتهاى باريتعالى رفته است و وجوب شكر و عبادت او به قدر استطاعت بازاى آنكه مقتضيات سيرت عدلت است بيان كرده ، چه بعد از نعمتهاى باريتعالى هيچ خير در مقابل آن خيرات نيفتد كه از پدران و مادران بفرزندان ميرسد . چه اولا پدر اول سببى است از اسباب تلاصق مر وجود فرزند را و بعد از آن سبب تربيت و اكمال او است تا هم از فوايد جسمانى كه به پدر متعلق است كمالات جسمانى چون نشو و نما و تغذى و غير آن‌كه اسباب بقاء و كمال شخص فرزندند مىيابد و هم از تدبير نفسانى و كمالات نفسانى چون آداب و فرهنك و هنر و صناعات و علوم و طريق تعيش كه اسباب بقاء و كمال نفس فرزندند حاصل مىكند .\r\nو بانواع تعب و مشقت و تحمل اوزار جمع دنيوى مىكند و از جهت او ذخيره مىنهد و او را بعد از وفات خود بقائم مقامى مىپسندد .\r\nو ثانيا مادر در به دو وجود مشارك و مساهم پدر است در سببيت باينوجه كه اثرى را كه پدر مؤدى آنست مادر قابل شده است و تعب حمل نه ماهه و مقاسات خطر ولادت و اوجاع و آلام كه در آن حالت باشد كشيده .\r\nو هم سبب اقرب است در رسانيدن قوت به فرزند كه مادهء حيات اوست و مباشر تربيت جسمانى بجذب منافع به او ، و دفع مضار از او مدتى مديد شده و از فرط اشفاق و حفادت ( مهربانى ) حيات او را بر حيات خود ترجيح داده\r\nپس عدالت چنان اقتضاء كند كه بعد از اداى حقوق خالق ، هيچ فضيلت زياده‌تر از حقوق پدر و مادر و شكر نعمت‌هاى ايشان و تحصيل مرضات ايشان نباشد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nو بوجهى اين قسم از قسم اول برعايت اولى است چه خالق از مكافات حقوق نعمتهاى خود مستغنى است و پدر و مادر بدان محتاج‌اند و همهء روزگار فرزند را تا به خدمت و حقگذارى ايشان قيام نمايد منتظر و مترصدند .\r\nاينست علت مقارنت احسان والدين باعتراف بوحدانيت و التزام عبادت و غرض از حث ( ترغيب و تحريك ) اصحاب شرايع بر اين معنى آنست كه تا اكتساب اين فضيلت كنند و رعايت حقوق پدر و مادر بسه چيز باشد :\r\nاول دوستى خالص ايشانرا بدل دارد و تحرى رضاى ايشان بقول و عمل ، مانند تعظيم و طاعت و خدمت و سخن نرم و تواضع و امثال آن در هرچه مؤدى نباشد بمخالفت رضاى باريتعالى يا بخللى محذور عنه .\r\nو در آنچه مؤدى باشد بيكى از آن ، مخالفت بر سبيل مجامله كردن نه بر سبيل مكاشفه و منازعه .\r\nدوم مساعدت با ايشان در مقتنيات پيش از طلب ، بىشايبه منت و طلب عوض به قدر امكان ، مادام كه مؤدى نباشد بمحذورى بزرك كه احتراز از آن واجب باشد .\r\nسوم اظهار خير خواهى ايشان در سر و علانيه به دنيا و آخرت محافظت وصايا و اعمال بر كه بدان هدايت كرده باشند ، چه در حال حيات ايشان و چه بعد از ممات ايشان و بسببى كه در فصل دوم از مقاله سوم كه مقرر است بر ذكر فضيلت محبت بيان خواهد رفت .\r\nو آن اينست كه محبت پدر و مادر فرزندان را محبت طبيعى است و محبت فرزندان ايشان را محبتى ارادى و به اين سبب در شرايع اولاد را باحسان با آباء و امهات زياده از آن فرموده‌اند كه آباء و امهات را باحسان با ايشان\r\nو فرق ميان حقوق پدران و حقوق مادران از آنچه گفتيم معلوم شود\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nچه حقوق پدر روحانىتر است و به اين سبب فرزندان را تنبيه بر آن بعد از تعقل حاصل آيد و حقوق مادر جسمانىتر و به اين سبب هم در اول احساس فرزندان آن را فهم كنند و بمادران ميل زياده نمايند .\r\nو به اين قضيه اداى حقوق پدران ببذل طاعت و ذكر خير و دعا و ثناء كه روحانىتر است زياده بايد و اداى حقوق مادران ببذل مال و ايثار اسباب تعيش و انواع احسان كه جسمانىتر است زياده بايد .\r\nو اما عقوق كه رذيلتى است مقابل اين فضيلت هم از سه نوع باشد :\r\nاول - ايذاى پدران و مادران بنقصان محبت يا باقوال و افعال يا آنچه مؤدى باشد ببعضى از آن مانند تحقير و سفاهت و استهزاء و غير آن .\r\nدوم - بخل و مناقشه با ايشان در اموال و اسباب تعيش يا بذل مال يا طلب عوض يا مشوب بمنت يا گران شمردن احسانى كه بايشان رود .\r\nسوم - اهانت ايشان و بىشفقتى نمودن در نهان و آشكارا ، در حال حيات يا بعد از ممات و خوار داشتن نصايح و وصاياى ايشان .\r\nو همچنانكه احسان بوالدين تالى صحت عقيده است ، عقوق نيز تالى فساد عقيده است .\r\nو كسانى كه بمثابهء پدران باشند مانند استاد و اجداد و اعمام و اخوال و برادران بزرگتر و دوستان حقيقى پدران و مادران هم بمثابهء ايشان باشند در وجوب رعايت حرمت ايشان و بذل معاونت در اوقات احتياج و احتراز از آنچه مؤدى باشد بكراهت ايشان و از ديگر فصول اين كتاب كه در بيان كيفيت معاشرت باصناف خلق گفته آيد بر مقاصد اين باب اطلاع تمام حاصل گردد انشاء اللَّه تعالى و هو ولى التوفيق .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفصل پنجم در سياست خدم و عبيد\r\nببايد دانست كه خدم و عبيد در منزل بمنزلهء دست و پا و جوارح ديگر باشند از بدن .\r\nچه كسى كه به جهت غيرى تكفل امرى كند كه باعانت دست در آن حاجت افتد قائم مقام دست آن غير بوده باشد .\r\nو كسى كه سعى كند در كارى كه قدم را در آن كار رنجه بايد كرد مشقت قدم كفايت كرده باشد .\r\nو كسى كه به چشم نگاهدارد چيزى را كه نظر در آن صرف بايد كرد زحمتى از بصر بازداشته باشد .\r\nو اگر نه وجود اينطايفه بود ، ابواب راحت مسدود گردد و بتوسط قيام و قعود متواتر و حركات و سكنات مختلف و اقبال و ادبار متوالى كه مقتضى تعب ابدان و سقوط هيبت و ذهاب وقار باشد بمهمات قيام توان نمود پس بايد كه بر وجود اين جماعت شكرگذارى به شرط بجا آرند و ايشانرا ودايع خداى تعالى شمرند و انواع رفق و مدارات و لطف و مواسات در استعمال ايشان به كار دارند . چه اين صنف مردم را نيز ملال و كلال و فتور و ماندگى باعضاء و جوارح راه يابد و دواعى حاجات و ارادات در طبايع ايشان مركوز بود ، پس دقيقه انصاف و عدالت رعايت بايد كرد و از تعسف و جور اجتناب نمود تا سياست خداى تعالى بتقديم رسانده باشد و شكر نعمت او گذارده و طريق اتخاذ خدم آن بود كه بعد از معرفت و تجربهء تمام و وقوف بر احوال كسى او را استخدام كنند اگر ميسر نشود بفراست و حدس و توهم استعانت نمايند\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nو از ارباب صور متفاوت و خلقت‌هاى مختلف تحاشى واجب دانند كه در اغلب احوال خلق تابع خلق افتد .\r\nو در امثال فرس آمده كه نيكوترين چيزى از زشت ، صورت او بود\r\nو در خبر آمده است كه « اطلبوا الخير عند حسان الوجوه » .\r\nو از معلولان چون اعور و اعرج و ابرص و مانند ايشان ، تجنب بايد نمود و بر صاحب كياست و دها اعتماد كردن از احتياط دور باشد ، چه بسيار بود كه كرپزى و مكر و احتيال با اين دو خصلت مقارن افتد .\r\nو حياء و عقل اندك بر شهامت بسيار كه با وقاحت بود اختيار بايد كرد . چه حياء بهترين خصلتها است در اين باب .\r\nو چون خادم ميسر شود او را بصناعتى كه بصلاحيت آن موسوم باشد مشغول گردانند و امور او را مكفى نمايند ، و از كارى بكارى و صناعتى بصناعتى تحويل نفرمايند ، بل بر آنچه طبع او بدان مايل بود و آلات آن او را حاصل ، قناعت كنند ، چه هر طبيعتى را با صناعتى خاص خاصيتى بود\r\nو اگر از اين قانون مجاوزت كنند مانند آنكس باشد كه باسب حرث ( زراعت ) نمايد و گاو را دويدن فرمايد .\r\nو چون بر كارى انكار خواهد كرد نشايد كه انكار او عين صرف باشد از آن كار ، چه اين فعل تنگدلان و بيصبران باشد و هرگاه كه صرف كند ببدلى بهتر محتاج گردد و حكم بدل همين حكم بود تا از منفعت خدمت محروم ماند .\r\nو در دل خدم بايد كه مقرر كرده باشند كه ايشان را بمفارقت او طريقى و سببى نخواهد بود بهيچوجه و سبب ، تا هم بمروت نزديك باشد و هم بوفاء و كرم لايق . و هم خادم شرط شفقت و هوادارى و متابعت و احتياط بجا آرد ، چه اين افعال آنگاه از او صادر شود كه خود را در نعمت و مال\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمخدوم شريك و مساهم شناسد و از عزل و صرف ايمن بود .\r\nو چون تصور كند كه صاحب او ضعيف رأى و واهى همت است و بهر گناهى او را دور خواهد كرد خويشتن را در خدمت او عاريتى شمرد و مقام او مانند مقام راهگذريان بود ، نه در هيچ‌كار انديشه كند و نه شرط شفقت نگاه دارد . بلكه همت بر جمع اذخار از جهت روز مفارقت و جفاى سيد مقصور دارد .\r\nو اصل بزرك در خدمت خدم آن بود كه باعث ايشان بر آن محبت بود نه ضرورت و رجاء بود نه خوف ، تا خدمت نيك ناصحان كنند نه خدمت بد بندگان . و بايد كه اخلال نكند در امور معاش خدم از مآكل و ملابس و غير آن بهيچوجه ، بلكه آن را بر مالابد خود مقدم دارد و ازاحت علت ايشان در جملگى ما يحتاج بتقديم رساند ، و ايشان را اوقات راحت و آسايش تعيين كنند و چنان سازد كه اقدام بر اعمالى كه بديشان مفوض بود از روى نشاط و وجد كنند نه از روى ملالت و كسل .\r\nو اصلاح خدم را مراتب نگاه بايد داشت و انواع تأديب و تقويم بحسب اصناف جنايات و جرايم استعمال فرمود و طريق عفو را به كلى مسدود نبايد گردانيد .\r\nو كسى كه بعد از توبه مراجعت بگناه كند او را چاشنى عقوبت بايد چشانيد و تشديدى بتقديم رسانيد و از رشد او نوميدى ننمود مادام كه قيد حياء برنگرفته باشد و باصرار و وقاحت معترف نشده .\r\nو چون بجنايتى فاحش و گناهى زشت كه ابقاء بر آن مذموم بود ملوث گردد و بتأديب و تهذيب قابل اصلاح نخواهد بود . صواب آن بود كه به زودى او را نفى كنند و الا بمجاورت او ديگر خدم تباه شوند و فساد از او به ديگران تعدى كند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو بنده از آزاد اولى بود استخدام را ، چه بنده بقبول طاعت سيد و تأدب باخلاق و آداب او مايلتر باشد و از مفارقت نوميدتر و از بندگان اختيار بايد كرد خدمت نفس را آنچه عاقلتر ؛ بخردتر و سخنگوتر و باحياتر و با ديانت‌تر باشد .\r\nو تجارت را آنچه عفيف‌تر و كافىتر و كسوب‌تر بود و عمارت عقار را آنچه قويتر و جلدتر و كاركن‌تر و رعى چهارپاى را آنچه قويدل‌تر و بلند آوازتر و كم خوابتر بود .\r\nو اصناف بندگان بحسب طبيعت سه‌اند :\r\nاول حر بطبع دوم عبد بطبع سوم عبد بشهوت\r\nاول را بمنزلت اولاد بايد داشت و بر تعلم ادب صالح تحريص فرمود\r\nدوم را بمنزلت دواب و مواشى استعمال بايد كرد و مرتاض گردانيد\r\nسوم را به قدر حاجت بمشتهى ميبايد رسانيد و باستهانت و استخفاف كار فرمود و از اصناف امم ؛ عرب بنطق و فصاحت و دها ممتاز باشند اما بجفاى طبع و قوت شهوت موسوم .\r\nو عجم بعقل و كياست و نظافت و زيركى ممتاز باشند اما باحتيال و حرص موسوم .\r\nو روم بوفا و امانت و تودد و كفايت ممتاز باشند اما ببخل و لوم موسوم و هند به قوت و حدس و فهم ممتاز باشند اما بعجب و بدبينى و مكر و افتعال موسوم . و ترك بشجاعت و خدمت شايسته و حسن منظر ممتاز باشند اما بغدر و قساوت و بىحفاظى موسوم اينست تمامى سخن در اين باب و اللّه اعلم بالصواب .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nمقالهء سوم در سياست مدن و آن هشت فصل است\r\n\r\nفصل اول در سبب احتياج خلق بتمدن و شرح ماهيت و فضيلت از نوع علم\r\nپيش از اين گفته‌ايم كه هرموجودى را كمالى است و كمال بعضى از موجودات در فطرت با وجود مقارن افتاده است .\r\nو كمال بعضى از وجود متأخر ؛ مثال صنف اول اجرام سماوى و مثال صنف دوم مركبات ارضى و هرچه كمال او از وجود او متأخر بود هر آينه او را حركتى بود از نقصان بكمال و آن حركت بىمعونت اسبابى كه بعضى مكملات باشند و بعضى معدات ، نتواند بود .\r\nاما مكملات مانند صورتهائى كه از واهب الصور فايض شود بطريق تعاقب بر نطفه تا از حد نطفه‌گى بكمال انسانى برسد .\r\nو اما معدات مانند غذا كه باضافت ماده شود تا نماء بغايتى كه ممكن بود برسد و معونت در اصل بر سه وجه بود .\r\nاول آنكه معين جزوى گردد از آنچيز كه بمعونت محتاج بود و اين معونت ماده بود .\r\nدوم آنكه معين متوسط شود ميان آنچيز كه بمعونت محتاج بود و ميان فعل او و اين معونت آلت بود\r\nسوم آنكه معين را بسر خود فعلى بود كه اين فعل نسبت به آن\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nچيز كه بمعونت محتاج بود كمالى باشد و اين معونت خدمت بود و اين صنف به دو قسم شود .\r\nاول آنچه معونت بالذات كند يعنى غايت فعل او نفس معونت بود\r\nدوم آنچه معونت بالعرض كند يعنى فعل او را غايتى ديگر بود و معونت بتبعيت حاصل آيد .\r\nمثال معونت ماده ؛ معونت نبات ؛ حيوانى را كه از او غذا يابد\r\nو مثال معونت آلت ؛ معونت آب ؛ قوت غاذيه را در رسانيدن غذا باعضا و مثال معونت خدمت بالذات ، معونت مملوك مالك را .\r\nو مثال معونت خدمت بالعرض معونت شبان رمه را\r\nو حكيم ثانى ابو نصر فارابى كه اكثر اين مقاله منقول از اقوال و نكت اوست گويد : كه افاعى خادم عناصراند بالذات ، چه ايشان را در لسع ( نيش زدن ) حيوانات كه موجب انحلال تركيب ايشان است نفعى نيست و سباع خادم‌اند بالعرض كه غرض ايشان از افتراس نفع خويش است و انحلال با عناصر بتبعيت لازم آيد .\r\nو بعد از تقرير اين مقدمه گوئيم كه عناصر و نبات و حيوان هرسه معونت نوع انسان كنند ؛ هم بطريق ماده و هم بطريق آلت و هم بطريق خدمت و انسان معونت ايشان نكند الا بطريق ثالث و بالعرض چه او شريفتر است و ايشان خسيس‌تر و اخس شايد كه هم خدمت اخس كند و هم خدمت اشرف . اما اشرف نشايد كه خدمت اخس كند مگر مثل خويش را و انسان معونت نوع خود كند بطريق خدمت ، نه بطريق ماده و نه بطريق آلت و بطريق ماده خود معونت هيچ‌چيز نتواند كرد از روى انسانى چه از آنروى جوهرى مجرد است .\r\nو همچنانكه انسان بعناصر و مركبات محتاج است تا بهر سه نوع\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمعونت او دهند بنوع خود نيز محتاج است تا بطريق خدمت يكديگر را معاونت كنند و حيوانات بطبايع و نبات محتاج‌اند .\r\nاما احتياج ايشان بنوع خود مختلف باشد ؛ چه بعضى از حيوانات مانند حيوانات تولدى و مانند بيشتر حيوانات آب كه در توالد به اجتماع نر و ماده محتاج نباشند بىمعاونت يكديگر توانند بود و ايشانرا از اجتماع فايده صورت نبندد .\r\nو بعضى ديگر مانند اكثر حيوانات توالدى در حفظ نوع ؛ اشخاص نر و ماده را به يكديگر احتياج بود و در حفظ شخصى بعد از تربيت بمعاونت و جمعيت محتاج نباشند . پس اجتماع ايشان در وقت سفاد ( جستن نر بر ماده ) بود و در ايام نماء و بعد از آن هريكى عليحده به كار خويش مشغول شود .\r\nو بعضى ديگر مانند نحل و نمل و چند صنف از طيور بمعاونت و اجتماع محتاج باشند هم در حفظ شخص و هم در حفظ نوع .\r\nو اما نباتات را بعناصر و معدنيات احتياج بود بهر سه نوع ماده خود ظاهر است و بآلت مانند احتياج تخم بچيزىكه او را پوشيده دارد و از آفت سرما و گرما مصون دارد تا برويد و به خدمت مانند احتياج آن بكوههائى كه بر منابع ( چشمه‌ها ) مشتمل باشند .\r\nو نباتات را به يكديگر احتياج بود در حفظ نوع مانند درخت خرما كه ماده بىنر بار نگيرد\r\nو اما در حفظ شخص به يكديگر محتاج نباشند مگر بنادر مانند درخت قرع كه تا او را مستندى نباشد وجود او در معرض تلف باشد و همچنين درخت انگور و غيره و مركبات بعناصر محتاج بودند بهر سه نوع و باشد كه در اين مراتب چهارگانه يعنى عناصر و معادن و نبات و حيوان ؛ بعضى خدمت بعضى كنند كه در رتبه از او متأخر بود ، چنان كه در افاعى گفتيم ، اما آنروى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nآنچيز خسيس‌تر بود .\r\nفى الجمله غرض از اين تفصيل آنست كه نوع انسان را كه اشرف موجودات عالمست بمعونت ديگر انواع و معاونت نوع خود حاجت است هم در بقاى شخص و هم در بقاى نوع .\r\nاما بيان آنكه بانواع ديگر محتاج است خود ظاهر است و در اين مقام باستكشاف آن زياده احتياجى نه .\r\nاما بيان آنكه بمعاونت نوع خود محتاج است آنست كه اگر هر شخصى را به ترتيب به غذا و لباس و مسكن و سلاح خود مشغول بايستى بود تا اول ادوات درودگرى و آهنگرى بدست آوردى و بدان ادوات و آلات زراعت و حصاد و طحن و عجن و غزل و نسج و ديگر حرفتها و صناعت‌ها مهيا كردى پس بدين مهمات مشغول شدى ، بقاى او بىغذا بدين مدت وفا نكردى و روزگار او بدين اشغال موزع گرديدى بر اداى حقوق يكى از اينجمله قادر نبودى .\r\nاما چون يكديگر را معاونت كنند و هريك بمهمى از اين مهمات زياده به قدر كفاف خود قيام نمايند و يا عطاى قدر زياده و اخذ بذل از عمل ديگران قانون عدالت در معامله نگاهدارند ، اسباب معيشت دست فراهم دهد و تعاقب شخص و بقاى نوع ميسر و منظوم گردد . چنان كه هست .\r\nو همانا اشاره بدين معنى باشد آنچه در احاديث گويند كه آدم عليه السّلام چون به دنيا آمد و غذا طلب كرد او را هزار كار ميبايست كرد تا نان پخته شد و هزار و يكم آن بود كه نان سرد كرد و آنگاه بخورد .\r\nو در عبارت حكماء همين معنى باشد براينوجه : كه هزار شخص كار كن ببايد تا يك شخص لقمهء در دهان توان نهاد ، و چون مدار كار انسان بمعاونت يكديگر است ، و معاونت بر آنوجه صورت مىبندد كه بمهمات\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nيكديگر بتكافى و تساوى قيام نمايد .\r\nپس اختلاف صناعات كه از اختلاف عزايم صادر شود مقتضى نظام بود چه اگر همهء نوع بر يك صناعت توارد نمودندى محذور اول بازآمدى از اين جهت حكمت الهى اقتضاى تباين همم و آراى ايشان كرد تا هريكى بشغلى ديگر رغبت نمايند بعضى شريف و برخى خسيس و در مباشرت آن خورسند و خوشدل باشند .\r\nو همچنين احوال ايشان در توانگرى و درويشى و كياست و بلادت مختلف تقدير كرد كه اگر همه توانگر باشند يكديگر را خدمت نكنند و اگر همه درويش باشند همچنين ؛ در اول از جهت بىنيازى از يكديگر و در دوم از جهت عدم قدرت بر اداى عوض خدمت يكديگر .\r\nو چون صناعات در شرف و خساست مختلف بود اگر همه در قوت تميز متساوى باشند يكنوع اختيار كنند و ديگر انواع معطل ماند و مطلوب حاصل نيايد .\r\nاينست آنچه حكماء گفته‌اند « لو تساوى الناس لهلكوا جميعا » و ليكن چون بعضى بتدبير صائب ممتاز باشند و برخى بفضل قوت و جمعى بشوكت تمام و گروهى بفرط كفايت و قومى از تميز و عقل خالى بمثابه آلات و ادوات اهل تميز و همهء كارها بر اين وجه كه مشاهده مىافتد مقدر گردد و از قيام هريك بمهم خويش قوام عالم و نظام معيشت بنى آدم بفعل آيد و چون وجود نوع بيمعاونت صورت نمىبندد و معاونت بىاجتماع محال است .\r\nپس نوع انسان بالطبع محتاج بود به اجتماع و اين نوع اجتماع را كه شرح داديم تمدن خوانند و تمدن مشتق از مدينه بود و مدينه موضع\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاجتماع اشخاص بود كه بانواع حرفتها و صناعات تعاونى كه سبب تعيش بود زندگى ميكنند .\r\nو چنان كه در حكمت منزلى گفتيم كه غرض از منزل نه مسكن بل اجتماع اهل مسكن است بروجهى خاص ؛ اينجا نيز غرض از مدينه نه مسكن اهل مدينه است بل جمعيتى مخصوص است ميان اهل مدينه .\r\nاينست معنى آنچه حكماء گفته‌اند « الانسان مدنى بالطبع يعنى محتاج بالطبع الى الاجتماع المسمى بالتمدن »\r\nو چون دواعى افعال مردمان مختلف است و توجه حركات ايشان بغايات متنوع مثلا قصد يكى به تحصيل لذتى و قصد ديگرى باقتناى كرامتى پس اگر ايشانرا با طبايع ايشان گذارند تعاون ايشان صورت نبندد چه متغلب همه را بنده خود گرداند و حريص همه مقتنيات ؛ خود را خواهد و چون تنازع در ميان افتد بافناء و افساد يكديگر مشغول شوند پس بضرورت ؛ نوعى از تدبير بايد كرد كه هريكى را بمنزلتى كه مستحق آن باشد قانع گرداند و به حق خويش رساند و دست هر يكى از تعدى و تصرف در حقوق ديگران كوتاه كند و بشغلى كه متكفل آن بود از امور تعاون مشغول شود .\r\nو اين تدبير را سياست خوانند و چنان كه در مقالهء اول در باب عدالت گفتيم كه در سياست بناموس و حاكم و دينار احتياج باشد .\r\nپس اگر اين تدبير بروفق وجوب و قاعدهء حكمت اتفاق افتد و مؤدى بود بكمالى كه در نوع و اشخاص بقوه است آن را سياست الهى گويند و الا به چيزى ديگر كه سبب آن سياست بود اضافت كنند .\r\nو حكيم ارسطاطاليس اقسام سياست بسيطه چهار نهاده است :\r\nاول سياست ملك دوم سياست غلبه سوم سياست كرامت چهارم سياست جماعت\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاما سياست ملك ، تدبير جماعت بود بر وجهى كه ايشانرا فضايل حاصل آيد و آن را سياست فضلاء گويند .\r\nو اما سياست غلبه ، تدبير امور اخساء بود و آن را سياست خساست گويند .\r\nو اما سياست كرامت ، تدبير جماعتى بود كه باقتناى كرامات موسوم باشند و اما سياست جماعت ، تدبير فرق مختلفه بود برقانونى كه ناموس الهى وضع كرده باشد و سياست ملك اين سياسات ديگر را بر اهالى آن موزع گرداند و هر صنفى را بسياست خاص خود مؤاخذه كند تا كمال ايشان از قوه بفعل آيد .\r\nپس اين سياست سياسات بود و تعلق سياست ملك و سياست جماعت به يكديگر براينوجه بود كه ياد كنيم :\r\nگوئيم كه سياست بعضى تعلق باوضاع دارد مانند عقود و معاملات و برخى تعلق به احكام عقلى ؛ مانند تدبير ملك و ترتيب مدينه ، و هيچكس را نرسد كه بىرجحان تميزى و فضل معرفتى بيكى از اين دو نوع قيام نمايد ، چه تقدم او برغيرى بىوسيلهء خصوصيتى استدعاى تنازع و تخالف كند .\r\nپس در تقدير اوضاع بشخصى احتياج باشد كه بالهام الهى ممتاز بود از ديگران تا او را انقياد نمايند و آن شخص را در عبارت قدماء صاحب ناموس گفته‌اند و اوضاع او را ناموس الهى و در عبارات محدثان او را شارع خوانند و اوضاع او را شريعت .\r\nو افلاطون در مقالهء پنجم از كتاب سياست اشاره بدين طايفه براين وجه كرده است كه هم اصحاب القوى العظيمة الفائقة .\r\nو ارسطاطاليس گفته است كه هم الذين عناية اللّه بهم اكثر و در تقدير\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاحكام بشخصى احتياج افتد كه بتأييد الهى ممتاز بود از ديگران تا او را تكميل ايشان ميسر شود و آنشخص را در عبارت قدماء ملك على الاطلاق گفته‌اند و احكام او را صناعت ملك و در عبارت محدثان او را امام و فعل او را امامت و افلاطون او را مدبر عالم خواند .\r\nو ارسطاطاليس انسان مدنى يعنى انسانى كه قوام تمدن بر وجود او و امثال او صورت بندد .\r\nو در عبارت قومى از حكماء شخص اول را ناطق گويند و شخص دوم را اساس و بايد كه مقرر بود كه مراد از ملك در اين موضع نه آنست كه او را خيلى يا حشمى يا مملكتى باشد بلكه مراد آنست كه مستحق ملك او بود در حقيقت و اگرچه به صورت هيچكس به دو التفات نكند و چون مباشر تدبير غير او باشد جور و عدم نظام شايع شود فى الجمله در هرروزگارى و قرنى به صاحب ناموسى احتياج نبود ، چه يك نظم اهل ادوار بسيار را كفايت است\r\nاما در هرروزگارى عالم را مدبرى بايد ، چه اگر تدبير منقطع شود نظام مرتفع گردد و بقاى نوع بروجه اكمل صورت نبندد و مدبر بايد بحفظ ناموس قيام نمايد و مردمان را باقامت مراسم آن تكليف نمايد و او را ولايت تصرف بود در جزويات ناموسى بحسب مصلحت هروقت و هرروزگار .\r\nو از اينجا معلوم شود كه حكمت مدنى آن علم است كه اين مقاله مشتمل بر او است نظر بود در قوانين كلى كه مقتضى مصلحت عموم بود از آن جهت كه بتعاون متوجه باشند بكمال حقيقى و موضوع اين علم هيأتى بود جماعتى را كه از جهت اجتماع حاصل آيد و مصدر افاعيل ايشان شود بروجه اكمل و بسبب آنكه هر صاحب صناعتى نظر در صناعت خود بروجهى كند كه تعلق بدان صناعت داشته باشد نه از آنروى كه خير باشد يا شر\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمثلا طبيب را نظر در معالجه بر آنوجه بود كه دست را اعتدالى حاصل كند كه بدان اعتدال بر بطش قادر بود و بر آنكه بطش او از قبيل خيرات بود يا از قبيل شرور التفات نكند . و صاحب اين صناعت را نظر در جملگى افعال و اعمال صاحب صناعات بود نه از اين جهت كه خيرات باشند يا شرور ، پس اين صناعت رئيس همه صناعات بود و نسبت اين با ديگر صناعات چون نسبت علم الهى با ديگر علوم است\r\nو چون نوع انسان در بقاى شخص و نوع به يكديگر محتاجند و وصول ايشان بكمال بىبقاء ممتنع ؛ پس در وصول بكمال محتاج بر يكديگر باشند\r\nو چون چنين بود كمال و تمامى هر شخصى بديگر اشخاص نوع او منوط بود ، پس بر او واجب بود كه معاشرت و مخالطت نوع خود كند بروجه تعاون ، و الا از قاعده عدالت منحرف گشته باشد و به سمت جور متصف شده و معاشرت و مخالطت بر اينوجه آنگاه تواند بود كه بر كيفيت آن و وجوهى كه مؤدى بود بنظام ، و وجوهى كه مؤدى بود بفساد وقوف يافته باشد و علمى كه ضامن تعريف يكيك نوع بود حاصل كرده و ليكن آن علم حكمت مدنى است ، پس همه كس مضطر بود بتعلم اين علم تا بر اقتناى فضيلت قادر تواند بود و الا معاملات و معاشرات او از جور خالى نماند و سبب فساد عالم گردد و به قدر مرتبه و منزلت خود نرسد .\r\nو از اين‌روى شمول منفعت اين علم نيز معلوم شد و همچنانكه صاحب علم طب چون در صناعت خود ماهر شود ، بر حفظ صحت بدن انسان و ازالهء مرض قادر گردد ، صاحب اين علم چون در صناعت خود ماهر شود بر حفظ صحت مزاج عالم كه آن را اعتدال حقيقى خوانند و ازالهء انحراف از آن قادر شود . او بحقيقت طبيب عالم بود و بر جمله ثمرهء اين علم اشاعت خيرات بود\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدر عالم و ازالهء شرور به قدر استطاعت انسانى ، و چون گفتيم كه موضوع اين علم ، هيأت اجتماع اشخاص انسانى است ، و اجتماع اشخاص انسانى در عموم و خصوص مختلف افتد .\r\nپس معنى اجتماع اشخاص بهر اعتبارى بايد كه معلوم بود گوئيم :\r\nاولا اجتماع نخستين كه ميان اشخاص باشد اجتماع منزل بود ، و شرح آن داده آمد .\r\nو اجتماع دوم اجتماع اهل محله باشد و بعد از آن اجتماع اهل مدينه و بعد از آن اجتماع امم كبار و بعد از آن اجتماع اهل عالم .\r\nو چنان كه هر شخصى جزوى بود از منزل ، هر منزلى جزوى بود از محله و هر محلتى جزوى بود از مدينه ، و هر مدينه جزوى بود از امت ، و هر امتى جزوى بود از اهل عالم\r\nو هر اجتماعى را رئيسى بود چنان كه در منزل گفتيم و رئيس منزل مرئوس بود نسبت با رئيس محله و رئيس محله مرئوس بود نسبت با رئيس مدينه و همچنين تا برئيس عالم رسد كه رئيس رؤسا او بود و او است ملك على الاطلاق و نظر او در حال عالم و در حال اجزاى عالم همچون نظر طبيب بود در شخص و اجزاى شخص و همچون نظر كدخداى منزل در حال منزل و اجزاى منزل و هردو شخص كه ميان ايشان در صناعتى يا در علمى اشتراك بود ميان ايشان رياستى ثابت بود . يعنى يكى كه از ديگران در صناعت كاملتر باشد رئيس او بود و آن ديگر شخص را طاعت او بايد داشت تا متوجه باشد بكمال و انتهاى همهء اشخاص بشخصى بود كه مطاع مطلق و مقتداى نوع باشد باستحقاق يا اشخاصيكه در حكم آن يك شخص باشند از جهت اتفاق آراى ايشان در مصلحت نوع و چنان كه رئيس عالم ناظر است در اجزاى عالم بحسب آنكه او را تعلقيست بعموم اجزاء همچنين رئيس هر اجتماعيرا نظرى باشد در عموم آنجماعت كه\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاو رئيس ايشان بود و در اجزاى آن اجتماع بر وجهى كه مقتضى صلاح ايشان بود .\r\nاولا على العموم و على الاطلاق مقتضى صلاح هر جزوى\r\nثانيا على الخصوص و تعلق اجتماعات به يكديگر سه نوع بود :\r\nاول آنكه اجتماعى جزو اجتماعى بود مانند منزل و مدينه\r\nدوم آنكه اجتماعى شامل اجتماعى بود مانند امت و مدينه\r\nسوم آنكه اجتماعى خادم و معين اجتماعى بود مانند قريه و مدينه چه ، اجتماعات اهل قرى اجتماعاتى ناقص بود كه هريكى بنوعى ديگر خدمت اجتماعى تام مدنى كنند .\r\nو از اين سه وجه اعانت اجتماعات يكديگر را بماده و آلت و خدمت مانند اعانت انواع بود يكديگر را چنان كه پيش از اين گفتيم و چون تأليف اهل عالم بر اين نوع تقدير كرده‌اند كسانى كه از تأليف بيرون شوند و بانفراد و وحدت ميل كنند از اين جهت و فضيلت بىبهره مانند چه اختيار وحشت و عزلت و اعراض از معاونت ابناى نوع با احتياج بمقتنيات ايشان محض جور و ظلم باشد .\r\nو از اين طايفه بهرى اين فعل را فضيلتى شمردند ، مانند جماعتى كه بملازمت صوامع و نزول در شكاف كوهها منفرد باشند ، و آن را زهد و ترك از دنيا نام نهند ، و طايفهء كه مترصد معاونت خلق بنشينند و طريق اعانت به كلى مسدود گردانند و آن را توكل نام نهند ، و گروهى كه بر سبيل سياحت از شهرها بشهرها ميروند و هيچ موضع و مقامى و اختلاطى كه مقتضى مؤانستى بود نكنند ، و گويند از حال عالم اعتبار ميگيريم ؛ و آن را فضيلتى دانند ، چه اينقوم و امثال ايشان ارزاقى كه ديگران بتعاون كسب كرده‌اند استعمال ميكنند و در عوض و مجازات هيچ بديشان نميدهند ، غذاى ايشان ميخورند\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nو لباس ايشان مىپوشند و بهاى آن نميگذارند و از آنچه مستدعى نظام و كمال نوع انسان است اعراض نموده‌اند و چون بسبب عزلت و وحشت رذايل اوصافى كه در طبيعت بقوه دارند بفعل نميآرند جماعتى قاصر نظران ايشان را اهل فضايل مىپندارند و اين توهم خطا بود .\r\nچه عفت نه آن بود كه ترك شهوت بطن و فرج گيرند من كل الوجوه بل آن بود كه هرچيزى را حدى و حقى كه بود نگاهدارند و از افراط و تفريط اجتناب نمايند ، و عدالت نه آن بود كه مردمى را كه نبينند بر او ظلم نكنند ، بل آن بود كه معاملات با مردم برقاعدهء انصاف كنند و تا كسى با مردم مخالطت نكند سخاوت از او چگونه صادر شود ، چون در معرض هيبتى و هولى نيفتد شجاعت كجا به كار دارد ، و چون صورتى شهوى نبيند اثر عفت او كى ظاهر گردد ؟ و اگر تأمل كرده‌ايد معلوم شود كه اين صنف مردم تشبه بجمادات و مردگان ميكنند نه باهل فضل و تميز ؛ چه اهل فضل و تميز از تقديريكه مقدر اول عز اسمه كرده باشد انحراف نطلبند و در سير و عادات به قدر طاقت بحكمت او اقتداء كنند و از او توفيق خواهند در اين باب . انه خير موفق و معين .\r\n\r\nفصل دوم در فضيلت محبت كه ارتباط اجتماعات بدان صورت بندد و اقسام آن\r\nچون مردم به يكديگر محتاجند و كمال و تمام هريك بنزديك اشخاص ديگر است از نوع او و ضرورت مستدعى استعانت . چه هيچ شخصى بانفراد بكمالى نميتواند رسيد چنان كه شرح داده آمد . پس احتياج بتأليفى كه همهء اشخاص را در معاونت بمنزله اعضاى يكشخص گرداند ضرورى باشد ،\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nو چون انسانرا بالطبع متوجه بكمال آفريده‌اند پس بالطبع محتاج ( مشتاق خ ب ) آن تأليف باشند و اشتياق بتأليف محبت بود ؛ و ما پيش از اين اشارتى كرده‌ايم بتفضيل محبت بر عدالت و علت در اين معنى آنست كه عدالت مقتضى اتحاديست صناعى ، و محبت مقتضى اتحادى طبيعى .\r\nو نسبت صناعى با طبيعى مانند قشرى باشد و صناعت مقتدى بود بطبيعت\r\nپس معلوم شد كه احتياج به عدالت كه اكمل فضايل انسانى است در محافظت نظام نوع از جهت فقدان محبت است . چه اگر محبت ميان اشخاص حاصل بودى بانصاف و انتصاف احتياج نيفتادى ، و از روى لغت خود انصاف كه مشتق از نصفت بود يعنى منصف متنازع فيه را با صاحب خود مناصفه كند و تنصيف از لواحق تكثر باشد و محبت از اسباب اتحاد ، پس بدين وجوه فضيلت محبت بر عدالت معلوم شد .\r\nو جماعتى از قدماى حكماء در تعظيم شأن محبت مبالغتى عظيم كرده‌اند و گفته‌اند كه قوام همه موجودات بسبب محبت است و هيچ موجود از محبتى خالى نتواند بود . چنان كه از وجودى و وحدتى خالى نتواند بود الا آنكه محبت را مراتب باشد و بسبب ترتب آن ؛ موجودات در مراتب كمال و نقصان مترتب باشند .\r\nو چنان كه محبت مقتضى قوام و كمال است غلبه مقتضى فساد و نقصان باشد . و طريان آن برموجودات بحسب نقصان هر صنفى تواند بود ، و اينقوم را اصحاب محبت و غلبه خوانند .\r\nو ديگر حكماء هرچند بر تصريح اين مذهب اقدام ننموده‌اند ، اما بفضيلت محبت اعتراف كرده‌اند و سريان عشق را در جملگى كاينات شرح داده و چون حقيقت محبت طلب اتحاد بود بچيزىكه اتحاد با او در تصور طالب كمال باشد و ما گفتيم كه كمال و شرف هر موجودى بحسب وحدتى است\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكه بر او فايض شده است .\r\nپس محبت ؛ طلب شرف و فضيلت و كمال بود و هركه اين طلب در او بيشتر بود شوق او بكمال زياده بود و وصول بدان بر او سهلتر . و در عرف متأخران محبت و ضدش در موضعى استعمال كنند كه قوت نطقى را در آن مشاركتى بود .\r\nپس ميل عناصر را بمراكز خويش و گريختن ايشان از ديگر جهات و ميل مركبات را به يكديگر از جهت مشاكلاتى كه در امتزاج ايشان افتاده باشد بر نسبتهاى معين و محدود ، و چون نسبت عددى و مساحى و تأليفى لازم آيد تا بدان سبب مبدء افعالى غريب باشد كه آن را خواص و اسرار طبايع خوانند مانند ميل آهن بمغناطيس و اضداد آن‌كه از جهت تنفرات مزاجى حادث شود مانند نفرت سنك باغض الخل از سركه ؛ از قبيل محبت و مبغضة نشمرند بلكه آن را ميل و هرب خوانند و موافقت و معادات حيوانات غير ناطقه با يكديگر همه خارج از اين قبيل باشد و آن را الفت و نفرت گويند و اقسام محبت در نوع انسان دو گونه بود : يكى طبيعى و ديگرى ارادى .\r\nاما محبت طبيعى مانند محبت مادر به فرزند كه اگر نه اين نوع محبت در طبيعت مادر مفطور بودى فرزند را تربيت ندادى و بقاء نوع صورت نبستى و اما محبت ارادى چهار نوع بود :\r\nاول - آنچه سريع العقد و الانحلال بود\r\nدوم - آنچه بطىء العقد سريع الانحلال بود\r\nسوم - آنچه سريع العقد بطىء الانحلال بود\r\nچهارم - آنچه بطى العقد و الانحلال بود\r\nو چون مقاصد اصناف مردمان در مطالب بحسب بسناطت منشعب است بسه شعبه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاول - لذت . دوم - نفع . سوم - خير .\r\nو از تركيب هرسه با يكديگر شعبه رابع تولد كند و اين غايات مقتضى محبت كسانى باشد كه در توصل بكمال شخصى يا نوعى معاون و مددكار باشند و آن نوع انسان است ، پس هريكى از اين اسباب علت نوعى بود از انواع محبت ارادى .\r\nاما لذت ، علت محبتى تواند بود كه زود بندد و زود گشايد ، چه لذت باشمول وجود بسرعت تغير ( تغيير ) و انتقال موصوف است چنان كه گفتيم و استمرار و زوال از سبب بمسبب سرايت كند .\r\nو اما نفع ؛ علت محبتى بود كه دير بندد و زود گشايد ، چه نفع رسانيدن با عزت وجود سريع الانتقال بود .\r\nاما خير ؛ علت محبتى بود كه زود بندد و دير گشايد ، زود بستن از جهت مشاكل ذاتى كه ميان اهل خير بود ، و دير گشادن از جهت اتحاد حقيقى كه لازم ماهيت خير بود و اقتضاى امتناع انفكاك كند .\r\nو اما مركب از هرسه ؛ علت محبتى بود كه دير بندد و دير گشايد چه استجماع هردو سبب يعنى نفع و خير اقتضاى هردو حال كند .\r\nو محبت از صداقت عامتر بود ، چه محبت ميان جماعتى انبوه صورت بندد و صداقت در شمول بدين مرتبه نرسد . و مودت در رتبه بصداقت نزديك باشد . و عشق كه افراط محبت است از مودت خاص‌تر بود ، چه عشق جز ميان دو تن نيفتد . و علت عشق يا فرط طلب لذت بود يا فرط طلب خير و نفع را نه از روى بساطت و نه از جهت تركب در استلزام عشق مدخلى نتواند بود .\r\nپس عشق دو نوع بود يكى مذموم كه از فرط طلب لذت خيزد دوم محمود كه از فرط طلب خير خيزد و از جهت التباس فرق ميان اين دو سبب\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nباشد اختلافى كه ميان مردم در مدح و ذم عشق بود .\r\nو سبب صداقت احداث و كسانى كه طبيعت ايشان داشته باشند طلب لذت بود و بدين سبب باشد كه مصادقت و مفارقت ( مخالفت خ ب ) ميان ايشان متوالى بود و گاه بود كه در اندك مدتى چند بار تصادق كنند و باز مفترق شوند و اگر صداقت ايشانرا بنا در بقائى باشد سبب وثوق ايشان بود ببقاى لذت و معاودت آن حالا فحالا و هرگاه كه آن وثوق زايل شود فى الحال آن صداقت مرتفع گردد .\r\nو سبب صداقت مشايخ و كسانى كه بر طبيعت ايشان باشند ؛ طلب منفعت بود ، و چون منافع مشترك يابند و در اكثر احوال آن را امتدادى حاصل افتد از ايشان مصادقتى صادر شود و بحسب بقاى منفعت باقى ماند و چون علاقه رجاء منقطع شود آن صداقت مرتفع گردد .\r\nو اما صداقت اهل خير ، چون محض خير باشد و خير چيزى ثابت بود غير متغير مودت اصحاب آن از تغير ( تغيير ) و زوال مصون باشد و چون مردم از طبايع متضاد مركب است ، و ميل هر طبيعتى مخالف ميل طبيعتى ديگر ؛ پس لذتى كه ملايم طبيعتى بود مخالف لذت طبيعتى ديگر بود .\r\nو بدين سبب هيچ لذت از انواع لذات خالص و خالى از شوايب اذيتها كه در مفارقت لذات ديگر بود نتواند بود .\r\nو چون در مردم جوهر بسيط الهى موجود است كه آن را با طبايع ديگر مشاكلتى نيست و آن نوعى از لذات تواند بود ، كه او را بلذات ديگر مشابهتى نبود ، و محبتى كه مقتضى آن لذات بود در غايت افراط بود و شبيه بوله و آن را عشق تام و محبت الهى خوانند\r\nو بعضى متألهان دعوى آن محبت كنند ؛ و حكيم اول در اين معنى از « ارقليطس » نقل كرده است كه او گويد چيزهاى مختلف را با يكديگر\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nتشاكلى و تآلفى تام نتواند بود .\r\nاما چيزهاى متشاكل به يكديگر مسرور و مشتاق باشند . و در شرح اين كلمات گفته‌اند كه جواهر بسيطه چون متشاكل باشد و به يكديگر مشتاق متآلف شوند و ميان ايشان توحدى حقيقى لازم آيد و تغاير مرتفع شود ؛ چه تغاير از لوازم ماديات است و ماديات را اين صنف تآلف نتواند بود . و اگر شوقى در ايشان حادث شود كه بنوعى از تآلف ميل كنند ، ملاقات ايشان بنهايات و سطوح بود نه بذات و حقايق و اين ملاقات بدرجه اتصال نرسد پس مستدعى انفصال بود\r\nو چون جوهريكه در انسان مستودع است از كدورات طبيعت پاك شود و محبت انواع شهوات و كرامات از او منتفى گردد ؛ او را بشبيه خود شوقى صادق حادث شود و به نظر بصيرت بمطالعه جلال خير محض كه منبع خيرات آنست مشغول گردد و انوار آنحضرت بر او فايض شود . پس او را لذتى كه آن را به هيچ لذت نسبت نتوان داد حاصل آيد و بدرجه اتحاد مذكور رسد و در استعمال طبيعت بدنى و ترك آن او را تفاوتى زياده نبود ، الا آنكه بعد از مفارقت كلى بدان رتبه عالى سزاوارتر باشد ، چه صفاى تام جز بعد از مفارقت حيات فانى نتواند بود .\r\nو از فضايل اين نوع محبت يعنى محبت اهل خير با يكديگر يكى آنست كه نه نقصان را به دو تطرق تواند بود و نه سعايت را در او تأثيرى صورت افتد و نه ملامت را در نوع او مجال مداخلتى باشد و نه اشرار را در آن حظى و نصيبى بود .\r\nو اما محبتى كه از جهت منفعت يا لذت افتد ، اشرار را هم با اشرار و هم با اخيار تواند بود ، الا آنكه سريع الانقضاء و الانحلال باشد ، از جهت آنكه نافع و لذيذ مطلوب بالعرض باشد نه بالذات ، و بسيار بود كه مستدعى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nآن محبتها جمعيتى باشد كه ميان اصحاب آن محبتها اتفاق افتد در مواضعى غريب مانند كشتى و سفرها و غير آن و سبب در آن مؤانستى بود كه در طبيعت مردم مركوز است . و خود مردم را انسان از آنجهت گفته‌اند چنان كه در صناعت ادب مقرر شده است . و كسى كه گفته است : « و سميت انسانا لانك ناس » گمان برده است كه انسان مشتق از نسيان است و در اين گمان مخطى بوده است ، و چون انس طبيعى از خواص مردمست و كمال هرچيزى در اظهار خاصيت خود بود چنان كه به چند موضع تكرار كرديم .\r\nپس كمال اين نوع نيز در اظهار اين خاصيت بود با بناى نوع خود ، چه اين خاصيت خود مبدء محبتى است كه مستدعى تمدن و تألف باشد و با آنكه حكمت حقيقى اقتضاى شرف اين خاصيت مىكند شرايع و آداب محمود نيز به آن دعوت كرده‌اند و از اين سبب بر اجتماع مردم در عبادات و ضيافات تحريص فرموده‌اند . چه بجمعيت آن انس از قوه بفعل آيد .\r\nو يمكن كه شريعت اسلام نماز جماعت را بر نماز تنها تفضيل به اين علت نهاده باشد كه تا چون در روزى پنج بار مردمان در يكموضع مجتمع شوند با يكديگر مستأنس گردند و اشتراك ايشان در عبادات و ديگر معاملات سبب تأكيد آن استيناس شود ، و باشد كه از درجه انس بدرجهء محبت رسد .\r\nو مصداق اينسخن آنست كه چون اين عبادات بر اهل كوى و محلتى كه اجتماع ايشان هرروز پنج بار در مسجدى متعذر نباشد وضع گردد مردمان اهل شهر كه اين اجتماع برايشان دشوار مينمود از اين فضيلت نمىشايست عبادتى ديگر فرمود كه در هر هفته يكنوبت اهل كوىها و محله‌ها باجمعهم در يك مسجد كه بهمهء جماعت محيط تواند بود جمع آيند تا همچنانكه اهل محله را در فضيلت جمع اشتراك بود اهل مدينه را نيز در آن اشتراكى بود و چون اهل روستاها و ديه‌ها را با يكديگر و با اهل شهر در هر هفته\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nجمعيت ساختن مقتضى تعطيل مهمات مينمود در سالى دو نوبت عبادتى كه بر اجتماع همهء جماعت مشتمل بود تعيين كرد و مجمع ايشانرا در صحرائى كه شامل ازدحام تواند بود نامزد فرمود چه وضع بنائى كه همهء قوم را در او جائى بود و در سالى دو بار از آن نفع گيرند و هم مؤدى تحرج مينمود چون در سعت فضائى كه همهء قوم حاضر توانند آمد يكديگر را ببينند و عهد انس مجدد گردانند انبعاث ايشان بر محبت و مؤانست يكديگر تزايد پذيرد .\r\nو بعد از آن عموم اهل عالم را به اجتماع در يك موقف در همهء عمر يك دفعه تكليف كرد و آن را بوقتى معين از عمر كه موجب مزيد ضيق و كلفتى بودى موسوم نگردانيد تا بر حسب تيسر اهل بلاد متباعد جمع آيند و از آن سعادت كه اهل شهر و محله را بدان معترض گردانيده‌اند حظى اكتساب كنند و بانس طبيعى كه در فطرت ايشان موجود است تظاهر نمايند و تعيين آن موضع ببقهء كه مقام صاحب شريعت باشد اولى بود چه مشاهده آثار او و قيام بشعاير و مناسك مقتضى وقع و تعظيم شرع باشد در دلها و مستدعى سرعت اجابت و مطاوعت شود داعى خير را .\r\nبر جمله از تصور اين عبادات و تلفيق آن با يكديگر غرض شارع در دعوت باكتساب اين فضيلت معلوم ميگردد چه اركان عبادت بر قانون مصلحت مقدر كردن سبب اجتماع هردو سعادت باشد .\r\nو باز بسر حديث محبت شويم گوئيم اسباب محبتهاى مذكور بيرون محبت الهى چون ميان اصحاب محبتها مشترك باشد تواند بود كه از هردو جانب يكحال منعقد شود و در يك حال انحلال پذيرد و تواند بود كه يكى باقى ماند و يكى انحلال پذيرد .\r\nمثلا لذتى كه ميان زن و شوهر مشترك است و سبب محبت ايشان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nشده ممكن بود كه از هردو طرف سبب محبت يكديگر گردد و ممكن بود كه از يكطرف محبت منقطع شود و از طرفى ديگر باقى ماند چه لذت بسرعت تغير موصوف است و تغير يكطرف مستلزم تغير ديگر طرف نه و همچنين چون منافعى كه ميان زن و شوهر مشترك باشد از خيرات منزلى چون هردو در آن متعاون باشند سبب اشتراك محبت شود .\r\nاما از دو يكى اگر در حد خود تقصير كند مثلا زن از شوهر انتظار اكتساب آن خيرات ميدارد و شوهر از زن محافظت اگر يكى بنزديك ديگرى مقصر باشد محبت مختلف شود و شكايت و ملامت حادث گردد و هرروز در تزايد بود تا علاقت منقطع گردد تا سبب زايل شود يا مقارن شكوه و عتاب يكچندى بماند و در ديگر محبتها همين قياس اعتبار ميبايد كرد .\r\nو اما محبتهائى كه اسباب آن مختلف بود مانند محبتى كه سبب از يكطرف لذت بود و از طرف ديگر منفعت چنان كه ميان مغنى و مستمع كه مغنى مستمع را بسبب منفعت دوست دارد و مستمع مغنى را بسبب لذت و ميان عاشق و معشوق همين نمط بود كه عاشق از معشوق انتظار لذت كند و معشوق از او انتظار منفعت و در اين منفعت تشكى و تظلم بسيار افتد بل در هيچ صنف از اصناف محبت چندان عتاب و شكايت حادث نشود كه در اين نوع و علت آن بود كه طالب لذت استعجال مطلوب كند و طالب منفعت در حصول مطلوب او تأخير نمايد و اعتدال ميان ايشان الا ماشاء اللّه صورت نبندد و بدين سبب پيوسته عشاق متشكى و متظلم باشند و بحقيقت ظالم هم ايشان باشند چه استيفاى تمتع از لذت نظر و وصال بتعجيل طلبند و در مكافات آن تأخير افكنند يا خود بدان قيام نمايند و اين نوع محبت را محبت لوامه گويند يعنى مقرون بملامت و اصناف اين محبت نه در اين يك مثال محصور باشد ليكن مرجع همه با همين معنى بود كه ياد كرديم .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nو محبتى كه ميان پادشاه و رعيت و رئيس و مرئوس ، و غنى و فقير باشد هم در معرض شكايت و ملامت بود . و بدين سبب كه هريك از صاحب خويش انتظار چيزى دارد كه در اكثر اوقات مفقود بود ، و فقدان با انتظار موجب فساد نيت باشد و از فساد نيت استبطاء ( درنك كردن ) حاصل آيد و استبطاء مستتبع ملامت بود و برعايت شرط عدالت اين فسادها زايل گردد .\r\nو همچنين مماليك از موالى زياده از استحقاق توقع دارند ، و موالى ايشانرا در خدمت و شفقت و نصيحت مقصر شمرند ، تا بملامت مشغول شوند و تا رضاء به قدر استحقاق كه از لوازم عدالت بود حاصل نيايد ، اين محبت منظوم نشود و صعوبت شمول آن از شرح مستغنى است .\r\nو اما محبت اخيار چون از انتظار منفعت و لذت حادث نشده باشد بلكه موجب آن مناسبت جوهر بود ، و مقصد ايشان خير محض و التماس فضيلت باشد ، از شايبه مخالفت و منازعت منزه ماند و نصيحت يكديگر و عدالت در معامله كه اقتضاى اتحاد بود بتبعيت حاصل آيد .\r\nاين بود معنى آنچه حكماء گفته‌اند در حد صديق ، كه صديق تو شخصى بود كه او تو باشد بحقيقت ، و غير تو به شخص و عزت وجود اينصداقت و فقدان آن در عوام و عدم وثوق بصداقت احداث هم از اين سبب لازم آمده است . چه هركه برخير واقف نبود ، و از غرض صحيح غافل باشد محبت او بسبب انتظار لذتى يا منفعتى تواند بود ، و سلاطين اظهار صداقت از آنروى كنند كه خود را متفضل و منعم شمرند ، و بدين سبب صداقت ايشان تام نبود و از عدالت منحرف افتد .\r\nو پدر ، فرزند را چون بدين سبب دوست دارد كه خود را بر او حقى زياده بيند ، محبت او نزديك باشد بدين محبت از وجهى ، و باعتبارى ديگر او را محبتى ذاتى بود بر فرزند كه بدان مخصوص باشد ، و آن چنان بود كه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاو فرزندان را بحقيقت هم نفس خود داند ، و چنان پندارد كه وجود فرزند نسخهء است كه طبيعت از صورت او برگرفته است . و مثالى از ذات او باذات فرزند نقل كرده است ، و الحق اين تصورى است بجاى خويش ، چه حكمت الهى از روى كرم الهام پدر را بر انشاى فرزند باعث گردانيده است و او را در ايجاد او سببى ثانى كرده ، و از اين جهت بود كه پدر هر كمالى كه خود را خواهد فرزند را نيز خواهد ، و هر خير و سعادت كه از او فوت شده باشد همت بر آن گمارد كه فرزند را حاصل كند ، و بر او سخت نيايد كه گويند پسر تو از تو فاضلتر است ، و سخت آيد كه گويند غيرى از تو فاضلتر است همچنانكه بر شخصى كه مترقى بود بكمال ، سخت نيايد كه گويند اكنون كاملتر از آنى كه پيشتر از اين بودى ، بلكه او را از اين سخن خوش آيد ، پس همين بود حال پدر با فرزند . و سبب ديگر فرط محبت والد را همانستكه خود را سبب وجود فرزند ميشناسد و از ابتداى كون او بدان مستبشر بوده است و محبت او با تربيت و نشو فرزند در تزايد بوده و استحكام و رسوخ يافته و او را وسيله آمال و مسرات شمرده و بوجود او وثوقى ببقاى صورت خود بعد از فناى ماده در دل گرفته ، اگرچه اين معانى بنزديك عوام چنان مستخلص نبود كه در عبارت توانند آورد .\r\nاما ضماير ايشانرا بر آن نوعى از وقوف بود شبيه بدان كه كسى خيالى در پس حجابى مىبيند ، و محبت فرزند از محبت پدر قاصر بود چه او معلول و مسبب است بروجود خود و وجود سبب خود بعد از مدتى مديد انتباه يافته و خود تا پدر را زنده درنيابد و روزگارى از منافع او تمتع نگيرد محبت او اكتساب نكند ، و تا بتعقل و استبصار تمام محظوظ نشود بر تعظيم او توفر ننمايد ، و بدين سبب فرزندان را باحسان والدين وصيت فرموده‌اند و والدين را باحسان ايشان وصيت نكرده .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nو اما محبت برادران با يكديگر از جهت اشتراك بود در يك سبب\r\nو بايد كه محبت ملك رعيت را محبتى بود ابوى ، و محبت رعيت ملكرا محبت بنوى ، و محبت رعيت يكديگر را محبت اخوى ، تا شرايط نظام ميان ايشان محفوظ ماند .\r\nو مراد از اين سبب آنست كه ملك با رعيت در شفقت و تحنن و تعهد و تلطف و تربيت و تعطف و طلب مصالح و دفع مكاره و جذب خير و منع شر ، بپدران مشفق اقتداء كند .\r\nو رعيت در اطاعت و نصيحت و تبجيل و تعظيم او ، بپسران عاقل ، و در اكرام و احسان با يكديگر ببرادران موافق ، هريك به قدر استحقاق و استيجابى خاص كه وقت و حال اقتضاء كند با عدالت بتوفيهء حظ و حق هريك قيام نموده باشد و نظام و ثبات يافته .\r\nو الا اگر زياده و نقصان راه يابد و عدالت مرتفع گردد ، فساد ظاهر شود و رياست ملك رياستى تغلبى گردد ، و محبت بمبغضت مبدل شود ، و موافقت بمخالفت ، و الفت بنقار ، و تودد بنفاق ، و هركسى خير خود خواهد اگرچه بر ضرر ديگران مشتمل بود ، تا صداقت باطل گردد و هرج و مرج كه ضد نظام بود پديد آيد .\r\nو محبتى كه از شايبهء انفعالات و كدورات و آفات منزه بود ، محبت مخلوق بود خالق را . و اين محبت جز عالم ربانى را نتواند بود .\r\nو دعاوى غير او ببطلان و تمويه موصوف باشد ، چه محبت بر معرفت موقوف بود و محبت كسى كه به دو عارف نباشد و بر ضروب انعام متواتر و وجوه احسان متوالى او كه بنفس و بدن ميرسد واقف نه ، چگونه صورت بندد بلى تواند بود كه در توهم خود نيز نصب كنند و او را خالق و معبود خود شناسند پس بمحبت و طاعت او مشغول شوند و او را محض توحيد و مجرد ايمان شمرند\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nحاشا و كلا .\r\n وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ . \r\nو مدعيان اين محبت بسيارند و ليكن محققان ايشان سخت اندك ؛ بلكه از اندك اندكتر ، و طاعت و تعظيم از اين محبت حقيقى مفارقت نكند\r\n وَ قَلِيلٌ مِنْ عِبادِيَ الشَّكُورُ \r\nو محبت والدين در مرتبه ثانى اين محبت باشد و هيچ محبت ديگر در مرتبه بدين دو محبت نرسد ، الا بمحبت معلم نزديك متعلم ، چه اين محبت متوسط بود در مرتبه ميان اين دو محبت مذكور ، و علت آنست كه محبت اول اگرچه در نهايت شرف و جلالت بود ، به جهت آنكه محبوب سبب وجود نعمتى است كه تابع وجود بود ، و محبت دوم به آن مناسبتى دارد كه پدر سبب محسوس و علت قريب باشد و ليكن معلمان كه در تربيت نفوس بمثابه پدرانند در تربيت اجسام بوجهى كه متمم وجود و مبقى ذوات بسبب اول مقتدىاند ، و بوجهى كه تربيت ايشان فرع است بر اصل وجود بپدران مشبه پس محبت ايشان دون محبت اول بود و فوق محبت دوم .\r\nچه تربيت ايشان براصل وجود متفرع است ، و از تربيت آباء شريفتر و بحقيقت معلم ربى جسمانى و ابى روحانى بود ، و مرتبه او در تعظيم دون مرتبه علت اولى وفوق مرتبه آباء بشرى بود .\r\nاز اسكندر پرسيدند كه پدر دوست‌تر دارى يا استاد را ؟ گفت استاد را « لان ابى كان سببا لحياتى الفانية ، و معلمى كان سببا لحياتى الباقية »\r\nپس به قدر فضل رتبهء نفس برجسم ، حق معلم از حق پدر بيشتر است و بايد كه در محبت و تعظيم او با محبت و تعظيم پدر همين نسبت محفوظ بود و محبت معلم متعلم را در طريق خير ، شريفتر از محبت پدر بود فرزند را به همين نسبت . از جهت آنكه تربيت او بفضيلت تام و تغذيه او بحكمت خالص\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبود و نسبت او با پدر چون نسبت نفس بود با جسم .\r\nو تا مراتب محبتها نزديك عادل متصور نباشد بشرايط عدالت قيام نتواند نمود .\r\nچه ، آن محبت كه اللّه را واجب بود شركت دادن در آن غير را شرك صرف بود .\r\nو تعظيم والد در باب رئيس ، و اكرام صديق در حق سلطان و دوستى فرزند در باب عشيره و پدر و مادر استعمال كردن ، جهل محض و سخف مطلق باشد و اين تخليطات موجب اضطراب و فساد تربيت و مستلزم ملامات و شكايات بود .\r\nو چون قسط هريكى از محبت و خدمت و نصيحت ايفاء كند مؤانست اصحاب و خلطاء و معاشرت بواجب و توفيهء حقوق هر مستحق تقديم يابد و خيانت در صداقت از خيانت زر و سيم تباه‌تر بود .\r\nو حكيم اول در اين معنى گويد كه محبت معشوق زود انحلال پذيرد چنان كه درم و دينار مغشوش زود تباه شود .\r\nپس بايد كه عاقل در هر بابى نيت خير دارد و حقوق مرتبهء آن باب رعايت كند .\r\nپس اصدقاء را بمنزله نفس خود داند و ايشان را در خيرات خويش شريك شمرد ، و معاريف و آشنايان را بمنزلهء دوستان دارد و جهد كند كه ايشان را از حد معرفت بدرجه صداقت رساند به قدر امكان ، تا سيرت خير در نفس خود و رؤساء و اهل و عشيره و اصدقاء نگاهداشته باشد .\r\nو شرير كه از اين سيرت نفور بود ، و محبت بطالت و كسالت بر او مستولى ، و از تميز ميان خير و شر غافل ، آنچه نه خير بود بخير دارد و ردائت هيأتى كه در ذات او متمكن بود ؛ مبدأ احتراز او شود از نفس او ، چون\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nردائت مهروب عنها بود طبعا .\r\nو چون از نفس خود گريزان باشد از كسى كه مشاكل نفس او بود هم گريزان بود . پس پيوسته طالب چيزى بود كه آن را از آنكه با خود افتد مشغول دارد ، و ولوع به چيزى نمايد كه مانند ملاهى و اسباب لذات عرضى او را بى خود گرداند .\r\nچه از فراغت او لازم آيد كه با خود افتد و چون با خود افتد از خود متأذى شود ، و محبت او دوستانى را بود كه او را از او دور دارند و لذت او در چيزهائى باشد كه او را بى خود كند و سعادت را افناى عمر شمرد در آن و امثال آن‌كه او را اضطراب و قلقى كه در نفس او از تجاذب قوتهاى متضاده غير مرتاض ، چون التماس شهوات رديه و طلب كرامات بىاستحقاق حادث شود و امراضى كه از آن تجاذب لازم آيد حزن و غضب و خوف و غير آن بى خبر دارند و سبب آن بود كه تأليف اضداد در يك حال صورت نبندد و انتقال از يكى بيكى كه اضطراب عبارت از آن باشد مؤدى بود و مخالطت و مجالست امثال او و ممارست و ملابست ملاهى ، خيال او را از احساس آن حال مصروف دارند تافى الوقت از آن اذيت خلاصى بيند و از وبالى و نكالى كه بعافيت لاحق شود غافل باشد پس بدان حال غبطه نمايد و آن را سعادت داند .\r\nو چنين كس بحقيقت محب ذات خود نبود ، و الا مفارقت نجستى و محب هيچكس نبود ، چه محبت ديگران بر محبت خوه مرتب باشد و چون او محب هيچكس نبود و هيچكس نيز محب او نبود ، او را ناصح و نيكخواه نباشد . و تا بحديكه نفس او هم نيكخواه او نبود و سرانجام اينحالت ندامت و حسرت بىنهايت بود .\r\nو اما خير فاضل كه از ذات خود متمتع بود و بدان مسرور هرآينه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nذات خود را دوست دارد و غير او ذات او را هم دوست دارد ، چه شريف محبوب بود و چون او را دوست دارد و مصادقت و مواصلت او اختيار كند پس او هم صديق خود بود ، و هم ديگران صديق او . و اين سيرت ملازم احسان باشد . با غير ، چه به قصد و چه بىقصد . و سبب آن بود كه افعال او لذيذ و محبوب باشد لذتها را و لذيذ و محبوب مختار بود ، پس او را مريد و مقتدى بسيار گردند و احسان او همه را شامل بود و اين احسان از زوال و فناء مصون باشد و پيوسته در تزايد باشد بخلاف احسانيكه عرضى بود و مبدء آن حالتى غير معتاد تازوال آن حالت انقطاع آن احسان اقتضاء كند و انقطاع مستجلب ملامت و شكايت بود و بدين علت صاحب احسان عرضى به ترتيب آن موصى و مأمور است كه رب الصنعة اصعب من ابتدائها\r\nو محبتى كه عارض اين احسان بود لوامه باشد\r\nو اما محبتى كه ميان محسن و محسن اليه باشد متفاوت بود ، يعنى محبت محسن محسن اليه را ، بيشتر از محبت محسن اليه بود او را\r\nو دليل بر اين آنست كه حكيم اول گفته است كه : قرض‌دهنده و معروف‌كننده اهتمام نمايند به حال قرض‌ستاننده و معروف‌پذيرنده ، و همت بر سلامت ايشان مقصور دارند . و اما قرض‌دهنده باشد كه سلامت قرض‌ستاننده به جهت استرداد مال خود خواهد نه از جهت محبت او ، يعنى او را بسلامت و بقاء و ثروت و كفايت دعا مىكند ، تا باشد كه به حق خود رسد ، و قرض‌ستاننده را بقرض‌دهنده اين عنايت نبود و او را مانند اين دعا نكند .\r\nو اما معروف كننده معروف پذيرنده را دوست دارد . اگرچه متوقع منفعتى نباشد از او ، و سبب آن بود كه هركه فعلى محمود كند مصنوع خود را دوست دارد و چون مصنوع او مستقيم بود محبت او بغايت برسد .\r\nو اما محسن اليه را ميل باحسان بود نه بمحسن ، پس محسن محبوب\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاو بالعرض بود ، و نيز محبتى كه باحسان اكتساب كنند و بروزگار آن را ترتيب دهند جارى مجراى منافعى بود كه بتعب و مشقت بسيار بدست آرند يعنى همچنانكه كسى مالى بمقاسات شديد و تعب سفرها كسب كند و در صرف آن صرفه نگاهدارد و ضنت نمايد ، بخلاف كسى كه مال به آسانى بدست آرد ، مانند وارث . آنكس نيز كه محبتى بتجشم ( رنج و محنت كشيدن ) و تعبى اكتساب كرده باشد بر آن مشفقتر و از زوال آن خائفتر بود از كسى كه او را در اكتساب آن بفضل تعبى حاجت نيامده باشد .\r\nو از اينجا بود كه مادر فرزند را از پدر دوست‌تر دارد و حنين ( آرزومندى ) و وله او به دو زياده بود ، چه رنج در تربيت او بيشتر برده است ، و شاعر شعر خود را دوست‌تر دارد و اعجاب او بدان زياده از اعجاب غير او بود .\r\nهمچنين هر صانعى كه در صنعت خود زياده كلفتى استعمال كرده باشد و معلوم است كه تعب منفعل چون تعب فاعل نبود ، و آخذ منفعل است و معطى فاعل ، پس از اينوجوه روشن شد كه محبت محسن از محبت محسن اليه بيشتر بود ، و محسن گاه بود كه احسان از روى حريت كند و گاه بود كه به جهت كسب ذكر جميل كند ، و گاه بود كه از جهت ريا كند . و اشرف انواع آن بود كه از روى حريت كند ، چه ذكر جميل و ثناى باقى و محبت عموم مردم خود بتبعيت حاصل آيد . اگرچه مقصود نيت او نبوده باشد .\r\nو گفته‌ايم كه هركس نفس خود را دوست دارد احسان كند ، پس هركس خواهد كه با نفس خود احسان كند . چون اسباب دوستى يا خير است يا لذت يا نفع ، و كسى كه ميان اين اقسام تفصيل نكند و بر رجحان يكى بر ديگرى واقف نشود نداند كه با نفس خود چگونه احسان بايد كرد ؟ و از اينجا است كه بعضى از مردمان نفسرا سيرت لذت اختيار كنند و برخى سيرت منفعت\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو جمعى سيرت كرامت ، چه از طبيعت سيرت خير خبردار نباشد و خطا كنند\r\nو آنكس كه از لذت خير آگاه بود بلذات خارج فانى راضى نشود بل بلندترين و تمام‌ترين و عظيمترين انواع لذت گزيند و آن لذت جزو الهى بود و صاحب اين سيرت مقتدى باشد بافعال إله عز و علا و متمتع از لذات حقيقى و نافع اصدقاء و غير اصدقاء بسماحت و بذل مواسات و قادر بر آنچه اكفاى او از آن عاجز باشند و از فرط شهامت و كبر نفس .\r\nو چون سخن در محبت ميگوئيم ، و محبت حكمت و خير داخل ميافتد در اينمقال اشارتى بدان از لوازم باشد . گوئيم كه محبت حكمت و انصراف بامور عقلى و استعمال رأيهاى الهى بجزو الهى كه در انسان موجود است مخصوص باشد ، و از آفات كه بديگر محبات متطرق شود محفوظ . نه غنيمت را بدان راهى بود و نه شرير در آن مداخلتى تواند كرد ؛ چه سبب آن ، خير محض بود و خير محض از ماده و شرور ماده منزه باشد ، مادام كه مردم مستعمل اخلاق و فضايل انسانى بود و اگر بر خلاف اين خير بود از حقيقت اين خير ممنوع بود و از سعادت الهى محجوب .\r\nالا آنست كه در تحصيل اين فضيلت بدان فضايل احتياج بود و چون بعد از تحصيل اين فضايل بفضيلت الهى مشغول گردد ، بحقيقت بذات خود پرداخته باشد و از مجاهده طبيعت و آلام آن ، و مجاهده نفس و رياضت و قواى او فارغ شده و بارواح پاكان و فرشتگان مقرب اختلاط يافته .\r\nتا چون از وجود فانى بوجود باقى انتقال كند ، بنعيم ابدى و سرور سرمدى رسد .\r\nو ارسطاطاليس گويد كه سعادت تام خالص ، مقربان حضرت الهى راست و نشايد كه فضايل انسانى را با ملائكه اضافت كنيم .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nچه ايشان با يكديگر معامله نكنند و بنزد يكديگر وديعت ننهند بتجارت حاجت ندارند تا به عدالت محتاج شوند ، و از چيزى نترسند تا شجاعت نزديك ايشان محمود بود ، و از انفاق منزه باشند ، و بزر و سيم آلوده شوند تا بسخاوت منسوب گردند ، و از شهوات فارغ باشند تا بعفت مفتقر گردند . و از اين اسطقسات اربعه مركب نيستند تا به غذا محتاج و مشتاق شوند\r\nپس اين ابرار مطهر از ميان خلق خدا مستغنى باشند از فضايل انسانى\r\nو خداى عز و جل از ملائكه بزرگوارتر ، و بتقديس و تنزيه از امثال اين معالى اولى ، بل وصف او به چيزى بسيط كه امور عقلى و اصناف خيرات به دو مشتبه باشند تشبهى بعيد لايقتر ، و حقى كه در آن ارتياب نتواند بود بهيچوجه ، آنست كه او را دوست ندارد الا سعيد .\r\nو خير از مردمانى كه بسعادت و خير حقيقى واقف باشند و به دو تقرب نمايند به اندازه طاقت و طلب مرضات او كنند بحسب استطاعت ؛ و بافعال او اقتدا نمايند به قدر قدرت ، تا برحمت و رضا و جوار او نزديك شوند و استحقاق اسم محبت او اكتساب كنند .\r\nبعد از آن لفظى اطلاق كرده است كه در لغت ما اطلاق نكنند ، و گفته است كه هركه خداى تعالى را دوست دارد تعهد او كند . چنان كه دوستان تعهد دوستان كنند و با او احسان نمايند .\r\nو از اينجا بود كه حكيم را لذاتى عجيب ، و فرحهائى غريب باشد .\r\nو كسى كه بحقيقت حكمت برسد داند كه لذت آن بالاى همهء لذتهاست ، پس بلذات ديگر التفات ننمايد و بر هيچ حالت غير حكمت مقام نكند و چون چنين بود ؛ حكيمى كه حكمت او تمام‌ترين حكمت بود ؛ خداى تعالى بود .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو دوست ندارد او را بحقيقت الا حكيم سعيد از بندگان او ، چه شبيه بشبيه شادمان شود .\r\nو از اين جهت است كه اين سعادت بلندترين همه سعادات مذكور است و اين سعادت انسانى نبود ، چه از حيات طبيعى و قواى نفسانى منزه و مبراست و با آن در غايت مباينت و بعد بود . و آن موهبتى الهى است كه خداى تعالى به كسى دهد كه او را برگزيده باشد از بندگان خود .\r\nو بعد از آن بكسيكه در طلب آن مجاهده كند و مدت جهاد حيات بر رغبت در آن احتمال تعب و مشقت مقصور دارد . چه كسى كه برين تعب مداومت صبر نكند ببازى مشتاق شود . از جهت آنكه بازى باراحت ماند و راحت نه غايت سعادت بود و نه از اسباب سعادت ، و مايل براحت بدنى كسى بود كه طبيعى الشكل ، بهيمى الاصل بود ، مانند بندگان و كودكان و بهائم و اين اصناف بسعادت موسوم نتوانند بود .\r\nو عاقل و فاضل همت ببلندترين مراتب مصروف دارد .\r\nو هم حكيم اول گويد : نشايد كه همت انسان انسى بود ، اگرچه آن انسى است و نه آنكه بهمت‌هاى حيوانات مرده راضى شود اگرچه عاقبت او مرك خواهد بود ؛ بل بايد كه بجملگى قواى خود منبعث شود بر آنكه حيات الهى بيابد كه اگرچه مردم بجثه خورد است اما بحكمت بزرگست و به عقل شريف و عقل از كافه خلايق بزرگوارتر است . چه اوست جوهرى رئيس و مستولى بر همه بامر باريتعالى و تقدس .\r\nو اگرچه مردم تا در اين عالم بود بحس حالى خارجى محتاج بود ليكن همگى همت بدانمصروف نبايد داشت و در استكثار ثروت و يسار جهد بسيار ننمود چه مال بفضيلت نرساند و بسيار درويش بود كه افعال كريمان كند و از اينجاست آنچه حكما گفته‌اند كه سعيد آن كسانى باشند كه از خيرات خارج\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nنصيب ايشان اقتصاد بود ، و از ايشان صادر نشود مگر افعالى كه فضيلت اقتضا كند هرچند مايهء ايشان اندكى بود ، اينهمه سخن حكيم است .\r\nبعد از آن گويد كه معرفت فضايل كافى نيست ، بل كفايت ، در عمل و استعمال آن بود و از مردمان بعضى بفضايل و خيرات راغب باشند و مواعظ را در ايشان اثرى بود ، و ايشان به عدد اندكند كه امتناع از ردائت و شرور بغريزت پاك و طبع نيك كنند و برخى از ردائت و شرور بوعيد و تقريع و انذار و انكار امتناع كنند و خوف ايشان از دوزخ و عذاب و نكال بود .\r\nو از اينجاست كه بعضى از مردمان ؛ اخيار بطبعند ، و برخى اخيار بشرع ، و تعليم شريعت اين صنف را مانند آب بود كسى را كه لقمهء در گلو گيرد ، و اگر بر شريعت مؤدب نشود مانند كسى بود كه او را آب در گلو گيرد ، و لامحاله هلاك شود و در اصلاح ايشان خيرى صورت نبندد ، پس خير بطبع و فاضل بغريزت محب خداى تعالى بود و امر او بدست و تدبير ما برنيايد بلكه خداى تعالى متولى و مدبر كار او بود .\r\nو از اين مقدمات معلوم شد كه سعداء سه صنفند .\r\nاول - كسى كه از مبدء اثر نجابت در او ظاهر بود ، و با حياء و كرم طبيعت باشد ، و بتربيت موافق مخصوص گردد و بمجالست و مخالطت اخيار و مؤانست و مواصلت فضلاء ميل كند و از اضداد ايشان احتراز نمايد .\r\nدوم - كسى كه از ابتداى حالت بر اين صفت نبوده باشد ، بل بسعى و جهد طلب حق كند و چون اختلاف مردمان بيند در طلب حق مواظبت نمايد تا بمرتبهء حكماء برسد ، يعنى علم او صحيح و عمل او صواب گردد و اين بتفلسف ( حكمت ) و اطراح عصبيت دست دهد .\r\nسوم - كسى كه باكراه او را براين دارند بتأديب شرعى ، و يا بتعليم حكمى و معلوم است كه مطلوب از اين اقسام قسم دوم است ، چه مبادى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاتفاق سعادت در اصل ولادت و اكراه بر تأدب ، نه از ذات طالب مجتهد بود بلكه از خارجيات باشد و سعادت تام حقيقى مجتهد را بود و او است كه محبت خداى تعالى او را بود و شقى هالك ضد او بود . و اللّه اعلم بالصواب .\r\n\r\nفصل سوم در اقسام اجتماعات و شرح احوال مدن\r\nبه حكم آنكه هر مركبى را حكمى و خاصيتى و هيأتى بود كه بدان متخصص و منفرد باشد و اجزاى او را با او در آن مشاركت نبود ، اجتماع اشخاص انسانى را نيز از روى تألف و تركب حكمى و هيأتى و خاصيتى بود بخلاف آنچه در هر شخصى از اشخاص موجود بود .\r\nو چون افعال ارادى انسانى منقسم است به دو قسم : اول خيرات دوم شرور پس اجتماعات نيز منقسم باشد بدين دو قسم :\r\nاول آنكه سبب آن از قبيل خيرات بود\r\nدوم آنكه سبب آن از قبيل شرور بود\r\nاول را مدينه فاضله خوانند . دوم را مدينه غير فاضله\r\nو مدينه فاضله يكنوع بيش نبود ، چه حق از تكثر منزه باشد و خيرات را طريق يكى بيش نبود .\r\nو اما مدينه غير فاضله سه نوع بود :\r\nاول آنكه اجزاى مدينه يعنى اشخاص انسانى از استعمال قوت ناطقه خالى باشند ، و موجب تمدن ايشان تتبع قوتى بود از قواى ديگر و آن را مدينهء جاهله خوانند\r\nدوم آنكه از استعمال قوت نطقى خالى نباشند ، اما قواى ديگر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاستخدام قوت نطقى كرده باشند و موجب تمدن شده و آن را مدينه فاسقه خوانند\r\nسوم آنكه از نقصان قوت فكرى با خود قانونى در تخيل آورده باشند و آن را فضيلت نام نهاده ، و بنابر آن تمدن ساخته و آن را مدينه ضاله خوانند . و هريكى از اين مدن منشعب شود بشعب نامتناهى ، چه باطل و شر را نهايتى نبود ، و در ميان مدينه فاضله هم مدن غير فاضله تولد كند از اسبابى كه بعد از اين ياد كنيم ، و آن را نوابت خوانند .\r\nو غرض از اين مدن معرفت مدينهء فاضله است تا ديگر مدن را بجهد بدان مرتبه رسانند .\r\nو اما مدينه فاضله اجتماع قومى بود كه همتهاى ايشان بر اقتناى خيرات و ازاله شرور مقدر بود ، و هر آينه در ميان ايشان اشتراك بود در دو چيز يكى آراى و ديگرى افعال .\r\nاما اتفاق ايشان در آراى چنان بود كه معتقد ايشان در مبدء و معاد خلق و اقوالى كه ميان مبدء و معاد بود مطابق حق باشد و موافق يكديگر\r\nو اما اتفاق ايشان در افعال چنان بود كه در اكتساب كمال همه بر يك وجه باشند و افعالى كه از ايشان صادر شود مفروغ بود در قالب حكمت و مقوم بتهذيب و تشديد ( رايت كردن ) عقلى ، و مقدور بقوانين عدالت و شرايط سياست تا باختلاف اشخاص و تباين احوال ، غايت افعال همهء جماعت يكى بود و طرق و سير موافق يكديگر .\r\nو ببايد دانستكه قوت تميز و نطق در همه مردمان يكسان نيافريده‌اند بلكه آن را در مراتب مختلف از غايتى كه وراى آن نتواند بود تا حدى كه فروتر از او درجه بهايم بود ، مترتب گردانيده و اين اختلاف سببى از اسباب نظام شده چنان كه ياد كرده آمد ، و چون قوت تميز متساوى نبود ادراك همه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nجماعت مبدء و منتهى را كه با مدركات ديگر در غايت مباينت‌اند بر يك نسق نتواند بود ، بلكه كسانى كه بعقول كامل و فطرتهاى سليم و عادات مستقيم مخصوص باشند و تأييد الهى و ارشاد ربانى متكفل هدايت ايشان شده و ايشان در عدد بغايت قلت توانند بود بمعرفت مبدء و معاد و كيفيت صدور خلق از مبدء اول و انتهاى همه با او ؛ بروجه حق به قدر آنچه در وسع امثال ايشان تواند آمد رسيده باشند .\r\nو چون نفس انسانى را قوتهاى دراكه است كه بدان ادراك امور جسمانى و روحانى مىكند ، مانند وهم و فكر و خيال و حس ، آن را در صفا و كدورت ترتيبى و تدريجى ، چنان كه در علم حكمت مقرر باشد و هيچ قوت از اين قوت در هيچوقت از اوقات ، چه در خواب و چه در بيدارى معطل و فارغ نه ، و معرفت مبدء و معاد ، خاص بجوهر نفس شريف تعلق دارد و هيچ قوت را از قوى با او در آن مداخلت و مشاركت نه .\r\nپس در آن حالت كه ذات پاك آنجماعت مذكور بمشاهدهء مبدء و معاد و آنچه بدان متعلق است مشغول بود ، لامحاله اين قوتها كه مسخر نفسند بتصور صورتهاى مناسب آنحال موسوم باشند ، و معروف نفس چون در غايت بعد و تنزيه بود از ارتسام در قواى جسمانى ، جز مثل و خيالات و صور ، ادراك نتواند كرد ، پس آن مثالها هم از اين قبيل بود :\r\nاما اشرف و الطف امثلهء كه در جسمانيات ممكن تواند بود و در هر قوتى بحسب پايه و مرتبهء او از نفس بقرب و بعد و ليكن قوت عقلى با معرفت حقيقى حكم كرده كه آن معروف از اين صور ، مقدس و معرى است و اين طايفه افاضل حكماء باشند\r\nو قومى كه در رتبه از ايشان فروتر باشند از معرفت عقلى صرف ، عاجز مانند ، و غايت ادراك ايشان تصورى بود به قوت وهم ، كه در اوهام حكماء مثل\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nآن موجود بوده باشد ليكن تنزيه از آن واجب دانند ، پس چون اين قوم را بحقيقت معرفت طريقى نبود در اجراى احكام اين صورت بر مبدء و معاد رخصت يابند . و ليكن بتنزيهء آن از احكام صورتى كه در خيال ايشان متمثل بود ، و در مراتب از مرتبهء صورت وهمى فروتر ، و بجسمانيات نزديكتر مكلف باشند ، و نفى و سلب آن صورت وهمى از لوازم شمرند ، و معذلك با آنكه معرفت طبقهء اول از معارف ايشان كاملتر بود ، معترف و مقر باشند . و اين طايفه را اهل ايمان خوانند .\r\nو قومى كه در مرتبه از ايشان فروتر باشند و بر تصورات وهمى قادر نه ، بر صور خيالى قناعت نمايند . و مبدء و معاد را بامثله جسمانى تخيل كنند و اوضاع و لواحق جسمانى را از آن سلب واجب دانند ، و بمعرفت دو طبقهء اول اعتراف كنند ، و اين طايفه اهل تسليم باشند .\r\nو قاصر نظراتى كه دون ايشان باشند ، در مرتبه بر مثالهاى بعيدتر اقتصار كنند ، و ببعضى احكام جسمانيات تمسك نمايند . و ايشان مستضعفان باشند ، و يمكن كه اگر هم بر اين نسق مراتب رعايت كنند ، نوبت بمرتبه صورت پرستان رسد .\r\nفى الجمله اين اختلافات بحسب استعدادات باشد .\r\nو مثالش چنان بود : كه شخصى بر حقيقت چيزى واقف بود و ديگرى برصورت او و ثالثى برعكس آن صورت كه در آينه يا در آب افتاده باشد و رابعى بر تمثالى كه نقاشى به همان صفت كرده باشد و بر اين قياس .\r\nو چون غايت قدرت هركسى تا آنجا بيش نميرسد كه بيكى از اين مراتب بازايستد بتقصير موسوم نتواند بود ، بل توجه او بكمال باشد و روى او بعالم معرفت ، به قبله خداى جل جلاله و صاحب ناموس كه تكميل همه جماعترا معين است بر قضيهء « كلموا الناس على قدر عقولهم » تكميل هركسى به قدر قوت\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاو ميتواند كرد و قوت او از آنچه در فطرت داده باشند يا به عادت اكتساب كرده بود زياده نشود ، پس سخن او گاه محكم بوده باشد و گاه متشابه و در توحيد وقتى تنزيه صرف تواند گفت ، و وقتى تشبيه محض .\r\nو همچنين در معاد ، تا هر طايفه به حق خود رسند و حظ خود بردارند .\r\nو حكيم ، همچنين گاه قياسات برهانى استعمال كند و گاه بر اقناعيات قناعت نمايد و گاه بشعريات و مخيلات تمسك كند تا ارشاد هركسى به قدر بصيرت او كرده باشد و چون معتقدات هرقوم هرچند در سلك توجه بكمال منخرط باشد اما در صورت و وضع مختلف ، پس مادام كه بفاضل اول كه مدبر مدينه فضلا باشد اقتداء كنند ميان ايشان تعصب و تعاند نبود اگرچه در مذهب و ملت مختلف نمايند ، بلكه اختلاف ملل و مذاهب كه نزديك ايشان از اختلاف رسوم خيالات و امثله حادث شده است كه غايت همه يك مطلوبست بمنزله اختلاف مطعومات و ملبوساتى بود كه بجنس و لون مختلف باشند و غايت همه يكنوع منفعت و رئيس مدينه كه مقتداى ايشان بود و ملك اعظم و رئيس الرؤساء به حق او باشد ، هر طايفه را به محل و موضع خود فرود آورد و رياست و خدمت ميان ايشان مرتب گرداند . چنان كه هر قومى باضافت با قومى ديگر مرؤسان باشند و باضافت با قومى ديگر رؤساء ، تا بقومى رسد كه ايشانرا اهليت هيچ رياست نبود و خدم مطلق باشند . و اهل اين مدينه مانند موجودات عالم شوند در ترتب و هريك بمنزلهء مرتبهء باشند از مراتب موجودات كه ميان علت اولى و معلول اخير افتاده باشند . و اين اقتداء بود بسنت الهى كه حكمت مطلق است ، اما اگر از اقتداء بمدبر مدينه انحراف كنند قوت غضبى در ايشان بر قوت ناطقه تفوق طلبد ، تا تعصب و عناد و مخالفت مذهب در ميان ايشان حادث شود ، و چون رئيس را مفقود يافته باشند ، هر يكى بدعوى رياست برخيزد ، و هر صورتى از آن صور موهوم و متخيل كه بديشان داده بودند\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nصنمى گردد و قومى را در متابعت خود آرد تا تنازع و تخالف پديد آيد\r\nو باستقراء معلوم مىشود كه اكثر مذاهب اهل باطلرا منشاء از مذاهب اهل حق بوده است و باطل را در نفس خود حقيقتى و بنيادى و اصلى نه\r\nو اهل مدينه فاضله اگرچه مختلف باشند در اقاصى عالم بحقيقت متفق باشند چه دلهاى ايشان با يكديگر راست بود و بمحبت يكديگر متحلى باشند و مانند يكشخص باشند در تالف و تودد چنان كه شارع عليه السّلام گويد :\r\nالمسلمون يد واحدة على من سواهم و المؤمنون كنفس واحدة\r\nو ملوك ايشان كه مدبران عالمند در اوضاع نواميس و مصالح معاش تصرف كنند تصرفاتى كه ملايم و مناسب وقت و حال ؛ و اما در اوضاع نواميس تصرف جزوى ، و اما در اوضاع مصالح ، تصرفى كلى و از اين سبب باشد تعلق دين و ملك به يكديگر چنان كه پادشاه عجم و حكيم فرس اردشير بابك گفته است :\r\nالدين و الملك توأمان لايتم احدهما الا بالاخر\r\nچه ؛ دين قاعده است و ملك اركان ؛ و چنان كه اساس بىركن ضايع بود و ركن بىاساس خراب ، همچنين دين بىملك نامنتفع باشد و ملك بىدين واهى ؛ و اگرچند اينقوم يعنى ملوك و مدبران مدينهء فاضله بعدد بسيار باشند چه در يكزمان و چه در ازمنه مختلفه ؛ حكم ايشان حكم يك شخص بود چه نظر ايشان بر يك غايت باشد و آن سعادت قصوى است و توجه ايشان بيك مطلوب بود و آن معاد حقيقى است . پس تصرفى كه لاحق در احكام سابق كند بحسب مصلحت مخالف او نباشد ؛ بلكه تكميل قانون او بود و به مثل اگر اين لاحق در آنوقت حاضر بودى ، همان قانون نهادى ؛ و اگر آن سابق در اينوقت حاضر بودى همين تصرف بتقديم رسانيدى كه طريق العقل واحد و مصداق اين سخن آنست كه از عيسى عليه السّلام نقل كرده‌اند كه فرمود :\r\nما جئت لابطل التورية بل جئت لاكملها\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nو تصرف و اختلاف و عناد ، جماعتى را تصور افتد كه صورت پرست باشند نه حقيقت بين .\r\nو اركان مدينه فاضله پنج صنف باشد .\r\nاول - جماعتى كه بتدبير مدينه موسوم باشند و ايشان اهل فضايل و حكماى كامل باشند كه به قوت تعقل و آراى صايبه در امور عظام از ابناى نوع ممتاز باشند و معرفت حقايق موجودات ، صناعت ايشان بود و ايشان را افاضل خوانند .\r\nدوم - جماعتيكه عوام و فروتران را بمراتب كمال اضافى ميرسانند و عموم اهل مدينه را به آنچه معتقد طايفهء اول بود دعوت ميكنند ، تا هركه مستعد بود بمواعظ و نصايح ايشان از درجه خود ترقى مىكند ، و علوم كلام و فقه و خطابت و بلاغت و شعر و كتابت صناعت ايشان بود ، و ايشان را ذو الالسنه گويند\r\nسوم - جماعتى كه قوانين عدالت در ميان اهل مدينه نگاه ميدارند و در اخذ و اعطاء ، تقدير واجب رعايت ميكنند و بر تساوى و تكافى تحريص ميدهند و علوم حساب و استيفاء و هندسه و طب و نجوم ، صناعت ايشان بود و ايشانرا مقدران خوانند .\r\nچهارم - جماعتيكه بحفظ حريم و حمايت بيضهء اهل مدينه موسوم باشند ، و ارباب مدن غير فاضله را از ايشان منع ميكنند ؛ و در مقاتله و محافظت شرايط شجاعت و حميت مرعى ميدارند و ايشان را مجاهدان خوانند .\r\nپنجم - جماعتى كه ارزاق و اقوات اين اصنافرا ترتيب ميسازند ؛ چه از وجوه معاملات و صناعات و چه از وجوه حسابات خراج و غير آن . و ايشان را ماليان خوانند . و رياست عظمى را در اينمدت چهار حال بود .\r\nاول - آنكه ملكى على الاطلاق در ميان ايشان حاضر بود و علامت\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآن استجماع چهار چيز بود .\r\nاول - حكمت كه غايت همه غايات آنست\r\nدوم - تعقل تام كه مؤدى بود بغايات\r\nسوم - جودت اقناع و تخيل كه از شرايط تكميل بود\r\nچهارم - قوت جهاد كه از شرايط دفع و ذب باشد ؛ و رياست او را رياست حكمت خوانند .\r\nدوم آنكه ملك ظاهر نبود و اين چهار خصلت در يكتن جمع نيايد ؛ اما در چهار تن حاصل بود و ايشان بمشاركت يكديگر كنفس واحده بتدبير مدينه قيام نمايند و آن را رياست افاضل خوانند .\r\nسوم آنكه اين هردو رياست مفقود باشد ؛ اما رئيس حاضر بود كه بسنن رؤساى گذشته كه باوصاف مذكور متحلى بوده باشد عارف بود و بجودت تميز ، هر سنتى را بجاى خود استعمال تواند كرد و بر استنباط آنچه مصرح نيايد در سنن گذشتگان از آنچه مصرح بود قادر باشد ، و جودت خطاب و اقناع و قدرت جهاد را مستجمع و رياست او را رياست سنت خوانند\r\nچهارم آنكه اين اوصاف در يكتن جمع نبود اما در اشخاص متفرق حاصل بود ، و ايشان بمشاركت ، بتدبير مدينه قيام كنند و آن را رياست اصحاب سنت خوانند ؛ و اما رياستهاى ديگر كه در تحت رياست عظمى بود در جملگى صناعت و افعال اعتبار بايد كرد و انتهاى همهء رؤساء در رياست با رئيس اعظم بود ، و استحقاق اين رياست را سه سبب بود .\r\nاول آنكه فعل شخصى غايت فعل شخصى ديگر بود ، پس آنشخص بر اين شخص رئيس بود . مثلا صاحب فروسيت رئيس بود بر رايض ستور و بر كسى كه زين و لگام كند .\r\nدوم آنكه هردو فعل را يك غايت بود .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاما يكى بر تخيل غايت از تلقاى نفس خود قادر بود ، و او را تعقل استنباط مقادير باشد و ديگرى را اين قوت نباشد ، اما چون قوانين صناعت از شخص اول بياموزد بر آن صناعت قادر شود ، مانند مهندس و بنّا .\r\nپس شخص اول رئيس بود بر شخص دوم ، و در اين صنف اختلاف مراتب بسيار بود ؛ چه از واضع هر صنعتى با كسى كه در آن صنعت باندك چيزى راه برد ؛ تفاوت بسيار بود ؛ و فروترين مراتب كسى را بود كه او را قدرت استنباط نبود اصلا .\r\nاما چون وصيتهاى صاحب صناعت را در آن باب حفظ كند ؛ و تبانى تتبع آن وصايا مىكند عمل تمام شود و چنين شخص خادم مطلق بود كه او را رياست نبود به هيچ اعتبار .\r\nسوم - آنكه هردو فعل را توجه بيك غايت بود كه آن غايت فعل ثالثى باشد . اما از هردو يكى شريفتر بود ؛ و در آن غايت با منفعت‌تر مانند لجام و دباغ در فروسيت ؛ و عدالت اقتضاى آن كند كه هريك در مرتبه خود باشد و از آن مرتبه تجاوز ننمايد ؛ و بايد كه يكشخص را بصناعات مختلف مشغول نگردانند از جهت سه چيز :\r\nاول آنكه طبايع را خواص بود نه هر طبيعتى بهر عملى مشغول تواند بود\r\nدوم آنكه صاحب يك صناعت را در احكام آن صناعت بتدقيق نظر و ترقى همت حظى حاصل آيد بروزگار دراز ، و چون آن نظر و همت متوزع و منقسم گردد بر صناعات مختلف همه مختل ماند و از كمال قاصر\r\nسوم آنكه بعضى صناعات را وقتى بود كه بافوات آنوقت فايت شود ؛ و باشد كه دو صناعت را اشتراك افتد در يكوقت ؛ پس بيكى از ديگر بازماند و چون يكشخص دو سه صناعت را داند او را باشرف و اهم مشغول گردانيدن\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nو از ديگران منع كردن اولى ؛ تا چون هريكى بكارى كه مناسبت او با آن زياده بود مشغول باشد تعاون حاصل آيد و خيرات در تزايد بود و شرور در تناقص\r\nو در مدينه فاضله اشخاصى باشند كه از فضيلت دور افتند و وجود ايشان بمنزلهء ادوات و آلات باشد ؛ و چون در تحت تدبير افاضل باشند اگر تكميل ايشان ممكن بود بكمالى برسند و الا مانند حيوانات مرتاض شوند\r\nو اما مدن غير فاضله را گفتيم كه يا جاهله بود يا فاسقه يا ضاله\r\nو مدن جاهله شش نوع بود بحسب بساطت :\r\nاول را اجتماع ضرورى خوانند\r\nدوم را اجتماع نذالت\r\nسوم را اجتماع خست\r\nچهارم را اجتماع كرامت\r\nپنجم را اجتماع تغلبى\r\nششم را اجتماع حريت\r\nاما مدينه ضرورى : اجتماع جماعتى بود كه غرض ايشان تعاون بود براكتساب آنچه ضرورى باشد برقوام ابدان ، از اقوات و ملبوسات و وجوه مكاسب آن بسيار بود بعضى محمود و برخى مذموم . مانند فلاحت و شبانى و صيد و دزدى يا بطريق مكر و فريب ؛ يا بطريق مكابره و مجاهره .\r\nو باشد كه يك مدينه افتد مستجمع انواع مكاسب ضرورى و باشد كه يك مدينه افتد مشتمل بر يك صناعت تنها ؛ مانند فلاحت يا صناعتى ديگر و افضل اهل اين مدن كه نزديك ايشان بمنزلهء رئيس باشد ؛ كسى بود كه تدبير و حيله اقتناى ضروريات بهتر تواند كرد ؛ و در احتيال و استعمال ايشان در طريق نيل ضروريات برهمهء جماعت فايق بود ؛ يا كسى كه اقوات بديشان بيشتر بخشد .\r\nو اما مدينه نذالت اجتماع جماعتى بود كه بر نيل ثروت و يسار و استكثار ضروريات از ذخاير و ارزاق و زر و سيم و غير آن تعاون نمايند و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nغرض ايشان در جمع آنچه بر قدر حاجت زايد باشد جزو ثروت و يسار نبود و انفاق اموال الا در ضرورياتى كه متضمن قوام ابدان بود جايز نشمرند و اكتساب آن از وجوه مكاسب كنند ؛ يا از وجهى كه در آن مدينه معهود بود و رئيس ايشان شخصى بود كه تدبير او در نيل اموال و حفظ آن تمامتر باشد و بر ارشاد ايشان قادرتر ؛ و وجوه مكاسب اين جماعت يا ارادى تواند بود چون تجارت و اجارت ؛ يا غير ارادى چون شبانى و فلاحت و صيد و لصوصيت\r\nو اما مدينه خست اجتماع جماعتى بود كه بر تمتع از لذات محسوسات مانند مأكولات و مشروبات و منكوحات و اصناف هزل بازى تعاون كنند ؛ و غرض ايشان از آن طلب لذت بود نه قوام بدن .\r\nو اين مدينه را در مدن جاهليت سعيد و مغبوط شمرند ؛ چه غرض اهل مدينه بعد از تحصيل ضرورى و بعد از تحصيل يسار صورت بندد . و سعيدترين و مغبوطترين ميان ايشان كسى بود كه براسباب لهو و لعب قدرت او زياده بود و نيل اسباب لذت را مستجمع‌تر باشد و رئيس ايشان آنكس بود كه با اين خصال ، ايشانرا در تحصيل آن مطالب معاونت بهتر تواند كرد .\r\nو اما مدينه كرامت اجتماع جماعتى بود كه تعاون كنند بر وصول بكرامات قولى و فعلى ؛ و آنكرامات يا از ديگر اهل مدن يابند يا از همديگر و بر تساوى يابند يا بر تفاضل ؛ و كرامت بر تساوى چنان بود كه يكديگر را بر سبيل قرض اكرام كنند ؛ مثلا يكى در وقتى ديگرى را نوعى از كرامات بذل كند ، تا آن ديگر او را در وقتى ديگر مثل آن از همان نوع يا نوع ديگر بذل نمايد ؛ و تفاضل چنان بود كه يكى ديگرى را كرامتى بذل كند تا آن ديگرى او را اضعاف آن باز دهد ؛ و اين بر حسب استحقاقى بود كه با يكديگر مواضعه كرده باشند و اهليت اين كرامات نزديك اينطايفه به چهار\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nسبب حاصل آيد يسار يا مساعدت اسباب و لهو يا قدرت بر زياده از مقدار ضرورى بىتعب مانند آنكه شخصى مخدوم جماعتى بود ؛ و ما لابد او بهمهء وجوه مكفى و يا نافع بودن در طريق اين اسباب سه‌گانه چنان كه شخصى با ديگرى احسان كند بيكى از اين سه وجوه .\r\nو سبب ديگر بود استحقاق كرامت را نزديك اكثر اهل مدن جاهليت و آن غلبه بود و حسب .\r\nاما غلبه چنان بود كه كسى در يك كار يا در كارهاى بسيار بر اكفاء غالب آيد يا بنفس خود يا بتوسط انصار و اعوان ؛ از فرط قدرت يا از كثرت عدد ؛ و شهرت بر اين معنى غبطى عظيم باشد نزديك اين جماعت ؛ تا به حدى كه مغبوطترين كسى ، او را دانند كه مكروهى به دو نتوانند رسانيد و او بهر كس كه خواهد ، تواند رسانيد .\r\nاما حسب آن بود كه پدران او بيسار يا كفايت ضروريات يا نفع غير يا جلادت و استهانت موت بر ديگران غالب بوده باشند و معامله در كرامت بتساوى شبيه بود بر معاملات اهل بازار ؛ و رئيس اين مدينه كسى بود كه اهليت كرامات بيشتر دارد از همه اهل مدينه ؛ يعنى حسب او از احساب همه بيشتر بود ؛ اگر اعتبار حسب را كنند يا يسار او بيشتر بود اگر اعتبار نفس رئيسرا كنند .\r\nو اگر اعتبار نفع او كنند بهترين رؤساء كسى بود كه مردمانرا بيسار و ثروت بهتر تواند رسانيد ؛ از قبل خود يا از حسن تدبير و محافظت يسار و ثروت بر ايشان بهتر تواند كرد ؛ به شرط آنكه غرض او كرامت بود نه يسار و يا ايشان را به نيل لذات زودتر و بيشتر رساند ؛ و او طالب كرامت بود نه طالب لذت ؛ و طالب كرامت آن بود كه خواهد مدح و اجلال و تعظيم او بقول و فعل شايع بود ؛ و ديگر امم در زمان او و بعد از او او را بدان ياد كنند\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nو چنين رئيس در اكثر احوال بيسار محتاج بود ؛ چه ايصال اهل مدينه بمنافع بىيسار ممكن نبود ؛ و چندانكه افعال رئيس بزرگتر بود احتياج او بيشتر باشد كه او را تصور چنان بود كه انفاق او از روى كرم و حريت است نه از جهت التماس كرامت ؛ و آنمال كه صرف كند يا بخراج ستاند از قوم خود يا بر سبيل تغلب جماعتيرا كه مضادت ايشان كند ؛ در آراى و سير و افعال و يا بنوعى از ايشان حقدى داشته باشد قهر كند و اموال ايشانرا در بيت المال خود جمع آورد ؛ پس نفقه مىكند تا بدان اسمى وصيتى اكتساب نمايد و بدان صفت و اسم مالك الرقاب شود ؛ و فرزندان او را بعد از او حسيب دانند و ملك را بعد از خود بفرزندان دهد ؛ و تواند بود كه خود را تخصيص كند باموالى كه نفع آن به ديگران نرسد تا آن اموال را سبب استحقاق كرامت او شمرند و نيز باشد كه با اكفاى خود از ملوك اطراف كرامت كند بر سبيل معاوضه يا مرابحه تا همه انواع كرامت را استيفاء كرده باشد\r\nو چنين كس خويشتن را بتجمل و تزئينى كه مستدعى بها و جلالت و فخامت شأن او بود از اصناف ملبوسات و مفروشات و خدم و حشم و خيل و جنايب متحلى گرداند ؛ تا وقع او بيشتر بود و مردمان را بحجاب از خود بازدارد تا هيبت او بيفزايد . و چون رياست او ثابت شود مردمان به عادت گيرند كه ملوك و رؤساى ايشان هم از آن جنس باشند ؛ مردمان را مرتب گرداند در مراتب مختلف ؛ و هر يكى را بنوعى از كرامت كه اهليت او اقتضاء كند مخصوص نمايد . مانند يسارى يا ثيابى يا لباسى يا مركبى يا چيزى ديگر تا بدان واسطه تعظيم امر او حاصل آيد .\r\nو نزديكترين مردمان به او كسى بود كه او را بر جلالت معونت زياده كند ؛ و طالبان كرامت به دو قربت جويند بدينوسيله تا كرامت ايشان زياده شود ، و اهل اين مدينه مدن ديگر را كه غير ايشان بود مدن جاهليه شمرند\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nو خود را بفضيلت منسوب دارند و شبيه‌ترين مدن جاهليت بمدينه فاضله اين مدينه بود ؛ خاصه كه مراتب رياست بر قلت و كثرت نفع مقدر دانند و چون كرامت در امثال اينمدينه بافراط رسد مدينه جباران شود و نزديك بود كه بمدينه تغلب گردد .\r\nاما مدينه تغلب - اجتماع جماعتى بود كه تعاون يكديگر را بدان سبب كنند كه ايشانرا بر ديگرى غلبه بود . و اين تعاون آنگاه كنند كه همه جماعت در محبت غلبه اشتراك داشته باشند و اگرچه بقلت و كثرت متفاوت باشند و غايت غلبه متنوع بود ، بعضى باشند كه غلبه براى خون ريختن خواهند و برخى باشند كه غلبه براى مال بردن خواهند و جمعى باشند كه غرض ايشان استيلا بود بر نفوس مردمان و ببندگى گرفتن ايشان\r\nو اختلاف اهل مدينه بحسب فرط و قصور اين محبت بود و اجتماع ايشان به جهت تغلب بود در طلب دماء يا اموال يا ازواج و نفوس ؛ تا از ديگر مردمان انتزاع كنند و لذت ايشان در قهر و اذلال بود . و بدين سبب گاه بود كه بر مطلوبى ظفر يابند بىآنكه كسى را قهر كنند و بدان مطلوب التفات نكنند و ازو درگذرند\r\nو از ايشان بعضى باشند كه قهر بطريق كيد و فريب دوست‌تر دارند و برخى باشند كه بمكابره و مكاشفه دوست‌تر دارند و جمعى باشند كه هردو طريق استعمال كنند و بسيار بود كه كسانى كه غلبه بر دماء و اموال بطريق قهر خواهند چون بسر شخصى خفته رسند بتعرض خون و مال او مشغول نشوند بلكه اول او را بيدار كنند و گمان برند كه قتل او در حالى كه او را امكان مقاومتى بود بهتر باشد و آن قهر در نفوس ايشان لذيذتر آيد ، و طبيعت اين طايفه اقتضاى قهر كند على الاطلاق ؛ الا آنكه از قهر مدينه خود امتناع نمايند بسبب احتياج بتعاون يكديگر در بقا و در غلبه\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو رئيس اينجماعت كسى بود كه تدبير او در استعمال ايشان از جهت مقاتله و مكر و غدر آوردن بانجاح نزديكتر بود ؛ و دفع تغلب خصمان از ايشان بهتر تواند كرد . و سيرت اينجماعت عداوت همهء خلق باشد ؛ و رسوم و سنن ايشان رسوم و سننى بود كه چون بر آن روند بغلبه نزديك باشند و تنافس و تفاخر ايشان بكثرت غلبه يا بتعظيم اقران باشد . و بمفاخرت اولى كسى را دانند كه اعداد نوبتهائى كه او غلبه كرده باشد بيشتر بود .\r\nو آلات غلبه يا نفسانى بود چون تدبير ؛ يا جسمانى بود چون قوت يا خارج از هردو چون سلاح ؛ و از اخلاق اينجماعت جفا بود و سخت دلى و زود خشمى و تكبر و حقد و حرص بر بسيارى اكل و شرب و جماع . و طلب آن از وجهيكه مقارن قهر و قتل و اذلال بود . و باشد كه اهل مدينه همه جماعترا در اين سيرت مشاركت دهند و باشد كه مغلوبان هم با ايشان در مدينه باشند ؛ و اهل غلبه در مراتب متساوى يا مختلف و اختلاف ايشان يا بقلت و كثرت نوبتهاى غلبه بود يا بقرب و بعد از رئيس خود باشد يا بشدت قوت و رأى و ضعف آن ؛ و باشد كه قاهر در مدينه يك شخص بود و باقى آلات او باشند در قهر ؛ هرچند ايشانرا بطبع ارادتى نبود بدان فعل و ليكن چون آن قاهر امور معاش ايشان مكفى دارد او را معونت كنند ؛ و اين قوم نسبت به او بمنزلهء جوارح و سكان باشند نسبت با صياد ؛ و بقيه اهل مدينه او را بمنزله بندگانى باشند كه خدمت او ميكنند ؛ و بمتاجره و مزارعه مشغول ميباشند و باوجود او مالك نفس خود نباشند ؛ و لذت رئيس ايشان در مذلت غير بود . پس مدينه تغلب بر سه نوع بود :\r\nاول - آنكه همهء اهلش تغلب خواهند .\r\nدوم - آنكه بعضى از اهلش\r\nسوم - آنكه يكشخص تنها كه رئيس بود ، و كسانى كه تغلب به جهت\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nتحصيل ضروريات يا يسار يا لذات يا كرامات خواهند بحقيقت راجع با اهل مدن باشد كه ياد كرده آمد و بعضى از حكماء ايشانرا نيز از مدن تغلبى شمرند و اينطايفه نيز بر سه وجه باشند هم بر آن قياس و باشد كه غرض اهل مدينه مركب از غلبه و يكى از مطلوبات بود ؛ و بر اين اعتبار متغلبان سه صنف باشند :\r\nاول - آنكه لذت ايشان در قهر تنها بود و مغالبه كنند بر سر چيزهاى خسيس و چون بر آن قادر شوند بسيار بود كه ترك آن گيرند ، چنان كه عادت بعضى از عرب در جاهليت بوده است\r\nدوم - آنكه قهر در طريق لذت استعمال كنند و اگر بىقهر مطلوب بيابند استعمال قهر نكنند .\r\nسوم - آنكه قهر با نفع مقارن خواهند و چون نفع از بذل غيرى يا از وجهى ديگر بىقهر بديشان رسد التفاتى ننمايند و قبول نكنند ؛ و اينقوم خود را از بزرك همتان شمرند و اصحاب رجوليت خوانند .\r\nو قوم اول بر قدر ضرورى اقتصار كنند و عوام باشند كه ايشان را بر آن مدح گويند و اكرام كنند و محبان كرامت نيز بود كه ارتكاب اين افعال كنند در طريق اكتساب كرامت ؛ و بدين اعتبار جباران باشند ؛ چه جبار محب كرامت بود با قهر و غلبه و چنان كه از خواص مدينه لذت و مدينه يسار آنست كه جهال ، ايشانرا نيكبخت دانند و از مدن ديگر فاضلتر شمرند .\r\nاز خواص مدينه تغلب آنست كه ايشانرا بزرك همت دانند و مدح گويند ؛ و باشد كه اهل اين سه مدينه متكبر شوند و به ديگران استهانت كنند و بر تتلف و افتخار و عجب و محبت مدح اقدام نمايند ؛ و خود را لقبهاى نيكو نهند و مطبوع و ظريف خود را شناسند و ديگر مردمانرا ابله و كژ طبع بينند ؛ و همه خلق را نسبت به خود احمق دانند ، و چون نخوت و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكبر و تسلط در دماغ ايشان تمكن يابد در زمرهء جباران آيند ؛ و بسيار بود كه محب كرامت طلب كرامت به جهت يسار كند و اكرام غير از روى التماس يسارى كند از او يا غير او ؛ و رياست و طاعت اهل مدينه را هم بسبب مال خواهد و باشد كه يسار به جهت لذت و لهو خواهد و چون حرمت زياده بود مال بهتر بدست آيد و بمال بلذت آسانتر توانرسيد پس طالب لذت باشد كه طالب حرمت گردد بدين سبب ؛ و چون او را تفوقى و رياستى حاصل شود بوسيله آن جلالت يسار بسيار كسب كند تا بدانواسطه مطعومات و مشروبات و منكوحاتى كه در كميت و كيفيت زياده از آن بود كه ديگرى را دست دهد بدست آورد ؛ فىالجمله تركب اين اغراض را با يكديگر وجوه بسيار بود و چون بر بسايط وقوف افتاده باشد معرفت مركبات آسان گردد .\r\nاما مدينه حريت و آن را مدينه جماعت خوانند ؛ اجتماعى بود كه هر شخصى در آن اجتماع مطلق و مخلى باشد با نفس خود تا آنچه خواهد كند و اهل اين مدينه جمله احرار باشند و تفوق نبود ميان ايشان ؛ مگر بسببى كه مزيد حريت بود .\r\nو در اين مدينه ، اختلاف بسيار ؛ و همم مختلف و شهوات متفرق حادث شود چندانكه از حصر و عد متجاوز بود ؛ و اهل اينمدينه طوايف گردند بعضى متشابه و برخى متباين ؛ و هرچه در ديگر مدن شرح داديم ؛ چه شريف و چه خسيس در طوايف اينمدينه موجود ، و هر طايفهء را رئيسى بود و جمهور اهل مدينه بر رؤساء غالب باشند ؛ چه رؤسا را آن بايد كرد كه ايشان خواهند\r\nو اگر تأمل كرده شود ميان ايشان نه رئيسى بود نه مرؤس مگر آنكه محمودترين ميان ايشان كسى بود كه در حريت جماعت كوشد و ايشانرا با خود گذارد و از اعداء نگاهدارد و در شهوت خود به قدر ضرورت اختصار كند ؛ و مكرم و افضل ايشان كسى بود كه بامثال اين خصال متحلى باشد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو هرچند رؤسا را با خود مساوى دانند چون از او چيزى ببينند از قبيل شهوات و لذات ، خود كرامات و اموال در مقابل آن به دو دهند .\r\nو بسيار بود كه در چنان مدن رئيسانى باشند كه اهل مدينه را از ايشان انتفاعى نبود و كرامات و اموال بديشان ميدهند از جهت جلالتى كه ايشان را تصور كرده باشند بموافقت با اهل مدينه در طبيعت يا برياستى محمود كه به ارث بايشان رسيده باشد و محافظت آن حق ، اهل مدينه را بر تعظيم آن دارد طبعا .\r\nو جملگى اغراض جاهليت كه برشمرديم در اين مدينه بتمام‌ترين وجهى و بسيارترين مقدارى حاصل توان كرد . و اين مدينه معجب‌ترين مدن جاهليت و مانند جامه و شيئى بتماثيل و اصباغ متلون آراسته باشد\r\nو همه كس مقام آنجا را دوست دارند ، چه هركسى بهوى و غرض خود تواند رسيد ، و ازينجهت امم و طوايف روى بدان مدينه نهند و در كمتر مدتى انبوه شود و توالد و تناسل بسيار پديد آيد ، و اولاد مختلف باشند در فطرت و تربيت پس در يك مدينه ، مدينه‌هاى بسيار حادث شود كه آن را از يكديگر متميز ( متمايز خ ب ) نتوان كرد و اجزاى بعضى در بعضى داخل و هر جزوى بمكانى ديگر ، در اينمدينه ميان غريب و مقيم فرقى نبود و چون روزگار برآيد فضلا و حكما و شعر او خطبا و هر صنفى از اصناف كاملان بسيار كه اگر ايشان را التقاط كنند اجزاى مدينه فاضله توانند بود پديد آيند و همچنين اهل شرور و نقصان .\r\nو هيچ مدينه از مدن جاهليت بزرگتر از اين مدينه نبود و خير و شر او بغايت برسد ، و چندانكه بزرگتر و با خصب‌تر بود خير و شر او بيشتر بود و رياست مدن جاهليت بر عدد مدن مقدر بود و عدد آن شش است چنان كه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nگفتيم منسوب بدين شش چيز :\r\nضرورت يا يسار يا لذت يا كرامت يا غلبه يا حريت ، و چون رئيس از اين منافع متمكن بود گاه باشد كه رياستى از اين رياسات بماليكه بذل كند بخرد خاصه رياست مدينه احرار كه آنجا كسى را بر كسى ترجيحى نبود پس رئيسرا يا بتفضيل رياست دهند يا در عوض مالى يا نفعى كه از او بشناسند و رئيس فاضل در مدينه احرار رياست نتواند كرد و اگر كند مخلوع شود يا مقتول يا مضطرب الرياسه به زودى و متنازع او بسيار بود .\r\nو همچنين در مدن ديگر رئيس فاضلرا تمكين نكنند و انشاى مدن فاضله و رياست افاضل از مدن ضرورى و مدن جماعت آسانتر بود از آنكه از ديگر مدن ، و بامكان نزديكتر و غلبه يا ضرورت و يسار و لذت و كرامت اشتراك كند . و در آن مدن يعنى مدن مركبه نفوس بقساوت و غلظت و جفا و استهانت مرك موصوف بود و ابدان بشدت و قوت بطش و صناعات سلاح\r\nو اصحاب مدينه لذت را ، شره و حرص دايما در تزايد بود و بلين طبع و ضعف رأى موسوم گردند . و باشد كه از غلبه اين سيرت قوت غضبى در ايشان چنان منفسخ گردد كه آن را اثرى باقى نماند و در آن مدينه ناطقه خادم غضبى بود و غضبى خادم شهوى برعكس اصل او باشد كه شهوت و غضب بمشاركت استخدام ناطقه كنند .\r\nچنان كه از باديه‌نشينان عرب ، و صحرانشينان ترك گويند كه شهوات و عشق زنان در ميان ايشان بسيار بود و زنان را بر ايشان تسلط بود و معذلك خونها ريزند و تعصب و عناد ورزند . اينست اصناف مدن جاهليت\r\nو اما مدن فاسقه كه اعتقاد اهل آنمدن موافق اعتقاد اهل مدن فاضله بود و در افعال مخالف ايشان باشند خيرات دانند ، اما بدان تمسك ننمايند و به هوا\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو ارادت بافعال جاهليت ميل كنند ايشان را مدنى بود بعدد مدن جاهليت باستيناف سخن در آن احتياج نيفتد\r\nو اما مدن ضاله آن بود كه سعادتى شبيه بسعادت حقيقى تصور كرده باشند و مبدء و معادى مخالف حق توهم نموده و افعالى و آرائى كه بدان بخير مطلق و سعادت ابدى توان رسيد در پيش گرفته و عدد آن را نهايتى نبود\r\nاما كسى كه اعداد مدن جاهليت تصور كند و بقوانين ايشان نيك متصور شود او را معرفت افعال و احوال و احكام آسانتر بود\r\nاما نوابت كه در مدن فاضله پديد آيند ، مانند جو در ميان گندم و خار در ميان كشتزار پنج صنف باشند\r\nاول مرئيان - و ايشان جماعتى باشند كه افعال فضلا از ايشان صادر شود ، اما به جهت اغراضى ديگر جز سعادت ، مانند لذتى يا كرامتى\r\nدوم محرفان - و ايشان جماعتى باشند كه بغايات مدن جاهليت مايل باشند و چون قوانين اهل مدن فاضله ، مانع آن بود ، آن را بنوعى از تفسير و تعبير با هواى خود موافقت دهند تا بمطلوب برسند .\r\nسوم باغيان - و ايشان جماعتى باشند كه بملك فضلاء راضى نشوند و ميل بملك تغلبى نمايند پس بفعلى از افعال رئيس كه موافق طبع عوام نباشد ايشانرا از طاعت او بيرون آرند .\r\nچهارم مارقان - و ايشان جماعتى باشند كه قصد تحريف قوانين نكنند اما از سبب سوءفهم ، بر اغراض فضلاء واقف نباشند و آن را بر معانى ديگر حمل كنند و از حق انحراف نمايند ، و باشد كه اين انحراف مقارن استر شاد بود و از تعنت و عناد خالى باشد و بارشاد ايشان اميدوار بايد بود .\r\nپنجم مغالطان - و ايشان جماعتى باشند كه تصور ايشان تام نبود و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nچون بر حقايق واقف نباشند و از جهت طلب كرامت بجهل معترف نتوانند شد بدروغ سخن‌هائيكه به حق ماند ميگويند . و آن را در صورت ادله به عوام مينمايند و خود متحير باشند ، و هرچند عدد نوابت زياده از اين اعداد تواند بود اما ايراد آنچه در حيز امكان آيد مؤيد بود بتطويل . اينست سخن در اقسام اجتماعات مدنى و بعد از اين سخن در جزويات احكام تمدن گوئيم و از بارى سبحانه و تعالى يارى خواهيم انه خير موفق و معين .\r\n\r\nفصل چهارم در سياست ملك و آداب ملوك\r\nچون از شرح اصناف اجتماعات و رياستى كه بازاى هر جمعيتى باشد فارغ شديم اولى آنكه بشرح كيفيت معاشرت جزوى كه ميان خلق باشد مشغول شويم .\r\nو ابتدا بشرح سيرت ملوك كنيم . گوئيم سياست ملك كه رياست رياسات باشد بر دو گونه بود و هريكيرا غرضى باشد و لازمى اما اقسام سياست\r\nاول - سياست فاضله باشد كه آن را امامت خوانند ، و غرض از آن تكميل خلق بود و لازمش نيل سعادت .\r\nدوم - سياست ناقصه بود كه آن را تغلب خوانند ، و غرض از آن استعباد خلق بود و لازمش نيل شقاوت و مذمت .\r\nو سايس اول تمسك به عدالت كند و رعيت را بجاى اصدقاء دارد و مدينه را از خيرات عامه مملو نمايد و خويشرا مالك شهوات دارد .\r\nو سايس دوم تمسك بجور كند و رعيت را بجاى خول و عبيد دارد و مدينه را از شرور عامه مملو نمايد و خويشتن را بنده شهوات دارد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nو خيرات عامه امن بود و سكون و مودت با يكديگر و عدل و عفاف و لطف و وفا و امثال آن .\r\nو شرور عامه خوف بود و اضطراب و تنازع و جور و حرص و عنف و غدر و خيانت و مسخرگى و غيبت و مانند آن ، و مردمان در هردوحال نظر بر ملوك داشته باشند و اقتداء بسيرت ايشان كنند و از اينجا گفته‌اند :\r\nالناس على دين ملوكهم و الناس بزمانهم اشبه منهم بآبائهم\r\nو يكى از ملوك گويد : نحن الزمان من رفعناه ارتفع و من وضعناه اتضع و طالب ملك را بايد كه مستجمع هفت خصلت بود .\r\nاول - ابوت ، چه نسبت حسب موجب استمالت دلها و افتادن وقع و هيبت در چشمها باشد به آسانى\r\nدوم - علو همت ، و آن بعد از تهذيب قواى نفسانى و تعديل غضب و قمع شهوت حاصل آيد .\r\nسوم - متانت رأى و آن به نظر دقيق و جودت فطرت و بحث بسيار و فكر صحيح و تجارب مرضى و اعتبار از حال گذشتگان حاصل آيد .\r\nچهارم - عزيمت تام كه آن را عزم الرجال و عزم الملوك گويند و اين فضيلتى بود كه از تركب رأى صحيح و ثبات تمام حاصل آيد و اكتساب هيچ فضيلت و اجتناب از هيچ رذيلت بى اين فضيلت ميسر نشود و خود اصل باب در نيل خيرات اينست و ملوك محتاج‌ترين خلق باشند بدان .\r\nچنين گويند كه در مأمون خليفه شهوت گل خوردن پديد آمد ، و اثر نكابت آن بر او ظاهر شد ؛ در ازاله آن با اطباء مشورت كرد اطبا مجتمع شدند و در علاج آن مرض اصناف مداوات استعمال فرمودند ، چيزى از آن بانجاح مقرون نيامد ، تا روزى كه در حضور او انديشهء علاجى ميكردند و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nباحضار كتب و ادويه اشاره رفته بود .\r\nيكى از ندماى او درآمد و آن حالرا مشاهده كرد و گفت يا امير المؤمنين « فاين عزمة من عزمات الملوك » مأمون اطباء را گفت از علاج من فارغ باشيد كه بعد از اين معاودت اينحال از من محال باشد .\r\nپنجم - صبر بر مقاسات شدايد و ملازمت طلب بيسامت ( بستوه آمدن ) و ملالت كه مفتاح همهء مطالب صبر بود چنان كه گفته‌اند :\r\nاخلق هذى الصبر ان يخطى بحاجته و مدمن القرع للابواب ان يلجاء\r\nششم - يسار تا بطمع در مال مردم مضطرب نشود\r\nهفتم - اعوان صالح و از اين خصال ابوت ضرورى نباشد اگرچه آن را تأثيرى عظيم بود ، و يسار و اعوان صالح بتوسط چهار خصلت ديگر يعنى علو همت و رأى و عزيمت و صبر اكتساب توان كرد .\r\nو ببايد دانستكه ظفر بعد از تقدير دو كسرا بود .\r\nاول - طالب دين\r\nدوم - طالب ثار ، و كسى كه غرض او در تنازع غير اين دو چيز بود در اكثر احوال مغلوب باشد و از اين دو يكى مطلوب است و آن طالب دين حق بود و ديگرى مذموم .\r\nو استحقاق ملك بحقيقت كسى را بود كه بر علاج عالم چون بيمار شود قادر بود و بحفظ صحت او چون صحيح بود قيام تواند نمود ، چه ملك طبيب عالم بود و مرض از دو چيز بود يكى ملك تغلبى و ديگرى تجارب هرجى\r\nاما ملك تغلبى قبيح بود لذاته و نفوس فاسده را احسن نمايد .\r\nاما تجارب هرجى مؤلم بود لذاته و نفوس شريره را ملذ نمايد ؛ و تغلب اگرچه شبيه بود بملك و ليكن بحقيقت ضد ملك بود و بايد كه مقرر باشد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنزديك ناظر در امور ملك كه مبادى دولتها از اتفاق رأيهاى جماعتى خيزد كه با يكديگر در تعاون و تظاهر بجاى اعضاى يكشخص باشند پس اگر آن اتفاق محمود باشد دولت حق باشد و الا دولت باطل .\r\nو سبب آنكه بناى دول اتفاق است ، آن بود كه هر شخصيرا از اشخاص انسانى قوتى محدود باشد و چون اشخاص بسيار جمع آيند قوتهاى ايشان اضعاف قوت هر شخصى بود لامحاله ، پس چون آن اشخاص در تألف و اتحاد مانند يكشخص شوند در عالم شخصى برخاسته باشد كه قوت او آنقوت بود .\r\nو چنان كه يكشخص با چندان اشخاص مقاومت نتواند كرد اشخاص بسيار كه مختلف الاراء و متباين الاهواء باشند . هم غلبه نتوانند كرد .\r\nچه ايشان بمنزله يكيك شخص باشند كه بمصارعت كسى كه قوت او اضعاف قوت اين يكيك شخص باشد برخيزند و لامحاله همه مغلوب آيند مگر ايشانرا نيز نظامى و تأليفى بود كه قوت آنجماعت با قوت اينقوم تكافى تواند كرد و چون جماعتى غالب شوند اگر سيرت ايشانرا نظامى بود و اعتبار عدالتى كنند دولت ايشان مدتى بماند و الا به زودى متلاشى شود\r\nچه اختلاف دواعى و اهواء با عدم آنچه مقتضى اتحاد بود مستدعى انحلال باشد\r\nو اكثر دولتها مادام كه اصحاب آن با عزيمتهاى ثابت بوده‌اند و شرايط اتفاق رعايت ميكرده‌اند در تزايد بوده است ، و سبب وقوف و انحطاط آن ، رغبت قوم در مقتنيات مانند اموال و كرامات بود چه قوت و صولت اقتضاى استكثار اين دو جنس كند و چون ملابس آن شوند هرآينه ضعفاى عقول بدان رغبت نمايند و از مخالطت ، سيرت ايشان به ديگران سرايت كند تاسيرت اول بگذارند و بترفه و نعمت جوئى و خوش عيشى مشغول شوند و اوزار حرب و دفع بنهند و ملكاتى كه در مقاومت اكتساب كرده باشند فراموش\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nكنند و همتها براحت و آسايش و عطلت ميل نمايند .\r\nپس اگر در اثناى اينحال خصمى قاهر قصد ايشان كند استيصال جماعت بر او آسان بود و الا خود كثرت اموال و كرامات ايشانرا بر تكبر و تجبر دارد تا تخالف و تنازع ظاهر كنند و يكديگر را قهر نمايند .\r\nو همچنانكه در مبدء دولت هركه بمقاومت و منافست ايشان برخيزد مغلوب گردد و در انحطاط بمقاومت و منازعت هركه برخيزند مغلوب گردند و تدبير حفظ دولت به دو چيز بود .\r\nيكى تألف اولياء و ديگرى تنازع اعداء\r\nدر آثار حكماء آورده‌اند كه چون اسكندر بر مملكت دارا غلبه كرد و عجم را بآلتى و عدتى عظيم ، و مردانى جلد و سلاحهاى بسيار عددى انبوه يافت دانست كه در غيبت او باندك مدتى از ايشان طالبان ثار دارا برخيزند و ملك روم در سر اين كار شود ، و استيصال ايشان از قاعده ديانت و معدلت دور بود در اين انديشه متحير شد و با حكيم ارسطاطاليس اشاره كرد\r\nحكيم فرمود كه آراى ايشان متفرق گردان تا به يكديگر مشغول شوند و تو از ايشان فراغت يا بى\r\nاسكندر ملوك طوايف را بنشاند و از عهد او تا عهد اردشير بابك عجم را اتفاق كلمهء كه به آن بطلب ثار مشغول توانند شد اتفاق نيفتاد و بر پادشاه واجب بود كه بر حال رعيت نظر كند و بر حفظ قوانين معدلت توفر نمايد ، كه قوام مملكت بمعدلت بود .\r\nو شرط اول در معدلت آن بود كه اصناف خلقرا با يكديگر متكافى دارد ، چه همچنانكه امزجه معتدله بتكافى چهار عنصر حاصل آيد همچنين اجتماعات معتدله بتكافى چهار صنف صورت بندد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاول - اهل قلم ، مانند ارباب علوم و معارف و فقهاء و قضاة و كتاب و حساب و مهندسان و منجمان و اطباء و شعراء كه قوام دين و دنيا بوجود ايشان بود و ايشان بمثابهء آبند در طبايع .\r\nدوم اهل شمشير ، مانند مقاتلان و مجاهدان و مطوعه و غازيان و اهل ثغور و ارباب پاس و شجاعت و اعوان باب ملك و حارسان دولت كه نظام عالم بتوسط وجود ايشان بود و ايشان بمنزلهء آتشند در طبايع .\r\nسوم اهل معامله - چون تجار كه بضاعات از طرفى به طرفى برند و چون محترفه و ارباب صناعات و جبات خراج كه معيشت نوع بىتعاون ايشان ممتنع بود و ايشان بجاى هوااند در طبايع .\r\nچهارم اهل مزارعت - چون برزگران و دهقانان و اهل حرث و فلاحت كه اقوات همه جماعات مرتب دارند و بقاى اشخاص بىمدد ايشان محال بود و ايشان بمرتبه خاك‌اند در طبايع .\r\nو چنان كه از غلبه يك عنصر بر ديگر عناصر انحراف مزاج از اعتدال و انحلال تركيب لازم آيد ، از غلبهء يك صنف از اين اصناف بر سه صنف ديگر انحراف امور اجتماع از اعتدال و فساد نوع لازم آيد . و از الفاظ حكماء در اين معنى آمده است كه « فضيلة الفلاحين هو التعاون بالاعمال و فضيلة التجار هو التعاون بالاموال ، و فضيلة الملوك هو التعاون بالاراء و السياسة ، و فضيلة الالهيين هو التعاون بالحكم الحقيقهء ثم هم جميعا يتعاونون على عمارة المدن بالخيرات و الفضايل »\r\nشرط دوم در معدلت آن بود كه در احوال و افعال اهل مدينه نظر كند ، و مرتبه هر يكى را بر قدر استحقاق و استعداد تعيين نمايد و مردمان پنج صنف باشند :\r\nاول - كسانى كه بطبع خير باشند و خير ايشان متعدى بود و اينطايفه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nخلاصهء آفرينش‌اند و در جوهر مشاكل رئيس اعظم ، پس بايد كه نزديكترين كسى كه بپادشاه بود اين جماعت باشند و در تعظيم و توقير و اكرام و تبجيل و احترام ايشان هيچ دقيقهء مهمل نبايد گذاشت و ايشانرا رؤساى باقى خلق بايد شناخت .\r\nدوم - كسانى كه بطبع خير باشند و خير ايشان متعدى نبود و اين جماعت را عزيز بايد داشت و در امور خود مزاج العله گردانيد .\r\nسوم - كسانى كه بطبع نه خير باشند و نه شرير ، و اين طايفه را ايمن بايد داشت و بر خير تحريص فرمود تا به قدر استعداد بكمال برسند .\r\nچهارم - كسانى كه شرير باشند و شر ايشان متعدى نبود و اينجماعت را تحقير و اهانت بايد فرمود و بمواعظ و زواجر و ترغيبات و ترهيبات بشارت و انذار كرد ، تا اگر از طبع خود بازگذارند و بخير گرايند فهو المراد و الا در هوان و خوارى ميباشند .\r\nپنجم - كسانى كه بطبع شرير باشند و شر ايشان متعدى باشد و اين طايفه خسيس‌ترين خلايق و رذالهء موجودات باشند ، و طبيعت ايشان ضد طبيعت رئيس اعظم بود و منافات ميان اين صنف و صنف اول ذاتى ، و اين قوم را نيز مراتب بود . گروهى كه اصلاح ايشان اميدوار بود بانواع تأديب و زجر اصلاح بايد كرد و الا از شر منع كرد\r\nو گروهى كه اصلاح ايشان اميدوار نبود اگر شر ايشان عام و شامل نبود بايشان مداراتى رعايت بايد فرمود ، و اگر شر ايشان عام و شامل بود ازالهء شر ايشان واجب بايد داشت . و ازالهء شر را مراتب بود :\r\nاول حبس - و آن منع بود از مخالطت با اهل مدينه\r\nدوم قيد - و آن منع بود از تصرفات مدنى ( بدنى خ ب )\r\nسوم نفى - و آن منع بود از دخول در تمدن\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو اگر شر او بافراط بود و مؤدى افناء و افساد ، نوع حكماء خلاف كرده‌اند در آنكه قتل او جايز بود يا نه ؟ اظهر رأيهاى ايشان آنست كه بر قطع عضوى از اعضاى او كه آلت شرارت او بود مانند دست يا پاى يا زبان يا ابطال حسى از حواس او اقدام بايد نمود .\r\nو بر قتل البته تجاسر نشايد ، چه تخريب بنائى كه حق جل و علا چندين هزار آثار حكمت در آن اظهار كرده باشد بروجهى كه اصلاح و جبران ميسر نشود از عقل بعيد بود .\r\nو اين ازالات كه گفتيم مشروط باشد بدانكه شر از او بالفعل حاصل آيد . اما اگر شرور او بقوه بود جز حبسى و قيد هيچ مكروهى ديگر نشايد به دو رسانند ، و قاعدهء كلى در اين باب آنست كه نظر در مصلحت عموم كنند به قصد اول و در مصلحت خاص او به قصد ثانى ، مانند طبيب كه علاج عضوى معين بحسب مصلحت مزاج همهء اعضاء كند در نظر اول و اگر چنان بيند كه از وجود آن عضو كه فاسد باشد فساد مزاج ديگر اعضاء حادث خواهد شد بر قطع آن عضو اقدام كند و بدان التفات ننمايد . و اگر اين خلل متوقع نبود غايت همت بر اصلاح حال او مقصور دارد ، چه نظر ملك در اصلاح هر شخصى هم بر اين منوال باشد .\r\nو شرط سوم در معدلت آن بود كه چون از نظر در تكافى اصناف و تعديل مراتب فارغ شود سويت ميان ايشان در قسمت خيرات مشترك نگاهدارد و استحقاق و استعداد را نيز در آن اعتبار گذارد و خيرات مشترك اسباب سلامت بود از اموال و كرامات و آنچه بدان ماند ، چه هر شخصى را از اين خيرات قسطى باشد كه زيادت و نقصان بر آن اقتضاى جور كند\r\nاما نقصان جور باشد بر آنشخص\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nو اما زيادت جور بود بر اهل مدينه و باشد كه نقصان هم ، جور باشد بر اهل مدينه و چون از قسمت خيرات فارغ شود محافظت آن خيرات كند بر ايشان و آن چنان بود كه نگذارد كه چيزى از اين خيرات از دست كسى بيرون كنند بروجهى كه مؤدى بود به ضرر او يا به ضرر اهل مدينه و اگر بيرون شود ضرر ( عوض خ ب ) به او رساند از آنجهت كه بيرون كرده باشد و خروج حق از دست ارباب آن يا باراده بود مانند بيع و قرض و هبه يا بىاراده بود چون غصب و سرقت ، و هريكى را شرايطى باشد\r\nفى الجمله بايد كه بدل به او رسد از آن نوع يا غير آن نوع تا خيرات محفوظ بماند و بايد كه عوض بروجهى به او رسد كه نافع بود مدينه را يا غير ضار ، چه آنكه حق خود بازستاند بروجهى كه ضررى بمدينه رسد جاير بود بود و منع جور بشرور عقوبات بايد كرد و بايد كه عقوبات بر مقادير جور مقدر بود ، چه اگر عقوبت از جور بيشتر بود به مقدار جور باشد بر جاير و اگر كمتر بود جور باشد بر مدينه و باشد كه زياده هم ، جور بود بر مدينه\r\nو حكماء خلاف كرده‌اند ، تا هرجور بر شخصى جور بود بر مدينه يا نه ؟ كسانى كه گفته‌اند جور بر يكشخص جور بود بر مدينه گفته‌اند بعفو آنكس كه بر او جور كرده باشد عقوبت از جاير ساقط نشود و كسانى كه گفته‌اند جور بر او جور بر مدينه نبود گفته‌اند بعفو او عقوبت از جاير ساقط شود\r\nو چون از قوانين عدالت فارغ گردد احسان كند برعايا كه بعد از عدل هيچ فضيلت در امور ملك بزرگتر از احسان نبود و اصل در احسان آن بود كه خيراتى كه ممكن بود زياده بر مقدار واجب بر ايشان رساند به قدر استحقاق ، و بايد كه مقارن هيبت بود . چه فروبهاى ملك از هيبت باشد و استمالت دلها باحسانى حاصل آيد كه بعد از هيبت استعمال كند و احسان\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبىهيبت موجب بطر ( ناسپاسى كردن ) زيردستان و تجاسر ايشان و زيادتى حرص و طمع گردد و چون طامع و حريص شوند اگر همهء ملك بيكتن دهد راضى نگردد .\r\nو بايد كه رعيت را بالتزام قوانين عدالت و فضيلت حكمت تكليف كند كه چنان كه قوام بدن بطبيعت بود و قوام طبيعت بنفس و قوام نفس بعقل قوام مدن بملك بود و قوام ملك بسياست و قوام سياست بحكمت .\r\nو چون حكمت در مدينه متعارف باشد و ناموس حق مقتدا ، نظام حاصل آيد و توجه بكمال موجود\r\nاما اگر حكمت مفارقت كند خذلان بناموس راه يابد و چون خذلان بناموس راه يابد زينت ملك برود و فتنه پديد آيد و رسوم مروت مندرس شود و نعمت بنقمت بدل گردد .\r\nبايد كه اصحاب حاجات را از خود محجوب ندارد و سعايت ساعيان بىبينه نشنود و ابواب رجاء و خوف بر خلق مسدود نگرداند و در دفع متعديان و امن راهها و حفظ ثغور و اكرام اهل پاس و شجاعت تقصير جايز ندارد و مجالست و مخالطت با اهل فضل و رأى كند و بلذاتى كه خاص بنفس او تعلق دارد التفات ننمايد و طلب كرامات و تغلبات نه باستحقاق كند و فكر از تدبير امور ملك يك لحظه معطل نگرداند ، چه قوت فكر ملوك در حراست ملك بليغ‌تر از قوت لشگرهائى عظيم باشد و جهل بمبادى موجب وخامت عواقب بود\r\nو اگر بتمتع و التذاذ مشغول گردد و اغفال اين امور كند خلل و وهن در كار مدينه راه يابد و اوضاع در بدل افتد و در شهوات مرخص شود و اسباب آن مساعدت كند تا سعادت شقاوت شود و ايتلاف تباغض و نظام هرج و اوضاع الهى خلل پذيرد و باستيناف تدبير و طلب امام حق و ملك عادل احتياج\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nافتد و اهل اين قرن از اقتناى خيرات معطل مانند و اين جمله تبعهء سوء تدبير يكتن باشد .\r\nو بر جمله بايد كه با خود انديشه نكند كه چون زمام حل و عقد عالم در يد تصرف من آمده است بايد كه در ساعات راحت و فراغت من بيفزايد كه اين تباه‌ترين اسباب فساد رأى ملوك باشد بلكه سبيل او آن بود كه از ساعات لهو و راحت بل از ساعات امور ضرورى مانند طعام و شراب خوردن و خواب كردن و معاشرت با اهل و ولد كاهد و در ساعات عمل و تعب و فكر و تدبير افزايد و بايد كه اسرار خود پوشيده دارد تا بر اجالت رأى قادر بود و از آفت مناقصت ايمن و نيز اگر دشمن خبر يابد بتحرز و تحفظ دفع تدبير او بكند و طريق محافظت اسرار با احتياج بمشاورت و استمداد عقول آن بود كه مشاورت با اصحاب نيل و همت و عزت و تدبير كند كه ايشان ازاعت رأى نكنند و با ضعفاى عقول مانند زنان و كودكان البته نگويد .\r\nو چون رأى مصمم شود افعالى كه ضد آنرأى اقتضا كند با افعاليكه مبادى امضاى آن رأى بود آميخته كند و از ميل بيكى از دو طرف يعنى طرف رأى و طرف نقيضش اجتناب نمايد كه هردو فعل مظنه تهمت و طريق استنباط و استكشاف آن فكر بود . و بايد كه دايما منيهان و متجسسان بتفحص از امور پوشيده و خصوصا احوال دشمنان مشغول باشند و از احوال دشمنان و خصوم ، رأيهاى ايشان معلوم كند ، چه بزرگترين سلاحى در مقاومت اضداد ، وقوف بود بر تدبير ايشان و طريق استنباط رأى بزرگان آن بود كه در احوال و افعال ايشان از اخذ عزم و اعداد عدت و اهبت و جمع متفرقات و تفريق مجتمعات و امساك از آنچه مباشرت آن معهود بوده باشد ، مانند احضار غايبان و اشاره بغيبت حاضران و مبالغه در تفحص اخبار حرص\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nزايد نمودن بر استكشاف امور و استماع احاديث مختلف و مختلط و احساس تيقظى زايد بر معهود و بر جمله در تغيير امور ظاهر نظر كند و از مصادر و موارد امورى كه از بطانه و خواص چون اهل حرم معلوم گردد و آنچه از افواه كودكان و بندگان و حواشى ايشان كه بقلت عقل و تميز موصوف باشند استماع افتد استنباط كند .\r\nو بهترين بابى كثرت محادثه بود با هركسى ، چه هركسيرا دوستى بود كه با او مستأنس بود و احاديث خود جليل و دقيق با او بگويد و چون محاوره و محادثه بسيار شود بر مكنون ضماير دليل ظاهر شود و بايد كه تا ادله بهم بازنخواند و به حد تواتر نانجامد بر يكطرف حكم نكند .\r\nفى الجمله اين معانى طريق استخراج انديشه‌هاى ملوك و بزرگان باشد و در معرفت آن فوايد بسيار بود ، چه به جهت استعمال آن بوقت حاجت و چه به جهت احتراز از آن در وقت احتياط و بايد كه در استمالت اعداء و طلب موافقت از ايشان باقصى الغاية بكوشد و تا ممكن بود چنان سازد كه بمقاتله و محاربه محتاج نگردد .\r\nو اگر احتياج افتد حال از دو نوع خالى نبود يا بادى بود يا دافع\r\nاگر بادى بود اول بايد كه غرض او جز خير محض و طلب دين نباشد و از التماس تفوق و تغلب احتراز كند و بعد از آن شرايط حزم و سوءظن بتقديم رساند ، و بر محاربه اقدام نكند مگر بعد از وثوق بظفر و با حشمى كه متفق الكلمه نباشند البته بحرب نشود ، چه در ميان دو دشمن رفتن مخاطره عظيم بود .\r\nو ملك تا تواند بنفس خود محاربه نكند كه اگر شكست آيد آن را تدارك نتواند كرد و اگر ظفر يابد از قصورى كه بوقع و هيبت و رونق ملك راه يابد خالى نماند\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو در تدبير كار لشكر كسى را اختيار كند كه بسه صفت موسوم بود\r\nاول آنكه شجاع و قوى دل باشد و بدان صفت شهرتى تمام يافته و صيتى شايع اكتساب كرده .\r\nدوم آنكه برأى صائب و تدبير تمام متحلى باشد و انواع حيل و خدايع استعمال تواند كرد\r\nسوم آنكه ممارست حروب كرده و صاحب تجارب شده باشد\r\nو تا بتدبير و حيله تفريق اعداء و استيصال ايشان ميسر شود استعمال آلت حروب از حزم دور بود\r\nو اردشير بابك گويد تأديب بعصا نبايد كرد آنجا كه تازيانه كفايت بود ، و استعمال شمشير نبايد كرد آنجا كه دبوس به كار توان داشت\r\nو بايد كه آخر همه تدبيرها محاربه بود كه « آخر الدواء الكى » و در تفرقه كلمه اعداء تمسك بانواع حيل و تزويرات و نامه‌ها بدروغ ! مذموم نيست . اما استعمال غدر به هيچ حال جايز نبود و مهمترين شرايط حرب تيقظ و استعمال جاسوس و طلايه بود ، و در حرب رنج تجار اعتبار بايد كرد و بر مخاطره آلات مردمان تا توقع سودى فراوان نبود اقدام ننمود .\r\nو در موضع حرب نظر بايد كرد و جايگاه مردان چنان كه بحصانت و صلاحيت آن كار نزديكتر بود اختيار كرد .\r\nو حصار و خندق استعمال نشايد كرد مگر در وقت اضطرار چه استعمال اين موجب تسلط دشمن گردد . و كسى كه در اثناى حرب بمبارزتى يا شجاعتى ممتاز بود در اعطاء و صله و ثناء و محمدت او مبالغه بايد كرد ، و ثبات و صبر را استعمال فرمود و از طيش و تهور حذر نمود ، و بدشمن حقير استهانت كردن و اهبت و عدت تمام استعمال ناكردن از حزم نبود كه :\r\n « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ » \r\n\r\n","description":"","footnote":"","page_name":" 269 ","page_number":269},
  {"content":"\r\n\r\nو چون ظفر يابد تدبير ترك نگيرد و از احتياط و حزم چيزى كم نكند و تا ممكن بود كسى را كه زنده اسير توان گرفت نكشد ، چه در اسير منافع بسيار بود مانند سبى كردن و رهينه داشتن و مال فدا گرفتن و منت بر او نهادن و در قتل هيچ فايده نبود .\r\nو بعد از ظفر البته قتل نفرمايد و عداوت و تعصب استعمال نكند چه حكم اعداء بعد از ظفر حكم مماليك و رعايا بود\r\nو در آثار حكما آورده‌اند كه بارسطاطاليس رسيد كه اسكندر بعد از ظفر بر شهرى شمشير از ايشان باز نگرفت\r\nارسطاطاليس به دو عتابنامه نوشت و در آنجا ياد كرد كه اگر پيش از ظفر معذور بودى در قتل دشمنان خويش ، بعد از ظفر چه عذر دارى در قتل زيردستان خويش ؟ و استعمال عفو از ملوك نيكوتر است از آنكه از غير ملوك چه عفو بعد از قدرت محمودتر بود ، و الحق چه نيكو گفته است در باب عفو كسى كه گفته است :\r\n سالزم نفسى الصفح عن كل مذنب * و ان كثرت منه على الجرائم\r\nو ما الناس الا واحد من ثلثة * شريف و مشروف و مثل مقادم\r\nو اما الذى فوقى فاعرف قدره * و اتبع فيه الحق و الحق لازم\r\nو اما الذى دونى فان قال عن * اجابته عرضى و ان لام لائم\r\nو اما الذى مثلى فان ذل اوهفا * تفضلت ان الفضل بالحق حاكم \r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو اما اگر در حرب دافع باشد و قوت مقاومت دارد جهد بايد كرد كه بنوعى از انواع كمين يا شبيخون بسر دشمنان رود ، چه اكثر اهل شهرهائى كه محاربه با ايشان اتفاق افتاده باشد مغلوب باشند و اگر قوت مقاومت ندارد در تدبير حصون و خندقها احتياط تمام بجا آرد و در طلب صلح بذل اموال و اصناف حيل و مكايد استعمال كند ، اينست سخن در سياست ملوك\r\n\r\nفصل پنجم در سياست خدم و آداب اتباع ملوك\r\nاما معاشرت با ملوك و رؤساء عموم مردم و آن چنان بايد كه در نصيحت و نيكو خواهى ايشان بدل و زبان تقصير نكنند و در افشاى محامد و ستر معايب ايشان غايب جهد مبذول دارند . و در اداى حقوقى كه بر ايشان متوجه باشد مانند خراج و غير آن انشراح صدور و خوشدلى استعمال كنند و البته كراهت و انقباض به خود راه ندهند و در امتثال اوامر و نواهى به قدر طاقت ايستادگى نمايند و در نگهداشتن احتشام و هيبت ايشان مبالغه بجا آرند و در اوقات نوايب و مكاره جان و مال و خانمان در پيش ايشان از روى محافظت دين و ملت و اهل و ولد و شهر بذل كنند ، و كسانى كه به خدمت ملوك موسوم نباشند بايد كه بر طلب قربت ايشان اقدام ننمايند ، چه صحبت سلطان را بدخول در آتش و گستاخى باسباع تشبيه كرده‌اند و كسى كه بجوار و معرفت ايشان ممتحن بود لذت عيش و تمتع از عمر بر او منقص گردد\r\nو اما كسى كه به خدمت ايشان مشغول باشد ، سبيل او آن بود كه ملازمت كارى نمايد كه بصدد آن كار بود و مواظبت كند بر وظيفهء كه متكفل آن شده باشد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو جهد كند كه نصب العين مخدوم باشد بهروقت كه او را طلبد و از مداومت حضور كه مؤدى بود بملالت هم احتراز نمايد ، چه ملالت از كثرت ازدحام مردم باشد چون زحمت خلق بر درگاه رؤساء بيشتر بود و ايشان بملالت اولى باشند و بايد كه بر هركاريكه از مخدوم او صادر شود او را مدح گويد و آن كار را براستى ستايش كند و چون تأمل نمايد هيچ كار نبود در دنيا كه او را دو وجه نبود يكى جميل و ديگرى قبيح\r\nپس وجه جميل هركارى طلب كند و آن را حواله بمخدوم نمايد و در حضور و غيبت او بر ذكر محامد افعال او توفر نمايد و اگر تدبير مخدوم به دو حواله بود ، مثلا اين شخص وزير يا مشير يا معلم او بود و تعريف صلاح كارهاى او بر او واجب باشد بايد كه داند كه ملوك و رؤسا مانند سيلى باشند كه از سر كوه درآيد و كسى كه خواهد كه آن را بيكدفعه از سمتى بسمتى گرداند هلاك شود اما اگر به اول مساعدت نمايد و بمدارا و تلطف يكجانب او را به خاك و خاشاك بلند گرداند بجانبى ديگر كه خواهد تواند برد\r\nهم بر اين سياقت در صرف رأى مخدوم از آنچه متضمن فسادى بود طريق لطف و تدبير بايد سپرد و بر وجه امر و نهى او را بر هيچكار تحريص نفرمود ، بل وجه مصلحتى كه در خلاف رأى او بود با او نمايد و او را بر وخامت عاقبت آن كار تنبيه دهد و بتدريج در اوقات خلوت و مؤانست بامثال و حكايات گذشتگان و حيل لطيف صورت آن رأى را در چشم او نكوهيده كند\r\nو بايد كه در كتمان اسرار مخدوم مبالغه نمايد و طريق احتياط در اين باب آن بود كه احوال ظاهر او به قدر استطاعت پوشيده دارد تا چون بر اينوجه كتمان ملكه كند سر پوشيده داشتن بر او آسان شود\r\nو مخدوم را نيز كه اينحال از او معلوم گردد بر او در افشاى اسرار بتهمت نيفتد ، چه سر مكتوم از احوال ظاهر بسيار منتشر شود و در اثناى\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nآن رؤساء را بكسانيكه در آن سر محل اعتماد بوده باشند گمانهاى بد حادث گردد و علت ظهور اسرار آن بود كه امور عالم به يكديگر متصلست و از بعضى بر بعضى دلالت توان ساخت\r\nو بايد داند كه ملوك و رؤساء را همتهائى بود كه بدان منفرد باشند از غير خويش ، و آن همتها آن بود كه بدان از همه خلق استخدام و تعبد خواهند و خود را در آن و در هرچه كنند مصيب شمرند ، و سبب اين سيرت كثرت مدح مردمان بود ايشانرا ، و تواتر تصويب اعمال و آرائى كه از خاص و عام در مسامع ايشان تمكن يافته باشد .\r\nو بايد كه بهيچوجه در هيچكار جرمى بمخدوم حواله نكند اگرچه با او در غايت مباسطت باشد ، و اگر چيزى از او مستقبح بيند بازنگويد و اگر بنا در سهوى كند و باز گويد بدان اعتراف نكند اگرچه خبر آن بمخدوم رسيده باشد كه از اقرار تا اخبار تفاوت بسيار بود و چون ميان او و مخدوم حالى افتد كه قبح او عايد بيكى از هردو بود حيله كند در آن‌كه آن قبح را به خود گرداند و برائت ساحت مخدوم از آن ظاهر كند و چون او برى الساحة شود آن را سببى انديشد از خارج كه حوالهء آن از نزديك او نيز بگردد و عذر او در آن واضح شود ، و در جملگى آنچه نزديك مخدوم محبوب و مكروه بود نظر كند و ايثار محبوب به او كند اگرچه بر مكروه نفس خود مشتمل بيند ، و با خود مقرر كند كه در عبوديت هيچ چيز با منفعت‌تر از ترك حظ خود نبود ، و چون اين معنى مقرر كرده باشد در هر معامله و مجازاتى كه ميان او و مخدوم افتد و خويشتن را در آن حظى بيند ترك آن حظ گيرد و از آن تجنب نمايد و حظ رئيس مستخلص گرداند تا ثمره خير هم عايد با او باشد\r\nچه اگر در اول باستيفاى حظ خود مشغول گردد از خلل خالى نماند\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nو ترك امور از فساد آن اولى و در جذب منافع از رؤساء تلطف عظيم به كار بايد داشت و البته بر سؤال و الحاح در آن اقدام ننمود و طمع و شره را مجال نداد بل قناعت و كوتاه‌دستى به عادت بايد گرفت كه خود دنيا روى به كسى نهد كه او از آن معرض باشد و از كسى امتناع كند كه او بر آن حريص بود ، و جهد در آن بايد كرد كه از رؤساء و مخدومان اسباب منافع طلبد نه نفس منافع\r\nمثلا اطلاق يد در آنچه موجب اقتناى منافع و جمع فوايد بود تا هم از سئوال فارغ باشد و هم بر منافع بسيار ظفر يابد ، و حاصل اين سخن آن بود كه نفع بمخدوم طلبد نه از مخدوم ، چه هركه از رؤسا نفع گيرد از او ملول شوند و هركه بديشان نفع گيرد او را عزيز شمرند ، و خويشتن را در چشم مخدوم چنان فرا نمايد كه به كمتر كلمه و اندك ترسعى كه مخدوم فرمايد جملگى اموال و مقتنيات خود بذل خواهد كرد ، چه اگر چنين كند از طمع او بمال خود ايمن گردد و اگر مناقشتى به كار دارد حرص او را تيز گرداند كه « الممنوع محروص عليه و المبذول مملول منه » و جهد كند در آنكه از مال و جاهى كه كسب كند زينت و جمال مخدوم طلبد نه تجمل نفس خود ، چه اين نوع باستيفاء نزديكتر و بمروت لا يقتر بود ، و حذر كند از اتخاذ چيزى كه مخدوم بدان منفرد باشد يا لايق رؤساى ديگر بود مانند او و الا آنچيز را در معرض ذهاب و خود را در معرض هلاك آورده باشد\r\nو در هيچ‌چيز استغنا ننمايد از مخدوم اگرچه آن چيز حقير بود و در همه احوال قناعت و رضا بدانچه از مخدوم به دو رسد شعار خود سازد\r\nو اگر در مقام سخط و عتاب مخدوم افتد البته از او شكايت نكند و عداوت و حقد بدل راه ندهد و وجه گناه با خود گرداند و بعد از آن جهد كند و تلطف نمايد تا تجديد حالى كه مزيل سخط مخدوم باشد بنوعى كه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nميسر شود حاصل گردد .\r\nو اگر بدست يكى از ولات كه ظالم و بدخوى بود مبتلا گردد بايد كه داند كه او در ميان دو خطر افتاده است .\r\nاول - آنكه با والى سازد و بر رعيت بود و در آن هلاك دين و مروت او بود .\r\nدوم - آنكه با رعيت سازد و بر والى بود و در آن هلاك دنيا و نفس او بود ، و وجه خلاص از اين دو ورطه بيكى از دو چيز تواند بود : مرك يا مفارقت كلى و با والى غير مرضى السيرة هم جز محافظت شرط وفا طريق نباشد تا آنكه خداى تعالى مفارقت و نجات روزى كند .\r\nو در آداب ابن المقفع آمده است كه اگر سلطان ترا برادر گرداند تو او را خداوندگار دان و اگر در تقرب تو زياده كند تو در تعظيم او زياده كن و چون در خدمت او منزلتى يا بى تملق لفظى مانند تضرعات متواتر و دعا در هر لفظى استعمال مكن كه آن علامت وحشت و بيگانگى بود مگر بر سر جمع كه در آنجا در اين باب تقصير نشايد كرد و با او تقرير مده كه مرا نزديك تو حقيست يا سابقه خدمتى دارم بلكه بتجديد نصيحت و لواحق طاعت ، سوابق حقوق را نزديك او تازه ميدار . چنان كه آخر آن اول را احيا كند ، چه پادشاه حقى را كه آخرش از اولش منقطع بود فراموش نمايد و رحم با همه‌كس مقطوع دارد\r\nو هيچ كار سخت‌تر از وزارت سلطان نبود كه به مكان او منافسه بسيار كنند و حساد او اولياى سلطان باشند كه در منازل و مداخل با او مساهم و مشارك باشند و پيوسته طامعان منصب او منتهز فرصتى حبايل باز كشيده و مترصد ايستاده و هيچ سلاح او را چون صحت و استقامت نبود چه در سر و چه در علانيه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nو بايد كه اگر بر كيد حاسدى يا سعايت معاندى وقوف يابد به ظاهر چنان فرا نمايد كه او را بدان هيچ مبالات نيست و در حضرت مخدوم خشمى و كينهء از ايشان اظهار نكند كه مؤكد سخن ايشان گردد و اگر در مقام سئوال و جواب و مناظره و مجادله افتد جواب بوقار و حلم و حجت گويد كه غلبه هميشه حليم را بود\r\nو هم در آداب ابن المقفع آمده است كه شرايط خدم ملوك رياضت نفس بود بر مكروه و موافقت ايشان در محافظت رأى خود و مقدر كردن امور بر اهواى ايشان و كتمان اسرار و بحث ناكردن از چيزى كه ترا بر آن وقوف ندهند و مجاهده كردن در تحرى رضاى ايشان به همه وجوه و تصديق اقوال و تزئين آراى ايشان و نشر محاسن و ستر مساوى و تقريب آنچه آن را نزديك خواهند و تبعيد آنچه او را دور گردانند و تخفيف مؤنت خود بر ايشان و احتمال مؤنت ايشان و بذل مجهود در طاعت به عادت گرفتن و كسى را كه از عمل سلطان گزير بود بايد كه ممارست آن اختيار نكند كه سلطان حايلى بود ميان مردم و لذت دنيا و عمل آخرت . و اگر به خدمت موسوم گردد بايد كه شتم سلطان بشتم نشمرد و غلظت ايشان بغلظت ندارد كه به او عزت ( فخر و تكبر ) زبان گشاده گرداند باعراض مردمان بيسابقه سخطى ( بخطا خ ب )\r\nپس بدين قدر با ايشان مواسات بايد كرد و از آن باك نداشت و از مسخوط عليه و متهم مخدوم تجنب بايد نمود و با او در يك مجلس جمع نبايد آمد و در ثناء بر تمهيد عذر او امتناع بايد كرد چندانكه خشم مخدوم ساكن بشود و بعاطفت او اميدوار بود آنگاه اظهار معذرت او را وجهى لطيف استعمال بايد كرد تا بر سر رضا آيد .\r\nو هم در آداب ابن المقنع آمده است كه چون والى با تو سخن گويد بدل و گوش و جوارح و اعضاء اصغاى سخن او را باش و به هيچ فكر و عمل و\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nنظر به چيزى ديگر و كسى ديگر مشغول مشو و در مجلس سلطان سر مگو كه هركه بحضور آن دو تن سر گويد آنكس از ايشان كينه گيرد و در سلطان اين معنى بمبالغه‌تر بود و چون از كسى سئوالى كند تو جواب مده كه آن هم خفت وزن تو اقتضا كند و هم استخفاف بسائل و مسئول ، و معذلك اگر سائل گويد از تو نميپرسم چه جواب دهى ؟ و اگر از جماعتى پرسد كه تو از ايشان باشى تو بر جواب سبقت مطلب كه ديگران خصم تو شوند و بر سخن تو عيب جويند و بر عثرت تو رحمت نكنند . بل تأخير كن تا ديگران بگويند و عيب و هنر هر سخنى بدانى ، پس آنچه دارى اگر بهتر بود عرضه ميدار . و اگر سلطان ترا عزيز دارد بر اهل قربت او و خدم قديم او تقدم مجوى كه اين خلق از اخلاق سفهاء بود . و بدانكه هر مردمى را اگر پادشاه بود و اگر زيردست ، با كسى مناسبتى طبيعى بود اگرچه آنكس در رتبه ادنى بود مؤالفت و مؤانست او ايثار كند هرچند به ظاهر از او دور باشد و سبب آن ، اتصال روح بود بروح . و چگونه ايمن توانى بود اگر بر كسى تفوق و تقدم طلبى از آنكه آنكسرا در باطن با مخدوم تو وسيلتى بود كه حق آن ضايع نتوان گذاشت پس هردو بمناقشه و دفع تو بيرون آيند .\r\nو اگر پادشاه رأيى زند كه تو آن را كاره باشى با او موافقت كن و تذلل نماى و بحقيقت دان كه سلطان او است نه تو ، پس اولى آنكه متابعت مراد او كنى نه آنكه از او مساعدت و مطاوعت التماس كنى و بحسب رأى و هواى خويش سخن گوئى . اينست تمامى سخن در اين باب و اللّه اعلم بالصواب\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nفصل ششم در فضيلت صداقت و كيفيت معاشرت با اصدقاء\r\nچون مردم مدنى بالطبع است و تمامى سعادت او نزديك اصدقاى اوست و ديگر شركاء او در نوع و هركه تمامى او با غير او بود به تنهائى كامل نتواند شد پس كامل و سعيد كسى بود كه در اكتساب اصدقاء بذل جهد كند و خيرات كه به دو تعلق گرفته باشد ايشانرا شامل گرداند تا بمعاونت ايشان آنچه بانفراد حاصل نتوان كرد حاصل كند و در مدت عمر خويش بوجود ايشان تمتع و التذاذ يابد ، تمتعى حقيقى و التذاذى الهى چنان كه گفتيم نه لذتى حيوانى و تمتعى بهيمى ، الا آنكه اينقوم بس عزيز الوجودند و اصحاب لذت حيوانى و تمتع بهيمى كثير الوجود ، و در معاشرت ايشان اقتصار بر اندك اولى چه اينطايفه بمنزلهء نمك و توابل ( ادويهء كه در طعام كنند ) باشند كه هرچند در طعام بايشان احتياج بود اما بجاى غذا نباشند\r\nو اما صديق حقيقى بعدد بسيار نتواند بود ، چه شريف و نادر باشد و عزت از لوازم قلت بود ، و چون محبت او بافراط كشد و محبت مفرط در بيشتر احوال چنان كه گفتيم جز ميان دو تن اتفاق نيفتد پس صديق حقيقى بعدد بسيار نبود و ليكن حسن عشرتى و كرم لقائيكه به او باستحقاق استعمال افتد با بسيار كسان بىاستحقاق استعمال بايد كرد به جهت طلب فضيلت ، چه مردم خير فاضل در معاشرت معارف خود مسلك معاشرت اصدقاء سپرد و التماس صداقت حقيقى كند از همه كس\r\nو ارسطاطاليس گفته است مردم بدوست محتاج بود در همه احوال\r\nاما در حال رخاء از جهت احتياج بملاقات و معاونت ايشان\r\nو اما در حال شدت از جهت احتياج بمواسات و مؤانست ايشان و بحقيقت\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاحتياج پادشاهان بزرك بمستحقان تربيت و اصطناع ( پرورش ) مانند احتياج درويشان بود باهل احسان و معروف\r\nو طلب فضيلت صداقت كه در نفوس مفطور است مردمان را باعث ميگرداند بر مشاركت در معاملات و معاشرت بعشرتهاى جميله و ملاعبت با يكديگر و اجتماع در رياضات و صيد و دعوات ، تا اينجا سخن حكيم است\r\nو انسقراطيس گويد من عجب دارم از كسانى كه اولاد خويش را اخبار ملوك و وقايع ايشان و ذكر حروب و ضغاين و انتقامات خلق از يكديگر مىآموزند و در خاطر ايشان نميآيد كه احاديث الفت و اخبار اكتساب مودت و آنچه لازم آن فضيلت بود از خيرات شامل محبت و مؤانستى كه معيشت بىآن ممكن نيست و حيات با قطع نظر از آن محال بود در ايشان آموختن اولى بود\r\nچه اگر همه دنيا و رغائب دنيا كسى را حاصل بود و فايده اين يك خصلت از او منقطع ، زندگانى بر او و بال بود بلكه بقاى او ممتنع باشد و اگر كسى امر مودت را خوار و خرد شمرد بحقيقت خوار و خرد آنكس بوده باشد و اگر گمان برد كه تحصيل آن به آسانى صورت بندد گمان او خطا بود . چه اقتناى اصدقائى كه بر محك امتحان و عيار وثوق باز آيند سخت متعذر تواند بود\r\nو اعتقاد من آنست كه قدر محبت و خطر مودت از جملگى كنوز و دفاين عالم و ذخاير ملوك و نفايسى كه اهل دنيا را بدان رغبت بود از جواهر برى و بحرى و آنچه از آن تمتع مىيابند ، چون حرث و ابنيه و امتعه و غير آن بيشتر بود و تمامت اين رغايب در موازنهء فضيلت صداقت نيفتد\r\nچه هيچ از اين جمله در وقتى كه لوعت ( سوزش عشق ) مصيبت محبوبى روى نمايد نافع نيايد و دنيا و مافيها به جهت دوستى معتمد كه در مهمى مساعدت\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكند يا در اتمام سعادتى عاجل يا آجل معاونت نهد نايستند ، حبذا كسى كه بدان نعمت مغتبط بود اگرچه از ملك عالم خالى بود .\r\nو از او نيكو حال‌تر آنكه در ملابست ملك از چنين سعادتى محظوظ باشد ، چه كسى كه مباشرت امور رعيت و تعرف احوال ايشان و نظر در كليات و جزويات ممالك بر قانون احتياط خواهد كرد او را دو گوش و دو چشم و يكدل و يكزبان كفايت نتواند بود و چون مالك گوشها و چشمها و دلها و زبانهائى شود كه بعدد بسيار بود و بمعنى گوش و چشم و دل و زبان او اطراف ملك بر او نزديك نمايد و بىتجشمى بر اسرار و مغيبات اطلاع يابد و غايب را در صورت شاهد مشاهده كند و از كجا اين فضيلت توقع توان داشت الا از صديق صدوق و چگونه در آن طمع توان افكند الا بوسيله رفيق شفيق تا اينجا سخن حكيم است .\r\nو چون تعريف حال اين نعمت جليل و فضيلت خطير كرده آمد سخن در كيفيت اقتناء و اقتناص بايد گفت و بعد از آن بچگونگى محافظت آن اشاره بايد كرد تا طالب اين فضيلت بمنزله آن شخص نبود كه گوسفندى فربه ميخواست بگوسفندى آماسيده فريفته شد چنان كه شاعر از اين معنى عبارت كرده است :\r\n اعيدها نظرات منك صادقة * ان تحسب الشحم فيمن شحمه ورم \r\nعلى الخصوص مردم كه از حيوانات ديگر بتصنع و احتيال و اظهار فضيلت از روى رياء منفرد است ، مثلا بذل مال كند با بخل تا بجود موصوف باشد و اقدام كند بر اهوال باجبن تا بشجاعت معروف گردد و ديگر حيوانات از تظاهر اخلاق خود تحاشى نكنند و از استعمال و استعماش ( غوطه خوردن ) و تصنع دور باشند\r\nو مثل طالب اين فضيلت با عدم تميز مثل كسى بود كه بر طبايع\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nحشايش واقف نبود و اكثر نباتات در چشم او متشابه نمايد ، پس بر تناول چيزى بتصور آنكه شيرين باشد اقدام كند و تلخ يابد و باستعمال حشيشى كه آن را غذا پندارد قصد كند و آن خود زهر بود . و ليكن چون بر كيفيت اكتساب وقوف يابد ارتكاب خطر نكند و در مودت اهل تمويه و خداع كه خويشتن را به صورت فضلاء و اخيار فرا نمايند و چون كسى را در دام تزوير افكنند مانند سباع او را فريسه و اكيله خود كنند نيفتد .\r\nو طريق اين مطلوب آنست كه انسقراطيس گويد كه چون خواهند كه استفادهء صداقت شخصى كنند اول از حال او تفحص بايد كرد كه از ايام صبى گوهر نفيس خود را چه نوع محافظت نموده و معامله او با پدر و مادر و اقران و عشيره چگونه بوده است ؟\r\nاگر شايسته يابند از او اميد صلاحيت محبت دارند و الا از او پرهيز واجب دانند كه كسى كه محافظت وجود خود نكرده باشد و بعقوق منسوب بوده مراعات حقوق نكند .\r\nو بعد از آن از سيرت او با دوستانى كه در ماتقدم داشته باشد بحث بايد كرد و آن را بامتحان اول اضافه كرد ، پس تتبع سيرت او بايد نمود در شكر نعم و كفران آن ، و غرض از شكرانه مكافات بود ، چه گاه باشد كه قلت ذات يد از قيام بمكافات عاجز گرداند .\r\nاما شكور تعطيل نيت از مكافات و زبان از تحدث بخير جايز ندارد و كفور از نشر ذكر جميل كه هركس بر آن قادر بود تكاسل نمايد و هر احسان كه در باب او تقديم يابد بغنيمت شمرد و آن را حق خود داند و بحقيقت هيچ آفت را در ازاله نعمت آن نكابت نبود كه كفران را\r\nو تأمل بايد كرد در سبب آنكه از اوصاف اشقياء هيچ صفت تباه‌تر از كفران نبود و خود كفر در لغت عرب مشتق از آنست ، و در صفات سعداء\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nهيچ خصلت بدرجه شكر نرسد و مزيد نعمت و ثبات آن بر شكر مبنى باشد و چاره نبود از تعرف اين خلق در كسى كه بمواخات او رغبت افتد تا بكفورى كه ايادى برادران و انعام رؤساء مستحقر شمرد مبتلا نگردد پس نگاه كند كه تا حال ميل او بلذات و شهوات چگونه است ؟ چه شدت انبعاث بر آن مقتضى تقاعد بود از رعايت حقوق اخوان .\r\nو در حال محبت او زر و سيم را و حرص و شغب بجمع و اقتناى آن هم نظرى شافى استعمال كند كه بيشترى از معاشران بتظاهر محبت يكديگر موسوم باشند و در تهادى نصيحت يكديگر اغفال روا ندارند ، چون معامله ايشان با يكديگر بيكى از اين دو سنك‌پاره رسد تنازعى در ميان آيد همچون سگان با يكديگر در شغب آيند و بآواز بلند و محاورهء سفهاء و الفاظ اخساء مجادله و مخاطبه كنند و مايه عداوت مذخر نهند ،\r\nو بعد از آن نظر نمايد تا در محبت رياست و حرمت او را بكدام مقام يابد ، چه كسى كه بغلبه و تفوق مشعوف بود انصاف در مودت استعمال نكند و باخذ و اعطاى متساوى راضى نگردد و بلكه ترفع و تكبر او را بر استهانت اصدقاء و با ايشان بزرك منشى نمودن دارد و مودت و غبطه با مقارنت اين خصلت تمام نشود و آخر الامر بعداوت و حقد انجامد .\r\nو بعد از آن نظر كند تا شعف او به غناء و الحان و ضروب لهو و بازى و استماع انواع مجون و مضاحك بچه درجه يابد ، چه افراط در اين باب‌ها اقتضاى آن كند كه از مساعدت ياران و مواسات ايشان مشغول ماند و از مكافات ايشان باحسان و تحمل و تعب حق گذارى و مداخلت با ياران در اموريكه بر مشقتى مشتمل بود گريزان بود\r\nپس چون بر اين امتحانها بازآيد و از رذيلت‌هائى كه برشمرديم منزه باشد او را صديقى فاضل بايد شمرد و در محافظت او و رغبت در مصادقت او\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nهيچ دقيقه مهمل نگذاشت كه « لا فخر الا بالصديق الفاضل »\r\nو يكى از حكما گفته است « انى لا عجب ممن يحزن و له صديق فاضل »\r\nو بر يكدوست حقيقى اگر يابد اقتصار اولى بود كه كمال عزيز است\r\nو نيز با كثرت اصدقاء وجوب قيام بحقوق مختلف عارض شود و در بعضى اوضاع به اعضاى از بعضى اضطرار افتد چه بسيار بود كه احوال متضاد مترادف گردد ، مانند آنكه در مساعدت يكدوست بشادى او ابتهاج بايد نمود ، و در موافقت ديگرى باندوه او اندوهگين بايد بود .\r\nيا بسبب سعى يكى در كارى مبادرت بايد نمود در حركت\r\nو بسبب تقاعد ديگرى اهتمام كرد به سكون و در ميان چنين احوال جز تحير و اهمال طرفى از دو طرف حاصل نتواند بود .\r\nو بايد كه از فرط حرص در طلب فضايل بتتمع صغار عيوب ياران مشغول نشود كه اگر سلوك اين طريق كند هيچكس را بسلامت نيابد و نتيجهء آن وحدت و وحشت بود و از فضيلت صداقت محروم ماند . بل واجب چنان بود كه از معايب حقير كه آدمى از وصمت آن منزه نتواند بود اغضا نمايد و در عيوب نفس خود تأمل كند تا مانند آن از ديگرى تحمل تواند كرد چنان كه شارع عليه السّلام فرموده است .\r\nطوبى لمن شغله عيبه من عيوب الناس\r\nو بايد كه از عداوت كسى كه با او سابقهء صداقتى داشته باشد يا مخالطتى كه از لواحق صداقت بود احتراز كند و قول شاعر بشنود\r\n عدوك من صديقك مستفاد * فلا تستكثرن من الصحاب\r\nفان الداء اكثر ما تراه * يكون من الطعام او الشراب \r\nو واجب چنان بود كه چون دوست بدست آيد در مراعات و تفقد او\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nكوشد و البته به هيچ حق از حقوق اگرچه اندك بود استهانت ننمايد و بمهماتى كه او را عارض شود قيام كند\r\nو در حوادث روزگار با او يار بود\r\nو در اوقات رخاء به روى گشاده و خلق خوش او را تلقى كند و آثار بشاشت و ارتياح بديدار او در چشم و روى و حركت و سكون پديد آرد و برفرط حفادتى كه در ضمير دارد قناعت نكند كه اطلاع بر ضماير جز متولى سرائر را نبود\r\n ان كان ودك فى الطوية كامنا * فاطلب صديقا عالما بالغيب \r\nتا هرروز و هر لحظه وثوق او بمودت و سكون نفس او بحضور و غيبت در زيادت بود و چون مسرت و ابتهاج بديدار خود در شمايل آنكس مشاهده كند بمودت او متيقن گردد ، چه حفادت حقيقى در وقت لقاى اصدقا پوشيده نماند و معرفت سرور غيرى به مكان خود در شكل او بس مشكل نباشد و همين سيرت با كسانى كه دلبستگى او به كار ايشان معلوم بود چون اصدقا و اولاد و اتباع و حواشى مبذول دارد\r\nو بر ثناى او و محمدت ايشان بىاسرافى كه مؤدى بود بتملق و تكلفى كه مستدعى مقت باشد چه در حضور و چه در غيبت توفر نمايد\r\nو صيانت اين معنى از شايبهء تعلق و كدورت نفاق بتحرى صدق بود در اقوال و افعال ، چه انحراف از جادهء صدق به ظاهر ملق بود و بمعنى نفاق و هر دو مذموم باشند .\r\nو بايد كه التزام اينطريق عادت كند و تأنى و تهاون را بوجهى از وجوه بدان راه ندهد چه ملازمت اين سيرت مستجلب محبت خالص و مستدعى ثقت تام بود و بدان محبت غرباء و كسانى كه با ايشان معرفتى سابق اتفاق نيفتاده باشد حاصل آيد\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو چنان كه كبوتر در مسكن كسى توطن سازد با او انس گيرد و بحريم و خانه او طواف كند اشكال و امثال را نزديك او جمع آرد\r\nمردم نيز چون بر خلق كسى واقف شود و باختلاط او راغب گردد و بمؤانست او مبتهج باشد اقران و اشباه خود را بر او دلالت كند بلكه حيوان ناطق بر حيوان غير ناطق در حسن و صفا و اشاعت ثناء و نشر محاسن راجح باشد ، و ببايد دانست كه همچنانكه شركت دادن اصدقاء با خود در سر و احتراز از اختصاص و انفراد خود بنعيم دنيا واجب بود بمشاركت نمودن با ايشان در ضر از آن واجبتر بود و اداى آن حقرا در چشم مردم وقع بيشتر چنان كه گفته‌اند :\r\n دعوى الاخاء على الرخاء كثيرة * بل فى الشدايد يعرف الاخوان \r\nو چون چنين بود در مصائب و نكبات و تغير ( تغيير خ ب ) احوال و اوقات كه دوستان را طارى شود مواسات با ايشان بنفس و مال و اظهار تفقد و مراعات زياده از معهود لازم بايد شمرد و در آن انتظار التماس ايشان چه بتصريح و چه بتعريض محظور دانست .\r\nبل بفراست و كياست بر مكنون ضماير و اندرون دلهاى ايشان اطلاع بايد يافت و در انجاح مطالب پيش از اظهار طلب ، غايت جهد مبذول داشت و در اندوه و غم مساهمت و مقاسمت نمود تا باشد كه بعضى از مؤنت مشقت ايشان كفايت كند و بموافقت و مشاركت تخفيف و سلوت يابند\r\nو اگر بمرتبهء از مراتب بزرگى و سيادت رسد ، ياران و دوستان خود را با خود مستغرق آن كرامت گرداند بىآنكه خود را در آن رجحانى نهد يا شايبهء منتى ملوث كند ، و اگر وقتى از دوستى وحشتى يا نقصان مؤانستى احساس نمايد در مخالطت و استمالت او جهد زياده كند ، چه اگر او نيز بسبب غيرتى يا تكبرى يا احتراز از مذلتى يا ارتكاب سوء خلقى تأنى كند\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحيل مودت گسسته شود و وهن بعهود صداقت راه يابد و معذلك از زوال آنحالت ايمن نتوان بود و باشد كه بعد از آن حيائى و خجالتى دامنگير آيد كه بسبب آن در قطع و مفارقت رغبت نمايد .\r\nو عادت محمود در اين باب آن بود كه هرچه زودتر تدارك آن كنند و آنچه سر مسئله و سبب وحشت باشد از دل پاك بىغل‌وغش اظهار كنند كه بركت راستى بسيار بود .\r\nو اگر مجرم صديق بوده باشد عتابى بلطف آميخته بتقديم رساند كه « و فى العتاب حيوة المودة و فى العتاب حيوة بين اقوام »\r\nپس اثر آن به كلى از خود و او محو كند و بايد كه مداومت مراعات را سبب تبقيهء محبت تنها نشمرند ، بل آن را در جملگى امور و اسباب مطرد دانند ، يعنى اگر در تعهد مركوب و يا ملبوس يا منزل يا چيزى ديگر فى المثل اهمال ورزند و حسن رعايت را در باب هريك باتصال مقرون ندارند از افساد و انتقاص آن چيز ايمن نباشند .\r\nپس چون صورت در و ديوار از تغافل در تعهد بتشويش و خرابى ميگرايد ، بنگر كه جفا بر كسى كه اميد همه خيرات از او بود و اعراض از كسى كه انتظار مشاركت در سراء و ضراء به دو بود چه تأثير كند ؟ بعدها ضررى كه از اختلال نوع اول متوقع بود بر فوات يكنوع منفعت مقصور باشد ، و وجوه ضررى كه از جفاى دوستان و انقطاع مودت ايشان منتظر بود متنوع چه اگر دشمن شوند و منافع ايشان با مضار بدل گردد از غوايل عداوت ايشان خوف بىنهايت بود و انقطاع اميد از چيزىكه آن را بدلى نتواند بود بعلاوه حاصل آيد و بالتزام مداومت مراعات از وخامت عاقبت فراغت ميتوان يافت و از اين فضيلت تمتع گرفت\r\nو مراء هرچند با همه‌كس مذموم بود اما با دوستان استعمال آن\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمذمومتر باشد ، چه از مراء قلع مودت حاصل آيد و سبب آن بود كه مراء سبب اختلافست و اختلاف سبب تباين و تباين مشتمل بر همه شرها و طلب الفت و دوستى خود در اصل از جهت احتراز از تباين لازم شده است و بسيار بود كه كسى مراء كند با دوستان خود و گويد كه مراء سبب تشحيذ ( تيزى ) خاطر و تيزى ذهن باشد .\r\nپس در محافلى كه رؤسا و اهل نظر جمع باشند بممارات اصدقاء درآيد از قاعده ادب تجاوز كند و بالفاظ جهال و عوام تلفظ نمايد تا حاضران را انقطاع و تبلد ايشان روشن گرداند و در حال خلوت مذاكره اين فعل را نكند ، بل اين فعل آنجا به كار دارد كه ايشان را وقت نظر و حاضر جوابى و تذكر معانى كمتر بود و غرض او از سفاهت بر ملاء آن بود كه تا بخجلت اين اسباب بر ايشان مشوش گردد و بحقيقت اين كس از اهل بغى و جباران روزگار بود ، چه جباران چون ببسيارى ثروت و نعمت طاغى شوند يكديگر را بحقارت و صغار موسوم دارند و در مروت يكديگر طعن كنند و تتبع عيوب و عوارات يكديگر محمود شمرند تا حال ميان ايشان بعداوت رسد و در ازاله نعمت يكديگر سعى كنند و كار بسفك دماء و انواع شرور انجامد و اينجمله از توابع و لواحق مراء باشد\r\nو حذر كند از آنكه بخل نمايد با دوستان بعلم و ادبى كه بدان متحلى باشد يا حرفت و صناعتى كه در آن ماهر بود ، بل چنان سازد كه او را بمحبت استبداد و ايثار انفراد در آن باب منسوب نتوان كرد كه مضايقه با دوستان در متاع دنيا كه بضيق محال موصوف بود و بحرمان و نقصانى كه بسبب مزاحمت در جانب بعضى لازم آيد موسوم قبيح است فكيف در مقتنياتى كه در انفاق زياده گردد و ببخل نقصان پذيرد و ممانعت و مزاحمت در آن\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمستدعى حرمان و نقصان نبود و وفور حظ يكى مستلزم خسران ديگرى نباشد\r\nو اين مايه معلوم بايد كرد كه بخل در علوم يا از قلت بضاعت بود يا از طلب تفوق نزديك جهال يا از خوف آنكه در مكتسب فتورى و نقصانى پديد آيد يا از روى حسد و جملگى اين انواع قبيح و مذموم است\r\nو بسيار بود كه كسى ببخل بر علم خود قناعت ننمايد تا بر علم ديگران نيز بخل كند و ايشانرا در افشاء و افاده سرزنش و ملامت كند و از اين طايفه بسيار كسان بوده‌اند كه بر تصنيف فاضلى ظفر يافته و آن را از مستفيدان بازداشته و اثرش مدروس گردانيده‌اند و اين خلق منافى مودت و موجب انقطاع اطماع اصدقا باشد .\r\nو حذر بايد كرد از آنكه كسى از اصحاب و اتباع اين كس بذكر چيزى از امور و اسباب دوست او بروجهى ناپسنديده تجاسر تواند كرد تا بنفس او چه رسد يا بحكايت عيب چيزىكه متصل باشد به دو رخصت يابد تا بعيب ذات او چه رسد .\r\nبل بايد كه هيچ آفريده را از متصلان و متعلقان او در ارتكاب اين معنى طمع نيفتد نه از روى جد و نه از روى هزل و نه بوجه تصريح و نه از طريق تعريض و چگونه احتمال ذكر نامحمود كسى توان كرد كه تو چشم و دل او باشى و خليفه و قائم‌مقام او در غيبت او بلكه تو خود او باشى ، چه اگر چيزى از اين نوع بسمع او رسد شك نكند كه مصدر آن ، رأى تو بوده باشد يا تو را در آن رضائى بوده .\r\nپس از تو متنفر شود و دوستى دشمنى گردد\r\nو چون بر دوست عيبى بيند با او موافقت بايد نمود موافقتى لطيف كه در ضمن او باشد ارشاد و تنبيه او ، چه طبيب استاد بتدبير غذائى معالجه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nكند رنجى را كه تا استاد بر شق و قطع آن اقدام نمايد\r\nو مراد از اين موافقت نه آن بود كه از عيب او اغضاء كند و بر او پوشيده دارد ، بلكه اين معنى خيانت محض بود و مسامحه در چيزى كه ضرر آن بهردو عايد باشد\r\nو تنبيه دادن دوستان بر معايب ايشان اول بمثلى يا حكايتى از غيرى اولى بود و اگر اين نافع نيايد بروجه تعريض اشارتى خفى مرموز به دو در ميان عبارت درج بايد كرد ، و اگر بتصريح احتياج افتد در وقت خلوت بعد از تقديم مقدماتى كه مقتضى وثوق بود و تذكر حالهائى كه مستدعى اطمينان قلب و مزيد شفقت و حفادت باشد اين معنى ايراد كرد .\r\nو البته آن حديث از مسامع اصدقاء و خلطاى ديگر تا باجانب و اعادى چه رسد پوشيده داشت كه حق دوست زياده از آن بود كه او را در معرض مذمت اضداد و استخفاف اعداء آرند ، و در باب صداقت از مداخلت تمام احتراز تمام بايد كرد و سخن ايشان را البته مجال استماع نداد\r\nچه اشرار در صورت نصحاء در ميان اخيار مداخلت كنند و در اثناى احاديث لذيذ سخنى از دوستى بدوستى نقل نمايند ملوث بشايبه تحريف و تمويه و آن را در زشت‌ترين صورتى بوى عرضه دهند تا اگر مجال زياده تجاسرى يابند بحديث‌هاى فرابافته و دروغهاى برتراشيده تقبيح صورت او كنند در نظر اين كس تا صداقت ايشان بعداوت كشد .\r\nو قدماء نمام را تشبيه كرده‌اند به كسى كه به ناخن بنياد ديوارهاى استوار را ميخراشد و سرانگشت را جائى مىكند تا چون به تفحص و تفتيش بيحد رخنه يابد بكلنك آن را بزرگتر كند و قواعد آن ديوار خراب گرداند تا موجب انهدام بنا شود .\r\nو در اين باب حكايات و امثال بسيار ايراد كرده‌اند كه يكى از آن\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nباب اسد و ثور است در كتاب كليله و دمنه .\r\nو غرض از وضع چنان حكايات آنست كه چون سبعى قوى به خدمت روباهى ضعيف در معرض استيصال حيوانى عظيم آيد يا ملكى قادر بمداخلت نمامى كه خويشتن را در صورت ناصحان فرانمايد تا نيت در حق وزراء و نصحاى خود كه قوام ملك و مدار كار بر ايشان بود فاسد گرداند تا بعد از فرط تمكين و تصرف و ايثار ايشان بر اولاد خويش بحقد و عداوت گرايد و بر بطش و قتل و تعذيب ايشان اقدام نمايد\r\nشايد كه در باب دوستانى بروزگار اختيار احوال ايشان كرده باشد صداقت ايشانرا ذخاير اوقات شدايد ساخته و بمنزله ارواح در دلها جاى داده از سعايت ايشان حذر كند و نيكو گفته است در اين معنى اين ابيات :\r\n و اعزة قد كنت دنت بحبهم * و كذلك كلهم بحبى دانوا\r\nكنت المقتدى بينهم و لديهم * بحيوة رأسى كانت الايمان\r\nفسعى الاعادى بالنمائم بيننا * حتى تفرقنا فبنت و بانوا \r\nو احتياط در اين باب و حفظ محبت كه احتياج بدان از روى احتياج بتمدن ظاهر است از اهم مهمات بود تا نقصان بدان راه نيابد و معنى اتحاد زايل نشود . چه اكثر فضايل خلقى كه برشمرديم هم بر محافظت نظام تألف كه وجود نوع بىاو نتواند بود مقصود باشد\r\nمثلا احتياج به عدالت از جهت تصحيح معاملاتست تا از رذيله جور مصون ماند\r\nو احتياج بعفت از جهت ضبط شهوات بدنى ، تا جنايات عظيم به شخص و نوع راه نيابد\r\nو احتياج بشجاعت از جهت دفع امور هايل تا بسلامت شامل بود و در\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاظهار بعضى فضايل باسباب خارج حاجت افتد مانند احتياج باكتساب اموال در حريت و سخاوت و عدالت تا بفعل احرار قيام تواند نمود ، و بر مجازات جميل و مكافات واجب قادر بود\r\nو چندانكه حاجت بيشتر بمواد خارج احتياج زياده‌تر و اقتناء مواد بىاعوان صالح و ياران مخلص متعذر بود و تقصير در كسب الفت مؤدى بتقصير در اكتساب سعادت باشد و از اين جهت حكم كرده‌اند بر آنكه هيچ رذيلت در دين و دنيا مذموم‌تر از كسالت و بطالت نيست\r\nچه اين حالات حايل شوند ميان مردم و جملگى خيرات و فضايل و مردم را از لباس مردمى بدر برند . و گفتيم كه دورترين خلق از فضيلت كسانىاند كه از تمدن و تألف بيرون شوند و بوحشت و وحدت گرايند ، پس فضيلت محبت و مودت و صداقت بزرگترين فضايل بود و محافظت آن مهمترين كارها و غرض از اطناب در اين باب همين بود ، چه اين باب اشرف ابواب اين مقاله باشد از جهت معانى متقدم . و اللّه اعلم\r\n\r\nفصل هفتم در كيفيت معاشرت باصناف خلق\r\nمردم بايد كه نسبت حال خود باحوال جملگى اصناف خلق اعتبار كند ، چه نسبت او با هر صنفى خالى از سه نوع نبود : يا برتبت بالاى آن صنف باشد ، يا مقابل ، يا فروتر . اگر بالاى آنصنف بود در رتبه آن اعتبار او را بر محافظت آن مرتبه باعث باشد تا بنقصان ميل نكند\r\nو اگر مقابل باشد بر ترقى از آن مرتبه در مدارج كمال باعث شود\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو اگر فروتر بود در رسيدن بدرجه آن صنف جهد نمايد و حال معاشرت هم باختلاف احوال مراتب مختلف باشد\r\nاما معاشرت با صنف بلندتر از آنچه در فصل پنجم ياد كرديم معلوم باشد ، و اما معاشرت با صنف مقابل متنوع بود بسه نوع :\r\nاول معاشرت با دوستان\r\nدوم معاشرت با دشمنان\r\nسوم معاشرت با كسانى كه نه دوست باشند و نه دشمن\r\nدوستان دو صنف باشند حقيقى و غير حقيقى و معاشرت با دوستان حقيقى ياد كرده آمد ، و اما با دوستان غير حقيقى كه بدوستان حقيقى متشبه باشند و از نوع تصنع و تملق خالى نه ، معاشرت با ايشان چنان بايد كرد كه به قدر وسع مجامله و احسان كند و در استمالت و مدارات و صبر و معاملات بحسب ظاهر هيچ دقيقه مهمل نگذارد . و اسرار و عيوب خود را از ايشان پوشيده دارد و خواص احاديث و احوال و اسباب منافع و مقادير اموال همچنين و بتقصير ايشانرا مؤاخذه نكند و در اهمال حقوق عتاب ننمايد و بمكافات آن مشغول نشود تا اصلاح ذات البين و اصلاح ايشان مرجو باشد و تواند بود كه بعضى بروزگار بدرجهء اصفياء و اولياى مخلص برسند . و بايد كه به قدر قدرت بايشان مواسات كند و تفقد اقارب و متعلقان ايشان لازم داند و به قضاى حاجات و اظهار بشاشت در اختلاط ايشان چه بطبع و چه به تكليف قيام نمايد و در حال ضرورت ايشانرا دست گيرد\r\nفى الجمله اصناف كرم و خلق و حسن عهد بتقديم رساند تا همه كس را در دوستى او رغبت بيفزايد . و در وقت آنكه در مرتبهء ايشان تفاوتى افتد و بجاهى يا كرامتى بيشتر برسند در طلب دوستى ايشان بيفزايد اتصال و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nقربت زياده از معهود نطلبد\r\nو اما اعداء دو نوع باشند ، نزديك و دور و هريك به دو قسم شوند آشكار يا نهانى و اهل حقد از حساب دشمنان ظاهر باشند . و اهل حسد از قسم اعداء مخفى . و از دشمن نزديك احتراز بيشتر بايد كرد از جهت وقوف او بر اسرار و عورات و در مآكل و مشارب و غير آن از او احتياط واجب بايد شمرد\r\nو اصل كلى در سياست اعداء آن بود كه اگر بتحمل و مواسات و تلطف ايشانرا دوست توان كرد و اصول حقد و عداوت از دلهاى ايشان منقطع گردانيد خود بهترين تدبيرى باشد كه تقديم يافته بود\r\nو الا مادام كه بمروتى ريائى و مجاملتى ظاهرى يكديگر را مىبينند بر محافظت آن توفر بايد نمود ، و به هيچ نوع در تظاهر دشمنى رخصت نداد كه دفع و قمع شر بخير خير بود و قمع شر بشر شر و بسفاهت اعداء مبالات نبايد نمود . و اغضاء و تحمل و مدارات استعمال بايد كرد و از تمادى منازعت و منافست احتراز تمام لازم دانست ، چه اظهار عداوت مقتضى ازاله نعم و تعريض انتقال دول و استدعاى افكار دايم و هموم متوالى و اضاعت اموال و كرامات و تحمل ضيم ( قبول ظلم كردن ) و مذلت و سفك دماء و ديگر انواع شرور باشد . و عمرى كه در تدبير و تفكر و ممارست و مباشرت اين افعال صرف شود هم در دنيا ضايع و منغص بود و هم در دين سبب شقاوت و خسران و اسباب عداوت ارادى پنج چيز بود :\r\nتنازع در ملك و تنازع در مرتبه و تنازع در رغايب و اقدام بر شهواتى كه موجب انهتاك حرم بود و اختلاف آراى و طريق توقى از هر صنفى احتراز از سبب آن صنف بود و بايد كه از احوال دشمنان متفحص بود و در تفتيش اخبار ايشان مستقصى تا بر مكر و خديعت ايشان\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nواقف گردد و مانند آن فراپيش گيرد و بدان بر انتقاض ( شكسته شدن ) مساعى آنقوم ظفر يابد و شكايت اعداء در مسامع رؤساء و ديگر مردمان مقرر بايد كرد تا سخن مزخرف ايشان قبول نكنند و مكايدى كه سكالند رواج يابد و در اقوام و افعال متهم گردند\r\nو بايد كه معايب دشمنان نيك معلوم كند و بر نقير و قطمير آن واقف شود و آن را جمع نمايد و در اخفاى آن شرايط احتياط نگاهدارد ، چه نشر معايب دشمن مقتضى فرسودگى او بود بر آن و عدم تأثر از آن ، و ليكن چون بوقت خويش آن را ظاهر گرداند كسر و قهر او حاصل آيد ، و اگر بر بعضى از آن او را تنبيهى كند پيش از نشر تا چون داند كه بر معايب و مثالب او وقوف يافته‌اند دلشكسته و ضعيف رأى گردد\r\nو شايد در اين باب تحرى صدق شرط بزرگتر بود ، چه كذب از دواعى قوت و استيلاى خصم بود و بر شيم و عادات هر صنفى بايد كه وقوف يابد تا هر چيزى را بمقابل آن دفع نمايد و آنچه موجب قلق و ضجرت ايشان بود همچنين معلوم كند كه ظفر در مضمون آن مندرج بود\r\nو بهترين تدبيرى در اين باب آنست كه خويشتن را بر اضداد و منازعان تقدمى حقيقى حاصل كند و در فضايلى كه اشتراك ميان هردو جانب صورت بندد سبقت گيرد تا هم كمال ذات او و هم وهن خصوم تقديم يافته باشد .\r\nو دوستى با دشمنان فرانمودن و با دوستان ايشان موافقت و مخالطت كردن از شرايط حزم و كياست بود . چه معرفت عوارات و مزال اقدام و مواضع عثرات ايشان بدينوجه آسان‌تر دست دهد\r\nو تلفظ بدشنام و لعنت و تعرض اعراض دشمنان بغايت مذموم بود و بعقل دور . چه اين افعال بنفوس و اموال ايشان مضرتى نرساند و نفس و ذات\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمرتكب را فى الحال مضر بود كه هم بسفهاء تشبه نموده باشد و هم خصوم را مجال دراز زبانى و تسلط داده .\r\nچنين گويند كه شخصى در حضور ابو مسلم مروزى زبان بعرض نصر سيار آلوده كرد بتصور آنكه ابو مسلم را خوش آيد و از او پسنديده دارد ، ابو مسلم روى ترش كرد و او را از آن بعنف زجر نمود و فرمود كه اگر بسبب غرضى دستها به خون ايشان آلوده كنم ، بارى در آنكه زبانها باعراض ايشان آلوده كنم چه غرض و فايده خواهد بود ؟\r\nو چون دشمنان را آفتى رسد كه خود از آن ايمن نبود و مانند آن آفت را متوقع و منتظر باشد البته بايد كه شماتت ننمايد . و شادمانى و فرح اظهار نكند كه دليل بطر ( سرگشته‌گى و نادانى ) بود و بمعنى آن شماتت هم باخود كرده باشد\r\nو اگر دشمن بحمايت او درآيد و از حريم او مأمنى سازد يا در چيزى كه اقتضاى وفا و امانت كند اعتمادى نمايد غدر و مكر و خيانت استعمال نكند و مروت و كرم به كار دارد . و چنان كند كه ملامت و مذمت بدشمن مخصوص گردد و حسن عهد و نيكو سيرتى او همه كس را معلوم شود و دفع ضرر اعداء را سه مرتبه بود\r\nاول - اصلاح ايشان فى انفسهم اگر ميسر باشد و الا اصلاح ذات البين\r\nدوم - احتراز از مخالطت ايشان ببعد جوار يا سفرى دور كه اختيار كند\r\nسوم - قهر و قمع و اين آخر همهء تدبيرها باشد و با وجود شش شرط بر آن اقدام توان نمود\r\nاول - آنكه دشمن شرير بود بذات خويش و اصلاح او به هيچ طريق صورت نبندد\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدوم - آنكه بهيچ‌وجه از وجوه جز قهر خويشتن را از تعرض او خلاصى نبيند\r\nسوم - آنكه داند كه اگر ظفر او را بود زياده از اينكه اين كس ارتكاب خواهد كرد استعمال كند\r\nچهارم - آنكه اظهار قصد و سعى در ازالهء خيرات خويش از او مشاهده كرده باشد\r\nپنجم - آنكه در قهر او برذيلتى مانند خيانت و غدر موسوم نشود\r\nششم - آنكه او را عاقبتى مذموم چه در دنيا و چه در آخرت متوقع نبود و معذلك اگر قهر او بدست دشمنى ديگر كند بهتر ، و انتهاز فرصت باوجود مهلت از لوازم حزم باشد\r\nو اما حسود را باظهار نعم و مرائت فضايل و ديگر چيزهائى كه مستدعى غيظ و ايذاى او بود و برذيلتى مشتمل نه رنجور دل و گداخته تن دارد و از كيد او احتراز كند ، و جهد نمايد در آنكه مردمان بر سريرت او واقف شوند .\r\nو اما معاشرت با كسانى كه نه دوست باشند و نه دشمن ، هم مختلف باشد و هر كسى را بدانچه مستحق آن بود تلقى كردن بمصلحت نزديكتر\r\nمثلا نصحاء را و آن قومى باشند كه بنصيحت همه كس تبرع نمايند خدمت كند و با ايشان مخالطت نمايد و سخن ايشان بشنود و بشاشت و ابتهاج بديدار ايشان ظاهر گرداند . اما در قبول قول هركسى مسارعت ننمايد و بظواهر اقوال مغرور نشود بلكه تأمل كند تا بر غرض هركسى واقف شود و حق را از باطل فرق نمايد و بعد از آن بروجه اصوب برود\r\nو صلحاء را و آن جماعتى باشند كه باصلاح ذات البين مشغول باشند\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاز روى تبرع مدح و ثناء گويد و بكرامات و اصناف تبجيل مخصوص دارد و بديشان تشبه نمايد . چه مذاهب ايشان نزديك همهء خلق محمود بود و با سفهاء حلم به كار دارد و بسفاهت ايشان مبالات و التفات نكند تا از ايذاى او اعراض نمايند و اگر بشتم و سفه ايشان مبتلا شود آن را حقير شمرد و بدان توجع و تألم ننمايد و بمكافات مشغول نشود بلكه به سكون و تأنى اصلاح حال يا مفارقت و ترك مخالطت ايشان بتقديم رساند و تا تواند مجالست اين صنف اختيار نكند و مجادله و مجازات ايشان محظور شمرد\r\nو با اهل تكبر تواضع ننمايد بلكه بسيرت ايشان با ايشان كار كند تا از آن متألم و منزجر شوند كه « التكبر مع التكبر صدقه » . چه تواضع با اين قوم موجب استهانت و تحقير بود و در اصابت خود متيقن شوند و پندارند كه بر همه كس واجبست خدمت و تذلل كردن و چون ضد اين يابند دانند كه گناه ايشانرا بوده است و يمكن كه با سر تواضع و حسن سيرت آيند .\r\nو با اهل فضايل اختلاط كند و از ايشان استفاده واجب شمرد و معاونت و مساعدت ايشانرا غنيمت داند و جهد كند تا از زمرهء ايشان باشد\r\nو با همسايهء بد و عشيره ناسازگار صبر نمايد و مدارات و مجاملت استعمال فرمايد و يقين داند كه لئيمان به بدن صابرتر باشند و كريمان بنفس\r\nو هم بر اين منوال و نمط با هركسى آنچه عقل اقتضاء كند و حزم و كياست اشاره فرمايد به كار دارد و در اصلاح عموم خلق و اصلاح خصوص خود به قدر استطاعت بكوشد\r\nو اما زيردستان هم اصناف باشند ، متعلمانرا نيكو دارد و در احوال طبايع و سيرتهاى ايشان نظر كند ، اگر مستعد انواع علوم باشند و بسيرت خير موسوم ، علم از ايشان منع نكند و بر آن تحمل ، منتى با مؤنتى نطلبد و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدر ازاحت علت ايشان كوشد\r\nو خداوندان طبايع ردى را كه تعلم از روى شره كنند بتهذيب اخلاق فرمايد و بر معايب ايشان تنبيه دهد و بحسب استعداد تكميل نمايد و علمى كه سبب توسل ايشان بود باغراض فاسده از ايشان بازدارد\r\nو پليدان را بر چيزىكه بفهم ايشان نزديكتر بود و بر فايد مشتمل تر ، حث ( ترغيب ) كند و از تضييع عمر اجتناب فرمايد\r\nو سائلان را اگر ملح باشند از الحاح زجر كند و احاديث التماس ايشان در توقف دارد مگر كه صادق الحاجة باشد و ميان محتاج و طامع تميز كند و طامع را از طمع باز دارد و بمطلوب نرساند . تا باشد كه سبب اصلاح او شود و محتاجان را عطا دهد و با ايشان مواسات نمايد و در اسباب معاش مدد دهد . و مادام كه باخلال در امور نفس و عيال مؤدى نبود بر ايشان ايثار كند ، و ضعفا را دست گيرد و بر ايشان رحمت فرمايد ، و مظلومان را اعانت نمايد و در همهء ابواب خير نيت راستى و پاكى كند و بخير مطلق كه منبع خيرات و مفيض كرامات اوست تعالى و تقدس ، تشبه نمايد\r\n\r\nفصل هشتم در وصايائى كه منسوب است بافلاطون ؛ نافع در همه ابواب ، و ختم كتاب\r\nچون از شرح مسائل حكمت عملى بروجهيكه در صدر كتاب ذكر آن تقديم يافته بود فارغ شديم و در استيفاى ابواب آن و نقل سخن از اصحاب اين صناعت قدرى جهد مبذول كرديم . خواستيم كه ختم كتاب بر فصلى باشد از سخن افلاطون كه عموم خلق را نافع بود . و آن وصيتى است كه شاگرد\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nخود ارسطاطاليس را فرموده است ميگويد معبود خويش را بشناس و حق او نگاهدار ، و هميشه با تعليم و تعلم باش و عنايت بر طلب علم مقدم دار ، و اهل علم را بكثرت علم امتحان مكن ، بلكه اعتبار حال ايشان بتجنب از شر و فساد كن .\r\nاز خداى تعالى چيزى مخواه كه نفع آن از تو منقطع بود و متيقن باش كه همهء مواهب از حضرت اوست ، و از او نعمتهاى باقى و فوايدى كه از تو مفارقت نتواند كرد التماس كن ، هميشه بيدار باش كه شرور را اسباب بسيار است ، و آنچه نشايد كرد بآرزو مخواه ، و بدانكه انتقام خداى تعالى از بنده بسخط و عتاب نبود بلكه بتقويم و تأديب باشد ، بر تمناى حياتى شايسته اقتصار مكن تا موتى شايسته به آن مضاف نبود\r\nحيات و ممات را شايسته مشمر مگر كه وسيله اكتساب خير بوده باشد ، بر آسايش و خواب اقدام مكن مگر بعد از آنكه محاسبهء نفس خود در سه چيز بتقديم رسانيده باشى .\r\nاول - انكه تأمل كنى در آن روز هيچ خطا از تو واقعشده است يا نه ؟\r\nدوم - آنكه تأمل كنى كه هيچ‌خير اكتساب كردهء يا نه ؟\r\nسوم - آنكه تأمل كنى كه هيچ عمل بتقصير كردهء يا نه\r\nو باز فكر كن كه چه بودهء در اصل و چه خواهى شد بعد از مرك و هيچكس را ايذاء مكن كه كارهاى عالم در معرض تغير و زوال است بدبخت آنكس بود كه از تذكر عاقبت غافل بود و از زلت باز نايستد\r\nتكبر مايهء خود مساز از چيزهائى كه از ذات تو خارج بود ، و در فعل خير با مستحقان انتظار سئوال مدار بلكه پيش از التماس افتتاح كن\r\nحكيم مشمر كسى را كه بلذتى از لذتهاى عالم شادمان بود يا از مصيبتى از مصايب عالم جزع كند و اندوهگين شود\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهميشه ياد مرك كن و بمردگان اعتبار گير ، خساست مردم از بسيارى سخن بيفايده دان و از اخبارى كه كند بچيزيكه از آن مسئول نبود بشناس و بدانكه كسى كه در شر غير خود انديشه كند نفس او قبول شر كرده باشد و مذهب او بر شر مشتمل شده\r\nبارها انديشه كن پس در قول آر پس در فعل آر كه احوال گردانست و دوستدار همه كس باش و زود خشم مباش كه غضب به عادت تو گردد هركه امروز به تو محتاج بود ازالهء حاجت او بفردا مفكن كه تو چه دانى كه فردا چه حادث شود . كسى را كه به چيزى گرفتار بود معاونت كن مگر آنكس را كه به عمل بد خود گرفتار باشد ، تا سخن متخاصمان مفهوم تو نگردد به حكم ايشان مبادرت منما ؛ حكيم بقول تنها مباش بلكه بقول و عمل باش كه حكمت قولى در اين جهان بماند و حكمت عملى بدانجهان رسد و آنجا بماند\r\nو اگر در نيكوكارى رنجى برى رنج نماند و فعل نيك بماند و اگر از بدى لذتى يا بى لذت نماند و فعل بد بماند ، از آن روز ياد كن كه ترا آواز دهند و تو از آلت استماع و نطق محروم باشى ، نه شنوى و نه گوئى و نه ياد توانى كرد\r\nو يقين دان كه متوجهء بمكانى شدهء كه آنجا نه دوست را شناسى و نه دشمن را ، پس اينجا كسى را بنقصان منسوب مگردان ، و حقيقت شناس كه جائى خواهى رسيد كه خداوندگار و بنده آنجا متساوى باشند ، پس اينجا تكبر مكن و هميشه زاد راه ساخته دار كه چه دانى كه رحيل كى خواهد بود ؟\r\nو بدانكه از عطاهاى خداى تعالى هيچ‌چيز بهتر از حكمت نبود و حكيم كسى بود كه فكر و قول و عمل او متساوى و متشابه بود\r\nو مكافات كن بنيكى و در گذر از بدى ، يادگير و حفظ كن و فهم دار در هر وقتى كار خويش را و تعقل حال خود كن\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nو از هيچكار از كارهاى بزرك اين عالم ملالت منما و در هيچوقت سستى و تأنى مكن و از خيرات تجاوز جايز مشمر\r\nو هيچ سيئه را در اكتساب حسنه سرمايه مساز ، از امراء فضل به جهت سرورى زايل اعراض مكن كه از سرورى دائم اعراض كرده باشى ، حكمت دوست باش و سخن حكما بشنو و هواى دنيا از خود دور كن\r\nو از آداب ستوده امتناع مكن ، و در هيچكار پيش از وقت آنكار مشو و چون بكارى مشغول باشى از روى فهم و بصيرت مشغول باش\r\nبتوانگرى متكبر و معجب مباش و از مصائب شكستگى و خوارى به خود راه مده ، با دوست معامله چنان كن كه به حاكم محتاج نشوى و با دشمن چنان كن كه در حكومت ظفر تو را باشد\r\nبا هيچكس سفاهت مكن و تواضع با همه‌كس به كار دار و هيچ متواضع را حقير مشمر ، در آنچه خود را معذور دارى برادر خود را ملامت مكن\r\nببطالت شادمان مباش ، و بر بخت اعتماد مكن ، و از فعل نيك پشيمان مشو ، با هيچكس مزاح مكن ، هميشه بر ملازمت سيرت عدل و استقامت و التزام خيرات مواظبت كن تا نيكبخت گردى انشاء اللّه تعالى .\r\nاينست وصاياى افلاطون كه خواستم ختم كتاب بر آن كنم و بعد از اين سخن قطع گردانم . خداى تعالى همگنانرا توفيق اكتساب خيرات و اقتناى حسنات كرامت كناد ، و بر طلب مرضات خود حريص گرداناد .\r\nانه لطيف مجيب ، و اليه المرجع و انيب .\r\nتمام شد كتاب اخلاق ناصرى ، بعون الله تعالى و عناية اوليائه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nفهرست\r\nعنوان صفحه تأليف كتاب 2\r\nدر ذكر سبب تأليف 4\r\nذكر مقدمه 6\r\nفصول كتاب 10\r\nمقاله اول : تهذيب اخلاق / مبادى و مقاصد 14\r\nقسم اول - مبادى 14\r\nفصل اول : معرفت موضوع و مبادى اين نوع 14\r\nفصل دوم : معرفت نفس انسانى كه آن را نفس ناطقه نيز گويند 15\r\nفصل سوم : تعديه قواى انسانى و تميز آن از ديگر قوا 22\r\nفصل چهارم : انسان اشرف موجودات اين عالم 24\r\nفصل پنجم : نفس انسانى را كمالى و نقصانى است 30\r\nفصل ششم : كمال نفس انسانى در چيست و كسر كسانى كه مخالفت حق كرده‌اند 33\r\nفصل هفتم : خير و سعادت كه مطلوب از رسيدن بكمال آنست 44\r\nقسم دوم - مقاصد 64\r\nفصل اول : حد و حقيقت خلق و تغيير اخلاق ممكن 64\r\nفصل دوم : صناعات تهذيب اخلاق 69\r\nفصل سوم : حصر اجناس فضائل 71\r\nفصل چهارم : انواع اجناس فضائل 75\r\nفصل پنجم : حصر اضداد اصناف رذايل 81\r\nفصل ششم : فرق ميان فضائل و شبيه آن 86\r\nفصل هفتم : شرف عدالت بر ديگر فضائل 95\r\nفصل هشتم : ترتيب اكتساب فضائل و مراتب سعادت 113\r\nفصل نهم : حفظ صحت نفس 119\r\nفصل دهم : معالجهء امراض نفس 131\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمقاله دوم : تدبير منازل / بر پنج فصل 165\r\nفصل اول : سبب احتياج بمنازل و معرفت اركان آن 165\r\nفصل دوم : معرفت سياست و تدبير اموال و اقوات 170\r\nفصل سوم : معرفت سياست و تدبير اهل 175\r\nفصل چهارم : سياست و تدبير اولاد 182\r\nفصل چهارم : سياست و تدبير اولاد / آداب سخن گفتن 190\r\nفصل چهارم : سياست و تدبير اولاد / آداب حركت و سكون 192\r\nفصل چهارم : سياست و تدبير اولاد / آداب طعام خوردن 193\r\nفصل چهارم : سياست و تدبير اولاد / آداب شراب خوردن 195\r\nفصل الحاقى بعد از تأليف / حقوق والدين 197\r\nفصل پنجم : سياست خدم و عبيد 201\r\nمقالهء سوم : در سياست مدن / بر هشت فصل 205\r\nفصل اول : سبب احتياج خلق به تمدن 205\r\nفصل دوم : فضيلت محبت كه ارتباط اجتماعات بدان صورت بندد 206\r\nفصل سوم : اقسام اجتماعات و شرح احوال مدن 227\r\nفصل چهارم : سياست ملك و آداب ملوك 257\r\nفصل پنجم : سياست خدم و آداب اتباع ملوك 271\r\nفصل ششم : فضيلت صداقت و كيفيت معاشرت با اصدقاء 278\r\nفصل هفتم : كيفيت معاشرت باصناف خلق 291\r\nفصل هشتم : وصايائى كه منسوب است بافلاطون و ختم كتاب 298\r\nف 20 د 56\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنام كتاب : اخلاق ناصرى\r\nنويسنده : سلطان الحكماء والمحققين خواجه نصير طوسى ( قدس سره القدوسى )\r\nچاپ : زيبا\r\nنوبت چاپ : اول\r\nتاريخ انتشار : 1413 هجرى قمرى\r\nصفحه و قطع : 304 - رقعى\r\nناشر : انتشارات علميه اسلاميه\r\nتلفن : دفتر 394529\r\nبازار 5602559\r\n\r\n\r\n","description":"","footnote":"","page_name":" 304 ","page_number":304}
  ]