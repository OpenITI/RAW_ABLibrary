[
  {"content":"\r\n\r\nانقراض سلسلهء صفويه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nلارنس لاكهارت\r\nانقراض سلسلهء صفويه\r\nمترجم\r\nاسماعيل دولتشاهى\r\nتهران 1383\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nلاكهارت ، لارنس ، 1890 - Lockhart , Laurence\r\nانقراض سلسلهء صفويه / لارنس لاكهارت ؛ مترجم اسماعيل دولتشاهى . - تهران : شركت انتشارات علمى و فرهنگى ، 1380 .\r\nدوازده ، 526 ص . : مصور ، نقشه ، برعكس .\r\nISBN : 964 - 445 - 295 - x\r\nفهرستنويسى بر اساس اطلاعات فيپا .\r\nعنوان اصلى : The fall of the safavi dynasty and Afghan occupation of Persia .\r\nچاپ اول : بنگاه ترجمه و نشر كتاب ، 1344 .\r\nكتابنامه : ص . [ 477 
  ] - 503 ؛ همچنين به صورت زير نويس .\r\nچاپ سوم : 1383 .\r\n1 . ايران - - تاريخ - - صفويان ، 907 - 1148 ق . 2 . ايران - - تاريخ - - حكومت افغانان ، 1135 - 1142 ق .\r\nالف . دولتشاهى ، اسماعيل ، 1306 - ، مترجم . ب . شركت انتشارات علمى و فرهنگى . ج . عنوان .\r\n8 الف 2 ل / 1251 DSR\r\n0719 / 955\r\n1380\r\nكتابخانهء ملى ايران\r\n9534 - 80 م\r\nانقراض سلسلهء صفويه\r\nنويسنده : لارنس لاكهارت\r\nمترجم : اسماعيل دولتشاهى\r\nچاپ نخست : 1344\r\nچاپ سوم : بهار 1383 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى : مهران ؛ چاپ : شيرين ؛ صحافى : مهرآئين\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 1518736313 ؛\r\nصندوق پستى 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكد پستى 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nفهرست مطالب\r\nيادداشت مترجم هفت\r\nمقدمهء مؤلف يازده\r\nفصل اول - ايران در اواخر دورهء صفويه 1\r\nفصل دوم - علل انحطاط سلسلهء صفويه 13\r\nفصل سوم - جلوس شاه سلطان حسين بر تخت سلطنت او اخلاق او 29\r\nفصل چهارم - اوضاع داخلى ايران از 1694 تا 1709 37\r\nفصل پنجم - روابط خارجى ايران از آغاز سلطنت شاه سلطان حسين 43\r\nفصل ششم - احياى آيين تشيع و تأثير آن در اقليت‌هاى مذهبى 61\r\nفصل هفتم - شورش قبيلهء غلجايى 71\r\nفصل هشتم - شورش قبيلهء ابدالى 85\r\nفصل نهم - مأموريت ولينسكى و معاهدهء روس و ايران ( 1717 ) 91\r\nفصل دهم - نخستين حملهء محمود قندهارى 97\r\nفصل يازدهم - آغاز طوفان 101\r\nفصل دوازدهم - دومين حملهء محمود و پيروزى او در جنگ گلناباد 115\r\nفصل سيزدهم - محاصرهء اصفهان 129\r\nفصل چهاردهم - كناره‌گيرى شاه سلطان حسين و به تخت نشستن محمود 151\r\nفصل پانزدهم - حملهء پطر كبير به ايران 157\r\nفصل شانزدهم - سلطنت محمود 169\r\nفصل هفدهم - تقسيم ايران ميان تركيه و روسيه 187\r\nفصل هجدهم - ادامهء عمليات روس‌ها در شمال ايران 209\r\nفصل نوزدهم - حملهء تركان عثمانى به ايران 221\r\nفصل بيستم - اوايل سلطنت اشرف و كشمكش او با طهماسب 239\r\nفصل بيست و يكم - جنگ‌هاى اشرف با تركيه و روسيه 247\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nفصل بيست و دوم - وضع مردم ايران در زمان سلطنت اشرف 259\r\nفصل بيست و سوم - تغيير اوضاع 265\r\nفصل بيست و چهارم - اختلاف طهماسب و نادر 273\r\nفصل بيست و پنجم - جنگ با افغان‌هاى ابدال 281\r\nفصل بيست و ششم - بازگشت سلطنت سلسلهء صفويه 287\r\nفصل بيست و هفتم - روابط طهماسب با تركيه و روسيه از 1725 تا 1730 299\r\nفصل بيست و هشتم - سياست روسيه و تركيه دربارهء ايران از 1725 تا 1730 307\r\nفصل بيست و نهم - روابط اوليهء كمپانى انگليسى هند شرقى و كمپانى هلندى هند شرقى با ايران 315\r\nفصل سىام - مراكز كمپانى انگليسى هند شرقى و كمپانى هلندى هند شرقى در گمبرون و اصفهان 325\r\nفصل سى و يكم - فعاليت‌هاى كمپانى انگليسى هند شرقى و كمپانى هلندى هند شرقى از 1694 تا 1722 339\r\nفصل سى و دوم - اوضاع دو كمپانى انگليسى و هلندى هنگام محاصرهء اصفهان 357\r\nفصل سى و سوم - تجارب دو كمپانى انگليسى و هلندى در دورهء تسلط افغان‌ها 361\r\nفصل سى و چهارم - روابط فرانسه با ايران از آغاز تا 1706 373\r\nفصل سى و پنجم - مأموريت فابروميشل و عهد نامهء 1708 ميان فرانسه و ايران 383\r\nفصل سى و ششم - روابط فرانسه و ايران از 1708 تا 1715 397\r\nضميمهء اول - شجره نامهء سلسله صفويه ضميمهء دوم ( الف ) - شجره نامهء فرمان‌روايان غلجايى در ايران ضميمهء دوم ( ب ) - و ختانگ كارتيلى و اعقاب او ( و ختانگ پنجم ) فصل سى و هفتم - روابط فرانسه و ايران از 1716 تا 1730 405\r\nضميمهء سوم - شهر اصفهان در ربع اول قرن هجدهم 413\r\nضميمهء چهارم - هنر و ادبيات در اواخر عهد صفوى 425\r\nضميمهء پنجم - يادداشت‌هايى دربارهء نقشه‌ها 433\r\nضميمهء ششم - يادداشت‌هايى راجع به منابع كتاب 437\r\nمنابع شرقى 477\r\nمآخذ و منابع اروپايى 481\r\nفهرست اعلام 505\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nيادداشت مترجم\r\nدر سال 1340 ، با موافقت بنگاه ترجمه و نشر كتاب ، به ترجمهء كتاب انقراض سلسلهء صفويه پرداختم ؛ و مدت يك سال به اين كار مشغول بودم تا آن را به پايان رساندم . اگر چه روش مؤلف محترم در نوشتن لغات و اسامى فارسى و عربى كار را آسان مىكرد ، ولى در بعضى موارد اشكالات مختصرى وجود داشت كه با رجوع به كتب مختلف مرتفع مىشد . نكتهء مهم آن كه مؤلف تمام منابع و مآخذ را ضمن بيان وقايع ذكر كرده و به همين علت گاهى نيمى از صفحات را به اين موضوع اختصاص داده است ؛ و از آنجا كه ياد آورى اصل مآخذ در ترجمهء فارسى ضرورت داشت ، آنها را اگر به زبان‌هاى اروپايى بود به حروف لاتينى آورديم تا خواننده دريافتن عنوان اصلى كتابى سرگردان نشود .\r\nدر همان زمان نامه‌اى به آقاى دكتر لاكهارت نوشتم و از ايشان اجازه خواستم كه كتابشان را ترجمه كنم . همچنين خواهش كردم مختصرى در شرح حال خود مرقوم فرمايند تا زينت بخش كتاب شود . ايشان نيز با كمال مهربانى پذيرفتند و در تاريخ 19 ژوئن 1962 پاسخى دادند كه ترجمهء آن به فارسى چنين است :\r\nآقاى دكتر دولتشاهى ، از نامهء شما ، مورخ يازدهم ژوئن 1962 ، متشكرم . بسيار خوش وقتم كه به ترجمهء كتاب من راجع به انقراض سلسلهء صفويه پرداخته‌ايد و طبعا به شما اجازهء اين كار را مىدهم .\r\nبدين وسيله مختصرى از شرح حال خود را مىنگارم . در ماه ژوئيه 1890 متولد شدم . از خانواده‌اى اسكاتلندى هستم و عم بزرگم جان گيبسن لاكهارت « 1 » داماد سروالتر اسكات و نويسندهء شرح حال او بود . در مدرسهء چارتر هاوس « 2 » و كالج پمبروك در كيمبريج به تحصيل پرداختم و سعادت تلمذ در خدمت مرحوم ادوارد براون را يافتم و در سال 1915 در امتحانات\r\n\r\n\r\n","description":"","footnote":"\r\n( 1 ) .  John Gibson Lockhart \r\n( 2 ) .  Charter House \r\n","page_name":" مقدمه 7 ","page_number":7},
  {"content":"\r\n\r\nزبان‌هاى شرقى به دريافت جايزه و همچنين اخذ بورس تحصيلى نايل آمدم . نظر به اين كه از خدمت نظام معذور و معاف بودم ، چند سالى در وزارت امور خارجه گذراندم و بعد وارد شركت نفت ايران و انگليس شدم و مدتى در ايران كار كردم . در جنگ گذشته ، وارد نيروى هوايى انگليس شدم و سه سال در نواحى مختلف خاورميانه به سر بردم . سپس به شركت بازگشتم و دوباره چند سالى در ايران ماندم . گذشته از كتاب انقراض سلسلهء صفويه و شرح حال نادرشاه و دو كتاب دربارهء شهرهاى ايران ، مقالات بسيارى نيز نوشته‌ام و همچنين مطالبى براى ايرانشهر ( كه از طرف يونسكو راجع به ايران انتشار مىيابد ) تهيه كرده‌ام . در حال حاضر مشغول انتشار سفرنامهء پيترو در لاواله هستم .\r\nبعد التحرير :\r\nاز دانشگاه لندن درجهء دكترا در فلسفه و از دانشگاه كيمبريج درجهء دكترا در ادبيات گرفته‌ام .\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nتصوير شاه سلطان حسين ، كار كورنليوس دوبروين ، نقاش هلندى\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n . \r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nمقدمهء مؤلف\r\nفكر تأليف اين كتاب هنگامى به خاطرم رسيد كه براى نوشتن شرح حال نادرشاه مشغول گردآورى مطالبى بودم و چون ناچار مىبايستى دورهء قبل از مشهور شدن او را مورد مطالعه قرار دهم ، به مطالب زيادى برخوردم كه نمىتوانستم در مقدمهء آن شرح حال ذكر كنم . از آنجا كه اين مطالب اضافى به عقيدهء من بسيار جالب توجه بود ، تصميم گرفتم روزى آن را به صورت كتاب جداگانه‌اى در آورم .\r\nبنابراين ، پس از آن كه شرح حال نادرشاه را به پايان رساندم ، با سعى و كوشش بسيار به گرد آورى اطلاعاتى دربارهء سلطنت شاه سلطان حسين و دو نفر غاصب افغانى پرداختم ؛ و از سفر كوتاهى كه در سال 1938 به پاريس به عمل آوردم استفاده كردم و مطالب جالبى در بايگانى وزارت امور خارجه و كتاب‌خانهء ملى به دست آوردم . به همين مناسبت از كاركنان آن وزارت خانه كمال تشكر را دارم . نظر به اين كه مدت اقامت من در پاريس محدود بود و بازگشت من به آن شهر در آيندهء نزديك ظاهرا امكان نداشت ، كاركنان مذكور ، با آن كه ورود مراجعين به اتاق قرائت در آن وقت ممنوع بود ، در نهايت لطف به من اجازه دادند كه از مدارك و اسناد بايگانى در همان جا استفاده كنم .\r\nهنوز در تحقيقات خود پيش رفت زيادى نكرده بودم كه جنگ دوم جهانى در گرفت و مجبور شدم تا شش سال به كلى از قصد خود منصرف شوم . پس از استقرار صلح ، دريافتم كه شروع مجدد به كار به آسانى ميسر نمىشود ، خصوصا آن كه مجبور شدم دو مسافرت طولانى به ايران به عمل آورم كه نوع كار آن با موضوع مورد نظرم به كلى تفاوت داشت . با وجود اين ، گاه گاهى در كار پيش رفت حاصل مىشد ، ولى در اوايل سال 1954 بود كه فرصت تكميل تحقيقات فراهم آمد و شروع به نوشتن كتاب كردم . كوشش من بر اين بوده است كه موضوع خود را تا حدّ امكان بر منابع آن زمان ، خواه شرقى و خواه غربى ، متكى سازم و اين نكته را هم سابقا در مورد كتاب نادرشاه رعايت كرده بودم .\r\nاز اين حقيقت به خوبى واقفم كه مطالب بسيارى در بايگانىها و كتاب‌خانه‌هاى خارجى\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nمخصوصا روسى يافت مىشود كه امكان دست‌رسى به آنها را نداشته‌ام . مع‌الوصف ، اميدوارم كار من اساس تحقيقات دقيق‌تر و كامل‌ترى را دربارهء اين دورهء بسيار جالب ولى فوق‌العاده غم انگيز تاريخ ايران تشكيل دهد .\r\nاگر چه وقايع كتاب حاضر با موضوعات اثر ديگرم ، شرح حال نادرشاه ، تا حدى در يك زمان روى داده است ، ولى موضع اين كتاب عمومىتر است ، و گذشته از اين ، از مطالبى استفاده كرده‌ام كه بعد از انتشار شرح حال نادرشاه به دست آمده است .\r\nدر گردآورى مطالب از كمك عده‌اى از دوستان در انگليس و خارجه بهره‌مند شده‌ام .\r\nمخصوصا بايد از مساعدت گران بهاى دكتر ميناسيان اصفهانى و آقاى دانلپ اهل امستردام و دكتر لنگ وابستهء مدرسهء زبان‌هاى شرقى و افريقايى و استاد لوى و استاد مينورسكى ياد كنم .\r\nهمچنين وظيفهء خود مىدانم كه از خانم آرنولدگم به مناسبت نقشه‌هاى دقيقى كه كشيده است تشكر نمايم . گذشته از اين ، از كاركنان چاپ‌خانهء دانشگاه كيمبريج كه اين كتاب را با كمك و راه‌نمايى خود به چاپ رساندند بىنهايت متشكرم . سپاس‌گزارى از ديگران در متن كتاب ديده مىشود ، ولى من شخصا مسئول معايب و نقايص كتاب هستم .\r\nدر خاتمه از همسرم به علت تشويق دايم او و همچنين خواندن پيش نويس كتاب و نظريات مفيدش سپاس‌گزارى مىكنم .\r\nكيمبريج ، 6 فوريهء 1958\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nفصل اول ايران در اواخر دورهء صفويه\r\n\r\n1 - مساحت كشور\r\nحاجى ميرزا حسن فسايى در كتاب خود به نام فارسنامهء ناصرى مىنويسد : « وسعت مملكت شاه سلطان حسين از آب آمويه [ جيحون 
  ] و قندهار تا سليمانيهء كردستان و از حدّ داغستان و گرجستان تا كنار درياى عمّان و جزيرهء [ جزاير 
  ] بحرين بود . » « 1 »\r\nدر اواخر قرن هفدهم ، كشور ايران وسيع‌تر از ايران امروز بود ، زيرا به جاى 628000 ميل مربع ، يك ميليون ميل مربع مساحت داشت . از لحاظ جغرافيايى ، اختلاف عمده ميان ايران آن عهد و كشور فعلى در شمال غربى و مشرق و شمال شرقى بود ، زيرا در اين نواحى سرزمين‌هاى ديگرى جزء ايران به شمار مىآمد . به استثناى بغداد و قسمت‌هايى از بين‌النهرين و آناطولى ، كه شاه صفى ( 42 - 1629 ) از دست داد ، مساحت ايران در اواخر قرن هفدهم اساسا برابر مساحت اين كشور بعد از مرگ شاه عباس كبير در سال 1629 بود . نواحى از دست رفته از لحاظ نژادى جزء ايران نبود و نگاه دارى آن ، در صورت امكان ، باعث مخاطرات داخلى و خارجى مىشد . در اين مورد بايد خاطر نشان ساخت كه در بعضى از سرزمين‌هايى كه هنوز جزء ايران بود مردمانى با نژادها و عقايد مختلف زندگى مىكردند ، و به عللى كه بعدا شرح خواهيم داد حوادث ناگوارى براى سلسلهء صفويه و كشور ايران به بار آوردند .\r\n\r\n2 - مرزها\r\nدر منتهى اليه شمال غربى ، مرز طويل با تركيه از نزديكى غرب قلهء كازبك در سلسلهء جبال قفقاز شروع مىشد و به طرف جنوب غربى امتداد مىيافت و دو ايالت ايمرتى و كارتيل را از هم جدا\r\n\r\n\r\n","description":"","footnote":"\r\n( 1 ) . چاپ سنگى ، تهران ، 1313 ، ص 160 .\r\n","page_name":" 1 ","page_number":13},
  {"content":"\r\n\r\nمىكرد . قسمت اول به تركيه و قسمت ديگر به ايران تعلق داشت . سپس خط سرحدى به جنوب شرقى متمايل مىشد و مرز ايالت تركيه به نام آخالت سيخ را از كارتيل و سمخته « 1 » متمايز مىكرد و در قسمت جنوبى ، ولايات قارص و وان را از چخور سعد ( ايروان ) و آذربايجان جدا مىساخت . از اينجا خط سرحدى به جنوب ادامه مىيافت و مرز غربى ايالات ايران يعنى كردستان و كرمانشاه و لرستان و قسمتى از عربستان ( خوزستان ) را به وجود مىآورد . از اين محل به بعد ، ساحل چپ شط العرب تا خليج فارس مرز دو كشور را تشكيل مىداد . امروزه مرزهاى غربى ، به علت الحاق چخور سعد يا ايروان به روسيه ، از دامنه‌هاى كوه آرارات شروع مىشود و بين سال‌هاى ( 1913 - 1914 ) هيئتى از ايرانيان و ترك‌ها ، كه مأمور تعيين سرحدها شده بود ، تغييرات مختصرى در مرزهاى دو كشور داد . غير از اين ، سرحدهاى غربى ايران از تاريخ انعقاد عهد نامهء زهاب ( 1939 ) تاكنون تغييرى نيافته است .\r\nاز دهانهء شط العرب ، خط سرحدى قسمت علياى خليج فارس را دور مىزد و به جنوب شرقى متمايل مىشد و در تنگهء هرمز به خليج عمان مىرسيد . « 2 » سپس در طول ساحل شرقى خليج عمان به جاسك مىپيوست و در مشرق به متصرفات مغولان منتهى مىشد . به درستى نمىتوانيم محل تلاقى مرز ايران و قلمرو مغولان را تعيين كنيم ، و شايد شهر يا دهكدهء اورمارا واقع در ميان گوادر و كراچى باشد . از اين نقطهء ساحلى ، خط مرزى به جانب شمال و شمال شرقى متمايل مىشد و از ناحيه‌اى كه طوايف سركش بلوچ و براهوى در آن مىزيستند مىگذشت . در شمال شرقى ، خط سرحدى از مشرق مستنگ و پيشين و از محل اقامت طايفهء كاكرى عبور مىكرد . چنان كه از مجمع التواريخ « 3 » ، تأليف محمد خليل ، بر مىآيد ، خط سرحدى در اين هنگام در پنجاه ميلى مشرق قلعهء غلجانى قرار داشت و از اينجا اول به شمال و بعد به جانب كوه بابا پيش مىرفت و شايد در مشرق سرچشمه‌هاى هيرمند و ارغنداب و ترناك واقع بود . « 4 »\r\nمرزهاى شمالى ايران احتمالا از قلهء كوه بابا شروع و به جانب غرب امتداد مىيافت و سپس از درهء هريرود مىگذشت و شايد از نقطهء مجهولى واقع در سى ميلى غرب دولتيار ، از قسمت غربى سلسله جبال پروپاميزوس « 5 » ( هندوكش ) در نزديكى گردنهء گل عبور مىكرد و به قسمت علياى درهء مرغاب مىرسيد . در زمان شاه عباس كبير ، خط سرحدى از قسمت علياى بالا مرغاب به شمال شرقى متمايل مىشد و به جيحون مىرسيد و سپس در طول اين رودخانه به چهار\r\n\r\n\r\n","description":"","footnote":"\r\n( 1 ) .  Somkheti \r\n( 2 ) . قشم و ساير جزايرى كه در قسمت شرقى خليج قرار دارد جزء ايران است ، ولى جزاير بحرين قسمتى از اين كشور به شمار مىرفت .\r\n( 3 ) . تهران ، 1949 ، ص 3 .\r\n( 4 ) . ناحيهء واقع در شرق مرز اين قسمت محل اقامت طوايف مستقل پاتان بود .\r\n( 5 ) .  Paropamisus \r\n","page_name":" 2 ","page_number":14},
  {"content":"\r\n\r\nجويى امتداد مىيافت و از آنجا بيابان قراقوم ميان خوارزم ( خيوه ) و مرو را قطع مىكرد و در بالاى رودخانهء اترك به درياى خزر منتهى مىشد . ولى در اواخر قرن هفدهم ، حدود اختيارات ايران از رودخانهء جيحون پايين‌تر بود و شايد از قسمت شرقى درهء مرغاب و حاشيهء شمال شرقى مرو فراتر نمىرفت . از قسمت‌هاى شمالى مرو ، خط سرحدى به طرف غرب و به سوى سلسله جبال كوپت داغ در شمال ابيورد متمايل مىشد . نواحى واقع در شمال و شمال شرقى آن كوهستان در دست طوايف تركمن بود . « 1 » سپس خط سرحدى به موازات آن سلسله جبال يا دامنه‌هاى جنوبى آن ، به درهء اترك و بعد در خليج كوچك حسينقلى به درياى خزر مىپيوست .\r\nدر مشرق درياى خزر ، مرز ايران از شمال شهر مهم در بند شروع و تا مسافت كوتاهى به غرب منحرف مىشد و سپس به جنوب غربى مىپيچيد و تقريبا به موازات ساحل در طول دامنه‌هاى جبال داغستان به رودخانهء سمور مىرسيد ، و بعد به سوى غرب و جنوب غربى به موازات درهء آن رودخانه پيش مىرفت و از كنار كوه‌هاى مرتفعى كه مرزهاى جنوبى طوايف سركش غازى قموق و ساير لزگىها « 2 » را تشكيل مىداد عبور مىكرد و سپس به شمال غربى متمايل مىشد و به موازات سلسله جبال قفقاز در غرب به كزبك و از آنجا به نقطه‌اى كه سرحد تركيه آغاز مىشد منتهى مىگرديد .\r\nاز آنچه گفتيم نبايد تصور كرد كه خطوط سرحدى ، به استثناى مواردى كه در طول حدود طبيعى مانند ساحل و رودخانه و كوه مىگذشت ، به آن معنى كه امروز مىدانيم مشخص و معين بود . حدود هيچ كدام از آنها تعيين نشده بود « 3 » و گاهى مسير مرزها را فقط به طور مبهم مىدانستند .\r\nگذشته از اين ، خطوط سرحدى از سرزمين‌هايى مىگذشت كه طوايف بدوى در آنجا مىزيستند و توجهى به موانع مصنوعى از قبيل مرز نداشتند .\r\n\r\n3 - ولايات\r\nدربارهء ولايات ايران و طريقهء ادارهء آنها در اواخر دورهء صفويه ، خوش‌بختانه شرح مفصلى در كتاب تذكرة الملوك داده شده است . گذشته از اين ، استاد مينورسكى در حواشى و تعليقاتى كه بر اين كتاب نوشته نه تنها بعضى از نكات مبهم را روشن كرده بلكه خود اطلاعات گران‌بهايى بر آن\r\n\r\n\r\n","description":"","footnote":"\r\n( 1 ) . طبق تذكرة الملوك ، ص 103 ، نواحى ابيورد ، نسا و دورون جزء ايالت مشهد بود ، ولى هم چنان كه استاد مينورسكى در تفسير خود بر اين كتاب نوشته است ( ص 168 ) ايران در آن وقت بر اين نواحى تسلطى نداشت .\r\n( 2 ) . با وجود اين ، بعضى از لزگىها اجتماعاتى در جنوب كوهستان فوق در جار و تالا در درهء حاصل خيز قانق تشكيل داده بودند .\r\n( 3 ) . در سال 1727 بود كه براى تعيين حدود اين قسمت اقداماتى به عمل آمد و آن هم به وسيلهء روسيه و تركيه طبق عهدنامهء تقسيم ايران ( 1727 ) صورت گرفت . حتى در اين مورد ممكن نشد كه تمام خطوط سرحدى را معين كنند .\r\n","page_name":" 3 ","page_number":15},
  {"content":"\r\n\r\nافزوده است . با در نظر گرفتن مطالب كتاب مذكور و تفسير استاد مينورسكى لازم است دربارهء موضوع فوق به تفصيل سخن گوييم .\r\nدر شمال غربى كشور ، در زاويه‌اى كه از تلاقى سلسله جبال قفقاز و مرز تركيه به وجود آمده بود ، قسمت گرجستان ايران قرار داشت كه شامل كشور كارتيل در شمال غربى و كشور كاخت در جنوب شرقى بود . گرجستان ايران به مناسبت موقعيت و اهميتى كه داشت توسط يكى از چهار والى يا نايب السلطنهء ايران اداره مىشد و اين مقام مدت‌ها در سلسلهء باگراتى موروثى بود و گاهى شعبهء كارتيلى و گاهى شعبهء كاختى در آنجا سلطنت مىكرد . پاى تخت گرجستان ايران و همچنين كارتيل شهر تفليس بود .\r\nدر جنوب و جنوب شرقى گرجستان ، ايالت وسيع آذربايجان قرار داشت . وسعت آن در آن ايام از امروز بيشتر بود ، زيرا شامل ايالات و نواحى كوچك‌تر ، مانند چخور سعد يا ايروان و نخجوان و قراباغ ، بود و تمام اين سرزمين‌ها ، به اضافهء گرجستان ، در اوايل قرن نوزدهم به چنگ روس‌ها افتاد . تبريز مركز آذربايجان و مقر بيگلربيگى يا استاندار بود . از شهرهاى پر جمعيت ديگر آذربايجان بايد ايروان و گنجه و اردبيل را نام برد . ايروان « 1 » پاى تخت چخور سعد ، مركز حكومت يك بيگلربيگى و شهر عمدهء ارمنستان ايران بود . گنجه ، زادگاه شاعر معروف نظامى ، نيز مقر حكومت يك بيگلربيگى بود كه ناحيهء مجاور آن قراباغ هم در زير نظر او اداره مىشد . با شهر اردبيل سلسلهء صفويه پيوستگى نزديك داشت ، زيرا شيخ صفى و بسيارى از اعقابش در آنجا مدفون بودند .\r\nدر جنوب آذربايجان ، ولايت كردستان يا اردلان قرار داشت كه توسط يك والى اداره مىشد و مقر حكومتش در سنندج بود . كردهاى ايران ، مانند ساير هم نژادان خود در تركيه ، از آيين تسنن پيروى مىكردند .\r\nكردستان از طرف جنوب با ايالت كرمانشاه كه مقرّ حكومتى به همين نام داشت مجاور بود .\r\nراه عمدهء بغداد به قزوين و تهران به خراسان مثل امروز از اين ايالت مىگذشت .\r\nدر مشرق كردستان و كرمانشاه ، ايالت مركزى عراق عجم واقع بود كه آن را سابقا الجبال مىخواندند . عراق نه تنها شامل اصفهان ، پاى تخت مملكت ، بود بلكه ايالت همدان يا قلمرو على شكر و همچنين نواحى قزوين « 2 » ، تهران ، قم ، ساوه ، كاشان ، نطنز ، نايين ، اردستان ، ابرقو ، قمشه ( شه رضا ) ، چهار محال ( در قسمت بختيارى ) ، خوانسار ، گلپايگان ، دليجان و محلات جزء آن به شمار مىآمد .\r\n\r\n\r\n","description":"","footnote":"\r\n( 1 ) . اچميادزين ، مركز مذهبى ارامنه ، در 12 ميلى جنوب غربى ايروان واقع است .\r\n( 2 ) . قلمرو على شكر و قزوين هر دو زير نظر بيگلربيگى اداره مىشد .\r\n","page_name":" 4 ","page_number":16},
  {"content":"\r\n\r\nدر جنوب شرقى كرمانشاه ولايت كوهستانى لرستان واقع بود و توسط يك نفر والى كه مقر حكومتش در شهر خرم آباد ، در سرزمين لرهاى فعلى بود ، اداره مىشد .\r\nعربستان يا خوزستان « 1 » در جنوب شرقى لرستان قرار داشت و مانند آن توسط يك نفر والى اداره مىشد . مقام والى در اين ولايت مثل گرجستان در يك خانواده يعنى خانوادهء مشعشع « 2 » موروثى شده بود و اعضاى آن نسب خود را توسط امام موسى كاظم به پيغمبر اسلام مىرساندند . « 3 » مؤلف تذكرة الملوك مىنويسد كه والى عربستان به علت نسب و شجاعت و « زيادتى ايل و عشيرت » از والىهاى ديگر برتر بود . سادات مشعشع مانند اكثر مردان قبيلهء خود از آيين تسنن پيروى مىكردند .\r\nدر قسمت شرقى و شمال شرقى اين ولايت خاك طوايف بختيارى قرار دارد . رئيس اين طايفه اگر چه داراى مقام والى نبود ولى در اواخر عهد صفوى از لحاظ اهميت ، بعد از والى گرجستان محسوب مىشد .\r\nدر شمال غربى فارس ناحيهء كوهستانى كوه گيلويه واقع است « 4 » كه يك نفر بيگلربيگى آن را اداره مىكرد .\r\nايالت بزرگ فارس كه خود كشورى به شمار مىآمد ، از دهانهء خليج فارس تا مدخل آن نزديك بندر عباس و تنگهء هرمز ادامه داشت . مركز آن مثل امروز شهر شيراز بود . فارس كه سابقا زير نظر يك بيگلربيگى اداره مىشد ، در اين وقت جزء « خاصه » يا املاك سلطنتى به شمار مىآمد . بندر عمدهء فارس ، و در واقع تمام ايران ، بندر عباس ، و به قول كمپانى انگليسى هند شرقى ، گمبرون بود . كمپانى هلندى هند شرقى و كمپانى مذكور و گاهى كمپانى فرانسوى هند شرقى « 5 » مؤسساتى در اين بندر داشتند .\r\nدر جنوب شرقى فارس ايالت كرمان كه مقر حكومتش شهرى به همين نام بود قرار داشت و\r\n\r\n\r\n","description":"","footnote":"\r\n( 1 ) . سابقا به نام خوزستان يا كشور خوزىها معروف بود . نظر به اين كه اين ولايت در عهد صفوى عربستان خوانده مىشد ، اين نام در اينجا به كار برده مىشود . اسم سابق در سال‌هاى اخير معمول شده است .\r\n( 2 ) . مؤسس سلسلهء عرب مشعشع سيدى بود از اخلاف پيغمبر در مدينه كه در حدود اوايل قرن چهاردهم ميلادى به واسط مهاجرت كرد . يكى از نوادگان او به نام سيد محمد از واسط به ايران آمد و در زمان سلطنت شاه اسماعيل اول در عربستان اقامت گزيد . فرزندش سيد حيدر قصر حويزه را در جزيره‌اى واقع در يكى از شعبات كرخه بنا نهاد ( حويزه در سى و هشت ميلى شمال غربى اهواز است ) . مندرجا خاندان مشعشع چنان نيرومند شدند كه مقام والى عربستان را موروثى كردند . براى دست‌يابى به اطلاعات بيشتر دربارهء خاندان مشعشع مقالهء استاد مينورسكى در دايرة المعارف اسلام .\r\n( 3 ) . پادشاهان صفوى نسب خود را توسط امام على ( ع ) و امام موسى كاظم ( ع ) به پيغمبر اسلام مىرساندند .\r\n( 4 ) . براى دست‌يابى به شرح ناحيهء كوه گيلويه مقالهء هريسن  J . V . Harrison  در :\r\n Geographical Joural , vo 1 . LXXXVIII , no . I , ( July , 1936 \r\n( 5 ) .  Compagnie des Indes \r\n","page_name":" 5 ","page_number":17},
  {"content":"\r\n\r\nهم‌چنين به وسيلهء يك بيگلربيگى اداره مىشد و به علت پشم مرغوبى كه داشت از لحاظ تجارى بسيار حايز اهميت بود . در شرق كرمان صحراى خشك دشت لوت آن را از ايالت سيستان جدا مىكرد .\r\nدر جنوب شرقى كرمان مكران واقع است كه به طرف مشرق به حدود بلوچستان مىرسد . در اين ناحيه طوايف جنگ‌جويى كه بسيارى از آنان بلوچ بودند اقامت داشتند .\r\nبلوچستان ميان مكران در غرب و امپراتورى مغول در شرق قرار داشت و ساكنان آن طوايف وحشى براهوى و بلوچ بودند . فرمان شاهى در مكران و بلوچستان به خوبى اجرا نمىشد .\r\nدر شرق و شمال شرقى ايران ايالت خراسان كه در آن وقت بسيار وسيع بود قرار داشت و مثل آذربايجان از امروز بزرگ‌تر بود ، زيرا دو ايالت بزرگ قندهار و هرات ( كه هر كدام زير نظر يك بيگلربيگى اداره مىشد ) و همچنين ايالت كوچك مرو به اضافهء قسمتى كه امروز به خراسان معروف است جزء آن به شمار مىآمد . طبق تذكرة الملوك ، شامل سيستان و بلوچستان نيز بود .\r\nشهرهاى عمدهء خراسان ، مشهد و هرات و قندهار بود . از لحاظ ادارى قسمتى از اين ايالت جزء « ممالك » و زير نظر دولت بود و قسمت ديگر جزء « خاصه » يا املاك سلطنتى به شمار مىآمد .\r\nايالت استر آباد شمال غرب خراسان را از درياى خزر جدا مىكرد و مركزى به نام استرآباد داشت . « 1 » در اين ايالت كه توسط يك بيگلربيگى اداره مىشد عدهء زيادى تركمن ، يا از نژاد تركمن ، مىزيستند . از گروه اول طوايف گوگلان و يموت و از گروه دوم قبايل اشاقه باش و يوخارى باش « 2 » را كه جزء طوايف نيرومند قاجار و جلاير بودند مىتوان نام برد .\r\nدر غرب استر آباد ، ايالت باريك و ساحلى مازندران قرار داشت و شامل زمين‌هاى حاصل خيز ميان سلسله جبال البرز و درياى خزر « 3 » و مستور از جنگل بود و مثل امروز هوايى مرطوب داشت .\r\nگيلان در مغرب مازندران و داراى اوضاع طبيعى و آب و هواى مشابه آن بود . رشت مثل امروزه شهر عمدهء آن محسوب مىشد . بهترين ابريشم ايران از ناحيهء لاهيجان به دست مىآمد .\r\nدر اواخر قرن هفدهم گيلان جزء « خاصه » گرديد . « 4 »\r\nايالت شيروان از حدود شمالى گيلان به وسيلهء ناحيهء طالش و دشت مغان جدا مىشد ( اين\r\n\r\n\r\n","description":"","footnote":"\r\n( 1 ) . اخيرا نام اين قسمت به گرگان تبديل يافته است .\r\n( 2 ) . اين قبايل را نظر به موقعيت چراگاه‌هاى آنها به ترتيب قبايل سفلى و عليا مىناميدند .\r\n( 3 ) . يكى از مبلغان مذهبى فرانسوى به نام سانسون كه از 1683 تا 1692 در ايران بود ، مىنويسد كه مازندران در عهد او توسط يك والى اداره مىشد . كتاب او تحت عنوان :\r\n Voyage ou Relation de l , Etat present du Royaume de Perse , P . 45 \r\nظاهرا اين قسمت بعدا جزء « خاصه » شد .\r\n( 4 ) . سانسون در همان كتاب ، ص 45 ، مىنويسد كه يكى از وزراى خاصه در رشت مقيم بود .\r\n","page_name":" 6 ","page_number":18},
  {"content":"\r\n\r\nهر دو قسمت جزء آذربايجان بود ) و زير نظر يك بيگلربيگى كه مركز حكومت او در شماخى بود ، اداره مىشد . در اين ايالت قسمت كوچك داغستان در داخل مرز ايران قرار داشت و شهر مهم و مستحكم در بند در آنجا بود و توسط يك نفر حاكم اداره مىشد . از شمال دربند به بعد از حدود اختيارات دولت ايران متدرجا كم مىشد . لزگىها و ساير طوايف كوهستانى از قوانين ايران اطاعت نمىكردند .\r\n\r\n4 - جمعيت ايران\r\nدر اواخر عهد صفوى ، مردم ايران مثل امروز از نژادهاى گوناگون بودند و زبان و آداب و رسوم آنها با يك ديگر فرق داشت . از يك طرف عده‌اى در شهرها و دهكده‌ها ساكن و از طرف ديگر جمعى چادرنشين بودند . تاجيك‌ها كه بايد كردها را نيز جزء آنها به شمار آورد از نژاد آريايى و در اكثريت بودند . همچنين عدهء زيادى ترك و تركمن و عرب و بلوچ و براهويى و افغانى و گرجى و ارمنى و نيز جمعى كليمى و صابى در اين كشور اقامت داشتند . اكثر ترك‌ها و تركمن‌ها از اخلاف طوايفى بودند كه دسته دسته از امپراتورى عثمانى آمده و از شاه اسمعيل اول ، مؤسس سلسلهء صفويه ، پشتيبانى كرده بودند . عدهء ديگرى از نژاد ترك مانند طوايف افشار و قشقايى قبل از دورهء صفويه به ايران آمده بودند . در قفقاز نژادهاى مختلفى وجود داشت ، و به اضافهء لزگىها و ساير طوايفى كه در نواحى كوهستانى داغستان به سر مىبردند ، گرجىها و ارامنه نيز در اين منطقه مىزيستند .\r\nگرجىها طبعا در ممالك خود ، يعنى كارتيل و كاخت ، زندگى مىكردند ، ولى بسيارى از آنها به خدمت نظام ايران در آمدند و بدين ترتيب در آن كشور پراكنده شدند . به علاوه ، در گذشته به اندازه‌اى از گرجىها به اسارت گرفته شده بودند كه خون گرجى در خانوادهء سلطنتى و طبقات حاكمه وجود داشت . گرجىها عيسوى ولى اكثر آنها پيرو آيين ارتدوكس بودند . هنگامى كه شاه مقامى به يكى از بزرگان آنها تفويض مىكرد ، وى بدون اكراه اسلام مىآورد ولى به آسانى به آيين ديرين خود باز مىگشت . ارامنه پيرو كليساى گرگوريان بودند كه مطابق تصميم مجمع كالسدون « 1 » از مسلك ارتدوكس جدا شده بود . ارامنه بيشتر در ولايت چخور سعد اقامت داشتند ولى عدهء زيادى از آنها در جلفاى اصفهان و عدهء كم‌ترى در همان و ساير شهرها مقيم بودند . فقط گروه كوچكى از لزگىها و ساير طوايف داغستانى كه تقريبا بدون استثنا سنى بودند از اتباع ايران به شمار مىرفتند . در ايران اسما طوايف قيتاق و قراقيتاق به رهبرى « اوسمى » يا رييس و طايفهء قموق تحت فرمان شمخال زندگى مىكردند . سابقا طايفهء قموق جزء طايفهء نيرومند\r\n\r\n\r\n","description":"","footnote":"\r\n( 1 ) .  Chalcedon \r\n","page_name":" 7 ","page_number":19},
  {"content":"\r\n\r\nغازى قموق بود كه مدت‌ها در ناحيه‌اى به سر مىبرد كه قسمتى از آن كوهستانى و قسمت ديگر دشت مسطحى بود و از غازى قموق قويسو ( رودخانه ) به طرف شمال تا ساحل درياى خزر در جنوب بويناق ادامه داشت و به نقطه‌اى در شمال شهر ترخو منتهى مىشد . قلمرو آن واقع در غرب و شمال غربى طايفهء قراقيتاق بود . در سال 1578 طايفهء غازى قموق به دو قسمت تقسيم شد و متدرجا هر كدام استقلال يافتند . يكى از اين دو با همان نام غازى قموق در قسمت داخلى كوهستانى و ديگرى به اسم قموق در زمين‌هاى پست مجاور درياى خزر اقامت گزيد . طايفهء اخير از شمخال « 1 » كه مركز حكومتش در ترخو بود اطاعت مىكرد .\r\nطوايف قيتاق و قراقيتاق در ناحيه‌اى واقع در شمال طبرستان مىزيستند و همسايگان آنها در غرب ، طايفهء غازى قموق و در شمال طايفهء قموق بود . رييس اين طوايف « اوسمى كبير » نام داشت . « 2 »\r\nكردها به طور كلى در كردستان مقيم بودند ولى عده‌اى از آنها در آذربايجان و خراسان و ساير ايالات زندگى مىكردند . شاه عباس كبير بعضى از اين طوايف را تقسيم كرد تا هم مانع از مقتدر شدن آنها بشود و هم نواحى سرحدى را كه در معرض هجوم تركمن‌ها و ساير مردم غارتگر واقع مىشد حفظ كنند . « 3 »\r\nدر جنوب كشور ، طوايف عرب در قسمت سفلاى عربستان ( نام اين ولايت به همين علت است ) و در سواحل خليج فارس و جزاير آن مقيم بودند و تقريبا همگى از آيين تسنن پيروى مىكردند .\r\n\r\n\r\n","description":"","footnote":"\r\n( 1 ) . در سال 1946 هنگامى كه در كرمانشاه بودم ، در اين باره با شاه‌زادهء شمخال ، كه از اخلاف مستقيم شمخال‌هاى ترخوست ، مصاحبهء جالبى به عمل آوردم . طبق گفتهء ايشان اعضاى خانوادهء شمخال عقيده دارند كه اين نام از اسم شهبعل بن عبد اللّه بن عباس از قبيلهء قريش مشتق شده است . اين شخص بعد از آن كه داغستان در قرن دوم هجرى به تصرف مسلمة بن عبد الملك در آمد فرمان‌رواى آنجا شد و با گذشت روزگار شهبعل به شمخال تبديل يافت . ولى مرحوم استاد بار تولد  ( Barthold )  در مقاله‌اى كه راجع به داغستان در دايرة المعارف اسلام نوشته ، خاطر نشان كرده است كه اصل عربى اين لقب نظير كلمهء اوسمى ( يعنى مشهور ) معلوم نيست .\r\nهمچنين - مقاله گربر  ( J . G . Garber )  به نام :\r\n \" Nachrichten von drenen an der westlichen seite der Caspisvchen see zwischen abstrashan und dem flusse kur defindlichen volkern und landschaften , und von derselben zustande in dem Jahre 1728 \" : \r\nدر كتاب مولر  ( Muller )  موسوم به  Sammhung Russischer Geschichte  جلد چهارم ، ص 13 . براى اطلاع بيشتر بر نسب نامهء شمخال‌ها - كتاب برزين  ( I . N . Berezin )  به نام :\r\n Puteshestviye po Dagestanu i Zakavkaz , yu , p . 77 . \r\n( 2 ) . نام او از اين لحاظ « اوسمى كبير » بود كه با « اوسمى صغير » رييس قبيلهء لزگى مقيم كاخ و قانق در قسمت جنوبى سلسله جبال قفقاز فرق داشته باشد . رييس قبيلهء آور هم « اوسمى » نام داشت . - كتاب سابق الذكر گربر صفحات 84 و 154 .\r\n( 3 ) . طوايف قاجار و افشار هم به همين علل متفرق و پراكنده شدند .\r\n","page_name":" 8 ","page_number":20},
  {"content":"\r\n\r\nنيرومندترين طوايف شرق ايران غلجايىها و ابدالىها بودند . غلجايىها در اطراف قندهار و ابدالىها در ولايت هرات به سر مىبردند . « 1 » اين دو طايفه سنى بودند ، ولى طايفهء هزاره كه از نسل مغول و ساكن نواحى كوهستانى شمال و غرب دره‌هاى هيرمند و ترناك بودند ، آيين تشيع داشتند . طايفهء هزاره به زبان فارسى تكلم مىكرد ولى همسايگان غربى آن به نام چهار ايماق ، تركى سخن مىگفتند و مثل غلجايىها و ابدالىها سنى بودند . « 2 »\r\nزردشتيان بيشتر در يزد و كرمان اقامت داشتند ولى عده‌اى از آنها هم در ساير شهرها زندگى مىكردند . در اصفهان محلهء مخصوصى در جنوب زاينده رود ، پايين‌تر از پل خواجو براى آنها اختصاص داده شده بود .\r\nتعداد كليمىها نسبتا كم‌تر بود و اكثرا در شهرهاى بزرگ مثل اصفهان مىزيستند و در اين شهر نيز مثل زردشتيان محلهء مخصوصى به نام جوباره داشتند . « 3 » همچنين عده‌اى كليمى در همدان و كاشان مقيم بودند . صابيان در عربستان و در مجاورت هم ميهنان خود در بين النهرين به سر مىبردند .\r\nاين همه نژادهاى گوناگون ، هم‌چنان كه انتظار مىرود ، به زبان‌هاى مختلف سخن مىگفتند .\r\nطبعا زبان فارسى از همه بيشتر متداول بود ولى لهجه‌هاى تركى ، كه به يكى از آنها در دربار تكلم مىشد ، نيز رواج داشت . « 4 » كردى و عربى و گرجى و ارمنى و پشتو جزء زبان‌هاى معمول بود .\r\nبا آن كه شاه اسمعيل اول مذهب شيعهء اثنى عشريه را مذهب رسمى كشور كرده بود ، ولى آيين‌هاى مختلفى وجود داشت . اكثر مردم از مذهب رسمى پيروى مىكردند ، ولى هم چنان كه گفتيم كردها و افغان‌ها ( به استثناى طايفهء هزاره ) و بيشتر اعراب و عناصر غير مسيحى در قفقاز و ماوراى قفقاز سنى بودند . اگر چه ، به طور كلى ، سنىها در اقليت بودند ، ولى در بعضى نواحى اكثريت را داشتند و گذشته از اين ، بدون استثنا ، مردمى جنگ‌جو و نيرومند بودند ، به خصوص افغان‌هاى غلجايى و ابدالى و همچنين طوايف لزگى كه در شمال غربى كشور به سر مىبردند .\r\nاهميت كامل اين موضوع بعدا معلوم مىشود .\r\nاز آنجا كه اطلاعات ما دربارهء تعداد مردم مختلفى كه جمعيت ايران را در اواخر قرن هفدهم\r\n\r\n\r\n","description":"","footnote":"\r\n( 1 ) . براى اطلاع بر احوال اين دو قبيلهء مهم - فصول هفتم و هشتم اين كتاب .\r\n( 2 ) . استاد گانر جرينگ  ( Gunnar Jarring )  در رسالهء خود تحت عنوان :\r\n On the Distribution of Turk Tribes in Afghanistan , p . 81 \r\nصحت اين مطالب را دربارهء زبان و مذهب طايفهء چهار ايماق مورد ترديد قرار مىدهد .\r\n( 3 ) . شرح اوضاع اصفهان در اواخر قرن هفدهم در ضميمهء سوم اين كتاب حاضر خواهد آمد .\r\n( 4 ) . تونو  ( Thevenot )  در كتاب 1686  Travels into the Levant , London  ، در قسمت دوم صفحهء 90 مىنويسد كه در دربار ايران فقط به زبان تركى سخن مىگويند ولى لهجهء آن چنان با لهجه‌اى كه در قسطنطنيه معمول است فرق دارد كه مىتوان گفت زبان جداگانه‌اى است . همچنين - سفرنامهء شاردن ، جلد چهارم ، ص 238 .\r\n","page_name":" 9 ","page_number":21},
  {"content":"\r\n\r\nتشكيل مىداد بسيار كم است ، رقم معينى نمىتوانيم به دست دهيم ، « 1 » و شايد در حدود هشت تا ده ميليون نفر بود ، ولى اين خود حدسى بيش نيست .\r\n\r\n5 - نوع حكومت\r\nحكومت صفوى اگر چه در آغاز بر اساس مذهب استوار شده بود ، ولى اندك اندك ، هم چنان كه در شرق مرسوم بود ، به صورت سلطنت استبدادى در آمد . اصولا اختيارات در دست شاه بود ولى اگر او طبعى ضعيف داشت يا به امور كشور علاقه‌اى نشان نمىداد ، كاملا به دلخواه وزرا و مشاوران و دست پروردگان خود رفتار مىكرد . اما پادشاه خواه مقتدر و خواه ضعيف النفس بود ، لرد كرزن دو قرن بعد حق داشت دربارهء نوع حكومت ايران بنويسد : « حكومت در ايران عبارت است از اعمال اختيارى قدرت توسط چند واحد كه به ترتيب از پادشاه شروع و به كدخدا ختم مىشود . » « 2 » .\r\nتعريف تئودور پاركر از حكومت ملى و آزادى به عنوان « حكومت تمام مردم توسط تمام مردم و براى تمام مردم » « 3 » اگر در دربار صفوى شنيده مىشد ، مفهومى نداشت .\r\nدر سلطنت مطلقه‌اى كه در ايران آن عهد مرسوم بود ، اخلاق پادشاه طبعا كمال اهميت را داشت . اگر مثل شاه عباس كبير مقتدر و با اراده بود ، كشور در مواقع بحرانى با خطرى روبه‌رو نمىشد ، ولى اگر ضعيف النفس و بىكفايت بود مسلما نتيجه معكوس مىگرديد .\r\nهنگامى كه نوع « واحدهاى حكومتى » را در ايران در اواخر قرن هفدهم مورد مطالعه قرار مىدهيم ، فورا با اشكالاتى روبه‌رو مىشويم . اولا در شرح‌هايى كه نويسندگان راجع به آنها داده‌اند اختلافاتى مىبينيم . علت اين اختلافات تا حدى اين است كه نوع حكومت ثابت نبود و در واقع مىدانيم كه در طى زمان تغييراتى يافت . ثانيا در دستگاه پيچيدهء حكومت صفوى هر كدام از وزراء و رؤسا سهمى داشتند ، به طورى كه اين ترتيب مانع از مقتدر شدن يكى از آنها\r\n\r\n\r\n","description":"","footnote":"\r\n( 1 ) . حتى در مورد اصفهان هم كه اطلاعات ما راجع به آن جامع‌تر است ، رقم صحيحى از جمعيت شهر نمىتوانيم به دست دهيم . در اين باره - ضميمهء سوم كتاب حاضر .\r\n( 2 ) .  Persia and the Persian Question vo 1 l , p . 391  واتسن  ( R . G . watson )  در كتاب :\r\n History of Persia from the Beginning of the Ninereen Century to the Year 1858 , London . 1865 , p . 37 . \r\nعبارت زير را از كتاب  Memoires de Perse , Amstercam , 1749  نقل مىكند :\r\n« قدرت پادشاهان صفوى نامحدود و اختيار زندگى و مرگ اتباعشان در دست آنهاست . فرمان هيچ پادشاهى مثل فرمان آنها مطلقا و فورا اجرا نمىشود . »\r\n( 3 ) . اين نطق در انجمن ضد بردگى كه در 29 مه 1850 در بوستون ، ماساچوست ، بر پا شد ايراد گرديد . ابراهام لينكلن در نطق مشهور خود در گتيس برگ  ( Gettysburg )  در سيزده سال بعد ، همان عقيده را با عبارات مشابهى بيان كرد .\r\n","page_name":" 10 ","page_number":22},
  {"content":"\r\n\r\nمىگرديد . حتى اعتماد الدوله يا وزير اعظم در مواردى مىديد كه اختيارات او به وسيلهء متصديان جزء محدود مىشود . ثالثا در طى سلطنت شاه سليمان ( 94 - 1666 ) نظارت بر امور تقريبا به عهدهء خواجه سرايان دربار محول شده بود . « 1 »\r\nاعتماد الدوله وزير عمده و مهم‌ترين مشاور شاه و عامل اصلى اجراى فرامين او بود و رياست شوراى سلطنتى را كه شامل رؤساى لشكرى و كشورى و مذهبى بود به عهده داشت .\r\nهمچنين امور خارجه از نظر او مىگذشت و تمام انتصابات رسمى با صواب ديد او انجام مىگرفت و رياست « ممالك » يا ولايات دولتى با او بود و به كمك مستوفى الممالك كه خزانه‌دار آن ولايات بود امور مالى آنها را اداره مىكرد .\r\nبعد از اعتماد الدوله چهار نفر به القاب قورچى باشى ، قوللر آقاسى ، تفنگچى باشى و توپچى باشى از امراى دولت صفوى بودند .\r\nدر امور مذهبى شيخ الاسلام مهم‌ترين مرجع به شمار مىرفت ، تا آن كه در اوايل سلطنت شاه سلطان حسين منصب ملا باشى يا رياست تمام روحانيان ايران به وجود آمد . ديوان بيگى بر امور قضايى كشور نظارت مىكرد ولى در بعضى موارد مجبور بود با ساير اعضاى عالى رتبه همكارى كند .\r\nاز مناصب مهم ديگر ، يكى منصب مستوفى الممالك بود كه مختصرا در بالا به آن اشاره كرديم ؛ و ديگرى مقام ناظر بيوتات سلطنتى بود كه به كارگاه‌هاى شاهى رسيدگى مىكرد ؛ سوم مستوفى خاصه يا خزانه‌دار املاك سلطنتى ؛ چهارم ايشيك آقاسى باشى كه رييس تمام يساولان و قاپوچيان و مسئول نظم و ترتيب مجلس شاه بود ؛ « 2 » و همچنين مهمان دار باشى كه از ميهمانان شاه پذيرايى مىكرد و سفيران بيگانه را به حضور او مىبرد و وسايل زندگى و اقامت ايشان را در ايران فراهم مىساخت .\r\nبعد از اعتماد الدوله كه ادارهء امور « ممالك » يا ولايات دولتى با او بود ، دستهء ديگرى از اعضاى عالى رتبه وجود داشت و اين اشخاص به ترتيب والى ( نايب السلطنه ) ، بيگلربيگى ( استاندار ) ، قلبيگى ، خان و سلطان بودند كه نواحى و شهرهاى كوچك را اداره مىكردند .\r\nبه والى عنوان امير سرحد اطلاق مىشد . وى شبيه مرزبان در ادوار گذشته بود . امراى سرحدى به ترتيب اهميت از اين قرار بودند : والى عربستان ، والى لرستان ، والى گرجستان و والى اردلان يا كردستان . « 3 » رييس طايفهء نيرومند بختيارى اگر چه عنوان فوق را نداشت ولى بعد از والى اردلان به شمار مىآمد .\r\n\r\n\r\n","description":"","footnote":"\r\n( 1 ) . - تعليقات استاد مينورسكى بر كتاب ذى قيمت تذكرة الملوك ، ص 111 .\r\n( 2 ) . تذكرة الملوك ، صفحات 47 و 118 .\r\n( 3 ) . بعدا دربارهء والىها مطالب بيشترى خواهيم گفت .\r\n","page_name":" 11 ","page_number":23},
  {"content":"\r\n\r\nدر زمانى كه راجع به آن مىنويسيم ، « ممالك » يا ولايات دولتى شامل قسمت كوچكى از كشور بود و بقيه را « خاصه » يا املاك سلطنتى تشكيل مىداد . حدود خاصه هميشه رو به تزايد مىرفت و در اواخر قرن هفدهم شامل قسمتى از ممالك نيز مىشد و معمولا سرزمين‌هايى اين عنوان را داشت كه از حملهء دشمن ايمن بود و امور آنها به دست يك نفر ناظر و قسمت مالى آن زير نظر مستوفى خاصه اداره مىشد . « 1 » تحت نظر اين دو نفر ، مشاورانى كه مقامى مشابه با مقام بيگلربيگى داشتند و همچنين عده‌اى كارمند جزء كه در « ممالك » بودند ، انجام وظيفه مىكردند . « 2 »\r\nاز شرح مختصر و ناقص فوق چنين بر مىآيد كه در اواخر قرن هفدهم اشخاصى در ايران مىزيستند كه اگر با آنها به خوبى رفتار نمىشد سر از اطاعت مىپيچيدند . گذشته از اين ، در اين سال‌ها علامات ضعف و فتور تدريجى در اركان كشور ديده مىشد .\r\nباعث تأسف است كه كسانى كه ادارهء امور را در آن عهد در دست داشتند نه تنها از اين مخاطرات آگاه نبودند ، بلكه در هنگام بروز خطر نيز نتوانستند از خود لياقت و كفايتى نشان دهند .\r\n\r\n\r\n","description":"","footnote":"\r\n( 1 ) . مطابق گفتهء استاد مينورسكى در تفسير تذكرة الملوك ، ص 25 ، مستوفى خاصه « ظاهرا تا حدى تابع مستوفى الممالك و در نتيجه وزير اعظم بود ، ولى در واقع تمام خاصه زير نظر ناظر اداره مىشد » .\r\n( 2 ) . مسلما آنچه دربارهء اوضاع ادارى مملكت نوشته‌ايم مختصر است و جزئيات آن را حذف كرده‌ايم ، زيرا مىدانستيم كه در غير اين صورت به طول اين فصل بيهوده افزوده خواهد شد . گذشته از اين ، اطلاعات فراوانى در تذكرة الملوك و در تعليقات بسيار خوبى كه استاد مينورسكى بر آن نوشته است در دست داريم كه اين موضوع را به خوبى روشن مىكند .\r\n","page_name":" 12 ","page_number":24},
  {"content":"\r\n\r\n\r\nفصل دوم علل انحطاط سلسلهء صفويه\r\nمايهء تأسف است كه هيچ تاريخ مفصل و موثقى از تمام دورهء صفويه در دست نداريم ، و به همين علت نمىتوانيم چنان كه بايد و شايد علل مختلف انحطاط و انقراض آن سلسله را بيان كنيم .\r\nسلسلهء صفويه در زمان شاه عباس كبير ( 1587 - 1629 ) به اوج قدرت خود رسيد ، ولى هنگامى كه اين پادشاه در گذشت ، دورهء انحطاط آن آغاز شد . سر ژان شاردن نيم قرن بعد ، دربارهء اين واقعه چنين مىگويد : « به محض اين كه اين پادشاه نيكوكار در گذشت ، دورهء ترقى ايران به پايان رسيد . » « 1 » بىشك اين نكته تا اندازهء زيادى درست است ، ولى بايد آن را با مختصر تبديل و تغييرى پذيرفت . اگر چه شاه عباس عظمت و جلال اين كشور را به طور نمايانى تجديد كرد ، ولى در نتيجهء بعضى از اعمال خود تخم بدبختى آن را كاشت .\r\nچند سالى بعد از مرگ شاه عباس ، دورهء انحطاط چنان به كندى پيش رفت كه تقريبا نامحسوس بود ؛ و اين نكته را ادوارد براون چنين بيان كرده است :\r\n« روايت مشهورى از مسلمين در دست داريم كه طبق آن سليمان ، در حالى كه بر عصايى تكيه داده بود ، ايستاده در گذشت و اجنه از اين موضوع آگاه نشدند و مدت يك سال مطابق فرمان او به ساختمان معبد اشتغال داشتند ، تا آن كه كرمى خاكى عصاى او را جويد ، و بدنش به زمين افتاد .\r\nاين داستان را مىتوان به عنوان مثل براى عهد صفوى بعد از مرگ شاه عباس كبير ذكر كرد . قدرت و عقل او دورهء صلحى در ايران بر قرار ساخت و از حيث ترقى ظاهرى اين كشور را به مقامى رسانيد كه تقريبا صد سال جانشينان او را از نتايج بىكفايتى آنها محفوظ داشت . » « 2 »\r\n\r\n\r\n","description":"","footnote":"\r\n( 1 ) . سفرنامه ، جلد سوم ، ص 291 .\r\n( 2 ) .  Persian Literanure in Modern Times , p . 111 \r\n","page_name":" 13 ","page_number":25},
  {"content":"\r\n\r\nقابل توجه است كه نظريهء يكى از مورخان ايرانى را در نيمهء قرن نوزدهم با نظريهء فوق مقايسه كنيم . رضا قلىخان هدايت در دنبالهء كتاب روضة الصفاى مير خواند ، در آنجا كه سخن از انحطاط و انقراض سلسلهء صفويه به ميان مىآيد ، پيش‌تر از هربرت اسپنسر « 1 » و اوزوالد اشپنگلر « 2 » ، اظهار داشت كه سلسله‌ها به افراد شباهت دارند ، زيرا مراحلى را مىپيمايند كه مطابق كودكى ، بلوغ و كهولت در بشر است . به عقيدهء رضا قلىخان ، سلسلهء صفوى دوران كودكى را در زمان شاه اسماعيل اول و جانشينان بلافصل او گذرانيد و در زمان شاه عباس كبير به بلوغ رسيد و دوران كهولت آن بعدا پيش آمد . نويسندهء مذكور نتيجه مىگيرد كه بعد از جلوس شاه سلطان حسين در سال 1694 ، علامات انحطاط بلكه انقراض سلسلهء صفويه هر روز بيشتر نمايان شد . « 3 »\r\nاگر چه ميان تأسيس و ارتقا و انحطاط نهايى سلسله‌اى مثل سلسلهء صفويه و تولد و بلوغ و كهولت بشر شباهتى سطحى وجود دارد ، ولى ظاهرا كافى نيست كه انحطاط و انقراض سلسله‌اى را منحصرا در نتيجهء پير و فرسوده شدن اركان سياسى آن بدانيم ، و در حقيقت بايد عوامل ديگرى را نيز مورد مطالعه قرار دهيم ، زيرا هم چنان كه گفتيم ، علل انحطاط سلسلهء صفويه متعدد و پيچيده است .\r\nپروفسور مينورسكى در مقدمه‌اى كه بر كتاب تذكرة الملوك نگاشته است ، عوامل مهمى را كه به عقيدهء او باعث انقراض سلسلهء صفويه شد از قرار ذيل مىداند :\r\n1 - از بين رفتن اساس حكومت روحانيان كه شاه اسماعيل كشور خود را بر آن پايه استوار كرد و نبودن مرام مؤثر ديگرى كه جاى آن را بگيرد .\r\n2 - مخالفت شديد ميان عناصر قديم و جديد در طبقات نظامى ايران .\r\n3 - به هم خوردن تعادل ميان « ممالك » و « خاصه » و افزايش بىجهت « خاصه » كه علاقهء متصديان آن را نسبت به امرى كه به آنها محول شده بود تقليل داد .\r\n4 - ( الف ) نفوذ و تحريكات ملكهء مادر و خواجه سرايان .\r\n( ب ) فساد شاه‌زادگان كه در حرم‌سرا تربيت مىشدند و از دنياى خارج غافل مىماندند . در اينجا بايد علل انحطاط را بررسى كنيم و هر جا لازم شد توضيحاتى بدهيم و علل ديگرى را نيز ياد آور شويم .\r\n\r\n\r\n","description":"","footnote":"\r\n( 1 ) .\r\n Principles of Sociology ( London , 1876 ) vo 1 . 1 , pp . 514 - 15 \r\n( 2 ) . ، ( 1920  Munich  )\r\n Der Untergang des Abendlandes umrisse einer Morphologie der , Weltgeschichte vo 1 1 , p . 150 . \r\nنظريهء مشابه ديگرى توسط پروفسور سوروكين  ( Sorokin )  در كتاب  Social and Cultural Dynamis  اظهار شده است .\r\n( 3 ) . روضة الصفاى ناصرى ( تهران 1853 - 1856 ) جلد هشتم ، بدون ذكر صفحه .\r\n","page_name":" 14 ","page_number":26},
  {"content":"\r\n\r\n\r\n1 - آغاز و انجام حكومت روحانيان در ايران و تحولات مذهبى بعد از آن\r\nفرقهء مذهبى كه شيخ صفى آن را در آغاز قرن چهاردهم در اردبيل بنيان نهاد به صورت حكومت كوچكى در آمد كه در دست روحانيان بود و دويست سال بعد يكى از اخلاف او ، يعنى شاه اسماعيل اول ، همان روش حكومت را دربارهء تمام ايران به كار برد .\r\nاگر چه عدهء زيادى از اخلاف شيخ صفى از شيعيان متعصب بودند ، ولى خود او مسلك تسنن داشت . وى با زهد و پارسايى زندگى مىكرد و نفوذ و اقتدار فراوانى داشت ، زيرا نسب خود را به وسيلهء امام موسى كاظم و على ( عليهما السلام ) به پيغمبر اسلام مىرساند « 1 » و به علت كرامات و تقوا و زهدى كه داشت به عنوان پير صوفيان انتخاب شد و اين لقب در خانوادهء او باقى ماند .\r\nپيروان اين طريقه در آغاز با هر نوع جنگ و خون‌ريزى مخالف بودند . نوهء شيخ صفى ، به نام خواجه على ، نخستين كس از اين خانواده بود كه تمايل خود را نسبت به تشيع اظهار داشت . ولى او و پيروانش هم چنان طريق صلح و صفا در پيش گرفتند . خواجه على در سال 1427 ، هنگامى كه از مكه باز مىگشت ، در فلسطين در گذشت و بعد از مرگ او طرف‌دارانش به عقايد و اصول آيين تشيع پاى بند شدند و بسيارى از آنان پير خود را تجلى ذات احديت دانستند . گذشته از اين ، شيوخ از روش آرام خود منحرف شدند و عليه كسانى كه عقايد مخالف داشتند مخصوصا سنىها جهاد اعلام كردند . شيخ جنيد نوهء خواجه على در سال 1455 در طبرستان كشته شد و اين نخستين جنگ در راه مذهب بود كه خانوادهء صفوى در آن شركت داشت .\r\nشيخ حيدر ، كه به جاى پدرش شيخ جنيد نشست ، پيروان صوفى خود را كه همگى از تركمان‌هاى شيعى بودند تشويق كرد كه تاج سرخى بر سر گذارند . و به همين مناسبت آنان را قزلباش ( سر سرخ ) ناميدند . حيدر كه صفات دل آورى و جنگ جويى را از پدر به ارث برده بود در صحنهء نبرد در سال 1488 كشته شد و در همين هنگام پسرش اسماعيل ، يعنى شاه آيندهء ايران ، يك ساله بود . اسماعيل دوران طفوليت را در خفا گذرانيد و چند بار از چنگ دشمنان گريخت ، ولى عاقبت صوفيان وى را به رهبرى خود برگزيدند . اسماعيل با كمك آنان توانست در همان آغاز جوانى به فتوحاتى نايل آيد .\r\nدر نتيجهء تبليغات ماهرانه‌اى ، شبيه تبليغات ابو مسلم به نفع خانوادهء عباسى در هفت قرن قبل ، اسماعيل توانست عدهء زيادى از تركمان‌هاى شيعى ساكن آسياى صغير و سوريه را به دور خود گرد آرد . در نبردى كه باعث شد وى به عنوان شاه آذربايجان در تبريز به تخت بنشيند ، قسمت عمدهء موفقيت او مديون طوايف بزرگ تركمن مانند تكلو ، ذو القدر ، شاملو ، روملو ،\r\n\r\n\r\n","description":"","footnote":"\r\n( 1 ) . - كتاب سلسلة النسب صفويه ( چاپ برلين 1924 ) صفحات 10 - 11 ، تأليف شيخ حسين بن شيخ ابدال زاهدى .\r\n","page_name":" 15 ","page_number":27},
  {"content":"\r\n\r\nاستاجلو ، افشار ، قاجار و ورساق بود . شاه اسماعيل به پاداش خدمات اين طوايف زمين‌هايى به رؤساى آنها بخشيد و بدين ترتيب اساس حكومت خان خانى را بنيان گذاشت . رؤساى مذكور كه به همراهى پيروان خود از متصرفات تركيه عثمانى آمده بودند در ايران پاى بند شدند و چون در سال 1514 عدهء كثيرى از هم مسلكان آنها در آسياى صغير به دست سلطان سليم به قتل رسيدند ، طوايف تركمن مذكور كه قادر نبودند به اوطان نخستين خود بازگردند ، ناچار در ايران اقامت گزيدند .\r\nشاه اسماعيل چندى بعد از جلوس به تخت سلطنت ، اگر چه در قسمت نسبتا كوچكى از ايران حكومت مىراند ، ولى تصميم گرفت كه مذهب شيعهء اثنىعشرى را در اين كشور رواج دهد . در آغاز مىخواست دامنهء تشيع را در ساير نقاط نيز گسترش دهد ، ولى وقتى در سال 1514 در چالدران از سلطان سليم ، حامى سنىها ، شكست خورد ، از اين خيال منصرف شد . « 1 » اقدام شاه اسماعيل حتى مجتهدان شيعى را به مخالفت برانگيخت ، زيرا مىگفتند كه پيروان مسلك تسنن در تبريز و ساير شهرها اكثريت دارند . مع‌الوصف ، شاه اسماعيل موفق شد ايرانيان را به مذهب تشيع در آورد و نفوذ خود را در ايران مستحكم كند . به اين ترتيب وحدت مذهبى باعث وحدت ملى گرديد .\r\nاگر چه شاه اسماعيل در اثر اعطاى زمين به رؤساى قبايل نوعى حكومت خان خانى به وجود آورد ، ولى اين اشخاص وى را نه تنها پادشاه بلكه رييس مذهبى خود محسوب مىداشتند . « 2 » و حتى بعضى از پيروانش او را خدا مىدانستند ، و هم‌چنان كه از بعضى اشعار تركى او بر مىآيد ، خود نيز چنين عقيده‌اى داشت . « 3 » بنابراين ، به همان ترتيب كه نياكان شاه اسماعيل در اردبيل حكومت مىكردند ، وى نيز حكومتى شبيه آن در ايران\r\n\r\n\r\n","description":"","footnote":"\r\n( 1 ) . \"  Le Chiisme et la Nationalite Persane  \"  Eugene Aubin ,  در مجله\r\n Revure du Monde Musulman , vo 1 . IV , No . 2 ( Mars 1908 ) . pp . 458 - 467 - 8 \r\n( 2 ) . سربازان قزلباش در هنگام جنگ فرياد برمىآوردند : « قربان الديغوم و صدقه الديغوم پيرم مرشدم » ، يعنى پير و مرشدم ، قربان و صدقه‌ات بروم . - تاريخ شاه اسماعيل ، كه مؤلف آن نامعلوم است ، در كتاب خانهء دانشگاه كيمبريج  ( Ms . Add 200 , fo 1 . 41 a )  هم‌چنين - مقالهء رومر  ( H . R . Roemer )  تحت عنوان  « Die Safawiden »  در  Saecuhum  ، جلد چهارم ، صفحهء 35 .\r\n( 3 ) . هم‌چنان كه ادوارد براون در كتاب  Persian Literanure in Modem Times , P . P 12 , 13  متذكر شده است ، خيلى عجيب است كه شاه اسماعيل ( متخلص به خطائى ) غالب اشعار خود را به زبان تركى آذربايجانى سروده است ، در صورتى كه دشمن سر سخت او ، سلطان سليم ، به زبان فارسى شعر گفته است . پروفسور مينورسكى در مقالهء خود تحت عنوان « اشعار شاه اسماعيل » در  Bulletin of the School of Orientl Studies  ، جلد دهم ، ص 1007 ، نوشته است كه مقصود و منظور اين دو نفر با يك ديگر كاملا فرق داشت . زيرا سلطان سليم فقط براى تفريح شعر مىگفت ، در صورتى كه شاه اسماعيل مىخواست با اشعار خود طوايف تركمن را به دور خود گرد آورد و به همين علت به زبان تركى شعر مىگفت .\r\n","page_name":" 16 ","page_number":28},
  {"content":"\r\n\r\nبنيان نهاد و در مواقع ضرورت و بحرانى به شاهسون‌ها متوسل مىشد . « 1 »\r\nاگر چه شاه اسماعيل بعد از شكستى كه در چالدران خورد نتوانست آيين تشيع را در ساير نواحى بسط دهد ، ليكن وى و فرزندش شاه طهماسب اول ( 1524 - 1576 ) تفوق اين مسلك را در ايران امرى مسلم و محرز ساختند .\r\nتركيهء عثمانى در اين هنگام در اوج قدرت بود و بنابراين اقدام شاه اسماعيل و شاه طهماسب در جلوگيرى از بسط نفوذ ترك‌هاى عثمانى امر مهمى محسوب مىشد .\r\nبا وجود اين ، در دورهء بعد از مرگ شاه طهماسب در 1576 ، نقايص و معايب حكومت صفويه آشكار شد . جانشين شاه طهماسب ، به نام اسماعيل ، جوانى ظالم و خون آشام بود و بعد از هيجده ماه سلطنت در اثر مسموم شدن يا افراط در مسكرات در گذشت . « 2 » بعد از او برادرش محمد خدابنده به سلطنت رسيد . اين شخص نه ستمكار و نه باده نوش بود ، ولى از عقل سليم بهره‌اى نداشت . فسق و فجور اسماعيل از نفوذ و اهميت روحانى پادشاه كاسته بود و طوايف قزلباش از تزلزل رأى محمد خدابنده سوء استفاده مىكردند . اين شاه هر چه شاهسون‌ها را ضمن حملهء ترك‌هاى عثمانى و ازبك‌ها به كمك طلبيد سودى نبخشيد . در نتيجهء امتناع رؤساى قبايل و منازعات آنان تركيهء عثمانى فرصت را غنيمت شمرد و آذربايجان و گرجستان را به تصرف در آورد ، و ازبك‌ها هرات را گرفتند و در قسمت عمده‌اى از خراسان به تاخت و تاز پرداختند .\r\nدر سال 1587 محمد خدابنده به نفع پسرش عباس كه در آن وقت شانزده ساله بود از سلطنت استعفا كرد . شاه عباس در نتيجهء كوشش‌هاى خستگى ناپذير و رهبرى خردمندانه خود توانست نه فقط ازبك‌ها را قلع و قمع كند و ترك‌هاى عثمانى را بيرون براند ، بلكه مانع شد رؤساى تراكمه رهبرى نظامى را به عهده بگيرند . شاه عباس در نتيجهء شجاعت و سرسختى و سياست مدارى خود ، و همچنين به وجود آوردن تشكيلات جديد در قشون ، به مقاصد خويش نايل آمد و فرمان داد كه سربازان ورزيده استخدام شوند و از شاه حقوق بگيرند .\r\nاگر چه عامل مذهبى در كشمكش‌هاى ميان ايران و تركيهء عثمانى در زمان شاه عباس مؤثر\r\n\r\n\r\n","description":"","footnote":"\r\n( 1 ) . سرجان ملكم در كتاب تاريخ ايران ( جلد اول ، ص 556 ) كلمهء شاهسون را شاه‌سوند نوشته است ، زيرا در خواندن اين اسم اشتباه كرده است . به عقيدهء او شاه عباس اول براى جلوگيرى از نفوذ قزلباش‌ها عده‌اى را كه همان شاهسون‌ها باشند به دور خود جمع كرد . استاد مينورسكى در مقالهء خود تحت عنوان « شاهسون » در دايرة المعارف اسلام ، متذكر شده است كه اين كلمه مربوط به اوايل سلسلهء صفويه است و در آن وقت براى كمك به پادشاه به كار مىرفته است . به دعوت شاه عباس ، طايفه‌اى به نام شاهسون از آسياى صغير به اردبيل آمدند ( چراگاه‌هاى تابستانى اين طايفه هنوز در حوالى شهر مذكور مىباشد ) .\r\n( 2 ) . محمد محسن در كتاب زبدة التواريخ ( نسخهء خطى شمارهء 15 .  G  در مجموعهء براون در دانشگاه كمبريج ،  fol a  193 ) نوشته است كه شاه اسماعيل ثانى چون بسيارى از شاه‌زادگان را به قتل رسانده بود ، مسموم گرديد . ولى ملكم در كتاب تاريخ ايران ، جلد اول ، صفحات 516 - 517 گويد كه اين پادشاه از فرط نوشيدن مسكرات در گذشت .\r\n","page_name":" 17 ","page_number":29},
  {"content":"\r\n\r\nبود ، ولى اهميت فوق العاده‌اى نداشت . در حقيقت مثل سابق زمام امور در دست روحانيان نماند ، بلكه سلطنت استبدادى به وجود آمد . با وجود اين ، شاه عباس رياست فرقهء صوفيان را نيز به عهده داشت و پيروانش به او بىنهايت احترام مىگذاشتند و بسيارى از آنان كرامات و قواى ما فوق الطبيعه به او نسبت مىدادند . « 1 »\r\nجانشينان شاه عباس در اثر ضعف و سستى و غفلت از امور لشكرى ، كشور را بسيار ضعيف كردند . « 2 » اگر چه در اواخر قرن ، احساسات مذهبى بيدار شد ، ولى شكل ديگرى ، متفاوت با آغاز دورهء صفويه ، داشت . « 3 » و هنگامى كه خطر مملكت را تهديد كرد ، عامل مذهبى در گرد آورى مردم به دور پادشاه مؤثر نيافتاد . در حقيقت ، اين عامل به جاى آن كه مردم را متحد كند بيشتر باعث تفرقه و اختلاف آنها گرديد و طغيان و آشوب بوجود آورد .\r\n\r\n2 - مخالفت ميان عناصر قديم و جديد در قشون ايران\r\nپروفسور مينورسكى مىگويد كه رقابت و دشمنى ميان عناصر قديم و جديد در قشون ايران را بايد يكى از علل انحطاط سلسلهء صفويه دانست و اين نظريهء او درست است . در اين مورد علت مهم‌ترى كه باعث انحطاط و سرانجام مايهء بدبختى خاندان صفوى شد از بين رفتن حس شهامت و انضباط سربازان بعد از مرگ شاه عباس كبير بود . علت آن را بايد قبل از همه سستى و ضعف پادشاهان صفوى دانست ( به استثناى شاه عباس ثانى كه در اواخر سلطنت كوشيد به قشون سر و صورتى بدهد ) . همچنين ساليان متوالى صلح و آرامش بعد از خاتمهء جنگ با تركيه عثمانى در سال 1639 به آشفتگى وضع قشون ايران كمك كرد .\r\n\r\n3 - به هم خوردن تعادل ميان « ممالك » و « خاصه »\r\nبه هم خوردن تعادل ميان قسمت‌هاى « ممالك » و « خاصه » مسلما يكى از علل ضعف حكومت صفويه بود . ايجاد و بسط بىجهت « خاصه » در وهلهء اول منوط و مربوط به علل مادى بود . و در اين مورد مىتوان شاه عباس اول را مسئول دانست . وى هنگامى كه لشكريان جديدى از قوللر و تفنگچى فراهم كرد و توپخانه را سر و صورتى داد ، مخارج نگاه دارى آنها را مىبايستى از عوايدى\r\n\r\n\r\n","description":"","footnote":"\r\n( 1 ) . سرجان ملكم در تاريخ ايران ، جلد اول ، ص 543 ، قصهء عجيب ذيل را نقل مىكند : « اگر قول مورخين ايرانى را قبول داشته باشيم ، احترام به پادشاه محدود به موجودات جان‌دار نبود ، بلكه به موادى كه به هيچ‌وجه تحت تأثير چنين احساساتى قرار نمىگيرند نيز سرايت مىكرد . مىگويند روزى شاه عباس در اردبيل وارد مطبخى شد ، و در اين وقت سر ديگى كه شاه به آن نزديك مىشد دو بار برخاست ( چهار اينچ در هر بار ) و مثل اين بود كه مىخواهد به پادشاه احترام بگذارد . »\r\n( 2 ) . مىتوان شاه عباس دوم را از اين معايب برى دانست .\r\n( 3 ) . - فصل ششم .\r\n","page_name":" 18 ","page_number":30},
  {"content":"\r\n\r\nكه نصيب خانوادهء سلطنتى مىشد بپردازد و اين مخارج بسيار سنگين بود . شاه صفى ، جانشين بىكفايت شاه عباس ، طاقت تحميل اين خرج‌هاى گزاف را نداشت . در اواخر سلطنت او ، هنگامى كه كشور دورهء صلح و آرامش را طى مىكرد ، وزير او سارو تقى « 1 » روش زيركانه‌اى براى ازدياد عوايد سلطنتى به شاه پيش‌نهاد كرد و چنين گفت كه چون پدر بزرگش در طى سلطنت خود در جنگ‌هاى بسيارى شركت كرد ، مجبور بود حكامى در تمام ايالات نگاه دارد و اين اشخاص بسيارى از عوايد حاصله را براى نگه‌دارى قشون به منظور حفظ آن ايالات خرج مىكردند . سارو تقى بعد اظهار داشت كه شاه مىتواند حكام مذكور را ، كه هر كدام دربارى شاهانه داشتند ، معزول و عوايد ايالات را براى خود گردآورى كند . شاه صفى اين پيش نهاد را پسنديد و ايالت مهم فارس را به صورت « خاصه » در آورد . شاه عباس ثانى ، كه بعد از مرگ شاه صفى در سال 1642 به سلطنت رسيد ، ناحيهء قزوين و ايالات مازندران و يزد و كرمان و همچنين قسمت‌هايى از آذربايجان و خراسان را جزو « خاصه » محسوب كرد . « 2 »\r\nتبديل « ممالك » به « خاصه » در چنين كشور بزرگى باعث نارضايتى و شكايت مردم شد .\r\nاگر چه حكام ايالات در طى حكومت خود براى به دست آوردن ثروت مىكوشيدند ، ولى مثل پيشكاران خاصه به مردم فشار نمىآوردند .\r\nشاردن مىنويسد : « به عقيدهء ايرانىها اين سياست غلط است و مىگويند كه مباشران خاصه زالوهاى اشباع ناپذيرى هستند كه مال رعيت را براى پر كردن خزانهء شاهى مىگيرند و براى اين منظور به شكايات مردم ستمديده وقعى نمىگذارند و مىگويند مخالف منفعت پادشاه است كه به شكايات مردم بپردازند . ولى در حقيقت به نفع خود ، اموال عمومى را غارت مىكنند . اين اشخاص ايالتى را كه زير نظر دارند مثل مملكت خود مىدانند و هر چه در آنجا به دست مىآورند خرج مىكنند و كارمندان فراوان و دربار انبوهى دارند . ايرانىها همچنين مىگويند كه اين سياست باعث تضعيف مملكت مىشود زيرا مانع از آن است كه سربازان خوبى در آنجا تربيت شود و ديگر در موقع احتياج ، سرداران شجاع و كاردانى مثل سابق نمىتوان ديد ، و اين امر باعث حملات دشمنان كشور مىشود ، در صورتى كه مباشران بايد دفاع آن را به عهده\r\n\r\n\r\n","description":"","footnote":"\r\n( 1 ) . براى دست‌يابى به سر گذشت اين شخص ، - سفرنامه شاردن ، جلد هشتم ، صفحات 15 - 302 ، همچنين - مقالهء استاد نصر اللّه فلسفى در اطلاعات ماهانه ، شماره دوم ، بيست و ششم ارديبهشت 1329 . كاروان‌سراى زيباى سارو تقى كه بعد از مرگش به اتمام رسيد هنوز در اصفهان ديده مىشود .\r\n( 2 ) . چنان كه در فصل اول گفتيم ، بسيارى از سرزمين‌هايى كه به صورت خاصه درآمد آنهايى بودند كه به عقيدهء پادشاهان صفوى از حملهء دشمن مصون بودند . ولى وقتى استنكا رازين و قزاق‌هاى او نواحى ساحلى بحر خزر واقع در خاك ايران را غارت كردند و تا چند ماه در شبه جزيرهء آشوراده در سنوات 1668 - 1669 باقى ماندند ، چند حاكم به فوريت منصوب و به آن نواحى اعزام شدند . - سفرنامه شاردن ، جلد پنجم ، ص 252 . براى اقدام استنكا رازين - فصل چهارم .\r\n","page_name":" 19 ","page_number":31},
  {"content":"\r\n\r\nبگيرند . همچنين مىگويند كه اين سياست جديد مملكت را فقير مىكند ، زيرا پولى كه بايد در تمام كشور جريان داشته باشد به صندوق پادشاه ريخته مىشود . » « 1 »\r\nشاردن مىنويسد : « وقتى حاكمى در فارس حكومت مىكرد ، حكومت او مثل سلطنت بود و شيراز زيبايى و ثروت و جمعيت پاى تخت را داشت . در زمان تصدى مباشران خاصه جمعيت آن رو به نقصان گذاشت . » « 2 »\r\nترديدى نيست كه بسط « خاصه » در وضعيت كشور اثرات زيادى داشت و نه تنها اعتبار حكومت خاندان صفوى را از نظر مردم انداخت ، بلكه اشكالات مالى و نظامى به وجود آورد .\r\n\r\n4 - ( الف ) نفوذ و تحريكات ملكهء مادر و خواجه‌سرايان و ( ب ) تربيت شاه‌زادگان در حرم‌سرا و غفلت آنان از دنياى خارج\r\nاز آنجا كه علت اول نتيجهء مستقيم علت دوم بود ، لازم است هر دو را با هم مورد مطالعه قرار دهيم . بديهى است در زمان سلطنت با اقتدار شاه عباس كبير ، نفوذ و تحريكات خواجه سرايان به مقدار زياد وجود نداشت ، ولى وقتى احمق دايم الخمرى مثل شاه سليمان يا حرم پرورده‌اى مثل شاه سلطان حسين به تخت مىنشست و وزراى لايق و رهبران نظامى و اعيان و اشراف با تدبيرى بر سر كار نبودند ، راه براى نفوذ و تحريكات فوق باز بود .\r\nاگر چه شاه عباس كبير خدمات گران‌بهايى به كشور خود انجام داد ، باز وى را مىتوان مسئول مهم‌ترين عملى دانست كه باعث انحطاط و سرانجام انقراض سلسلهء صفويه شد ، زيرا اين پادشاه در نتيجهء ترس از فرزندان خود « 3 » و همچنين احساس حسادت نسبت به آنها ، اين شيوهء ناپسنديده را مرسوم كرد كه ولى عهد و همچنين ساير شاه‌زادگان را تا وقتى كه زمام امور را به دست بىكفايت خود بگيرند در حرم‌سرا نگاه دارند . از مطالعهء مختصر دوران سلطنت جانشينان شاه عباس به خوبى بر مىآيد كه تأثير چنين تربيتى در روحيهء شاه‌زادگان تا چه حد مخرب و ناگوار بوده است ؛ و خوشگذرانى و عادت به نوشيدن مشروبات الكلى چه عواقب ناگوارى نه تنها براى خود اين پادشاهان بلكه براى سلسلهء صفويه و مردم ايران به بار آورده است .\r\nسرجان ملكم نتيجهء تربيت شاه‌زادگان را در حرم‌سرا به طريق مختصر و مفيد چنين بيان مىكند :\r\n« شاه‌زاده‌اى كه هرگز اجازه نداشت زندان خود ( يعنى حرم‌سرا ) را تا وقت جلوس به تخت\r\n\r\n\r\n","description":"","footnote":"\r\n( 1 ) . سفرنامه شاردن ، جلد پنجم ، صفحات 252 - 253 .\r\n( 2 ) . همان كتاب ، صفحات 253 - 254 .\r\n( 3 ) . شاه عباس چون مىترسيد پسر ارشدش ، صفى ميرزا ، نسبت به جان او سوء قصد كند وى را كشت . به همان علت بعدا دو فرزند خود را كور كرد . يكى از آنان ، يعنى خدابنده ، مدتى پس از اين حادثه به زندگى خود خاتمه داد .\r\n","page_name":" 20 ","page_number":32},
  {"content":"\r\n\r\nترك كند ، احتمالا زن صفت و بىكفايت مىشد و امكان نداشت بعد از نيل به سلطنت در مقابل اختيارات كامل مقاومت كند و چون در دوران پادشاهى شديدا به ارضاى شهوات خود مىپرداخت ، مىتوان گفت اين عمل در نتيجه محروميت‌هاى سابق و همچنين عدم تجربه بود . » « 1 »\r\nنظرى به دورهء هخامنشى مىرساند كه در آن عهد نيز رسومى كه ياد كرديم معمول بوده و نتايج مشابهى داشته است . كورش و داريوش در زمان جوانى خوب تربيت شدند و با قدرت سلطنت كردند و رهبران نظامى قابلى بودند ، در صورتى كه كمبوجيه و خشايارشا كه در ناز و نعمت حرم‌سرا پرورده شده بودند مثل آن دو پادشاه سلطنت نكردند . افلاطون در كتاب قوانين « 2 » مىنويسد كه وقتى پادشاهان ايران فرزندان خود را به آن شيوهء ناپسنديده به بار آوردند ، هيچ يك از آنها بعد از جلوس به تخت سلطنت شايستگى لقب « پادشاه بزرگ » را نداشتند . در دربار هخامنشى ملكهء مادر در پشت پرده اعتبار و نفوذ فوق‌العاده داشت « 3 » و پادشاه را ، مخصوصا اگر ضعيف النفس بود ، تحت تأثير افكار خود قرار مىداد . در اواخر عهد هخامنشى ، خواجه سرايان به قول راولين سن :\r\n« نفوذ و قدرت سياسى زيادى كسب نمودند و ظاهرا تمام مناصب مهم دولتى را اشغال كردند . در قصر مشاوران پادشاه و در صحنهء جنگ ، فرمان دهان او بودند . در تربيت شاه‌زادگان نظارت مىكردند و آنها را آلت دست خود قرار مىدادند . دسيسه‌ها ، توطئه‌ها ، اعدام‌ها ، و قتل‌هايى كه تاريخ بعدى ايران را لكه‌دار كرد معلول تحريكات و جاه طلبى آن اشخاص بود . » « 4 »\r\nاين مطلب دربارهء اواخر عهد صفوى نيز صدق مىكند .\r\nوقتى شاه عباس كبير در ژانويهء 1629 در گذشت ، چون دو تن از فرزندانش فوت شده بودند و سومى به علت كورى ، شايستگى سلطنت را نداشت ، تاج و تخت به سام ميرزا ، فرزند صفى ميرزاى بدبخت ، محول شد . سام ميرزا را كه در آن وقت هيجده سال بيش نداشت از حرم سرا بيرون آوردند و بر تخت نشاندند و او نيز نام پدر ( صفى ) را بر خود نهاد .\r\nشاه صفى به زودى نشان داد كه هيچ يك از صفات جد خود را به ارث نبرده است و بعد از جلوس به تخت سلطنت مثل پادشاهان اواخر عهد صفوى در عيش و نوش حرم سرا غوطه‌ور\r\n\r\n\r\n","description":"","footnote":"\r\n( 1 ) . تاريخ ايران ، جلد اول ، صفحات 576 - 577 .\r\n( 2 ) . فصل سوم ، ص 695 .\r\n( 3 ) . هرودوت ، فصل هفتم ، ص 114 .\r\n( 4 ) .\r\n The Five Great Monarchies of the Ancient Eastern World , vo 1 . IV . pp . 175 - 6 \r\nخواجه‌سرايان نيز امپراتور كنستانتيوس دوم را كه مردى ضعيف‌النفس بود آلت دست قرار دادند . گيبن  ( Gibbon )  در كتاب خود تحت عنوان\r\n Decline and Fall of the Roman Empire , ( London , 1832 ) , vo 1 . 11 , p . 380 n \r\nمىنويسد : « اگر تاريخ ايران و هندوستان و چين را مورد مطالعه قرار دهيم ، خواهيم فهميد كه خواجه سرايان بودند كه باعث انحطاط و سقوط سلسله‌ها مىشدند . »\r\n","page_name":" 21 ","page_number":33},
  {"content":"\r\n\r\nشد و با گذشت روزگار نسبت به امور كشورى اندك اندك بىعلاقگى نشان داد و كارها را به دست وزيران خود سپرد ؛ « 1 » همچنين مردى تند خو و ظالم و خون آشام بود . « 2 » از ميان كسانى كه وى به قتل رسانيد مىتوان امام قلىخان ، حاكم معروف فارس ، را نام برد . « 3 » چند تن از رهبران نظامى ديگر نيز به دست او كشته شدند . نبودن فرمان‌دهان لايق و مجرب باعث شكست ايران در جنگ با تركيه شد و ايران در سال 1638 بغداد را از دست داد ( يك سال قبل از آن پادشاه مغول ، شاه جهان ، قندهار را تصرف كرده بود . )\r\nعهد نامهء زهاب ، كه در سال 1639 منعقد شد ، به جنگ‌هاى ممتد ايران و تركيه خاتمه داد و دوران صلح حاصل از آن بيش از هشتاد سال ادامه يافت . در اين ضمن شاه صفى توانست كه پيش نهاد سارو تقى را مبنى بر ازدياد « خاصه » در مقابل « ممالك » به مرحلهء اجرا بگذارد . چنان كه گفتيم يكى از نتايج صلح بعد از 1639 اين بود كه سربازان ايرانى به تدريج روح شهامت و انضباط خود را از دست دادند و با گذشت زمان سست عنصر شدند .\r\nاگر چه شاه صفى به طور كلى تند خو و ستمگر بود ، و ليكن با عيسويان به ملاطفت و ملايمت رفتار مىكرد ؛ و اين نكته مىرساند كه چرا مبلغان مسيحى كه در زمان او در ايران بودند ، به ناحق اخلاق بهترى به او نسبت داده‌اند . « 4 »\r\nبعد از مرگ شاه صفى ، كه در نتيجهء باده نوشى يا مسموم شدن اين پادشاه روى داد ، پسرش عباس در سال 1642 در حالى كه بيش از ده سال نداشت جانشين او شد . عباس در اين زمان از توطئه‌هاى حرم سرا به دور بود و اين نكته مىرساند كه چگونه وى توانست عظمت و كفايت جد بزرگ خود را نشان دهد .\r\nدر سال 1648 شاه عباس ثانى قندهار را از مغولان گرفت و در اواخر عمر كوشيد به نظام سر\r\n\r\n\r\n","description":"","footnote":"\r\n( 1 ) . كروسينسكى در كتاب  , History of the Revohution of Persia , p . 33  مىنويسد كه وى به ندرت در امور كشورى مداخله مىكرد و تمام عمر را به باده‌گسارى يا در مصاحبت زنان و يا در شكار مىگذرانيد . به طورى كه اگر آن قساوتى را كه سلطنت او را لكه دار كرده است از خود نشان نمىداد كسى ملتفت نمىشد كه او پادشاه است .\r\nجانس هنوى  ( Janas Hannway )  در سفرنامهء خود ، جلد سوم ، صفحهء 20 ، مطلبى مىنويسد كه ظاهرا از عبارات فوق اقتباس كرده است .\r\n( 2 ) . - كتاب كروسينسكى ، صفحات 30 - 33 ، و يادداشت لانگلس  vo 1 . x , pp . 197 - 8 ' ( Langles )  .\r\n « Notice Chronologique de la Perse » \r\nدر كتاب سفرنامهء شاردن . تاورنيه هم مواردى را از قساوت او ذكر مىكند ، - سفر نامهء او صفحات 168 - 171 . دانلپ كه از تاريخ كمپانى هلندى هند شرقى اطلاع دقيقى داشت در كتاب خود بنام  perzie  صفحهء 229 او را « شخص دايم الخمر و ظالم و تندخويى » معرفى مىكند .\r\n( 3 ) . بنابر قول تاورنيه ( سفرنامه ، ص 165 ) قتل امام قلىخان در نتيجهء تحريكات ملكهء مادر بود ( پسرانش هم به همين علت كشته شدند ) .\r\n( 4 ) .\r\n A Chronicle of the Carmelites in Persia , vo 1 . 1 . pp . 314 - 16 \r\n","page_name":" 22 ","page_number":34},
  {"content":"\r\n\r\nو صورتى بدهد ، و ليكن اجل مهلتش نداد . وى اگر چه در بعضى موارد با خشونت و قساوت رفتار مىكرد ، ولى به طور كلى عادل و مهربان بود و اتباعش وى را دوست مىداشتند . اين پادشاه اگر چه مانند بسيارى از پادشاهان سلسلهء صفويه غالبا در فسق و فجور غوطه‌ور بود ، و ليكن اجازه نداد عنان اقتدار از دستش بيرون برود . سرجان ملكم دربارهء او گفته است :\r\n« عشق به شراب كه اين شاه‌زاده از آن به افراط مىنوشيد باعث تمام بدبختىهاى دورهء سلطنت او شد . در اين لحظات مستى بود كه طبعى دمدمى ، بىرحم و ظالمانه داشت ، ولى خطرات اين افراط تا اندازهء زيادى محدود به محيط دربار بود و مردم كشور ، اين شاه‌زاده را يكى از سخىترين و عادل‌ترين پادشاهانى مىدانستند كه در ايران سلطنت كرده بود . نسبت به متصديان دولت سخت‌گير و نسبت به بىچارگان رحيم و دلسوز بود و جان و مال اتباعش به خوبى حفاظت مىشد . مثل جد بزرگش ، كه خود را به نام او مىناميد ، نسبت به هيچ يك از مذاهب تعصب نداشت و مخصوصا به عيسويان لطف مخصوصى ابراز مىكرد . » « 1 »\r\nبه طور كلى عهد شاه عباس ثانى را مىتوان دورهء آسايش و آرامش دانست . اگر اين پادشاه در مىگسارى جانب اعتدال را رعايت كرده بود ، مسلما عمر او بيشتر مىشد و در اين صورت مىتوانست از انحطاط سلسلهء صفويه كه در دوران وحشت‌انگيز سلطنت پدرش آغاز شده بود جلوگيرى كند .\r\nهنگامى كه شاه عباس ثانى در سن سى و سه سالگى در گذشت ، پسرش صفى كه جوانى هيجده ساله بود بر جاى او نشست . صفى چون در ابتداى جلوس به تخت سلطنت بيمار بود و وقايع شومى مانند حملهء استنكا رازين به ولايات شمالى روى داد ، نام خود را سليمان گذاشت و مجددا در سال 1669 تاج گذارى كرد . صفى از آنجا كه از دوران طفوليت در حرم‌سرا تربيت يافته بود ، طبعا وقتى به سلطنت رسيد از امور كشور غافل بود . طبعى ملايم داشت و به هيچ وجه آدم بىكفايتى نبود ، ليكن در دورهء كودكى تحت تأثير تربيت و نفوذ خواجه‌سرايان قرار گرفته بود و\r\n\r\n\r\n","description":"","footnote":"\r\n( 1 ) . تاريخ ايران ، جلد اول ، صفحات 582 - 583 ، كروسينسكى نيز عدم تعصب او را در مسائل مذهبى ستوده است . از طرف ديگر در تاريخ جهود ، اثر منظوم لطفى و فرهاد ، سخن از تعقيب و آزار كليمىها و اسلام آوردن اجبارى آنها در زمان شاه عباس دوم به ميان آمده است . - ترجمهء فرانسوى آن توسط باشه  ( Bacher )  .\r\n « Les Juifs de Perse au XVIIe et au XVIII Siecle » ' Revue des Etudes Juives , vo 1 . LII , pp \r\n. 90 - 88 ، 4 - 81 ، 79 ، 78 چنين احساس مىشود كه اين نويسندگان كليمى چون مطالب را به شعر گفته‌اند ، لذا در بيان تعقيب و آزار يهودىها در زمان شاه عباس دوم مبالغه كرده‌اند . مطابق نوشتهء شاردن ( سفرنامه ، جلد پنجم ، صفحات 132 - 133 ) هم شاه عباس كبير و هم شاه عباس دوم به يهودىها پول مىدادند تا آنها را مسلمان كنند . ولى وقتى شاه عباس دوم دريافت كه اين يهودىها هنوز مراسم مذهبى سابق خود را نهانى به جا مىآورند ، ديگر براى مسلمان كردن آنها به آن وسيله يا وسايل اجبارى متوسل نشد . تاورنيه ( سفرنامه ، صفحات 68 - 69 ) شرح ديگرى در اين باره مىنويسد كه كمى متفاوت است .\r\n","page_name":" 23 ","page_number":35},
  {"content":"\r\n\r\nبعد از رسيدن به سلطنت ، هم چنان كه انتظار مىرفت ، نتوانست خود را از نفوذ آنها نجات دهد .\r\nعلت توفيق نيافتن او اين بود كه وى مانند پادشاهان پيشين به مىگسارى عادت داشت و اگر چه مثل پدرش در عيش و مستى دست به خون خويشان آلوده نمىكرد ، و ليكن عدهء زيادى از اعيان و اشراف و درباريان و رهبران نظامى را از دم تيغ گذرانيد . « 1 » در نتيجه ، خواجه‌سرايان توانستند دامنهء نفوذ و قدرت خود را بسط دهند . درست است كه شاه « اعتماد الدوله » و وزراى ديگرى داشت ولى اين اشخاص كارى انجام نمىدادند . كشيش عيسوى ، سانسون ، كه به خوبى ناظر امور در دربار بود ، نفوذ خواجه سرايان را چنين تعريف مىكند : « در هر امرى مربوط به كشور كه در دربار مورد بحث قرار مىگيرد ، هيچ تصميمى گرفته نمىشود و فقط دربارهء وسايل گفت و گو مىكنند ، ولى به كار بردن آنها مربوط و منوط به يك مجمع خصوصى است كه از خواجه‌سرايان تشكيل مىشود . در اين مجمع راجع به مهم‌ترين مسائل مملكتى بحث مىشود . نخست وزير و ساير بزرگان از آنچه مىگذرد خبرى ندارند . . . لله و مربى شاه‌زادگان از خواجه‌سرايان هستند و امور كشور به دست خواجه‌سرايى اداره مىشود ، و يكى از خواجه‌سرايان است كه جانشين پادشاه را تعيين مىكند و او را به تخت مىنشاند . . . در هر حال اين اشخاص امور خاندان سلطنت را در دست دارند . » « 2 »\r\nاگر چه اين پادشاه فرمان رواى مطلق بود ، و ليكن باعث تأسف است كه در اوقاتى كه مست نبود از اختيارات خود استفاده نمىكرد . وى مثل شاه صفى نسبت به امور كشور كاملا بىاعتنا بود و ادارهء آن را به دست خواجه‌سرايان سپرده بود . دربارهء او نوشته‌اند كه :\r\n« هيچ مانند يك نفر پادشاه فكر نمىكرد . روزى به او گفتند ترك‌ها با عيسويان صلح كرده‌اند و به زودى به ولايات ايران خواهند تاخت و بايستى وسايل دفع آنها را فراهم سازد و گرنه موقعيت او متزلزل خواهد شد . شاه با بىعلاقگى تمام پاسخ داد : « اهميتى ندارد ، مشروط به اينكه اصفهان در دست من باقى بماند . » « 3 »\r\nخوش‌بختانه در آن ايام ترك‌ها مشغول زد و خورد با ممالك اروپايى بودند و نمىخواستند با ايرانيان به جنگ پردازند . هنگامى كه سفراى اروپايى به اصفهان آمدند تا از شاه سليمان تقاضا كنند با آنها بر ضد تركيه متفق شود و اظهار داشتند كه ايران فرصت مناسبى خواهد داشت كه بغداد و ساير شهرهاى از دست رفته را بازستاند ، « 4 » شاه سليمان اعتنايى به پيش‌نهادهاى آنان نكرد\r\n\r\n\r\n","description":"","footnote":"\r\n( 1 ) . محمد محسن در زبدة التواريخ ( ورق 203  a  ) مىنويسد كه شاه سليمان در اغلب اوقات به مىگسارى و ساير فسق و فجور مشغول بود و تمام [ كذا 
  ] امرا و اركان دولت را به هلاكت رسانيد .\r\n( 2 ) .\r\n Voyage ou relarion de l Etat du Royaume de Perse , pp . 144 - 5 , J . Fraser , An Account of East \r\n India and Persia , pp . 353 , 4 . \r\n( 3 ) . كروسينسكى ، همان كتاب ، ص 40 .\r\n( 4 ) . ترك‌ها در اين وقت به كشورهاى غربى سخت فشار مىآوردند ( در سال 1683 ترك‌ها وين را محاصره كردند ) .\r\n","page_name":" 24 ","page_number":36},
  {"content":"\r\n\r\nو ترجيح داد با تركيه وارد جنگ نشود . « 1 » ترديدى نيست كه به علت ضعف قشون ايران و خراب شدن روحيهء سربازان در آن وقت ، عكس‌العمل پادشاه عاقلانه بود ، ولى احتمالا اين تصميم در نتيجه سستى و بىحالى او بود و ربطى به مصلحت انديشى نداشت .\r\nبا گذشت روزگار ، شاه سليمان بيشتر در حرم سرا ماند و بيشتر معتاد به مشروبات الكلى شد . « 2 » شاردن كه مثل سانسون از حال او به خوبى اطلاع داشت مىنويسد : « نمىتوان باور كرد كه تاب و تحمل اين پادشاه در نوشيدن مشروب تا چه اندازه است . در سويس و آلمان كسى پيدا نمىشود كه با او رقابت كند . » « 3 » در جاى ديگر « 4 » مىگويد : « شاه تقريبا هميشه مست است و مع‌الوصف چنان مستبد است كه هر فرمانى مىدهد و لو در خواب باشد بايد بىدرنگ اجرا شود . » اين پادشاه بزرگان و اشراف را نيز مجبور مىكرد مشروب بخورند و از اين كار ، همانطور كه سانسون مىگويد ، منظور معينى داشت : « شراب باعث مىشود كه مردم حقايقى را كه در هوشيارى پنهان مىكنند ، در مستى اظهار دارند . » « 5 » بنابراين نمىتوان گفت كه در ايران واقعا پادشاهى سلطنت مىكرد ، و فساد دستگاه متدرجا زيادتر مىشد . شاردن كه در اوايل سلطنت شاه سليمان در ايران بود ، از انحطاط تدريجى كشور به خوبى آگاهى داشت ، مىنويسد : « پيروزىهاى شاه عباس ، يكى از آخرين پادشاهان ايران ، در جنگ با ملل همسايه ، بدون داشتن سرباز خارجى ، نشان مىدهد كه ايران مىتواند با قدرت و شجاعت مردمش به پيش‌رفت‌هاى بزرگى نايل بشود . ولى دوران ممتد صلحى كه بعد از مرگ اين پادشاه بزرگ آغاز شده است و خون‌ريزىهاى جانشينان او اين شجاعت را از بين برده و تقريبا اين قدرت را نابود كرده است . تجمل ، شهوت پرستى و تنبلى از يك طرف و ادبيات از طرف ديگر ايرانيان را زن صفت به بار آورده است . » « 6 »\r\nدر زمان شاه سليمان ، زجر و تعقيب مذهبى رو به شدت گذاشت . اين پادشاه مثل شاه صفى اگر چه اقدامى براى حمايت عيسويان مقيم ايران نكرد ، ولى نمىتوان گفت كه خود متعصب بود .\r\nيكى از كشيشان كار ملى در اول اكتبر 1672 از اصفهان نوشت :\r\n« از ابتداى سلطنت اين پادشاه ، عيسويان گرفتار ظلم و ستم و تعقيب شده‌اند . اى كاش اين\r\n\r\n\r\n","description":"","footnote":"\r\n( 1 ) . سانسون ، همان كتاب ، ص 141 .\r\n( 2 ) . محمد محسن در زبدة التواريخ ( ورق  a  203 ) نوشته است كه شاه سليمان هفت سال در حرم سرا بدون بيرون آمدن از آن گذرانيد . هم‌چنين - تاريخ ايران ، تأليف سرجان ملكم ، جلد اول ، صفحات 591 - 592 .\r\n( 3 ) . سفرنامه ، جلد نهم ، ص 330 .\r\n( 4 ) . همان كتاب ، ص 332 .\r\n( 5 ) . همان كتاب ، ص 68 . قابل توجه است كه اظهارات فرانسوا دو كالير  ( Calliere )  را كه سياست مدار و نويسندهء آن عهد بود با اين موضوع مقايسه كنيم . وى در كتاب خود به نام :\r\n De la Maniere de Negocier avec les Souverains ( Brussels , 17 . 18 ) , p . 78 . \r\nمىنويسد كه سفير بايد ميزى پر از اغذيه و اشربه داشته باشد ، مخصوصا اگر مذاكراتى در جريان باشد ، زيرا « غذاى خوب مدعوين را به هم نزديك و ايجاد صميمت و يگانگى مىكند و حرارت شراب غالبا اسرار مهم را آشكار مىسازد . » در واقع ، حقيقت در شراب است !\r\n( 6 ) . سفرنامه ، جلد پنجم ، صفحات 294 - 295 .\r\n","page_name":" 25 ","page_number":37},
  {"content":"\r\n\r\nعمل در نتيجهء دشمنى با آيين عيسويت باشد ، ولى بيشتر به علت حرص و طمع آنان و همچنين به عقيدهء آنها عليه ناپاكى ماست ، بىآنكه تحقيق كنند كه چرا ناپاكيم . رؤساى مذهبى ارامنه به زندان افكنده شده‌اند و غل و زنجير بر پاى دارند و كليساهاى جلفا مجبورند هر ساله چهار صد تومان بپردازند . » « 1 »\r\nاين كشيش در پايان نامهء خود مىنويسد : « وزيرى كه عيسويان را بىرحمانه تعقيب مىكرد مورد بىلطفى شاه قرار گرفته است . »\r\nچنان كه ديديم ، خواجه‌سرايان نفوذ فوق العاده‌اى به دست آورده بودند و تعقيب عيسويان تا حدى مربوط به آنهاست . « 2 » اگر چه حرص و طمع آنها ممكن است علت عمدهء تعقيب عيسويان باشد ، و ليكن تنها عامل نبود . در ماه مه 1678 ، چند تن از مسلمانان متعصب به بهانهء اينكه ارامنه و كليمىها در نتيجهء « عقايد ضالهء خود » به آيين اسلام لطمه وارد آورده‌اند ، از شاه در موقع مستى فرمانى گرفتند كه عده‌اى از آنها را اعدام كنند . لذا جمعى از خاخام‌هاى كليمى در اصفهان بىرحمانه به هلاكت رسيدند ، ولى ارامنه و بسيارى از محكوم‌شدگان كليمى توانستند با پرداخت رشوه‌هاى كلان از اعدام نجات يابند . « 3 »\r\nتصادفا در اين ايام در نتيجهء تبليغات و نفوذ يكى از مجتهدان شيعه آئين تشيع در ايران به سرعت پيش مىرفت . از نقطه نظر مصالح كشور ايران و سلسلهء صفويه ، مجازات و تعقيب سنىها به مراتب از آزار اقليت‌هاى عيسوى و مبلغان كاتوليك نتايج ناگوارترى داشت . چنان كه در فصل اول اين كتاب ديديم ، سنىهاى ايران مردمى نيرومند و جنگ‌آور بودند ، و هر نوع مداخله‌اى در امور مذهبى آنها ممكن بود به هرج و مرج منتهى شود . از آنجا كه مخالفت با سنىها در اين زمان‌ها يعنى ابتداى سلطنت شاه سلطان حسين زياد شديد نبود ، در اين مورد سخنى نمىگوييم .\r\nشاه سليمان هر چه پيرتر مىشد ، بيشتر در مىگسارى و عيش و نوش افراط مىكرد و توجهى به نصايح پزشكان نداشت . در نتيجه سلامتى او كه در اثر ساليان دراز فسق و فجور مختل شده بود به كلى خراب شد و در 29 ژوئيه 1694 ، در سن چهل و هفت سالگى ، درگذشت . « 4 » و ظاهرا\r\n\r\n\r\n","description":"","footnote":"\r\n( 1 ) .\r\n A Chronicle of the Carmelites in persia , vo 1 . 1 , pp 406 - 7 \r\n( 2 ) .  Krusinski , Revohution , p . 24 . \r\nبا شرحى كه پل لوكا  ( Paul Lucas )  دربارهء رفتارى كه با عيسويان در تبريز مىشد داده است مقايسه شود .\r\n Voyuges ) \r\n، جلد دوم ، ص 45 ) : « وقتى باران مىبارد ، عيسويان بيرون نمىروند ، زيرا ايرانىها با اين كار مخالف‌اند و تصور مىكنند اگر يك نفر عيسوى خيس شده دست به يك نفر ايرانى بزند او را نجس خواهد ساخت . »\r\n( 3 ) .\r\n A Chronicle of the Carmelites in Persia , vo 1 . 1 , p . 408 \r\n( 4 ) . قابل توجه است كه شاه صفى در 31 يا 32 سالگى و شاه عباس دوم در سى و سه سالگى و شاه عباس ثانى در چهل و هفت سالگى در گذشتند . علت مرگ زودرس آنها فسق و فجور بود .\r\n","page_name":" 26 ","page_number":38},
  {"content":"\r\n\r\nكسى بر مرگ او نگريست . با اطلاع بر احوال او و اخلاف و جانشينش مىتوانيم اين اشعار هوراس را دربارهء او ذكر كنيم :\r\nدورهء پدران ما از عهد نياكان ما بدتر بود .\r\nما كه فرزندان آنها هستيم از آنها بىكفايت‌تريم .\r\nما هم به نوبهء خود به جهان نسل فاسدترى عرضه خواهيم داشت . « 1 »\r\nبا مطالعهء حوادثى كه در ظرف شصت و پنج سال بعد از مرگ شاه عباس كبير تا جلوس شاه سليمان روى داد ، مىبينيم كه مرحلهء انحطاط كه در آغاز به كندى پيش مىرفت ، به تدريج تندتر مىشد ( به استثناى دورهء كوتاهى از سلطنت شاه عباس ثانى ) . ميان اين مرحله و اواخر عهد هخامنشى جنبه‌هاى مشتركى ديده مىشود . دولتى كه شاه عباس كبير به وجود آورده بود در سال 1694 هنوز نيرومند و پاى دار به نظر مىرسيد . با وجود اين ، علايم و آثار انحطاط آن به چشم مىخورد و مرحلهء آخر چنان به سرعت نزديك مىشد كه فاتحى كه لياقت و كفايت اسكندر كبير را نداشت مىتوانست ضربهء نهايى را بر پيكر ايران فرود آرد .\r\n\r\n\r\n","description":"","footnote":"\r\n( 1 ) .  Odes , III , vi , 46 \r\n","page_name":" 27 ","page_number":39},
  {"content":"\r\n . \r\n","description":"","footnote":"","page_name":" 28 ","page_number":40},
  {"content":"\r\n\r\n\r\nفصل سوم جلوس شاه سلطان حسين بر تخت سلطنت و اخلاق او\r\nمىگويند شاه سليمان هفت فرزند داشت ، ولى معلوم نيست كه تمام آنان در زمان مرگ پدر زنده بودند . « 1 » اما ترديدى نداريم كه سلطان حسين ميرزا بزرگ‌ترين آنها و بعد از او عباس ميرزا فرزند دوم بود . اين دو شاه‌زاده كه در آن وقت به ترتيب بيست و شش « 2 » و بيست و سه سال داشتند در اخلاق و قيافه با يك ديگر كاملا متفاوت بودند .\r\nسلطان حسين ميرزا صلح جو و متمايل به زهد و رياضت بود و دلى مهربان و رحيم داشت .\r\nمىگويند در آن عهد چنان پرهيزكار و وارسته بود كه نامش را ملاحسين گذاشتند . به ورزش علاقه‌اى نشان نمىداد و حتى در وقت جلوس به سلطنت قادر به سوار شدن بر اسب نيز نبود « 3 » و چون تمام عمر را مثل اجداد خود تا زمان مرگ پدر در سال 1629 در حرم‌سرا گذرانده بود ، طبعا از امور خارج آگاهى نداشت . وى آدمى خرافاتى و زود باور بود و تحت تأثير افكار ديگران قرار مىگرفت . اگر چه چهره‌اى زيبا و بدنى قوى داشت ، و ليكن بدبختانه پاى او متناسب نبود . به طور كلى مىتوان گفت آن صفات روحى و جسمى كه لازمهء پادشاهان است در او يافت نمىشد .\r\n\r\n\r\n","description":"","footnote":"\r\n( 1 ) . براى اسامى فرزندان شاه سليمان ، - زبدة التواريخ ، ورق  b  219 . كشيش عيسوى سانسون در\r\n Voyage ou Relation de l'Etat du Royaume de Perse , p . 128 . \r\nقصهء غير محتملى نقل مىكند به اين معنى كه يكى از فرزندان اين پادشاه به علت شركت در توطئه‌اى براى تصرف تاج و تخت به قتل رسيد و ديگرى با موافقت مادرش از قصر گريخت تا به سرنوشت برادر دچار نشود و مفقودالاثر گرديد .\r\n( 2 ) . مطابق نوشتهء محمد على بن صادق در كتاب مرآة الصفا ، موزهء بريتانيا ،  Mnss . Add . 6539 , 6540  و قسمت هشتم ، ورق  a  166 ، شاه سلطان حسين در سال 1089 متولد شد ، ولى در حقيقت چند سال قبل از اين تاريخ ديده به جهان گشود . اكثر منابع نشان مىدهند كه وى در هنگام جلوس بر تخت سلطنت در 1694 در حدود 26 سال داشت .\r\n( 3 ) . جهان گرد ايتاليائى جيوانى جملى كاررى  ( Giovani Gemelli - Carerei )  كه در هنگام بر تخت نشستن شاه سلطان حسين در اصفهان بود ، مىنويسد كه شاه را در يكى از باغ‌هاى قصر ديده است كه اسب سوارى مىآموزد .\r\n A Collection of Voyages , ( London , 1704 ) , vo 1 . Iv , p . 144 , by J . Churchill . \r\n","page_name":" 29 ","page_number":41},
  {"content":"\r\n\r\nاز طرف ديگر برادرش عباس ، اگر چه نيز از دنياى خارج غافل بود ، و ليكن طبعى جنگ‌جو داشت و مهارت و كاردانى از خود نشان مىداد .\r\nشاه سليمان نتوانست جانشين خود را معين كند و اگر چه ممكن است در انتخاب فرزند اول به علت ضعف جسمانى و عقلانى او ترديد كرده باشد ، و ليكن مايل نبود فرزند دوم را به جاى او منصوب كند . مىگويند شاه سليمان در بستر مرگ به وزرايى كه در اطراف او گرد آمده بودند ، چنين گفت : « اگر طالب صلح و آرامشيد ، سلطان حسين ميرزا را به سلطنت برداريد ، و اگر مىخواهيد كشور ترقى كند و توسعه يابد ، عباس ميرزا را به جاى او انتخاب كنيد . » « 1 » شاه سليمان ، پس از اداى اين سخنان در گذشت و عمهء او مريم بيگم « 2 » ، كه نسبت به سلطان حسين ميرزا علاقهء زيادى داشت ، خواستار به تخت نشاندن او شد و چون زنى مستبد و با اراده بود ، خواجه‌سرايان را به دربار احضار كرد و پس از اعلام مرگ پادشاه اظهار داشت مايل است سلطان حسين بر تخت بنشيند . « 3 » خواجه سرايان كه كارها را از نظر مصالح و منافع خود مىسنجيدند ، دريافتند كه با انتخاب سلطان حسين سست عنصر ، بهتر مىتوانند به هدف خود برسند ، و بنابر اين احتياجى به توصيهء مريم بيگم نداشتند و بىدرنگ سلطان حسين ميرزا را در تاريخ 14 ذى الحجة 1105 مطابق با ششم اوت 1694 بر تخت نشاندند . « 4 » به قول محمد ابراهيم بن زين العابدين ، اين تشريفات در آينه خانه كه ساختمانى نظير چهل ستون و در ساحل جنوبى زاينده رود نزديك قصر سعادت آباد بود انجام گرفت . « 5 »\r\nمطابق نوشته‌هاى كشيش مسيحى ، مارتن گودرو ، كه در آن وقت در اصفهان به تبليغ مشغول بود ، تاج گذارى شاه باعث جشن و سرور عمومى شد . ميدان شاه و بازارهاى طويل شهر در تمام شب چراغانى و شير و پلنگ و فيل و ساير جانوران باغ وحش سلطنتى ، با آهنگ طبل و شيپور ،\r\n\r\n\r\n","description":"","footnote":"\r\n( 1 ) . اين حكايت با اختلافات مختصر در منابع مختلفه ديده مىشود . مخصوصا - « نصف جهان فى تعريف اصفهان » اثر محمد مهدى بن محمد رضا اصفهانى در  Browne MS 1 , 3 ( 9 ) , folio 124 a ,  روضة الصفاى ناصرى ، جلد هشتم ، تأليف رضا قلىخان هدايت ؛ فارسنامهء ناصرى ، تأليف ميرزا حسن فسايى ، ص 155 ؛ تاريخ ايران ، تأليف سرجان ملكم ، جلد اول ، ص 594 .\r\n( 2 ) . زبدة التواريخ ، ورق  b  203 . مطابق نوشتهء سانسون ( همان كتاب ، ص . 125 ) ، مريم بيگم چندى بعد از مرگ صدر همسر خود معشوقهء ساروتقى قورچى باشى شد . شاه سليمان پس از اطلاع بر اين قضيه فرمان داد آن مرد تيره بخت را گردن بزنند .\r\n( 3 ) . زبدة التواريخ ، ورق  b  203 .\r\n( 4 ) . معمولا اين تاريخى است كه در منابع ايرانى ديده مىشود و مورد تأييد جملى كاررى و جهان‌گرد هلندى دو بروين است در :\r\n Travels into Muscovy , Persia and the Parts of the East Indies vo 1 . 1 , p . 210 \r\nاز طرف ديگر در\r\n A Chronicle of the Carnnelites in Persia , vo 1 . 1 , p . 470 . \r\nاز قول كشيش « الياس پيرو سنت البرت » چنين آمده است : « امروز كه هفتم اوت است ، در دو ساعت بعد از نيمه شب ، سلطان حسين فرزند ارشد او [ شاه سليمان 
  ] كه بيست و شش سال و هفت ماه دارد به شاهى برداشته شد . »\r\n( 5 ) . دستور شهر ياران ( نسخهء خطى ، موزه بريتانيا ، 62 . 1  ( Rieu supp  ، ورق  b  14 . براى جزئيات آينه‌خانه - ضميمهء سوم كتاب حاضر .\r\n","page_name":" 30 ","page_number":42},
  {"content":"\r\n\r\nدر ميدان گردانده شدند . گودرو بعد گويد كه از اين نمايش‌ها معلوم مىشود از پادشاه انتظارها دارند ، « 1 » ولى اين انتظارات متأسفانه برآورده نشد و در حقيقت از شاه سلطان حسين كسى نامناسب‌تر براى سلطنت نبود . مع الوصف ، نمىتوان گفت كه عباس ميرزا در صورت جلوس به تخت سلطنت مىتوانست از مرحلهء انحطاط جلوگيرى كند يا بر مشكلات و مصايبى كه پيش آمد پيروز شود . اگر شاه و وزراى او عقل و شعورى داشتند ، ممكن بود اشتباهاتى كه كردند رخ ندهد ، و ليكن مصايب و بدبختىهايى كه پيش آمد حتى قابل‌ترين و با استعدادترين پادشاهان را نيز به زانو در مىآورد .\r\nخواجه سرايان پس از آن كه پادشاه دلخواه خود را انتخاب كردند ، براى آن كه زودتر و آسان‌تر به مقاصد و اغراض خود دست يابند ، وى را ترغيب و تحريض كردند كه چشم از زهد و عبادت بپوشد و به عيش و نوش تن دردهد . زيرا به خوبى مىدانستند كه بسيارى از نياكانش استعداد خو گرفتن به عيش و نوش را دارا بودند و اگر شاه سلطان حسين نيز گرفتار معايب خانوادگى شود ، كارها به كام آنها خواهد شد . و مىترسيدند اگر پادشاه هوشيارى به جاى او باشد ، نتوانند مقاصد و اغراض پست خود را عملى كنند . ولى به زودى دريافتند كه به آسانى و سهولت نخواهند توانست به تمام منظورهاى خود برسند .\r\nسلطان حسين در روزگارى كه در حرم سرا به سر مىبرد تحت نفوذ مجتهد بزرگ محمد باقر مجلسى ، كه شخص با اراده‌اى بود ، قرار گرفته بود . پدرش نيز نصايح اين شخص را مىپذيرفت و چند سال قبل از مرگ خود ، او را به عنوان شيخ الاسلام منصوب كرده بود . « 2 » مىگويند شاه سلطان حسين در وقت تاج گذارى به صوفيان اجازه نداد چنان كه مرسوم بود شمشير بر كمر او ببندند و شيخ الاسلام را پيش خواند كه اين تشريفات را انجام دهد . سپس شاه از وى پرسيد كه به پاداش اين عمل چه تقاضايى دارد . محمد باقر در پاسخ گفت اميدوار است شاه فرمانى صادر كند و نوشيدن مسكرات و جنگ ميان فرقه‌ها و همچنين كبوتر بازى را نهى فرمايد . شاه با طيب خاطر\r\n\r\n\r\n","description":"","footnote":"\r\n( 1 ) .\r\n Relation de la mort de Schah Soliman Roy de Perse et du Couronnemement de Sultan Ussain son \r\n fils , avec plusieurs particularitez touchan I'etat presrnt des affaires de la perse ( paris , 1696 ) \r\n( از اين به بعد آن را  RelationI  مىخوانيم ) « صفحات 35 و 45 - 47 » گودرو  ( Gaudereau )  كه زبان فارسى را خوب مىدانست ، روى هم رفته 18 سال به تبليغ دين مسيح در تركيه ، ايران ، عربستان و هندوستان مشغول بود .\r\nبعدا مدير  La Maison des Nouveaux Catholiques  در پاريس شد و همچنين مترجم شاه در زبان‌هاى شرقى گرديد . در سال 1698 معاون اسقف آنقره شد و شرح رسمى مأموريت خود به دربار ايران را نوشت ( به اين كتاب بعدا اشاره خواهيم كرد ) . همچنين كتاب ذيل را به رشته تحرير در آورد :\r\n Relation des Differentes Especes de Peste gue reconnoisent les Orientaux ( paris , 1721 ) . \r\nوى شخصا مىتوانست تجاربى را كه از طاعون داشت شرح دهد ، زيرا چيزى نمانده بود كه خود در سال 1704 از آن بيمارى هلاك شود .\r\n( 2 ) . راجع به اخلاق و كارهاى محمد باقر بعدا مطالب ديگرى خواهيم گفت .\r\n","page_name":" 31 ","page_number":43},
  {"content":"\r\n\r\nپذيرفت و فورا فرمانى به همان مضمون صادر كرد . « 1 » محمد باقر همچنين وى را ترغيب نمود فرمان ديگرى براى طرد صوفيان از شهر امضا كند ، و لو اين كه خود شاه رياست فرقهء صوفيان و دويست تن از محافظان خود را كه وابسته به اين فرقه بودند به عهده داشت . ( ظاهرا فرمان شاهى در مورد اين مردان عملى نشد . ) « 2 »\r\nدر فرمان راجع به منع مسكرات قيد شده بود كه تمام ميخانه‌ها بايد خراب و تمام بطرىها و كوزه‌هاى شراب شكسته شود ، و براى سرمشق رعايا ، شاه دستور داد كه شش هزار بطرى شراب شيرازى و گرجى را كه در سرداب‌هاى كاخ سلطنتى قرار داشت بيرون آورند و در برابر چشم مردم بشكنند . « 3 » روز بعد كه دو نفر را مشغول نوشيدن شراب يافتند در ميدان شاه به شدت تنبيه كردند .\r\nدر مورد منع جنگ ميان فرقه‌ها ، بايد گفت كه اين عمل اقدام پسنديده‌اى بود ، زيرا اين رسم را شاه عباس به منظور تفرقه انداختن ميان دشمنان خود معمول كرده بود ، و اگر چه مخالفان فقط چوب و سنگ به كار مىبردند و ليكن غالبا به شكستن سر و دست ، و حتى قتل ، منجر مىشد .\r\nكروسينسكى گويد : در سال 1714 يعنى در همان زمان كه فرمان شاهى در مورد فوق صادر شد ، چنان زد و خوردى در پاى تخت روى داد كه سربازان به منظور استقرار آرامش مداخله كردند و مجبور شدند سيصد نفر از مبارزان را از دم تيغ بگذرانند . « 4 » فرمان شاهى در مورد منع كبوتر بازى فقط براى تهذيب اخلاق بود . « 5 »\r\nاما جلوگيرى از نوشيدن مشروبات الكلى باعث مخالفت شديد ، مخصوصا در محافل دربارى ، شد . يكى از كسانى كه از اين موضوع سخت آشفته بود همان مريم بيگم عمهء پدر شاه بود . خواجه سرايان طبعا از فرمان شاه در مورد مسكرات خشمگين بودند ، زيرا مىديدند كه نخواهند توانست شاه را معتاد كنند و مقاصد خود را جامهء عمل بپوشانند . از آنجا كه از علاقهء مريم بيگم به شراب آگاهى داشتند و مىدانستند كه اين زن در نشاندن سلطان حسين ميرزا به تخت سلطنت مديون و مرهون آنان است ، به منظور منسوخ كردن فرمان شاهى راجع به مسكرات ، با او توطئه‌اى چيدند . قرار شد مريم بيگم تمارض كند و به شاه بفهماند كه بنابر\r\n\r\n\r\n","description":"","footnote":"\r\n( 1 ) . گودرو ،  Relation I  ، جلد اول ، صفحات 47 - 49 .\r\n( 2 ) . مطابق نوشتهء سانسون ، همان كتاب ، صفحات 41 - 42 ، اين فرقه در اين وقت شهرت بدى يافته بود .\r\n( 3 ) . گودرو ، همان كتاب ، ص 49 ؛ همچنين - كتاب جملى كاررى ، ص 149 . گياه شناس فرانسوى پيتون دو تورن فور  ( Pitton de Tournefort )  كه در تابستان 1701 با يك نقاش فرانسوى به نام اوبريه  ( Aubriet )  و يك پزشك آلمانى به نام گوندل شايمر  ( Gundel Sheimer )  به گرجستان مسافرت كرد ، دربارهء شراب گرجى مىنويسد :\r\n« شراب سفيد گرجى نسبتا خوب است . شرابى كه به دربار ايران مىفرستند رنگ سرخ و مزه كوت روتى را مىدهد ، ولى غليظتر و قوىتر است . » - كتاب او به نام\r\n A Voyage into the levant ( London , 1741 ) vo 1 . III , p 151 \r\n( 4 ) . كروسينسكى ، ص 68 .\r\n( 5 ) . گودرو  ( Gaudereau )  در كتاب خود  Relation  صفحات 48 - 49 ، اين اشخاص را « كفترباز » مىخواند .\r\n","page_name":" 32 ","page_number":44},
  {"content":"\r\n\r\nتوصيه و تجويز پزشكان ، تنها علاج او نوشيدن اندكى شراب است . كروسينسكى اين داستان را چنين تعريف مىكند :\r\n« پادشاه كه از خبر بيمارى عمهء پدر خود سخت متأسف و متأثر شده بود ، كسى را در دل شب به جلفا فرستاد كه بىدرنگ اندكى شراب بياورد . شراب فروشان ارمنى كه تصور مىكردند دسيسه‌اى در كار است و مىخواهند آنها را به دام اندازند ، گفتند از آنجا كه كسى جرئت نمىكند بعد از صدور فرمان شاهى شراب بسازد ، حتى يك قطره از آن هم ندارند . چون شراب به دست نمىآمد و كسانى كه از آن پنهان كرده بودند از ترس مجازات بعدى نمىخواستند راز خود را افشا كنند ، ناچار خواجه‌سرايان به شاه گفتند كه ممكن است سفير لهستان كه در آن وقت در اصفهان بود و به علت مقام خود مجبور به رعايت منع فرمان راجع به مسكرات نبود ، مقدارى شراب داشته باشد . اتفاقا چنين حدسى صايب در آمد و خود پادشاه شراب را در پياله‌اى ريخت و با دست خويش به مريم بيگم داد . اين زن محتاله كه درس خود را خوب از بر مىدانست ، به شاه گفت كه حاضر نيست شراب بنوشد ، مگر آن كه پادشاه نخست از آن بچشد . و چون سلطان حسين پاسخ داد كه به علت نهى مسكرات در قرآن نمىتواند لب به شراب بزند ، مريم بيگم گفت :\r\nمقام سلطنت ، شاه را برتر از قوانين قرار مىدهد . ( زيرا ايرانيان عقيده دارند كه پادشاهان تابع هيچ قانونى نيستند و هر چه انجام دهند مرتكب گناه نمىشوند . ) سپس آن زن به شاه گفت كه نه تنها نياكان او شراب مىنوشيدند ، بلكه درباريان خود را نيز تشويق و ترغيب مىكردند كه مىگسارى كنند . همچنين گفت كه پدران او بدون كمك شراب قادر نبودند بار سنگين امور كشورى را به دوش بكشند و مىخواهد بداند وى چگونه خستگى و اضطراب ناشى از امور دولتى را بدون اين دارو مىتواند تحمل كند ؟ سپس گفت كه اگر چه اطمينان كامل دارد كه نوشيدن شراب باعث طول عمرش خواهد شد و ليكن تا وقتى شاه پيش قدم نشود ، خود هرگز دست به آن نخواهد زد .\r\nشاه كه تاب پاى دارى در برابر تقاضا و اسرار آن زن را نداشت ، ناچار پياله‌اى پر كرد و سر كشيد و چنان به نشاط آمد كه هرگز آن حال را احساس نكرده بود . از آن به بعد سخت پاىبند شراب شد ، به طورى كه به ندرت هوشيار ديده مىشد و طبعا ديگر قادر به تمشيت امور دولتى نبود . « 1 »\r\nنتيجهء اين توطئه و دسيسه مسلما پيروزى بزرگى براى خواجه‌سرايان بود ، و ليكن اين اشخاص هنوز به مقصود و منظور خود ، يعنى طرد محمد باقر و ساير مجتهدان شيعى از دربار ، نايل نشده بودند . ميان اين دو گروه رقابت و خصومت شديدى آغاز شد و چون اعيان و اشراف نفوذ خود را از دست رفته مىديدند ، براى تحصيل اعتبار و قدرت ديرين وارد مبارزه شدند . ولى خواجه سرايان به جز در مواردى كه منافع و مصالح آنها در خطر مىافتاد ، با يك‌ديگر متحد\r\n\r\n\r\n","description":"","footnote":"\r\n( 1 ) . كتاب گودرو ، صفحات 55 - 56 .\r\n","page_name":" 33 ","page_number":45},
  {"content":"\r\n\r\nنبودند و ميان خواجه سرايان سفيد پوست و سياه پوست دشمنى و عداوت وجود داشت ، « 1 » و در مواردى كه با يك ديگر مبارزه نمىكردند ، به بحث و گفت‌وگو دربارهء « كتب ، اشعار و خوراك مىپرداختند و توجهى به امور كشور نداشتند . » « 2 »\r\nخود شاه نه تنها به باده‌نوشى خو گرفت ، بلكه زن پرست شد و مثل شاه سليمان فرمان داد هر جا دختر يا زنى خوب روى پيدا شود او را به زور و عنف بگيرند و به حرم‌سراى او بفرستند . در نتيجه ، تعداد زنانش چنان فراوان شد كه بر خزانه تحميل سنگينى وارد آمد . « 3 » در موارد ديگر ، پادشاه رحيم دل و مهربان بود و از خون‌ريزى تنفّر داشت و هرگز اجازه نمىداد گناه‌كاران اعلام شوند و براى بسيارى از گناهان جريمهء نقدى تعيين كرده بود . خواجه‌سرايان نيز طرف‌دار چنين قاعده‌اى بودند ، زيرا مقدار زيادى از پول‌هايى كه به اين طريق به دست مىآمد به جيب آنها ريخته مىشد . شاه سلطان حسين حتى از كشتن پرندگان و جانوران احتراز مىكرد و هنگام قدم زدن در باغ ، عادت داشت چند تير روى حوضى كه اردك‌ها در آن شنا مىكردند رها كند ، و آن هم به منظور اين كه پرندگان مزبور در هوا به پرواز در آيند . روزى ناگهان چند پرنده را تصادفا مجروح كرد ، و به قول كروسينسكى چنان دچار خوف و وحشت شد كه مانند ساير ايرانيان در موقع ريختن خون كسى فرياد برآورد : « قانلو الدوم » ، يعنى به خون آلوده شدم . در همان لحظه فرمان داد به منظور كفاره دويست تومان ميان بىنوايان تقسيم كنند . « 4 » شاه سلطان حسين ، مانند پدر ، نسبت به امور مملكت بىاعتنا بود و زمام كارها را به دست خواجه‌سرايان سپرده بود . وقتى پيش نهادى به او مىكردند ، دايما مىگفت : « يا خشى دير » ، يعنى خوب است و به همين علت ملقب به ياخشى دير گرديد . « 5 »\r\nهميلتون گويد : پس از آن كه ازبكان به خراسان حمله بردند « 6 » و اين خبر به گوش شاه سلطان حسين رسيد ، شاه در آن لحظه با بچه گربه‌اى به بازى مشغول بود و پرى را به ريسمان بسته و به\r\n\r\n\r\n","description":"","footnote":"\r\n( 1 ) . كروسينسكى ، صفحات 72 - 73 . جزئيات قابل توجهى دربارهء خواجه‌سرايان در تذكرة الملوك داده شده است ( ص 56 ) . لقب رئيس خواجه‌سرايان سياه پوست « ريش سفيد » بود .\r\n( 2 ) . زبدة التواريخ ، ورق  a  203 .\r\n( 3 ) . كروسينسكى ، صفحات 87 - 89 - كتاب\r\n Relation de Perse , ou I on voit o etat de la Religion dans la plus grande partie de l'Orient \r\n ( angers , 1710 ) , p . 34 \r\n( 4 ) .  The , History of the Revohution of Persia , p . 77  ، هم‌چنين - نصف جهان فى تعريف جهان ، اثر محمد مهدى در ( كتاب‌هاى خطى براون ) .  Browne MS . no . G . 1 . 3 , fol . 124 b \r\n( 5 ) . محمد خليل مرعشى ، مؤلف مجمع التواريخ ، ص 48 . همين نويسنده شاه را مرد ساده لوح و آرامش دوستى مىدانست كه از امور كشور و سلطنت بىاطلاع بود . ( ص 31 ) .\r\n( 6 ) . هميلتون تاريخ آن را ذكر نكرده است ، ولى اين قضيه شايد به حملهء شير غازى خان ارگنجى ارتباط داشته باشد . ( 1129 ) .\r\n","page_name":" 34 ","page_number":46},
  {"content":"\r\n\r\nدست گرفته و در برابر حيوان مىكشيد . در اين وقت قاصدى شتابان از مشهد رسيد و نامه‌هايى براى وزير كه در آن لحظه در آستانهء در ايستاده بود آورد . وزير منتظر بود شاه چه دستورى در آن خصوص صادر كند . ناگهان شاه سلطان حسين به وى گفت پس از پايان بازى با او مشورت خواهد كرد ، ولى قول خود را از ياد برد . « 1 »\r\nنمونهء ديگرى از اخلاق شاه را مىتوانيم ذكر كنيم . در شب دوازدهم ژانويه 1706 ، شاه با درباريان خود در چهل ستون با شكوه و جلال تمام مشغول صرف شام بود . ناگهان يكى از ستون‌هاى بلند چوبى قصر آتش گرفت و در مدت كوتاهى حريق به ساير ستون‌ها و قسمتى از سقف سرايت كرد . مىگويند شاه سلطان حسين به كسى اجازه نداد آتش را خاموش كند و در مقابل اين حادثه گفت : « اگر ارادهء خداوندى بر اين قرار گرفته است كه اين تالار سوخته شود ، با آن مخالفتى نخواهم كرد . » « 2 » با وجود اين اعتقاد شاه به جبر و تفويض ، اگر چه ساختمان به سختى آسيب ديد ولى آن طور كه گفته شده است كاملا خراب نشد « 3 » و بعدا اجازه داد كه چهل ستون را مرمت كنند .\r\nامثلهء ديگرى از بىكفايتى شاه سلطان حسين و وزراى او بعدا ذكر خواهيم كرد . ولى از آنچه گفته‌ايم بر مىآيد كه اين پادشاه و اطرافيانش براى ادارهء چنان كشور بزرگى ، حتى در زمان صلح ، شايستگى نداشتند و وقتى طغيان و جنگ پيش آمد ، فساد تمام دستگاه ، در نتيجهء فرو ريختگى و اضمحلال كامل ، نمايان و آشكار شد . كسى نمىتوانست بگويد كه شاه سلطان حسين سلطنت خود را تحت شرايط مبارك و فرخنده‌اى آغاز كرد .\r\n\r\n\r\n","description":"","footnote":"\r\n( 1 ) .  A New Account of the East Indies , pp . 104 - 5 . \r\n( 2 ) . كروسينسكى ، صفحات 91 - 92 .\r\n( 3 ) . مثلا - شرحى كه از راهب پطر مارتير  ( Martyr )  در\r\n A Chronicle of the Carmelites in Persia , vo 1 . 1 , p . 473 , \r\nنقل شده است . براى دانستن مقدار آسيبى كه در اين وقت وارد شد ، - كتاب استاد اوپهام پوپ\r\n A Survey of Persian art , vo 1 . II , p . 1193 , Islamic Archictecture Safavi Period , ( Upham Pope \r\n، و نيز مقالهء آندره گودار تحت عنوان « اصفهان » در آثار ايران ( 1937 ) جلد دوم ، ص 120 . گودار مىنويسد كه : « ضمن تعمير قسمت فوقانى اين ساختمان ، به تيرهاى سوخته‌اى برخوردم كه مؤيد قول كروسينسكى است و ثابت مىكند كه اين عمارت تا قسمت فوقانى متعلق به دورهء شاه عباس كبير است . » كتاب آثار ايران به زبان فرانسه نوشته شده است .\r\n","page_name":" 35 ","page_number":47},
  {"content":"\r\n . \r\n","description":"","footnote":"","page_name":" 36 ","page_number":48},
  {"content":"\r\n\r\n\r\nفصل چهارم اوضاع داخلى ايران از 1694 تا 1709\r\nاگر چه هنگام جلوس شاه سلطان حسين به تخت سلطنت اوضاع ايران آرام به نظر مىرسيد ، ولى مخالفان خود را آماده مىكردند و وضع داخلى كشور پيوسته رو به وخامت مىرفت . چنان كه ديديم ، شاه رئوف و رحيم دل بود و مثل پدرش به امور كشور نمىپرداخت و به زودى تحت نفوذ اشخاص با اراره قرار گرفت . وضع دربار به علت توطئه‌ها و كشمكش‌هاى خواجه سرايان بسيار آشفته بود ، و مهم‌ترين دسته‌اى كه براى كسب قدرت مىكوشيد دستهء مجتهدان بود ، و با نفوذترين آنها محمد باقر مجلسى نام داشت .\r\nوضع قشون به جز در بعضى از نواحى سرحدى ، بسيار خراب بود و به زودى قشون به صورتى در آمد كه نمىتوانست مخالفان شاه را سركوبى كند .\r\nدولت در ايالات دور دست قدرت و اختيارى نداشت و هدف اصلى حكام و مأموران جبران كردن رشوه‌هايى بود كه براى نگاه داشتن مقام خود پرداخته بودند . همچنين مىكوشيدند قبل از آن كه اشخاص ثروتمندتر و با نفوذترى جاى آنها را بگيرند ، ثروت و مكنتى براى خود كسب كنند .\r\nيكى از علايم ضعيف شدن قدرت پادشاه ، ناامنى راه‌هاى كاروانى بود ( زيرا راهى به معناى جديد وجود نداشت ) . اگر چه جهان گرد فرانسوى ، آندره دوليه دلاند « 1 » ، كه در اواخر سلطنت شاه عباس ثانى در ايران بود ، نوشته است كه امنيت كامل در آن راه‌ها حكم فرما بود ، « 2 » ولى ساير جهان گردان اروپايى چنين عقيده‌اى نداشتند . درست است كه در آن ايام اشخاصى به نام راه‌دار وجود داشت ، ولى اين اشخاص مأموران گستاخ و بىتربيتى بودند و اگر عدهء آنها از مسافران\r\n\r\n\r\n","description":"","footnote":"\r\n( 1 ) .  Andre Daulier Deslandes \r\n( 2 ) . -  Les Beautez de la Perse ( paris , 1673 ) , p . 8 \r\n","page_name":" 37 ","page_number":49},
  {"content":"\r\n\r\nبيشتر بود ، اموال كسان را ، كه مىبايستى محافظت كنند ، به ياد غارت مىدادند . پل لوكا « 1 » ، كه در سال‌هاى 1700 و 1701 در ايران بود ، از بد رفتارى آنها شكايت مىكند و مىگويد : « براى آن كه به شما هتاكى نشود ، بايد هميشه فحش و ناسزا بگوييد و اسلحه در دست داشته باشيد . » « 2 » جهان گرد مذكور مىنويسد كه شاه عده‌اى را در خدمت خود نگاه مىداشت كه به قلع و قمع دزدان بپردازند . اين اشخاص بعد از آن كه دزدان را به قتل مىرساندند ، سرهاى آنان را به حضور شاه مىبردند تا پاداش خود را دريافت دارند . همچنين براى به دست آوردن انعام ، مردگانى را كه به تازگى مدفون شده بودند از گور بيرون مىآوردند و سر آنان را به عنوان سر دزدان به دربار مىبردند . اتفاقا تقلب اين اشخاص كشف شد ، زيرا يكى از سرهايى را كه به اين طريق به حضور شاه آوردند سر غلامى بود كه به خدمت يك نفر فرانسوى به نام ژورد ، جواهر ساز پادشاه ، در آمده بود . كسى كه اين حيله را به كار برده بود به چوب فلك بسته شد . « 3 » مع الوصف اقداماتى كه براى جلوگيرى از دزدان به كار رفت كاملا بىاثر ماند .\r\nهنوز شاه سلطان حسين چند ماهى بر تخت نبود كه در گرجستان طغيانى به وقوع پيوست .\r\nدر سال 1688 شاه سليمان ، گرگين خان يازدهم ، يا شاهنواز سوم ، « 4 » را كه پادشاه كارتيل و والى گرجستان بود از مقامش خلع كرده بود . اگر چه شاه منصب اول را در سال 1691 دوباره به او تفويض كرد ، و ليكن گرگين بعد از چهار سال در نتيجهء توطئه‌اى تخت و تاج خود را از دست داد .\r\nشاه سلطان حسين به حالش رحمت آورد و او را به دربار فراخواند و قسمتى از اختيارات سابق را ، به استثناى تخت و تاجش ، به وى باز گردانيد . « 5 »\r\nگرگين كه از خانوادهء سلطنتى با گراتى بود در آن زمان ( 1697 ) بسيار جوان بود و طبعى جاه طلب و مبارزه جو داشت و دليرانه مىجنگيد ، ولى به علت تهور و بىباكى ، فرمان دهء خوبى نبود . يكى از نويسندگان فرانسوى در قرن هجدهم دربارهء او مىنويسد : « گرگين ثابت كرد كه شجاعت وقتى با حزم و احتياط همراه نباشد تا چه اندازه خطرناك است . » « 6 » وى در ادارهء امور بسيار سخت گيرى ، و گاهى بىرحمى ، مىكرد . و براى رسيدن به مقاصد خود جنگ و ستيز را بر سياست و زيركى ترجيح مىداد . هنگامى كه اشخاص بىكفايتى را كه در دربار ايران مىزيستند به نظر مىآوريم ، مىبينيم كه گرگين ظاهرا براى فرو نشاندن آتش طغيان احتمالى لايق‌تر از ديگران\r\n\r\n\r\n","description":"","footnote":"\r\n( 1 ) .  Paul Lucas \r\n( 2 ) . -\r\n Voyage de Sieur Paul Lucas au Levant , vo 1 . 11 , p , 45 \r\n( 3 ) . همان كتاب ، ص 111 .\r\n( 4 ) . تمام مورخان ايرانى او را گرگين خان مىنامند .\r\n( 5 ) . نامهء ريكار مورخ 7 اوت 1697 در 262  Nouveaux Memoires des Missions , vo 1 . lll , p .  ريكار بيمارى گرگين را شفا داد و با او دوست شد .\r\n( 6 ) . - كتاب پى سنل  ( Peyssonnel )  تحت عنوان :\r\n Essai sur les Troubles actuels de perse et de Perse et de Georgie ( Paris , 1754 ) . p . 52 . \r\n","page_name":" 38 ","page_number":50},
  {"content":"\r\n\r\nبود و اتفاقا موردى پيش آمد كه دولت ايران به خدمات او احتياج پيدا كرد .\r\nدر زمستان سال 1699 ، عدهء زيادى از بلوچ‌ها ، به رهبرى مير خسروخان ، به شهر كرمان حمله بردند و به قتل و غارت پرداختند . بعضى از اين عده تا يزد پيش آمدند و گروه ديگرى به جنوب غربى رفتند و بندر عباس را تهديد كردند . شاه كه با وضع دشوارى روبه‌رو شده بود ، گرگين‌خان را مأمور دفع ياغيان كرد . ولى وى كه آرزومند بازگشت به كارتيل بود نپذيرفت .\r\nعاقبت در مجلسى ، شاه اصرار كرد كه وى به كرمان برود و ، چون سر هر دو از باده گرم بود ، گرگين خان رضا داد . « 1 »\r\nبعد از آن ، گرگين به حكومت كرمان منصوب و تداركات جنگ فراهم شد . وى در نوامبر 1699 برادر خود لئون را با لشكرى از گرجىها براى سركوبى دشمن اعزام داشت . لئون در ظرف بيست روز به كرمان رسيد و از طرف اهالى با آغوش باز پذيرفته شد . در نخستين جنگى كه ميان بلوچ‌ها و گرجىها در گرفت ، بلوچ‌ها شكست خوردند . « 2 » خود گرگين با جمع ديگرى از گرجىها ، در ماه مه 1700 ، به كمك برادر شتافت و در جنگ سختى كه روى داد ، گرگين‌خان بلوچ‌ها را شكست داد و تلفات سنگينى بر آنها وارد آورد .\r\nگرگين بعد از اين پيروزى ، سر ياغيان بلوچ را به اصفهان فرستاد . « 3 » شاه سلطان حسين ثروت زيادى به پاداش خدمتى كه لئون كرده بود به وى بخشيد و منصب ديوان بيگى اصفهان را به او تفويض كرد . « 4 » و چون با وجود شكست بلوچ‌ها باز هم طغيان آنها از ميان نرفته بود ، گرگين در مقام خود در كرمان باقى ماند ، تا اين كه در اوايل تابستان 1704 بلوچ‌ها سخت به قندهار حمله بردند و او با عده‌اى براى دفع آنها مأمور شد .\r\nدر ايامى كه بلوچ‌ها ايالات كرمان و يزد را عرصهء تاخت و تاز كرده بودند ، طغيانى در كردستان در نتيجهء رفتار ظالمانهء حسن على خان ، حاكم اردلان ، روى داد . وى گذشته از اين كه از\r\n\r\n\r\n","description":"","footnote":"\r\n( 1 ) . -  « Histoire de Kartli »  ، اثر تزارويچ وخوشت  ( Wakhusht )  در كتاب بروسه  ( Brosset )  تحت عنوان  ; Histoire de la Georgie , vo 1 II , Part 1 , p . 98  و  « Chronique »  اثر سخنيا چخايدزه  ( Sekhnia Chkheidze )  در كتاب بروسه مذكور ، جلد دوم ، ص 16 . اين طرز رفتار انسان را به ياد ايرانىهاى قديم مىاندازد كه به قول هرودوت ( تاريخ ، 1 ، 133 ) مايل بودند دربارهء موضوع‌هاى مهم اول به حال مستى و بعد در هوشيارى ، يا بالعكس ، بحث كنند و بعد تصميم بگيرند .\r\n( 2 ) . مورخ گرجى ، سخنيا چخايدزه ، در اين لشكركشى همراه لئون بود و ادعا مىكند كه سه نفر از سربازان دشمن را با نيزه خود هلاك كرد . - 20 - 16\r\n « Chronique » , Histoire de la Georgie , vo 1 . II , part II , pp . \r\n( 3 ) . اين عمل در آن عهد مرسوم بود .\r\n( 4 ) . لئون چند فرزند داشت كه از آن ميان وختانگ و كىخسرو در زمان شاه سلطان حسين به مقامات بلند رسيدند . خود لئون بعد از آن كه به آيين كاتوليك در آمد ، در اصفهان به سال 1709 در گذشت . وى چندان لياقتى نداشت .\r\n","page_name":" 39 ","page_number":51},
  {"content":"\r\n\r\nشيعيان متعصب بود ، غالبا از زير دستان تيره بخت خود پول مطالبه مىكرد . « 1 » اگر چه گرگين خان و لشكريان نيرومند او براى فرو نشاندن اين طغيان آماده نبودند ، ولى قواى شاه بدون كوچك‌ترين اشكالى امنيت و آرامش را برقرار كرد . كشيش فرانسوى گودرو ، كه در آن وقت در اصفهان بود ، مىگويد كه در نتيجهء اين پيروزى ، مردم شهر شادىها كردند و سربازان هنگامى كه از كردستان باز مىگشتند ، در حالى كه پانصد تا ششصد سر روى نيزه حمل مىكردند ، از خيابان‌ها با فريادهاى بلند گذشتند . « 2 »\r\nدر اواخر قرن هفدهم ، شاه سلطان حسين قريب شش سال سلطنت كرده بود و در اين مدت از زهد و پرهيزگارى سابق خود دست شسته ، و چنان كه ديديم ، به فسق و فجور مشغول بود . وى ، اگر چه مثل پدرش طبعى عصبى نداشت ، ولى مىتوانست در طى چند روز متوالى باده گسارى كند و بديهى است كه به اين ترتيب از امور كشور غافل مىماند . اما در لحظاتى هم كه هوشيار بود تمايلى به تمشيت امور مملكت نشان نمىداد . « 3 » چنان كه گفتيم ، مجتهدان و خواجه سرايان به آسانى توانستند وى را آلت دست خود قرار دهند . در نتيجه ، وزرا و اعيان و اشراف و بستگان آنها از هر فرصت براى تحصيل ثروت استفاده كردند . حكام ولايات نيز به آنها تأسى جستند و از زيردستان خود تا حد امكان پول گرفتند .\r\nشاه سلطان حسين به امور حرم‌سراى خود سخت علاقه داشت و براى تزيين آن مبالغ گزافى خرج مىكرد . خواجه سرايان او در كوچه‌هاى جلفا گردش مىكردند و هر جا دختر يا زن خوب رويى مىديدند ، او را براى شاه مىربودند . در يك مورد ، راهبهء زيبايى به دست شاه افتاد و به حرم‌سرا فرستاده شد . بعد از پانزده روز ، مادر بزرگ شاه او را متقاعد كرد كه آن زن را آزاد كند و اظهار داشت كه اگر آزارى به چنين زنى كه خود را وقف خدا كرده است برساند ، به لعنت خداوند گرفتار خواهد شد . « 4 »\r\nنقاش هلندى ، كورنليوس دوبروين « 5 » ، هنگامى كه در اواخر 1703 به اصفهان رسيد ، فورا با اوضاع آشنا شد و دربارهء شاه نوشت : « پادشاه شيفته و فريفتهء زنان و پاى بند شهوت و هرزگى\r\n\r\n\r\n","description":"","footnote":"\r\n( 1 ) . وى از سال 4 / 1703 تا 7 / 1706 حاكم اردلان بود . - مقالهء نيكيتين  , ( B . Nikitin ) Les Valis d'Ardelan »  در  Revue du Monde Musulman , vo 1 . XLLX ( 1922 ) p . 82 \r\n( 2 ) .\r\n Gaudereau , Relation d'une Mission faite nouvellement par M . I'Archevesgue d'Ancyre a Ispahan en Perse Pour la , Reunion des Armtniens al'Eglise Catholigue , Paris , 1702 , p . 38 \r\nاز اين به بعد اين اثر را  Relation II  مىناميم .\r\n( 3 ) .  De Bruyn , Travels , vo 1 . 1 , pp . 203 , 211 . \r\n( 4 ) . گودرو ،  Relation II  .\r\n( 5 ) . كورنليوس دوبروين ، ص 96 . به احتمال قريب به يقين ، مريم بيگم عمهء پدر شاه بود كه باعث آزادى اين راهبه شد . كروسينسكى اشتباها مريم بيگم را مادر بزرگ شاه مىخواند .\r\n","page_name":" 40 ","page_number":52},
  {"content":"\r\n\r\nشده است و توجهى به امور مملكت ندارد . در نتيجهء رفتار ناپسند او ، عدل و داد از كشور رخت بربسته و هرج و مرج و شرارت و فساد رايج شده است . به همين علت ، در راه‌هايى كه سابقا امن بود اكنون دزد و راه زن مىبينيم . » « 1 » بعد از آن كه شرح مىدهد چگونه ملاها بر شاه مسلط شده‌اند و مثال‌هايى از ضعف و بىكفايتى او مىآورد ، مىنويسد : « پادشاه چنان در نظر مردم خوار و بىمقدار شده است كه مىگويند فقط اسمى از او در ميان است . » « 2 »\r\nشاه سلطان حسين علاوه بر آن كه مبالغ گزافى صرف حرم‌سراى خود مىكرد ، پول سرشارى نيز براى عمارت مىپرداخت . در اوايل قرن هجدهم ، ساختن قصر و باغ عظيم فرح آباد در جنوب غربى جلفا آغاز شد و آن را مىتوان ورساى ايران ناميد . « 3 » همچنين شاه مساجدى بر پا كرد و فرمان داد مساجد قديمى را تعمير و مرمت كنند . زيباترين ساختمان دورهء او كه توسط مادر پرهيزگارش بر پا شد ، مدرسهء مادر شاه در چهار باغ است كه خوش بختانه هنوز باقى است . « 4 »\r\nدر بيست و هشتم ماه اوت 1706 ، شاه با حرم‌سرا و جمعى از اعيان و اشراف و درباريان و نگهبانان خود كه شمارهء آنها در حدود شصت هزار تن بود اصفهان را به منظور زيارت مرقد حضرت معصومه و آرامگاه پادشاهان صفوى در قم ترك كرد . مىگويند ملتزمان ركاب پادشاه آن قدر زياد بودند كه وقتى متوقف مىشدند ، خيمه و خرگاه آنان چند فرسنگ را اشغال مىكرد . « 5 » پس از زيارت قم ، پادشاه و ملتزمان او عازم مشهد شدند . مخارج اين زيارت به اندازه‌اى سنگين بود كه به قول كروسينسكى : « نه فقط خزانه را كاملا خالى كرد ، بلكه ايالاتى را كه شاه از آنها مىگذشت خراب نمود . نصف مخارج اين سفر براى لشكركشى عليه ياغيان قندهارى كفايت مىكرد . » « 6 » شاه و ملتزمان او قريب يك سال در مشهد ماندند . در اين ضمن در ماه ژوئن 1707 خبر رسيد كه ساكنان اصفهان كه گرفتار قحط و غلاى شديدى شده بودند انقلاب كرده‌اند . « 7 » عدهء كثيرى در ميدان شاه گرد آمدند و بر عمارت عالى قاپو سنگ انداختند و خواستار آزادى عباس ميرزا برادر شاه شدند تا او را بر تخت سلطنت بنشانند . « 8 » چون قواى محلى براى دفع شورشيان كافى نبود ، شاه سلطان حسين ، شاه زاده گرجى ، كىخسروخان پسر لئون و برادر زادهء\r\n\r\n\r\n","description":"","footnote":"\r\n( 1 ) . سفرنامه ، جلد اول ، ص 211 .\r\n( 2 ) . همان ، ص 212 .\r\n( 3 ) . ديوارهاى خارجى باغ فرح آباد كه هنوز ساختمان آنها به پايان نرسيده بود در تصوير زيبايى كه دوبروين از اصفهان كشيده است ديده مىشود . اين تصوير در لوحهء 74 در جلد اول سفرنامهء او موجود است . در صفحهء 194 همين جلد دربارهء اين باغ چنين مىنويسد : « باغ سلطنتى را ضمن احداث آن ديدم . اين باغ بسيار وسيع است . »\r\n( 4 ) . شرح مدرسه و ساير ساختمان‌هاى اصفهان در ضميمهء سوم اين كتاب مىآيد .\r\n( 5 ) . - 472  Carmelites in Persia , vo 1 . 1 , p .  ، در اين كتاب اين مطلب از نامه‌اى كه پطرمارتير در جلفا ، به تاريخ 30 اكتبر 1706 ، نوشته است نقل شده است .\r\n( 6 ) . كروسينسكى ، ص 92 .\r\n( 7 ) . احتمال دارد كه اين قحطى مصنوعى بوده باشد . كروسينسكى ، ص 95 ، نقل مىكند كه مالكان بزرگ اغلب از ورود غلات به شهر جلوگيرى مىكردند تا قيمت غلات خود را در نتيجهء كميابى بالا ببرند .\r\n( 8 ) . 7 - 26 .  , Histoire de la Georgie , vo 1 . II , part II pp .  \"  Chronique  \"  Sekhnia Chkheidze , \r\n","page_name":" 41 ","page_number":53},
  {"content":"\r\n\r\nگرگين‌خان را از مشهد به پاى تخت اعزام داشت . كى خسرو ، كه مانند اكثر گرجىها شخص شجاع و رهبر نظامى با كفايتى بود ، به آسانى انقلاب را فرو نشاند .\r\nاين اقدام به منظور بر تخت نشاندن برادر شاه سلطان حسين چند بار در طى سلطنت او تكرار شد و شاه براى آن كه عباس ميرزا جاى او را نگيرد ، خوش بختانه اجازه نداد او را از نعمت بينايى محروم كنند . « 1 »\r\nشاه و درباريان بىشمار او در اوايل 1708 به اصفهان بازگشتند و دريافتند كه امنيت حكم فرماست . ترديدى نيست كه به علت قدردانى از خدمات كىخسرو در فرونشاندن آتش فتنه بود كه شاه او را به عنوان داروغهء پاى تخت منصوب كرد .\r\nدر اين ضمن در شمال غربى مملكت ، لزگىهاى ماجراجو در سال 1706 در گرجستان به تاخت و تاز پرداخته بودند . يكى از علل شورش آنها اين بود كه كمك مالى دولت ايران به آنها مرتبا نرسيده بود . توضيح آن كه دولت ايران سال‌ها به آنها مبلغى مىپرداخت تا آرام باشند ، و ليكن به علت نادرستى مأمورانى كه پول‌ها را در دست داشتند ، لزگىها به آسانى موفق به گرفتن مقررى خود نمىشدند .\r\nهمچنين در اوايل سال 1709 طغيان شديدى در شيروان روى داد كه يكى از فرمان‌دهان ايرانى به نام لطف على خان رهبرى آن را به عهده داشت . « 2 »\r\nدر ساير نقاط مملكت واقعهء مهمى روى نداد ، ولى اين فقط آرامش قبل از طوفان بود .\r\n\r\n\r\n","description":"","footnote":"\r\n( 1 ) . مطابق نوشتهء كروسينسكى ، ص 49 ، اين دو برادر ضمن سلطنت پدر كه مسئلهء جانشينى او هنوز معلوم نبود ، قسم خوردند كه هر كدام از آنها شاه شود ديگرى را كور نكند .\r\n( 2 ) . نامهء اسراييل اورى از شماخى به شاه‌زاده پطر ماتوى ويچ گاگارين  ( Matveivich Gagarin )  مورخ اول اكتبر 1709 ( 20 سپتامبر ) ، كه ازوف  ( G . A . Ezov )  نقل كرده است در :\r\n Snosheniya Petra Velikogo s Armiyanskim Narodom , pp . 248 - 9 \r\n","page_name":" 42 ","page_number":54},
  {"content":"\r\n\r\n\r\nفصل پنجم روابط خارجى ايران در آغاز سلطنت شاه سلطان حسين\r\nهنگامى كه شاه سلطان حسين در 1694 بر تخت نشست ، ايران با تمام همسايگان خود در حال صلح بود ، فقط در خليج فارس و اطراف آن بود كه اختلافاتى وجود داشت . در اين نواحى ، به علت اقدامات دزدان دريايى مسقط ، چند سالى ايران در زحمت بود . « 1 »\r\nاز ملاحظهء تعداد سفراى خارجى در دربار ايران چنين بر مىآيد كه دول اروپايى و غيره ايران را هنوز كشور مقتدرى مىدانستند . وقتى در اواخر آوريل 1699 ، سر اسقف شهر آنقره ( آنكارا ) از طرف پاپ و امپراتور و جمهورى و نيز و دوك تسكان به اصفهان فرستاده شد ، وى و اطرافيانش از ديدن عظمت پاىتخت تعجب كردند . گودرو كشيش فرانسوى كه به معاونت او منصوب شده بود در اين مورد مىنويسد : « مىتوان گفت دربارى وجود ندارد كه تا اين اندازه سفير بپذيرد ، ولى خود كمتر سفير بفرستد . نه فقط سفرايى از قسطنطنيه و مسكوى و از طرف ملل هم جوار مثل اعراب و تاتارها و ازبك‌ها و غيرهم به اين‌جا آمده‌اند ، بلكه از سيام و حبشه نيز سفرايى در دربار ايران ديده مىشوند . » « 2 »\r\nغير از اين اشخاص ، سفرايى نيز از طرف سوئد و لهستان به اصفهان فرستاده شده بودند سفير سوئدى به نام لودويك فابرى تيوس « 3 » ، كه در سال‌هاى 1697 و 1698 در اصفهان بود ، در سال‌هاى 1679 و 1682 نيز به ايران سفر كرده بود . « 4 » اطلاعاتى كه وى در طى مسافرت‌هاى\r\n\r\n\r\n","description":"","footnote":"\r\n( 1 ) . در اين فصل مطالب بيشترى راجع به اعراب مسقط گفته خواهد شد .\r\n( 2 ) .  Relation II . pp . 2 - 3 \r\n( 3 ) .  Ludvig Fabritius \r\n( 4 ) . تنها منبع عمده راجع به فعاليت فابرى تيوس كتاب\r\n Kongl . Swenska Envoijen Ludwich Fabritii Lefwerne \r\nاثر يوهان كمپه  ( Kempe )  است ، ولى ظاهرا دست‌رسى به اين كتاب خارج از سوئد ممكن نيست . اطلاع مختصرى دربارهء او در كتاب ذيل يافت مىشود :\r\n","page_name":" 43 ","page_number":55},
  {"content":"\r\n\r\nمتعدد خود به دست آورده بود ، بعدا مورد استفاده جغرافىدان و نقشه‌كش معروف فرانسوى به نام گيوم دوليل « 1 » واقع شد . « 2 » سفير لهستان كه يكى از كاتوليك‌هاى شماخى و به نام زورابك موسوم بود در پاييز 1698 به اصفهان آمده بود . رئيس هيئت مذهبى يسوعى در شماخى به نام ژان باتيست دولاماز نيز همراه او بود . « 3 »\r\nبايد دانست تمام كسانى كه به ايران مىآمدند و از طرف پادشاهان اروپايى نامه داشتند ، مأمور سياسى نبودند . چنين نامه‌هايى معمولا به مبلغان عيسوى و در بعضى موارد به مسافران داده مىشد ، تا در طى مسافرت خود از خطر محفوظ و مصون باشند . مبلغان عيسوى كه به اين طريق سفر مىكردند هميشه لباس غير مذهبى بر تن داشتند . « 4 » حاملان اين نامه‌ها ، خواه مأمور سياسى و خواه غير از آن بودند ، از طرف شاه مقررى روزانه دريافت مىداشتند « 5 » و در بعضى موارد از امتيازات ديگر نيز برخوردار مىشدند .\r\n\r\n1 - تركيهء عثمانى\r\nاگر چه در آغاز سلطنت شاه سلطان حسين چنين به نظر مىرسيد كه دورهء صلح با تركيه مثل سابق ساليان دراز ادامه خواهد داشت ، و ليكن واقعه‌اى روى داد كه در روابط ايران و عثمانى تا مدتى خلل وارد آورد . اين واقعه مربوط به اشغال شهر بصره و قسمتى از ايالت بصره توسط سپاهيان ايران بود .\r\nاين خود يكى از عجايب روزگار است كه قواى شاه سلطان حسين صلح دوست توانست بصره را اشغال كند ، در صورتى كه در سال‌هاى بعد نادر با لشكريان آزمودهء خود نتوانست به اين مقصود نايل آيد .\r\n\r\n\r\n","description":"","footnote":"\r\n Biographiskl Lexicon ofver Namnunnige Svenska Man ( Uppsala , 1837 ) , vo 1 , lv \r\nاستاد كنووالف  ( Konovalov )  جزئيات جالبى از كارهاى او را در مقالهء خود آورده است . - 101 - 72\r\n Ludvig Fabritiuss Account of the Razin Rebellion , Oxford Slavonic Papers , vo 1 . VI ( 1955 ) , pp . \r\n( 1 ) .  Guillaume Delisle \r\n( 2 ) . فابرى تيوس در سال 1671 به ايران آمد و قبل از آن به دست استنكا رازين گرفتار ولى موفق به فرار شده بود .\r\n- كتاب استاد كنوولف ، ص 73 .\r\n( 3 ) . براى جزئيات اين سفر - \"  Journal  \" ، اثر پيردولاماز  ( Pere de la Maze )  در\r\n Letres Edifiantes et Curieuses , vo 1 , IV , pp . 53 - 112 . \r\n( 4 ) .\r\n Baudelot de DairvaI , Voyage du Sirer Paul Lucas au Levant , vo 1 11 , p . 103 \r\n( 5 ) . عملا به علت نادرستى حكام و مأموران ، مسافران تمام مقررى خود را دريافت نمىداشتند و گاهى موفق به گرفتن هيچ‌گونه مقررى نمىشدند . مثلا اسقف آنقره با آن كه شخص مهمى بود فقط قسمتى از آنچه بايستى بگيرد دريافت داشت . -  Gaudereau . Relation II . p . 152 \r\n","page_name":" 44 ","page_number":56},
  {"content":"\r\n\r\nدر آخرين دههء قرن هفدهم ، اساس تسلط تركيه بر ايالت بصره به عللى متزلزل شده بود . اولا ، ترك‌ها به جنگ با ممالك اروپايى اشتغال داشتند ، ثانيا در اواخر قرن هفدهم يك سلسله انقلاب‌هاى محلى در قسمت جنوبى بين النهرين روى داده بود ؛ ثالثا ، در سال 1690 طاعون بسيار شديدى در بصره شيوع يافته بود كه در نتيجهء آن قسمت اعظم پادگان و مأموران ترك مقيم اين شهر نابود شدند و هم‌چنين هزاران نفر از ساكنين آن از بين رفتند . « 1 » شيخ مانع بن مقمس رئيس طايفهء نيرومند منتفق كه اعضاى آن از دست ترك‌ها و مردم بصره زجر و آزارها ديده بودند ، شهر را در سال 1694 به تصرف در آورد . ترك‌ها مدت كوتاهى آن را دوباره اشغال كردند ، ولى در بهار 1695 شيخ مانع مجددا بصره را گرفت و هيجده ماه در آنجا حكومت راند . وى اگر در امور خانوادهء مشعشع ، ساكن ولايت ايرانى عربستان ، دخالت نكرده بود ، مىتوانست قدرت و نفوذ خود را در بصره براى مدت مديدى حفظ كند . ولى از سيد على ، يكى از اعضاى مقتدر آن خانواده ، عليه برادرش سيد فرج اللّه ، والى عربستان ، « 2 » طرف دارى كرد .\r\nدر نتيجهء دخالت شيخ مانع ، سيد فرج اللّه از حسن پاشا حاكم بغداد تقاضا كرد به وى اجازه دهد شيخ را از بصره بيرون كند . سپس از شاه سلطان حسين نيز فرمانى به همين مضمون دريافت داشت . سيد فرج اللّه بعد از فراهم آوردن لشكر نيرومندى در ماه مارس 1697 عازم حويزه شد و شيخ مانع و طايفهء او را به آسانى شكست داد و نه تنها وى را از بصره بلكه از قرنه بيرون راند . « 3 » سيد فرج اللّه پس از اين پيروزى ، كليدهاى شهر بصره را به اصفهان فرستاد و شاه سلطان حسين نيز آنها را با تحف و هداياى گران‌بها براى سلطان عثمانى ارسال داشت . « 4 »\r\nبا وجود اين كه ايرانىها به اين طريق بصره را از متصرفات عثمانى مىدانستند ، ولى آن را نگاه داشتند . شايد ترك‌ها قادر نبودند به اندازهء كافى سرباز فراهم آورند تا شهر را از دست آنان بگيرند .\r\nدر سال 1697 ، دولت ايران سيد فرج اللّه را به اصفهان فراخواند و شخصى به نام على مردان خان را به جايش منصوب كرد . شايد اين شخص همان كسى باشد كه بعدا والى لرستان شد و در\r\n\r\n\r\n","description":"","footnote":"\r\n( 1 ) . هر روز پانصد نفر در شهر مىمردند . - كتاب لانگريگ  ( Longrigg )  تحت عنوان :\r\n Four Centuries of Modern Iraq , p . 119 \r\nمطابق نوشتهء الكساندر هميلتون ، در بصره هشتاد هزار نفر در نتيجهء طاعون هلاك شدند ولى اين كه مىگويد بيمارى مذكور در سال 1691 روى داد اشتباه است . ( ص 83 ) .\r\n( 2 ) . سيد احمد كسروى ، تاريخ پانصد سالهء خوزستان ، ص . 95 .\r\n( 3 ) . احمد كسروى ، همان كتاب . ص 95 . همچنين -\r\n A Chronicle of the Carmelites in Persia , vo 1 , II , pp . 1170 - 1 . \r\n. ( 4 ) . لانگريگ ، همان كتاب ، ص . 121 . هم‌چنين - نامهء سلطان تركيه به شاه سلطان حسين در مورد بصره در 1109 ( 8 / 1697 ) در موزهء بريتانيا ،  Turkish MS . Add . 7857 , fol . 99 b \r\n","page_name":" 45 ","page_number":57},
  {"content":"\r\n\r\nجنگ گلناباد در سال 1722 زخمى گرديد . عليمردانخان با عدل و داد حكومت راند ، ولى به اصفهان فرا خوانده شد و شخصى به اسم ابراهيم خان كه به خوبى حكومت كرد جاى او را گرفت . « 1 » در ژانويهء 1700 ، شيخ مانع كوشيد كه شهر را متصرف شود و نزديك بود به مقصود خود نايل آيد . ولى ابراهيم خان عاقبت پيروز شد و او را از حوالى بصره بيرون راند . در سپتامبر همان سال ، دولت ايران ابراهيم خان را از منصبش معزول كرد و شخص بىكفايتى به نام داودخان را به جايش فرستاد . بديهى است اين عمل اقدام عاقلانه‌اى نبود .\r\nدر اين ضمن ، ترك‌ها ناظر حوادث در بصره بودند ، و چون قدرت خود را بازيافته بودند ، تصميم داشتند شهر را مجددا به تصرف در آورند . وقتى در ماه مارس 1701 لشكر نيرومندى از ترك‌ها به حوالى بصره رسيد ، داودخان حاكم ايرانى اين شهر سعى كرد بگريزد ، ولى مىگويند از شدت بيم و هراس جان سپرد . بنابراين ، ترك‌ها بدون مواجه شدن با كوچك‌ترين مقاومتى از طرف ايرانىها ، وارد شهر شدند . « 2 »\r\nاشغال بصره از طرف ايران به اين طريق بدون كشمكش با تركيه پايان يافت ، و اين واقعه در روابط دو كشور تأثيرى نكرد . در سال‌هاى بعد ، تركيه ناظر اقدامات اتريش ، دشمن ديرينهء خود ، بود و نتوانست توجهى به ايران كند ، و واقعه‌اى كه رابطهء اين دو كشور را به هم بزند روى نداد ، و دورهء صلح و آرامش هم چنان ادامه يافت . در حقيقت ، بعد از بستن معاهدهء پاسارويتس « 3 » با اتريش و ونيز در سال 1718 بود كه تركيه از گرفتارىهاى خود در اروپا خلاص شد و توانست در امور ايران مداخله كند .\r\n\r\n2 - روسيه\r\nتا اواسط دورهء پطر كبير ( 1682 - 1725 ) ، روسيه در نظر ايرانيان كشورى دور دست و ضعيف بود . اگر چه ميان اين دو كشور هيئت‌هاى سياسى مبادله شده بود و تا حدى تجارت رواج داشته و اقدامات مختصر خصومت‌آميزى از طرف روسيه به عمل آمده بود ، و ليكن هرگز به خاطر ايرانىها در آن دوره خطور نكرده بود كه روسيه ممكن است روزى حتى به صورت كشورى در درجهء دوم از اهميت قرار گيرد . ايرانىها شايد تصور مىكردند كه بحر خزر و اراضى وسيع واقع ميان ايران و روسيه مانع از هرگونه رابطهء دوستانه يا خصمانه‌اى خواهد شد . با وجود اين ، توسعهء روسيه به طرف جنوب و جنوب شرقى در اواسط قرن شانزدهم ، حد فاصل ميان دو مملكت را به تدريج كم‌تر كرد .\r\n\r\n\r\n","description":"","footnote":"\r\n( 1 ) . مطابق نوشتهء هميلتون ، همان كتاب ، جلد اول ، صفحات 82 - 83 ، در زمان اشغال بصره توسط ايرانىها ، تجارت در اين شهر ترقى كرد .\r\n( 2 ) .  A Chronicle of the Carmelites , vo 1 . II , p . 1171 \r\n( 3 )  Passarovitz \r\n","page_name":" 46 ","page_number":58},
  {"content":"\r\n\r\nشاه طهماسب اول ( 1524 - 1576 ) معاصر ايوان مخوف بود « 1 » ، ولى به نظر نمىرسد كه ميان ايران و روسيه در زمان اين دو روابطى برقرار بوده باشد ، اما تحولاتى در اين دوره روى داد كه در وقايع بعدى تأثير داشت .\r\nنخستين تحول عبارت بود از تصرف حاجى ترخان توسط روسيه در سال 1556 و اين واقعه ظاهرا در آن وقت به اطلاع ايرانىها نرسيد . در نتيجهء تصرف اين شهر مهم ، روس‌ها نه تنها مالك قسمت سفلاى رودخانهء ولگا شدند ، بلكه بندر مهمى نيز براى تجارت در بحر خزر به دست آوردند . تصرف حاجى ترخان همچنين راه را براى تجاوز روسيه به خاك ايران در يك قرن و نيم بعد باز كرد .\r\nتحول ديگرى كه براى روسيه عواقب مهمى داشت عبارت بود از فرار قزاق‌ها از ريازان « 2 » و ساير ولايات مركزى مسكوى ، زيرا اين اشخاص مورد خشم و غضب تزار واقع شده بودند .\r\nقزاق‌هاى مذكور تا درهء ترك « 3 » پيش آمدند و چون بر فراز قلهء كوه‌ها مستقر شدند ، آنها را گربنت سى « 4 » ناميدند . « 5 » بعدا هيئتى به حضور ايوان مخوف اعزام داشتند تا طلب عفو كند .\r\nواقعهء سوم جالب توجهى كه در زمان ايوان مخوف روى داد مهاجرت بازرگانان روسى به شماخى پاى تخت ايالت ايرانى شيروان بود . « 6 »\r\nنمىتوان گفت كه اين تحولات در نتيجهء نقشه‌هاى قبلى روسيه براى تجاوز به خاك ايران صورت گرفت « 7 » و دليلى وجود ندارد كه نشان دهد كه ايوان مخوف در نظر داشت از حاجى ترخان به عنوان پايگاه نظامى جهت عمليات عليه ايران استفاده كند . دربارهء قزاق‌هاى گربنت‌سى بايد گفت كه اقدام آنها خود به خود انجام گرفت و در هر صورت درهء ترك در شمال سرحد ايران قرار داشت . بازرگانان روسى كه در شماخى اقامت كردند ممكن است خواسته باشند مثل آنتونى جن كين سن و كمپانى او از طريق روسيه ميان ايران و انگلستان يك راه تجارى باز كنند ، ولى اين موضوع حدس و گمانى بيش نيست .\r\n\r\n\r\n","description":"","footnote":"\r\n( 1 ) . ايوان مخوف در سال 1533 دوك مسكوى شد و در 1547 خود را تزار روسيه ناميد و تا پايان عمر ( 1584 ) حكومت راند .\r\n( 2 ) .  Ryazan \r\n( 3 ) .  Terek \r\n( 4 ) .  Grebentsi \r\n( 5 ) .  Greben  كلمه‌اى است روسى و معنى آن تيغ ، يا ستيغ كوه ، است .\r\n( 6 ) . - مقالهء دورن  ( Dorn )  تحت عنوان :\r\n Geschichte Schirwans unter den Statthaltern und Chanen von 1538 - 1820 , Memoires de l' \r\n Academie lmperiale des Sciences ( St Petersburg , 1841 ) , p . 406 . \r\n( 7 ) . اين نكته دربارهء حملاتى كه روس‌ها از سابق عليه ايالات ايران واقع در ساحل بحر خزر مىكردند نيز صادق است . - مقالهء دورن تحت عنوان :\r\n\"\r\n \" Caspia , ueder die Einfalle der alten Russen in Tabaristan \r\nدر همان مجله ( سن‌پترزبورگ ، 1875 ) سرى هفتم ، جلد بيست و سوم .\r\n","page_name":" 47 ","page_number":59},
  {"content":"\r\n\r\nحادثه‌اى كه نشانهء وقايع بعدى بود ، در 1586 اتفاق افتاد . در اين سال الكساندر دوم حاكم عيسوى كاخت در گرجستان مورد حملهء شمخال قموق قرار گرفت . چون الكساندر انتظار كمكى از محمد خدابنده نداشت ، طبعا متوسل به هم مذهبان خود در شمال شد . روس‌ها قوايى به فرمان‌دهى آندرى خوورستين « 1 » به كمك او فرستادند و اين شخص پاى تخت شمخال ، به نام ترخو ، را تصرف كرد ، و ليكن دشمن حمله آورد و آنها را از دم تيغ گذرانيد . روس‌ها در سال‌هاى 1599 و 1604 كوشيدند شكست خود را جبران كنند ، ولى به جايى نرسيدند . « 2 »\r\nدر اين ضمن ، اوضاع داخلى ايران با بر كنارى خدابنده و روى كار آمدن پسرش عباس بهبودى يافت . شاه عباس در نتيجهء فرو نشاندن طغيان در كاخت در سال 1615 موفق شد گرجىها را مجبور به اطاعت كند . رفتار او در اين مورد به اندازه‌اى بىرحمانه بود كه حتى امروزه به او ملعون مىگويند . پيترو دولا واله « 3 » ، كه در آن وقت در ايران بود ، پيش بينى كرد كه اقدامات شديد شاه عباس براى حفظ متصرفات ايران باعث از بين رفتن خانوادهء او خواهد شد . « 4 » اگر چه انقراض سلسلهء صفويه معلول عوامل ديگرى بود ، ولى رفتار شاه عباس در گرجستان بدون شك در وقايعى كه يك قرن بعد در ايران رخ داد بىتأثير نبود . از طرف ديگر در روسيه عكس العملى نسبت به اين واقعه ديده نشد ، زيرا اين كشور در آن وقت اوضاع آشفته‌اى داشت . ولى وقتى ميخائيل فئودورويچ ، سر سلسلهء خاندان رومانف ، موقعيت خود را محكم كرد ، ميان روسيه و گرجستان سفرايى مبادله شد و در سال 1639 پادشاه كاخت ، به نام تهمورث ، سوگند وفادارى نسبت به تزار ياد كرد . در نتيجهء ايجاد روابط ميان دو كشور ، عده‌اى از گرجىها در سال 1649 به روسيه مهاجرت كردند و در جنوب مسكو ساكن شدند . « 5 » اين واقعه در نيم قرن بعد نتايج مهمى به بار آورد .\r\n\r\n\r\n","description":"","footnote":"\r\n( 1 ) .  Andrei Khvorostin \r\n( 2 ) . اگر چه قواى روس‌ها به فرمان‌دهى بوتورلين  ( Buturlin )  و پلشف  ( Pleshchev )  ترخو را در سال 1604 به تصرف در آوردند و شمخال اندى را مجبور به فرار به كوه‌هاى داغستان كردند ، ولى طوايف جنگ جوى قموق دوباره به روسها حمله آوردند و آنها را تار و مار كردند .\r\n( 3 ) .  Pietro della Valle \r\n( 4 ) . -  Viaggi  ( برايتون ، 1843 ) ، جلد دوم ، ص 148 . شاه عباس با كشتن ملكهء كتوان ، مادر تهمورث پادشاه كاخت ، نام خود را ننگين كرد . به فرمان او بود كه ملكهء بىچاره را زجر دادند و سپس در سال 1624 هلاك كردند .\r\nسرگذشت غم‌انگيز او باعث شد كه نويسندهء آلمانى آندرياس گريفيوس  ( Andreas Gryphius )  يك تراژدى تحت عنوان :  Catharina Von Georgien  ، در سال 1685 ، بسازد . شرح كشته شدن ملكه از قول كشيش‌هاى اگوستى نين در ايران توسط لنگ در كتاب ذيل آمده است :\r\n Lives and Legends of the Georgian Saints , ( London , 1956 ) pp . 171 - 2 \r\n. ( 5 ) . 397 .\r\n N . Berdzenisgvili , I , Javakhishvili and S . Janasha , Istoriya Gruzzi ( Tifis , 1949 ) , vo 1 , l , p \r\n( از آقاى لنگ كه اين مأخذ را به من نشان داد متشكرم ) . اين عده در زمان جان بل ، اهل آنترمونى ، جراح اسكاتلندى كه با سفير روسيه ولنسكى به ايران آمد ( 1715 ) ، هنوز در قسمت جنوب مسكو بودند . - صفحات 9 - 15 كتاب بل  ( Bell )  تحت عنوان  A jonrueyetc \r\n","page_name":" 48 ","page_number":60},
  {"content":"\r\n\r\nدر سال 1664 هيئتى مركب از دو سفير و هشتصد نفر همراه با نامه و هدايا از طرف الكسيس ميخائيلويچ ، تزار روسيه ، به دربار شاه عباس دوم رسيد . اگر چه اعتبار نامه‌هاى سفراى روسيه حقيقى و درست بود ، ولى ايرانىها به زودى دريافتند كه مقصود و منظور از ورود آنها به خاك كشورشان اين است كه تحت عنوان هيئت سياسى ، حقوق گمركى امتعهء فراوانى را كه با خود داشتند نپردازند .\r\nكشف اين موضوع باعث عصبانيت ايرانىها شد و چون روس‌ها را مردمى كثيف مىدانستند ، قلبا از آنها تنفر داشتند . شاردن مىگويد : « به همين علت ايرانىها اين ملت مسكوى را پست‌ترين و رسواترين ملت عيسوى مىدانند . » « 1 »\r\nشاه عباس نسبت به سفراى روسيه بدرفتارى كرد و در نتيجه يكى از آنها فوت كرد . سپس سفير ديگر و همراهان او را مرخص كرد . هنگامى كه تزار از رفتار پادشاه ايران آگاهى يافت ، بسيار خشمگين شد . ولى چون نمىخواست با ايران به جنگ پردازد ، به طريق غير مستقيم انتقام گرفت . توضيح آن كه در اثر تحريك و تحريض او ، دزد معروف به نام استنكا رازين كه باعث آزار بازرگانان و مسافران در اطراف ولگا مىشد ، با پانصد قزاق ناحيهء دون به مازندران حمله برد و تا مدتى در شبه جزيره آشوراده در قسمت جنوب شرقى بحر خزر اقامت كرد . « 2 » قضيهء هيئت اعزامى روسيه و قتل و غارت استنكا رازين و قزاقان او باعث شد كه ايرانىها هم از روس‌ها بترسند و هم از آنها تنفر داشته باشند . مع الوصف به بازرگانان روسى مقيم شماخى اجازه داده شد كه به فعاليت‌هاى خود ادامه دهند . تجارت آنها به اندازه‌اى حايز اهميت گرديد كه كنسولى از طرف روس‌ها در اواخر قرن هفدهم به شماخى فرستاده شد تا حافظ منافع آنها باشد . اين بازرگانان بيشتر به تجارت ابريشم اشتغال داشتند ، ولى پارچه‌هاى گوناگون ، برنج ، فلفل « 3 » ، و يك نوع نفت « 4 » به روسيه مىفرستادند . و بعضى از اين امتعه به سيبرى ارسال مىشد . « 5 » در سال 1696 دو بازرگان روسى ، به نام‌هاى مالينكى و سمنوف ، تا اصفهان سفر كردند و از آنجا به بندر عباس رفتند و از طريق دريا عازم هندوستان شدند . « 6 » قسمت اعظم تجارت ميان ايران و روسيه در\r\n\r\n\r\n","description":"","footnote":"\r\n( 1 ) . « تاج گذارى شاه سليمان » ، در جلد دهم ، ص 113 ، سفرنامهء شاردن .\r\n( 2 ) . اين نخستين بار نبود كه استنكا رازين با عده‌اى قزاق وارد خاك ايران مىشد . در سال 1636 در انزلى پياده شده رشت را به باد غارت داده بود . ايرانيانى كه در سال 1671 در مسكو بودند از اين كه براى تماشاى كشته شدن اين راهزن دعوت شده بودند اظهار خشنودى مىكردند .\r\n( 3 ) . فلفل يا به وسيله كمپانى هلندى شرقى يا تجار ارمنى تهيه مىشد .\r\n( 4 ) . نفت از چاه‌هاى باكو به دست مىآمد .\r\n( 5 ) .\r\n G . F , MuLLer , Sammlung Russischer Geschichte , vo 1 . III , p . 489 \r\n( 6 ) . اين نخستين سفر يك بازرگان روسى به هندوستان از طريق ايران نبود ، زيرا آتاناز نيكيتين  ( Athanase Nikitine )  در سال‌هاى 1466 - 1472 به آنجا رفته و بازگشته بود . -  V . V . Barthold , La Decouverte de I'Asie , p . 202 \r\n","page_name":" 49 ","page_number":61},
  {"content":"\r\n\r\nدست ارامنه بود . اين اشخاص علاوه بر خريد و فروش امتعهء فوق ، الماس و سنگ‌هاى گران‌بها و همچنين مرواريد به روسيه مىفرستادند . « 1 »\r\nپطر كبير نخستين كسى بود كه نسبت به ايران و بحر خزر سياست معين و مشخصى اتخاذ كرد . وى بر خلاف ساير روس‌ها ، علاقهء شديدى به دريا و دريانوردى داشت ، و هم چنان كه مشهور است در هلند و انگلستان در كشتى سازى كار كرد و اطلاعات دقيقى دربارهء اين صنعت به دست آورد و در ضمن معاشرت با دريانوردان و بازرگانان ، متوجهء اهميت نيروى دريايى شد و تصميم گرفت كه تجارت دريايى روسيه را رونق بخشد .\r\nاگر چه پطر كبير غالب اوقات متوجه درياى بالتيك و درياى سياه بود ، ولى به هيچ وجه از امور مربوط به درياى خزر غفلت نمىكرد ، « 2 » و مايل بود آن را به دو درياى مذكور به وسيلهء ترعه يا رودخانه متصل سازد . در نظر او بحر خزر حايز اهميت فوق‌العاده بود ، زيرا به وسيلهء آن مىتوانست نه تنها با ايران و خليج فارس بلكه با آسياى مركزى و شايد هندوستان روابطى برقرار كند . هدف او بسط تجارت بود و مىخواست تجارت ابريشم و ساير امتعه ميان ايران و غرب از طريق روسيه ، و نه از راه حلب و ازمير ، انجام گيرد . هم‌چنين بسيار مايل بود پنبهء تركستان را براى صنايع جديد التأسيس روسيه خريدارى كند . فكر ايجاد راه تجارى ميان آسياى مركزى و هندوستان از سابق وجود داشت . بين سنوات 1670 و 1672 هنگامى كه هيئتى به رهبرى برادران پازوخين « 3 » در خوارزم و بخارا مقيم بود ، امكان يافتن چنين راهى بررسى شد . اين دو برادر مترجم خود را ، به نام مدوديف « 4 » ، از بخارا به هندوستان فرستادند ، و او نيز از طريق بلخ ، هنجن و كابل عازم شد و در بازگشت گزارشى كه نظريهء آنها را تأييد مىكرد تقديم داشت . « 5 »\r\nپطر كبير اطلاعات خود را دربارهء ايران از منابع مختلفه به دست مىآورد . يكى از دوستان\r\n\r\n\r\n","description":"","footnote":"\r\n( 1 ) . جزئيات قابل توجهى راجع به اين تجارت و مدت عبور كالا و حقوق گمركى كه در استراباد پرداخته مىشد در يادداشتى كه در بايگانى وزارت امور خارجه فرانسه مضبوط است ملاحظه مىشود ( جلد پنجم ، اوراق  a  191 -  b  184 ) . نام نويسندهء اين يادداشت معلوم نيست ، ولى شايد ژان بيون دوكن سويل ، تاجرى اهل مارسى ، باشد كه از سال 1698 تا 1704 و همچنين در 1707 در ايران بود .\r\n( 2 ) . پلاتونف  ( Platonov )  در كتاب\r\n Histoire de la Russie des Origines a 1918 ( Paris , 1929 ) , \r\nمىنويسد كه تمام جنگ‌هاى پطر كبير به خاطر دست رسى به سواحل درياى بالتيك ، درياى سياه و درياى خزر بود . زيرا تزار از اهميت راه‌هاى دريايى براى روابط بين‌المللى و پيش رفت تمدن آگاهى داشت . مىگويند پطر كبير مىخواست كه بطلان اين ضرب‌المثل روسى را ثابت كند كه مىگفتند : « هر جا آب زياد است ، بايد از آنجا بدبختى انتظار داشت . »\r\n( 3 ) .  Pazukhin \r\n( 4 ) .  Medvediev \r\n( 5 ) . برادران پازوخين مترجم ديگرى را به نام سميون اسماعيل كه اهل بخارا بود همراه مدوديف به هندوستان فرستادند ، ولى او ترجيح داد در هندوستان بماند . -\r\n V . V . Barthold , La Decouverte de I'Asie , pp . 207 - 8 \r\n","page_name":" 50 ","page_number":62},
  {"content":"\r\n\r\nصميمى او به نام الكساندر آرخيلويچ اهل كارتيل و همچنين عده‌اى از گرجىهاى مقيم اطراف مسكو او را با اوضاع كشور خود آشنا كردند . « 1 » و كنسول روسيه در شماخى و بازرگانان ساكن اين شهر و نيز چند تن از انگليسىهايى كه در كمپانى روسيه كار مىكردند اطلاعاتى درباره مسائل تجارى به او دادند .\r\nيكى از خصايص عالى پطر كبير علاقهء او به امور اقليت‌هاى عيسوى در ايران بود ، « 2 » زيرا از مصايب آنان حكايت بسيارى از دهان الكساندر آرخيلويچ و ساير گرجىها و ارمنىها شنيده بود . احتمال دارد كه پطر كبير نسبت به اين امر در آغاز قرن هيجدهم ذى علاقه شده بود .\r\nهنگامى كه پطر در سال 1698 از سفر انگلستان باز مىگشت ، ناخدا جان پرى « 3 » را كه سابقا مهندس سد سازى و افسر دريايى بود با خود آورد و او را مأمور ساختن ترعه‌اى ميان ولگا و دون « 4 » و مشاور كشتى سازى كرد . پرى در مورد تجارب خود در روسيه مىنويسد : « تزار قصد دارد كشتىهايى براى جست‌وجوى بنادرى در قسمت شرق بحر خزر بفرستد و مىخواهد در آنجا بندرى به منظور تشويق تجارت با تاتارى بزرگ بسازد . » « 5 » پرى مىنويسد كه رودخانه‌هاى زيادى به درياى خزر مىريزد ، ولى چون روس‌ها علاقه‌اى به دريانوردى نداشته‌اند توجهى به آنها نكرده‌اند . براى جبران اين غفلت ، شاه‌زاده گاليت سين « 6 » در سال 1699 يك نفر نقشه بردار دانماركى ، به نام شل تروپ « 7 » ، را مأمور كرد كه نقشهء سواحل بحر خزر را بكشد و نشان دهد چه رودهايى به آن مىريزد . بعد از آن كه پرى از شل تروپ تقاضا كرد عمق چند نقطه را تعيين كند ، نقشه بردار دانماركى كار خود را شروع كرد ، ولى هنوز به جايى نرسيده بود كه به دست ايرانىها گرفتار و زندانى شد و در آن حال كه فرمان آزادى او از اصفهان صادر گرديد در نتيجهء تب شديدى درگذشت .\r\n\r\n\r\n","description":"","footnote":"\r\n( 1 ) .\r\n N . Berdzenishvili , I . Javakhishvili and S . Janasha , Istoriya Gruzzii p . 397 \r\n( 2 ) . پطر نسبت به عيسويان پيرو آيين ارتدكس در بالكان و لهستان همان سياست را مرعى داشت .\r\n( 3 ) . پرى اظهار داشته است كه آنتونى جن كين سن و همراهانش اولين كسانى بودند كه عمق بعضى نقاط درياى خزر را تعيين كردند و اين موضوع حقيقت دارد . رجوع شود به كتاب او :\r\n State of Russia , 1 . 163 \r\nكريستوفر برو  ( Borough )  و آرتور ادواردز و ساير اعضاى كمپانى روسيه ضمن عبور از درياى خزر چند سال بعد عمق قسمت‌هايى از آن را تعيين كردند و در اين وقت ( 1579 ) عازم ايران بودند . -\r\n Muller , Sammhung Russischer Geschichte , vo 1 . VII , pp . 476 - 8 \r\n. ( 4 ) . مسئلهء حفر ترعه‌اى ميان ولگا و دون در زمان پطر كبير تازگى نداشت ، زيرا در قرن شانزدهم و هفدهم بر سر اين موضوع ميان تركيه و روسيه اختلافاتى به وجود آمده بود . در ازمنهء قديمه ، تركها اول ، به اين خيال افتاده بودند . - مقالهء دكتر خليل اينال سيك  ( Inalcik )  تحت عنوان :\r\n \" Osmanli - Rus Rekabetinin Mesei ve Don - Volga Kanali Tesebusu Belleten no XII ( Ankara , \r\n402 - 349 .  pp  ، ( 1948\r\n( 5 )\r\n The State of Russia under the Present Czar , p . 141 \r\n( 6 ) .  Galitzin \r\n( 7 ) .  Sheltrup \r\n","page_name":" 51 ","page_number":63},
  {"content":"\r\n\r\nعلاقهء پطر كبير به درياى خزر و نواحى اطراف آن وقتى تشديد شد كه خان خيوه ( خوارزم ) در سال 1700 سر به اطاعت او نهاد . چند سال بعد از آن ، خبر رسيد كه در ريگ‌هاى جيحون طلا يافت شده است . ولى چون پطر كبير اشتغالات ديگرى داشت ، فقط از سال 1716 به بعد بود كه توانست هيئتى را به آسياى مركزى جهت تحقيق در اين قضيه اعزام دارد . نتيجهء غم انگيز اين اقدام بعدا به طور مختصر ذكر خواهد شد .\r\nدر اين ضمن وقايعى روى داد كه در روابط ايران و روسيه اختلالاتى ايجاد كرد . در اواخر سال 1697 سفيرى از طرف روسيه به اصفهان رسيد و يادداشتى به دولت ايران تسليم كرد به اين مضمون كه لزگىها و چركس‌ها و ساير طوايف قفقاز ( كه همگى به عنوان ايرانى معرفى مىشدند ) به ترك‌ها در ضمن محاصرهء آزوف كمك كرده‌اند . « 1 » و همچنين متذكر شد كه روسيه مايل است ايران به تركيه اعلان جنگ دهد و مبلغ سيصد هزار تومانى را كه از زمان شاه صفى به روسيه بدهكار است بپردازد .\r\nسفير روسيه هنگامى كه به قصر سلطنتى رفت تا اعتبار نامه و يادداشت دولت متبوع خود را تقديم كند ، مطابق رسم معمول حاضر نشد مداركش را به وسيلهء اعتماد الدوله به دست شاه برساند ، و اصرار داشت كه شخصا اين كار را انجام دهد . از آنجا كه سفير روسيه و درباريان حاضر به اين امر نشدند ، كار به بن‌بست كشيد . « 2 » ايرانيان بيم داشتند كه سفير مىخواهد حيله‌اى به كار برد و در روابط دو كشور اخلال كند . بنابراين او را به زندان افكندند و گفتند تا از مسكو جواب قانع كننده‌اى دربارهء طرز رفتار او دريافت ندارند ، آزادش نخواهند كرد . سفير بىچاره تا اوايل تابستان 1699 محبوس بود ، تا اين كه در نتيجهء وساطت اسقف آنقره آزاد شد . ظاهرا در هيچ جا ذكر نشده است كه روسيه دوباره از ايران خواسته باشد عليه تركيه عثمانى وارد جنگ شود و سيصد هزار تومان وام خود را بپردازد يا اين كه نسبت به كمك اتباع ايران به ترك‌ها اعتراضى به دولت ايران كرده باشد .\r\nدر اواخر قرن هفدهم روسيه داراى چند كشتى در بحر خزر بود . در سال 1700 ناخداى روسى ، به نام ماير « 3 » ، از مأموران ايرانى مقيم باكو خواستار شد اجازه دهند كشتىهاى او بدون پرداخت وجهى وارد باكو شوند . ايرانىها تقاضاى او را نپذيرفتند و چون ديدند كه باكو در آن حال نمىتواند مقاومت كند ، شروع به ساختن استحكامات نظامى كردند .\r\nكورنليوس دوبروين هنگامى كه در سال 1707 از طريق شماخى عازم اروپا بود ، دريافت كه\r\n\r\n\r\n","description":"","footnote":"\r\n( 1 ) .  Gaudereau , Relation , II , pp . 21 - 2  اگر تركيه از اين افراد كمك دريافت داشته بود ، امكان نداشت ثابت كنيم كه كدام يك از آنها از اتباع ايران بوده‌اند . قابل توجه خواهد بود اگر مدركى در بايگانىهاى مسكو براى تأييد اين واقعه به دست آوريم .\r\n( 2 ) .  Goudereau , Relation II , pp . 21 - 2 \r\n( 3 ) .  Meyer \r\n","page_name":" 52 ","page_number":64},
  {"content":"\r\n\r\nايرانىها نه تنها مبلغان يسوعى مقيم آن شهر را آزار مىدهند ، بلكه با بازرگان روسى در آنجا نيز بدرفتارى مىكنند . وى مىنويسد : « اين اشخاص مرتبا اظهار مىدارند كه تزار به سهولت مىتواند به آن قسمت حمله كند و انتقام ظلم و ستمى را كه متحمل مىشوند بكشد . ديگران مىگويند از اين واقعه ناراحت نخواهند شد ، زيرا در تحت حكومت تزار خوش‌تر خواهند بود تا اين كه از يكى از شاه‌زادگان خود اطاعت كنند . حتى بيمى نداشتند كه بگويند از خود دفاع نخواهند كرد ، بلكه از پيغمبرشان خواهند خواست كه چنين اتفاقى روى دهد . مسلما تزار به آسانى خواهد توانست اين كار را انجام دهد . » « 1 »\r\nاما سخن از حملهء روس‌ها در آن وقت مورد نداشت . تزار اگر چه بسيار جاه طلب و فعال بود ، ولى چون سرگرم امور ديگرى بود ، وقت و وسيلهء لشكركشى و ماجراجويى در ماوراى قفقاز و بحر خزر را نداشت . در سال 1700 جنگ طولانى او با سوئد كه بيست و يك سال ادامه يافت آغاز شد . به علاوه ، سلسله انقلاب‌هايى در اوايل قرن هجدهم در حاجى ترخان و باشكيرى و در حوالى رودخانه دون به وقوع پيوست . مهم‌ترين اين انقلابات در باشكيرى روى داد و تا سال 1711 ادامه يافت . در 1709 كشمكش با سوئد به مرحلهء جديدى در آمد و به پيروزى پطر كبير در پولتاوا ختم شد و دو سال بعد پطر دوباره با تركيه در افتاد ، ولى در استانى لشت « 2 » نزديك رودخانهء پروث « 3 » شكست خورد ( ژوئيه 1711 ) . با در نظر گرفتن اين تحولات ، معلوم بود كه پطر كبير نمىتواند دربارهء ايران سياست معين و ثابتى داشته باشد و مجبور بود چند سالى فقط براى پيش رفت تجارت روسيه در ايران سعى كند . هم چنان كه وقايع بعدى نشان داد ، پطر كبير به هيچ وجه دست از مقاصد خود دربارهء ايران بر نداشت .\r\nدر پائيز 1708 ، به دربار ايران خبر رسيد كه سفيرى از طرف روسيه ، به نام اسرائيل اورى « 4 » ، به همراهى عدهء زيادى به شماخى رسيده است و قصد دارد به اصفهان بيايد . به زودى شايع شد كه اورى خود را از نسل پادشاهان ديرين ارمنستان مىداند و علنا در شماخى گفته است كه دست از حقوق خود بر نخواهد داشت . ايرانىها از اين خبر بسيار مضطرب و نگران شدند و مبلغان كاتوليك خبر يافتند كه اورى تصميم دارد آنها را از ايران اخراج كند . بازرگانان اروپايى مقيم اصفهان نيز پريشان و مشوش شدند ، زيرا مىترسيدند يكى از مقاصد اورى توسعهء تجارت روسيه و به ضرر آنها باشد . تمام اين دسته‌ها در بزرگ كردن خطر پيش شاه هم داستان شدند تا وى را از پذيرفتن سفير روسيه باز دارند . شايع بود كه از قديم ارامنه گفته بودند كه كشورشان\r\n\r\n\r\n","description":"","footnote":"\r\n( 1 ) . سفرنامه ، جلد دوم ، ص 163 . در همان صفحه دوبروين مىنويسد كه باكو بندرگاه مناسبى است و تصرف آن براى تزار مفيد است زيرا در مجاورت كشور او قرار دارد و براى اتباع او كه مدتى است در آن ناحيه به تجارت مشغول‌اند منافع بسيار دارد .\r\n( 2 ) .  Stanileshte \r\n( 3 ) .  Pruth \r\n( 4 ) .  Israel ori \r\n","page_name":" 53 ","page_number":65},
  {"content":"\r\n\r\nروزى با كمك روس‌ها دوباره تشكيل خواهد شد و ميشل ، سفير فرانسه ، كه با دولت ايران عهدنامه‌اى به منظور توسعهء تجارت فرانسه و حفظ مبلغان كاتوليك در ايران منعقد كرده بود ، « 1 » ظاهرا به وزراى ايران اظهار داشته بود كه حروف نام اسرائيل اورى جمله‌اى را تشكيل مىدهد كه معنى آن اين است : « او پادشاه خواهد شد . » « 2 » در نتيجه وحشت و اضطراب ايرانىها تشديد شد و بيم داشتند كه تزار در اعزام اين هيئت مقاصد سويى داشته باشد . شخص ديگرى در دربار كه به علل ديگرى مىخواست ايرانىها را به وحشت اندازد رئيس قبيلهء غلجايى بود ، به نام ميرويس . « 3 » با وجود ترس و بيم ايرانىها و كوششى كه از طرف دسته‌هاى مختلف براى ازدياد تشويش آنها به عمل مىآمد ، شاه و وزراى او كه مايل نبودند با طرد سفير تزار وى را برنجانند ، به حاكم شماخى دستور دادند كه اجازه دهد اورى و همراهانش حركت كنند . هنگامى كه اورى در اوايل نوامبر در نواحى شمالى اصفهان بود ، ميشل كه از آن شهر به فرانسه باز مىگشت ، به همان محل كه سفير روسيه استراحت مىكرد رسيد . اورى قاصدى همراه چند نفر سوار روسى و فرانسوى به سوى ميشل فرستاد تا با او مصاحبه كند ، ولى اين شخص نپذيرفت و اخطار ديگرى براى اعتماد الدوله ارسال داشت . « 4 »\r\nهنگامى كه اورى به اصفهان رسيد ، معلوم شد ترس و بيمى كه ايجاد كرده بود پايه و اساسى نداشت . گذشته از آن كه اعتبار نامه‌هاى او از طرف تزار صادر شده بود ، اورى نامه‌هاى موثقى از طرف امپراتور و پاپ نيز در دست داشت . آن‌گاه ايرانىها فهميدند كه مقصود اورى بيشتر تجارت است تا سياست ، « 5 » و بسيارى از همراهان او ( كه تعدادشان قبل از ورود به اصفهان كم\r\n\r\n\r\n","description":"","footnote":"\r\n( 1 ) . براى دست يا بى به جزئيات اين عهدنامه - فصل سى و پنجم همين كتاب .\r\n( 2 ) .  II sera roi  ، كروسينسكى ، ص 129 ، ميشل در شرحى كه راجع به مأموريت خود نوشته اين موضوع به خصوص را تأييد نمىكند ولى نهايت مجاهدت را براى آگاه ساختن وزراى ايران از مقاصد شوم اورى مبذول داشت . - گزارش او تحت عنوان :\r\n \" Memoire du Sieur Michel sur le voyage qu'il a fait en Perse en ulite d Envoye extraoukinaire \r\n 1709 \" . pp . 210 - 11 . et de Sa Majeste dans les annees 1706 , . 1706 , 1707 , 1708 \r\n( 3 ) . شرح اين كه چگونه ميرويس توانست از اين وضعيت به نفع خود استفاده كند در فصل هفتم خواهد آمد .\r\n( 4 ) . ميشل ، همان كتاب ، ص 211 .\r\n( 5 ) . كروسينسكى ، ص 128 . اورى كه در ارمنستان تولد يافته بود ، قبل از آن كه به خدمت پطر كبير در آيد ، در نزد امپراتور بود و به علت خدماتى كه به پطر كبير كرده بود به سفارت روسيه در ايران منصوب شد و اين مقام را براى ثروتمند شدن در مدت كوتاهى مناسب مىدانست ، و نظر به اينكه سفرا در ايران از پرداخت حقوق گمركى معاف بودند . مقدار زيادى كالا با خود برد تا به اين وسيله منافع سرشارى به دست آورد . ( كروسينسكى ، صفحات 127 - 128 ) . هم‌چنين -\r\n Correspondance du Marguis de Ferriol , Ambassaderu de Louis XIVa Constantinople . avecune \r\n introduction par M . Emile Varenbergh , pp . 270 - 305 \r\nتعدادى از نامه‌هاى اورى خطاب به اسقف ميناس و ديگران به وسيله ازوف در كتاب ذيل گردآورى شده است :\r\n","page_name":" 54 ","page_number":66},
  {"content":"\r\n\r\nشده بود ) بازرگان‌اند و مىخواهند با داشتن عنوان سياسى از پرداخت حقوق گمركى معاف شوند . اگر چه اورى در امور مذهبى اختلافاتى با ساير ارامنه داشت ، « 1 » ولى نخواست عليه مبلغان كاتوليك در اصفهان اقدامى كند ، بنابراين ، معلوم شد نگرانى مبلغان بىاساس بوده است . بايد به خاطر داشت كه پطر كبير نه به وسيلهء اورى و نه به طريق ديگر ، نمىخواست ايران را به مناسبت حملات لزگىها به قزاق‌هاى گربنت سى در درهء ترك ملامت كند . علت آن است كه در سال‌هاى 1707 و 1708 انقلاب سختى توسط بولاوين « 2 » در ناحيهء دون بر پا شده و جنگ با سوئد به مرحلهء دشوارى رسيده بود . در حقيقت چند سالى گذشت تا پطر كبير توانست دوباره توجه خود را معطوف به ايران و درياى خزر كند . « 3 »\r\n\r\n3 - امپراتورى مغول\r\nهنگامى كه شاه سلطان حسين در سال 1694 به تخت سلطنت نشست ، مدت چهل سال بود كه ايران و امپراتورى مغول با يك ديگر در حال صلح بودند . سلسلهء مغول مانند سلسلهء صفويه دورهء انحطاط را مىپيمود و مثل سابق قوى نبود . به همين علت اگرچه بر سر تصرف قندهار كه از سال 1648 به دست ايرانىها افتاده بود « 4 » اختلافى ميان دو كشور وجود داشت ، ولى احتمال نمىرفت كه اين قضيه باعث جنگ بشود .\r\nقبل از جلوس شاه سلطان حسين ، روابط ميان دو مملكت روى هم رفته دوستانه بود . در سال 1682 محمد اكبر فرزند چهارم اورنگ زيب كه يك سال قبل از اين تاريخ سر به شورش برداشته بود به ايران پناه برد و عاقبت در آنجا در گذشت . « 5 » اين امر تا حدى ميان ايران و امپراتورى مغول اختلافاتى ايجاد كرد .\r\nدر آغاز سلطنت شاه سلطان حسين ، اختلافات ديگرى روى داد . توضيح آن كه شاه عالم ( يا معظم ) فرزند دوم امپراتور به حكومت ولايت كابل منصوب شده بود . وى بعد از رسيدن به اين\r\n\r\n\r\n","description":"","footnote":"\r\n Snosheniya Petra Vedlikogo s Amiyanskim Narodom ( st . Petersburg , 1898 ) \r\nهم‌چنين -  ; J . de Morgan , Histoire  ( 1913\r\n A Joanisian , lsrael Ory und die Armenische Befreiungsidee ( Munich , \r\n du Peuple Armenien depuis les Plus Recules jusgua'a nos jours ( paris , 1919 ) , pp . 247 - 8 \r\n( 1 ) . اورى بعدا كاتوليك شد و اين خود براى اسقف‌هاى كشور او مايهء نهايت تأسف بود ، -  Krusinaki , Revohution of Persia , p . 130  .\r\n( 2 ) .  Bulavin  .\r\n( 3 ) . اين مقاصد و طرز عمل پطر كبير در فصل نهم شرح داده خواهد شد .\r\n( 4 ) . اورنگ زيب در سال‌هاى 1649 و 1652 يعنى در عنفوان شباب كوشيده بود كه آن را به تصرف در آورد و برادر جوانش دارا شكوه سال بعد چنين تصميمى گرفت ولى كوشش‌هاى آنها به نتيجه نرسيد .\r\n( 5 ) . از هندوستان با يك كشتى انگليسى عازم مسقط شد و بعد با كشتى انگليسى ديگرى به بوشهر رفت .\r\n","page_name":" 55 ","page_number":67},
  {"content":"\r\n\r\nمقام با رؤساى طايفهء غلجايى مقيم قندهار وارد مذاكره شد ، به منظور اين كه آنها را عليه شاه بشوراند و به اين طريق راه را براى تصرف سرزمين از دست رفته هموار كند . اگر چه اين اقدام نتيجه‌اى نبخشيد ، ولى امپراتور مغول هرگز از هدف خود چشم نپوشيد و در حقيقت در اواخر قرن هفدهم سفيرى به اصفهان فرستاد تا قندهار را پس بگيرد . شاه به اين تقاضاى او پاسخ منفى داد .\r\nهنگامى كه طايفهء غلجايى در سال 1709 شورش كرد ، اين عمل به علت تحريكات دهلى نبود ، بلكه علل كاملا متفاوتى داشت . « 1 » گذشته از اين ، اگر چه شورش مذكور به نتيجه رسيد ، ولى نفعى به امپراتورى مغول نرسانيد ، زيرا طايفهء غلجايى به استقلال نايل آمد و تا وقتى نادرشاه در سال 1738 آن را مطيع و منقاد ساخت به همين حال ماند .\r\nدر طى باقى دورهء سلطنت شاه سلطان حسين ، روابط ميان ايران و امپراتورى مغول دوستانه بود و احتياجى به شرح و بسط ندارد .\r\n\r\n4 - عمان\r\nقواى دريايى اعراب عمان وقتى به وجود آمد كه امام سلطان بن سيف شهر مسقط و لنگرگاه زيباى آن را در ژانويهء 1650 از دست پرتغالىها گرفت . در طى باقى عمر امام ، كه ظاهرا بيست سال طول كشيد ، « 2 » عمان بسيار ترقى كرد و ناوگان نيرومندى به منظور دفع پرتغالىها در آنجا ساخته شد . « 3 »\r\nبعد از آن كه امام سيف بن سلطان در سال 1679 ( تا 1711 ) زمام امور را در دست گرفت ، عمان به ترقيات بيشترى نايل آمد و اعراب مسقط ( اتباع او به همين نام موسوم‌اند ) به بندرهاى ايران واقع در خليج فارس و نواحى مجاور آن و كشتىهايى كه در محل رفت و آمد مىكردند حمله بردند . ايرانىها بدون كمك پرتغالىها يا ساير كشورهاى اروپايى نمىتوانستند به دفع آنها بپردازند ، زيرا از خود كشتى جنگى نداشتند و در كشتىهاى تجارى آنها هم اعرابى از خليج فارس\r\n\r\n\r\n","description":"","footnote":"\r\n( 1 ) . - فصل هفتم اين كتاب .\r\n( 2 ) . سال مرگ او به درستى معلوم نيست و تاريخى كه در منابع مختلف ذكر شده است از 1668 تا 1679 است .\r\nدر اين خصوص - كتاب مايلز\r\n ( Miles ) The Countries and Tribes of the Persian Gulf , vo 1 . I . p . 214 \r\n( 3 ) . رافائل دومانس  ( Raphael du Mans )  مبلغ معروف كبوشى  ( Capuchin )  كه از سال 1644 تا آخر عمر ( 1696 ) در اصفهان مىزيست ، در سال 1670 به كلبر نوشت كه پرتغالىها از دست اعراب مسقط بسيار در زحمت‌اند ، زيرا اعراب با كشتىهايى كه از آنها گرفته‌اند توانسته‌اند در دريا قدرت بسيار به دست آرند و مزاحم بشوند . -\r\n Pere du Mans , Estat de Perse en 1660 , Appendix XVIII ( Schefer , s , edition ) \r\n","page_name":" 56 ","page_number":68},
  {"content":"\r\n\r\nكار مىكردند كه اگر چه اسما تابع ايران بودند ، ولى علاقه‌اى به جنگيدن با ساير اعراب ساكن آن سوى خليج نشان نمىدادند . گذشته از اين ، اكثر اعرابى كه در سواحل ايرانى خليج فارس زندگى مىكردند سنى و پيرو مكتب شافعى بودند و با ايرانيان شيعى مذهب سازگارى نداشتند .\r\nدر مورد تجارت از طريق دريا ، بايد گفت كه ايرانيان در دورهء صفوى علاقه‌اى به اين كار نشان نمىدادند ، در صورتى كه در اواخر عهد ساسانى و دورهء تسلط اعراب ، داراى كشتىهاى بزرگ تجارى بودند . ايرانيان در زمان شاه سليمان يا شاه سلطان حسين مسلما با عمر بن العاس هم عقيده بودند كه در جواب سؤال خليفه عمر دربارهء لشكركشى از طريق دريا چنين گفته بود : « خيلى كم به آن اعتماد داشته باشيد و زياد از آن بترسيد . بشر در دريا مثل حشره‌اى است روى تخته پاره‌اى ؛ گاهى موج او را فرا مىگيرد و گاهى از ترس نزديك است جان بسپارد . » « 1 » كشيش فرانسوى به نام سانسون دربارهء نظريهء ايرانىها راجع به تجارت دريا در زمان شاه سليمان چنين مىنويسد « 2 » :\r\n« ايرانىها دريانوردى را دوست ندارند و چنان از آن متنفرند كه كسانى را كه جان خود را در دريا به خطر مىاندازند ناخدا يا كافر مىنامند . » اگر چه عقيدهء اين شخص دربارهء تنفر ايرانىها از دريانوردى درست است ، و ليكن دربارهء معنى ناخدا به اشتباه افتاده است ، زيرا اصل كلمهء ناخدا « ناوخدا » يعنى كاپيتان كشتى است و نبايد آن را با ناخدا يعنى كافر اشتباه كرد .\r\nاز طرف ديگر ، اعراب ساكن هر دو طرف خليج به دريانوردى علاقه‌مند شدند و امام‌هاى عمان در مسقط سه بندرگاه بزرگ احداث كردند .\r\nطى 1693 و 1695 اعراب مسقط چند بار با پرتغالىها در خليج فارس جنگ كردند و اگر چه تفوق با پرتغالىها بود ، ليكن به اندازهء كافى قوى نبودند كه اعراب مسقط را شكست دهند . در ژانويهء 1695 ، اعراب غيبت كشتىهاى پرتغالى را غنيمت شمردند و شهر كنگ را غارت كردند و چند كشتى ارمنى را كه پر از امتعه بود به تصرف در آوردند . مىگويند در اين مورد غنايمى به بهاى شصت هزار تومان به دست آوردند . « 3 » امام عمان بعد از اين حملهء موفقيت آميز از شاه در خواست كرد كه ايران همان حقوقى را كه پرتغالىها در كنگ « 4 » داشتند به اعراب نيز بدهد و\r\n\r\n\r\n","description":"","footnote":"\r\n( 1 ) .\r\n Sir William Muir , The Caliphate , Lts Rise , Decline and Fall ( London , 1924 ) p . 205 \r\nدر اين مورد نيز مىتوان بيت معروف سعدى ( گلستان ، باب اول ) را ذكر كرد :\r\n به دريا در منافع بىشمار است * و گر خواهى سلامت بر كنار است \r\n( 2 ) . 108 .\r\n Voyage ou Relation de I'Etat present du Royaume de Perse , p \r\n( 3 ) .\r\n Bruce . Annals of the Honorable East - India Company , vo 1 . III , p . 169 . \r\n( 4 ) . كنگ مركز عمدهء پرتغالىها در ايران بود . اين بندر كوچك در سه ميل و نيمى شمال شرقى لنگه كه بندر بزرگ‌تر و بهترى است قرار دارد . شاه عباس كبير براى آن كه تا حدى جبران خساراتى را كه در نتيجهء طرد پرتغالىها از هرمز به آنها رسيده بود بكند ( 1622 ) ، به آنها اجازه داد كه يك بنگاه بازرگانى در كنگ تأسيس كنند و نيمى از عايدات گمركى اين بندر را براى خود بردارند . پرتغالىها تا سال 1711 در كنگ ماندند ، ولى در اين وقت نيروى دريايى آنها در خليج فارس فوق‌العاده ضعيف شده بود .\r\n","page_name":" 57 ","page_number":69},
  {"content":"\r\n\r\nتهديد كرد كه اگر با اين تقاضا موافقت نشود بندر عباس را به باد غارت خواهد داد . « 1 »\r\nشاه از اين تهديد چنان به وحشت افتاد كه از دو كمپانى هند شرقى متعلق به انگليس و هلند تقاضا كرد چند كشتى جنگى در اختيار او بگذارند و چون از طرف آنها جواب مساعدى نشنيد متوجه فرانسه شد ولى باز توفيق نيافت ، « 2 » تا آن كه پرتغالىها با بىميلى به كمك ايران آمدند .\r\nعكس‌العمل شديد و مؤثر اعراب مسقط در فصل ديگرى شرح داده خواهد شد . « 3 »\r\nكاپيتان چارلز لاك‌ير كه در ماه مه 1706 در مسقط بود ، مىنويسد : « اين شهر بعد از آن كه اعراب آن را از دست پرتغالىها گرفتند ، چنان ترقى كرده است كه تمام بازرگانان هندى به وحشت افتاده‌اند . » « 4 » اگر چه باروت بسيار ناياب بود ، ولى اين شخص مىنويسد كه اعراب در هر موردى از آن به حد اسراف استفاده مىكنند . . . پرچم‌هاى آنها به رنگ سرخ است و آنها را به صورت نوارهاى باريك در روى ميله‌هاى بادبان‌ها مىآويزند . اين نوارها در وقت ورود ما به بندرگاه منظرهء بسيار زيبايى داشتند . »\r\nامام سيف بن سلطان در چهارم اكتبر 1711 در پاى تخت خود ، رستاق ، در گذشت . جانشين او سلطان بن سيف ثانى بيش از پدر ناوگان خود را تقويت كرد و به حمله پرداخت و براى اين منظور نه تنها تمام پول‌هايى را كه اسلاف او گرد آورده بودند خرج كرد بلكه مبالغ گزافى نيز از مساجد و اوقاف به قرض گرفت . « 5 » وى نسبت به پرتغالىها و ايرانيان سخت عداوت مىورزيد .\r\nكاپيتان الكساندر هميلتون « 6 » كه دربارهء مسقط اطلاعات زيادى داشت ، ناوگان آنجا را در زمان سلطان بن سيف ثانى چنين تعريف مىكند : در سال 1715 ناوگان عرب شامل يك كشتى با 74 توپ و دو كشتى با 60 توپ و يك كشتى با 50 توپ و هجده كشتى كوچك با 12 تا 13 توپ ، و هم‌چنين چند كرجى پارويى با 4 تا 8 توپ بود . و با اين قوا از دماغهء كمرين « 7 » تا بحر احمر تمام مردم ساحل نشين را به وحشت مىانداختند . اغلب به پرتغالىهاى ساكن ساحل هندوستان حمله مىبردند و دهكده‌ها و مزارع آنها را خراب مىكردند ولى با كليساها كارى نداشتند . . . اين اعراب كسى را بدون جهت نمىكشند بلكه با اسيران خود به مهربانى و ادب رفتار مىكردند .\r\n« از وقتى كه پرتغالىها مسقط را به اعراب داده‌اند ، ميان آنها هميشه جنگ بر پا بوده است ، ولى به طور كلى اعراب تفوق داشته‌اند . با وجود اين ، اعراب مجبور شده‌اند براى مقابله با پرتغالىها در دريا و هم‌چنين براى محافظت سواحل خود چند كشتى خريدارى كنند . كشتىهاى\r\n\r\n\r\n","description":"","footnote":"\r\n( 1 ) .  Gaudereau , Relation I , p . 89 \r\n( 2 ) . - فصل يازدهم .\r\n( 3 ) . فصل سى و يكم .\r\n( 4 ) .  An Account of Trade in Indio , pp . 206 - 7 \r\n( 5 ) .\r\n C . Guillain , Documents sur I'Histoire et le Commerce de I'Afrigue Orientale ( Paris , 1855 ) , pt \r\n I , p . 526 . \r\n( 6 ) .  Hamilton \r\n( 7 ) .  Comerin \r\n","page_name":" 58 ","page_number":70},
  {"content":"\r\n\r\nآنها غالبا با يك ديگر مواجه شده و جنگ‌هايى هم كرده‌اند و ليكن هيچ كدام از طرفين نتوانسته است كشتى دشمن را غرق يا تصرف كند ولى چند فروند از كشتىهاى تجارى هر دو طرف ضبط شده است .\r\n« پرتغالىها با اسيران خود به بدى و خشونت رفتار مىكنند و آنها را به كارهاى سخت مىگمارند و براى مطيع كردن آنها تازيانه به كار مىبرند . ولى اعراب با اسراى جنگى به مهربانى رفتار مىكنند و به آنها فشار نمىآورند و همان مقدار پول غذايى كه به سربازان خود مىدهند به آنها نيز مىپردازند . . . و هرگاه يكى از پرتغالىها كارگرى با تجربه يا از اهل فن باشد ، مىتواند آزادانه به حرفهء خود مشغول شود تا براى آزادى خود پول تهيه كند . » « 1 »\r\nاگر بگوييم ايرانىها از اين اعراب وحشت داشتند و از دست آنها متحمل ضرر فراوان شدند ، باعث تعجب نخواهد بود . « 2 »\r\n\r\n\r\n","description":"","footnote":"\r\n( 1 ) .\r\n A New Account of the East Indies ( Edinburgh , 1724 ) , pp . 47 - 5 \r\n( 2 ) . در فصل يازدهم شرحى دربارهء تصرف جزاير بحرين و قشم و لارك توسط اعراب و تهديد بندر عباس و هرمز از طرف آنها داده خواهد شد .\r\n","page_name":" 59 ","page_number":71},
  {"content":"\r\n . \r\n","description":"","footnote":"","page_name":" 60 ","page_number":72},
  {"content":"\r\n\r\n\r\nفصل ششم احياى آيين تشيع و تأثير آن در اقليت‌هاى مذهبى\r\nبايد به خاطر داشت كه شاه سلطان حسين در ايام جوانى تحت تأثير افكار و عقايد مجتهد بزرگ محمد باقر مجلسى قرار گرفته بود . اين شخص در احياى تشيع در اواخر سلسلهء صفويه بيش از همه فعاليت كرده بود .\r\nپدرش محمد تقى مجلسى بود ، كه خود نيز از مجتهدان معروف به شمار مىرفت و نخستين كسى بود كه كار دشوار جمع‌آورى احاديث شيعه را به عهده گرفت . محمد تقى كه در سال 1003 هجرى ( 1594 ) ديده به جهان گشود ، مرد دانشمند و غير متعصبى بود و حتى نسبت به صوفيان نظر خوبى داشت ولى معلوم نيست كه خود به اين گروه پيوسته باشد . « 1 » مرگ او در سال 1070 هجرى ( 1659 ميلادى ) اتفاق افتاد .\r\nپسرش محمد باقر كه در سال 1037 ( 1627 ميلادى ) متولد شد ، عقايد و افكار ديگرى داشت و اگر چه مثل پدر در گردآورى احاديث شيعه زحمت مىكشيد ، بسيار متعصب بود . وى با سنىها سخت مخالفت و عداوت مىورزيد و چنان كه گفته‌اند در حدود هفتاد هزار نفر از آنها را به آيين تشيع در آورد . ترديدى نيست كه آثار متعدد محمد باقر در اين امر تأثير داشته ، و ليكن كاملا احتمال مىرود كه بسيارى از اين اشخاص در تحت فشار دست از آيين خود برداشتند . وى همچنين از صوفيان متنفر بود و علت آن نه تنها اين بود كه آنان به حكمت اشراق علاقه داشتند ، بلكه از آن جهت كه بسيارى از صوفيان معروف سنى بودند . هم‌چنين معتقدان به فلسفهء ارسطو و افلاطون را « پيروان يك يونانى بىدين » قلم داد مىكرد . « 2 »\r\n\r\n\r\n","description":"","footnote":"\r\n( 1 ) . فرزند متعصب او ، محمد باقر ، لازم دانست از رفتار پدرش نسبت به صوفيان اظهار تأسف كند ، - كتاب براون :  Persian Literature in Modern Times , pp . 403 - 4 \r\n( 2 ) . - « رساله لمحمد تقى المجلسى » ، اثر او به زبان عربى كه در مجموعهء براون در كتاب‌خانهء دانشگاه كمبريج مضبوط است ، شمارهء ( 7 ) 17 .  c  .\r\n","page_name":" 61 ","page_number":73},
  {"content":"\r\n\r\nمبارزهء مذهبى كه توسط محمد باقر آغاز شد و به وسيلهء نوهء او مير محمد حسين ادامه يافت ، به صورت زجر و تعقيب كسانى در آمد كه با عقايد آنها موافق نبودند . از آنجا كه اين مبارزه در دورهء صلح كامل انجام مىگرفت ، امكان نداشت از آن عليه سنىها در ممالك ديگر مانند ترك‌هاى عثمانى استفاده كنند ، و بنابراين باعث ابراز احساسات آتشينى كه نتيجهء شوق و التهاب مذهبى و ملى است نگرديد . لذا مبارزهء فوق در خود ايران صورت گرفت و در نتيجه به جاى اين كه مردم ايران را متحد كند ( چنان كه در زمان نخستين پادشاهان صفوى چنين پيش آمد ) تأثيرى معكوس داشت و موجب خشم و ناراحتى سنىهاى ايران شد . اين اشخاص اگر چه نسبت به پيروان تشيع در اقليت بودند ، و ليكن طبعى جنگ‌جو داشتند . به علاوه ، وقتى بحران بزرگ ملى در سال 1722 به وقوع پيوست ، عامل مذهبى احساسات جنگى شيعيان ايران را تحريك نكرد . نتايج ناگوار اين مبارزهء نابهنگام و غلط را بعدا شرح خواهيم داد .\r\nبعد از مرگ محمد باقر ، كه در 27 رمضان 1110 ( 29 مارس 1699 ) روى داد ، دوست دارانش ، به قول ادوارد براون ، اظهار داشتند : « مدت كوتاهى بعد از مرگ او گرفتارىهايى پيش آمد كه منجر به مصيبت سال 1722 شد و معتقد بودند كه مرگ چنين شخصيت مقدسى ايران را دچار خطر كرد . در صورتى كه منتقدان ، گرفتارى ايران را تا حدى نتيجهء تعصب شديد او و اشخاصى نظير او مىدانند . » « 1 »\r\nمحمد باقر نويسنده‌اى پر كار بود و محمد بن سليمان تنكابنى متذكر مىشود كه وى در روز به طور باور نكردنى پنجاه هزار كلمه مىنوشت . « 2 » حتى اگر يك دهم اين رقم را قبول داشته باشيم ، باز كار آنتونى ترولپ « 3 » كه عبارت بود از نوشتن قريب سه هزار كلمه در روز به نظر ناچيز مىآيد .\r\nبزرگ‌ترين اثر محمد باقر كه به زبان عربى نوشته شده است ، بحار الانوار نام دارد و شامل تعداد بىشمارى احاديث شيعه است . براون كه در سال‌هاى 1887 و 1888 در ايران اقامت داشت ، دريافت كه اين اثر در اين كشور موثق‌ترين منبع حديث به شمار مىرود . « 4 » آثار او هنوز در ايران مورد استفاده است .\r\nمحمد باقر نه تنها به عربى ، كه زبان دانشمندان بود ، كتاب مىنوشت ، بلكه تعدادى از مسائل مربوط به آيين تشيع را نيز به فارسى تحرير مىكرد و در اين مورد سبك ساده و آسانى به كار مىبرد تا براى هم وطنانش قابل فهم باشد . « 5 » ترديدى نيست كه وى نه تنها در زمان خود بلكه تا\r\n\r\n\r\n","description":"","footnote":"\r\n( 1 ) .  Persian Literature in Modern Times , p . 120 \r\n( 2 ) . قصص العلماء ، 1306 ، ص 216 .\r\n( 3 ) .  Trollope \r\n( 4 ) .  Persian Literature in modern Times , p . 366 n \r\n( 5 ) . براى فهرست كامل آثار محمد باقر - كشف الحجب و الاستار عن اسماء الكتب و الاسفار ، ( كلكته ، 1912 ) اثر\r\n","page_name":" 62 ","page_number":74},
  {"content":"\r\n\r\nمدت‌ها بعد از مرگش در ميان مردم نفوذ و اعتبار زيادى داشت .\r\nاگر چه شاه امر داده بود كه فرمان او راجع به منع مسكرات اجرا نشود و محمد باقر در اين مورد شكست خورد ، ولى باز شاه حرف او را مىپذيرفت و مقام ملاباشى را كه مخصوصا ايجاد كرده بود به وى تفويض نمود . « 1 »\r\nبعد از مرگ محمد باقر ، نوه‌اش ، به نام مير محمد حسين ، مقام ملا باشى را به دست آورد . اين شخص اگر چه نفوذ و اعتبار فراوانى داشت ، و ليكن متأسفانه تعصب را از پدر بزرگ خود به ارث برده بود ، « 2 » و جزء كسانى به شمار مىرفت كه بعدها در روحيهء پادشاه ضعيف صفوى تأثير بدى به جاى گذاشتند .\r\n\r\n1 - زردشتىها\r\nمحمد باقر مجلسى و محمد حسين و اطرافيان آنها نسبت به زردشتىها در ايران با خشونت رفتار مىكردند . در زمان پادشاهان سابق صفوى ، اين مردم بدبخت زجر و آزارها ديده بودند ، و ليكن تعقيب و مجازات آنها در زمان شاه سلطان حسين تشديد شد . اين پادشاه بعد از جلوس به تخت سلطنت فرمانى به منظور مسلمان كردن اجبارى زردشتيان صادر نمود . در سال 1699 سراسقف آنقره ( كه سابقا از او نام برديم ) شاهد اجراى اين فرمان مخصوصا در حسن آباد ، يعنى قسمت زردشتى نشين اصفهان ، بود و عدهء زيادى از زردشتىها ناچار اسلام آوردند . آتشكدهء آنها ويران و به جاى آن مدرسه و مسجدى بر پا شد . ولى زردشتيان قبل از اين عمل موفق شدند كه از بىاحترامى مسلمانان به آتش مقدس جلوگيرى كنند و آن را به كرمان ببرند ، زيرا در آنجا دربارهء مذهب آنها كم‌تر سخت‌گيرى مىشد . « 3 » در كرمان نيز با اين عده چنان به بدى رفتار كردند كه وقتى\r\n\r\n\r\n","description":"","footnote":"\r\nسيد اعجاز حسين النيسابورى الكنتورى ( از استاد لوى متشكرم كه اين كتاب را به من نشان داد ) . شرح حال او با عبارات اغراق آميز توسط محمد باقر خوانسارى ، يكى از اعضاى آن خانواده ، در كتاب روضات الجنات فى احوال العلماء و السادات ( تهران ، 1306 ) ، صفحات 118 - 123 آمده است .\r\n( 1 ) . مؤلف مجهول الهويهء تذكرة الملوك كه نسبت به محمد باقر مجلسى و ساير اعضاى خانوادهء او نظر خوبى نداشت نوشته است ( ص 41 ) كه اين اقدام در اواخر عهد شاه سلطان حسين به عمل آمد . اين نكته اشتباه است زيرا محمد باقر در سال 1699 در گذشت و شاه در 1723 از سلطنت كناره گرفت . همچنين مؤلف مذكور اشتباها ذكر كرده است كه محمد باقر به علت روابط دوستانهء خود با شاه ، مدرسهء چهار باغ را بنا نهاد و خود مدرس آن شد . ساختن اين مدرسهء زيبا و كاروان سراى مجاور آن به مادر شاه كه زن پرهيزگارى بود نسبت داده مىشود و در هر حال چند سالى بعد از مرگ محمد باقر به پايان رسيد .\r\n( 2 ) . شايد در اثر تحريكات محمد حسين بود كه حسنعلى خان ( والى اردلان از 1116 تا 1118 ) نسبت به كردها كه سنى بودند ظلم و ستم روا داشت . - فصل چهارم اين كتاب .\r\n( 3 ) .  Gaudereau , Relation II , pp . 134 - 9 \r\n","page_name":" 63 ","page_number":75},
  {"content":"\r\n\r\nسنىهاى طايفهء غلجايى به رهبرى محمود در سال 1719 كرمان را گرفتند ، زردشتيان نه تنها مهاجمان را دشمن خود ندانستند بلكه آنها را ناجى و آزاد كنندهء خود محسوب داشتند .\r\n\r\n2 - كليمىها\r\nكليمىهاى ايران مثل زردشتيان در زمان پادشاهان پيشين زجر و آزار فراوان ديده بودند . بعد از جلوس شاه سلطان حسين ، زنده كنندگان آيين تشيع « 1 » حملات خود را متوجه كليمىها و زردشتيان ايران كردند و بسيارى از آنها را به كيش اسلام در آوردند . « 2 » علل مذهبى تنها محرك تعقيب كليمىها نبود : اين عده گاهى متهم به جادوگرى مىشدند « 3 » و همچنين ضرر مادى بسيار مىديدند ، زيرا قانونى وجود داشت كه به موجب آن اگر يك نفر كليمى يا عيسوى اسلام مىآورد ، مىتوانست اموال خويشان خود را تصاحب كند . « 4 »\r\nدر حقيقت رنج و عذاب كليمىها در زمان شاه سلطان حسين چنان شديد بود كه يكى از مورخان معاصر گفته است : « فقط انقراض سلسلهء صفويه در نتيجه حملهء موفقيت آميز افاغنه و روى كار آمدن پادشاه غير متعصبى مثل نادرشاه بود كه كليمىهاى اصفهان ، و به طور كلى كليمىهاى ايران ، را از نابودى كامل نجات داد . » « 5 »\r\n\r\n3 - جوامع مسيحى\r\nاحتمالا بزرگ‌ترين جامعهء مسيحى ايران در زمان صفويه را پيروان آيين گريگوريان تشكيل مىدادند كه اعضاى آن از نژاد ارمنى بودند . اسقف بزرگ در اچميادزين « 6 » كه در آن وقت جزء ايران\r\n\r\n\r\n","description":"","footnote":"\r\n( 1 ) . معلوم نيست محمد باقر مجلسى تا چه حد مسئول زجر و آزار كليمىها بود . ادوارد براون در كتاب  Persian Literature in Modern Times , p . 404  قصهء عجيب ذيل را راجع به او ذكر مىكند : « شخصى بعد از مرگش او را به خواب ديده و از او پرسيد در آن جهان چگونه‌اى و با تو چگونه رفتار شد ؟ در پاسخ گفت هيچ يك از كارهايم به من سودى نبخشيد ، جز آن كه روزى سيبى به يك نفر جهود دادم و اين عمل مرا نجات داد . »\r\n( 2 ) . براى شرحى راجع به تعقيب كليمىها كه توسط يكى از كليمىهاى ايران نوشته شده است - كتاب بابى بن لطف كاشانى كه اثر منظومى به زبان عبرى است . اين كتاب را باشه  ( W . Bacher )  به زبان فرانسه ترجمه كرد و انتشار داد در\r\n Revue des Etudes Juives , vo 1 . L II , pp . 77 - 97 234 - 71 ; vo 1 . LIII , pp . 85 - 110 \r\n( 3 ) . شاردن ، سفرنامه ، جلد ششم ، ص 133 .\r\n( 4 ) . اين قانون به وسيلهء شاه عباس اول كه آدم غير متعصبى بود اجرا شد و بعدها شاه عباس دوم آن را معمول داشت . چنان كه ديده خواهد شد اين قانون در وضع عيسوىها بيش از كليمىها مؤثر افتاد .\r\n Isfahan , the Story of a jewish community in Persia , in the Josua Star Memorial \r\n\"  W . J . Fischel , \r\n( 5 )  Volume ( new york ' 1953 ) 'p . 126 . \r\n( 6 ) . براى شرح اچميادزين در اوايل قرن هيجدهم -\r\n J . Piion de Tournefort , A Voyage into the Levant , vo 1 III , pp . 169 - 72 . \r\nمنظره‌اى از اجمياد زين با كوه آرارات در پشت آن در مقابل ص 177 همان جلد ديده مىشود .\r\n","page_name":" 64 ","page_number":76},
  {"content":"\r\n\r\nو به نام چخور سعد موسوم بود اقامت داشت . تقريبا نصف ارامنهء ايران در آن زمان در جلفا نزديك اصفهان ساكن بودند ، ولى تعداد زيادى بازرگان ارمنى نيز در تبريز و همدان و ساير شهرهاى بزرگ به كار اشتغال داشتند ، نظر به اين كه جمعيت جلفا در آن وقت ميان سى تا سى و پنج هزار نفر بود ، مىتوان گفت در حدود هفتاد هزار ارمنى در ايران اقامت داشت . چند هزار نفرى از اين عده كاتوليك بودند .\r\nشاه عباس اول به ارامنهء جلفا امتيازات زيادى ، شامل آزادى كامل عبادت و حق ساختن و نگاه داشتن كليسا ، اعطا كرد . در اوايل قرن هجدهم ، ارامنه به طور كلى از امتيازات مذكور بهره‌مند بودند ، « 1 » و ليكن گاهى در نتيجهء حملات شيعيان متعصب متحمل خسارت و زيان مىشدند ، و گاهى از قانونى كه به مرتدين مسيحى حق مىداد اموال خويشان خود را تصاحب كنند ضرر مىديدند . مع‌الوصف ، مجتهدان و ملاها نسبت به ارامنه كم‌تر سخت‌گيرى مىكردند ، در صورتى كه رفتار آنها با زردشتيان و كليمىها خشن‌تر بود .\r\nدر گرجستان ايران يعنى در كارتيل و كاخت اكثر مردم عيسوى بودند و كليسايى از خود داشتند . مقر رئيس مذهبى آنان در امسخت « 2 » ، در بيست ميلى شمال غربى تفليس ، واقع بود .\r\nكليساى گرجستان سابقا با كليساى ارتودوكس رابطه داشت ، ولى بعد از سقوط قسطنطنيه در 1453 از آن جدا شد و از قدرت افتاد . اگر چه كشاورزان به طور كلى كيش و آيين خود را حفظ كردند ، ولى تعداد زيادى از اشراف و اعيان و حتى اسقف‌ها در امور مذهبى سست شدند و اين نكته تا حدى مىرساند كه چرا رهبران گرجى در ايران هر وقت مقتضى مىدانستند به آيين اسلام در مىآمدند . « 3 » البته نبايد تصور كرد كه تمام اعضاى خانوادهء سلطنتى يا اعيان و اشراف نسبت به مذهب پاىبند نبودند ، بلكه در ميان آنها اشخاصى يافت مىشدند كه به دين عيسوى سخت علاقه داشتند ، مانند شاه‌زاده سلخان سبا اوربليانى « 4 » برادر زن گرگين يازدهم كه تارك دنيايى از فرقهء سن بازيل بود . « 5 »\r\nاگر چه بسيارى از گرجىها خاطرات تلخى از قساوت و بدرفتارى شاه عباس در كاخت و قتل\r\n\r\n\r\n","description":"","footnote":"\r\n( 1 ) . مع‌الوصف مدت‌ها بر آنها ماليات سنگينى بسته شده بود .\r\n( 2 ) .  Mtskhet \r\n( 3 ) . تورن فور  ( Tournefort )  در همان كتاب ، جلد سوم ، ص 147 ، مىنويسد : « شاهزادهء گرجستان كه در واقع حاكم اين ناحيه است بايد مسلمان باشد ، زيرا پادشاه ايران حاضر نيست اين مقام را به كسى تفويض كند كه مذهب او متفاوت باشد . در ايامى كه ما در تفليس بوديم ، حاكم آنجا هرقل نام داشت و اگر چه ارتدوكس بود ، او را مجبور كردند ختنه بشود . مىگويند اين آدم پست مراسم هر دو مذهب را به جاى مىآورد ، زيرا هم به مسجد مىرفت و هم در مراسم كليساى كبوشى شركت مىكرد . »\r\n( 4 ) .  Sulkhan Saba Orbeliani \r\n( 5 ) . در اواخر عمر به آيين كاتوليك در آمد .\r\n","page_name":" 65 ","page_number":77},
  {"content":"\r\n\r\nملكهء كتيوان « 1 » داشتند و بىعلت نبود كه از ايران متنفر بودند ، ولى هميشه عده‌اى از آنها مىخواستند به خدمت شاه در آيند ، و لو اين كه چنين كارى مستلزم اسلام آوردن بود . عده‌اى از گرجىها در قشون ايران دست از آيين خود برداشته بودند « 2 » ولى اكثريت آنها همان آيين قبلى را داشتند .\r\nاسلام آوردن عده‌اى از گرجىها كاملا آزادانه و در بسيارى از موارد فقط به صورت ظاهر بود و محققا در نتيجهء تهديد جهاد از طرف مسلمانان انجام نمىگرفت .\r\nهنگامى كه سراسقف آنقره « 3 » عازم اصفهان شد تا از شاه تقاضا كند امتيازات كاتوليك‌هاى ايران را به آنها بازگرداند ، « 4 » بيم داشت كه با مخالفت شديد شيعيان متعصب روبه‌رو شود ، و چون از نفوذ محمد باقر و ساير علما آگاه بود ، تصور كرد كه پادشاه صفوى « آن‌قدر متعصب است كه خود را دين پرور « 5 » مىنامد و طبعا بيشتر مايل است كه از امتيازات عيسويان بكاهد » « 6 » . ولى وقتى اسقف مذكور به پاى تخت ايران رسيد ، دريافت كه شاه به عيسويان نظر خوبى دارد و در نتيجه توانست فرمان‌هايى را كه مىخواست و همچنين فرمانى به منظور حفظ مبلّغين مسيحى از شاه بگيرد .\r\nبه اين طريق معلوم بود كه اگر شاه را به حال خود بگذارند ، با وجود تعليم و تربيتى كه ديده بود تعصبى نشان نخواهد داد . مىگويند چند سال بعد در ضمن اين كه شاه ساعتى را كه ژاكوب روسو « 7 » ، ساعت ساز دربار ، ساخته بود نگاه مىكرد ، گفت : « مىبينم كه فرنگىها از كارگرهاى ما بهتر كار مىكنند و فكر مىكنم همانطور كه در هنر از ما پيش‌اند ، در امور مذهبى هم همين طور باشند . » « 8 » شاه اگر چه طبعا رحيم دل و غير متعصب بود ، ولى چنان سست عنصر بود كه هرگز نمىتوانست خواهش اشخاص متنقذى مانند محمد باقر يا محمد حسين را رد كند . به اين طريق ،\r\n\r\n\r\n","description":"","footnote":"\r\n( 1 ) .  Ketevan \r\n( 2 ) .  , in Churchill's Collection of Voyages and  \"  A Voyage round the World  \"  G . Gemelli - Careri , \r\n Travels ( London , 1704 ) , p . 125 . \r\n( 3 ) . نام او پيوتروپاولو پيروسينت فرانسيس  ( Pietro Paolo of st , Francis )  بود و قبل از ورود به فرقهء مذهبى ، دون فرانت پالمادارتوا  ( Ferrante Palma d'Artois )  نام داشت . در سال 1696 سراسقف آنقره و قائم مقام پاپ در نزد مغولان و امراى دكن و گلكنده شد . -\r\n A Chronicle of the Carmelites in Persia , vo 1 . II , pp . 975 - 6 . \r\n( 4 ) . رقم‌ها يا فرامينى كه اين امتيازات را تفويض مىكرد ، مىبايستى پس از جلوس پادشاه جديدى به تخت سلطنت تجديد شود .\r\n( 5 ) . اين لقب در روى سكه‌هاى زمان شاه سلطان حسين نقش مىشد - كتاب رابينو  ( H . L . Rabino )  تحت عنوان :\r\n Coins , Medals and Seals of the Shahs of Persia , p . 92 \r\n( 6 ) .  Gaudereau , Relation II , P . 6 . \r\n( 7 ) . براى جزئيات مختصر اصل و نسب و شغل او - فصل سى و چهارم اين كتاب .\r\n( 8 ) . كروسينسكى ، ص 95 .\r\n","page_name":" 66 ","page_number":78},
  {"content":"\r\n\r\nاگرچه گاهى امتيازات عيسويان را تجديد و يا امتياز جديدى به آنها اعطا مىكرد ، ولى به زودى از اين كار پشيمان مىشد .\r\nبايد گفت گاهى شاه سلطان حسين در اثر شكايت اسقف بزرگ كليساى ارتودوكس يا يكى از اسقف‌ها عليه فعاليت مبلغان كاتوليك ، فرمانى صادر مىكرد كه ناقض فرمان اول بود . علت آن بود كه مبلغان كاتوليك كه نمىتوانستند عدهء زيادى را به دين عيسوى در آورند « 1 » بيشتر در ميان ارامنه‌اى كه پيرو كليساى گريگوريان بودند تبليغ مىكردند . در اين مورد موفقيت‌هايى به دست آوردند ، و از اينجاست كه ميان دو جماعت عيسوى خصومت و عداوت شديدى ايجاد شد . « 2 » بدبختانه عده‌اى از مأموران ايرانى نيز با گرفتن رشوه اشكالاتى براى مبلغان فراهم مىكردند و حتى باعث زجر و آزار آنها مىشدند .\r\nگاهى ارامنه از قانونى كه به مرتدان عيسوى حق مىداد اموال خويشان را تصاحب كنند خسارات فراوان مىديدند ، و يكى از موارد بد آن در اواخر قرن هفدهم دربارهء خانوادهء ثروتمند شريمان ، ساكن جلفا ، عملى شد . موضوع از اين قرار بود كه دو نفر از خانوادهء مذكور براى آن كه قسمتى از ثروت خود را حفظ كنند از آيين عيسوى چشم پوشيدند . « 3 » انگيزهء اين موارد را\r\n\r\n\r\n","description":"","footnote":"\r\n( 1 ) . نيكيتين  ( B . Nikitine )  در يادداشتى كه در صفحهء 137 ترجمهء خود از كتاب بار تولد  ( V . V . Barthold )  تحت عنوان\r\n La Decouverte de L'Asie , Histoire de I'Orien talisme en Europe it in Russie ( Paris , 1947 ) \r\nنوشته است ، يادآور مىشود كه يكى از نويسندگان لهستانى به نام كوالسكى  ( T . L . Kowalski )  در كتاب خود  Na Szlach Islamu ( Krakow , 1935 ) , pp . 82 - 12  علل اين موضوع را مفصلا شرح داده است . نيكيتين مىنويسد كه مؤلف عقيده دارد كه اسلام نسبت به عيسويت كه در جوامع اسلامى رشد كرده است مصونيت پيدا كرده و عيسويت در چشم مسلمان‌ها آيين ناقص و كهنه‌اى است كه اسلام آن را پشت سرگذاشته است .\r\n( 2 ) . براى شرح مفصلى دربارهء اين كشمكش‌ها از نقطه نظر كاتوليك‌ها -\r\n A Chronicle of the Carmelites in . Persia \r\nباعث خوش وقتى است كه روابط ميان اين دو گروه عيسوى هميشه خصومت‌آميز نبود . در واقع در اواخر قرن هفدهم امكان اتحاد آنها وجود داشت و براى تحقق بخشيدن به اين منظور بود كه سراسقف آنقره به ايران فرستاده شد . وى عقيده داشت كه اگر بتواند ارامنهء جلفا را به آيين كاتوليك در آورد ، تمام ارامنهء ايران به اضافهء اسقف اعظم در اچميادزين نيز آن آيين را خواهند پذيرفت . عاقبت موفق شد الكساندر سراسقف جلفا را با عقيدهء خود موافق سازد ، ولى اتحادى كه به وجود آمد ديرى نپاييد . -  Relation II  ، تأليف گودرو ؛ همچنين اعضاى هر يك از اين دو گروه نسبت به يك ديگر اظهار لطف و مهربانى مىكردند . مثلا هنگامى كه ويكتور ميشل نمايندهء فرانسه در ايروان بود ( 1706 - 1707 ) حاكم آن شهر را واداشت كه زنگ‌هاى كليساى ارامنه گريگوريان را كه در اثر تحريكات شخص متعصبى برداشته شده بود به جاى خود بگذارند . -  Memoire du Sr . Michel  .\r\n( 3 ) . در سال 1675 يك ارمنى ايرانى وارد فرانسه شد كه خود را كنت دوزاگلى و از شاه‌زادگان خواند . كسى در اظهارات او ترديد نكرد و عاقبت در دربار فرانسه پذيرفته شد و در قشون مأموريتى به دست آورد . سپس با يكى از خواهر زادگان ژان باتيست تاورنيه ازدواج كرد ولى او را ترك گفت و به سوئد گريخت و مقدارى قرض به جاى گذاشت . در استكهلم 200 اكو از سفير فرانسه با حيله و نيرنگ گرفت و در آنجا از طريق آلمان و لهستان به تركيه رفت . در تركيه ادعا كرد كه يك نفر مسلمان سنى است و مقام سفارت دارد . ولى ترك‌ها فريب اقوال او را نخوردند و زاگلى ناچار به ايران بازگشت . بعد در ايروان خود را پيرو آيين تشيع معرفى كرد و با مدارك جعلى\r\n","page_name":" 67 ","page_number":79},
  {"content":"\r\n\r\nنمىتوان مذهب دانست ، بلكه بايد حرص و طمع شمرد .\r\nاگر چه شيعيان ايران غالبا با مبلغان مسيحى دربارهء مباحث فلسفى يا مذهبى بحث مىكردند و حتى به تبليغات آنها گوش مىدادند ، ولى چنان كه گفتيم بسيار نادر بود كه به آيين عيسوى در آيند . از طرف ديگر ، پدران ، كودكان بيمار خود را نزد مبلغان مىآوردند ، به اميد اين كه شفا يابند . زيرا بسيارى از اين اشخاص معلومات طبى نيز داشتند . گذشته از اين ، پدران مذكور اعتراضى نمىكردند كه كودكانشان غسل تعميد بيابند . مىگويند يكى از كشيشان كارملى بيش از سه هزار كودك ايرانى را غسل تعميد داد . « 1 »\r\nتعداد پروتستان‌هاى ايران از كاتوليك‌ها بسيار كم‌تر بود ، و معمولا در خدمت دو كمپانى هند شرقى متعلق به انگليس و هلند كار مىكردند و هر كدام از اين دو كمپانى داراى كشيشى در اصفهان بودند . چند نفر از پيروان كالون نيز مانند ژاكوب روسو اهل ژنو و گاهى يك نفر فرانسوى پروتستان در خدمت شاه به سر مىبردند .\r\nاز نقطه نظر مذهبى ، دشمنى و عداوتى ميان پروتستان‌هاى ايران و ساير عيسويان در اين كشور وجود نداشت ، و مىتوان گفت كه روابط آنها دوستانه بود . « 2 » تا آنجا كه مىتوان حدس زد ،\r\n\r\n\r\n","description":"","footnote":"\r\nعليه خانوادهء شريمان اقامهء دعوى نمود و گفت به عنوان وارث تاورنيه مستحق گرفتن 28000 تومانى است كه اين جهان گرد فرانسوى در حدود سى سال پيش به خانوادهء شريمان به قرض داده است . اين ادعا چنان مورد قبول واقع شده بود كه دو تن از اعضاى خانوادهء مذكور ، چنان‌كه در فوق گفتم ، مسلمان شدند . - شرحى كه ميشل نوشته است .\r\n Memoire , pp . 50 - 1 ; Voyage du Sieur Paul Lucas , vo 1 II , pp . 95 - 7 a Chronicle of the Camelites , vo 1 . \r\n I , pp . 484 - 6 . \r\n( 1 ) .\r\n The History of the Missions of the Fathers of the Society of Jesus established in Persia by the \r\n Reverend Father Alexander of Rhodes » \r\nكه توسط سرآرنولد ويلسن در\r\n Bulletin of the School of Oriental Studies , vo 1 . III , Part IV , p . 13 \r\nچاپ شده است . مطابق همين مأخذ ( ص 14 ) تعداد مرگ و مير كودكان در اصفهان در آن وقت ( 1655 - 1664 ) فوق العاده زياد بود و هر سال در حدود 40000 طفل در اصفهان مىمرد . از  A Chronicle of the Carmelits , vo 1 . II , p . 1039 \r\nچنين بر مىآيد كه اين كودكان هنگامى غسل تعميد مىيافتند كه مشرف به موت بودند و هيچ كدام از آنها جان به سلامت نمىبرد .\r\n( 2 ) . نظر به اين كه مبلغان كاتوليك و كشيشان مقيم ايران غالبا به علت دير رسيدن پول از اروپا در مضيقه بودند ، گاهى مجبور مىشدند از كمپانى انگليسى و هلندى مبالغى قرض كنند . هنگامى كه راهب ايتاليايى به نام اوربان  ( Urban )  در بندر عباس اقامت داشت ، مهمان بازرگانان انگليسى بود و آنها مقدار زيادى هديه به او دادند . اين عمل مانع آن نشد كه راهب مذكور از طرز زندگى هلندىها و انگليسىها در آنجا لب به شكايت نگشايد . به\r\n","page_name":" 68 ","page_number":80},
  {"content":"\r\n\r\nكشيش‌هايى كه در خدمت دو كمپانى هند شرقى بودند به تبليغ مذهبى نمىپرداختند و فقط متصدى امور هم كيشان خود بودند . اگر چه دو كمپانى مذكور اغلب از طرز رفتار مأموران ايرانى با آن كشيش‌ها شكايت مىكردند ، و ليكن دليلى در دست نداريم كه ثابت كند اين اشخاص بيش از ساير عيسويان در ايران زجر و آزار مىديدند .\r\n\r\n\r\n","description":"","footnote":"\r\nعقيدهء او طرز رفتار آنها و همچنين گرماى فوق‌العادهء اين محل « خون آنها را به جوش مىآورد و آنها را به جهنم مىفرستد » . -\r\n A Chronicle of the Carmelites , vo 1 . II , pp 1016 , 1099 \r\n","page_name":" 69 ","page_number":81},
  {"content":"\r\n . \r\n","description":"","footnote":"","page_name":" 70 ","page_number":82},
  {"content":"\r\n\r\n\r\nفصل هفتم شورش قبيلهء غلجايى\r\nدربارهء اصل و نژاد قبيلهء غلجايى « 1 » مدت‌ها ميان مورخان اختلاف نظر وجود داشته است .\r\nبعضىها عقيده دارند كه اين قبيله بازماندهء يك طايفهء ترك به نام خلج و گروهى ديگر معتقدند كه از نژاد افغانى است . غلجايىها مثل قبايل ديگر شجرهء نسبى كاملا فرضى و خيالى براى خود ترتيب داده‌اند و نژاد خود را وسيلهء ضحاك به نوح مىرسانند و مىگويند وقتى فريدون ضحاك را شكست داد ، او را با دو پا بر فراز چاهى در قله دماوند آويخت و سپس فرمان داد نسل او را از روى زمين بردارند . مع‌الوصف ، خانوادهء ضحاك از چنگ فريدون گريخت و به ناحيهء كوهستانى غور ( هزارستان جديد ) ميان درهء هيرمند و هرات رفت و در آنجا ساكن شد . چند قرن بعد ،\r\n\r\n\r\n","description":"","footnote":"\r\n( 1 ) . براى دانستن اصل و منشأ غلجايىها و ساير افغان‌ها كه بعضىها عقيده دارند از نژاد كليمى هستند اولا - تاريخ خان جهان و مخزن افغانى ، تأليف نعمت الله بن حبيب اللّه ، موزهء بريتانيا ( باب اول ) 696  Ms . Egerton  ترجمهء كتاب فوق توسط دورن  ( Dorn )  به انگليسى تحت عنوان  History of the Afghans ( London , 1836 )  موجود است ، - صفحات 23 - 25 آن كتاب ؛ ثانيا ، خلاصة الانساب ، تأليف حافظ رحمت خان ، ايضا موزهء بريتانيا ،  Ms . Egerton 1104 fols . 29 a  ؛ ثالثا ، نسخهء بدون عنوانى اثر صداقت يارخان نوهء حافظ رحمت خان در  Trinity college  ، كيمبريج تحت شمارهء 97 - 13 ؛ رابعا ، رسالهء افغانان ،  Ethe 579  . جزء منابع اروپايى -\r\n A Letter from the late Henry Vansittart to the President , ( of the Asiatic Society of Bengal ) , \r\n Asiatic Researches , vo 1 . ll , pp . 67 - 75 ; \r\nخطابهء سر ويليام جونز  ( Jones )  كه در 24 فوريه 1791 براى اطلاع  Asiatic Society of Bengal  ايراد شده است .\r\nدر اين خطابه سرويليام جونز اشاره به نامهء فن سيتارت  ( Vansittart )  كرده است و نظريهء او را تأييد نموده است ، در  Asiatic Researches , vo 1 . III  كتاب ژوزف ولف  ( Wolff )  تحت عنوان\r\n Researches and Missionary Labours Among the fews , Mohammedans and Other sects ( London , 1832 ) , PP . 228 , 229 , 238 \r\nو كتاب چارلز فورستر\r\n The One Primeval Language ( London , 1854 ) ( Forester ) \r\nجلد سوم آن شرح مفصلى دارد تحت عنوان :\r\n « A New Key for the Recovery of the Lost Ten Tribes » \r\nولف تنها كسى بود كه در اين باره اظهار ترديد كرد .\r\n","page_name":" 71 ","page_number":83},
  {"content":"\r\n\r\nشخصى به نام شاه حسين كه چهل و نهمين نفر از نسل ضحاك بود ، سرزمين خود را ترك كرد و به نواحى نزديك تخت سليمان رفت و در آنجا با شيخ بطن ( بيت يا به تو ) آشنا شد . اين شخص ادعا مىكرد كه از خانوادهء يك نفر كليمى به نام قيس است كه بعد از اسلام آوردن به عبد الرحمن ملقب گرديده است ( مىگويند قيس در زمان خليفه عثمان ، يعنى ميان سنوات 644 و 655 ميلادى ، به خراسان رفت ) . شاه حسين كه با شيخ بطن و خانوادهء او زندگى مىكرد ، فريفته و شيفته دخترش به نام متو شد و چون پدر و مادر دختر از اين موضوع آگاهى يافتند ، مانع از ازدواج او با شاه حسين شدند ، و حتى شيخ و فرزندانش خيال داشتند كه شاه حسين را به قتل برسانند . ولى مادر متو ، بعد از تحقيقات مفصلى دربارهء نياكان شيخ حسين ، به اين نتيجه رسيد كه نژاد و تبار او اصيل است و شوهر خود را متقاعد كرد كه به ازدواج او با متو تن در دهد . مدتى بعد از اين زناشويى ، متو كودكى زاييد و خانوادهء شيخ بطن به او نام غلزاى داد كه از دو كلمهء غل يعنى دزد و زاى يعنى پسر درست شده بود ، زيرا در اشرافيت پدرش ترديد داشتند . غلزاى پسرى داشت به نام تولر كه ارشد اولادش به نام‌هاى بروپدر توخى و هتك جد دو خاندان از قبيلهء غلجايى بودند . « 1 » مورخ انگليسى بليو ، قبيلهء غلجائى را از طايفهء تركى به نام خلج مىداند ، « 2 » ولى راورتى ، « 3 » و بعد از او لانگ ورث ديمز ، « 4 » اين نظريه را رد كردند ولى در اين اواخر بار تولد « 5 » و مينورسكى ، بعد از تحقيقات بسيار ، فرضيهء بليو را پذيرفتند . جريان قضايا به طور خلاصه ، از اين قرار بوده است :\r\nدر حدود چهارده قرن پيش از اين ، طايفهء خلج جزء اتحاديهء بزرگى به نام خلخ ( يا قرلق ) بود كه در آن وقت در جنوب و غرب درياچهء اسك كل قرار داشت . بعدا طايفهء خلج از اتحاديهء خلخ جدا شد و به طرف غرب و جنوب غربى مهاجرت كرد . هنگامى كه در سال‌هاى 982 يا 983 ،\r\n\r\n\r\n","description":"","footnote":"\r\n( 1 ) . اين قصهء كاملا جعلى به روايات مختلفه و با جزئيات مختصر در بسيارى از منابع ديده مىشود . مخصوصا - مخزن افغانى ، اثر نعمت اللّه ، وقايع نويس شاه جهان . ترجمهء آن توسط دورن به زبان انگليسى تحت اين عنوان موجود دارد :\r\n History of the Afghans , part II , pp . ( 74 - 8 ) , \r\nهمچنين - تاريخ سلطانى ، اثر محمد خان بن موسى خان دورانى و نيز\r\n Bellew , the Races of Afghanistan , pp . 94 - 9 ; Raverty , Notes on Afghanistan , pp . 58 - 67 ; The Races of Afghanistan , pp . 100 - 1 . \r\n( 2 ) . ولى مطلبى كه بليو براى تاييد اين فرضيه آورده است درست نيست ، زيرا در\r\n Inquiry into the Ethnography of Afghanistan , p . 141 , \r\nمىنويسد كه  « Ghiji »  شايد تحريفى از  « Keruch »  راجپوتى يا  « Kiliki »  ( كليكى ) باشد .\r\n( 3 ) .  Raverty , Notes on Afghanistan , p . 69 ( Appendix )  راورتى ، اگر چه عقيده دارد كه غلجايىها اصلا ترك نيستند ، ولى در ص 490 كتاب فوق مىنويسد كه غلجايىهاى ناصر و خروتى از اخلاف قبايل تركى هستند كه در قسمت‌هاى غربى سرزمين غزنين در زمان سامانيان و غزنويان سكونت اختيار كردند .\r\n( 4 ) .  Longworth - Dames  .\r\n( 5 ) .  Barthold  .\r\n","page_name":" 72 ","page_number":84},
  {"content":"\r\n\r\nنويسندهء مجهولى كتابى به نام حدود العالم نوشت ، اعضاى طايفهء خلج در نواحى غزنين و هم‌چنين در بلخ و طخارستان و بست و جوزجانان زندگى مىكردند . با گذشت روزگار ، طايفهء خلج در غزنين نه تنها زبان تركى را از ياد بردند ، بلكه اصل و نژاد خود را نيز فراموش كردند . « 1 » در اين مورد بايد متذكر شد وقتى جلال الدين فيروز خلجى كه از طايفهء خلج بود در سال 1290 ميلادى در دهلى بر تخت سلطنت نشست و در آنجا سلسله‌اى تأسيس كرد ، اعيان و اشراف ترك و بسيارى از مردم با او مخالفت ورزيدند ، زيرا مىگفتند كه وى افغانى و بنابراين بيگانه است . « 2 »\r\nدسته‌هاى ديگرى از طايفهء خلج به طرف غرب رفتند و قسمتى از عراق ايران را كه مدت‌ها به اسم خلجستان معروف بود اشغال كردند و دستهء ديگر به طرف جنوب ره سپار شدند و اين‌ها نياكان دو طايفهء قشقايى هستند ، يكى فارسى مدان ( به علت اين كه تركى صحبت مىكردند ) و ديگرى شش بلوكى . بازماندگان طايفهء خلج در دهبيد و كرمان زندگى مىكنند . در گچ خلج در چهارده ميلى شرق شوشتر فقط اسمى از خلج باقى است .\r\nاگر چه طايفهء خلج مقيم غزنين بر خلاف عده‌اى كه به ايران مهاجرت كردند عادات و آداب تركى خود را از دست دادند ، و ليكن رسوم بدوى و سركشى و تمرد خود را حفظ كردند .\r\nفقط در زمان شاه عباس كبير بود كه طايفهء غلجايى داراى قدرتى شد . در ايامى كه افاغنهء ابدالى در نتيجهء فشار طايفهء غلجايى از اطراف قندهار رانده شدند و به هرات رفتند ، طايفهء غلجايى كه از مزاحمت رقيب نيرومندى رها شده بود قدرت بيشترى در قندهار و زمين داور به دست آورد . شهر و ولايت قندهار در قرن شانزدهم و هفدهم گاهى به دست ايرانىها مىافتاد و گاهى به امپراتورى مغول در هند ملحق مىشد و اين خود فرصتى به غلجايىها مىداد كه دو رقيب را عليه يك ديگر تحريك كنند . « 3 » با وجود اين ، مدت‌ها ترجيح مىدادند كه قندهار در دست ايرانيان باقى بماند ، هر چند خود از سنيان متعصب بودند . علت آن بود كه شاه عباس كبير نسبت به مذاهب ديگر سخت گيرى نمىكرد و ديگر آن كه افاغنه بيم داشتند كه در صورت تسلط مغولها ، مجبور شوند از هندوها يا طايفهء بلوچ اطاعت كنند ، زيرا از اين دو نژاد متنفر بودند . در سال 1653 ، هنگامى كه دارا شكوه سعى كرد قندهار را از صفويه بگيرد ، طايفهء غلجايى به كمك\r\n\r\n\r\n","description":"","footnote":"\r\n( 1 ) . مخصوصا - مقالهء استاد مينورسكى تحت عنوان\r\n The Turkish Dialect of the KhaIaj , Bulletin of the School of Oriental Studies \r\nجلد دهم ، قسمت دوم ، صفحات 425 - 435 و ترجمهء او از كتاب حدود العالم ( لندن ، 1937 ) ، صفحات 111 ، 347 و 348 .\r\n( 2 ) .  The Cambridge Shorter History of India , p . 220 .  .\r\n( 3 ) . شاه طهماسب اول قندهار را از مغولان در سال 1556 گرفت ؛ ولى اكبر در سال 1594 آن را متصرف شد .\r\nشاه عباس آن را در 1622 از جهانگير گرفت ؛ ولى شخص اخير شانزده سال بعد آن را دوباره به تصرف در آورد .\r\nشاه عباس ثانى آن را در 1648 پس گرفت و بعد از آن ديگر اين شهر جزء متصرفات مغولان در نيامد .\r\n","page_name":" 73 ","page_number":85},
  {"content":"\r\n\r\nايرانىها برخاست و دشمن مجبور شد به كشور خود باز گردد .\r\nدر اواخر قرن هفدهم ، شاه سلطان حسين از سياست آزادى خواهانه شاه عباس كبير منحرف شد و براى جلوگيرى از تعديات حكام ايرانى در قندهار كه به فكر گرد آورى ثروت بودند اقدامى به عمل نياورد . در سال 1698 شاه سلطان حسين مردى به نام عبد اللّه خان را به حكومت قندهار گماشت . « 1 » اين شخص كه طبعى حريص داشت بيش از حكام گذشته براى جمع‌آورى ثروت به مردم فشار آورد ، و وقتى عده‌اى از دست او تظلم كردند ، دوستانش در دربار آنان را ياغى و شورشى خواندند و در نتيجه از آنها رفع شكايت نشد .\r\nاز آنجا كه قندهارىها اميدى به ايران نداشتند و فكر مىكردند شايد مغولان بهتر به امور آنها رسيدگى كنند ، پيش نهادهاى شاه عالم دومين فرزند اورنگ زيب را كه در آن وقت حاكم كابل بود پذيرفتند . « 2 » ولى علنا عليه ايران سر به شورش بر نداشتند و خود امپراتور مغول نيز جرئت نكرد كه به نفع آنها دخالتى كند ، فقط سفيرى به اصفهان فرستاد تا ولايت قندهار را پس بگيرد .\r\nشاه اگر چه از اين اقدام مغول‌ها بيمناك بود ، ولى تقاضاى آنها را رد كرد .\r\nحال بدين منوال بود تا اين كه در سال 1703 عدهء نيرومندى از طايفهء بلوچ به رهبرى ميرسمندر « 3 » به آن ايالت حمله بردند و اموال مردم را غارت كردند . قواى ميرسمندر گروهى را كه حاكم عليه او فرستاده بود شكست داد و فرمان دهء آن را ( كه فرزند حاكم بود ) به قتل رسانيد و ايرانيان را مجبور به عقب نشينى كرد . وقتى اين خبر وحشت‌انگيز به اصفهان رسيد ، شاه كه متوجه خدمات گرگين يازدهم در جنگ عليه طايفهء بلوچ بود ، به او فرمان داد كه بىدرنگ به كمك قندهار بشتابد و در عين حال وى را به فرمان‌دهى كل قوا منصوب كرد . وجود فرمان دهء لايق و كاردانى در اين وقت بسيار لازم بود ، زيرا احتمال مىرفت مغول‌ها از فرصت استفاده كنند و به ايالت مزبور حمله برند .\r\nگرگين در ابتدا از رفتن امتناع كرد ، ولى به اين شرط پذيرفت كه برادرزاده‌اش و ختانگ به جاى هرقل كاختى والى گرجستان شود . « 4 » ولى تا سال 1711 حكم رانى براى كارتيل تعيين نشد و در\r\n\r\n\r\n","description":"","footnote":"\r\n( 1 ) . طبق يادداشتى كه در وزارت امور خارجه فرانسه ( جلد ششم ، ورقهء 2429 ) موجود است ، عبد اللّه خان مذكور به نام گرجى خوانده مىشد . اگر اين مطلب درست باشد ، اين شخص يكى از فراريان گرجى بايد باشد كه پس از اسلام آوردن به عبد اللّه ملقب شده است . مطابق همين يادداشت بىعنوان كه نويسندهء آن معلوم نيست ، شاه او را به عنوان حاكم قندهار منصوب كرد . ( 1110 هجرى مطابق 1698 - 1699 ميلادى ) .\r\n( 2 ) . وى در سال 1707 بر جاى پدر نشست و لقب بهادر شاه گرفت .\r\n( 3 ) . ميرسمندر جانشين مير احمد خان رئيس مشهور طايفه بلوچ در اواسط قرن هفدهم بود . گفته مىشود كه مير سمندر موفق به گرفتن كراچى شد ولى اين مطلب مورد ترديد است . - مقالهء  Longworth - Dames  تحت عنوان بلوچستان  ( Balochistan )  در  Encyclopaedia of Islam \r\n( 4 ) .\r\n Tsarevich Wakhusht , Histoire de la Georgie , vo 1 . 11 , part 1 , p . 99 \r\nو ختانگ يكى از فرزندان لئون بود\r\n","page_name":" 74 ","page_number":86},
  {"content":"\r\n\r\nاين سال و ختانگ تاج آن كشور را بر سر نهاد و به لقب و ختانك پنجم يا حسين قلى ناميده شد .\r\nاين شخص در ميان ايرانيان به اين اسم معروف است . « 1 »\r\nگرگين‌خان بعد از آن كه به حكومت قندهار منصوب شد ، در آغاز ماه مه 1704 از كرمان با گروهى عزيمت كرد ، و هنگامى كه از دشت لوت مىگذشت ، سپاهيانش از گرما صدمهء بسيار ديدند . « 2 » آن‌گاه بعد از هفت هفته طى طريق ، ميرسمندر و بلوچىهاى تابع او را مطيع و منقاد ساخت .\r\nگرگين به اين نتيجه رسيده بود كه مقتدرترين و با نفوذترين مرد در ميان قبيلهء غلجايى شخصى است به نام ميرويس يا اويس « 3 » بن شاه عالم ، كلانتر قندهار . ميرويس رئيس خاندان هتكى « 4 » بود و ثروت فراوانى از راه تجارت با هندوستان اندوخته بود . در اين وقت اعضاى قبيلهء غلجايى بالغ بر پنجاه هزار خانواده يا دويست و پنجاه هزار نفر بود . « 5 »\r\nاگر چه ميرويس با ايرانىها حاضر به همكارى بود ، و ليكن گرگين دريافت كه اين مرد به علت حس جاه‌طلبى و ثروت زياد و نفوذ فراوان خود در ميان غلجايىها ، آدم خطرناكى است و ظاهرا براى آزمايش ، وى را براى سركوبى جمعى از طايفهء هزاره كه شورش كرده بودند فرستاد . با وجود اين ، ميرويس كار را مطابق دلخواه حاكم به پايان رسانيد .\r\nگرجىها پس از ورود به قندهار ، نسبت به غلجايىها شروع به ظلم و اجحاف كردند و خود گرگين‌خان ، كه هميشه بيشتر مايل به اعمال زور بود تا سياست ، با آنها به تندى و خشونت رفتار كرد . « 6 » در نتيجه غلجايىها ناراضى و مستعد انقلاب شدند . سوء ظنى كه گرگين در اوايل نسبت به\r\n\r\n\r\n","description":"","footnote":"\r\nو در 1673 تولد يافته بود . هرقل كه ميان مسلمان‌ها به نام نظرعليخان معروف بود خود را هم مسلمان و هم عيسوى مىدانست ( طبق گفتهء تورن فور ) .\r\n( 1 ) . براى فهرست اسامى پادشاهان كارتيل - مقالهء :\r\n The Chronological - Genealogical Table of the Kings of Georgia , in Georgia , vo 1 . \r\n\"  A . Gugushvili , 1 , nos . 2 , 3 , pp . 133 - 4 . \r\n( 2 ) . ،  , Histoire de la Georgie , vo 1 . 11 , part 1 , pp , 24 - 5  \"  Chronique  \"  Sekhnia Chkheidze , \r\nاين شخص مىنويسد : هنگامى كه گرگين خواست قيچى به دست بگيرد ، نتوانست .\r\n( 3 ) . در بسيارى از منابع نام او ويس ذكر شده است ، ولى محمد خليل در مجمع التواريخ نام او را اويس نوشته است .\r\n( 4 ) . محمد الموسوى در نسخهء خطى كتاب تحقيق و تعداد اقوام و فرقه‌هاى افاغنه ( موزهء بريتانيا ،  ( Ms . OR . 1861 , fol . 29 a  مىنويسد كه غلجايىها سيزده طايفه بودند . الفين استون  ( Elphinstone )  در  Account of the Kingdom of Caubul  نوشته است كه رئيس اين قبيله هميشه از طايفهء هتكى بود .\r\n( 5 ) . محمد الموسوى ، همان كتاب ، ورق  a  29 .\r\n( 6 ) . محمد مهدى ، تاريخ نادرى ، ص 4 ؛ پى سنل  ( Peyssonnel )  ،\r\n Essai sur les Troubles actuels de Perse et de Georgie , p . 98 , \r\n","page_name":" 75 ","page_number":87},
  {"content":"\r\n\r\nميرويس داشت موجه بود ، زيرا ميرويس رهبرى شورشيان را به عهده گرفت . اگر چه غلجايىها جنگ‌جويان قابلى بودند ، و ليكن گرجىها توانستند به زودى بر آنها فايق آيند . سپس گرگين ميرويس را اسير كرد و به اصفهان فرستاد و به دربار ايران اخطار كرد كه چون وى مرد خطرناكى است ، بايستى تحت‌نظر گرفته شود ، زيرا در صورت آزادى مخاطراتى به وجود خواهد آورد . « 1 »\r\nميرويس پس از رسيدن به پاى تخت ايران به زودى توانست با چاپلوسى و دادن رشوه ، « 2 » نه فقط آزادى خود را به دست آرد بلكه به حضور شاه نيز پذيرفته شود . و چون مرد زيركى بود ، فورا متوجه اوضاع آشفتهء دربار شد و دريافت كه در آنجا گرگين داراى دشمنان زيادى است . سپس پيش شاه از ظلم و ستم گرگين و سپاهيان او شكايت كرد و يادآور شد كه اين مرد چند سال قبل از آن عليه شاه شورش كرده بود . همچنين گفت كه خود هيچ‌گونه نظر بدى نسبت به ايران ندارد ، بلكه گرگين‌خان است كه مقاصد سويى در سر مىپروراند . ميرويس به اين وسيله و همچنين با دادن رشوه توانست در دربار ايران جايى براى خود باز كند و شاه ساده لوح را نيز متقاعد سازد . و پس از آن كه چنين موقعيت مناسبى در اصفهان به دست آورد ، « دريافت كه آنچه باعث تحكيم محبوبيت او خواهد شد عمل خير مردم پسندى است كه به او حالت تقدس بدهد و وى را در نظر مردم آدم دين دارى معرفى كند . زيارت مكه اين منظور را به خوبى بر مىآورد و متضمن فوايد ديگرى نيز بود . . . » . « 3 »\r\nبنابراين ميرويس به آسانى توانست اجازهء زيارت مكه را كسب كند و به محض ورود به آن شهر تظاهر و خود فروشى را كنار نهاد و از علماى مكه پرسيد آيا مجاز است كه وى و قبيلهء او كه همه سنى هستند سوگند وفادارى خود را نسبت به شاه شيعى بشكنند ؛ و پس از دريافت فتوايى كه منظور او را تأمين مىكرد ، عازم اصفهان شد و در تابستان 1708 به آن شهر رسيد .\r\nدر اين هنگام اسرائيل اورى ، كه عازم دربار ايران بود ، به شماخى رسيد و نه تنها در دربار\r\n\r\n\r\n","description":"","footnote":"\r\nهمچنين و خوشت و سخنيا چخايدزه دو مورخ گرجى طبعا سخنى از بدرفتارى گرگين با غلجايىها به ميان نمىآورند ، ولى شخص اخير اعتراف مىكند كه گاهى گرگين « عصبانى » مىشد .\r\n( 1 )\r\n Sekhnia Chkheidze , op . cit , Historie de la Georgie , vo 1 . 11 , p . 26 \r\nطبق نوشتهء و خوشت ، غلجايىها در آن وقت شورش نكرده بودند . گرگين كه نسبت به ميرويس ظنين بود ، پس از آن كه ميرويس فتنهء طايفهء هزاره را فرو نشاند ، او را به بهانهء رساندن اين خبر به اصفهان فرستاد ولى در واقع اين عمل براى آگاه كردن دربار ايران از اخلاق خطرناك او بود . -  Histoire de la Georgie , vo 1 1 , part 1 , p 101  همچنين - كتاب كروسينسكى ، ص 113 ، و مجمع التواريخ ، اثر محمد خليل ، ص 4 . روى هم رفته قول سخنيا چخايدزه معتبرتر است . در تمام منابع نوشته شده است كه ميرويس شخص زيرك و كاردانى بود و از رفتار آمرانهء گرگين دل خونينى داشت .\r\n( 2 ) . ژوزف آپى سليميان در يادداشتى تحت عنوان  « Memoire sur la Guerre Civile de Perse  ( وزارت امور خارجهء فرانسه ، جلد ششم ، ورق  b  264 ) مىنويسد كه ميرويس به اين طريق ششصد هزار اكو پرداخت .\r\n( 3 ) . كروسينسكى ، صفحات 116 - 117 .\r\n","page_name":" 76 ","page_number":88},
  {"content":"\r\n\r\nوحشت و اضطراب ايجاد كرد ، بلكه مبلغان عيسوى و بازرگانان اروپايى مقيم اصفهان را نيز نگران و پريشان ساخت .\r\nميرويس توانست به آسانى از اين موقعيت استفاده كند ، زيرا با اشارات و كنايات خود به ترس و بيم درباريان افزود و اظهار داشت كه پطر كبير تصميم دارد به ايران حمله كند و ارمنستان و گرجستان را به روسيه ملحق سازد و گرگين هم حاضر است با تمام سپاهيان گرجى به او بپيوندد . ميرويس از اين قضيه نيز كه برادر گرگين به نام آرخيل ساليان دراز در روسيه اقامت داشته بود استفاده كرد . « 1 » توطئه‌ها و دسايس ميرويس به اندازه‌اى موثر افتاد كه پادشاه خلعتى به او بخشيد و به وى اجازه داد به قندهار بازگردد تا مانع از اقدامات خصمانهء گرگين خان شود .\r\nگرگين طبعا از بازگشت دشمن خود به آن صورت در خشم شد و چون قدرت و نفوذ خود را در اصفهان از دست داده بود ، نمىتوانست عليه ميرويس دست به اقدامى بزند . رئيس زيرك قبيلهء غلجايى با وجود اين از مخالفت علنى با گرگين خوددارى كرد ، ولى در خفا ياران خود را از وضع اصفهان آگاه ساخت و آنها را سوگند داد كه با جان و مال در راه كشتن گرگين منفور با او همكارى كنند .\r\nفرصتى كه ميرويس انتظار رسيدن آن را مىكشيد در آوريل 1709 فراهم شد ، زيرا اكثر سپاهيان گرجى به رهبرى برادرزادهء گرگين به نام الكساندر از قندهار دور بودند و به سركوبى طايفه كاكرى اشتغال داشتند . « 2 » به درستى معلوم نيست گرگين چگونه كشته شد ، زيرا روايات متناقضى راجع به مرگ او در دست داريم ( حتى دو منبع گرجى با هم اختلاف دارند ) ، ولى اصل قضيه معلوم است . ميرويس و دوستانش از غيبت سپاهيان گرجى استفاده كردند و در دهكده‌اى به نام ده شيخ در چهل ميلى قندهار به گرگين خان حمله بردند و او را با سپاهيانش به قتل رسانيدند . « 3 »\r\n\r\n\r\n","description":"","footnote":"\r\n( 1 ) . ممكن بود در تأييد بيانات خود بگويد كه دومنتى  ( Domenti )  برادر زادهء گرگين و برادر و ختانگ به تازگى از مسكو بازگشته‌اند .\r\n( 2 ) . - مجمع التواريخ ، اثر محمد خليل ، ص 6 ؛ و خوشت ، همان كتاب ، ص 101 ؛ سخنيا چخايدزه ،  « Chronique »  ، ص 29 . ميرزا مهدى در تذكرهء نادرى ، ص 4 ، مىنويسد : وقتى گرگين به قصد تنبيه طايفهء كاكرى حركت مىكرد ، ميرويس او را اسير نمود و شخصى موسوم به مراد خان را فرمان داد او را به قتل برساند . اين قضيه صحت ندارد .\r\n( 3 ) . و خوشت ، همان كتاب ، ص 102 ، مىنويسد كه ميرويس ابدالىهايى را كه با گرگين بودند فريب داد و وارد خيمهء حاكم شد و آن را بر سرش خراب كرد و بدين وسيله مانع از فرار او شد و او را به قتل رسانيد . سخنيا چخايدزه در  « Chronique »  چنين مىنويسد ( صفحات 29 - 30 ) : كه گرگين غافل گير شد ولى شجاعانه از خود دفاع كرد و قبل از آن كه از پا در آيد چند تن از دشمنان را به خاك هلاك افكند . كروسينسكى ، ص 132 ، فقط مىنويسد كه ميرويس گرگين را كشت ولى جزئيات قتل او را ذكر نمىكند . محمد خليل ، همان كتاب ، صفحات 6 - 7 مىنويسد كه ميرويس و همراهانش در نيمه شبى به حرم سراى گرگين رفتند و مراد خان ، يكى از افغان‌ها او را در حالى كه بيرون مىآمد گرفت و بكشت . سپس غلجايىها ساير گرجىها را كه در آن حول و حوش چادر زده\r\n","page_name":" 77 ","page_number":89},
  {"content":"\r\n\r\nهنگامى كه الكساندر و لشكريانش از سركوبى طايفهء كاكرى بازگشتند و از آنچه بر سر گرگين آمده بود آگاهى يافتند ، با غلجايىها به سختى مبارزه كردند و اگر چه تعداد دشمنان زياد بود ، گرجىها توانستند از چنگ آنها بگريزند و به گرشگ بروند .\r\nبعد از رسيدن خبر كشته شدن گرگين به اصفهان ، شاه فقط نماينده‌اى به قندهار فرستاد تا عليه آن اقدام اعتراض كند . « 1 » ميرويس فرستادهء شاه را به زندان افكند و با ديگرى نيز به همان حال رفتار كرد . تنها در اين موقعيت بود كه دربار متوجه شد بايد دست به اقدامات شديدى بزند .\r\nبنابراين ، برادرزادهء گرگين به نام كيخسرو « 2 » كه در آن وقت داروغهء اصفهان بود و مثل عموى خود در امور لشكرى بصيرت داشت در رأس دوازده هزار تن قزلباش و عده‌اى گرجى به قندهار فرستاده شد . « 3 » كيخسرو مثل بسيارى از گرجىها كه ظاهرا اسلام آورده بودند ، در باطن به آيين عيسوى اعتقاد داشت و در واقع اگر ادعاى كروسينسكى صحت داشته باشد ، « 4 » كيخسرو مىخواست به آيين نياكان باز گردد و صليبى بر روى پرچم خود نصب كند ، و وقتى در نوامبر 1709 عازم قندهار شد ، كشيشى كار ملى به نام بزل پيرو سينت چارلز « 5 » و دو كشيش از فرقهء فرانسيسكن و يك نفر جراح ايتاليايى موسوم به جيوزپى فرسكوراتى و رونز در ميان اطرافيان او ديده مىشد . « 6 »\r\nوقتى كيخسرو و لشكريانش به هرات رسيدند ، عبد اللّه خان سدوزايى « 7 » رئيس طايفهء ابدالى كه دشمن سر سخت غلجايىها بود به او پيوست ، ولى كيخسرو به دشوارى پيش رفت و فقط در\r\n\r\n\r\n","description":"","footnote":"\r\nبودند به قتل رساندند و بعد جامه‌هاى آنها را در بر كردند تا مردم تصور كنند گرجى هستند و به اين صورت وارد قلعهء قندهار شدند و افراد پادگان آنجا را كشتند و شهر را تصرف كردند . مطابق نوشتهء ژوزف آپى سليميان ، در  Memoire sur la Guerre de Perse  ( وزارت امور خارجهء فرانسه ، جلد ششم ، ورق  a  265 ) ، ميرويس گرگين را به ضيافتى فراخواند و سپس خاينانه او را بكشت . نويسندگان ديگر شرح كشته شدن گرگين را مختلف نوشته‌اند .\r\n- مقالهء سويمونف  ( Soimonov )  تحت عنوان  « Auszug aus dem Tage - Buch »  در كتاب مولر\r\n Sam mlung Russischer Geischichte , vol . Vll , p . 299 , ( Muller ) \r\nو كتاب تاريخ سياح ، ترجمهء ابراهيم متفرقه ، ص  b  27 . اين ترجمه از كتابى كه دو سرسو  ( du Cerceau )  از روى خاطرات كروسينسكى تهيه كرد به عمل آمده است .\r\n( 1 ) . كلراك ، جلد اول ، صفحات 80 - 83 .\r\n( 2 ) . كيخسرو يكى از فرزندان لئون بود .\r\n( 3 ) . محمد محسن ، زبدة التواريخ ، ورق  a  203 .\r\n( 4 ) . كروسينسكى ، ص 144 .\r\n( 5 ) .  Basil of St Charles  اين شخص زبان فارسى را خوب مىدانست . سال قبل به ميشل فرستادهء دولت فرانسه كمك كرده و عهدنامه‌اى را كه ميشل با ايران بسته بود به زبان فارسى در آورده بود . براى شرح حال او -  A Chronicle of the Carmeutes , vo 1 . II , pp . 812 - 13 \r\n( 6 ) .  Giuseppi Frescurati Veronese  ، كلراك در شرح اين لشكركشى از نوشته‌هاى فرسكوراتى  ( Frescurati )  استفاده كرده است .\r\n( 7 ) . عبد الله خان سدوزايى مثل بسيارى از اعضاى خانوادهء خود سال‌ها در ملتان اقامت داشت . در فصل بعد جزئيات كار او خواهد آمد .\r\n","page_name":" 78 ","page_number":90},
  {"content":"\r\n\r\nنوامبر 1710 بود كه به فراه در 225 ميلى شمال غربى قندهار رسيد . علت آن بود كه كيخسرو به آسانى نمىتوانست وجوه لازم را براى جنگ تهيه كند ، و از طرف ديگر ، ميان او و فرمان ده ايرانى گروه قزلباش اختلاف وجود داشت . در واقع همان عده‌اى كه با گرگين مخالفت ورزيده بودند ، نسبت به برادرزاده‌اش نيز خصومت و عداوت نشان مىدادند . « 1 » به علاوه ، متصديان خزانه در اصفهان در پرداخت حقوق سپاهيان گرجى تسامح و تعلل مىكردند و با ايرانيانى كه اجبار داشتند فرمان يك نفر عيسوى ( يا به ظاهر عيسوى ) را اطاعت كنند هم دست بودند . « 2 » به اين ترتيب هرگز به خاطر هيچ يك از آنها خطور نمىكرد كه با چنين عملى منافع كشور خود را به خطر مىاندازند .\r\nكيخسرو بعد از ورود به فراه موقتا با ميرويس صلح كرد ، ولى معلوم نيست علت آن چه بود و آيا قبل از امضاى صلح ، زد و خوردى روى داد يا نه . در هر حال در تابستان 1711 دورهء صلح به پايان رسيد و كيخسرو به پيش روى خود به طرف قندهار ادامه داد . ميرويس با عده‌اى از غلجايىها به مقابلهء او شتافت ، ولى سردار افغانى به زودى مجبور شد لشكر خود را دو قسمت كند و با قسمتى از آن جلوى ابدالىها را بگيرد كه در اين وقت براى كمك به كيخسرو عازم بودند . « 3 » باقى سپاهيان غلجايى براى دفع ايرانيان حركت كرد و در ساحل رودخانه‌اى ( كه شايد هيرمند باشد ) اردو زد .\r\nكيخسرو از اين رودخانه گذشت و به قواى غلجايى سخت حمله برد ، به طورى كه دشمن به طرف قندهار رو به هزيمت نهاد ؛ و در اين ضمن ميرويس ، اگر چه ابدالىها را شكست داده بود ، ترجيح داد به قندهار بازگردد تا پادگان آن را تقويت كند ، زيرا از فرار غلجايىهايى كه با كيخسرو جنگيده بودند نمىتوانست جلوگيرى كند .\r\nكيخسرو نخواست قندهار را با حمله به تصرف درآورد ، زيرا پادگان شهر بسيار قوى بود ناچار به محاصره آن پرداخت و در دو ماه آن قدر از مدافعان كشت كه دشمن مجبور شد به قيد شرط تسليم شود . ولى كيخسرو اظهار داشت كه تسليم آنها بايد بدون شرط باشد و در نتيجه غلجايىها تصميم گرفتند دفاع شهر را ادامه دهند . در اين ضمن ميرويس از بلوچ‌هاى ساكن جنوب قندهار تقاضاى كمك كرد و آنها نيز پذيرفتند و ليكن از نبرد علنى با ايرانىها و گرجىها اجتناب كردند و بنابر توصيهء ميرويس زيرك آذوقهء اطراف شهر را نابود و مهاجمان را دچار مضيقه ساختند . بدبختانه در اردوى ايران بيمارى اسهال شيوع يافت و در بيست و هفتم\r\n\r\n\r\n","description":"","footnote":"\r\n( 1 ) . كروسينسكى ، صفحات 138 - 139 .\r\n( 2 ) . همان كتاب ، صفحات 139 - 140 . هم‌چنين - اثر وخوشت در  Histoire de la Georgie , vo 1 . II , part I , p . 104 \r\n( 3 ) . مجمع التواريخ ، ص 9 .\r\n","page_name":" 79 ","page_number":91},
  {"content":"\r\n\r\nسپتامبر ، الكساندر يعنى عموى كيخسرو با عده‌اى از سربازان در زد و خوردى به قتل رسيد . « 1 »\r\nكيخسرو كه دريافته بود كارى از پيش نمىبرد و موقعيتش به سرعت متزلزل مىشود ، در 26 اكتبر فرمان عقب نشينى داد . و ميرويس در همان حال كه ايرانيان باز مىگشتند ، بنابر عادت افاغنه كه به دشمن در حال عقب‌نشينى حمله مىبردند ، از قندهار خارج شد و به پيش قراولان گرجى كه فرماندهء آنها خود كيخسرو بود حمله برد . اگر چه گرجىها مطابق معمول با شجاعت جنگيدند و همچنين ابدالىها به رياست عبد اللّه خان شهامت بسيار از خود نشان دادند ، و ليكن سربازان ايرانى كه گرسنگى كشيده بودند از صحنهء نبرد گريختند . در ميان كسانى كه رو به هزيمت نهادند برادر كيخسرو ، به نام يزه ، بود . « 2 » كيخسرو امكان داشت خود و سربازانش را از مهلكه نجات دهد ، و ليكن بدبختانه اسبش بعد از پرش از روى مجراى آبى به سر در غلطيد و قبل از آن كه كيخسرو بر زين سوار شود غلجايىها رسيدند و او را به قتل رساندند . « 3 » كشيش كارملى بزل پيرو سينت چارلز در اين معركه كشته شد ، ولى جراح ايتاليايى ، فرسكوراتى و رونز ، جان به سلامت برد . « 4 »\r\nغلجايىها به دنبال سربازان فرارى ايران شتافتند و بسيارى از آنان را كشتند ، و ليكن گرجىها و ابدالىها در ضمن فرار ، از چنگ دشمن گريختند . مع الوصف ، اين خود شكست قاطعى بود و نه تنها صدها نفر از سپاهيان شاه كشته شدند بلكه تمام بار و بنه و توپ‌هاى آنها به دست شورشيان افتاد . « 5 » اين نخستين آزمايشى بود كه از لشكر ايران بعد از سال‌ها به عمل آمد و نتايجى كه از اين شكست گرفته شد مىبايستى براى دولت ايران درس عبرتى باشد ؛ يعنى از اعزام سربازان ناآزموده و تعليم نگرفته ( به استثناى گرجىها و ابدالىها ) عليه جنگ جويان قابلى مثل غلجايىها اجتناب كند . خود سربازان گناهى نداشتند ، و ليكن روح انضباط و تربيت سپاهى در آنها وجود نداشت ، و بدتر آن كه افسران شجاع و كاردانى نيز در ميان آنها نبود . كيخسرو و افسران گرجى فرمان‌دهان لايقى بودند ، و ليكن تعداد آنها كفايت نمىكرد . گذشته از اين ، همان طورى كه گفتيم ، ايرانيان حاضر نبودند فرمان آنها را بپذيرند و با آنها همكارى كنند . از اين واقعه پانزده سال گذشته بود كه نادر قلى ، يعنى پادشاه آينده ايران ، متوجه عيب كار شد و تصميم به رفع آن گرفت .\r\nخبر مرگ كيخسرو و شكست قشون او وحشت و اضطرابى عظيم در اصفهان ايجاد كرد « 6 »\r\n\r\n\r\n","description":"","footnote":"\r\n( 1 ) 31 .  , Histoire de la Georgie , vo 1 . II , part ll , p  \"  Chronique  \"  1 . Sekhnia Chkheidze , \r\n Brosset , Histoire de la Georgie , vo 1 . II , part I , p . 107 . \r\n( 2 ) . بروسه ، همان كتاب ، جلد دوم ، قسمت دوم ، ص 108 . بروسه دربارهء يزه چنين مىنويسد : او يك نفر مسلمان متعصب بود و وظايف دينى خود را دقيقا به جا مىآورد و توانگر و گستاخ بود .\r\n( 3 )  Sekhnia Chkheidze , op , cit . , p . 31 . \r\n( 4 ) . نسخه‌اى از نامهء فرسكوراتى خطاب به سلخان سبا ، شاه‌زادهء گرجى ، مورخ 20 سپتامبر 1714 در بايگانى وزارت امور خارجهء فرانسه مضبوط است ( جلد چهارم اوراق  b  93 -  b  92 ) .\r\n( 5 ) . زبدة التواريخ ، ورق  b  203 ؛ تاريخ نادرى ، ص 4 .\r\n( 6 ) . زبدة التواريخ ، ورق  b  203 .\r\n","page_name":" 80 ","page_number":92},
  {"content":"\r\n\r\nشاه و وزراى او ، بعد از مباحثات فراوان ، لشكرى به فرمان دهى شخص مسنى به نام محمد زمان خان قورچىباشى عليه شورشيان اعزام داشتند .\r\nمحمد زمان خان مانند كيخسرو به كندى پيش رفت و مدت‌ها طول كشيد تا به مشهد رسيد ، و در آنجا نيز به علت بيمارى تأخيرى در كارش حاصل شد و عاقبت با زحمت خود را به هرات رسانيد . ولى مرضش شدت يافت و در آن شهر درگذشت . « 1 » لشكريان او كه سرپرستى نداشتند ، قبل از آن كه با غلجايىها مصاف دهند متفرق شدند .\r\nدولت ايران در سركوبى شورشيان غلجايى مسامحه و تعلل به خرج داد و ميرويس در آن ايام كه محمد زمان خان به فكر لشكركشى بود و همچنين در دوره‌اى كه از طرف ايران اقدامى به عمل نيامد ، توانست موقعيت خود را مستحكم كند و سال‌هاى آخر عمر را به آرامش بگذراند و اگر چه بعد از بسط نفوذ خود در تمام ايالت قندهار مثل پادشاه شروع به فرمان روايى كرد ، ولى مانند كريم‌خان در نيم قرن بعد به لقب وكيل يا نايب السلطنه قناعت نمود .\r\nميرويس بدون ترديد مرد بسيار لايق و قابلى بود ، و اگر چه از شجاعت عارى نبود ، و ليكن مكر و حيله را بر زور و فشار ترجيح مىداد . و در صورتى كه مجبور به جنگ مىشد ، منتظر فرصتى بود كه بتواند با موفقيت بجنگد ( تنها شكست او در شورش نا به هنگام 1706 روى داد .\r\nولى در اين مورد در اثر اصرار و ابرام مردان قبيلهء خود اقدام كرده بود ) . « 2 »\r\nمعلوم نيست آيا ميرويس خيال حمله به اصفهان و بر تخت نشستن را در سر مىپروراند يا نه . « 3 » ولى مىتوان گفت از ضعف و فساد پاىتخت آگاهى داشت و مىدانست كه حملهء\r\n\r\n\r\n","description":"","footnote":"\r\n( 1 ) . تاريخ نادرى ، ص 4 . ميرزا مهدى مىنويسد كه محمد زمان آن قدر « زمان » صرف كرد كه قبل از رسيدن به مقصود در گذشت . هم‌چنين - مجمع التواريخ ، ص 18 .\r\n( 2 ) . براى شرح حال ميرويس كه بسيار خوب نوشته شده است -\r\n Peyssonnel , Essai sur les Troubles actuels de Perse et de Georgie , pp . 52 - 3 \r\nولتر در كتاب\r\n Deuxieme Discours de la Liberte ( Paris , 1829 ) vo 1 . XII , p . 58 \r\nمىنويسد : « ظالم گستاخ ، غاصب حريص ، كارتوش يا ميرويس يا وحشى ديگر » ذكر اين نكته دربارهء ميرويس دور از انصاف است .\r\n( كارتوش يكى از دزدان معروف فرانسه بود )\r\nچند سال بعد از مرگ ميرويس ، هنگامى كه اقدامات او و فرزندش محمود به خوبى در اروپا مشهور شد ، شور و هيجان بزرگى برپا گرديد و مطالب زيادى كه غالب آنها مغشوش بود دربارهء او به رشتهء تحرير در آمد .\r\nعجيب‌ترين كتابى كه راجع به او نوشته شد  The Persian CromweII  بود كه مؤلف آن از راه احتياط نام خود را ذكر نكرده بود . شرح مختصرى دربارهء اين كتاب در ضميمهء ششم كتاب حاضر خواهد آمد .\r\n( 3 ) . طبق نوشته ژوزف آپى سليميان ( كلراك در جلد اول ، صفحات 135 - 136 از كتاب خود از قول او نقل مىكند ) ، ميرويس در نظر داشت تمام ايران را به تصرف درآورد و در بستر مرگ دستورهايى در اين باره به فرزند خود داد . اگر چه ممكن است اين مطلب صحت داشته باشد ، ولى از طرف ديگر چون ژوزف راجع به حوادثى كه در ناحيهء دوردستى روى داد ممكن است نظريات صائبى نداشته باشد ، مطلب مذكور را نمىتوان با اطمينان كامل پذيرفت .\r\n","page_name":" 81 ","page_number":93},
  {"content":"\r\n\r\nجسورانه‌اى ممكن است با موفقيت روبه‌رو شود . از طرف ديگر شايد مىترسيد كه اشغال ايران براى مدت مديدى مخاطراتى دربر داشته باشد و اگر هم واقعا خيال تصرف اصفهان را در سر مىپروراند ، شايد بيم داشت پيرى و كهولت او مانع شود . در هر حال ميرويس كه توانست قبيلهء خود را از زير سلطهء خاندان صفوى آزاد كند ، نخستين كسى بود كه براى استقلال افغانستان قيام كرد و شايد خود چنين قصدى نداشت .\r\nميرويس در سال 1715 در آرامگاه ساده‌اى واقع در حوالى قندهار به خاك سپرده شد . اين ساختمان هنوز پا برجاست و مردم محل غالبا براى شفا يافتن در آنجا به نذر و نياز مىپردازند . از طرف ديگر ، كارهاى احمد شاه درانى نام ميرويس را تحت الشعاع قرار داده است . « 1 »\r\nعبد العزيز « 2 » ، برادر ميرويس و جانشين او ، از لحاظ فكر و اخلاق با او فرق داشت . زيرا مردى صلح دوست و تا حد جبن محتاط بود ، و بعد از هجده ماه حكومت به فرمان شاه سلطان حسين گردن نهاد و اين عمل باعث مخالفت مردان قبيلهء او شد . و چون در تصميم خود پافشارى مىكرد ، رؤساى ديگر ، فرزند ميرويس را ، به نام مير محمود ، كه در آن وقت هجده ساله بود تحريك كردند عموى خود را بكشد و براى حفظ استقلال آنها جاى او را بگيرد . محمود كه هنوز خوب و بد را از هم تشخيص نمىداد ، مطابق ميل آنان رفتار كرد و به اين ترتيب رهبر قبيله شد .\r\nمحمود ، بر خلاف عموى خود ، نيرومند و جنگجو بود ، ولى زيرك نبود و طبعا مانند پدر تجربه نداشت و در بعضى موارد تزلزل رأى از خود نشان مىداد .\r\nبخت با غلجايىها به طور اعم ، و با محمود به طور اخص ، يار و مساعد بود ، زيرا شورش ابدالىهاى هرات در زمان تصدى عبد العزيز توجه دولت ايران را از قندهار به جاى ديگر معطوف كرد . اگر چه از اصفهان قشونى به منظور شكست دادن ابدالىها و غلجايىها فرستاده شد ، و ليكن اين عده حتى نتوانستند با ابدالىها بجنگند . « 3 » و بنابراين ، محمود به آسانى توانست موقعيت خود را بىدخالت ايرانيان مستحكم كند .\r\nچنان كه جريانات بعدى نشان داد ، محمود جوان جاه طلبى بود و به جاى اين كه حالت تدافعى به خود بگيرد ، ميل داشت به حمله بپردازد و با وجود جوانى و بىتجربگى دريافت كه بايستى قبل از شروع به عمل مخاطره‌آميز ، قوايى فراهم آرد . به علاوه ، شايد مىدانست كه تأخير\r\n\r\n\r\n","description":"","footnote":"\r\n( 1 ) . تصور مىكردم كه قضيه از همين قرار باشد ، ولى براى آن‌كه مطمئن شوم ، از دوست خود آقاى اليوردوباير  ( Oliver de Baer ) )  رئيس هيئت اعزامى به افغانستان در 1955 خواهش كردم ضمن اقامت در قندهار راجع به اين موضوع تحقيق كند . ايشان نيز با مهربانى پذيرفتند و فرضيهء مرا تأييد كردند .\r\n( 2 ) . مطابق منابع ايرانى در اين عهد ، نام اين شخص مسلما عبد العزيز بوده است . اول ژوزف آپى سليميان آن را به اشتباه عبد الله نوشت و به اين ترتيب كلراك و بعد از او هنوى و نويسندگان متأخر دچار اشتباه شدند .\r\n( 3 ) . براى جزئيات اين قضيه - فصل بعد .\r\n","page_name":" 82 ","page_number":94},
  {"content":"\r\n\r\nدر حمله به علت ديگرى به سود او تمام مىشود . به اين ترتيب اگر چه ساختمان دولت صفوى از دور عظيم و با شكوه به نظر مىرسيد ، ولى در بسيارى از جاهاى آن آثار فرو ريختگى پيدا بود .\r\n\r\n","description":"","footnote":"","page_name":" 83 ","page_number":95},
  {"content":"\r\n . \r\n","description":"","footnote":"","page_name":" 84 ","page_number":96},
  {"content":"\r\n\r\n\r\nفصل هشتم شورش قبيلهء ابدالى\r\nقبيلهء نيرومند ابدالى كه امروزه به نام درانى موسوم است ، « 1 » بر خلاف رقباى غلجايى خود از نژاد افغانى است ، زيرا وابسته به شعبهء سربنى و از آن نژاد است . اين قبيله اسم خود را مشتق از نام كسى به نام ابدال بن ترين بن شرخون بن سربان بن قيس مىداند . « 2 » مىگويند وجه تسميهء ابدال به اين علت است كه وى در خدمت يكى از ابدال ، يا پيرى به نام خواجه ابو احمد از فرقهء چيستيه « 3 » ، به سر مىبرد . اگر چه اين حديث را نمىتوان باور كرد ، و ليكن ظاهرا از ادعاى بليو « 4 » غريب‌تر نيست . زيرا اين مورخ مىنويسد كه ابدالى از آتيلا ( هون ) و كلمهء عربى هيطل ، كه جمع آن هياطله است ، « 5 » مشتق شده است . اگر چه ميان قبيلهء غلجايى و هون‌هاى افتاليت « 6 » يا هون‌هاى سفيد احتمالا رابطه‌اى وجود دارد ، ولى تا آنجا كه مىدانيم هيچ پيوستگى ميان گروه اخير و ابدالىها ديده نمىشود .\r\nابدالىها مدت‌ها در ايالت قندهار زندگى مىكردند . ولى در آغاز سلطنت شاه عباس كبير ، در نتيجهء فشار غلجايىها ، به ولايت هرات كوچ كردند . « 7 » در سال 1006 هجرى ( 1597 - 1598 )\r\n\r\n\r\n","description":"","footnote":"\r\n( 1 ) . احمد خان سدوزائى ، مؤسس كشور جديد افغانستان ، پس از آن كه در سال 1747 فرمان رواى اين كشور شد ، لقب در ان را اختيار كرد كه مىگويند در خواب به او الهام شده بود . قبيلهء ابدالى را به همين مناسبت درانى مىنامند .\r\n( 2 ) . قيس ظاهرا جد شيخ بطن يا بيت بوده است ( - اوايل فصل گذشته ) .\r\n( 3 ) . - طبع جديد دايرة المعارف اسلام كه من در مقالهء لانگ ورث ديمز راجع به ابدالىها تجديد نظرى كرده‌ام .\r\n( 4 ) .  Bellew \r\n( 5 ) .\r\n An Inquiry into the Ethnography of Afghanistan , p . 158 \r\nمىتوان اين نظريه را با فرضيه‌اى كه شارون ترنر  ( Sharon Turncr )  در\r\n History of the Anglo - Saxons ( London , 1823 ) , vo 1 . l , p . 247 \r\nنوشته است مقايسه كرد . نويسندهء اين كتاب انگلو ساكسون‌ها را از سكاها مىداند !\r\n( 6 ) .  Ephtalite \r\n( 7 ) . راورتى  ( Raverty )  در مقالهء خود تحت عنوان :  The Independent Afghan or Patan Tribes » '  در\r\n","page_name":" 85 ","page_number":97},
  {"content":"\r\n\r\nشاه عباس شخصى را به نام سدو ، از خاندان پوپلزايى ، به رياست آن قبيله برگماشت و به او لقب ميرافاغنه داد . اين عمل شاه باعث شد كه سدو خود را از زير سلطهء غلجايىها آزاد كند . ابدالىها براى نشان دادن امتنان خود به شاه در گرفتن قندهار از امپراتور مغول به نام جهانگير با ايرانيان همكارى كردند ( مارس 1922 ) . در نتيجه ، شاه عباس به سدو لقب سلطان بخشيد . هم‌چنان‌كه گفتيم ، ابدالىها و نيز غلجايىها ترجيح مىدادند كه مطيع و منقاد پادشاهان غير متعصب ايران باشند تا اين كه در زير فرمان مغول‌ها به سر برند ، ولى اين حال تا زمان شاه سلطان حسين بيشتر دوام نيافت ، زيرا در زمان او حرص و طمع مأموران ايرانى تغييرى در نظريه آنها به وجود آورد .\r\nمورخان مىنويسند كه در آغاز قرن هجدهم تعداد ابدالىها به مراتب از شمارهء غلجايىها بيشتر بود . محمد مهدى عدهء آنها را شصت هزار خانواده مىنويسد . « 1 » در صورتى كه ژوزف آپى سليميان ارمنى ، منشى و مترجم گاردان ، عقيده داشت كه تعداد آنها بيش از سى و پنج هزار خانواده نبود . « 2 » در آن ايام دو خاندان بزرگ ابدالى به نام پوپلزايى و باركزايى بود ( خانواده سلطنتى فعلى افغانستان متعلق به خاندان اخير است ) . خانواده‌اى كه رهبرى خاندان پوپلزايى را به عهده داشت به اسم سدوزايى يا فرزندان سدو ، شخص سابق الذكر ، موسوم بود . عبد الله خان سدوزايى يكى از نوادگان خضر و پنجمين پسر سدو كه رهبرى گروهى از ابدالىها را در موقع شكست كيخسرو به عهده داشت از طرف پادشاه به رياست قبيله منصوب شده بود .\r\nهنگامى كه محمد زمان خان شاملو در هرات درگذشت ، شخصى از آن خانواده به نام عباسقلى خان به عنوان بيگلربيگى شهر به جاى او نشست . مىگويند وقتى عبد الله خان سدوزايى و فرزندش اسد الله « 3 » از شورش قبيلهء غلجايى آگاه شدند تصميم گرفتند مثل آنان سر از اطاعت ايران بپيچند . ولى چون عباسقلى خان نسبت به آنها بدبين بود پدر و پسر را گرفته به زندان افكند . بعد از مدت كوتاهى پادگان قزلباش هرات شورش كرد و در نتيجه عبد الله و اسد الله از شهر گريختند . سپس شورشيان عباسقلىخان را به علت رفتار بدش « 4 » اسير\r\n\r\n\r\n","description":"","footnote":"\r\n Imperial and Asiatic Quarterly Review , vo 1 . VII , p , 326 \r\nمىنويسد كه طايفهء درانى بعد از فتح و اشغال هرات در 1713 و در اثر پيوستگى به ايرانىها قبل از آن تاريخ كمى از آداب و عادات خوب ايرانى را كسب كردند و خشونت افغانى را از دست دادند . اين عقيده خيلى كلى است ، زيرا ابدالىها صفات جنگى خود را حفظ كردند و فقط عيب كار آنها در اين بود كه با يك ديگر مىجنگيدند .\r\n( 1 ) . تاريخ نادرى ، ص 4 . همچنين - مجمع التواريخ ، ص 19 و كتاب تاريخ احمد ، تأليف عبد الكريم علوى ، ص 4 .\r\n( 2 ) . -  Memoire sur la Guerre civile de Perse ,  بايگانى وزارت امور خارجهء فرانسه ، جلد ششم ، ورق  b  262 .\r\n( 3 ) . محمد محسن او را اشتباها سعد الله مىخواند .\r\n( 4 ) . مجمع التواريخ ، ص 20 ، مطابق نوشتهء كلراك ، جلد اول ، ص 114 ، علت واقعى طغيان ابدالىها رفتار حاكم هرات بود كه اسد الله را به سختى از خود رنجانده بود . كلراك نام اين حاكم را محمد زمان خان ذكر كرده است ولى صحت ندارد .\r\n","page_name":" 86 ","page_number":98},
  {"content":"\r\n\r\nكردند و به اصفهان فرستادند تا كسى ديگر به جايش منصوب شود .\r\nدر ضمن اين كه عبد الله و پسرش اسد الله به جمع‌آورى اعضاى قبيلهء خود مشغول بودند ، جعفر خان استاجلو يا حاتمى « 1 » ، فرمان ده جديد ايرانى براى سركوبى ابدالىها و غلجايىها ، وارد هرات شد . وقتى شورشيان ابدالى به رهبرى اسد الله به شهر نزديك شدند ، جعفر خان استاجلو با سپاهيانش به مقابلهء آنها شتافت ، ولى به سختى شكست خورد و به قولى كشته يا محبوس شد . « 2 » منصور خان شاهسون حاكم مشهد پس از وقوف بر اين واقعه با جمعى از پادگان خود عازم هرات شد ولى در غوريان از اسد الله شكست خورد .\r\nپس از آن كه خبر شكست منصورخان به اصفهان رسيد ، شاه و وزرايش او را از منصبش معزول و فتحعلى خان تركمن ميرشكار باشى را در رأس لشكرى به خراسان فرستادند . بدبختانه تمام سربازانى كه دولت عليه شورشيان مىفرستاد تجربه‌اى نداشتند و فرمان دهان آنها نيز بىكفايت بودند .\r\nفتحعلى خان تركمن پس از ورود به مشهد در سپتامبر 1716 ، بسيارى از طلاهاى مرقد امام رضا ( ع ) را كند و از آنها سكه زد تا مخارج لشكريان را تأمين كند ؛ « 3 » و بعد از تداركات لازمه عازم هرات شد و در دهكدهء كوسويه در سه منزلى هرات با اسد الله مصاف داد و بر او پيروز شد . ولى چون فرمان ده بىتجربه‌اى بود در كار عجله كرد و فقط با هزار سوار به دنبال اسد الله شتافت .\r\nاسد الله متوجه خطاى دشمن شد و پس از تشويق سربازان ، به فتحعلى خان سخت حمله برد و او را با اكثر سپاهيانش به قتل رسانيد . بعد از اين حادثه ، باقى سربازان قزلباش رو به هزيمت نهادند و بار و بنه و توپ‌هاى خود را به ابدالىها واگذاشتند .\r\nسپس اسد الله دست به حمله زد و مشهد را در محاصره گرفت . مدافعان اگر چه مجهز نبودند وعدهء آنها نيز زياد نبود ، ولى توانستند مدت دو ماه به خوبى مقاومت كنند و به قول محمد حسن « در اثر كمك معجزه آساى امام رضا » « 4 » تمام حملات ابدالىها را دفع كردند . سرانجام ، اسد الله دست از محاصره برداشت و به جانب نيشابور حركت كرد و وقتى به قدمگاه رسيد برج و با روى قلعه‌اى را كه مشرف بر زيارتگاه بود خراب نمود و از آنجا به هرات رفت . « 5 »\r\n\r\n\r\n","description":"","footnote":"\r\n( 1 ) . تاريخ نادرى ، ص 5 ؛ مجمع التواريخ ، ص 20 . محمد محسن در زبدة التواريخ ( ورق  b  203 ) اسم اين سردار را جعفر قليخان حاتمى ذكر مىكند ( كه مىگفتند از نسل حاتم طايى است ) .\r\n( 2 ) . زبدة التواريخ ، ورق  b  203 ، تاريخ نادرى ، ص 50 .\r\n( 3 ) . زبدة التواريخ ، ورق  a  204 .\r\n( 4 ) . زبدة التواريخ ، ورق  b  204 . محمد حسن خان در كتاب منتظم ناصرى ، جلد دوم ، ص 230 ، آنجا كه محاصرهء مشهد را شرح مىدهد ، دو اشتباه مىكند . يكى آن كه مىنويسد محاصرهء مشهد در سال 1135 روى داد ، در صورتى كه چهار سال قبل از آن واقع شده بود . دوم آن كه مىگويد زمان خان ( شايد مقصود او محمد زمان خان سدوزايى باشد ) رياست ابدالىها را داشت كه مشهد را در محاصره گرفته بودند .\r\n( 5 ) . زبدة التواريخ ، ورق  b  204 . اين قلعه بعدا دوباره تعمير شد و اكنون برپاست .\r\n","page_name":" 87 ","page_number":99},
  {"content":"\r\n\r\nفرمان دهء ديگرى كه از اصفهان به منظور استقرار آرامش به خراسان فرستاده شد ، صفى قليخان تركستان اغلو ، داروغهء اصفهان ، بود . در اين موقع شيرغازىخان اورگنجى با عده‌اى از ازبك‌ها به خراسان حمله برد و جمعى از تركمان‌هاى تكه « 1 » و يموت هم به او پيوستند . صفى قليخان هنگامى كه از اين جريان آگاهى يافت ، به شمال رفت و ازبك‌ها و تركمان‌ها را در بر ميدان نزديك معادن فيروزه در كوهستان‌هاى شمال غربى نيشابور شكست داد . در اين جنگ هزاران نفر از ازبكان و متفقين آنها به خاك هلاك افتادند و 1500 نفر اسير شدند و فقط 700 نفر توانستند به اورگنج بازگردند . چون كردهاى چميش گزك كه قبل از اين جنگ به قواى دولتى پيوسته بودند از خود شجاعتى نشان نداده بودند ، صفى قليخان عده‌اى از آنها را اعدام كرد . « 2 »\r\nسپس صفى قليخان با فتح و ظفر عازم مشهد شد و در آنجا مدتى براى تهيهء وسايل جنگ عليه ابدالىها توقف كرد . اسد الله چون از خبر حملهء قريب الوقوع او آگاه شد ، مثل سابق تصميم گرفت در ميان راه به مقابلهء ايرانيان بشتابد و تا كافر قلعه « 3 » ( دهكده‌اى در دو ميلى غرب هرى رود واقع در راه بين هرات و مشهد ) پيش رفت و در اين محل سپاهيان خود را در پشت ديوارهاى باغهاى دهكده جاى داد . وقتى ايرانىها نزديك شدند ، ابدالىها از پشت ديوارها شليك كردند و عدهء زيادى از آنها را به خاك هلاك افكندند . با وجود اين ، تا مدتى معلوم نبود پيروزى با كدام طرف است و اگر توپچىهاى ايرانى اشتباها سربازان خود را هدف قرار نداده بودند ممكن بود بر دشمن فايق آيند . ابدالىها كه متوجه خطاى آنها شده بودند به سختى حمله آوردند و آنها را تارومار كردند . صفى قليخان كه مىديد جنگ را به كلى باخته است ، چون مرگ را بر خوارى ترجيح مىداد ، بر دهانهء توپى سوار شد و فرمان داد آن را آتش كنند . « 4 »\r\nاين شكست‌هاى ننگين ، و همچنين از دست رفتن بحرين و ساير جزاير ايران در خليج فارس ، « 5 » چنان مريم بيگم را كه زنى رك گو و با اراده بود خشمگين كرد كه لب به انتقاد از بىحالى و بىعلاقگى شاه گشود و خود مبلغ گزافى براى دفع شورشيان پرداخت . شاه نيز ناچار چنين كرد .\r\n\r\n\r\n","description":"","footnote":"\r\n( 1 ) . استاد گانر جرينگ در كتاب خود :\r\n On the Distribution of Turk Tribes in Afghanistan ; an Attempt at a Preleminary Classification , p . 47 \r\nكلمهء تكه را  Teke  مىنويسد و متذكر مىشود كه املاى اين كلمه را از كتاب :  Turkmeniya i Turkmeni  اثر كارپو  ( Karpo )  و كتاب :\r\n Turkmenistan i Turkmeni ( Materiali K Izucheninu lstorii I etnografli ) \r\nاثر تومانويچ  ( Tumanovich )  اقتباس كرده است .\r\n( 2 ) . زبدة التواريخ ، ورق  b  204 . طبق مجمع التواريخ ، ص 24 ، بعضى از افراد طايفه قاجار كه قبل از جنگ به صفى قليخان پيوسته بودند ، بسيار شجاعانه جنگيدند ، ولى او آنها را به جبن متهم كرد و به تعقيب و آزار آنها پرداخت و در نتيجه افراد لشكر را ناراضى كرد .\r\n( 3 ) . كافر قلعه ( كه اخيرا به اسلام قلعه موسوم شده است ) بر سر راه مشهد و هرات قرار دارد و گمرك ايران در آنجاست .\r\n( 4 ) . زبدة التواريخ ، ورق  a  205 .\r\n( 5 ) . اوايل فصل دهم كتاب حاضر .\r\n","page_name":" 88 ","page_number":100},
  {"content":"\r\n\r\nسپس شاه سلطان حسين براى نظارت بر جمع آورى لشكر در شمال غربى ايران پاى تخت را از اصفهان به قزوين انتقال داد ( زمستان 1717 - 1718 ) ، ولى اين عمل سودى نداشت ، زيرا وزرا به محض رسيدن به قزوين مباحثات و مناقشات خود را آغاز كردند و در نتيجه ، كار مهمى انجام نگرفت . مورخ ايرانى ، محمد محسن ، مىنويسد كه امرا و اركان دولت ، در نتيجهء ريا كارى و منافع و اغراض خصوصى ، چشم از آنچه براى كشور ضرورى بود پوشيدند و هرگاه كسى مىخواست عليه دشمن اقدامى كند ، عذر و بهانه‌اى مىآوردند و مانع كار مىشدند . آنها عزيمت خود را به تعويق انداختند و به لهو و لعب مشغول شدند و به اين ترتيب سه سال در قزوين اقامت كردند و به فروش مناصب و دريافت رشوه پرداختند . « 1 »\r\nنويسندهء معاصر ديگرى به نام جان بل انتر مونايى « 2 » كه اهل اسكاتلند و عضو هيئت اعزامى روسيه به رهبرى آراتمى پترويچ ولينسكى « 3 » بود و در ايران از پاييز 1716 تا اوايل 1718 اقامت داشت ، مىنويسد : « وزراى ايرانى به اين شورشيان توجهى نداشتند و آنها را حقير و بىچاره مىشمردند و مطابق عادت خود تهديد مىكردند كه عده‌اى را براى قلع و قمع آنها خواهند فرستاد . ولى گذشت روزگار بيهودگى اين لاف و گزاف را ثابت كرد . بايد متذكر شوم كه ايرانىها فاقد پول و سرباز نبودند ، ولى لشكريان آنها تربيت و تجربه لازم را نداشتند و بدتر از همه آن‌كه فرمان ده لايقى در ميان آنها ديده نمىشد . » « 4 »\r\nدر طى اين مدت ، شاه و وزراى او ابدالىها و غلجايىها را به حال خود واگذاشتند و چون اين دو قبيله از طرف ايران آسوده خاطر شدند بىدرنگ با يك ديگر به جنگ و جدال پرداختند .\r\nاسد الله ، كه پدرش او را به حكومت فراه منصوب كرده بود ، به خيال تصرف قندهار افتاد . اين شهر تا اوايل سلطنت شاه عباس در دست قبيلهء ابدالى بود ، محمود قندهارى كه از قصد اسد الله آگاه شده بود با عده‌اى به مقابلهء او شتافت و دو لشكر در دلارام ( شهر كوچكى ميان فراه و زمين داور ) روبه‌رو شدند . در نبردى كه رخ داد ، ابدالىها به سختى شكست خوردند و اسد الله به خاك هلاك افتاد .\r\nمحمود كه كمى از زيركى پدر را به ارث برده بود ، فرمان داد سر اسد الله و ساير كشتگان را جدا كنند و آنها را به نزد شاه سلطان حسين بفرستند . در ضمن نسبت به او اظهار اطاعت و\r\n\r\n\r\n","description":"","footnote":"\r\n( 1 ) . زبدة التواريخ ، ورق  a  205 .\r\n( 2 ) .  Antermony \r\n( 3 ) .  Volynsky \r\n( 4 ) .\r\n A Journey from St Petersburg in Russia to Ispahan in Persia with an Embassy from His Imperial Majesty Peter the First ( London , 1764 ) vo 1 , l , p . 92 . \r\nبراى جزئيات اين سفارت - فصل بعد كتاب حاضر .\r\n","page_name":" 89 ","page_number":101},
  {"content":"\r\n\r\nفرمان‌بردارى كرد ، « 1 » و گفت جنگ او عليه اسد الله فقط به خاطر وفادارى نسبت به ايران بوده است . شاه ساده لوح نيز مطابق معمول فريب خورد و خلعتى براى محمود فرستاد و او را با لقب حسين قليخان به حكومت قندهار منصوب كرد . « 2 »\r\nدر اين ضمن ابدالىها كه به استقلال نايل آمده بودند با يك ديگر به جنگ و ستيز پرداختند و اين حال تا چندين سال ادامه يافت . عبد الله خان سدوزايى ، پدر اسد الله مذكور ، مورد حمله واقع شد و به دست يكى از خويشانش به نام محمد زمان خان سدوزايى به قتل رسيد . ولى محمدخان افغان ، يكى ديگر از اعضاى خانوادهء سدوزايى كه مثل عبد الله از ملتان آمده بود ، جاى او را گرفت . محمد خان چنان به مردم ظلم و اجحاف روا داشت كه مردان قبيله قيام كردند و او را از مقامش برانداختند و پسر بزرگ محمد زمان خان ، بنام ذوالفقار ، را رئيس قبيله كردند . « 3 » اما رحمن خان پسر ديگر عبد الله خان كه در سال 1137 هجرى ( 1725 - 1726 ) به قصد انتقام خون پدر از ملتان آمده بود عليه او شورش كرد . مردان قبيله كه اين جنگ‌ها را باعث تضعيف موقعيت خود مىدانستند ، ذوالفقار را به باخزر و رقيب او را به فراه تبعيد كردند . سرانجام الله يار خان برادر محمد خان افغان رياست قبيله را به عهده گرفت . ولى ذوالفقار كه از باخزر گريخته بود به مخالفت با او برخاست . اين بار نيز ابدالىها الله يارخان را به مرو چاق و ذوالفقار را به فراه تبعيد كردند . « 4 »\r\nدولت ايران از اين اختلافات براى سركوبى ابدالىها استفاده نكرد و فرصت چنين كارى نيز ديگر به دستش نيامد . كشمكش‌ها و رقابت‌هاى ابدالىها با يك ديگر مسلما در سرنوشت ايران مؤثر واقع شد ؛ زيرا محمود ، رهبر جوان غلجايىها ، دريافت كه از طرف هرات خطرى متوجه او نخواهد شد .\r\nتا سال 1716 و 1717 غلجايىها و ابدالىها موفق شدند خود را از زير سلطهء ايران رهايى بخشند ، ولى دليلى در دست نداريم كه نشان دهد يكى از اين دو قبيله منظور ديگرى غير از استقلال خود داشت . فكر ايجاد يك ملت واحد و مستقل افغانى تا سى سال بعد به خاطر كسى نرسيد . تا اين كه احمد خان ، برادر ذوالفقار ، تصميم گرفت چنين فكرى را جامهء عمل بپوشاند .\r\n\r\n\r\n","description":"","footnote":"\r\n( 1 ) . ميرزا مهدى مىنويسد ( تاريخ نادرى ، ص 5 ) كه محمود به قزوين ( كه در آن وقت محل اقامت شاه بود ) رفت ، ولى اين موضوع به نظر درست نمىآيد . ظرفاى قزوين ماده تاريخ ذيل را به مناسبت غلبهء محمود بر اسد الله ساختند : « اسد را سگ شاه ايران دريد » ، كه به حروف ابجد مىشود 1132 ( مطابق با 1719 - 1720 ميلادى ) ، - مجمع التواريخ ، ص 53 .\r\n( 2 ) . زبدة التواريخ ، ورق  a  205 .\r\n( 3 ) . برادر كوچك‌تر ذوالفقار ، احمدخان نام داشت ، همان كسى كه بعدها به احمد شاه درانى ملقب شد .\r\n( 4 ) . اين جزئيات از كتاب تحقيق و تعداد اقوام و فرقه‌هاى افاغنه ، اوراق  a  7 -  b  6 ، گرفته شده است . همچنين - كتاب محمد حسن خان : منتظم ناصرى ، ص 230 .\r\n","page_name":" 90 ","page_number":102},
  {"content":"\r\n\r\n\r\nفصل نهم مأموريت ولينسكى و معاهدهء روس و ايران ( 1717 )\r\nبعد از مأموريت اسرائيل اورى به ايران ، چند سالى گذشت تا پطر كبير دوباره توجه خود را معطوف به اين كشور كرد . علت آن بىعلاقگى پطر نبود ، بلكه تزار در جاى ديگر گرفتارىهايى داشت . ولى در ضمن اطلاعاتى راجع به ايران مخصوصا دربارهء نقاطى كه گرجىها و ارمنىها در آنجا ساكن بودند به دست مىآورد . « 1 » در حدود سال 1715 ، پطر كبير فرصت يافت هيئت ديگرى به ايران بفرستد . اين مأموريت كاملا جنبهء سياسى داشت . تزار براى اين كار يكى از افسران جوان و كاردان خود را به نام آرتمى پترويچ ولينسكى ، كه بر خلاف ساير دست پرورده‌هايش مانند ياگوشينسكى « 2 » و منشيكف « 3 » از خانوادهء معروفى بود ، به سفارت انتخاب كرد . ولينسكى در اين ايام بيست و هشت سال داشت . « 4 »\r\nدستورهاى پطر به ولينسكى از قرار ذيل بود :\r\n\r\n\r\n","description":"","footnote":"\r\n( 1 ) . پطر كبير اين اطلاعات را از چند منبع به دست آورد ، مانند نوشته‌هاى ا . آرخيلويچ  ( Archilevich )  و ساير گرجىها از يك طرف و نوشته‌هاى چند نفر ارمنى مانند اسرائيل اورى  ( Ori )  از طرف ديگر . براى نامه‌هاى اورى خطاب به گاگارين و ديگران - اثر ازوف  ( Ezov )  و همچنين پ . ت . آروطونيان در كتاب .  Osvoboditelnoe , etc  چنان كه از بعضى از منابع بر مىآيد ، مخصوصا مقالهء آرطونيان تحت عنوان  « Borba Armyanskogo , etc . »  در ارمنستان و قسمتى از آذربايجان در بيست سال اول قرن هيجدهم نهضتى به منظور پيوستن و يا در هر حال نزديكى به روسيه وجود داشت ( براى نام كامل كتب مربوط به اين موضوع ، - فهرست منابع و مآخذ در آخر اين كتاب ) .\r\n( 2 ) .  Yagushinsky \r\n( 3 ) .  Menshikov \r\n( 4 ) . يكى از اجداد ولينسكى ، به نام ديمترى ايوانويچ ولينسكى ، در نظام به مقامات بلندى در زمان بوريس گودونف رسيده بود ، - كتاب مولر  ( Muller )  تحت عنوان :\r\n sammlung Russischer Geschichte , vo 1 , v , p . 108 . \r\nدر حدود بيست سال بعد كلوديوس روندو  ( Rondeau )  ، نماينده انگليسى در سن پترزبورگ ، با ولينسكى دوست شد و او را شخص زيركى يافت كه غالبا شغل‌هاى مهم داشته است -  State Papers 91 , Vo 1 XXII \r\n","page_name":" 91 ","page_number":103},
  {"content":"\r\n\r\n1 . مىبايستى يك معاهدهء تجارى با ايران منعقد كند .\r\n2 . سعى كند شاه و وزرايش را متقاعد سازد ( در صورت لزوم به اشخاص اخير رشوه بدهد ) كه تجارت مهم ابريشم را كه بازرگانان ارمنى در ايران از طريق ازمير و تركيه با اروپا انجام مىدهند از راه روسيه معمول سازند . در اين مورد ولينسكى بايد به ايرانىها متذكر شود كه رودخانه‌ها و ترعه‌هاى روسيه با مقايسهء جاده‌هاى طويل بين ايران و حلب و ازمير داراى منافع زيادى خواهد بود .\r\n3 . در صورتى كه نتواند ايرانىها را به قبول اين پيش‌نهاد وا دارد ، بايد موانع و اشكالاتى در راه تجارت از طريق حلب و ازمير به وجود آرد ( پطر بنابر عادتى كه داشت با دست خود نوشت :\r\n« ممكن است جلوى تجارت ازمير و حلب گرفته شود ؟ كجا و چگونه ؟ » )\r\n4 . مىبايستى اطلاعات كاملى دربارهء منابع ، اوضاع و خطوط ارتباطى ايران به دست آرد .\r\nچنين اطلاعاتى بايد شامل جزئيات رودخانه‌هايى باشد كه به درياى خزر مىريزند ، از چه ممالكى مىگذرند و آيا هيچ كدام از آنها از هندوستان سرچشمه مىگيرد يا نه .\r\n5 . تا حد امكان اطلاعاتى دربارهء قدرت نظامى ايران كسب كند . « 1 »\r\nيادداشتى كه پطر راجع به فقرهء سوم نوشته است جعلى بودن وصيت نامهء سياسى او را ثابت مىكند . در مادهء هشتم سندى كه ادعا مىشود خلاصه‌اى از وصيت‌نامهء فوق است و توسط لزور كارمند وزارت امور خارجه فرانسه تهيه شده ، « 2 » چنين آمده است كه پطر كبير به جانشينان خود وصيت كرد كه راه تجارت از طريق سوريه بايد برقرار شود ، و اين خود درست مخالف مدركى است كه در دست داريم .\r\n\r\n\r\n","description":"","footnote":"\r\n( 1 ) . -\r\n Soloviev , Istoriya Rossii , vo 1 . XVIII , pp 27 - 8 , Butkov Materiali dlya Navay istorii Kavkaza , vo 1 , l , p . 4 \r\nنويسندهء اخير اشتباه مىكند كه مىنويسد پطر در اين مورد به ولينسكى دستور داد از شاه تقاضا كند كه جبران خساراتى را كه به تجار روسى در شماخى در نتيجهء حملات لزگىها ( 1712 ) وارد آمده بود بنمايد ، زيرا اين واقعه در سال 1721 روى داد .\r\n( 2 ) . اين خلاصه در صفحات 177 - 179 كتاب لزور  ( Lesur )  .\r\n Des Progres de la Puissance Russe depuis son origine Jusqu'au Commencement du XIXe Siecle \r\n Paris , 1812 ) \r\nنوشته شده است . گفته مىشود كه اين كتاب به دستور ناپلئون به رشتهء تحرير در آمد تا مقاصد روسيه را به طريق بدى جلوه دهد . باعث تعجب است كه اين « وصيت نامهء سياسى » قبل از تاريخ 1812 در هيچ مأخذ ديگرى يافت نشده است . حتى در كتاب لزور به نام :\r\n De la Politique et des Progres de la Puissance Russe \r\nكه در سال 1807 تأليف شده است اثرى از اين وصيت نامه مشهود نيست . گايارده  ( Gaillardet )  در كتاب خود  Memoire du Chevalier dEon ( Paris , 1836 )  مىنويسد كه اين شواليه « وصيت نامهء سياسى » پطر را در سال 1757 در بايگانى پطرهف  ( Peterhof )  پيدا كرد ، ولى اين نويسنده واقف نبود كه شواليهء مذكور روسى نمىدانست و هيچ سندى هم در اين محل مضبوط نبود .\r\n","page_name":" 92 ","page_number":104},
  {"content":"\r\n\r\nاگر چه كاملا احتمال مىرود كه پطر قصد داشته است يك معاهدهء تجارى مانند عهد نامهء فرانسه و ايران در 1708 با كشور اخير منعقد كند ، و ليكن از قسمت آخر دستورهاى او به ولينسكى چنين بر مىآيد كه مقاصد بزرگ‌ترى در سر مىپرورانده است .\r\nخوش بختانه جراحى بنام جان بل انتر مونايى كه همراه ولينسكى بود تمام جزئيات مأموريت او را نوشته است . « 1 » هيئت اعزامى در بيست و نهم ژوئيهء 1715 از سن‌پترزبورگ عزيمت كرد ، ولى به دشوارى پيش رفت و تقريبا يك سال طول كشيد كه به حاجى طرخان رسيد . سپس از اين شهر در 16 اوت 1716 حركت كرد ولى به علت نوزيدن باد موافق در 9 سپتامبر به نياز آباد « 2 » رسيد و يك ماه بعد به شماخى ، پاىتخت شيروان ، « 3 » وارد شد ؛ و در نتيجهء اختلاف سفير با حاكم دربارهء مقدار پولى كه ولينسكى مىبايستى بگيرد يك ماه در اين شهر توقف كرد . پس از حركت از شماخى در اواسط دسامبر ، هيئت اعزامى از طريق تبريز ، ميانه ، زنجان ، قم ( در اينجا به سفير اجازه داده شد مرقد حضرت معصومه ، عليها السلام ، را زيارت كند ) ، كاشان و نطنز در تاريخ بيست و پنجم مارس 1717 به اصفهان رسيد .\r\nدولت ايران از ولينسكى و همراهانش به خوبى پذيرايى كرد و آنها را با شكوه و جلال تمام در يكى از قصور شاهى جاى داد . در آغاز ، مذاكرات به خوبى پيش رفت ، ولى وقتى كه وزراى ايران دريافتند كه هيئتى از روس‌ها به رياست شاه‌زاده الكساندر بكوويچ چركاسكى « 4 » در ساحل\r\n\r\n\r\n","description":"","footnote":"\r\n( 1 ) .\r\n Travels from st Petersburg in Russia to Diverse parts of Asia , vo 1 , 1 , pp . 1 - 129 \r\n( 2 ) . روس‌ها اين اسم را چنين تلفظ مىكنند :  Nisovaya  يا  . Nisovoi  اين لنگرگاه طبيعى در چهل ميلى شمال شرقى شماخى واقع است . - سفرنامهء دوبروين  ( de Bruyn )  ، جلد دوم ، ص 164 ، و لوحه‌هاى 240 و 241 .\r\n( 3 ) . بل  ( Bell )  در همان كتاب ، ص 56 ، مىنويسد كه شماخى « در سراشيبى تپه‌اى به طرف جنوب واقع است و سپس بالا مىرود و شكل آمفى تئاتر را پيدا مىكند . اين محل وسيع است ، ولى منازل آن خوب ساخته نشده است ، ( به استثناى خانه‌هاى اشخاصى نظير حاكم ، قضات عمده و چند تاجر ) . كوچه‌ها باريك و نامنظم است .\r\nاكثر ساكنان شهر ايرانى هستند ولى عدهء زيادى گرجى و ارمنى نيز در اينجا اقامت دارند . زبان عوام تركى است ولى خواص به فارسى تكلم مىكنند . هواى اين شهر از هواى ساير نقاط مجاور درياى خزر سالم‌تر است . » بل مىبايستى هم‌چنين نوشته باشد كه چهار پنجم جمعيت آنجا سنى بودند ، ولى شايد او از اختلاف سنى و شيعى اطلاع نداشت . براى ديدن منظره‌اى از شهر در اوايل قرن هيجدهم ، - لوحهء 38 در جلد 1 ، سفرنامهء دوبروين .\r\n( 4 ) .  Bekovich Cherkassky  ، پطر كبير در اعزام بكوويچ دو مقصود داشت . اول آن كه سال‌ها در اين خيال بود كه از طريق درياى خزر راهى از روسيه به هندوستان و از آنجا از طريق خشكى يا از ايران يا خيوه و بخارا بيابد . وى گزارش مدوديف  ( Medvediev )  را خوانده بود و در سال 1716 گزارش‌هاى سميون مالينكى  ( Malinki )  و آندره سمنوف را كه از اقامت طولانى در هندوستان بازگشته بودند مطالعه كرده بود . دوم آن كه از يك نفر تركمن به نام حاجى نفس شنيده بود كه در شن‌هاى رودخانهء جيحون طلا وجود دارد . بكوويچ كه در نتيجهء ساختن قلاع نظامى در سواحل درياى خزر باعث اضطراب خان خيوه و همچنين ايرانىها شده بود ، به مخالفت خان برخورد ولى قواى او را در خارج خيوه شكست داد . خان ناچار گردن نهاد و بكوويچ فريب خان را خورد و در اثر پيش‌نهاد او سربازان خود را در شهر پراكنده ساخت . تقريبا تمام قواى او به قتل رسيدند و خودش را زنده زنده پوست كندند .\r\n","page_name":" 93 ","page_number":105},
  {"content":"\r\n\r\nبحر خزر در دهانهء سابق رود جيحون استحكامات نظامى ساخته است ، رفتار آنها تغيير كرد . بعد از مدت كوتاهى خبر رسيد كه بكوويچ در جنگ با اهالى خيوه به قتل رسيده است . از اين تاريخ به بعد ولينسكى و همراهانش در محل اقامت خود مثل زندانىها باقى ماندند و پيش رفتى در مذاكرات حاصل نشد . ولى بعد ايرانىها رفتار خود را عوض كردند ، و در نتيجه ولينسكى توانست عهد نامه‌اى كه از هر حيث براى روس‌ها رضايت بخش بود منعقد سازد . مطابق مواد اين عهد نامه ، به بازرگانان روسى اجازه داده شد كه در سرتاسر ايران به تجارت بپردازند و هر قدر ابريشم مىخواهند بخرند . به علاوه ، دولت ايران متعهد شد كه اتباع روسى را از حملات دزدان محفوظ و مصون نگاه دارد . « 1 »\r\nاگر چه براى به دست آوردن نتايج فوق مدت شش ماه سپرى شد ، و ليكن وقتى تلف نگرديد ؛ زيرا گذشته از امضاى موفقيت آميز عهد نامهء تجارى ، ولينسكى فرصت كاملى يافت كه اطلاعات موثقى راجع به اشخاص متنفذ در دربار ايران و اوضاع و احوال آنجا و دربارهء كشور ايران به طور كلى كسب كند . وى طبعا از طرز رفتار شاه و وزرايش دل خونينى داشت و دربارهء آنها چنين نوشت : « در ايران شخصى سلطنت مىكند كه نسبت به اتباعش هيچ گونه نفوذى ندارد و تابع اوامر آنهاست و مطمئنم كه نه تنها در ميان سلاطين بلكه در ميان عوام الناس نيز چنين احمقى يافت نمىشود . به اين علت خود هيچ وقت كارى انجام نمىدهد بلكه آن را به عهدهء اعتماد الدوله ( فتح عليخان داغستانى ) وا مىگذارد ، شخصى كه از گاو هم بىشعورتر است ، مع الوصف اين مرد چنان محبوبيتى به دست آورده است كه هر كارى كه مىكند و هر حرفى كه مىزند مورد قبول شاه واقع مىشود . » « 2 »\r\nسپس ولينسكى پيش‌بينى كرد كه سلسلهء صفويه به زودى منقرض خواهد شد ، مگر اين كه پادشاه لايق و قابلى بر تخت بنشيند و اظهار تمايل كرد كه براى جلوگيرى از حملات شورشيان افغانى ، ايالات ايرانى در مجاورت درياى خزر به روسيه ملحق شود ، « 3 » هم‌چنين گفت كه وقتى شورشى در شيروان به وقوع پيوست ، اولياى امور نتوانستند حتى پانصد سوار براى سركوبى آنها\r\n\r\n\r\n","description":"","footnote":"\r\nاز هشتصد قزاق گربنت سى  ( Grebentsi )  كه در اين لشكركشى شركت كردند فقط دو نفر زنده بازگشتند . براى دانستن روابط روسيه با خيوه و بخارا در زمان پطر كبير ، - .\r\n Snosheniya Rossiis S Khivoyu i Bukharayu pri petre Velikom ( St Petersburg , 1853 ) \r\n( 1 ) .  Solvoviev , vo 1 . XVIII , pp . 29 - 30 ; Butkov , vo 1 . 1 , p . 4 \r\n( 2 ) . سولويف ، جلد هيجدهم ، ص 29 . اگر چه مطالب ولينسكى دربارهء شاه درست است ، ولى لياقت و كاردانى فتح عليخان داغستانى چنان كه بايد و شايد توصيف نشده است . بدون ترديد ، رفتار او را در اصفهان نبايد از نظر دور داشت .\r\n( 3 ) . بوتكوف ، جلد اول ، ص 4 . سه سال بعد سفير تركيه درى افندى همين‌طور پيش‌بينى كرد .\r\n","page_name":" 94 ","page_number":106},
  {"content":"\r\n\r\nجمع كنند . به عقيدهء او ياغى در همه جا يافت مىشد . اوضاع ايران چنان آشفته و پريشان ، « 1 » و قشون ايران چنان مأيوس و بىكفايت شده بود كه به نظر او روسيه با عدهء كمى مىتوانست در صورت جنگ ، اين مملكت را به زانو در آورد . « 2 »\r\nجان بل قبل از بحرانى كه پيش از انعقاد قرار داد روى داد ، دربارهء شاه نظريهء مساعدترى داشت ، و ليكن گفت :\r\n« اين پادشاه با امور دنيوى آشنايى ندارد و ادارهء كشور را به عهدهء وزرايش محول مىكند و نسبت به آنها اعتماد و اطمينان كاملى دارد . آنها نيز به نوبهء خود او را متقاعد كرده‌اند كه پرداختن به امور جارى دون شأن پادشاه است . در اين وقت شورش عظيمى در قندهار از شهرهاى مجاور هندوستان به وسيلهء محمود ، رئيس مقتدر قبيله‌اى كه از ضعف دولت استفاده كرده بود ، بر پا شده بود . » « 3 »\r\nولينسكى و همراهانش در ماه سپتامبر 1717 از اصفهان عزيمت كردند و هدايايى از طرف شاه براى پطر كبير بردند . اين هدايا شامل دو شير و يك فيل بزرگ بود ؛ و جانور اخير يكى از شش فيلى بود كه كتلار « 4 » نمايندهء كمپانى هلندى هند شرقى به شاه تقديم كرده بود . « 5 »\r\nاعضاى اين هيئت در بازگشت دچار طاعون شدند كه در آن وقت شيوع يافته بود و يكى از آنها در قزوين به اين بيمارى درگذشت . به علت شروع زمستان ، هيئت اعزامى شش ماه در شماخى متوقف شد . هنگامى كه ولينسكى در اين شهر بود ، مردى گرجى به نام فرسدن بگ پيغامى از وختانگ براى او آورد كه در آن وختانگ از روسيه كمك مىخواست و حاضر بود در صورت جنگ با ايران با روس‌ها همكارى كند . « 6 » شخص اخير در آن وقت داراى مقام رسمى نبود ، زيرا از مسلمان شدن امتناع كرده بود و در نتيجه از سلطنت كارتيل خلع شده و برادرش يزه كه شهرت خوبى نداشت به جايش نشسته بود . به همان علت ديگر مقام نيابت سلطنت را نيز نداشت .\r\n\r\n\r\n","description":"","footnote":"\r\n( 1 ) . اوضاع اقتصادى در اصفهان مثل سال 1707 خراب بود . در ميان همراهان كتلار ، فرستادهء هلندى ، سربازى آلمانى به نام و رمز  ( Worms )  ديده مىشد كه بعدا تجارب خود را به رشتهء تحرير در آورد . و رمز مىنويسد كه فقر و فاقه در اصفهان رواج داشت . نان چنان كمياب بود كه فقرا شتران و اسبان و استران مرده را مىخوردند . روزى يكى از اسب‌هاى هلندىها مرد و لاشهء او را به خيابان افكندند و ظرف يك ساعت مردم تمام گوشت‌هاى آن را بريدند . كتاب و رمز ، ص 293 . ( براى نام و مشخصات اين كتاب - فهرست منابع و مآخذ در آخر كتاب انقراض سلسله صفويه ) .\r\n( 2 ) .  P . T . Arutunian , Osvoboditelone Dvizheniye  اين مطلب متكى بر نوشتهء زواكين  ( E . Zevakin )  است در كتاب  , AeZrbaidzhan V Nachale XVII veka'p . 131  كه بر اساس گزارش ولينسكى نوشته شده است .\r\n( 3 )  Travels , vo 1 . 1 , pp . 91 - 2 \r\n( 4 ) .  Ketelar \r\n( 5 ) . همان كتاب ، ص 99 هم‌چنين - فصل سى و يكم همين كتاب .\r\n( 6 ) .  Soloviev , Vo 1 . XVII , p . 31 \r\n","page_name":" 95 ","page_number":107},
  {"content":"\r\n\r\nبعد از حركت از شماخى در ماه ژوئن 1718 ، سفير و باقى اعضاى هيئت اعزامى ، كه بيست و دو نفر از آنها در ايران فوت شده بود ، « 1 » در اوايل سال 1719 به سن پترزبورگ رسيدند . « 2 »\r\nاگر چه پطر كبير در ابتدا از طول مأموريت ولينسكى خشمگين شده بود ، و ليكن بعد از وقوف بر دشوارىهاى او و اطلاعات گران بهايى كه همراه داشت ، تغيير عقيده داد و براى قدر دانى از خدماتش دختر عموى خود ، شاه‌زاده خانم ناريش كين « 3 » ، را به عقد او در آورد و سپس براى اين كه مراقب جريانات در ايران باشد ولينسكى را به حكومت استراخان منصوب كرد .\r\n\r\n\r\n","description":"","footnote":"\r\n( 1 ) .  Bell , Travels , Vo 1 . 1 , p . 119 \r\n( 2 ) . وقتى اين هيئت به نيازآباد رسيد ( از اين محل قرار بود سفير و همراهانش عازم حاجى طرخان شوند ) ، يكى از اعضاى آن به نام لوپيوخين  ( Lopuchin )  از طريق دربند ترخو با فيل مذكور و تمام اسبان به روسيه فرستاده شد . با لوپيوخين سى سرباز روسى حركت مىكرد . اين عده ضمن عبور از شمخال مورد حملهء عشاير واقع شدند و در نتيجه يكى از روس‌ها به هلاكت رسيد و چند نفر از آنها به اضافهء فيل ايرانى زخمى شد . ولى بعد مهاجمان با تلفات سنگين رانده شدند . - كتاب بل ، ص 118 .\r\n( 3 ) .  Naryshkin \r\n","page_name":" 96 ","page_number":108},
  {"content":"\r\n\r\n\r\nفصل دهم نخستين حملهء محمود قندهارى\r\nاز تاريخ روى كار آمدن محمود در قندهار در سال 1717 و نخستين زور آزمايى او با دولت صفوى دو سالى گذشت و در اين مدت موقعيت او در داخل و خارج مستحكم شد .\r\nمحمود نه تنها در قلمرو خود فرمان رواى مطلق و بلا معارض شد ، بلكه طايفهء هزاره را نيز با خود هم دست و متفق كرد . وى از جانب ابدالىها نگرانى نداشت زيرا اين طايفه در ميان خود چنان سرگرم مبارزه و كشمكش بودند كه فكر حملهء مجدد در سر نمىپروراندند . در قسمت شرق ، امپراتورى مغول به سرعت رو به انحطاط مىرفت و دورهء زوال آن قبل از مرگ اورنگ زيب در 1717 به علت انصراف او از سياست آزادى خواهانهء اكبر آغاز شده بود . در ظرف دوازده سال بعد از مرگ اورنگ زيب ، مرحلهء انحطاط در اثر رقابت مدعيان تخت و تاج به سرعت پيش رفت . و اگر چه اين دورهء كشمكش و اغتشاش در هنگامى كه برادران سيد شخصى را به نام روشن اكبر از نوادگان اورنگ زيب بر تخت نشاندند متوقف شد ، و ليكن اين پادشاه ، مثل شاه سلطان حسين ، داراى قدرت و كفايتى نبود تا بتواند از انحطاط آن سلسله جلوگيرى كند . به زودى معلوم شد كه اين شخص كه لقب محمد شاه بر خود نهاد حاضر نيست براى تصرف قندهار دست به اقداماتى بزند .\r\nدر ايران نيز مثل هندوستان قدرت دولت ضعيف و سخت‌گيرى در امور مذهبى آغاز شده بود . به همين علت و همچنين در نتيجهء حرص و طمع حكام ، فرياد مردم در همه جا بلند بود .\r\nگذشته از اين ، نا امنى راه‌ها مانع از تجارت و داد و ستد مىشد .\r\nمسلما در نتيجهء سخت‌گيرى در امور مذهبى بود كه كردها يك بار ديگر سر به شورش برداشتند ، « 1 » و از همدان تا حوالى اصفهان را به باد غارت دادند . در قسمت شمال غربى كشور ،\r\n\r\n\r\n","description":"","footnote":"\r\n( 1 ) . براى اطلاع بيشتر دربارهء شورش‌هاى قبلى - فصول چهارم و ششم كتاب حاضر .\r\n","page_name":" 97 ","page_number":109},
  {"content":"\r\n\r\nلزگىها بيش از حد معمول آشوب بر پا مىكردند ، زيرا ايرانىها به علل مذهبى به آنها جور و ستم روا مىداشتند و از طرف ديگر كمك مالى دولت ايران به آنها نمىرسيد . « 1 » گذشته از اين ، متعصبان تركيهء عثمانى از طرز رفتار ايرانىها با سنىها در شيروان و داغستان سخت خشمگين بودند . سلطان احمد ثالث براى آن كه اطلاعاتى دربارهء ايران كسب كند درى افندى را در اواخر 1720 در رأس هيئتى به تهران ، كه در اين وقت شاه سلطان حسين و درباريان آنجا بودند ، اعزام داشت . « 2 » به علاوه ، پطر كبير كه مىديد جنگ طولانى با دشمن شمالى رو به اتمام مىرود توجه خود را معطوف به ايران كرد . در خليج فارس اعراب مسقط و متفقين آنها مشغول تاخت و تاز بودند و چون بر دريا تسلط داشتند ، توانستند جزاير بحرين و همچنين قشم و لارك را به تصرف در آورند . « 3 » در جنوب و جنوب شرقى ، طوايف بلوچ نواحى بم و كرمان را غارت كردند . وضع عربستان به علت كشمكش ميان خانوادهء مشعشع براى تحصيل مقام والى بسيار آشفته بود . « 4 »\r\nدر زمانى كه خطر از هر سو ايران را تهديد مىكرد ، قدرت دفاعى اين كشور متدرجا رو به نقصان مىرفت . شاه كه سرگرم عيش و نوش بود ، توجهى به امور مملكت نداشت و درباريان و اشراف و اعيان بيشتر در فكر منافع و اغراض خود بودند . از قشون كه روزگارى قدرت فراوانى داشت فقط اسمى بر جاى بود و تقريبا تمام فرمان‌دهان و سربازان بدون تجربه بودند و به درد جنگ نمىخوردند .\r\nشايد محمود قندهارى به طور كلى از اوضاع ايران خوب مطلع نبود . ولى مسلما مىدانست كه شرايط براى شخص جسورى كه تصميم به حمله بگيرد متدرجا مساعدتر مىشود و ممكن است كه خيال حمله به ايران و خلع پادشاه و بر تخت نشستن را در سر مىپرورانيد . مىگويند ميرويس كه شخص زيرك و جاه طلبى بود چنين نقشه‌اى در سر داشت و اجراى آن را به عهدهء فرزند خود سپرد . در واقع شايد اين موضوع صحت داشته باشد ، ولى از رفتار محمود در سال‌هاى بعد چنين بر مىآيد كه وى خيال داشت فقط به يك حملهء مقدماتى دست بزند تا : اولا ، قوت دولت صفوى را بيازمايد ؛ ثانيا ، مقام خود را مستحكم كند ( بايد به خاطر داشت كه سن او بيش از نوزده يا بيست سال نبود ) ؛ و ثالثا ، سپاهيان خود را دور از محل اقامت آنها به كسب تجربيات جنگى وا دارد .\r\nمحمود بعد از آن كه براى ادارهء امور قندهار وسايل لازم را تهيه ديد ، در اواخر تابستان 1719 با يازده هزار سرباز به جانب غرب حركت كرد . و براى آن كه اقدام او باعث سوء ظن و نگرانى\r\n\r\n\r\n","description":"","footnote":"\r\n( 1 ) . در خصوص دير رسيدن يا نرسيدن اين كمك‌هاى مالى - آخر فصل چهارم كتاب حاضر .\r\n( 2 ) . براى جزئيات مأموريت درى افندى و نتايج آن ، - فصل يازدهم كتاب حاضر .\r\n( 3 ) . - اوايل فصل بعد .\r\n( 4 ) . براى جزئيات ، - تاريخ پانصد سالهء خوزستان ، تأليف كسروى ، ص 96 - 105 .\r\n","page_name":" 98 ","page_number":110},
  {"content":"\r\n\r\nنشود ، چنين وانمود كرد كه دوباره قصد حمله به ابدالىها را دارد . مع الوصف وقتى به سيستان رسيد ، به جاى آن كه به سوى هرات پيش برود ، عازم دشت لوت شد و در آنجا به علت گرماى شديد و بىآبى ، بسيارى از سربازان و اسب‌هاى او از بين رفتند . به اين ترتيب محمود و سربازانش وارد ايالت كرمان شدند و سپس به حوالى شهر كرمان رسيدند . حاكم شهر كه قوايى در اختيار نداشت ، درست قبل از ورود غلجايىها ، رو به فرار گذاشت . سه نفر تاجر انگليسى كه كمپانى هند شرقى ، متعلق به انگليس ، براى خريد پشم و فروش پارچه و ساير امتعهء كمپانى مزبور ، آنها را در كرمان مقيم كرده بود در معيت او بودند . « 1 » پس از فرار حاكم ، محمود بدون آن كه با مخالفتى روبه‌رو شود وارد شهر شد . مىگويند زردشتيان محل كه از دست روحانيون شيعى زجر و آزار بسيار ديده بودند در اين واقعه به او كمك كردند .\r\nمحمود براى حمله به ساير نقاط تصميمى نگرفت بلكه نه ماه در كرمان توقف كرد و اگر چه از طرف كرمانىها مخالفتى نديد ولى با آنها به بدى رفتار كرد و براى ملزومات سپاه مبالغ گزافى از آنها گرفت .\r\nنمىتوان به درستى گفت كه اگر محمود ابتكار عمل را به دست مىگرفت تا چه مدت در كرمان بدون اقدام توقف مىكرد يا نقشهء بعدى او چه مىشد . در مورد اين كه چرا كرمان را به سرعت تخليه و به قندهار عزيمت كرد ميان مورخان اختلاف نظر وجود دارد . مورخان اروپايى شامل كروسينسكى مىگويند كه لطفعلى خان برادرزادهء فتحعلى خان اعتماد الدوله لشكرى به قصد حمله به عمان ، با همكارى ناوگان پرتغالى ، « 2 » فراهم آورده بود . ولى ناگهان مأمور شد به محمود حمله كند و چنان افغان‌ها را شكست داد كه شتابان به سوى قندهار گريختند و ايرانىها آنها را تعقيب كردند . ولى وقتى آثار مورخان ايرانى را مطالعه مىكنيم ، اثرى از لشكركشى لطفعلى خان نمىيابيم و در عوض مىبينيم كه ميرزا مهدى نوشته است كه علت بازگشت سريع محمود ، وقوع شورشى در قندهار بوده است . « 3 »\r\nبنابر قول محمد خليل « 4 » محمود قبل از حركت از قندهار يك نفر لزگى به نام بيژن سلطان را ( كه مثل محمود مذهب تسنن داشت ) به فرمان دهى پادگان آنجا منصوب كرده بود . حسين ، برادر محمود ، ظاهرا به علت صغر سن شايستگى اين مقام را نداشت . در طى اقامت محمود در كرمان ، بيژن سلطان كوشيد به جاى او بنشيند و اگر چه عده‌اى از ايرانىها را كه زندانى شده بودند آزاد كرد تا به او كمك كنند ، ولى تاب مقاومت در برابر غلجايىها را نداشت و جان خود را بر سر اين كار\r\n\r\n\r\n","description":"","footnote":"\r\n( 1 ) .  Clairac , vo 1 . 1 , p . 138 \r\n( 2 ) . براى جزئيات اين نقشه - اوايل فصل بعد اين كتاب .\r\n( 3 ) . تاريخ نادرى ، ص 8 . محمد محسن در اين باره چيزى نمىنويسد .\r\n( 4 ) . مجمع التواريخ ، صفحات 53 - 55 .\r\n","page_name":" 99 ","page_number":111},
  {"content":"\r\n\r\nگذاشت . محمود كه از اين جريان خبر يافته بود ، از كرمان عازم قندهار شد .\r\nبنابراين ، لطفعلى خان در اين قضيه كارى انجام نداد ، و لو اين كه نه هزار سرباز به فرمان دهى محمد قلى بيك قزوينى براى دفع محمود اعزام داشته بود . اين قوا كه كافى نبود به زودى شكست خورد . « 1 »\r\nمىگويند لطفعلىخان فرمان‌ده شجاع و لايقى بود ، ولى محمد خليل او را مغرور ، بىاحتياط ، تندخو و ترسو مىداند . در واقع حقيقت امر معلوم نيست ولى اطلاعاتى كه در دست داريم نظريهء محمد خليل را ثابت مىكند . « 2 »\r\nبه محض اين كه محمود از كرمان رفت ، قواى شاه دوباره آن را اشغال كرد و حاكم جديد ، به نام رستم محمد سعدلو ، به اقدام احتياط آميز و عاقلانه‌اى دست زد كه عبارت بود از تقويت برج و باروها . طولى نكشيد كه اين استحكامات مورد آزمايش واقع شد .\r\n\r\n\r\n","description":"","footnote":"\r\n( 1 ) . همان كتاب ، صفحات 53 - 54 .\r\n( 2 ) . اگر چه محمد خليل نسبت به لطفعلى خان نظر خوبى نداشت ، ولى دلايلى كه در دست داريم به خوبى ثابت مىكند كه لطفعلى خان باعث عقب‌نشينى محمود از كرمان نبود . بعد از عزل فتحعلى خان داغستانى ( - فصل چهارم و مغضوب شدن لطفعلى خان ) شخص اخير كوشيد كه خدمات خود را نشان دهد و مخصوصا در مورد پس گرفتن كرمان مبالغه كرد .\r\n","page_name":" 100 ","page_number":112},
  {"content":"\r\n\r\n\r\nفصل يازدهم آغاز طوفان\r\nاز نخستين حملهء محمود تا دومين لشكركشى او به مركز ايران قريب دو سال گذشت و در اين مدت هيچ گونه اقدامى براى جلوگيرى او به عمل نيامد . و چون محمود به اين طريق بلا معارض ماند ، موفق شد قوايى براى دومين حمله و چنان كه معلوم شد شديدترين حملهء خود فراهم آرد .\r\nعدم توجه دولت ايران به او باعث بدبختى ملت ايران و انقراض سلسلهء صفويه گرديد .\r\nفتحعليخان داغستانى اعتماد الدوله ، هم چنان كه سفير روسيه ، ولينسكى ، تصور مىكرد ، بىشعور نبود و مسلما از خطر غلجايىها آگاهى داشت . ولى تا مدتى اعراب مسقط را خطرناك‌تر مىدانست . به همين علت اقدام مختصرى كه براى جلوگيرى از دشمن به عمل آمد بيشتر متوجه مسقط شد .\r\nدربار ايران قادر نبود سياست ثابتى اتخاذ كند . هرگاه فتحعليخان پيش نهادى مىداد ، ساير وزرا فورا با آن مخالفت مىكردند . در صورتى كه خود او هم هيچ يك از پيش نهادهاى آنان را نمىپذيرفت . « 1 » شاه هم به جاى اين كه اختلافات ميان وزرا را بر طرف كند ، هر چه به او مىگفتند در جواب مىگفت ياخشى دير ( خوب است ) .\r\nيكى از مبلغان مذهبى فرانسوى ، به نام برنارد دو بورژ « 2 » در نامه‌اى كه در تبريز در بيست و ششم فوريه 1713 نوشته است ، اوضاع آشفته ايران را چنين شرح مىدهد : « ايران در نهايت پريشانى و ويرانى است . از عدل و داد خبرى نيست و هر كس به ميل خود ، بىآن‌كه بيمى از مجازات داشته باشد ، هر عمل بدى كه بخواهد مرتكب مىشود . ميرويس [ كذا 
  ] دامنهء پيروزىهاى خود را بلا معارض ادامه مىدهد ؛ پادشاه صفوى نه حيثيت و نه پول دارد كه جلوى\r\n\r\n\r\n","description":"","footnote":"\r\n( 1 ) . محمد محسن و عدهء ديگرى از نويسندگان ، مانند محمد على حزين و محمد خليل ، از رفتار وزرا و درباريان ايران بسيار شاكى بودند ، هم‌چنين شاه را ملامت مىكردند .\r\n( 2 ) .  Bourges \r\n","page_name":" 101 ","page_number":113},
  {"content":"\r\n\r\nاو را بگيرد ؛ اعيان و اشراف با يك ديگر مخالف‌اند و پادشاه بىشعور كارى جز ارضاى شهوات خود و فروش فرامين ندارد . » « 1 »\r\nوضع رقت بار كشور و عدم توجه اولياى امور باعث خشم و شكايت مردم شد . مطابق نوشتهء الكساندر هميلتون ، « 2 » در سال 1715 توطئه‌اى به منظور بر تخت نشاندن برادر شاه ، به نام عباس ، چيده شد . در اكتبر 1719 ، اقدام ديگرى در نهانى براى همان منظور به عمل آمد ، و ليكن مريم بيگم ، عمهء پدر شاه ، كه در آن وقت در حدود هشتاد سال داشت از قضيه با خبر شد و به شاه اصرار كرد كه به وضع رقت‌بار مملكت عطف توجهى كند و براى فرونشانيدن آشوب و سركوبى عوام به اصفهان باز گردد . ولى شاه اعتنايى به نصايح او نكرد . « 3 » چنان كه چند سال قبل هم مواعظ شيخ بهاء اللّه را گوش نكرده ولى ظاهرا تحت تأثير آن قرار گرفته بود . « 4 »\r\nاكنون نظرى به اوضاع خليج فارس بيفكنيم . در سال 1717 سلطان بن سيف دوم امام عمان با كمك اعراب قطر و جواسمى « 5 » جزاير بحرين ، قشم و لارك را به تصرف در آورده هرمز را محاصره كرده بود . و بيم آن مىرفت كه اين اعراب براى هميشه در بندر عباس باقى بمانند و دولت ايران را از حقوق گمركى قابل ملاحظه‌اى محروم كنند ؛ و همچنين ضربهء قاطعى به تجارت ايران وارد سازند . براى مقابله با اين وضع ، فتحعليخان داغستانى ، به لطفعلى خان حاكم فارس برادرزادهء خود فرمان داد كه سپاه نيرومندى فراهم آرد و با پرتغالىها مذاكره كند ، تا شايد بتواند با كمك ناوگان آنها سپاه خود را به آن سوى خليج اعزام دارد . در اين مورد ميان ايرانىها و پرتغالىها مذاكرات و گفت و گوهاى زيادى بر سر كرايهء كشتىها در گرفت . پرتغالىها ، به قول محمد خليل ، مىخواستند پنجاه هزار تومان بگيرند كه در آن وقت مبلغ گزافى بود و مىگفتند اين مبلغ شامل حقوق گمركى بيست سالهء بندر كنگ در خليج فارس است كه از دولت ايران طلب دارند . « 6 » لطفعلى خان كوشيد كه توافقى حاصل شود ، ولى دشمنانش در دربار مانع از تهيه وجه لازم شدند واتين پادرى ، « 7 » كنسول فرانسه « 8 » در شيراز ، كه مىخواست با ايران معاهده‌اى عليه\r\n\r\n\r\n","description":"","footnote":"\r\n( 1 ) . بايگانى وزارت امور خارجه فرانسه ، جلد دوم ، ورق  a  37 .\r\n( 2 ) .  A New Account of the East Indies , vo 1 . 11 , p . 105  .\r\n( 3 ) . گزارش پادرى از شماخى به پاريس ، مورخ 5 ژانويه 1720 ، بايگانى وزارت امور خارجه فرانسه ، جلد اول ، اوراق  b  41 و  a  42 .\r\n( 4 ) . مجمع التواريخ ، صفحات 24 - 25 .\r\n( 5 ) . جواسمى ( يا جواسم ) در حوالى شرجه ، در قسمت عربى خليج مىزيستند . ولى عده‌اى هم در قسمت ايرانى خليج نزديك بندر عباس زندگى مىكردند و با اعراب هواله قرابت داشتند . جواسم صورت غلطى است از قواسم و اين نام از اسم قاسمى ، شيخ ناحيهء شرجه ، مشتق شده است .\r\n Sir A . T . Wilson , The Persian Gulf , p . 200 . \r\n( 6 ) . مجمع التواريخ ، صفحات 43 - 44 .\r\n( 7 ) .  Padery  .\r\n( 8 ) . اگر چه اتين پادرى خود را آتنى مىدانست ، ولى در واقع يكى از يونانىهايى بود كه در قسمت شرق مديترانه .\r\n","page_name":" 102 ","page_number":114},
  {"content":"\r\n\r\nمسقط ببندد ، « 1 » آنها را نيز تحريك مىكرد . در نتيجه ، مذاكرات با پرتغالىها به جايى نرسيد و از طرف دولت فرانسه نيز كمكى از طريق دريا نشد . « 2 » مع‌الوصف لطفعليخان موفق شد با دادن رشوه امام مسقط را وادار به بازگرداندن بحرين به ايران كند . « 3 »\r\nدر اين ضمن ، لطفعليخان سپاهيانش را در املاك رقباى سياسى عموى خود مستقر و تمام آذوقه و جانوران باركش و اسلحه‌اى را كه مورد احتياجش بود مصادره كرده بود . اگر چه اين عمل باعث شد كه ملزومات سپاهش فراهم شود ، ولى صاحبان آن املاك عصبانى و خشمگين شدند .\r\nشايد در تابستان 1720 بود كه فتحعليخان تصميم گرفت دست از حمله عليه مسقط بشويد تا خطر افغان‌ها را بر طرف كند و تسلط ايران را بر ولايات هرات و قندهار برقرار سازد . نقشهء او اين بود كه دربار متدرجا به خراسان انتقال يابد و در ضمن راه لطفعلى خان و سپاه او به شاه ملحق گردد .\r\nنقشهء فتحعليخان راجع به انتقال دربار به خراسان براى نظارت در عمليات جنگى عليه شورشيان افغانى باعث خشم وزراى ديگر ، مخصوصا دو دشمن سرسخت او محمد حسين ملا باشى و رحيم خان حكيم باشى ، شد . « 4 » محمد حسين كه مثل پدر بزرگش ، محمد باقر مجلسى ، متعصب بود ، از فتحعليخان داغستانى به علت سنى بودنش تنفر داشت . گذشته از اين ، فتحعليخان وابسته به يكى از خانواده‌هاى معروف و معتبر لزگى بود و دشمنانش اين قضيه را مستمسك قرار دادند و گفتند كه با شورشيان آن طايفه هم دست است . « 5 » همچنين اعيان و مالكانى كه لطفعليخان سپاهيان خود را در املاك آنها مستقر ساخته بود به دشمنى با فتحعليخان برخاستند . در نتيجه ، اين شخص نتوانست شاه را به آسانى وا دارد كه از قزوين حركت كند و در اين صورت هم شاه از حدود تهران فراتر نرفت ( اكتبر 1720 ) .\r\n\r\n\r\n","description":"","footnote":"\r\nمىزيستند . وى در اوايل قرن هيجدهم به عنوان مترجم وارد سفارت فرانسه شد و تابعيت فرانسه را پذيرفت .\r\nپادرى مرد كاردان و با استعدادى بود و زبان‌هاى يونانى ، فرانسوى ، ايتاليايى ، اسپانيولى ، پرتغالى ، تركى ، فارسى و عربى را مىدانست . - گزارش او :\r\n Negociation en Perse , fol . 29 a , Papiers de Paderi Sic \r\n، بايگانى وزارت امور خارجهء فرانسه ، جلد چهارم ، 1686 ، دفتر چهارم .\r\n( 1 ) . - فصل سى و هفتم .\r\n( 2 ) . همان جا .\r\n( 3 ) . تسلط ايران بر جزاير بحرين ديرى نپاييد ، زيرا شيخ جباره كوكانى طاهرى ، رئيس اعراب هواله جزاير مذكور را به تصرف در آورد تا آن كه نادرشاه او را در سال 1736 از آنجا طرد كرد . اعراب هواله رسما از اتباع ايران بودند ، ولى رؤساى آنها فقط اظهار اطاعت و انقياد مىكردند .\r\n( 4 ) . جان بل انترمونايى در ايامى كه به همراهى ولينسكى در اصفهان بود ، با رحيم‌خان ملاقات كرد و او را مرد مسنى ناميد كه رفتارى با وقار داشت و همه جا او را حكيم ( طبيب ) مىخواندند . - كتاب او :  Travels  ، جلد اول ، ص 93 .\r\n( 5 ) . چنان كه بعدا شرح خواهيم داد ، در سال‌هاى 1719 - 1720 لزگىها شورش كردند .\r\n","page_name":" 103 ","page_number":115},
  {"content":"\r\n\r\nدر اينجا لازم است از حوادثى كه در شمال و شمال غربى كشور روى داد سخن به ميان آوريم . در سال 1719 لزگىها باز از جنوب داغستان به شيروان حمله بردند و مطابق معمول لزگىهاى جار و تله در درهء قانق « 1 » سر به شورش برداشتند . اين دو گروه چند دهكده را ويران كردند و قسمت عمدهء آن قسمت را به باد غارت دادند . حسنعلىخان حاكم شيروان با جمعى به مقابلهء لزگىها شتافت ، ولى سخت شكست خورد و با عدهء زيادى از سربازانش به خاك هلاك افتاد . « 2 »\r\nسپس لزگىها به گرجستان تاختند و قسمت اعظم آن را ويران كردند و اين عمل باعث خشم شخص مقتدرترى از حسنعلى خان تيره روز شد . اين مرد وختانگ ششم بود ، و چون راضى شده بود كه اسلام آورد ، شاه در سال 1719 دوباره او را به جاى برادرش بكر ، پادشاه كارتيل و والى گرجستان كرد . « 3 »\r\nوختانگ كه از قتل و غارت لزگىها خشمگين شده بود ، در تابستان 1720 شصت هزار نفر گرجى به منظور حمله بر آنها فراهم آورد تا در زمستان آنها را نابود كند ، زيرا سرماى شديد و برف فراوان در دره‌هاى جبال مرتفع ، طوايف لزگى را مجبور مىكرد كه به ناحيهء معتدل‌ترى در درهء قانق فرود آيند . وختانگ به خوبى مىدانست كه حمله به اين كوه نشينان در نواحى صعب العبور در فصل تابستان بسيار سخت خواهد بود ( نادرشاه و بعدا روس‌ها در نتيجهء ديدن زيان فراوان متوجه شدند كه لشكركشى در اين نواحى تا چه اندازه دشوار و پر خرج خواهد بود . )\r\nوقتى اين خبر به دربار ايران رسيد ، ملا باشى و حكيم باشى مشاوران بدخواه پادشاه ترسيدند اگر وختانگ با سپاه نيرومند خود لزگىها را نابود كند ، از ناحيهء او سرانجام خطرى متوجه آنها شود ، زيرا در اين وقت در برانداختن فتحعليخان داغستانى ، اعتماد الدوله ، هم داستان شده بودند ، و چون رستم خان قوللر آقاسى ، برادر ناتنى وختانگ « 4 » ، با يكى از دخترانش ازدواج كرده بود ، در\r\n\r\n\r\n","description":"","footnote":"\r\n( 1 ) . اين دو گروه لزگى در درهء قانق ، ميان رودخانه‌اى به همين اسم ، و سلسله جبال قفقاز و در حدود صد ميلى شرق تفليس اقامت داشتند . اين ناحيه حاصل‌خيز است و آب فراوان در آن يافت مىشود . براى شرح ناحيهء جار در اين عهد - نوشتهء گاربر تحت عنوان  « Nachrichten etc »  ، در\r\n Muller , Sammhung Russicher Geschichte , vo . IV , pp . 66 - 8 \r\n( 2 ) . تاريخ نادرى ، ص 6 . همچنين - گزارش اتين پادرى كه قرار بود كنسول فرانسه در شيراز شود . وى اين گزارش را از شماخى به پاريس فرستاد ( 5 ژانويه 1720 ) . پادرى كه به محل مأموريت خود در شيراز مىرفت ، مجبور شد به علت ناامنى آن شهر چند ماه در شماخى اقامت كند و در اكتبر 1720 به قزوين رسيد . - بايگانى وزارت امور خارجه ، جلد پنجم ، ورق  b  258 .\r\n( 3 ) . چنان كه در فصل نهم نوشته‌ايم ، وختانگ هم تخت و تاج كارتيل و هم مقام والى گرجستان را در سال 1714 از دست داد ، زيرا حاضر نشده بود اسلام بياورد . برادر او ، يزه  ( Yese )  به جانشينى او برگزيده شده بود ، ولى اين شخص نيز در سال 1716 معزول گرديد و فرزند وختانگ ، به نام بكر ، جاى او را گرفت .\r\n( 4 ) . مادر رستم يكى از معشوقه‌هاى لئون بود .\r\n","page_name":" 104 ","page_number":116},
  {"content":"\r\n\r\nاين مورد نيز دو شخص مذكور خطرى احساس كردند . بنابراين ، به شاه چنين وانمود كردند كه اگر وختانگ لزگىها را تار و مار كند ، موقعيت خوبى به دست خواهد آورد و ممكن است با كمك روسيه هر وقت مايل است به ايران بتازد . همچنين از شاه تقاضا كردند با لزگىها كنار بيايد تا وختانگ سپاهش را مرخص و به تفليس مراجعت كند . شاه مطابق معمول فريب خورد و به وختانگ فرمان داد كه دست از محاربه باز دارد و به پاى تخت خود برگردد .\r\nوختانگ هنگامى اين خبر را دريافت داشت كه مىخواست به لزگىها حمله كند و طبعا از شنيدن آن در موقعى كه امكان پيروزى مىرفت بسيار خشمگين شد ، ولى جرئت نكرد سر از امر شاه بپيچد ، زيرا مىترسيد دشمنانش در دربار نظريهء حاميان او را تغيير دهند و در نتيجه به سرنوشت عموى خود ، گرگين خان ، دچار شود . سپس فرستادهء شاه را به حضور خواند و به او گفت به شاه عرض كند كه مطيع اوامرش خواهد بود ، ولى هرگز شمشير خود را براى دفاع از او بيرون نخواهد كشيد . « 1 »\r\nدر آن موقع وختانگ يا شخص ديگرى نمىدانست كه شاه به زودى از او كمك خواهد خواست و امتناع او چه ضربهء مهلكى بر پيكر سلسلهء صفويه خواهد زد . لزگىها طبعا از اين نجات غير منتظره از فنا و نابودى شادىها كردند ، ولى چون فتحعليخان داغستانى از منصب خود معزول شده بود ، از شاه سلطان حسين سپاس گزار نبودند .\r\nقضيهء عزل فتحعليخان داغستانى از اين قرار است . بعد از آن كه شاه و درباريان در پاييز 1720 به تهران رسيدند ، وزرا طبق معمول سرگرم مباحثات و مجادلات و توطئه و دسيسه شدند . چون محمد محسن اين وضع را مشاهده كرده ، چنين نوشت كه به حكم خداوند ، اجل كشور فرا رسيده است . « 2 » اگر چه وزرا در انتخاب سياست ثابت و مشتركى با هم اختلاف داشتند ، در دشمنى با فتحعليخان و برانداختن او هم داستان بودند و مىترسيدند كه اگر لطفعلى خان بر افغان‌ها پيروز شود ، قدرت او و عمويش رو به فزونى نهد ، بنابراين ، بىآن‌كه بدانند كه كشور را در معرض خطر قرار مىدهند ، تصميم گرفتند هر دو را نابود كنند . خلاصه دريافتند كه اول بايد مانع بزرگ‌تر ، يعنى فتحعليخان ، را از پيش بردارند .\r\nمعروف است كه مردم در اين وقت فتحعليخان را توانگرترين مرد كشور مىدانستند و مىگفتند كه در طى پنج سال صدارت خود هفت بار بيشتر از پادشاه ثروت گرد آورده است . « 3 »\r\n\r\n\r\n","description":"","footnote":"\r\n( 1 ) .\r\n Krusinski , pp . 180 - 4 ; Brosset , Histoire de la Georgie , vo 1 . 11 , part 1 , p . 577 ; Sekhnia Chkheidze , Chronique , p . 35 . \r\n. ( 2 ) . زبدة التواريخ ، ورق  a  205 .\r\n( 3 ) . - گزارش پادرى از شماخى ، مورخ 5 ژانويه 1720 ، در بايگانى وزارت امور خارجهء فرانسه ، جلد پنجم ،\r\n","page_name":" 105 ","page_number":117},
  {"content":"\r\n\r\nاميد دست يافتن بر اين ثروت نيز عدهء زيادى را تحريض كرد كه در عزل او بكوشند .\r\nمحمد حسين ملاباشى و رحيم‌خان حكيم‌باشى كه سر دستهء توطئه كنندگان عليه فتحعلى خان بودند نقشه‌اى را كه براى عزل دشمن خود كشيدند با مهارت اجرا كردند . در شب هفتم صفر 1133 ( 8 دسامبر 1720 ) محمد حسين و رحيم‌خان دست به عمل بىسابقه‌اى زدند ، يعنى وارد قصرى شدند كه شاه در آن خفته بود و پس از بيدار كردن شاه ، به او گفتند كه فتحعليخان براى تصرف تاج و تخت توطئه چيده است و جانش در خطر است و سپس كاغذى را كه ادعا مىكردند به مهر فتحعليخان است نشان دادند . در اين نامه كه به يكى از رؤساى كرد ( كه مثل اعتماد الدوله سنى بود ) نوشته شده بود ، نويسنده تقاضا مىكرد كه هزار سوار كرد براى انجام دادن كودتا فرستاده شود . « 1 » توطئه كنندگان سپس اظهار داشتند كه لطفعليخان نيز در اين قضيه دست دارد و مىخواهد با سپاهيان خود از فارس به پاى تخت حمله كند و تمام اعضاى خاندان سلطنتى را به قتل برساند .\r\nشاه ساده لوح ، اتهامات عليه اعتماد الدوله را باور كرد و بعد از بحث در شورى ، به محمد قليخان شاملو قورچى باشى ( كه وى نيز در توطئه دست داشت ) فرمان داد كه بىدرنگ به خانهء فتحعليخان برود و سرش را از تن جدا كند . محمد قليخان نيز به خانهء او رفت ، ولى به جاى اين كه امر شاه را اجرا كند ، او را به اتهام خيانت و نيز همكارى با لزگىها « 2 » و طرف دارى از آنها و ساير سنىهاى كشور خود بازداشت كرد . اتهام ديگر عليه او اين بود كه در آزاد كردن ميرويس سهيم بوده است .\r\nبه اين ترتيب توطئه كنندگان دشمن بزرگ خود را گرفتار كردند ، ولى او را نكشتند بلكه از نعمت بينايى محروم ساختند . محرك آنها در اين عمل رحم و شفقت نبود ( زيرا اصلا چنين صفاتى نداشتند ) بلكه مىخواستند او را شكنجه دهند تا محل اختفاى ثروت بىكران خود را نشان دهد و اين كار را هم كردند . « 3 »\r\n\r\n\r\n","description":"","footnote":"\r\nاوراق  b  258 و  b  261 . شايد اين موضوع به نظر اغراق‌آميز بيايد ، ولى بايد در نظر داشت كه شاه سلطان حسين شخص مسرفى بود و مبالغ گزافى صرف حرم‌سرا و قصور و باغ‌هاى خود ، مخصوصا فرح آباد ، مىكرد .\r\n( 1 ) . نظر به اين كه چندى قبل از اين حادثه كردها سر به شورش برداشته بودند ، اين اتهامات به نظر درست مىآيد .\r\n( 2 ) . لزگىهاى شيروان در حدود دوازده ماه قبل از اين دست به قتل و غارت زده بودند .\r\n( 3 ) . در منابع مختلف شرح‌هاى مشابهى دربارهء سرنوشت فتح عليخان داغستانى نوشته شده است ولى در آنها اختلافات جزئى وجود دارد . - كلراك ، جلد اول ، صفحات 162 - 166 ؛ دو سرسو ، صفحات 152 - 156 ؛ زبدة التواريخ ، اوراق  b  205 و  a  206 ؛ و همچنين گزارش دو گاردان تحت عنوان  « Nouvelle de Perse »  مورخ 2 ژانويه 1721 ، بايگانى وزارت امور خارجه فرانسه ، جلد ششم اوراق  b  11 تا  b  13 . ( در مدرك اخير نوشته شده\r\n","page_name":" 106 ","page_number":118},
  {"content":"\r\n\r\nوقتى خبر توطئه عليه شاه و نتيجهء آن افشا شد ، مردم به سلامتى پادشاه جشن گرفتند و تمام شهر را چراغانى كردند و شكر خدا را به جا آوردند .\r\nاقدام بعدى اين بود كه فرمانى براى توقيف فورى لطفعلى خان از شاه گرفتند و اموال او و عمويش را مصادره كردند . ولى چون لطفعلى خان در شيراز بود ظاهرا نمىتوانستند او را در آنجا بازداشت كنند ، ناچار به بهانهء مشورت او را به تهران فراخواندند . وى نيز كه از سرنوشت عموى خود آگاهى نداشت ظنين نشد و به سوى اين شهر حركت كرد . پادرى ، كنسول فرانسه در شيراز ، كه از اصفهان عازم محل خدمت خود بود ، با لطفعلى خان در ضمن راه ملاقات كرد . « 1 » روز ديگر فرمان‌دهء تيره‌بخت در يزد خواست بازداشت و به اصفهان فرستاده شد و قبل از آن كه به شهر برسد ، لباس زنانه بر او پوشاندند و او را وارونه سوار گاو ماده‌اى كردند . سپس اراذل و اوباش اصفهان با تمسخر و استهزا از او استقبال كردند و بعد از اين ورود ننگين و شرم‌آور ، او را به زندان فرستادند . « 2 » دشمنان نخواستند چشمان او را بيرون آرند بلكه فقط وى را از مقامش عزل كردند .\r\nعلت آن بود كه شاه در حقيقى بودن توطئه ظنين شده بود . پس از اين جريانات ، از فتحعليخان مطالبى دربارهء عملياتش پرسيدند و او به خوبى از خود دفاع كرد ، در مورد نامه‌اى كه مىگفتند به يكى از رؤساى كردها نوشته است ، فتحعليخان اظهار داشت كه آن نامه كاملا جعلى است و گفت اگر آن را نوشته بود ، چگونه ممكن بود كه در همان شب به دست آن شخص برسد و او نيز قواى خود را جمع كند و آن همه راه را از كردستان به منظور اجراى كودتا بپيمايد ؟ « 3 »\r\nترديدى نيست كه اتهامات فوق ساختگى بود و فتحعليخان مرتكب خيانتى نشده در شورش اخير لزگىها تحريكى نكرده بود .\r\nعمل توطئه كنندگان در كور كردن تنها وزير كاردان مملكت و محبوس ساختن فرمان دهء تنها قشون قوى كشور در موقع خطر شبيه قتل استيليكو « 4 » به دست امپراتور هنوريوس در سال 408\r\n\r\n\r\n","description":"","footnote":"\r\nاست كه اتهامات عليه فتح‌عليخان داغستانى درست بوده است ، ولى ما ترديدى نداريم كه اين اتهامات جعلى بوده است .\r\n( 1 ) . -  Compte au Roi par le Chevalier Padery  ، در بايگانى وزارت امور خارجه فرانسه ، جلد ششم ، ورق  a  406 .\r\n( 2 ) . مجمع التواريخ ، ص 50 پس از آن كه محمد تقى خان شيرازى كه عليه نادر طغيان كرده بود گرفتار شد ، با او به همان طريق رفتار كردند . در عالم آراى نادرى ، تأليف محمد كاظم ، تصويرى از استقبال دروغين كه از محمد تقى و همراهانش هنگام ورود به اصفهان ( 1744 ) به عمل آمد ديده مىشود . اين تصوير در مقابل صفحهء 242 كتاب نادرشاه ، تأليف مترجم ، موجود است .\r\n( 3 ) . -  Krusinsky , p . 161  . نويسندهء مذكور در صفحات 160 - 164 عين كلماتى را كه به قول او فتحعليخان در اين مورد بر زبان رانده بود نقل كرده است .\r\n( 4 ) .  Stilicho \r\n","page_name":" 107 ","page_number":119},
  {"content":"\r\n\r\nبود . و دو سال بعد از اين تاريخ ، شهر رم به وسيلهء آلاريك ، رهبر گوت‌ها ، به باد غارت داده شد .\r\nدر فاصله‌اى كم‌تر از دو سال ، محمود قندهارى با فتح و ظفر وارد اصفهان گرديد .\r\nوقتى خبر گرفتارى لطفعليخان به شيراز رسيد ، بسيارى از سربازانش متفرق و عازم منازل خود شدند . فرمان‌دهى كه به جاى لطفعليخان انتخاب گرديد شخصى بود به نام اسماعيل خان ، يعنى همان كسى كه محمد محسن او را فرمان دهء نالايقى مىدانست . « 1 »\r\nاگر چه شاه و وزراى او بعد از عزل فتحعليخان داغستانى از رفتن به خراسان منصرف شده بودند ، ولى در 1132 اسماعيل خان را در رأس بقيهء لشكر لطفعليخان مأمور سركوبى افغان‌ها كردند . وزرا نه تنها نتوانستند فرمان ده كاردانى تعيين كنند بلكه در انتخاب سربازان آزموده نيز اصرارى نورزيدند . اسماعيل خان ، به محض آن كه با قواى فرسودهء خود به مشهد رسيد ، با حاكم شهر به نام على قليخان اختلافى پيدا كرد و او را به زندان فرستاد . مدت كوتاهى بعد از اين واقعه ، اراذل و اوباش شهر سر به شورش برداشتند و اسماعيل خان را در خانهء خود محبوس كردند . « 2 »\r\nاسماعيل خان پس از نجات از چنگ آنها ، فتحعليخان رئيس طايفهء اشاقه‌باش از قبيلهء قاجار « 3 » و ساكن استرآباد را كه سابقا حكومت مشهد را داشت براى سركوبى ملك محمود سيستانى ، حاكم جاه طلب تون ، كه شورش كرده بود فرستاد . ملك محمود ادعا مىكرد كه از اعقاب صفاريان و سلسلهء كيانى است .\r\nدر جنگى كه در گرفت ، سپاهيان ملك محمود سخت پاى دارى كردند و فتحعليخان كه زخمى به پايش وارد شده بود با بقيهء سربازان به مشهد بازگشت . « 4 » از اين تاريخ به بعد ملك محمود بلا معارض حكومت راند و توانست دامنهء نفوذ خود را متدرجا توسعه دهد .\r\nدر ايامى كه عليه فتحعليخان داغستانى توطئه چيده مىشد ، سفيرى از طرف تركيه عثمانى عازم تهران بود . سلطان عثمانى كه مدت‌ها اخبار ناراحت كننده‌اى از اوضاع ايران دريافت مىداشت ، مايل بود در اين خصوص اطلاعاتى به دست آرد . تصادفا در آن زمان سفير اتريش در باب عالى تقاضا كرده بود كه يكى از كارمندان قابل مملكت به نام درى افندى طبق عهدنامهء\r\n\r\n\r\n","description":"","footnote":"\r\n( 1 ) . زبدة التواريخ ، ورق  b  220 .\r\n( 2 ) . براى سرگذشت احوال اسماعيل خان ، - زبدة التواريخ ، اوراق  b  220 و  a  221 ، همچنين - كتاب مطلع الشمس ، جلد دوم ، ص 337 .\r\n( 3 ) . طايفهء قاجار از نژاد تركمن است . شاه عباس كبير اين طايفه را به سه قسمت كرد ، زيرا اعضاى آن قدرت فراوانى يافته بودند ، و به علت آن كه مردمى جنگ‌جو بودند شاه آنها را مأمور حفاظت سرحدها نمود . قسمتى را به گنجه و ايروان و قسمتى را به واحهء مرو فرستاد و سومى را ، كه شامل قبيله‌هاى اشاقه باش و يوخارىباش بود ، در استرآباد و اطراف آن جا داد . - ترجمهء مآثر سلطانيه ، تأليف عبد الرزاق ، به زبان انگليسى تحت عنوان\r\n The Dynasty of The Kajars , p . 3 ; H , L . Rabino , Mazandaran and Astarabad . \r\n( 4 ) . تاريخ نادرى ، صفحات 6 - 7 .\r\n","page_name":" 108 ","page_number":120},
  {"content":"\r\n\r\nتجارى و كشتىرانى به ايران فرستاده شود . عهدنامهء مذكور در پاسارويتس ، در 27 ژوئيه 1718 ، يعنى يك هفته بعد از امضاى معاهدهء صلح ميان اتريش و نيز و تركيه عثمانى منعقد شده بود . « 1 » بنابراين ، سلطان درى افندى را به تهران فرستاد تا ترتيبى براى اجراى آن عهد نامه بدهد و همچنين اطلاعات كاملى دربارهء اوضاع ايران به دست آورد .\r\nوقتى خبر حركت سفير تركيه عثمانى به دربار ايران رسيد ، وزراى جبان دچار تشويش و نگرانى شدند و چون از قصد درى افندى خبر نداشتند ، ترسيدند مبادا سفير بخواهد از دولت ايران تقاضا كند كه چند ناحيهء سرحدى را به تركيه واگذارد . لذا به خاطر حفظ صلح حاضر شدند قسمتى از چخور سعد ( ايروان ) يا قسمت ديگرى در جنوب آن را به سلطان بدهند .\r\nپس از ورود درى افندى در اواسط ژانويه به تهران ، مدت دو ماه بود كه اعتماد الدولهء جديد محمد قلى خان بر سر كار بود . درى افندى بعدا گزارش داد كه طرز رفتار محمد قلى خان با او بسيار عجيب بود ، زيرا مىترسيد منظور سفير اعلان جنگ به ايران باشد . درى افندى وى را مطمئن ساخت كه چنين نيست .\r\nشاه در اواخر ژانويه سفير را پذيرفت . در دو طرف شاه قريب سيصد تن از اعيان و اشراف صف زده و همچنين سى نفر نگهبان قزلباش با لباس فاخر ايستاده بودند . وقتى درى افندى توسط اعتماد الدوله نامهء حسن پاشا ، فرمان رواى بغداد ، را تقديم داشت ، شاه از صفات پاشا تمجيد فراوان كرد و گفت وى مرد و همسايهء نجيبى است و با ايرانيانى كه به زيارت مرقد على ( ع ) در نجف مىروند مهربانى مىكند . « 2 » درى افندى وقتى براى بار دوم به حضور شاه رسيد ، چشمش به هشتاد و چهار نفر ژنده‌پوش افتاد و دريافت كه هر كدام از آنها نمايندهء يكى از طوايف داغستان است . شاه چون از كنج كاوى او خبر شد ، بعدا به وى گفت : « اشخاصى كه ديديد رعاياى من‌اند و آن قدر فقيرند كه شاه عباس دوم ، يكى از اجداد من ، از ديدن فقر و فاقهء آنها به رقت درآمد و فرمود كه براى هر طايفه‌اى مقررى ساليانه منظور دارند . آنها هر سال براى اظهار اطاعت پيش من مىآيند و من با پرداخت مبلغى به درد دل آنها مىرسم . » « 3 »\r\nدرى افندى بعدا مطلع شد كه شاه تمام حقايق را به وى نگفته است ، زيرا حقوقى كه به داغستانىها پرداخت مىشد براى آن بوده است كه آنها را از غارت دهكده‌هاى ايران و اسير كردن كشاورزان باز دارد . مع‌الوصف لزگىها به قتل و غارت ادامه دادند ، زيرا در اثر نادرستى مأموران\r\n\r\n\r\n","description":"","footnote":"\r\n( 1 ) . براى متن اين عهدنامه -\r\n Noradounghian , Recueil d'Actes Intemationaux de I'Empire Ottoman ( Paris , 1897 ) , vo 1 . 1 , p . 226 . \r\n( 2 ) .  Relation de Dourry Efendi , pp . 5 - 18  . ترجمهء فرانسوى  Relation  ، اثر درى افندى توسط دوفين  ( de Fienne )  در قسطنطنيه در سال 1745 به پايان رسيد و قبل از آن كه در سال 1810 چاپ شود ، لانگلس  ( Langles )  حواشى و تعليقاتى بر آن نوشت .\r\n( 3 ) . همان كتاب ، صفحات 32 - 34 .\r\n","page_name":" 109 ","page_number":121},
  {"content":"\r\n\r\nايرانى مقررى آنها به دستشان نرسيده بود . درى افندى بعد از گفت و گو و مباحثه با اعتماد الدوله دربارهء مسائل سرحدى ، در اواسط آوريل عازم تركيه شد . گزارشى كه بعدا به سلطان تقديم داشت ، حاكى از دقت او در اوضاع ايران بود . وى در اين گزارش متذكر شده است كه اگر چه عدهء زيادى بازرگان و متمول در شهرها ساكن‌اند و بسيارى از آنها كارگاه‌هايى براى ساختن پارچه‌هاى ابريشمى و ساير كالاها دارند ، ولى از طرف ديگر تعداد كشاورزان بسيار كم است و در نتيجه بهاى جو و گندم و ساير غلات به طور كلى دو برابر قيمت اين محصولات در تركيه است . « 1 » قسمت جالب توجه گزارش او دربارهء اوضاع مملكت است و مىگويد كشور رو به اضمحلال مىرود و اگر مملكتى توانگر باشد و زمام داران لايقى براى ادارهء آن پيدا نشود ، ثروتش بىفايده خواهد بود . درى افندى نوشته است كه اشخاص هوشيار و زيرك در ايران يافت نمىشود و اين خود منشأ تمام گرفتارىها و علت حملهء دشمنان است . هم‌چنين متذكر شده است كه ايرانىها قادر به دفع دشمنان نيستند و سربازان ايرانى هميشه رو به فرار مىگذارند . سفير تركيه نوشته است كه اگر كسى با وزراى شاه دربارهء فرزند ميرويس سخن مىگفت ، آنها با لاف و گزاف معمولى پاسخ مىدادند كه اين شخص به زودى فرمان شاه را گردن خواهد نهاد و اوضاع به حالت عادى باز خواهد گشت . اين مطالب كاملا بىاساس بود ، زيرا محمود از دشمنان سرسخت آنها به شمار مىرفت . « 2 »\r\nجالب توجه است كه ملاحظات ولينسكى و اظهارات درى افندى « 3 » دربارهء اضمحلال سريع دولت صفوى به علت نبودن وزيران كار ديده به يك‌ديگر شبيه است .\r\nشاه در اواخر آن سال ، مرتضىخان را كه شخص تربيت شده‌اى بود به سفارت تركيه مأمور كرد و چنان كه معلوم شد وى آخرين سفير شاه سلطان حسين در دربار تركيهء عثمانى بود . « 4 »\r\nسلطان عثمانى تنها كسى نبود كه به امور ايران توجه كامل داشت . پطر كبير كه جنگ‌هاى طولانى او با سوئد تقريبا به مرحلهء آخر رسيده بود ، مدت‌ها چشم طمع به ايران دوخته بود ، و بعد از دريافت گزارش ولينسكى ، پيش بينى كرد كه چه حوادثى در اين كشور روى خواهد داد .\r\nپطر كبير براى آن كه از اوضاع ايران هميشه خبر داشته باشد ، سميون آورامف « 5 » كنسول روسيه « 6 » مقيم رشت را براى دادن گزارشى به تهران فرستاده بود .\r\n\r\n\r\n","description":"","footnote":"\r\n( 1 ) . -  Relation  ، صفحات 49 - 50 ، اثر درى افندى .\r\n( 2 ) . همان كتاب ، صفحات 54 - 55 .\r\n( 3 ) . تأثير اين گزارش در روحيهء اولياى امور تركيهء عثمانى ، بعدا در فصل هفدهم شرح داده خواهد شد .\r\n( 4 ) . - اوايل فصل هفدهم كتاب حاضر .\r\n( 5 ) .  Avramov \r\n( 6 ) . براى جزئيات انتصاب آورامف ، - اوايل فصل پانزدهم كتاب حاضر .\r\n","page_name":" 110 ","page_number":122},
  {"content":"\r\n\r\nدر اين وقت شايع شده بود كه اوضاع ايران به اندازه‌اى خراب است كه به زودى اين كشور از بين خواهد رفت . « 1 »\r\nدر اين ضمن ، وزرايى كه باعث عزل فتحعليخان و برادرزادهء او شده بودند به تقسيم اموال آنها اشتغال داشتند . محمد قليخان شاملو قورچىباشى ، به پاداش زحماتى كه در اجراى توطئه عليه فتحعليخان كشيده بود ، به جاى او لقب اعتماد الدوله گرفت .\r\nاز آنجا كه ديگر گفت و گو از عزيمت شاه و وزراى او به خراسان « 2 » در ميان نبود ، همگى در بهار 1721 عازم اصفهان شدند . وقتى شاه در 29 آوريل به حوالى پاىتخت رسيد ، تقريبا تمام ساكنان شهر به اتفاق اكثر خارجيان مقيم آنجا به استقبال او شتافتند . بعد از ورود شاه ، مردم شادىها كردند و شهر را آذين بستند . « 3 » ظاهرا ديگر سخن از بر تخت نشاندن برادر شاه سلطان حسين در ميان نبود .\r\nشاه در پاىتخت نماند ، بلكه به فرح‌آباد شتافت و تمام هم و ثروت خود را مصروف زيبايى آن كرد و چنان شيفتهء آن شد كه تصميم گرفت اصفهان را براى هميشه ترك كند و در فرح‌آباد كه آن را شهر نو نام گذاشته بود ساكن شود . « 4 » محمد محسن شوق و ذوق شاه را در زيبا ساختن فرح آباد و غفلت او را از خطرهايى كه كشور را تهديد مىكرد شرح داده و نوشته است : « گفتى قندهار و هرات و افاغنه هرگز وجود نداشته است . » « 5 » در ايامى كه شاه سلطان حسين در اين شهر عمر را به بطالت مىگذرانيد ، ابرهاى طوفان خيز نه فقط در شرق ، بلكه در شمال و مغرب نيز پديدار مىشدند .\r\nدر قسمت شمال ، لزگىها كه از طرز رفتار وزراى ايرانى با فتحعليخان داغستانى عصبانى بودند و ديگر از وختانگ و گرجىها بيمى نداشتند دوباره شورش كردند . جمع كثيرى از سنىهاى شيروان به رهبرى شخصى به نام مدرس حاجى داود نيز به آنها پيوستند . اين اشخاص از دست شيعيان متعصب زجر و آزارها ديده بودند و مساجد و كتب مقدس آنها از بين رفته بود .\r\nدر نتيجهء اين زجر و آزار ، سنىهاى مذكور مدت‌ها از تركيه در خواست كمك كرده بودند . « 6 »\r\n\r\n\r\n","description":"","footnote":"\r\n( 1 ) .\r\n Butkow , Materiali dlya novoy Istorii Kavkaza ( 1722 - 1803 ) , vo 1 . 1 , p . 6 \r\nمطابق همان مآخذ ، پطر كبير در آن زمان الكسيس باسكاكف  ( Baskakov )  را نهانى به گيلان فرستاده بود كه دربارهء آن ناحيه از لحاظ لشكركشى اطلاعاتى به دست آورد . براى جزئيات اين قضيه - فصل پانزدهم كتاب حاضر .\r\n( 2 ) . - اوايل فصل هشتم كتاب حاضر .\r\n( 3 ) . گزارشى تحت عنوان  « Nouvelles de Perse »  ، مورخ اول مه 1721 ، بايگانى وزارت امور خارجه فرانسه ، جلد ششم ، برگ  b  56 ، اين سند را آنژدو گاردان ، كنسول فرانسه در اصفهان نوشته يا فرستاده است .\r\n( 4 ) . زبدة التواريخ ، ورق  b  206 . براى شرحى دربارهء فرح‌آباد ، - ضميمهء سوم اين كتاب .\r\n( 5 ) . زبدة التواريخ ، ورق  b  206 .\r\n( 6 ) . - كتاب  IIammer - Purgstall  تحت عنوان .  Histoire etc  ، ج چهاردهم ، ص 87 . ( عنوان كامل آن در فهرست مآخذ كتاب حاضر آمده است . )\r\n","page_name":" 111 ","page_number":123},
  {"content":"\r\n\r\nاحمد خان ، رئيس طوايف قيتاق و قراقيتاق كه مرد زيرك و بىوجدانى بود و هم‌چنين چلاق سرخاى خان ، رئيس جاه طلب و جنگ جوى طايفهء غازى قموق ، و يكى ديگر از رهبران لزگى به نام ابراهيم سلطان به شورشيان ملحق شدند ، و بعد از جمع قوا شماخى ، پاىتخت شيروان ، را در پانزدهم اوت 1721 محاصره كردند .\r\nدر نهم سپتامبر ، بعد از بيست و پنج روز محاصره شدن ، نمايندگان سنىهاى مقيم اين شهر كه تعدادشان از شيعيان به مراتب زيادتر بود ، دروازه‌هاى شهر را به روى لزگىها گشودند . سربازان به داخل شهر ريختند و با شمشيرهاى كشيده فرياد برآوردند و سپس به قتل عام پرداختند ؛ و قريب چهار تا پنج هزار نفر شيعى را از دم تيغ گذراندند و حسين خان و فرزندش را شكنجه دادند تا محل اختفاى ثروتى را كه فكر مىكردند پنهان كرده بودند نشان دهند . آن‌گاه هر دو را به قتل رساندند و جسدشان را پيش سگان انداختند .\r\nاگر چه رهبران شورشى قول داده بودند كه به بازرگانان روسى و اروپايى آسيبى نرسانند و ليكن نتوانستند در كار سربازان نظارت كنند . شورشيان وارد كليساى يسوعىها شدند و در جست و جوى زينت آلات روى محراب بر آمدند ، و ليكن مبلغان مسيحى آنها را پنهان كرده بودند .\r\nسپس لزگىها به خانه‌هاى كشيش‌ها و دكان‌هاى بازرگانان روسى در آمدند ، و اگر چه با خود اين اشخاص كارى نداشتند و ليكن هر چه يافتند غارت كردند . يكى از بازرگانان روسى به نام يوراينوف « 1 » كه امتعهء او به بهاى 000 / 170 روبل غارت شده بود به كلى ورشكست شد . به طور كلى روس‌ها متحمل خسارتى بالغ بر نيم ميليون روبل شدند . « 2 »\r\n\r\n\r\n","description":"","footnote":"\r\n( 1 ) .  Yevreinov \r\n( 2 ) . مآخذ عمده راجع به تصرف و غارت شماخى در 1721 ، نوشتهء يك مبلغ ژزوئيت ( يسوعى ) به نام لويى باشو  ( Louis Bachoud )  است كه در آن ايام در اين شهر بود . شرحى كه راجع به اين واقعه مىنويسد در نامه‌اى است در\r\n Lettres Edifiantes et Curieuses , vo 1 . 4 , pp . 113 - 24 \r\n؛ هم‌چنين - ترجمه‌اى كه  Brosset  از رسالهء جلاليانتس  ( Jalaliantz )  به نام  « Histoire d'Agovanie »  در  Collection d'Historiens Armeniens  آورده است .\r\nجزئيات در خصوص خسارات بازرگانان روسى از كتاب سولويف ، جلد هجدهم ، ص 37 ، اقتباس شده است . در اعلاميه‌اى كه پطر كبير قبل از حمله به ايران انتشار داد ، خسارات بازرگانان مذكور به چهار ميليون روبل بر آورده شد ؛ ولى اين مبلغ اغراق آميز بود . در منابع ديگر ذكر شده است كه 300 بازرگان روسى در اين حادثه به هلاكت رسيدند ، ولى از نوشته‌هاى باشو و سولويف چنين بر مىآيد كه يك نفر روسى نيز از بين نرفت . تاريخ اين واقعه در كتاب بوتكوف ( جلد اول ، ص 4 ) و ساير كتب 1712 ذكر شده است ولى صحيح آن 1721 است . اگر در سال 1712 چنين حادثهء مهمى روى داده بود ، باور نكردنى است كه روسيه اقدامى نكرده يا ولينسكى ويل ضمن اقامت در شماخى آن را متذكر نشده باشند . گذشته از اين ، اتين پادرى در گزارشى كه به پاريس فرستاده ، ( بايگانى وزارت امور خارجه ، جلد ششم ، ورق  b  118 ) ، سال 1721 را ذكر كرده است . سويمونف در  « Tage - Buch »  ص 246 ، اين تاريخ را تأييد كرده است ، ولى عجب اينجاست كه در ص 186 همان كتاب و همچنين در كتاب خود  etc  و  Otorgahk  ، ص 37 ، سال 1712 را ذكر كرده است . پس جاى تعجب نيست كه بوتكوف و بار تولد و ديگران در نتيجهء اين اشتباه گم راه شده باشند . شايد اين اشتباه از آنجا ناشى شده باشد كه\r\n","page_name":" 112 ","page_number":124},
  {"content":"\r\n\r\nبراى غارت تمام ولايت ، رهبران شورشى از تركيه كمك خواستند . سلطان تقاضاى آنها را پذيرفت و آنان را رعاياى خود خواند و سرانجام نماينده‌اى به شماخى فرستاد و مدرس حاجى داود را به حكومت شيروان منصوب كرد . « 1 » از اين تاريخ به بعد حاجى داود ملقب به داود بيگ شد . به اين ترتيب تجزيهء كشور صفوى يك مرحله پيش‌تر رفت .\r\nولينسكى كه در اين وقت حاكم حاجى طرخان بود ، « 2 » فورا اين جريانات را به پطر كبير گزارش داد و نوشت كه اگر چه ايران در عهدنامهء 1717 متعهد شده است كه اتباع روسى را محافظت كند و ليكن فعلا ديگر نمىتواند اين تعهد را انجام دهد . سپس خاطرنشان ساخت كه روسيه مىتواند به بهانهء سركوبى دشمنان ايران ، به اين كشور حمله كند و عقيده داشت كه براى اين منظور در حدود ده فوج پياده نظام و چهار فوج سواره نظام با سه هزار نفر از قزاق‌هاى برگزيدهء دون « 3 » كافى خواهد بود زيرا گرجىها و ساير عيسويان قفقاز نيز كمك خواهند كرد . « 4 » عكس العمل پطر كبير در فصل پانزدهم شرح داده خواهد شد .\r\nاوضاع جنوب و جنوب غربى ايران در اين تاريخ ( 1720 ) بسيار آشفته بود . در خليج فارس و نواحى مجاور آن دزدان دريايى سنگانى « 5 » به فعاليت پرداخته بودند . از طرف ديگر ، اعراب جواسمى و طوايف بلوچ به نهب و غارت مشغول شده بودند ؛ « 6 » نواحى اطراف اصفهان نيز ناامن شده بود زيرا دسته‌هايى از بلوچ‌ها و افغان‌ها « حتى تا نزديكى اصفهان پيش رفتند و هم كالاها را غارت كردند و هم بازرگانان را به اسارت بردند و به اين طريق به تجارت لطمه زدند » . « 7 » مع‌الوصف ، به علت اختلافى كه در عمان ميان احزاب هنوى و غافرى بعد از مرگ امام\r\n\r\n\r\n","description":"","footnote":"\r\nدو عدد آخر 1721 از اعلاميهء پطر كبير قبل از حمله به ايران جا به جا شده باشد ، يا اين كه دمتريوس كانتمير  ( Demetrius Cantemir )  در ترجمهء اين اعلاميه به فارسى و تركى تاريخ آن را عوضى نوشته باشد . اين اشتباه در چاپ پيدا نشده است ، زيرا سال هجرى 1124 را كه مقارن با 1712 است ذكر كرده‌اند .\r\n( 1 ) .  Dorn , Geschichte Shirwans etc . p . 408  ؛ جزئيات ديگر در فصل هفدهم آورده شده است .\r\n( 2 ) . چنان كه در فصل نهم گفتيم ، پطر كبير ولينسكى را مخصوصا مأمور در ايران كرد كه از تحولات اين كشور با خبر باشد .\r\n( 3 ) .  Don \r\n( 4 ) . - كتاب سولويف ، جلد هيجدهم ، ص 38 . ولينسكى در تخمين قوايى كه لازم بود اشتباه كرده است . وى به مقدار كمكى كه از طرف گرجىها و ارامنه قرار بود به عمل آيد زياد اهميت مىداد . آنچه ولينسكى نمىدانست اين بود كه پطر نخواهد توانست وارد گرجستان و ارمنستان بشود . گذشته از اين ، وى وضع قشون ايران را خراب‌تر از آنچه بود مىدانست .\r\n( 5 ) . سنگانىها در سواحل كاتياور  ( Kathiawar )  و كوچ  ( Cutch )  اقامت داشتند .\r\n( 6 ) . بلوچ‌ها هنگامى كه در دسامبر 1720 به انگليسىها و هلندىهاى مقيم گمبرون ( بندر عباس ) حمله بردند با شكست روبه‌رو شدند . - اواخر فصل سى و يكم اين كتاب .\r\n( 7 ) . مستخرج از گزارش بازرگان انگليسى وابسته به كمپانى انگليسى هند شرقى در گمبرون ، مورخ 26 / 15 سپتامبر 1721 در :  Persia and the persian Gulf Records , vo 1 . XIV \r\n","page_name":" 113 ","page_number":125},
  {"content":"\r\n\r\nسلطان بن سيف در 1719 روى داده بود ، اعراب مسقط دست از قتل و غارت كشيده بودند .\r\nدر دهم ژانويهء 1722 ، اسقف بارناباس فدلى « 1 » با بدبينى به روم نوشت : « اوضاع اين كشور از بد بدتر مىشود ؛ زيرا از هر طرف دزدان و شورشيان و خاينان سر برداشته‌اند و بيم حادثهء غير مترقبه‌اى مىرود . خدا رحم كند . » « 2 » تشويش و نگرانى اين اسقف به جا بود ، زيرا بىآنكه خود او بداند ، محمود غلجايى دوباره به كرمان آمده تصميم گرفته بود به اصفهان بتازد .\r\n\r\n\r\n","description":"","footnote":"\r\n( 1 ) .  Fedeli \r\n( 2 ) .  A Chronicle of The Carmelites , vo 1 . 1 , p . 572 \r\n","page_name":" 114 ","page_number":126},
  {"content":"\r\n\r\n\r\nفصل دوازدهم دومين حملهء محمود و پيروزى او در جنگ گلناباد\r\nتاريخ عزيمت محمود از قندهار در دومين لشكركشى او عليه ايران ضبط نشده است ، ولى اگر قول محمد محسن را قبول داشته باشيم كه وى در اول محرم 1134 يا 22 اكتبر 1721 به كرمان رسيد ، « 1 » و دوم اين كه اگر در نظر بگيريم محمود كمى بيش از هفت هفته صرف سفر پر مشقت خود از قندهار تا كرمان كرده باشد ، معلوم مىشود كه وى در اواخر اوت عازم شده است . در اين ايام هوا هنوز بسيار گرم بود و پيمودن دشت لوت مثل سابق باعث از بين رفتن تعدادى سرباز و چارپا شد .\r\nميان مورخان دربارهء تعداد سربازان محمود در اين لشكركشى اختلاف زيادى وجود دارد ، زيرا بعضىها پنج هزار نفر و جمعى ديگر صد هزار نفر نوشته‌اند و اين رقم اخير به نظر محال مىآيد . اين اختلاف از آن لحاظ به وجود آمده است كه بعضىها فقط تعداد غلجايىها را ذكر كرده‌اند ، در صورتى كه ديگران متفقين آنها را نيز در حساب آورده‌اند ، و جمعى ديگر آنهايى را كه به دنبال لشكر مىآمدند نيز جزء غلجايىها شمرده‌اند .\r\nبعيد به نظر مىرسد كه عدهء غلجايىها در آغاز بيش از ده هزار نفر بوده باشد . چند هزار نفرى از طايفهء هزاره و همچنين عده‌اى بلوچ به آنها پيوستند و شايد تمام قوا بيش از هجده هزار نفر جنگ جو نبود و ممكن است تصور شود تعداد افراد لشكرى كه مىخواست به داخلهء كشور دشمن حمله كند بايد بيشتر از اين باشد . ولى بايد در نظر بگيريم كه اگر چه تعداد سربازان زياد نبود و ليكن آنها شجاعت بسيار و تجربهء جنگى فراوان و شوق و ذوق مذهبى شديدى\r\n\r\n\r\n","description":"","footnote":"\r\n( 1 ) . زبدة التواريخ ، ورق  b  206 ( به تاريخ‌هايى كه محمد محسن ذكر مىكند نبايد زياد اعتماد داشت ) بايد به خاطر داشت كه گرگين يازدهم همين مسافت را در سمت مخالف و در شرايط مشابه آب و هوا در همان مدت زمان طى كرد .\r\n","page_name":" 115 ","page_number":127},
  {"content":"\r\n\r\nداشتند . « 1 » گذشته از اين ، محمود و فرمان دهان لشكر او به فساد و هرج و مرج در اصفهان و از وضع خراب سپاه ايران به خوبى واقف بودند .\r\nغلجايىها به اتفاق يارانشان در 22 اكتبر 1721 به كرمان رسيدند و اگر چه به آسانى توانستند شهر را بگيرند ، ولى موفق نشدند قلعهء نظامى شهر را به تصرف در آورند ، زيرا رستم محمد سعد لو آن را به خوبى آمادهء دفاع كرده بود . گذشته از اين ، به اندازهء كافى پادگان داشت .\r\nمحمود كه جوانى بىتجربه بود ، به سربازان خود فرمان داد به قلعه حمله كنند ، ولى مدافعان قريب هزار و پانصد تن از آنان را به خاك هلاك افكندند . « 2 » محمود چون نمىخواست بيش از اين تلفات بدهد و از طرف ديگر ، بيش از تعداد محدودى زنبورك « 3 » نداشت ، به محاصرهء قلعه پرداخت ؛ ولى آذوقه در آنجا به وفور يافت مىشد و خود رستم محمد سعدلو با شجاعت مىجنگيد . در اواخر ژانويهء 1722 ، غلجايىها كه عادت به محاصره كردن نداشتند ، شروع به اعتراض كردند و حتى جمعى از آنها به قندهار بازگشتند . در اين هنگام رستم محمد در گذشت و جانشين او كه شجاعت و شهامت او را نداشت ، حاضر شد مبلغ گزافى به محمود بپردازد ، « 4 » مشروط به آن كه وى دست از محاصره بردارد . اين پيش‌نهاد در وقتى كه محمود گرفتارىهاى زيادى داشت باعث شد كه وى بدون آن كه آبرويش ريخته شود ، بتواند فرمان حركت بدهد .\r\nبنابراين بىدرنگ عازم يزد شد .\r\nاگر چه جزئيات پيش رفت محمود را از كرمان تا يزد در دست نداريم ، ولى ظاهرا از طريق بهرام آباد و انار عبور كرد . « 5 » و چون ميان اين دو شهر در حدود دو هفته راه بود ممكن است در اواسط فوريهء 1722 به حوالى يزد رسيده باشد . يزدىها وقتى دريافتند كه افغان‌ها و يارانشان نزديك مىشوند ، دروازه‌هاى شهر را بستند و آمادهء دفاع شدند .\r\nافغان‌ها نخست كوشيدند كه استحكامات را درهم شكنند ، ولى به عقب رانده شدند و تلفاتى نيز دادند . چون محمود مايل نبود در اين حملات بىنتيجه بيش از اين تلفات\r\n\r\n\r\n","description":"","footnote":"\r\n( 1 ) . اين نكته البته دربارهء طايفه هزاره كه شيعى بودند صدق نمىكند .\r\n( 2 ) . زبدة التواريخ ، ورق  b  206 .\r\n( 3 ) . زنبورك عبارت بود از تفنگ كوچكى كه معمولا روى پشت شتر مىگذاشتند . اين جانور را عادت مىدادند كه در وقت جنگ بر زمين بنشيند .\r\n( 4 ) . كلراك ، جلد اول ، ص 216 ، اين مبلغ را 2500 تومان ذكر مىكند . از راهب الكساندر اهل مالابار  ( Malabar )  شرحى در دست است تحت عنوان :\r\n « Story of the Sack of Isfahan by the Afghans in 1722 » \r\nكه مجلهء  Central Asian Joumal Royal  جلد بيست و سوم ( اكتبر 1936 ) ، ص 646 ، چاپ شده است . در اين شرح راهب مذكور مبلغ فوق را 10000 تومان ذكر كرده است ، در صورتى كه فربه  ( Ferrier )  در  History of The Afghans , p . 43  ، آن را 18000 تومان مىداند .\r\n( 5 ) . محمد خليل در مجمع التواريخ مىنويسد ( ص 56 ) كه محمود از طريق سيرجان به اصفهان رفت ، ولى اين نكته بعيد به نظر مىآيد .\r\n","page_name":" 116 ","page_number":128},
  {"content":"\r\n\r\nبدهد و توپ‌خانه‌اى هم در اختيار نداشت ، چشم از تصرف شهر پوشيد و بىباكانه به اصفهان شتافت .\r\nمعلوم نيست محمود از چه راهى به طرف غرب حركت كرد ، و ليكن از بعضى منابع تاريخى چنين برمىآيد كه از دهكدهء ورزنه ، واقع در ساحل شمالى زاينده‌رود ، در شصت و چهار كيلومترى جنوب اصفهان گذشت . مطابق نوشتهء ژوزف آپى سليميان در اين دهكده بود كه قاصدى از طرف شاه رسيد و به محمود پيش‌نهاد كرد كه در صورتى كه توقف كند ششصد كيسهء نقره دريافت خواهد داشت . « 1 » محمود كه اين پيش‌نهاد را حقا دليل ضعف شاه مىدانست ، آن را رد كرد و به پيش روى خود ادامه داد . نسبت به پيش‌نهاد ديگرى به همان ترتيب رفتار كرد .\r\nچون مىدانيم كه محمود عاقبت به جادهء اصلى ميان يزد و اصفهان واقع در چند ميلى مشرق دهكده كوچك محمد آباد ( 18 ميلى مشرق اصفهان ) رسيد ، بنابراين از ورزنه يا حوالى آن به سوى دهكدهء سگزى در كنار جادهء اصلى و واقع در هفت ميلى شرق محمد آباد عازم شده بود و چون به سگزى رسيد ، مىبايستى شنيده باشد كه لشكر بزرگى از اصفهان براى جلوگيرى او حركت كرده است و مسلما به اين علت بود كه تصميم گرفت با ايرانيان در نزديكى محمد آباد مصاف دهد .\r\nاز بررسى زمين تا حدى چنين بر مىآيد كه محمود طورى موضع گرفت كه جناح راست لشكرش تقريبا روى جادهء اصلى در جنوب غربى محمدآباد واقع شد ( بقاياى سنگرها را هنوز مىتوان ديد ) . « 2 » احتمالا مركز سپاه را روى سه تپه واقع در جنوب جادهء اصلى و جناح چپ را در زمين مسطحى در جنوب اين دو قسمت قرار داد . از روى اين تپه‌ها افغانىها مىتوانستند دشتى را كه در قسمت غرب و به سوى نواحى مزروعى گلناباد ادامه داشت تا فاصلهء دو ميل و نيم ببينند ، خود دهكده در جنوب جادهء اصلى واقع بود . « 3 » ميان گلناباد و محمد آباد و در شرق گلناباد مجراى آبى به نام برزون حفر شده بود . چنان كه بعد خواهيم ديد ، اين مجرا در سال 1722 وجود داشت .\r\nبعيد است كه محمود از اين محل فراتر رفته باشد ، زيرا از دشت مسطحى كه در مغرب قرار\r\n\r\n\r\n","description":"","footnote":"\r\n( 1 ) . - ترجمه استاد واير  ( Weir )  از روى يادداشت تركى آپى سليميان ، در :\r\n.\r\n A Volume of Oriental Studies Presented to E . G . Browne , p . 484 . \r\nآپى سليميان در يادداشت خود به زبان فرانسه ( بايگانى وزارت امور خارجه فرانسه ، جلد ششم ، ورق  b  276 ) اين مبلغ را 30000 اكو ذكر مىكند .\r\n( 2 ) . بسيار رهين منت دوستم دكتر ميناسيان هستم كه به اتفاق او ناحيهء ميان گلناباد و محمد آباد را در سال 1954 بازديد كردم . ايشان قبل از اين به جاى من با آقاى سومبات كوريگيان  ( Sumbat Keureghian )  به همين محل جهت نقشه بردارى رفته بودند .\r\n( 3 ) . خرابه‌هاى ممتد اين دهكده هنوز ديده مىشود .\r\n","page_name":" 117 ","page_number":129},
  {"content":"\r\n\r\nداشت براى دفاع مناسب‌تر بود و از طرف ديگر آب كافى در آنجا يافت مىشد . به علاوه ، محمود با ماندن در محمد آباد مىتوانست قوايى در قلعهء نايينى بگذارد كه حافظ جناح راستش باشد .\r\n( خرابه‌هاى اين قلعه در شمال غربى دهكده هنوز ديده مىشود . )\r\nخبر رسيدن محمود به كرمان بهت و وحشت عجيبى در پاى تخت ايران به وجود آورده بود و فقط در اين هنگام بود كه به قول محمد محسن « 1 » وزراى فرومايه به فكر دفاع از كشور افتادند .\r\nوقتى شايع شد كه محمود از تصرف يزد چشم پوشيده و عازم اصفهان است ، وحشت و اضطراب بالا گرفت . شاه به شتاب تمام وزرا و مشاوران را به حضور خواند تا تصميمى بگيرند ، ولى مطابق معمول مباحثات زيادى ميان آنها روى داد . محمد قلى خان اعتماد الدوله اگر چه فرمان ده جبانى بود ، ولى وقتى منصب قورچى باشى را داشت ، از مسائل نظامى تا حدى اطلاعاتى كسب كرده بود ؛ و در اين هنگام دريافت كه قشون با وجود تعداد زياد سربازان نمىتواند كارى از پيش ببرد ، زيرا اغلب آنها تجربه‌اى ندارند . بنابراين پيش نهاد كرد كه لشكريان براى دفاع اصفهان در خود شهر باقى بمانند تا اين كه لشكر نيرومندى از جاى ديگر به كمك پاى تخت بيايد . در اين صورت اميد موفقيت مىرفت . بدون ترديد پيش نهاد او عاقلانه بود ولى شاه با عقيده دشمنان محمد قلىخان كه طرف‌دار حمله بودند موافقت كرد و چون نامه‌اى از سيد عبد الله والى عربستان كه در آن وقت در قمشه « 2 » بود دريافت داشت ، در تصميم خود بيشتر پافشارى نمود . در مورد تعيين هويت اين والى اختلاف زيادى وجود دارد . بعضىها مىگويند كه او سيد محمد بود ، در صورتى كه ديگران ادعا مىكنند كه سيد عبد الله « 3 » ، پدر سيد محمد ، بود .\r\nدرست است كه سيد محمد در سال 1719 اين مقام را داشت ، ولى مىتوانيم بگوييم پدرش كه مرد جاه‌طلبى بود به جايش نشسته بود . سيد عبد الله سابقا والى بود ولى عمويش سيد على ، مورخ خانواده ، او را از مقامش عزل كرد . « 4 »\r\n\r\n\r\n","description":"","footnote":"\r\n( 1 ) . زبدة التواريخ ، ورق  b  206 .\r\n( 2 ) . در زمان رضا شاه پهلوى اسم قمشه به شهرضا تبديل يافت .\r\n( 3 ) . معلوم نيست كروسينسكى در متن خاطرات خود چه اسمى ذكر كرد . ابراهيم متفرقه ، در ترجمه‌اى كه از اين خاطرات به اسم تاريخ سياح به عمل آورده است ، در سرتاسر كتاب سخن از « خان هويزه » به ميان مىآورد و هيچ گونه اسم شخصى ذكر نمىكند . احتمال دارد كه كروسينسكى اسم محمد را ذكر كرده باشد زيرا دوسرسو  ( du Cerceau )  در تجديد نظرى كه در اين خاطرات كرده است كلمهء  « Machmet »  را به كار برده است كه همان محمد باشد . از طرف ديگر ، محمد محسن ضمن تحقيق حوادث از چندى بعد اين شخص را عبد الله مىداند .\r\n( زبدة التواريخ ، ورق  a  208 ) . همچنين در  Kort Narigth  ، اثر آلكساندر اهل مالابار ، و نيز در داگ رجيستر  ( Dagregister )  كه در آن وقايع روزانه از اول مارس تا 31 اوت 1722 ، توسط نمايندگان كمپانى هلندى هند شرقى ضبط شده است ، همين اسم عبد الله به چشم مىخورد . لذا تصور مىكنيم كه عبد الله درست است . ولى سيد احمد كسروى در تاريخ پانصد سالهء خوزستان ، ص 102 ، عقيده دارد كه اين اشتباه است .\r\n( 4 ) . اعضاى خاندان مشعشع غالبا با يك ديگر مشاجره مىكردند و حتى براى به دست آوردن مقام والى عربستان .\r\n","page_name":" 118 ","page_number":130},
  {"content":"\r\n\r\nسيد عبد اللّه از هر لحاظ نقطهء مقابل محمد قليخان بود ، زيرا جسارت و گستاخى بسيار از خود نشان مىداد و معلوم بود كه ميان اين دو نفر اختلاف شديدى بروز خواهد كرد . والى در روح ضعيف شاه نفوذ فراوانى داشت و مىتوانست او را با خود هم عقيده كند ، ولى بدبختانه نصيحت او هميشه عاقلانه نبود و گذشته از اين طبعى متمايل به خيانت داشت .\r\nمسلما سيد عبد اللّه مىدانست كه اعتماد الدوله چه پيش‌نهادى كرده است و شايد از يك طرف به همين علت و از طرف ديگر در اثر عجله و شتابزدگى بود كه موافقت خود را با نقشه حملهء به دشمن اظهار كرد و به شاه فشار آورد كه دست به حمله بزند و قول داد كه بعد از جمع‌آورى سواره نظام عرب خود ، به او ملحق شود . « 1 » در نتيجه براى جمع‌آورى لشكر فورا اقدام كرد و به تمام دهكده‌هاى اطراف اعلام شد كه هر كس حاضر به جنگ شود ، تا شش ماه از پرداخت ماليات معاف خواهد بود . به اين وسيله عدهء زيادى فراهم آمدند ، و ليكن بيشتر آنها از كشاورزان و پيشه‌وران بودند و در جنگى شركت نكرده بودند « 2 » و ديگران نيز به جز چوب و چماق اسلحه‌اى نداشتند . « 3 » از طرف ديگر ، گروهى نيز در ميان آنها يافت مىشد كه جامهء نظامى فاخر بر تن داشتند و از اين گروه مىتوان قوللرها را نام برد كه فرمان‌دهى آنها با يكى از شاه‌زادگان گرجى ، به نام رستم ، بود . عدهء ديگر كه بسيار شجاع و دل آور بودند به رهبرى على مردان خان والى لرستان از عشاير و طوايف گرد آمده بودند و خود اين شخص نيز در شجاعت و كاردانى شهرت داشت . « 4 »\r\nدر سوم مارس ، محمد قليخان اعتماد الدوله با سى هزار سرباز از اصفهان به مقابلهء دشمن شتافت و بيست و چهار توپ نيز با خود برد و اگر چه احمد خان توپچى باشى فرمان‌دهء توپچىها بود ، و ليكن يك نفر فرانسوى به نام فيليپ كلمب « 5 » تمام امور مربوط به توپ خانه را در زير نظر داشت . اين شخص كه از اهالى پاريس بود چند سالى در قشون روسيه خدمت كرده سپس به ايران آمده بود . از آنجا كه احمدخان فقط اسما فرمان‌ده بود ، وجود كلمب در رأس توپ خانه ايران نهايت ضرورت را داشت ، زيرا هيچ توپچى قابلى در اين كشور يافت نمىشد . كروسينسكى دربارهء آنها گفته است : « مهارت مهندسان ايرانى را مىتوان از سؤالى كه توپچى باشى كرد حدس\r\n\r\n\r\n","description":"","footnote":"\r\nبا هم به جنگ مىپرداختند . سيد فرج الله ، فاتح بصره ، و پسرش سيد عبد الله چندين بار به همين علت با يك ديگر جنگيدند . - كسروى ، همان كتاب ، ص 98 .\r\n( 1 ) . - مطلبى كه در تاريخ 1 مارس 1722 در داگ رجيستر نوشته شده است .\r\n( 2 ) . تاريخ نادرى ، ص 8 .\r\n( 3 ) . داگ رجيستر ، سوم مارس 1722 .\r\n( 4 ) . كروسينسكى ( ص 75 ) او را بزرگ‌ترين سردار آن عهد در ايران مىداند و شيخ محمد على حزين در كتاب خود ، احوال ، ص 126 ، مىنويسد كه اين شخص در حقيقت دليرترين و فاضل‌ترين مرد عهد خود است .\r\n( 5 ) .  Colombe \r\n","page_name":" 119 ","page_number":131},
  {"content":"\r\n\r\nزد . در ايامى كه شورشيان در گلناباد بودند ، وى از انگليسىهاى مقيم اصفهان پرسيد كه آيا در اروپا توپى يافت مىشود كه تيررس آن دوازده ميل باشد و آيا يكى از توپ‌هاى او مىتواند تا گلناباد را هدف قرار دهد ؟ » « 1 »\r\nدر همان روز كه اعتماد الدوله از اصفهان عازم شد ، والى عربستان بعد از گردآورى دوازده هزار سوار عرب ، از قمشه عزيمت كرد و دو روز بعد به قواى ديگر در شرق اصفهان ملحق گرديد . بنابراين مجموع قواى ايران در حدود چهل و دو هزار نفر و تقريبا دو برابر سپاه محمود بود . « 2 » فرمان دهى قشون ايران با اعتماد الدوله و والى عربستان بود . اصولا فرمان دهى بايد با يك نفر باشد و انتخاب محمد قليخان و دشمن سر سخت او ، والى ، به اين مقام نهايت نادانى بود . « 3 »\r\nشاه قبل از حركت قشون فرمان داده بود كه توپ‌هاى فرح‌آباد را به شهر بياورند و در مقابل قصر قرار دهند ، ولى بدبختانه اين اوامر اجرا نگرديد .\r\nايرانىها در نخستين روز حركت از حدود شهرستانه ( حوالى جنوب شرقى آن ) فراتر نرفتند و در چهارم مارس به طرف شمال شرقى حركت كردند و جادهء اصلى ( اصفهان - يزد ) را پيمودند و\r\n\r\n\r\n","description":"","footnote":"\r\n( 1 ) . كروسينسكى ، ص 253 .\r\n( 2 ) . ارقام ذيل نشان مىدهد كه اختلاف ميان منابع مختلف در مورد تخمين قواى ايران و قواى دشمن تا چه اندازه است :\r\nمنبع قواى ايرانيان قواى افغان‌ها تاريخ نادرى ، ص 8 ذكر نشده است 8000\r\nزبدة التواريخ ، ورق  b  206 در حدود 80000 9000\r\nمجمع التواريخ ، ص 56 80000 40000\r\nگزارش گاردان 45000 تا 50000 10000 .\r\n( بايگانى وزارت امور خارجه فرانسه ، جلد ششم ، ورق  b  148 )\r\nيادداشت فرانسوى ژوزف آپى سليميان 50000 10000\r\nيادداشت تركى ژوزف آپى سليميان 52000 14000\r\n Dagregister \r\n، سوم مارس 50000 12000\r\nكروسينسكى 50000 40000\r\nيادداشت‌هاى گلانتتس ، جلد هشتم 30000 12000\r\nپادرى 30000 10000\r\n( بايگانى وزارت امور خارجه فرانسه ، جلد ششم ، برگ  b  160 )\r\nپرژرم 60000 30000\r\nظاهرا فقط كروسينسكى و محمد خليل ( در مجمع التواريخ ) تعداد قواى امدادى غلجايىها را ذكر كرده‌اند .\r\n( 3 ) . رومىها غالبا فرمان‌دهى لشكر را به دو نفر مىسپردند و در اين صورت هر كدام از آنها يك روز در ميان انجام وظيفه مىكرد . مثلا پاولوس  ( Paulus )  و وارو  ( Varro )  دو فرمان دهء لشكرى بودند كه هانيبال آن را در 216 قبل از ميلاد در كان شكست داد . در اين مورد ، وارو كه مردى بىتجربه و جسور بود و فرمان دهى لشكر را به عهده داشت ، بر خلاف نظر همكار خود و در بدترين شرايط فرمان حمله داد .\r\n","page_name":" 120 ","page_number":132},
  {"content":"\r\n\r\nوقتى به برجستگىهاى راه خراسان كه از شمال به جنوب و در هشت ميلى شرق اصفهان قرار دارد رسيدند ، به سمت راست منحرف شدند و از گردنهء گورت گذشتند و وارد دشتى شدند كه دهكده‌هاى گلناباد و محمد آباد در آن واقع است . ايرانىها مىتوانستند در گردنهء مذكور سنگربندى كنند ولى در اين صورت مجبور مىشدند عده‌اى را به طرف جنوب بفرستند تا مانع عبور دشمن از برجستگىهاى راه خراسان بشود و به اين ترتيب از محاصره شدن جلوگيرى كنند .\r\nفرمان دهان ايرانى حتما ترجيح مىدادند كه وارد دشت بشوند تا در آنجا بتوانند از برترى سپاه خود استفاده كنند .\r\nدر هفتم مارس ايرانىها از دهكدهء گلناباد گذشتند و از مجراى آب برزون عبور كردند و سپس در يك ميلى غرب غلجايىها موضع گرفتند . در آن روز به جز زد و خورد مختصرى ميان على مردان خان و عده‌اى از افغان‌ها كه براى غارت آمده بودند ، « 1 » واقعهء مهمى روى نداد و علت آن بود كه منجمان شاه گفته بودند كه تا هشتم مارس اوضاع كواكب مساعد نخواهد بود .\r\nمحمود و لشكريانش مثل اين كه از تفوق سپاه ايران در بيم و هراس افتاده بودند ، زيرا خود نيز اقدامى نكردند .\r\nشاه خرافاتى و زود باور كه از اظهارات منجمان قانع نشده بود ، فرمان داد كه در آن شب به سربازان آب گوشت سحرآميز بدهند . جريان از اين قرار بود كه يكى از فرمان دهانش گفته بود كه اگر سربازانش از آن آب گوشت بخورند نامرئى خواهند شد و به اين ترتيب مىتوانند بر دشمن فايق آيند . قرار شد در چند ظرف ، هر كدام دو ران بز نر بپزند و 325 دانه نخود ، كه بر هر يك از آنها دختر باكره‌اى 325 بار كلمه شهادت را خوانده باشد در آن بريزند . « 2 » اين اوامر به خوبى اجرا شد .\r\nروز هشتم مارس ، هنگامى كه آفتاب بر آمد ، دو لشكر از وضع يك‌ديگر دقيقا آگاه شدند .\r\nدر واقع اختلاف ميان اين دو فوق‌العاده بود . نه تنها ايرانيان از لحاظ تعداد سرباز بر افغان‌ها برترى داشتند ، بلكه لباس‌هاى آنها بر خلاف البسهء دشمن بسيار زيبا و پاكيزه بود .\r\nادوارد براون جنگ گلناباد « 3 » را با جنگ قادسيه در زمان ساسانيان ( 635 ميلادى ) و قواى خليفه ، مستعصم باللّه ، را با لشكريان مغول در اطراف بغداد ( 1258 ميلادى ) مقايسه كرده است و مىگويد : در هر كدام از اين موارد عظمت و نيروى ظاهرى مدافعان و كثافت و\r\n\r\n\r\n","description":"","footnote":"\r\n( 1 ) . داگ رجيستر ، هشتم مارس .\r\n( 2 ) .  Ferrier , History of The Afghans , pp . 43 - 4 . \r\n( 3 ) . اگر چه جنگ نزديك محمدآباد واقع شد ولى بهتر است آن را جنگ گلناباد بخوانيم ، زيرا در منابع مختلف چنين است .\r\n","page_name":" 121 ","page_number":133},
  {"content":"\r\n\r\nضعف ظاهرى مهاجمان به چشم مىخورد . « 1 » گيبون « 2 » گويد كه در جنگ قادسيه برترى ايرانىها بر اعراب چهار بر يك بود ولى بيش از يك چهارم آنها تجربهء جنگى نداشتند . « 3 » در جنگى كه خارج از بغداد در گرفت ، ميان لشكر خليفه و سپاه مغول از حيث تعداد سرباز همان اختلاف وجود نداشت ، ولى اختلاف دو لشكر از حيث لباس و ساز و برگ قابل ملاحظه بود « 4 » . در تمام سه مورد فوق ، تجربه و شجاعت و تصميم خيلى بيشتر از كمى سربازان و اسلحه و ساز و برگ اهميت داشت .\r\nبه علت اختلافى كه ميان مورخان وجود دارد ، به درستى نمىتوان گفت دو سپاه به چه ترتيبى در برابر يك ديگر قرار گرفته بودند ، ولى تا آنجا كه معلوم است قواى ايران به اين طريق صف كشده بود : در جناح راست ، والى عربستان با سواران عرب ايستاده بود . كنار او در مركز ، رستم خان گرجى قوللر آقاسى قرار داشت و گذشته از اين كه عدهء زيادى قوللر با او بود چهار صد تن از سربازان دلير گرجى از نگهبانان قصر سلطنتى نيز در اختيار او بودند . در دست چپ رستم خان ، پانزده هزار نفر سرباز به فرمان دهى محمد قليخان اعتماد الدوله صف كشيده بود .\r\nجناح چپ شامل دو دسته از سواره نظام‌هاى عشاير بود : يكى در زير فرمان عليمردان خان فيلى ، والى لرستان ، و ديگرى زير نظر عليرضا كوهگيلويى . فرمان دهان ايرانى از تفوق سربازان استفاده كرده صفوف خود را به طرف جنوب ادامه داده بودند تا در وقت جنگ بتوانند به جناح دشمن حمله برند . « 5 »\r\nلشكر دشمن به سه گروه تقسيم شده بود . جناح راست به امان اللّه خان كه مرد كار آزموده و قابلى بود سپرده شده بود . محمود خود فرمان‌دهى مركز و يكى از زردشتيان سيستانى به نام نصر اللّه « 6 » جناح چپ را زير نظر گرفت .\r\nدر طى قسمت عمدهء روز هيچ يك از طرفين دست به حمله نزد . اعتماد الدوله كه مرد جبان و محتاطى بود نمىخواست جنگ را شروع كند و در واقع ميل داشت حالت دفاعى به خود بگيرد .\r\nاز طرف ديگر افغان‌ها هنوز از كثرت سپاهيان ايران و وضع عالى آنها در بيم و هراس بودند .\r\n\r\n\r\n","description":"","footnote":"\r\n( 1 ) .\r\n Browne , Persian Literature in Modern Times , p . 127 \r\n( 2 ) .  Gibbon \r\n( 3 ) . 391\r\n Decline and Fall of the Roman Empire , ( London , 1838 ) , vo 1 . vi , p . \r\n( 4 ) . ابن الطقطقى ، كتاب الفخرى ، ( قاهره 1317 هجرى ) ، ص 97 .\r\n( 5 ) .\r\n Relation de La Bataille Des Perses Avec Les Arrevans \r\n، در بايگانى وزارت امور خارجه ، جلد ششم ، ورق  a  149 .\r\n( 6 ) . اخلاق و شجاعت اين مرد از آنجا پيداست كه توانست نظر افاغنه را جلب كند و به مقام بلندى برسد .\r\nكروسينسكى ، ص 274 ، دربارهء او مىنويسد كه وى قامتى بلند ولى نامتناسب داشت و دوست و حامى ارامنه بود . مردم او را كور سلطان مىناميدند زيرا عادت داشت يكى از چشمان خود را ببندد . وى فن جنگ را در غارت آموخت .\r\n","page_name":" 122 ","page_number":134},
  {"content":"\r\n\r\nدر ساعت چهار حمله آغاز شد . رستم خان كه از انتظار خسته شده بود ، به جناح چپ افغان‌ها به شدت حمله برد و آن را درهم ريخت . تقريبا در همان وقت والى عربستان با سپاهيان خود از قسمت جنوب صفوف افغان‌ها سر درآورد . ولى به جاى اين كه مطابق نقشهء قبلى به جناح چپ دشمن كه درهم ريخته شده بود از عقب حمله كند ، آن را دور زد و به طرف اردوى دشمن رفت و در كمال آرامى به غارت آن پرداخت .\r\nمىگويند وقتى محمود ديد كه جناح چپ در اثر حملهء شديد رستم خان پريشان شد ، تصور كرد جنگ را باخته است و تصميم به فرار گرفت . « 1 » ولى امان اللّه مانع شد و توصيه كرد كه نه تنها مقاومت كند ، بلكه به كمك نصر اللّه و سربازان او بشتابد . محمود نصيحت او را پذيرفت .\r\nاگر اعتماد الدوله با پانزده هزار سربازى كه داشت ، در ضمن اين كه محمود\r\n\r\n\r\n","description":"","footnote":"\r\n( 1 ) . كروسينسكى ، ص 203 .\r\n","page_name":" 123 ","page_number":135},
  {"content":"\r\n\r\nمىخواست بگريزد ، حمله كرده بود ، و اگر والى و سواره نظام او از پشت سر به دشمن هجوم آورده بود ، مسلما افغان‌ها جنگ را باخته بودند . ولى محمد قليخان و سپاهيان او به عوض كمك به رستم خان سر جاى خود ايستادند و والى با وجود تقاضاى مكرر رستم خان به يارى او نشتافت . در نتيجه ، محمود توانست به نصر الله كمك برساند و رستم خان و سربازان او را از لشكر ايران جدا كند . رستم خان چون از خطر آگاه شد و ديد كه از طرف ساير فرمان‌دهان كمكى نمىرسد ، كوشيد عقب‌نشينى كند و به آنها بپيوندد ولى دير شده بود ، زيرا تمام صفوف ايرانىها در حال فرار بود . گرجىها اگر چه از هر طرف محاصره شده بودند ، ولى به رهبرى فرمان دهء دلير خود در حال جنگ و گريز تا مجراى آب برزون عقب نشستند . در اينجا رستم بر اسب خود مهميز زد كه از آنجا بپرد ولى اسب به زمين خورد و او را به سويى پرتاب كرد و قبل از اين كه رستم بتواند از ميان گل و لاى مجراى آب خود را نجات دهد ، عده‌اى از غلجايىها سر رسيدند و يكى از آنها او را با ضربهء چماق بىهوش كرد و ديگران با نيزه بدنش را سوراخ كردند . به اين ترتيب رستم مثل برادر ناتنى خود ، كيخسرو ، كه يازده سال قبل در جنگ با غلجايىها كشته شده بود به قتل رسيد .\r\nدر آغاز جنگ ، در قسمت شمالى جبهه ، عليمردان خان با سربازان كوه گيلويى خود به جناح راست افغان‌ها حمله برده بود . غلجايىها مثل پارتىها تظاهر به فرار كردند ، و بعضى به راست و بعضى به چپ گريختند و راه را براى آتش زنبورك‌هاى خود كه در پشت جبهه قرار داشت باز كردند . سپس زنبورك‌چىها دست به شليك زدند و عدهء زيادى از ايرانىها\r\n\r\n","description":"","footnote":"","page_name":" 124 ","page_number":136},
  {"content":"\r\n\r\nرا به خاك هلاك انداختند . برادر عليمردان در اين حادثه مقتول و خودش زخمى شد .\r\nآتش دشمن چنان شديد و عدهء تلفات چنان زياد بود كه سربازان عشاير مجبور به عقب نشينى شدند و فرمان دهء زخمى را با خود بردند .\r\nدر اين ضمن ، در مركز ، محمد قليخان وقتى ديد كه رستم و سربازانش محاصره شده‌اند ، اگر چه با دشمن تماسى نگرفته بود ، مع الوصف فرمان عقب‌نشينى داد ، « 1 » و افغان‌ها كه وضع را بدين منوال يافتند ، به شدت حمله بردند و عقب‌نشينى ايرانىها را تبديل به فرار بىنظم و ترتيبى كردند . افغان‌ها كه ديدند محمد قليخان توپ‌ها را بدون محافظ گذاشته است چنان به سرعت پيش رفتند كه فيليپ كلمب مجال پيدا نكرد بيش از سه توپ شليك كند . و در اين حال با عده‌اى از اطرافيانش در زير دست و پاى اسبان دشمن كشته شد . احمد خان توپچى باشى هم در اين حادثه به قتل رسيد .\r\nايرانىها چنان دچار دل سردى شده بودند كه نمىتوانستند توپ‌هاى از دست رفته را پس بگيرند و به جاى آن كه در گردنهء گورت ايستادگى كنند ، از فرط وحشت و اضطراب به سوى اصفهان رو به فرار گذاشتند و در واقع چنان ترسيده بودند كه حتى درنگ نكردند\r\n\r\n\r\n","description":"","footnote":"\r\n( 1 ) . كروسينسكى ، ص 204 ، در حقيقت مىنويسد كه محمد قليخان پشت به دشمن كرد و قبل از حملهء او رو به فرار نهاد . بعدا از قول افغان‌ها مىنويسد كه اگر اعتماد الدوله يك ربع ساعت بيشتر مقاومت كرده بود ، آنها جنگ را باخته بودند . در داگ رجيستر در تاريخ 9 مارس ، چنين نوشته شده است كه در اصفهان شايع بود كه اولين كسى كه عقب‌نشينى كرد محمد قليخان بود و به اين ترتيب در صفوف سربازان ايرانى بىنظمى ايجاد نمود .\r\n","page_name":" 125 ","page_number":137},
  {"content":"\r\n\r\nدرهاى شهر را پشت سر ببندند . در خود اصفهان هرج و مرج كامل حكم فرما بود و ترديدى نيست كه اگر محمود فراريان را دنبال كرده بود ، مىتوانست به آسانى وارد شهر شود ، ولى چون شب فرا مىرسيد ، ترسيد دشمن دامى گسترده باشد . « 1 »\r\nبه طور دقيق نمىتوان تلفات اين جنگ را تخمين زد ، زيرا ميان مورخان اختلاف وجود دارد .\r\nژوزف آپى سليميان در ياد داشت خود به زبان تركى مىنويسد كه از طرف ايرانىها پنج هزار و از طرف افغان‌ها پانصد نفر كشته شد . « 2 » كلراك بنابر اظهار نويسندهء فوق مىگويد كه ايرانىها شش هزار و افغان‌ها هفتصد نفر كشته دادند . « 3 » در « داگ رجيستر » تعداد كشتگان ايران ميان چهار تا پنج هزار نفر ذكر شده است ، ولى از تلفات افغان‌ها عددى ذكر نمىكند . « 4 » محمد محسن فقط مىنويسد كه تلفات ايرانىها بسيار سنگين بود . كروسينسكى « 5 » عقيده دارد كه هر دو طرف دو هزار نفر كشته دادند در صورتى كه گيلاننتس مىنويسد كه تلفات ايرانىها و افغان‌ها به ترتيب 1700 و 130 نفر بود . « 6 » معلوم است كه هر دو نويسندهء اخير تلفات ايرانىها را كم‌تر ذكر كرده‌اند و همچنين گيلاننتس تلفات افغان‌ها را خيلى كم‌تر از آنچه بوده مىنويسد . احتمال مىرود كه ايرانىها در حدود پنج هزار و افغان‌ها در حدود يك دهم آنها تلفات داده باشند .\r\nايرانىها اين جنگ را از آن لحاظ باختند كه ميان آنها وحدت فرمان دهى و سربازان كار ديده وجود نداشت ، و بدتر از اين‌ها ، طرز رفتار اعتماد الدوله و والى عربستان بسيار عجيب بود .\r\nمحمد محسن بعد از توصيف و تعريف از شجاعت رستم خان و سربازان گرجى او ، در اين مورد مىنويسد كه اگر فرمان‌دهان ديگر مانند بزدلان اقدام نكرده و به قوللر آقاسى كمك‌هاى لازم را رسانده بودند ، مىتوانستند افغان‌ها را از صحنهء نبرد دور كنند . ولى به فرمان قضا و قدر شكست قاطعى پيش آمد . « 7 » محمد على حزين كه در آن وقت در اصفهان بود ، رقابت‌ها و حسادت‌هاى فرمان دهان ايرانى را چنين تعريف مىكند :\r\n« اين هم از اسباب اجراى تقدير بود كه بر يك لشكر چندين كس كه از ره‌گذر غفلت و نفاق رأى دو تن از ايشان را با هم اتفاق نباشد امير و سردار شوند . » « 8 »\r\n\r\n\r\n","description":"","footnote":"\r\n( 1 ) . شرح اين جنگ متكى بر منابع آن زمان است ، مخصوصا زبدة التواريخ ، ورق  a  207 ، به گزارش گاردان تحت عنوان :\r\n , Relation de la Bataille des Perses Avec Les Arrevans \r\nدر بايگانى وزارت امور خارجهء فرانسه ، جلد ششم ، اوراق  a  150 -  b  147 ؛ داگ رجيستر ، تاريخ 8 و 9 مارس ؛ راهب الكساندر اهل مالابار ؛ گيلاننتس ، فصول 12 - 15 ؛ كروسينسكى ، صفحات 203 - 204 ؛ كلراك ، جلد اول ، صفحات 227 - 242 .\r\n( 2 ) .\r\n A Volume of Oriental Studies Presented to E . G . Browne , p . 488 . \r\n( 3 ) . جلد اول ، ص 245 .\r\n( 4 ) . تاريخ 8 مارس 1722 .\r\n( 5 ) . ص 204 .\r\n( 6 ) . فصل 15 .\r\n( 7 ) . زبدة التواريخ ،  a  207 .\r\n( 8 ) . احوال ، صفحات 116 - 117 .\r\n","page_name":" 126 ","page_number":138},
  {"content":"\r\n\r\nدر مورد افغان‌ها بايد گفت كه محمود در لحظهء حساس جنگ ، تزلزل رأى نشان داد ، ولى با راه‌نمايى امان اللّه خان كه مرد كار ديده‌اى بود بر اين حال فايق آمد ( بايد در نظر گرفت كه در آن وقت محمود بيش از بيست سال نداشت ) . ميان او و فرمان دهان لشكرش حسادت شخصى وجود نداشت و سربازانش با شجاعت و سرسختى معمولى خود جنگ كردند .\r\n\r\n","description":"","footnote":"","page_name":" 127 ","page_number":139},
  {"content":"\r\n . \r\n","description":"","footnote":"","page_name":" 128 ","page_number":140},
  {"content":"\r\n\r\n\r\nفصل سيزدهم محاصرهء اصفهان\r\nخبر شكست گلناباد در حدود ساعت 9 شب هشتم مارس به اصفهان رسيد و وحشت و اضطرابى عظيم در شهر به وجود آورد . كسانى كه از صحنهء جنگ گريخته بودند به شهر پناه بردند و تشويش و نگرانى آنها به ديگران نيز سرايت كرد . به زودى هرج و مرج پاى تخت را فرا گرفت و شايع شد كه محمود خواهد رسيد و تاج و تخت را تصرف خواهد كرد . « 1 » شايعاتى نيز در افواه بود كه قشون ايران بدتر از آنچه مىگفتند شكست خورده است . در نيم شب عده‌اى از زنان وحشت زده سراسيمه به خيابان‌ها و كوچه‌ها ريختند و فريادكنان به قلعهء تبرك پناه بردند .\r\nصبح نهم مارس ، چون خبرى از دشمن مخوف نرسيد ، نگرانى و اضطراب مردم كم‌تر شد .\r\nشاه و وزراى او از اين فرصت مناسب براى حفظ شهر استفاده كردند و عده‌اى سرباز براى نگاه‌دارى ديوارها و ساير استحكامات فرستادند و مخصوصا سعى كردند روى پل‌هاى زاينده‌رود نگهبان بگذارند . « 2 » در آن ايام رودخانهء مزبور چنان در نتيجهء باران بهارى و آب شدن برف‌هاى زاگرس طغيان كرده بود كه عبور از آن به هيچ وجه ممكن نبود . تا مدتى كه وضع رودخانه به همين منوال بود ، ايرانيان خط دفاعى محكمى در پيش داشتند .\r\nبا وجود اين اقدامات دفاعى و ظاهر نشدن دشمن ، هنوز وحشت و اضطراب در شهر حكم فرما بود و گران شدن ناگهانى نان نشانهء حوادث بعدى محسوب مىشد .\r\n\r\n\r\n","description":"","footnote":"\r\n( 1 ) . داگ رجيستر ، 8 مارس .\r\n( 2 ) . گاردان در 19 مارس به پاريس گزارش داد : « با وجود آن كه عدهء زيادى از مردم اصفهان مىتوانند سلاح بردارند ، ولى فقط پانصد سرباز براى دفاع شهر حاضر است . » همچنين مىنويسد : « از هر هزار نفر جمعيت ، ده نفر بيشتر مسلح نيست . همه چيز در كمال بىنظمى است و مىترسم كه خدا بخواهد اين كشور را خوار كند و براى اين كار بيش از ده هزار نفر افغانى لازم نيست . » بايگانى وزارت امور خارجهء فرانسه ، جلد ششم ، اوراق  a  147 و  b  147 .\r\n","page_name":" 129 ","page_number":141},
  {"content":"\r\n\r\nدر طى روز ، والى عربستان و سربازانش به شهر بازگشتند و با كبر و غرور تمام غنايم جنگى را با خود آوردند . مىگويند مقصود سيد عبد الله از اين عمل اين بود كه ايرانىها تصور نكنند وى در نهان با محمود سازش كرده است . « 1 » در واقع طرز رفتار او قابل توجه است . از اعمال بعدى او خيانتش معلوم شد و شايد هم در آن وقت مقاصد خاينانه‌اى در سر داشت . « 2 » از طرف ديگر بعيد است كه شب بعد از جنگ با محمود ملاقات كرده باشد ، زيرا در اين صورت محمود در دو سه روزهء بعد كم‌تر ترديد نشان مىداد .\r\nدر شورايى كه شاه تشكيل داد ، محمد قليخان ترسو و جبان وى را تشويق كرد كه از شهر بيرون برود و لشكرى براى شكست افغان‌ها فراهم كند . محمد على حزين از مشاوران محرم پادشاه تقاضا كرد كه به وى توصيه كنند تا فرصت باقى است از پاىتخت خارج شود . سپس چنين مىنويسد :\r\n« استخلاص اصفهان نيز در اين صورت بود ، چه بعد از رفتن پادشاه ، خصم را بر سر اصفهان زياده كوششى فرصت نبود و به فكر كار خود مىافتاد و عامهء شهر او را به هر عنوان از سر خود وا مىكردند و وى ناچار شدى كه از همان راه كه آمده و به مرور ايام و سعى موفور آن را گشاده بود به مقر دولت خود بازگردد يا آمادهء جنگ‌هاى سلطانى شود و به هر صورت تدبيرى سودمند بود و از آن همه خلق بىشمار به سختى تلف نمىشدند ، اما موافق تقدير نيفتاد و چند كس از ناسنجيدگان مانع آمدند . » « 3 »\r\nبه طورى كه از منابع ديگر بر مىآيد ، مقصود از « ناسنجيدگان » سيد عبد الله و حكيم باشى و ساير اشخاص متنفذ بود .\r\nشاه بعد از اين كه تصميم گرفت در اصفهان بماند ، سيد عبد الله را به فرمان دهى قوا منصوب كرد و چند نفر قاصد را به شتاب به جانب و ختانگ ششم ، والى گرجستان ، و عليمردان خان ، والى لرستان ( شخص اخير كه در جنگ زخمى شده بود ، سربازانش او را مستقيما به منزل خود بردند و به اصفهان نيامدند ) ، و قاسم خان ، رئيس طايفه بختيارى ، و اشخاص سرشناس ديگر فرستاد ؛ و به آنها فرمان داد كه هر چه زودتر با سپاهى براى نجات پاى تخت حركت كنند . ترديدى نيست كه اگر اين اشخاص دعوت شاه را فورا پذيرفته بودند وضع ديگرى پيش مىآمد . از وقتى كه كيخسرو نزديك بود قندهار را در سال 1711 بگيرد ، افغان‌ها از گرجىها بسيار مىترسيدند و عادت داشتند كه بگويند : « ايرانىها در مقايسهء با افغان‌ها زن‌اند و افغان‌ها در مقايسه با گرجىها\r\n\r\n\r\n","description":"","footnote":"\r\n( 1 ) . راهب الكساندر ، مجلهء  Royal Asiatic Society , vo 1 . XXIII , p . 647 \r\n( 2 ) . بايد به خاطر داشت كه سيد عبد الله مثل محمود يك نفر سنى بود و اگر چه تابع شاه بود و در خدمت او مقامى بلند داشت ، ولى از نژاد ايرانى نبود . گذشته از اين ، تعدادى از هم وطنان او در سواحل خليج فارس سر به شورش برداشته بودند .\r\n( 3 ) . احوال ، صفحات 118 - 119 .\r\n","page_name":" 130 ","page_number":142},
  {"content":"\r\n\r\nاين حال را دارند . » « 1 » ولى وختانگ كه از طرز رفتار شاه نسبت به خود خشمگين بود نخواست سوگند خود را در مورد شمشير نكشيدن در دفاع شاه بشكند . عليمردان خان به شاه پيغام فرستاد كه مجبور است تا خوب شدن زخمش در خانه بماند و سپس به كمك او خواهد آمد . « 2 » اشخاص ديگر به همين طريق وعدهء كمك دادند ولى به آن وفا نكردند .\r\nاز كسانى كه شاه با آنها مشورت كرد يكى لطفعليخان داغستانى بود كه از زندان به قصر آورده شد . مىگويند وى به شاه چنين پيش نهاد كرد : 1 - به كسانى كه به او خوب خدمت كنند پاداش مناسب بدهد 2 - امر دهد آذوقه فراهم و به شهر آورده شود 3 - كسانى را كه در جنگ گلناباد از خود شهامتى نشان نداده‌اند گردن بزند . اگر چه شاه تا حدى پيش نهاد اول و دوم را پذيرفت ولى در مورد سومى اقدامى نكرد . « 3 » گذشته از اين ، به جاى آزاد كردن لطفعلىخان ، او را دوباره به زندان فرستاد . « 4 » در اين مورد حتما شاه بنابر توصيهء سيد عبد الله و حكيم‌باشى عمل كرد .\r\nاتين پادرى ، كنسول فرانسه در شيراز ، كه در آن وقت در اصفهان بود ، به پاريس خبر داد كه به اعتماد الدوله توصيه كرده است با افغان‌ها صلح كند . « 5 » مطابق شرحى كه وى مىنويسد ، محمد قليخان پيش نهاد او را پذيرفته و سپس پرسيده است اگر شاه موافقت كند آيا او ( پادرى ) به عنوان ميانجى عمل خواهد كرد يا نه . در اين موقع سربازان تازه نفسى به پاى تخت رسيدند و وزرا دل گرم شدند و تصميم گرفتند با محمود مذاكره نكنند .\r\nدر دهم مارس ، شاه بزرگ‌ترين فرزند خوه ، محمود ميرزا ، را كه در آن وقت بيست و پنج سال بيش نداشت از حرم‌سرا بيرون آورد و او را نمايندهء خود كرد . مقصود او از اين عمل اين بود كه فرزند خود را از اصفهان براى جمع‌آورى لشكر بفرستد ، زيرا حدس زده شد كه اگر يكى از شاه‌زادگان فرمان‌دهى را به عهده بگيرد ، مردم بيشتر در زير پرچم او گرد خواهند آمد . « 6 » از آنجا كه\r\n\r\n\r\n","description":"","footnote":"\r\n( 1 ) . كروسينسكى ، ص 114 . گودرو در كتاب خود ،\r\n Relation de Perse , ecrite par un Missionnaire a un de ses amis en France . \r\nص 52 ، مىگويد : « گرجىها بدون ترديد دليرترين مردان شرق هستند . » هم‌چنين - كتاب فيليپ آوريل\r\n , ( Philippe Avril ) Voyage en divers Etats d'Europe et d , Asie , Entrepris pour decouvrir un nouveau chemin a la Chine \r\n ( Paris , 1693 ) , p . 60 . \r\n( 2 ) . داگ رجيستر ، 11 مارس 1722 .\r\n( 3 ) . اگر اين پيش نهاد را پذيرفته بود ، چند سردارى بيش برايش باقى نمىماند !\r\n( 4 ) . داگ رجيستر ، 10 مارس .\r\n( 5 ) . - گزارش بىتاريخ پادرى ، در بايگانى وزارت امور خارجه فرانسه ، جلد ششم ، ورق  b  426 . ( گزارش‌هاى پادرى را بايد با احتياط خواند ، زيرا به علت رقابت با آنژدو گاردان ، قنسول فرانسه در اصفهان ، در شرح مذاكرات خود با دولت ايران اغراق و مبالغه كرده است . )\r\n( 6 ) . زبدة التواريخ ، ورق  a  210 . هم‌چنين - داگ رجيستر ، تاريخ دهم مارس و گزارشى در بايگانى وزارت امور\r\n","page_name":" 131 ","page_number":143},
  {"content":"\r\n\r\nاين شاه‌زاده از امور لشكرى اطلاعى نداشت ، شاه والى عربستان را به عنوان مشاور او مأمور كرد .\r\nظهر روز بعد ، شاه‌زادهء جوان در مجلسى كه در چهار باغ تشكيل شد حضور يافت . در ميان حضار خواجه سرايى بود به نام احمد آقا كه به جاى رستم خان لقب قوللر آقاسى گرفته بود . « 1 »\r\nظهر روز دوازدهم مارس ، شاه فرزند خود را به حرم‌سرا بازگرداند . به طور رسمى گفته شد كه چون شاه‌زاده در انزوا و عزلت به سر برده ، از ديدن كثرت جمعيت در مجلس وحشت كرده است و خود از شاه خواسته است كه به حرم‌سرا بازگردد . ولى علت حقيقى آن بود كه شاه‌زاده از ملاباشى و حكيم‌باشى انتقاد و به شاه پيش‌نهاد كرده بود كه آن دو را از شوراى دولتى منفصل كند . هم‌چنين مىگفتند كه وى كسانى را كه نتوانسته بودند در جنگ گلناباد از خود شهامتى نشان دهند تهديد به مرگ كرده بود . در نتيجه ، تمام كسانى كه شاه‌زاده با آنها مخالفت كرده بود عليه او با يك ديگر متحد شدند . اين اشخاص نزد شاه رفتند و گفتند محمود ميرزا طبعى جاه‌طلب دارد و اگر در رأس قشون قرار گيرد ، براى غصب تاج و تخت اقدام خواهد كرد . « 2 » اگر شاه نادان سخنان فرزند را پذيرفته و توجهى به اتهامات غلط ملاباشى و ساير مشاوران بدخواه نكرده بود ، وضع دگرگون مىشد ، ولى بدبختانه شاه سلطان حسين هميشه طريقهء غلط را انتخاب مىكرد .\r\nدر چهاردهم مارس ، شاه فرزند دوم خود صفى ميرزا را كه در آن وقت بيست و سه ساله بود از حرم‌سرا بيرون آورد و همان اختياراتى را كه به فرزند ارشد خود داده بود به وى نيز تفويض كرد . « 3 » ظاهرا فرمان‌دهى لشكر به عهدهء او واگذار نشد ، بلكه والى عربستان اين مقام را به دست آورد .\r\nدر اين ضمن محمود كه چند روزى بعد از پيروزى خود به طور عجيبى بىحركت مانده بود ، تصميم به حمله گرفت . از آنجا كه محمود وقايع نگارى نداشت ، نمىتوانيم معلوم كنيم كه در آن دو روز بعد از جنگ چه افكارى به خاطرش رسيد . آيا لحظه‌اى در اين خيال بود كه جهت گرفتن قلعهء نظامى در كرمان به آن شهر بازگردد ؟ آيا انصراف او از اين خيال و تصميم او مبنى بر حملهء به اصفهان در نتيجهء پيش‌نهاد صلح پادشاه ضعيف النفس ايران نبود ؟ « 4 » احتمال دارد كه محمود\r\n\r\n\r\n","description":"","footnote":"\r\nخارجهء فرانسه ، جلد ششم ، اوراق  a  -  b  150 ، تحت عنوان :\r\n « Relation de la Bataille des Perses avce les Arrevans . » \r\n( 1 ) . محمد محسن مىنويسد ( زبدة التواريخ ، ورق  b  205 ) احمد آقا كه شخص بسيار محترمى بود ، در زمان فتحعليخان داغستانى فرمان دهى قسمتى از لشكر را داشت ، ولى او را از خدمت نظام اخراج و تمام دارايى او را توقيف كردند .\r\n( 2 ) . گزارش پادرى به پاريس ، مورخ 30 مارس 1722 ، در بايگانى وزارت امور خارجهء فرانسه ، ورق  a  161 .\r\nهم‌چنين - داگ رجيستر ، 12 مارس و\r\n « Relation de la Bataille des Perses avec Arrevans . \r\nدر بايگانى وزارت امور خارجهء فرانسه ، جلد ششم ، ورق  b  150 ( در اينجا محمود ميرزا به غلط سلطان حميد خوانده شده است ) .\r\n( 3 ) . داگ رجيستر ، 14 مارس .\r\n( 4 ) . كروسينسكى ، ص 207 .\r\n","page_name":" 132 ","page_number":144},
  {"content":"\r\n\r\nجدا خيال مراجعت داشت ، ولى بعد از دريافت پيش نهاد صلح ، منصرف شد . دليل بهتر ديگرى كه دربارهء تزلزل رأى محمود در دست داريم اين است كه وى در آغاز از بادهء پيروزى سرمست بود و نمىدانست چه تصميمى بگيرد : آيا به غنايم فراوانى كه به دست آورده بود ، « 1 » قناعت كند و با آن به قندهار برگردد يا اين كه به عمل جسورانه‌ترى بپردازد و اصفهان را تصرف كند و تاج و تخت را از شاه سلطان حسين بگيرد ؟ مسلما محمود از قلت سپاه و دورى مسافت تا سرزمين خود آگاهى داشت . حتى تعداد سربازان در اصفهان از سپاهيان او بيشتر بود ( و لو اين كه اين عده تا چند روزى نمىتوانستند بجنگند ) و مىدانست كه به زودى از جاهاى ديگر سپاهيان ديگرى براى نجات شاه خواهد رسيد . گرجىها به تنهايى مىتوانستند او را شكست دهند ، ولى البته محمود در آن وقت نمىدانست كه وختانگ به سوگندى كه خورده بود وفادار خواهد ماند .\r\nاگر محمود در ابتدا مىدانست كه ايرانىها تا چه اندازه روحيهء خود را بعد از شكست باخته‌اند ، حتما روز بعد از جنگ به پيش روى خود ادامه مىداد و در آن حال با مقاومت مختصرى روبه‌رو مىشد . در آن صورت نيز مردم اصفهان در دورهء محاصره آن قدر از قحطى و بيمارى رنج نمىبردند و به طريق وحشت آورى جان نمىسپردند .\r\nظاهرا آنچه محمود را بر آن داشت كه به حمله ادامه دهد ، گزارش‌هاى دل گرم كننده‌اى بود كه دربارهء اوضاع اصفهان مىشنيد . اين گزارش‌ها را نه تنها جاسوسان او بلكه خاينان اطراف شاه به او مىدادند . مىگويند از جمله كسانى كه با محمود سازش داشتند ، يكى فتحعليخان داغستانى بود كه مثل محمود از آيين تسنن پيروى مىكرد . شخص ديگرى كه ممكن است خيانت كرده باشد ، والى عربستان بود .\r\nظاهرا در يازدهم مارس بود كه محمود با سربازان خود به طرف پاى تخت ايران عزيمت كرد .\r\nاز اردوگاه او در محمد آباد چند راه به اصفهان وجود داشت . اولا جادهء اصلى از طريق گردنهء گورت كه مستقيم بود و راه‌هاى ديگرى نيز از طريق برجستگىهاى خراسان از فيروز آباد و جزون و گردنه‌هاى كاج مىگذشت . ديگر راهى بود از طريق امين آباد و قلعهء زينبيه و جزون و كاج از آنجا به دهكدهء سرش بداران مىرسيد كه دهى بود واقع در ساحل شمالى زاينده‌رود و در آنجا راهى به طرف شمال غربى و موازى با رودخانه از ناحيهء كرارج واقع بود كه در دو ميل و نيمى شرق اطراف شهرستانه به جادهء اصلى اصفهان و يزد مىپيوست . تقريبا در وسط اين راه ، راهى به چپ ( غرب ) كه از روى پل چوم مىگذشت وجود داشت . در ايام محمود ، راه ديگرى از سرش بداران منشعب مىشد و از روى پل دشتى مىگذشت . « 2 » معلوم نيست محمود كدام يك از اين راه‌ها را\r\n\r\n\r\n","description":"","footnote":"\r\n( 1 ) . كلراك در جلد اول ، ص 45 ، از نامه‌اى كه از اصفهان فرستاده شده بود چنين نقل مىكند كه ايرانىها 12000 تومان و همچنين تمام چادرها و توپ‌هاى خود را در صحنهء جنگ به جاى نهادند .\r\n( 2 ) . دوست من آقاى دكتر ميناسيان به من اطلاع دادند كه ساكنان اين ناحيه علت انهدام پل دشتى را حملهء افغان‌ها مىدانند .\r\n","page_name":" 133 ","page_number":145},
  {"content":"\r\n\r\nانتخاب كرد ، ولى ظاهرا راهى را كه از سرش بداران مىگذشت به چند علت بر راه‌هاى ديگر ترجيح داد . اول اين كه چون اين راه از ميان دشت مىگذشت بيم حملهء ناگهانى ايرانىها در ميان نبود . دوم اين كه افغان‌ها از اين راه خيلى زودتر به رودخانه مىرسيدند و از حيث آب در مضيقه نمىماندند . علت آخر آن كه تصرف پل دشتى و چوم در وقتى كه رودخانه قابل عبور نبود اهميت فراوانى داشت .\r\nاز منابعى كه در اختيار داريم چنين بر مىآيد كه محمود قسمتى از لشكر خود را در همان روزهاى اول عزيمت از محمد آباد از زاينده رود گذراند و بنابراين ممكن است كه از دو پل نام برده گذشته باشد ، زيرا پل‌هاى اصفهان مسدود بود . پس مىتوان حدس زد كه محمود پس از رسيدن به شهرستانه عده‌اى از سپاهيان خود را از طريق پل دشتى به ساحل جنوبى رودخانه فرستاد و باقى را از ساحل در ناحيهء كرارج به سوى جادهء اصلى گسيل داشت و شايد قسمت اعظم سربازان را از پل چوم به ساحل جنوبى رسانيد .\r\nدر يازدهم مارس نزديك غروب ميان يك دسته از پاسداران افغانى و نگاهبانان پل شهرستان چند تير رد و بدل شد . « 1 » شايد در همان روز يا روز بعد افغان‌ها نزديك پل اردو زدند . از اينجا براى امتحان چند بار به ناحيه شهرستانه حمله بردند ، ولى خواجه احمد آقا كه به تازگى به مقام قوللر آقاسى منصوب شده بود با دويست تن سرباز كار آزموده حملهء آنها را دفع كرد و عدهء زيادى از آنها را بكشت . اين موفقيت ، و همچنين ورود صدها سرباز از ولايات ، روحيهء ايرانىها را قوى كرد .\r\nدر اين ضمن جاسوسان محمود مشغول فعاليت بودند و به او خبر دادند كه در جلفا هيچ سرباز ايرانى ديده نمىشود و ظاهرا فرح آباد تخليه شده است . محمود كه نتوانسته بود در استحكامات شهرستانه رخنه كند و سخت خشمگين بود قواى خود را براى حمله به جلفا متمركز كرد . ارامنهء جلفا كه از قصد محمود خبر داشتند از اصفهان كمك خواستند . در واقع وضع آنها بسيار وخيم بود ، زيرا ايرانىها كه مىترسيدند مبادا ارامنه با افغان‌ها همكارى كنند ، اسلحهء آنها را گرفته بودند . توضيح آن كه قبل از جنگ گلناباد ، بزرگان شهر جلفا در نتيجهء خواهش ايرانىها سيصد نفر از جوانان ارمنى را با ساز و برگ كامل براى حفاظت قصر شاه در اصفهان ضمن غيبت نگهبانان معمولى به آن شهر فرستاده بودند . وقتى جوانان مذكور وارد شدند ، ايرانىها آنها را مجبور كردند اسلحه خود را زمين بگذارند و به جلفا بازگردند و به آنها گفتند كه در صورت لزوم احضار خواهند شد . « 2 »\r\nارامنهء تيره‌بخت از ايرانىها جواب مساعدى دريافت نداشتند و وقتى در شب 16 - 17 مارس\r\n\r\n\r\n","description":"","footnote":"\r\n( 1 ) . - گزارش\r\n « Relation de la Bataille des Perses avec les Arrevans » \r\nدر بايگانى وزارت امور خارجهء فرانسه ، جلد ششم ، ورق  b  150 .\r\n( 2 ) . گيلاننتس ، فصل دهم . هم‌چنين - كتاب كلراك ، جلد اول ، ص 272 .\r\n","page_name":" 134 ","page_number":146},
  {"content":"\r\n\r\nافغان‌ها حمله كردند از طرف ايرانىها كمكى نرسيد . مع‌الوصف براى نجات آنها كوششى شده بود : شاه‌زاده صفى ميرزا با عده‌اى سوار تصميم گرفته بود به جلفا برود ، ولى والى عربستان ممانعت كرده بود ، به بهانهء اين كه ولى عهد نبايد به اين طريق جان خود را به خطر اندازد . « 1 »\r\nاگر چه ارامنه از طرف ايرانىها كمكى دريافت نداشتند ، با وجود اين دل‌آورانه جنگيدند و براى آن كه افاغنه تصور كنند كه در ميان آنها ايرانى يافت مىشود خود را با نام‌هاى ايرانى صدا زدند . ولى كوشش آنها نتيجه نداشت و افغان‌ها به نواحى جلفا رسيدند .\r\nاز جلفا تا فرح‌آباد مسافت بعيدى نبود . محمود دريافت كه گزارش جاسوسان مبنى بر اين كه فرح آباد تخليه شده درست است . به درستى نمىتوان گفت كه چرا فرمان ده سپاه ايران فرح آباد را در موقعى كه محمود پيش مىآمد ترك كرد ، مگر اين كه خيانتى در كار بوده است ، زيرا با برج و باروهاى مستحكمى كه داشت ممكن بود از آن تا مدتى در مقابل دشمن كه فاقد توپ خانه بود دفاع كرد . « 2 »\r\nعجب آن كه شاه سلطان حسين با آن كه مبالغ گزافى صرف ساختمان فرح‌آباد كرد و ايام خوشى را در آنجا گذراند ، باز تصميم گرفت بدون كوچك‌ترين مقاومتى آن را به دست دشمن بسپارد . اگر محمد آقا و عده‌اى از سپاهيان كار آزمودهء او در فرح‌آباد مانده بودند ، نه فقط حملهء مهاجمان را دفع كرده بودند ، بلكه مىتوانستند جلوى سقوط جلفا را بگيرند و گذشته از اين مانع از عمليات بعدى دشمن عليه خود پاى تخت شوند . به علاوه ، تصرف فرح‌آباد توسط محمود باعث مىشد كه وى بتواند در آنجا پايگاهى به منظور حمله به اصفهان درست كند . در واقع كروسينسكى راه مبالغه نپيموده كه گفته است اگر افغان‌ها فرح‌آباد را تصرف نكرده بودند ، هرگز نمىتوانستند به محاصرهء اصفهان بپردازند . « 3 »\r\nبنابراين محمود موفق شد بدون كوچك‌ترين زحمتى فرح آباد را اشغال كند و مركز فرمان‌دهى خود را در آنجا قرار دهد . « 4 » ولى بعدا خبر يافت كه ايرانىها توپ‌هاى سنگين آن را با خود نبرده‌اند . توضيح آن كه اگر چه به ايرانىها امر شده بود كه توپ‌ها را به اصفهان حمل كنند ، و ليكن آنها فقط توپ‌ها را در زير خاك مخفى كرده بودند و محمود موفق شد آنها را پيدا كند و عليه دشمن به كار برد .\r\n\r\n\r\n","description":"","footnote":"\r\n( 1 ) . كلراك ، جلد اول ، صفحات 273 - 274 .\r\n( 2 ) . چنان كه بعدا خواهيم گفت ، محمود 24 توپى را كه ايرانىها در صحنهء نبرد به جا گذاشته بودند برنداشت .\r\n( 3 ) . كروسينسكى ، ص 98 .\r\n( 4 ) . طبق كلماتى كه در آخر يك نسخهء خطى ارمنى متعلق به آقاى دكتر ميناسيان نوشته شده است ، محمود فرح‌آباد را در 21 نرهان ، سال 107 « تقويم كوچك » اشغال كرد ( اين تاريخ مطابق 18 مارس 1722 است ) . ولى طبق  Relation  ، وى در 23 مارس به فرح‌آباد وارد شد ( بايگانى وزارت امور خارجه فرانسه ، جلد ششم ، ورق  a  153 ) . به عقيدهء من تاريخى كه در نسخهء خطى ارمنى ديده مىشود احتمالا صحيح‌تر است .\r\n","page_name":" 135 ","page_number":147},
  {"content":"\r\n\r\nدر اين ضمن افغان‌ها با اهالى جلفا به بدى رفتار كردند و اگر چه كسى را به قتل نرساندند و ليكن منازل را به باد غارت دادند و خود محمود مبلغ هفتاد هزار تومان خراج بر شهر بست .\r\nاهالى جلفا مىبايستى قسمتى از اين مبلغ هنگفت را فورا و بقيه را بعدا بپردازند و هر كسى در پرداخت سهم خود كوتاهى مىكرد به چوب فلك بسته مىشد . سخت‌ترين صدمه‌اى كه به مردم وارد آمد اين بود كه محمود فرمان داد پنجاه دختر ارمنى را بگيرند . « 1 » زيباترين آنها را خود نگاه داشت و باقى را به افسران بخشيد . « 2 » گريه و زارى اين دختران سيه روز چنان رقت‌آور بود كه حتى افغان‌هاى سنگ‌دل به رحم آمدند و در نتيجه به بسيارى از آنها اجازه داده شد به منازل خود بازگردند . بعضى از ارامنه كه بعدا به اصفهان گريختند اظهار داشتند كه محمود امر داده است اين دختران را دوباره بگيرند و مىگفتند كه ربودن اين دختران به اين علت است كه وى هنوز به تصرف اصفهان نايل نيامده است . كشيش‌هاى ارمنى به اين دختران دوباره غسل تعميد دادند و اظهار داشتند كه براى برقرارى پاكيزگى و طهارت اوليهء آنها چنين عملى لازم است . « 3 »\r\nبه نظر مىرسيد كه افغان‌ها تصميم دارند تمام ثروت شهر را مصادره كنند ، و در اصفهان چنين شايع شد كه افغان‌ها مىخواهند هرچه زودتر غنايم خود را جمع‌آورى كنند تا در صورت ورود قواى تازه نفس به پاىتخت ، عازم كرمان شوند .\r\nدر هجدهم مارس ، تمام اروپايىهاى مقيم اصفهان به مجلسى كه رياست آن با صفى ميرزا بود دعوت شدند . شاه‌زادهء جوان بعد از تشكر از حضور اروپايىها از آنها پرسيد كه آيا با مردم جلفا رابطه دارند يا نه ، و اظهار داشت كه چون آنها در دفاع شهر كوتاهى كرده‌اند مورد خشم و غضب شاه واقع شده‌اند . اروپايىها جواب صريح و روشنى ندادند ، زيرا به خوبى مىدانستند كه چون سكنهء جلفا كمكى از طرف ايرانىها دريافت نداشته بودند ، مجبور شدند تسليم دشمن قوى شوند . « 4 »\r\nمحمود كه از گرفتن جلفا و اشغال بدون زحمت فرح‌آباد مشعوف شده بود ، نخستين حملهء خود را به اصفهان در بيستم مارس آغاز كرد . براى اين منظور بسيارى از سربازان را در ساحل جنوبى زاينده‌رود متمركز ساخت ، ولى چون در همان روز رودخانه طغيان كرده بود ، اشكال بيشترى وجود داشت . تنها كارى كه سربازانش توانستند بكنند اين بود كه به مدافعان تير بيندازند\r\n\r\n\r\n","description":"","footnote":"\r\n( 1 ) . داگ رجيستر ، 25 مارس ؛ گيلاننتس ، فصل بيست و يكم ؛ كلراك ، جلد اول ، ص 277 . شمارهء دخترانى كه به اين ترتيب گرفتار شدند ميان چهل تا شصت و دو نفر ذكر شده است .\r\n( 2 ) . يادداشت‌هاى روزانهء گاردان ، بايگانى وزارت امور خارجه فرانسه ، جلد ششم ، ورق  b  207 .\r\n( 3 ) . همان كتاب .\r\n( 4 ) . -\r\n « Relation de la Bataille des Perses avec les Arrevans » \r\nدر بايگانى وزارت امور خارجهء فرانسه ، جلد ششم ، ورق  a  152 .\r\n","page_name":" 136 ","page_number":148},
  {"content":"\r\n\r\nكه آن هم نتيجه‌اى نداشت . فقط در يك محل بود كه جنگ سختى بين طرفين در گرفت ، و آن در قسمت جنوبى پل مرنان ، يعنى غربىترين پل اصفهان ، بود . « 1 » مسلما محمود اين پل را از آن لحاظ انتخاب كرده بود كه ديوارهء كوتاهى داشت و در دو طرف آن استحكاماتى بر پا نشده بود .\r\nافغان‌ها پس از در افتادن با ايرانيانى كه قسمت جنوبى پل را محافظت مىكردند ، تظاهر به فرار كردند و دشمن را پشت سر خود كشاندند و سپس بازگشتند و با آنها به سختى جنگيدند ولى نتوانستند در روى پل جاى پايى به دست آورند . « 2 »\r\nاگر چه طرفين تلفات سنگينى دادند ، و ليكن در نتيجهء اين عمل ايرانىها تا حدى به خود اعتماد پيدا كردند .\r\nدر روز بعد ، يعنى نوروز ، افغان‌ها چند دهكدهء مجاور را به باد غارت دادند و چون بسيارى از نجات يافتگان به شهر گريختند ، آمدن آنها قضيهء تهيهء خواربار را دشوارتر ساخت . مسئلهء آذوقه بعد از آن كه دولت خروج مردم را از شهر ممنوع كرد به صورت بغرنجى در آمد . « 3 » در صورتى كه اگر اشخاصى غير از جنگ‌جويان ، قبل از محاصره شدن كامل شهر ، از آنجا بيرون رفته بودند ، تأمين آذوقهء مدافعان به مراتب آسان‌تر مىشد .\r\nاز طرف ديگر عده‌اى از مردم براى جمع‌آورى خواربار به قسمت شمال و غرب شهر يعنى در محل‌هايى كه هنوز از تجاوز دشمن مصون بود رفتند و چون راه‌هاى اين دو قسمت باز بود هزاران نفر سرباز در طى ماه‌هاى مارس و آوريل براى دفاع شهر وارد شدند .\r\nدليل بهتر شدن روحيهء ايرانىها در نتيجهء عدم موفقيت حملهء افغان‌ها به پل مرنان در بيستم مارس و ورود سپاهيان تازه نفس براى دفاع پاى تخت اين است كه در شب 21 - 22 آن ماه عده‌اى از سربازان ايرانى با نه گارى به گلناباد رفتند و توانستند خود را از نظر پاسداران افغانى پنهان كنند به صحنهء نبرد نزديك شوند . در اينجا از بيست و چهار توپى كه به جاى مانده بود هجده عراده برداشتند و روى گارىها گذاشتند ( دو توپ روى هر گارى ) و شش توپ باقى مانده را در خاك كردند و بدون سر و صدا به شهر بازگشتند . محمود از شنيدن اين واقعه فوق العاده عصبانى شد ، بويژه آن كه خود دستور داده بود كه توپ‌ها را از گلناباد براى تخريب استحكامات شهر بياورند . « 4 » محمود كه مثل ايرانىها از اهميت پل‌هاى اصفهان در زمان طغيان رودخانه واقف بود تصميم گرفت با حمله يكى از آنها را متصرف شود و چون نتوانسته بود پل مرنان را بگيرد و مىدانست كه پل‌هاى الله‌وردى و خواجو بسيار محكم‌اند ، عده‌اى را براى حمله به پل شهرستان\r\n\r\n\r\n","description":"","footnote":"\r\n( 1 ) . براى شرحى در خصوص اصفهان در اين دوره - ضميمهء سوم اين كتاب .\r\n( 2 ) . كروسينسكى ، ص 227 . وى پل مرنان را پل عباس‌آباد ناميده است ، زيرا ناحيه‌اى كه در قسمت شمالى ساحل رودخانه قرار دارد به همين نام است .\r\n( 3 ) . كلراك ، جلد اول ، ص 263 .\r\n( 4 ) . داگ رجيستر ، 22 مارس .\r\n","page_name":" 137 ","page_number":149},
  {"content":"\r\n\r\nاعزام داشت ( 23 مارس ) . افغان‌ها با شدت و زحمت بسيار در نتيجهء كثرت نفرات توانستند بر مدافعان پل در قسمت جنوبى آن فايق آيند و به طور موقت تمام آن را به تصرف درآورند . ولى در اين وقت زير آتش دقيق توپ خانه ، كه در قسمت نسبتا مرتفعى در ساحل شمالى واقع بود ، قرار گرفتند . اين توپ خانه تحت نظر يكى از اهالى كورلند « 1 » ، به نام ژاكوب ، بود . « 2 » اين شخص كه اصلا شغلش چرخ‌سازى بود ، چنان مهارتى در امور توپ خانه از خود نشان داده بود كه به جاى فيليپ كلمب فرانسوى منصوب شده بود .\r\nافغان‌ها مجبور شدند عقب‌نشينى كنند و در اين ضمن احمد آقا مىتوانست آنها را كاملا تار و مار كند . ولى والى عربستان و اعرابى كه با او بودند حاضر به همكارى نشدند . ترديدى نيست كه والى در اين وقت با محمود هم دست بود و علنا دربارهء او گفته مىشد كه حاضر نيست براى كوتاه كردن جنگ كمكى كند ، زيرا تا زمانى كه جنگ ادامه داشته باشد هر روز مبلغ پنجاه تومان به عنوان فرمان‌دهء كل دريافت خواهد داشت . « 3 » ظاهرا شاه نسبت به او ظنين نشده بود و مثل سابق به او اعتماد داشت .\r\nعدم موفقيت فرمان‌دهء كل قواى ايران در تعقيب پيروزىهاى مختصرى كه به دست آمده بود باعث عصبانيت و نارضايتى ايرانىها شد . از ميان كسانى كه چنين حالى داشتند بايد صفى ميرزاى جوان را نام برد . اگر چه اين شاه زاده اسما داراى اختيارات فراوانى بود ، ولى مثل برادرش هر كارى كه مىكرد با مخالفت والى عربستان و هم‌چنين ملاباشى و حكيم‌باشى مواجه مىشد . عاقبت سه روز بعد از زد و خوردى كه روى پل شهرستان درگرفته بود ، شاه زاده پدرش را مورد انتقاد قرار داد و گفت تا اختيارات حقيقى را در دست نداشته باشد حاضر به خدمت نخواهد بود و اگر حال بدين منوال باشد ترجيح مىدهد به حرم‌سرا بازگردد . شاه سلطان حسين كه توصيه‌هاى مشاوران خود و دشمنان فرزندش را بيشتر قبول داشت ، بىدرنگ او را به حرم‌سرا بازگردانيد و شهرت داد كه شاه‌زاده بيمار شده است . « 4 » در همان روز ( 26 مارس ) شاه سومين فرزند خود به نام طهماسب ميرزا كه در آن وقت هجده ساله بود جانشين برادر كرد .\r\nعواقب اين عمل هم براى سلسلهء صفويه و هم براى ايران بسيار ناگوار بود . زيرا طهماسب بر خلاف دو برادر ديگر معايب پدر را داشت و به تنبلى و خوش‌گذرانى عادت كرده بود . همچنين\r\n\r\n\r\n","description":"","footnote":"\r\n( 1 ) .  Courland \r\n( 2 ) . كروسينسكى ، ص 230 . ادعاى رنال  ( Reynal )  كشيش مبنى بر آن كه ژاكوب ضمن نبرد به افغان‌ها پيوست به هيچ‌وجه صحت ندارد - كتاب او ، تحت عنوان  Relation Historique , p . 5  . ( عنوان كامل كتاب در آخر كتاب حاضر ذكر شده است . - م ) .\r\n( 3 ) . كروسينسكى . ص 230 .\r\n( 4 ) . داگ رجيستر ، 26 مارس ؛ زبدة التواريخ ، ورق  a  210 . هم‌چنين - كتاب كروسينسكى ، صفحات 242 - 243 ( وى اشتباها صفى ميرزا را فرزند ارشد خوانده است ) .\r\n","page_name":" 138 ","page_number":150},
  {"content":"\r\n\r\nبه آسانى تحت تأثير قرار مىگرفت و اگر در كارى پيش قدم مىشد معمولا طريقهء غلط را اتخاذ مىكرد . انتخاب او به عنوان ولى عهد به همين علل مورد تصويب محمد حسين و همكارانش قرار گرفت ، زيرا دريافتند به سهولت مىتوانند او را آلت دست خود كنند .\r\nنارضايتى مردم كه در اثر رفتار شاه با صفى ميرزا تشديد شده بود در دوم آوريل به صورت شورش در آمد و عده‌اى خواستند شاه سلطان حسين را از سلطنت خلع كنند و برادر كاردانش عباس را به تخت بنشانند . در همان هنگام اشخاصى كه از دهكده‌هاى مجاور فرار كرده بودند در مقابل خانهء محمد حسين و رحيم خان به تظاهرات پرداختند و در و پنجره‌ها را شكستند و فرياد بر آوردند كه آنها مسئول بدبختىهاى ايران هستند . « 1 » ولى قواى شاه آتش انقلاب را فرو نشاند .\r\nمعلوم نيست اگر عباس ميرزا به تخت نشسته بود ، چه وقايعى پيش مىآمد .\r\nجاسوسان محمود در اصفهان وى را از اختلافات ميان شاه و مشاورانش آگاه مىساختند .\r\nچنان كه از داگ رجيستر بر مىآيد ، « 2 » محمود در آن ايام به شيخ الاسلام و قورچى باشى « 3 » و والى عربستان نامه‌هايى نوشت و به شيخ الاسلام متذكر شد كه عمل ابلهانه‌اى خواهد بود كه ايرانىها از اعراب براى دفاع شهر كمك بخواهند . همان‌طور كه انتظار مىرفت ، محمود به لحن ديگرى به والى عربستان نوشت كه نمىداند چرا وى ترجيح مىدهد به ملاحسين خدمت كند در صورتى كه خود سنى است و طبعا اگر يك نفر سنى بر تخت بنشيند بهتر خواهد بود .\r\nاگر چه محمود از اختلافاتى كه در ميان زعماى ايران وجود داشت خشنود بود ، و همچنين بعضى از آنها در نهانى با او سازش داشتند ، مع‌الوصف از اين كه نتوانسته بود استحكامات شهر را خراب كند عصبانى بود . هم‌چنين از رسيدن قواى امدادى به اصفهان نگرانى داشت و براى اين كه روحيهء ايرانىها را خراب كند در حدود دويست تا سيصد نفر از سربازان خود را در دل شب به گلناباد فرستاد و به آنها فرمان داد كه روز بعد با طبل و شيپور به فرح آباد بازگردند تا ايرانىها تصور كنند كه از قندهار قواى امدادى نيز براى او مىرسد . « 4 »\r\nشايد در همين هنگام بود كه محمود يكى از افسران برجستهء خود را با پرچم سفيد براى پيش نهاد صلح به اصفهان فرستاد . مىگويند پيغام داده بود كه حاضر است از محاصره دست بردارد و به قندهار بازگردد ، مشروط به آن كه شاه يكى از دختران خود را با پنجاه هزار تومان جهيز به او بدهد و او را به عنوان فرمان رواى قندهار و كرمان و خراسان بشناسد . چون شاه اين پيش نهاد را رد كرد ، دوباره خصومت آغاز شد . « 5 »\r\n\r\n\r\n","description":"","footnote":"\r\n( 1 ) . داگ رجيستر ، 2 آوريل .\r\n( 2 ) . همان جا .\r\n( 3 ) . وى جانشين على قليخان زنگنه كه در گلناباد كشته يا اسير شده بود گرديد . بعدا كشف شد كه شيخ عليخان با محمود هم‌دست بوده است .\r\n( 4 ) . داگ رجيستر ، 2 آوريل .\r\n( 5 ) . كلراك ، جلد اول ، صفحات 290 - 291 .\r\n","page_name":" 139 ","page_number":151},
  {"content":"\r\n\r\nمحمود هنوز بسيار مايل بود يكى از پل‌هاى اصفهان را به تصرف در آورد ، و مىدانست كه مدتى بايد بگذرد تا سپاهيانش بتوانند از رودخانه عبور كنند و در اين فاصله شايد قواى امدادى به كمك اصفهان بيايد و تا نتواند عده زيادى از سربازان را به ساحل شمالى برساند ، موفق به محاصرهء كامل شهر و جلوگيرى از ورود قواى امدادى و بيرون رفتن ايرانىها از شهر به قصد گردآورى خواربار نخواهد شد .\r\nدر شب هشتم آوريل ، اقبال به محمود روى كرد . توضيح آن كه ايرانىها كه مىدانستند استحكام پل مرنان از ساير پل‌ها كم‌تر است ، دفاع آن را به عهدهء سربازان گرجى محول كردند . در آن شب جاسوسان به فرح‌آباد خبر آوردند كه سربازان مذكور به باده‌گسارى مشغول بوده و در پاسگاه خود خفته‌اند . محمود فورا فرمان داد كه به پل حمله كنند و سربازان را مأمور كرد كه مقدارى چوب براى پوشيدن شكافى كه در نتيجهء شكستن يكى از طاق‌ها حادث شده بود با خود حمل نمايند ( ايرانىها از راه احتياط يكى از طاق‌هاى پل را شكسته بودند ) . حمله‌اى كه در سپيده‌دم آغاز شد به پيروزى مهاجمان خاتمه يافت و گرجىها در حالى كه روى زمين خفته بودند تماما به قتل رسيدند . سپس افغان‌ها به طرف محلهء عباس‌آباد شتافتند ، ولى به زودى احمد آقا و سربازان كار آزمودهء او كه هميشه مراقب بودند ، حملهء آنها را دفع كردند . اگر چه افغان‌ها مجبور شدند قسمت عمدهء متصرفات خود را در ساحل شمالى از دست بدهند ، ولى توانستند خود پل و همچنين ناحيهء كوچكى در شمال آن را حفظ كنند . در طى ماه دامنهء متصرفات خود را در ساحل شمالى متدرجا ادامه دادند و سرانجام توانستند به سربازان ديگرى كه استحكامات شرقى و شمالى شهر را دور زده بودند ملحق شوند . « 1 »\r\nاز آنجا كه تعداد افغان‌ها به اندازه‌اى نبود كه بتوانند تمام شهر را محاصره كنند ناچار در نقاط مختلفه پاسگاه‌هايى بر پا كردند و سوارانى را مأمور ساختند كه به طور مرتب ميان اين پاسگاه‌ها رفت و آمد كنند . « 2 » اگر چه در بعضى موارد ممكن بود كه ايرانىها از چنگ دشمن فرار كنند و حلقهء محاصره را بشكافند ، و ليكن بعد از پايان ماه آوريل امكان خروج و دخول به كلى از ميان رفت .\r\nدر نتيجه قواى امدادى نتوانست به مقدار زياد وارد شهر شود و ايرانىها موفق نشدند براى به دست آوردن آذوقه از شهر بيرون روند . در اثر اين اشكالات در اواخر ماه آوريل بهاى نان ترقى كرد و بيم قحطى مىرفت .\r\nدر طى ماه آوريل ، زد و خورد فقط در پل مرنان و عباس آباد روى نداد بلكه در سيزدهم همان ماه افغان‌ها دو پاسگاه ايرانى در باغ هزار جريب را كه تا آن وقت در دست ايرانىها بود متصرف\r\n\r\n\r\n","description":"","footnote":"\r\n( 1 ) . داگ رجيستر ، 7 آوريل ؛ يادداشت‌هاى روزانهء گاردان ، بايگانى وزارت امور خارجهء فرانسه ، جلد ششم ، اوراق  a  177 - 176 .\r\n( 2 ) . - احوال ، ص 121 ، تأليف شيخ محمد على حزين .\r\n","page_name":" 140 ","page_number":152},
  {"content":"\r\n\r\nشدند و سه عراده از توپ‌هايى را كه در فرح‌آباد از زير خاك بيرون آورده بودند در آنجا نصب كردند . دو روز بعد باز به پل شهرستان حمله بردند ولى رانده شدند .\r\nدر اواخر ماه ، مردم از دفاع ضعيفى كه از شهر مىشد شروع به شكايت كردند و يك بار ديگر فراريان دهكده‌هاى مجاور كه بيش از مردم اصفهان شور و التهاب نشان مىدادند در ميدان شاه دست به تظاهرات زدند و تهديد كردند در صورتى كه مردم به دشمن حمله نبرند ، خود به افغانها خواهند پيوست . شاه كه مضطرب شده بود فرمان داد درهاى قصر را ببندند . ولى در عين حال امر كرد كه مقدمات حمله به دشمن فراهم شود . بنابراين ، در سيم آوريل عده‌اى از ايرانىها و اعراب به فرمان‌دهى احمد آقا از دروازهء طوقچى گذشتند تا به پاسگاه‌هايى كه افغان‌ها در شمال شهر به منظور جلوگيرى از خروج و دخول ايرانىها بر پا كرده بودند حمله برند . دشمن بدون آگاهى از قصد ايرانىها ، اين پاسگاه‌ها را تقويت كرده بود . مع‌الوصف ، اگر سربازان عرب نگريخته بودند ، حمله با موفقيت خاتمه مىيافت . فرار اين عده باعث شد كه قواى احمد آقا مجبور به عقب نشينى شود و در همين هنگام خود چند تن از اعراب فرارى را به قتل رساند . « 1 » اعراب پس از مراجعت به شهر ، شكايت پيش سيد عبد الله و شاه بردند و در نتيجه احمد آقاى درست كار متهم به توطئه عليه والى شد و از مقام خود معزول گرديد . و اگر چه بعدا براى مدت كوتاهى مقام سابق را به دست آورد ، ولى هرگز نتوانست به اعتبار و شهرت پيشين خود نايل شود . « 2 »\r\nدر آغاز ماه مه عدهء زيادى لشكريان امدادى از قسمت شمال به اصفهان نزديك شدند و ليكن افغان‌ها در نزديكى دهكدهء گز در 9 ميلى شمال غربى آنها را تار و مار كردند ، « 3 » چند روز بعد خبر رسيد كه عليمردان خان والى لرستان با عدهء ديگرى به گلپايگان رسيده است و ايرانىها از اين خبر خشنود شدند . در سيزدهم مه ، شاه نامه‌اى از عليمردان خان دريافت داشت كه در آن از رفتار والى عربستان شكايت كرده بود و نوشته بود كه اين شخص مدت‌ها بدون آن كه كارى انجام دهد حقوق گزاف مىگيرد و سپس تقاضا كرده بود كه به جاى او فرمان‌دهء كل قوا شود . شاه سلطان حسين كه هميشه نصايح بدخواهان را به سمع قبول اصغا مىكرد ، در اين قضيه نظريات ميرزا رحيم حكيم باشى را كه يكى از دوستان نزديك والى عربستان بود پذيرفت و در نتيجه تقاضاى عليمردان خان را رد كرد و مانع از فعاليت خيانت آميز والى نشد . « 4 »\r\nدر سوم ژوئن ، در شهر شايع گرديد كه وختانگ والى گرجستان بعد از تار و مار كردن لزگىها با دوازده هزار سرباز به كمك پاىتخت مىآيد . « 5 » بعدا معلوم شد اين قضيه تا حدى\r\n\r\n\r\n","description":"","footnote":"\r\n( 1 ) . يادداشت‌هاى روزانهء گاردان ، بايگانى وزارت امور خارجهء فرانسه ، جلد ششم ، اوراق  a - b  178 ؛ داگ رجيستر ، 30 آوريل .\r\n( 2 ) . داگ رجيستر ، 30 آوريل .\r\n( 3 ) . همان كتاب ، 6 مه .\r\n( 4 ) . همان كتاب ، 13 مه .\r\n( 5 ) . همان كتاب ، 3 ژوئن ؛ يادداشت‌هاى روزانهء گاردان ، 16 ژوئن ، بايگانى وزارت امور خارجهء فرانسه ، جلد ششم ، ورق  a  193 .\r\n","page_name":" 141 ","page_number":153},
  {"content":"\r\n\r\nصحت دارد ، زيرا بكر فرزند وختانگ در ماه مه با عده‌اى به قصد كمك به اصفهان عازم شده است ، ولى بعد از طى مسافت كوتاهى پدرش به او فرمان داد كه براى همكارى با پطر كبير ، كه انتظار ورود او مىرفت ، باز گردد . « 1 » اگر به بكر اجازه داده شده بود كه با عليمردان خان و لرها همكارى كند ، افغان‌ها مسلما مجبور مىشدند دست از محاصره بردارند .\r\nمع‌الوصف ، با وجود امتناع گرجىها ، امكان داشت كه شهر نجات پيدا كند . دو يا سه روز بعد از اين كه شايع شد گرجىها به طرف اصفهان حركت كرده‌اند ، شاه نامهء ديگرى از عليمردان خان دريافت داشت . در اين نامه عليمردان خان از شاه تقاضا كرده بود به نفع برادرش ( برادر شاه ) از سلطنت كناره‌گيرى كند و نوشته بود در اين وقت كه كشور گرفتار دشوارىها و مخاطرات بسيار است ، صلاح در آن است كه وى بر تخت بنشيند . سپس عليمردان‌خان تقاضا كرده بود كه شاه يكى از فرزندان خود را به عنوان فرمان دهء قواى امدادى تعيين كند . عليمردان خان در پايان نامه شكايت كرده بود كه شاه به جز نصايح حكيم‌باشى و ملاباشى حرف كسى را نمىپذيرد ، در صورتى كه هر دو از نفوذ و قدرت خود سوء استفاده كرده و اشخاص بىگناه را از كار بر انداخته‌اند ( مسلما اين نكته اشاره به رفتار ننگينى بود كه با احمد آقا كرده بودند ) . « 2 »\r\nشاه سلطان حسين تقاضاى عليمردان خان را در مورد استعفاى خود نپذيرفت . ولى شايد در اثر تقاضاى ثانى او بود كه در شب 7 - 8 ژوئن ، فرزند سوم خود ، طهماسب ، را با جمعى از شهر بيرون فرستاد . هنگامى كه طهماسب و همراهان او نزديك مركز منطقهء خطر بودند ، جمعى از پاسداران افغانى به رهبرى عمو زادهء محمود ، به نام اشرف ، آنها را ديدند و به تعقيب آنان پرداختند ، ولى طهماسب و همراهانش در تاريكى گريختند و به كاشان رفتند . « 3 »\r\nمحمود پس از آن كه از فرار طهماسب آگاهى يافت ، چنان خشمگين شد كه فرمان داد اشرف را بازداشت كنند . در واقع اين دو عموزاده از يك ديگر تنفر داشتند ، زيرا محمود پدر اشرف ، بنام عبد العزيز ، را در سال 1717 به قتل رسانده و رهبرى قبيلهء غلجايى را خود به عهده گرفته بود .\r\nاشرف فرمان دهء لايقى بود و سربازان او را بسيار دوست مىداشتند و از باز داشت او عصبانى بودند . در حقيقت محبوبيت اشرف چنان زياد بود كه محمود مجبور شد او را بدون مجازات آزاد\r\n\r\n\r\n","description":"","footnote":"\r\n( 1 ) . -  « Chronique »  ، اثر سخنيا چخايدزه ، در  Histoire de la Georgie  ، جلد دوم ، قسمت دوم ، ص 36 ( دربارهء اين قضيه در فصل پانزدهم مفصلا بحث خواهد شد ) .\r\n( 2 ) . داگ رجيستر ، 7 ژوئن .\r\n( 3 ) . در منابع مختلفه ، تاريخ فرار طهماسب به طور گوناگون ذكر شده است : در داگ رجيستر ، 8 ژوئن نوشته شده است كه طهماسب در شب 7 - 8 ژوئن گريخت . پادرى در  Compte au Roi  ، بايگانى وزارت امور خارجهء فرانسه ، جلد ششم ، ورق  a  429 ، شب 8 ژوئن را ذكر كرده است . گاردان در يادداشت‌هاى روزانه ، بايگانى وزارت امور خارجهء فرانسه ، جلد ششم ، ورق  b  180 ، شب 8 ژوئن را ضبط مىكند . زبدة التواريخ ، ورق  a  210 ، مىنويسد فرار طهماسب در شب 27 شعبان ( 12 ژوئن ) بود . تذكرهء نادرى ، ص 9 ، شب 3 رمضان ( 17 ژوئن ) را ذكر مىكند .\r\nبا در نظر گرفتن مطالب روشن داگ رجيستر ، ترديدى نيست كه تاريخ شب 7 - 8 ژوئن درست‌تر است .\r\n","page_name":" 142 ","page_number":154},
  {"content":"\r\n\r\nكند . ولى اين واقعه در هر حال روابط آن دو را تيره‌تر ساخت .\r\nاگر طهماسب از عقل سليم بىبهره نبود ، به محض رسيدن به محل امن مىبايستى سعى كند به قوىترين طرف‌دار پدر خود در خارج از اصفهان بپيوندد و از آنجا كه گرجىها از مساعدت ايرانىها خوددارى كرده بودند مىبايستى به عليمردان خان كه در حقيقت مايل به همكارى با او بود ملحق شود . اگر چه خود طهماسب فرمان‌دهء لايقى نبود ولى همكارى او با والى لرستان باعث تقويت روحيهء سربازانش مىشد . ولى طهماسب كه مثل پدرش هميشه راه غلط را در پيش مىگرفت ، به جاى اين كه به عليمردان خان بپيوندد ، از كاشان عازم قزوين شد و بعد از رسيدن به اين شهر از روى بىميلى اقدام به جمع‌آورى سرباز كرد ولى به زودى به لهو و لعب پرداخت . « 1 » به اين ترتيب ، يكى ديگر از امكانات نجات پاىتخت از ميان رفت .\r\nدر اواسط ژوئن ، اصفهان گرفتار قحط و غلا شد . بهاى نان و ساير مواد غذايى در نتيجهء كمياب بودن به سرعت ترقى كرد و عده‌اى هلاك شدند و فقيران در مضيقه افتادند . صدها نفر كه از گرسنگى بىچاره شده بودند ، سعى كردند كه خارج از شهر آذوقه‌اى به دست آورند و ليكن تقريبا همهء آنها يا كشته و يا گرفتار شدند . « 2 »\r\nدر ماه رمضان طرفين دست از كارزار شستند . مع‌الوصف ، محمود عده‌اى از سپاهيان خود را براى آتش زدن محصول به اطراف شهر اعزام داشت تا محاصره شدگان نتوانند آذوقه جمع كنند .\r\nدر سىام ژوئن پردهء ضخيمى از دود از طرف غرب برخاست و شهر را فرا گرفت . « 3 »\r\nاگر چه در ماه رمضان زد و خورد در اطراف اصفهان متوقف شده بود ، ولى هجده هزار سرباز بختيارى به فرمان‌دهى قاسم خان از طرف نجف آباد براى نجات پاى تخت شتافتند . در همان زمان خبر رسيد مقدار زيادى آذوقه از طرف شمال به شهر حمل مىشود . اين اخبار باعث تقويت و خشنودى مردم گرديد . همچنين محاصره شدگان از خبر عزيمت ملك محمود حاكم تون و طبس با ده هزار سرباز براى نجات پاىتخت دل‌گرم شدند . « 4 »\r\nمحمود كه با خطر بختيارىها مواجه شده بود چهار هزار سرباز براى مقابلهء با آنها اعزام داشت . در اين هنگام اگر طهماسب با عليمردان خان همكارى كرده بود ، و اگر والى با سربازان لر خود به بختيارىها و شايد به ملك محمود ملحق شده بود ، نه تنها آذوقهء مذكور به شهر مىرسيد ، بلكه ممكن بود محاصره شكسته شود . ولى چنين كارى صورت نگرفت زيرا روح همكارى در ميان ايرانىها وجود نداشت . اگر چه عليمردان خان نهايت كوشش خود را كرد ، ليكن ديگران از حسادت حاضر به همكارى با او و در واقع با\r\n\r\n\r\n","description":"","footnote":"\r\n( 1 ) . زبدة التواريخ ، ورق  a  209 .\r\n( 2 ) . داگ رجيستر ، 2 ژوئيه .\r\n( 3 ) . داگ رجيستر ، 29 ژوئن . هم‌چنين - يادداشت‌هاى روزانهء گاردان ، بايگانى وزارت امور خارجهء فرانسه ، جلد ششم ، ورق  a  207 .\r\n( 4 ) . داگ رجيستر ، 6 و 9 ژوئيه .\r\n","page_name":" 143 ","page_number":155},
  {"content":"\r\n\r\nيك ديگر نشدند . در نتيجه ، هيچ كس كارى از پيش نبرد . « 1 »\r\nاما بختيارىها گرفتارى زيادى براى محمود به وجود آوردند و در يك مورد يكى از افسران عالى رتبهء او را اسير كردند ، ولى محمود موفق شد از رسيدن آنها به اصفهان جلوگيرى كند .\r\nملك محمود كه شخص جاه طلب و نادرستى بود ، فقط مىخواست از اوضاع آشفتهء ايران استفاده كند . وفادارى او نسبت به شاه مورد ترديد است ، زيرا دو سال قبل از اين جريانات ، سر به شورش برداشته بود و در اين موقع عجله و شتابى براى نجات پادشاه خود نشان نمىداد و شايد مىخواست بداند از شاه سلطان حسين و محمود كدام يك پيروز خواهد شد .\r\nهر روزى كه مىگذشت ، مصيبت اصفهانىها بيشتر مىشد . نمايندهء كمپانى انگليسى هند شرقى چنين گزارش داد : « از تاريخ آخرين نامهء خود معامله‌اى انجام نداده‌ايم . مصائب ما در نتيجهء قحطى رو به شدت نهاده است و اخبارى باور نكردنى دربارهء كمك‌ها و جنگ‌ها متناوبا مىرسد . ادامهء غير مترقبهء مصائب باعث نگرانى شديد ما شده است . مىترسيم در اينجا عاقبت غم‌انگيزى داشته باشيم و تمام دارايى و تجارت ما در اين محل از ميان برود . نان و آرد كه سابقا يك من دو شاهى و چهار غاز « 2 » فروخته مىشد ، حالا هر من شاه آن به 50 شاهى رسيده است .\r\nقيمت برنج منى 65 شاهى ، و جو يك من 24 شاهى ، و گندم 42 شاهى ، و كره 170 شاهى ، و گوشت گوسفند 48 شاهى ، و گوشت گاو 40 شاهى شده است . و طورى است كه پول ما به آخر رسيده است . آذوقه‌اى كه در اول حملهء دشمن جمع كرديم براى سه ماه ما كافى بود ولى حالا تمام مصرف شده است و محاصره هم ادامه دارد ، و نه تنها ما بلكه تمام اروپائىهايى كه در همسايگى ما هستند مأيوس شده‌اند ، زيرا در جرياناتى كه سابقا ديده بودند هرگز فكر نمىكردند كه تاج و تخت ايران به اين آسانىها واژگون شود و به دست پنج هزار نفر از اتباع ايران بيفتد ، و آن هم بعد از جنگ‌هاى افتخارآميزى كه اين كشور عليه تركيه مقتدر كرد . چندين بار تاكنون دست به اقدامات احتياطى و لازم زده‌ايم . » « 3 »\r\nكاتب نامه مىنويسد كه انگليسىها در آغاز مايل بودند به شيراز بروند ، و ليكن اعتماد الدوله مانع از حركت آنها شد . مقصود اعتماد الدوله اين بود كه ، به قول كاتب ، « پس از سقوط شهر كه عنقريب رخ خواهد داد ، اين امتياز را داشته باشيم كه بعد از همه در ويرانه‌هاى اين كشور جان بسپاريم . » كاركنان كمپانى مذكور در پايان گزارش نوشتند كه اسب‌هاى خود را فروخته‌اند تا\r\n\r\n\r\n","description":"","footnote":"\r\n( 1 ) . - احوال ، تأليف شيخ محمد على حزين ، ص 126 . طبق نوشتهء كروسينسكى ، ص 236 ، حتى برادر عليمردان خان هم به او خيانت كرد .\r\n( 2 ) . در هر قران ( ريال فعلى ) 20 شاهى و در هر شاهى 10 غاز بود ، يك من شاه معادل 09 ر 13 پوند بود . ( هر پوند معادل 59 / 453 گرم است . )\r\n( 3 )  persia and the Persian Gulf Records , vo 1 . XIV . \r\n","page_name":" 144 ","page_number":156},
  {"content":"\r\n\r\nمجبور به خريد جو كه بهاى آن فوق‌العاده ترقى كرده است نشوند . ولى به رؤساى كمپانى اطمينان دادند تا آنجا كه ممكن است صرفه‌جوئى خواهند كرد .\r\nكنسول فرانسه ، آنژدوگاردان ، در يادداشت‌هاى خود در همين اوقات دربارهء ترقى سرسام‌آور بهاى مواد غذايى مىنويسد : « بيم هر حادثه‌اى مىرود . » « 1 » بر خلاف ، مواد غذايى در جلفا فراوان و ارزان بود . « 2 »\r\nوقتى ماه رمضان به پايان رسيد ، مردم خواستار اقدامات شديدترى عليه دشمن شدند .\r\nاولياى امور ظاهرا موافقت كردند كه والى عربستان به همراهى سربازان خود به افغان‌ها بتازد .\r\nسيد عبد الله اگر چه در چند مورد با لشكريان خود از شهر خارج شده بود ، ولى قبل از اين كه به دشمن برسد ، هميشه به بهانه‌اى بازگشته بود . در يك مورد نيز احمد آقاى دلير به محاصره كنندگان حمله برد ، و اگر در لحظهء بحرانى والى به كمك او شتافته بود با موفقيت روبه‌رو مىشد . الكساندر ، كشيش فرقهء كارملى مىنويسد كه در اثر اين عمل تعداد تلفات ناشى از قحطى كه مسبب آن عبد الله بود به مراتب بيش از تعداد كسانى بود كه از دم شمشير محمود گذشتند . همچنين مىنويسد : « اين مرد ياغى با پول و شمشير مانع از دخول آذوقه به شهر مىشد . » « 3 » طبق نوشتهء كشيش مذكور ، محمود به والى قول داده بود در صورت پادشاه شدن پاداش بزرگى به او خواهد داد .\r\nاحمد آقاى تيره روز چنان از جريان حوادث و مداخلهء خيانت‌آميز والى افسرده شده بود كه به سختى بيمار شد و در حالى كه ميلى به بهبود نداشت در سىام اوت در گذشت . « 4 » به اين ترتيب ، تنها فرمان‌دهء ايرانى كه در زمان محاصرهء اصفهان از خود لياقت و شهامت نشان داده بود از ميان رفت .\r\nدر ششم اوت ، محمود ملايى را با پرچم صلح به استحكامات ايرانىها در قسمت جنوبى پل شهرستان اعزام داشت . ملا وقتى به مقصد رسيد تقاضا كرد دو تن از ايرانيان عالى رتبه براى بحث دربارهء صلح نزد او فرستاده شوند . شاه و اعتماد الدوله نيز مصطفى قليخان را كه تازه به مقام قورچى باشى رسيده بود ، به اتفاق ميرزا ذكى ، يكى از حاميان ارامنه ، فرستادند .\r\nمذاكرات چند روزى ادامه يافت ، ولى وقتى ايرانىها فهميدند پيش‌نهادهاى محمود قابل قبول نيست ، حاضر به ادامهء گفت و گو نشدند . به درستى معلوم نيست پيش‌نهادهاى محمود چه بوده است ، ولى مىگويند مىخواسته است با يكى از دختران شاه ازدواج و ولايات قندهار و\r\n\r\n\r\n","description":"","footnote":"\r\n( 1 ) . بايگانى وزارت امور خارجهء فرانسه : جلد ششم ، ورق  a  207 . - گيلاننتس ، فصل 28 ، و داگ رجيستر ، 24 ژوئيه .\r\n( 2 ) . گيلاننتس ، فصل 28 .\r\n( 3 ) .  Royal Central Asian Journal , vo 1 . XXIII , p . 648 \r\n( 4 ) . داگ رجيستر ، 30 اوت .\r\n","page_name":" 145 ","page_number":157},
  {"content":"\r\n\r\nسيستان و كرمان و قسمت اعظم خراسان را از ايران منتزع كند . « 1 » بنابراين ، ادعاى او بيش از آن بود كه در آغاز آوريل كرده بود .\r\nدر شب هشتم اوت ، اتين پادرى با دو نفر كشيش يسوعى و دو يونانى و دو هندى و عده‌اى ايرانى سعى كرد از اصفهان فرار كند . در آغاز وضع مساعد بود ولى وقتى به يك فرسنگ و نيمى شهر رسيد با دسته‌اى از پاسداران افغانى مواجه شد . در اين هنگام تمام همراهان ايرانى پادرى بدون كوچك‌ترين مقاومتى فرار كردند و در نتيجه همگى به استثناى پادرى به هلاكت رسيدند .\r\nاگر چه سر او در اثر ضربهء شمشير مجروح شد ، ولى توانست از چنگ افغان‌ها بگريزد . سرانجام بعد از سختىهاى بسيار در 21 سپتامبر به شيراز رسيد . « 2 »\r\nاگر چه بيشتر دهكده‌هاى اطراف اصفهان به چنگ افغان‌ها افتاده بود ، ولى ساكنان بن اصفهان ، « 3 » با كمك عده‌اى از فراريان دهكده‌هاى مجاور ، در برابر محمود سخت پاىدارى كردند و با وجود مصايبى كه به اصفهان روى آورده بود ، تا سيزدهم اوت تمام حملات افغان‌ها را دفع و عده‌اى از آنها را اسير كردند و سيصد نفر را به قتل رساندند . بسيارى از كسانى كه اسير شده بودند از افسران عالى رتبه و بعضى از آنها از خويشان محمود بودند . از آنجا كه افغان‌ها با وحشىگرى عدهء زيادى از كشاورزان را از دم تيغ گذرانده بودند ، مردم بن اصفهان اعلام داشتند كه اسراى افغانى را خواهند كشت . وقتى محمود از اين خبر آگاهى يافت ، قاصدى به نزد شاه سلطان حسين فرستاد و از او تقاضا كرد براى نجات اسيران اقدام كند . شاه نيز پذيرفت ، ولى فرستادهء او وقتى به بن اصفهان رسيد كه تمام اسيران كشته شده بودند . « 4 » اگر مردم اصفهان داراى همان شجاعت كشاورزان بن اصفهان بودند ، محاصرهء شهر صورت ديگرى به خود مىگرفت .\r\nدر اين زمان رنج و عذاب مردم به اندازه‌اى شديد بود كه دل‌آورى كشاورزان بن اصفهان مورد توجه واقع نشد . در اواخر اوت ، حتى توانگران نيز نمىتوانستند گوشت گوسفند بخرند . در چند دكانى هم كه باز بود فقط گوشت اسب و خر به قيمت گزاف فروخته مىشد . مردم سگ و گربه را وحشيانه دنبال مىكردند و آنها را با حرص و ولع مىخوردند و حتى از خوردن موش ابا نداشتند . « 5 » به قول يكى از مورخان ايرانى : « مردمى كه جامهء ابريشمين بر تن داشتند مثل كرم ابريشم به خوردن برگ درختان پرداختند . » « 6 » مردم فقيرتر از استيصال كفش‌هاى كهنه و چرم‌هاى\r\n\r\n\r\n","description":"","footnote":"\r\n( 1 ) . همان كتاب ، 6 اوت .\r\n( 2 ) . - گزارش پادرى از شيراز ، مورخ 9 دسامبر 1722 ، بايگانى وزارت امور خارجهء فرانسه ، جلد ششم ، اوراق  a - b  222 ؛ داگ رجيستر ، 8 و 9 اوت 1722 .\r\n( 3 ) . بن اصفهان ، اكنون قسمتى از دهكدهء بزرگ سه ده است . دهكدهء گزهم در برابر افغان‌ها پاىدارى كرد و تا 1723 تسليم نشد .\r\n( 4 ) . كروسينسكى ، صفحات 236 - 237 ؛ داگ رجيستر ، 14 اوت .\r\n( 5 ) . كروسينسكى ، صفحات 250 - 251 .\r\n( 6 ) . مجمع التواريخ ، تأليف محمد خليل ، ص 58 .\r\n","page_name":" 146 ","page_number":158},
  {"content":"\r\n\r\nگنديده و پوست درختان و حتى فضلهء چهار پايان را جمع‌آورى مىكردند و مىخوردند . در نتيجه عدهء زيادى از آنها در اثر غذاى ناسازگار و گرسنگى بيمار شدند و مردند . الكساندر كشيش مىنويسد كه در اواخر ماه « شمشير گرسنگى چنان تيز شد كه وقتى بيمارى مىمرد ، دو سه نفر بىدرنگ گوشت‌هاى گرم او را كنده بدون فلفل يا چاشنى مىخوردند ؛ و اگر پسر يا دختر جوانى ديده مىشد آنها را براى سد جوع به داخل منازل مىكشاندند و مىكشتند » . « 1 » گذشته از اين ، گوشت انسان اغلب در دكان‌ها به اسم ديگر فروخته مىشد .\r\nحتى خود شاه مجبور شد گوشت شتر و اسب بخورد . عاقبت كار به جايى رسيد كه توانگران نيز قادر نبودند احتياجات خود را بر طرف كنند ، زيرا غذايى براى خريد در شهر يافت نمىشد . در نتيجه پول ارزش خود را از دست داد . وقتى مرد متمولى مىمرد ، كسى حاضر نمىشد او را دفن كند . روزى در اواخر محاصره ، محمد محسن ، نويسندهء كتاب زبدة التواريخ ، با عده‌اى خانه‌ها را براى كشف مواد غذايى بازرسى مىكرد و ناگهان در سرداب يكى از بازرگانان معروف چهارده كيسه يافت كه هر كدام صد من تبريزى وزن داشت . محمد محسن و همراهانش با شوق و ذوق تمام كيسه‌ها را شكافتند ولى ديدند كه حاوى عباسىهاى جديد است ؛ « 2 » لذا با خشم و عصبانيت كيسه‌ها را به جا گذاشتند و به تجسس در جاى ديگر پرداختند . « 3 »\r\nمحمد على حزين كه چند روز پيش از سقوط اصفهان از اين شهر گريخت ، مشاهدات خود را چنين شرح مىدهد : « به غير از كتاب خانه ، چندان چيزى در منزل من باقى نمانده بود ؛ و با وجود بىمصرفى ، قريب به دو هزار مجلد كتاب را نيز متفرق ساخته بودم و تتمهء در آن خانه به غارت رفت . القصه در اواخر ايام محاصره ، مرا بيمارى صعب عارض شد و هر دو برادر و جده و جمعى از مردم خانه در گذشتند و آن منزلى خالى شده منحصر به دو سه كس خادمهء عاجز شد تا آن كه بيمارى من رو به انحطاط نهاد . » « 4 »\r\nهر چه محاصره بيشتر طول مىكشيد ، اوضاع وحشت انگيزتر مىشد . خيابان‌ها پر از اجسادى بود كه كسى نمىخواست آنها را دفن كند و اگر هواى سالم و سازگار اصفهان نبود ، تعداد اشخاصى كه از طاعون مردند به مراتب بيشتر مىشد . « 5 »\r\nاگر چه اصفهان دقايق غم انگيزى مىگذرانيد ، ولى باز در آخرين ساعت اميد نجات مىرفت .\r\n\r\n\r\n","description":"","footnote":"\r\n( 1 ) . -  Royal Central Asian Journal , vo 1 . XXIII , pp 648 - 9  هم‌چنين - داگ رجيستر ، 24 اوت ؛ گيلاننتس ، فصل 28 ؛ گزارش پادرى در شيراز ، مورخ 9 دسامبر 1722 ، بايگانى وزارت امور خارجهء فرانسه ، جلد ششم ، ورق  b  223 ؛ و نيز - نامه‌هاى ژروم فرانسيس پيروسينت ژوزف و ژوزف دوروئى ، كشيشان عيسوى كه در مجلهء  Mercure de France  در تاريخ سپتامبر 1726 و ژانويه 1727 چاپ شده است .\r\n( 2 ) . وزن يك عباسى يك مثقال بود . هر تومان شامل 50 عباسى بود .\r\n( 3 ) . زبدة التواريخ ، ورق  b  208 .\r\n( 4 ) . احوال ، ص 123 .\r\n( 5 ) . كروسينسكى ، ص 251 .\r\n","page_name":" 147 ","page_number":159},
  {"content":"\r\n\r\nدر اواخر سپتامبر يا اوايل اكتبر ، خبر رسيد كه ملك محمود عاقبت تصميم گرفته است به كمك پاىتخت بيايد . وقتى محمود از اين خبر مطلع شد تصميم گرفت تا آنجا كه ممكن است از دادن تلفات جلوگيرى كند و نگذارد در زمانى كه نزديك بود شاهد پيروزى را در آغوش گيرد ، ملك محمود مانع از انجام مقاصد او شود . تنها راهى كه وجود داشت اين بود كه با ملك محمود به مذاكره پردازد . بنابراين نصر الله را ، كه مثل ملك محمود از اهالى سيستان بود ، به نزد او فرستاد .\r\nنصر الله ملك محمود را در گلناباد ملاقات كرد و بعد از آن كه هداياى گران‌بهايى به او تقديم نمود ، تذكر داد كه اصفهان نزديك است سقوط كند و سلسلهء صفويه منقرض شود . سپس از او خواهش كرد از فكر مساعدت به شهر منصرف و با غلجايىها متحد شود تا با كمك آنها به حكومت مستقل خراسان برسند . استدلال نصر الله چنان در ملك محمود مؤثر افتاد كه بىدرنگ تصميم گرفت به خراسان باز گردد و اصفهان و سلسلهء صفويه را به دست حوادث رها كند . « 1 »\r\nدر نتيجهء اين واقعه يأس و نوميدى مردم شديدتر شد . تعداد مردگان به طور وحشت‌آورى رو به افزايش گذاشت و به اندازه‌اى جسد در زاينده رود انداختند كه تا ماه‌ها بعد آب آن قابل آشاميدن نبود . بنابراين تعجب نبايد كرد اگر بسيارى از اهالى ترجيح دادند به دست افغان‌ها كشته شوند تا اين كه در نتيجهء قحطى و بيمارى با درد و عذاب بميرند . چند نفرى مثل پادرى و محمد على حزين موفق شدند از چنگ دشمن بگريزند ، ولى هزاران نفر ديگر در هنگام فرار زير گلوله جان سپردند . نماينده كمپانى انگليسى هند شرقى در تاريخ 20 يا 31 اكتبر 1722 مىنويسد : « آن قدر از مردم به اين طريق تلف شدند كه در باغ‌هاى مجاور اجساد مردگان مثل يادگارىهايى كه وحشيان از جنگ درست مىكنند ديده مىشوند . » « 2 » نمايندهء مذكور مىنويسد كه در اواخر محاصره ، سربازانى كه محافظ ديوارها بودند بهتر بود كه به جاى نگهبانى در بيمارستان باشند .\r\nشاه تا مدت‌ها قادر نبود مواجب پادگان شهر را بپردازد و گذشته از آن كه ارزش پول را كم كرده بود ، مجبور بود از دو كمپانى هند شرقى متعلق به انگليس و هلند مبالغ هنگفتى قرض كند و جواهرات سلطنتى را در گرو بگذارد . در اواخر محاصره ، مواجب يك سرباز ساده عبارت از دو اشرفى بود ، ولى هر قدر محاصره بيشتر به طول مىانجاميد ، ارزش پول كم‌تر مىشد .\r\nدر اوايل اكتبر ، سختى مردم به نهايت رسيد . در نتيجه شاه با توجه به رنج و عذاب آنها تصميم گرفت تسليم شود . محمود مغرور كه به پيروزى اطمينان داشت ، ديگر علاقه‌اى به مذاكره نشان نمىداد و بنابراين مصيبت عمومى كمى بيشتر طول كشيد . در اينجا لازم است باز از قول\r\n\r\n\r\n","description":"","footnote":"\r\n( 1 ) . كلراك ( از قول ژوزف آپى سليميان ) ، جلد اول ، صفحات 327 - 331 .\r\n( 2 ) .  Persia and the Persian Gulf Records , vo 1 . XIV -  دو نفر از اعضاى كمپانى به اين طريق جان خود را از دست دادند .\r\n","page_name":" 148 ","page_number":160},
  {"content":"\r\n\r\nنمايندهء كمپانى هند شرقى انگليسى مطالبى بنويسم : « اين منظرهء خونين تا آغاز اين ماه « 1 » به طول انجاميد . وقتى اميد كمك قطع شد و قسمت اعظم شهر يا ويران و يا پر از اجساد مردگان گرديد ، عهد نامه‌اى براى استقرار صلح تنظيم شد . ولى خواه مواد عهدنامه پذيرفته نشد و خواه تصرف تاج و تخت كافى نبود ، مذاكرات ديرى نپاييد . يكى از شرايط گستاخانهء محمود اين بود كه پادشاه به اردوى او برود و جان و تاج خود را در اختيار او بگذارد . ايرانىها هم مجبور شدند به اين خواسته‌هاى آمرانه و دشوار تن در دهند . در دوازدهم اين ماه « 2 » ، پادشاه ايران هنگام صبح در نزديكى دروازهء قصر بر اسب نشست و بدون كم‌ترين زينت سلطنتى مثل مرد فقير و مأيوسى به راه افتاد . عده‌اى نيز با حالت افسرده مثل تشييع كنندگان در التزام ركاب او بودند . » « 3 »\r\nهنگامى كه پادشاه تيره‌بخت براى ديدن دشمن مىرفت ، مشتى از مردم در كنار دروازه‌هاى قصر سلطنتى ايستاده بودند . در ميان آنها جان فراست ، « 4 » كشيش وابسته به كمپانى انگليسى هند شرقى ، و ماتيوس فان لايپزيگ « 5 » ، حساب دار كمپانى هلندى هند شرقى ، ديده مىشد . شاه قبل از آن كه از شهر بيرون برود فرمان داد سه شتر باقى مانده را بكشند و گوشت آنها را ميان مردم قحطىزده تقسيم كنند . سپس در حالى كه اشك از گونه‌هاى او سرازير بود ، نماز گزارد . « 6 »\r\nبه اين ترتيب ، محاصرهء اصفهان به پايان رسيد . اگر از تاريخ محاصره شدن كامل آن تا اواخر آوريل 1722 حساب كنيم ، بالغ بر شش ماه مىشود . « 7 » به درستى نمىتوان گفت چند هزار نفر از گرسنگى و بيمارى تلف شدند . ظاهرا بيش از بيست هزار نفر در جنگ به خاك هلاك افتادند ، ولى لااقل چهار برابر آن عده از گرسنگى و طاعون جان سپردند . « 8 »\r\nاصفهان ، بعد از ضربتى كه غلجايىها بر آن وارد آوردند ، ديگر قد علم نكرد . جمعيت آن كه در روزگار فرمان روايى پادشاهان بزرگ صفوى در حدود ششصد و پنجاه هزار نفر بود نه تنها در اثر مرگ و مير در طى محاصره بلكه در نتيجهء مهاجرت مردم به كلى تقليل يافت . بعد از دورهء كوتاه فرمان روايى افغان‌ها ، نادرشاه پاى تخت را به مشهد انتقال داد و اصفهان از آن تاريخ تاكنون ، با وجود موقعيت مركزى و هواى سازگار و مزاياى ديگر آن ، پاى تخت ايران نبوده است . جيمز موريه كه در اوايل قرن نوزدهم از اين شهر ديدن كرد ، دريافت كه وسعت سابق آن چنان كم شده\r\n\r\n\r\n","description":"","footnote":"\r\n( 1 ) . نظر به اين كه كمپانى انگليسى هند شرقى تاريخ را طبق شيوهء قديمى  ( Old Style )  ذكر كرده است ، اين تاريخ مصادف با 11 اكتبر 1722 مىشود .\r\n( 2 ) . 23 اكتبر .\r\n( 3 ) . نامهء مورخ 31 ر 20 اكتبر 1722 در  Persia and the Persian Gulf Records , vo 1 , XIV \r\n( 4 )  John Frost  .\r\n( 5 )  Mattheus Van Leipzig  .\r\n( 6 ) . - گيلاننتس ، فصل سى و سوم .\r\n( 7 ) . مطابق گفتهء محمد محسن ( زبدة التواريخ ، ورق  b  207 ) ، محاصره هفت ماه و بيست روز به طول انجاميد . و در اين صورت بايد گفت محاصره در دهم مارس شروع شد ، در صورتى كه زود است .\r\n( 8 ) . محمد محسن ( زبدة التواريخ ، ورق  b  207 ) عدد مردگان را 000 / 80 نفر ذكر مىكند .\r\n","page_name":" 149 ","page_number":161},
  {"content":"\r\n\r\nاست كه « . . . گويى غضب الهى بر قسمت‌هايى از اين شهر چنان‌كه بر بابل فرود آمد نازل شده است . خانه‌ها ، بازارها ، مساجد ، قصرها و تمام كوچه‌ها متروك مانده است و من فرسنگ‌ها در خرابه‌هاى آن گردش كردم و هيچ موجود زنده‌اى به جز شغالى كه از بالاى ديوارى سر برآورده بود يا روباهى كه به طرف سوراخ خود مىدويد نديدم . در قسمت وسيعى از خرابه‌ها ، منازلى در مراحل مختلفهء ويرانى بودند ، و گاهى هم خانه‌اى مسكونى يافت مىشد » . « 1 »\r\nخوش بختانه هيچ يك از ساختمان‌هاى زيباى اصفهان در دورهء محاصره يا ايام پر آشوب بعد آسيب نديد . به علاوه ، در اين اواخر ، شهر تا حدى آباد شده است ، ولى جمعيت آن هنوز يك سوم جمعيت روزگار آبادى آن است .\r\n\r\n\r\n","description":"","footnote":"\r\n( 1 )\r\n A Second Journey through Persia , Armenia and Asia Minor ( London , 1818 ) p . 134 \r\n.\r\n","page_name":" 150 ","page_number":162},
  {"content":"\r\n\r\n\r\nفصل چهاردهم كناره‌گيرى شاه سلطان حسين و به تخت نشستن محمود\r\nشاه تيره‌بخت با پريشانى و افسردگى بر اسبى كه محمود برايش فرستاده بود سوار شد ، زيرا اسب‌هاى اصطبل سلطنتى همگى به مصرف خوراك رسيده بود ، و از ميان كوچه‌هاى پر از نعش پاى تخت عبور كرد . چند نفرى از ساكنان شهر وى را با تعداد كمى از ملتزمان ركابش ديدند و سكوت غم‌انگيز آنها به قول يكى از نويسندگان معاصر « حاكى از تألمى بود كه بيشتر از گريه و زارى آنان تأثير داشت . از نگاه‌هاى تعجب‌آميز و ترسناك آنها مىشد حدس زد كه رقت ، بهت و نوميدى چنان بر آنها مستولى شده است كه ناله‌هايشان را در گلو خفه كرده است » . « 1 » اگر چه ماتم زده بودند ، مع‌الوصف اظهار اميدوارى مىشد كه محمود تاج و تخت را نپذيرد . « 2 »\r\nشاه و همراهان او بعد از گذشتن از زاينده‌رود ، به طرف راست منحرف شدند و آهسته به سوى فرح‌آباد پيش رفتند . در ايامى كه وى مبالغ گزافى صرف ساختمان آن مىكرد ، هرگز به خاطرش نمىرسيد كه ممكن است روزى با اين حالت غم‌انگيز و شرم‌آور به آن نزديك شود .\r\nبه زودى اهانت ديگرى به او كردند . توضيح آن كه وقتى به پايهء كوه صفه رسيد ، از فرح آباد خبر دادند كه محمود هنوز بيدار نشده است . بعد از آن كه افغان‌ها نيم ساعتى او را در آفتاب نگاه داشتند به او اجازه دادند پيش برود . « 3 »\r\nخوش‌بختانه شرح موثقى از رفتار محمود با شاه سلطان حسين و از آنچه در ملاقات آنها گذشت در دست داريم . در بيستم اكتبر ، وقتى ديگر مسلم شد شهر در هر لحظه سقوط خواهد كرد ، كنسول فرانسه ، آنژدوگاردان ، منشى و مترجم خود ، ژوزف آپى سليميان ، را به فرح آباد نزد محمود فرستاد تا از او بخواهد اقدامى عليه فرانسويان مقيم اصفهان به عمل نياورد . ژوزف هم با آن كه جانش در خطر بود از خطوط افغانىها و ايرانىها گذشت و به حضور محمود رسيد .\r\n\r\n\r\n","description":"","footnote":"\r\n( 1 ) . كروسينسكى ، ص 255 .\r\n( 2 ) . زبدة التواريخ ، ورق  a  208 .\r\n( 3 ) . كلراك ، جلد اول ، ص 342 .\r\n","page_name":" 151 ","page_number":163},
  {"content":"\r\n\r\nفرمان‌ده سپاه افغانى او را به ادب پذيرفت و با تقاضاى گاردان موافقت كرد . سپس رئيس تشريفات ژوزف را نگاه داشت و قبل از آن كه شاه سلطان حسين به حضور محمود برده شود او را به اتاقى كه قرار بود ملاقات در آن صورت گيرد راهنمايى كرد . بنابراين ، ژوزف توانست آنچه را كه مىگذرد به خوبى ببيند و آنچه گفته مىشود گزارش دهد . « 1 »\r\nمحمود در گوشهء از اتاق نشسته و بر بالشى از پارچهء زربفت تكيه زده بود وقتى شاه را وارد كردند ، او را به گوشهء ديگرى بردند و در آنجا بر زمين نشست . « 2 » بعد از تبادل تعارفات ، شاه سلطان حسين لب به سخن گشوده گفت : « فرزند ، از آنجا كه ارادهء خداوندى بر آن قرار گرفته است كه ديگر سلطنت نكنم و موقع اجراى فرمانى كه براى پادشاهى تو صادر كرده رسيده است ، كشور خودم را با كمال ميل به تو وامىگذارم و اميدوارم كه با سعادت فرمان‌روايى كنى » . در ضمن اداى اين كلمات ، جقهء « 3 » پادشاهى را از سر برداشت و به امان الله داد كه به محمود بدهد . ولى چون ديد كه محمود ناراحت شد ، جقه را از دست امان الله گرفت و به سوى محمود كه هم چنان نشسته بود رفت و با دست خود آن را بر سر او نهاد و اظهار اميدوارى كرد كه به سلامت سلطنت كند . سپس شاه سابق ( بايد ديگر او را به اين اسم بناميم ) به گوشه‌اى كه قبلا نشسته بود بازگشت و بر زمين نشست .\r\nبعد از اين تشريفات ، چاى و قهوه صرف شد . ظاهرا محمود به حال شاه سلطان حسين رقت آورده بود ، زيرا به او چنين گفت : « نگذاريد غم و غصه در دلتان جا بگيرد . عظمت بشر اين طور تغيير مىكند . خدا كه هرطور مىخواهد سلطنت مىبخشد ، قدرت را از يكى به ديگرى و از ملتى به ملت ديگر به اختيار خود مىدهد . مع‌الوصف قول مىدهم كه شما را هميشه مثل پدرم محسوب كنم و در آينده بدون نصيحت شما دست به كارى نزنم . » « 4 »\r\nسپس يكى از رؤساى بلوچ كه با محمود بود به شاه سابق نزديك شد و به او گفت : « شاه من ! هر كارى در اينجا بشود ، ما كه نوكرهاى شما هستيم ، نوكر افغان‌ها مىشويم . » « 5 » شاه سلطان\r\n\r\n\r\n","description":"","footnote":"\r\n( 1 ) . - كلراك ، جلد اول ، ص 344 . هم‌چنين -  Memoire sur la Demiere Revohution de Perse  بايگانى وزارت امور خارجهء فرانسه ، جلد ششم ، ورق  a  358 ( اين تاريخچه هم مثل شرحى كه كلراك مىدهد متكى بر قول ژوزف آپى سليميان است ) .\r\n( 2 ) . گيلاننتس ، فصل سى و چهارم ، مىنويسد كه « جاى پايين‌ترى » به شاه سابق دادند .\r\n( 3 ) . جقه عبارت بود از دسته‌اى از پر ماهى خوار كه به جواهرات گران‌بها سوار مىكردند . و شاه آن را در قسمت راست عمامه خود مىگذاشت . - تصويرى كه كرونليوس دوبروين ، نقاش هلندى ، از شاه سلطان حسين كشيده است . هم‌چنين - يادداشت پايين صفحهء 4 ، جلد اول ، سفرنامهء هنوى .\r\n( 4 ) . يادداشت ژوزف به زبان تركى به وسيلهء استاد واير تحت عنوان :  Vohume of Oriental Studies ,  ترجمه شده است . - صفحهء 489 آن كتاب و كلراك ، جلد اول ، صفحات 344 - 345 .\r\n( 5 ) . طبق نوشتهء گيلانتس ، فصل سى و چهارم ، اين رئيس بلوچى شاه سابق را ملامت كرد كه باعث بدبختى همگى آنها شده است . ترجيح مىدهم كه مطالب خود ژوزف را دنبال كنم .\r\n","page_name":" 152 ","page_number":164},
  {"content":"\r\n\r\nحسين به آنچه محمود گفته بود اشارت كرد و گفت : « سلطنت با خداست . » آن گاه شاه سلطان حسين را به اتاقى كه برايش در نظر گرفته بودند بردند . سلطنت شاه سلطان حسين و دورهء طولانى فرمان روايى سلسلهء صفويه با اين وضع غم‌انگيز و شرم‌آور خاتمه پذيرفت .\r\nعصر همان روز به فرمان محمود ، امان الله با سه هزار سرباز وارد اصفهان شد و درهاى قصر سلطنتى را مهر و موم كرد و قراولان ايرانى را از كار برداشت و به جاى آنها قراولانى افغانى گذاشت . « 1 » در عين حال زنان و فرزندان شاه سابق در حرم‌سرا چنان فرياد و زارى مىكردند كه صداى آنها در شهر طنين مىانداخت . « 2 » روز بعد محمود امر داد اجساد مردگان را از كوچه‌هاى پاىتخت بردارند ، زيرا از يك طرف بيم طاعون مىرفت و از طرف ديگر مىخواست مقدمات دخول فاتحانه خود را به شهر فراهم سازد . در همان حال فرمان داد مقدار زيادى غذا جهت توزيع ميان مستمندان به شهر بياورند .\r\nصبح روز 24 اكتبر ، نماينده و كاركنان كمپانىهاى هند شرقى به نزد امان الله در قصر سلطنتى رفتند . امان الله آنها را به مهربانى پذيرفت و اطمينان داد كه براى پيش رفت كار آنها هر چه بخواهند انجام دهد . « 3 » متأسفانه به قول خود وفا نكرد .\r\nدر چهاردهم محرم ( 25 اكتبر ) ، بعد از آن كه مقدمات ورود محمود به اصفهان فراهم شد ، وى با شكوه و جلال تمام از فرح آباد به راه افتاد . امان الله از راه احتياط نگهبانانى بر فراز ساختمان‌هاى بلند و مناره‌هاى مساجد در طول راه گذاشته بود ، ولى عوام آن قدر ترسيده بودند و از مصيبتى كه به آن‌ها رسيده بود چنان مبهوت و همچنين در اثر گرسنگى و بيمارى چنان ضعيف شده بودند كه اغتشاشى روى نداد .\r\nاگر ژوزف آپى سليميان در حركت دسته جمعى افاغنه شركت نكرده باشد ، خود حتما ناظر آن بوده است . وى اخبار مفصلى در اين خصوص به كلراك « 4 » ، و به طور مختصر به گيلاننتس « 5 » ، داده است . شرح ذيل را هنوى از قول كلراك نقل مىكند :\r\n« حركت دسته جمعى افغان‌ها به وسيلهء ده افسر سوار و در حدود دو هزار سوار كه در ميان آنها چندين نفر از اشراف دربار ايران ديده مىشد آغاز گرديد . سپس ميرآخور ، شاه‌زادهء افغانى ،\r\n\r\n\r\n","description":"","footnote":"\r\n( 1 ) . زبدة التواريخ ، ورق  a  208 .\r\n( 2 ) . گيلانتس ، فصل سى و پنجم . كشيش الكساندر اهل مالابار در  Royal Central Asian Journal , vo 1 . XXIII , p . 620 ,  .\r\nاين موضوع را تأييد مىكند .\r\n( 3 ) . نامه‌اى از اصفهان ، مورخ 31 و 20 اكتبر 1722 در  Persia and the Persian Gulf Records , vo 1 . XIV .  .\r\n( 4 ) . جلد دوم ، صفحات 14 - 17 .\r\n( 5 ) . فصل سى و ششم .\r\n","page_name":" 153 ","page_number":165},
  {"content":"\r\n\r\nپيشاپيش پانزده اسب مجلل به حركت درآمد و پشت سر اين عده چند تفنگچى و هزار سرباز پياده به راه افتادند . پس از آن رئيس تشريفات در ميان سيصد غلام سياه با لباس ارغوانى حركت كرد . غلامان مذكور را از ميان غلامان سياه اصفهان براى نگهبانى محمود انتخاب كرده بودند .\r\nمحمود در چهل قدمى آنها بر اسبى كه والى عربستان در روز كناره‌گيرى شاه به او هديه كرده بود سوار بود . سلطان حسين بدبخت در كنار چپ راه مىپيمود و در عقب اين دو شاه‌زاده سيصد غلام بچه سوار اسب حركت مىكردند . مفتى و امان الله كه به مقام وزير اعظم رسيده بود و ملا زعفران و نصر الله ، يكى از فرمان دهان محمود ، و ملا موسى ، خزانه‌دار كل ، و محمد آقا ، پيشكار خانوادهء محمود ، در پشت سر مىآمدند . از دنبالهء اين عده اعتماد الدوله و سرداران پادشاه سابق در ميان جمعى از افسران افغانى پيش مىرفتند . در پشت سر آنها صد شتر با زنبورك‌هايى كه نام برديم حركت مىكردند و در جلو ششصد نوازنده و در عقب شش هزار سوار ديده مىشد .\r\nبه محض اين كه اين دسته از پل شيراز « 1 » گذشت ، شاه سلطان حسين را به باغ قصر بردند و در آنجا زندانى كردند . « 2 » شايد محمود صلاح نمىدانست كه پادشاه مغلوب را با خود ببرد ، و پس از طى طريق ، به دروازه‌هاى شهر رسيد .\r\nمردم با وجود تأثر و پريشانى ، در اين تغيير و تبديل به اميد نجات احساس راحتى مىكردند و در نتيجه به فرمان‌رواى جديد ظاهرا احترام مىگذاشتند . پارچه‌هاى گران بها زير پاى اسبش انداختند و هوا را با عطر خوش بو كردند . گاهى يكى از زنبورك‌چىها در حين پيش روى شليك مىكرد . در اين ضمن ده نفر افسرى كه در جلو آن عده راه مىپيمودند ، [ كذا 
  ] با صداى بلند به پيروان على ناسزا مىگفتند . » « 3 »\r\nوقتى محمود به قصر سلطنتى رسيد و داخل آن شد ، سربازانش با بانگ بلند نام « اللّه » را بر زبان آوردند . محمد مهدى كه به اين واقعه اشاره مىكند مىنويسد كه محمود « با فر فرعونى و بيداد شدادى » « 4 » وارد اصفهان شد .\r\n\r\n\r\n","description":"","footnote":"\r\n( 1 ) . اين پل بايد پل خواجو باشد كه به پل شيراز معروف بود .\r\n( 2 ) . ژوزف آپى سليميان ، كروسينسكى ، كشيش الكساندر و غالب نويسندگان متفق‌القول‌اند در اين كه شاه سابق در قسمتى از قصر خود محبوس شد ، در صورتى كه محمد محسن ( ورق  a  208 ) مىنويسد كه او را به آينه خانه فرستادند ( كه ساختمانى نظير چهل ستون ولى از آن كوچك‌تر بود و در قسمت جنوبى رودخانه در مجاورت قصر سعادت آباد قرار داشت ) . عبد الوهاب در كتاب شمس التواريخ  Browne Mss . no G . 17  ورق  b  187 ، ركيب خانه را محل زندانى شدن او مىداند ( نتوانستم اين ساختمان را پيدا كنم ) . منابعى كه در اول ذكر شد صحيح‌تر به نظر مىآيد .\r\n( 3 ) . -  Travels  ، جلد سوم ، صفحات 149 به بعد . هنوى مطابق عادت خود سخنى از كلراك به ميان نمىآورد و ذكر نمىكند كه اين نويسنده مطالب خود را از ژوزف آپى سليمان گرفته است .\r\n( 4 ) . زبدة التواريخ ، ص 10 . شايد مقصود شداد بن الاسود الليثى باشد كه يكى از بت پرستان مكه و از دشمنان\r\n","page_name":" 154 ","page_number":166},
  {"content":"\r\n\r\nمحمود پس از گذشتن از دروازهء قصر ( جايى كه گاردان و ساير فرانسويان مقيم شهر براى اداى احترام ايستاده بودند ) به اتاق بار عام رفت و بر تخت نشست . سپس سلطان حسين بدبخت كه دوباره به حضور او آورده شده بود او را به پادشاهى پذيرفت و بعد از او وزرا و اعيان و اشراف مراسم اطاعت را به جا آوردند . چند لحظه بعد توپ‌هاى شهر و سنگرها براى اعلام اين جريانات به صدا در آمد . در خاتمهء اين تشريفات ، محمود فرمان داد از اشخاصى كه براى اظهار اطاعت آمده بودند پذيرايى شود . « 1 »\r\nبه اين ترتيب دورهء فرمان‌روايى افغان‌ها فرا رسيد .\r\n\r\n\r\n","description":"","footnote":"\r\nسرسخت پيغمبر بود . در آن عهد يكى از رؤساى بلوچى شداد نام داشت ، ولى بعيد است كه ميرزا مهدى نام او را در متن كتاب خود ذكر كرده باشد .\r\n( 1 ) . كلراك ، جلد دوم ، ص 17 .\r\n","page_name":" 155 ","page_number":167},
  {"content":"\r\n . \r\n","description":"","footnote":"","page_name":" 156 ","page_number":168},
  {"content":"\r\n\r\n\r\nفصل پانزدهم حملهء پطر كبير به ايران\r\nبه درستى نمىتوان گفت پطر كبير چه وقت به فكر حملهء به ايران افتاد . چنان كه ديديم ، « 1 » وى سال‌ها قبل از حمله به ايران ، سه نقشه در سر داشت : 1 - برقرار كردن يك راه امن تجارى ميان روسيه و هندوستان از راه درياى خزر و از آنجا از طريق خيوه و بخارا يا ايران ؛ 2 - نظارت كامل بر تجارت ابريشم ايران ؛ « 2 » و 3 - به دست آوردن تفوق در درياى خزر ( اين نقشهء آخر مستلزم اجراى دو هدف ديگر بود ) . معلوم است كه پطر لااقل از سال 1715 يعنى از وقتى كه به ولينسكى دستورهايى دربارهء مأموريت او به اصفهان داد ، نقشهء حمله را در سر داشت . « 3 » هم‌چنين پيداست كه مىدانست تا وقتى از گرفتارىهاى جنگ با سوئد خلاص نشود ، امكان اجراى اين نقشه را نخواهد داشت .\r\nپطر هنگامى كه گزارش ولينسكى را دربارهء اوضاع خراب ايران شنيد ، در تصميم خود راسخ‌تر گرديد . چنان كه گفتيم ، تزار ولينسكى را به حكومت حاجى طرخان منصوب كرد تا از وقايعى كه در ايران مىگذرد آگاه باشد . همچنين به وى امر كرد كه اطلاعات لازم را دربارهء سواحل درياى خزر و شرايط لشكركشى در شمال ايران گرد آورى كند . به علاوه ، نه تنها پطر كبير در سال 1718 از وختانگ وعدهء مساعدت و همكارى دريافت داشت ، بلكه سال بعد شمخال عادل گراى ترخويى سر به اطاعت او نهاد . « 4 » و اين وعده‌هاى اميد بخش ، پطر را بيشتر تشويق كرد .\r\nولينسكى در سال 1720 به مقر حكومت خود در حاجى طرخان رسيد . قبل از اين تاريخ\r\n\r\n\r\n","description":"","footnote":"\r\n( 1 ) . - اواسط فصل پنجم دربارهء روابط ايران و روسيه .\r\n( 2 ) . - اوايل فصل نهم .\r\n( 3 ) . - اواخر فصل نهم .\r\n( 4 ) .\r\n Butkov , Materiali dlya novoy Istorii Kavkaza , vo 1 . 1 , p . 10 \r\nبراى دانستن نسب عادل‌گراى -\r\n Berezin , Puteshestvie Po Dagestanu i Zakavkaz'yu , p . 77 . \r\n","page_name":" 157 ","page_number":169},
  {"content":"\r\n\r\nيكى از افسران دريايى روسيه به نام سويمونف « 1 » و ناخدا وردن « 2 » ، افسر هلندى در خدمت نيروى دريايى روسيه ، از سواحل درياى خزر و خود آن دريا نقشه بردارى كرده بودند ، و در سال 1721 دقيق‌ترين نقشهء آن نواحى را تنظيم نمودند . « 3 » در ايامى كه اين دو نفر مشغول كار بودند ، يكى از افسران روسى به نام باسكاكوف « 4 » راه‌هاى گيلان را از نقطهء نظر لشكركشى مورد مطالعه قرار داد .\r\nبه علاوه ، در سال 1719 ، دولت روسيه آورامف « 5 » را به عنوان كنسول به رشت فرستاد و به او مأموريت داد كه به ايران برود و عهدنامهء ولينسكى را به تصويب برساند . و اين شخص مجبور شد چند ماهى در شماخى توقف كند ، زيرا لزگىها مشغول تاخت و تاز بودند و نيز دربار ايران حاضر به پذيرفتن او نمىشد . « 6 » در هر حال آورامف در اكتبر 1720 به قزوين ، كه دربار ايران هنوز آنجا بود ، رسيد و وقتى سفير تركيه ، درى افندى ، وارد شد ، او هنوز آنجا بود . « 7 » لازم به ذكر نيست كه به آورامف دستور داده شده بود كه اطلاعات ديگرى در خصوص اوضاع آشفتهء ايران به روسيه بفرستد .\r\nدر سال 1721 دو واقعه اتفاق افتاد كه اجراى نقشهء پطر كبير را دربارهء ايران بسيار تسهيل كرد .\r\nاول آن كه مذاكرات صلح با سوئد كه در نيشتاد « 8 » در ماه مه 1721 آغاز شده بود در دهم سپتامبر با موفقيت خاتمه يافت . ممكن است پطر كبير امر داده باشد كه در مذاكرات تسريع شود تا بتواند قبل از افغان‌ها و ترك‌ها نقشهء خود را در مورد ايران اجرا كند . « 9 » عاقبت به اين ترتيب از گرفتارىهاى خود در شمال آزاد شد . دوم آن كه ، هم چنان كه ذكر شد ، « 10 » در پانزدهم اوت لزگىها به كمك متفقين خود و به رهبرى مدرس حاجى داوود و احمد خان اوسمى ، بزرگ قيتاق و قراقيتاق ، و چلاق سرخاى خان ، فرمان رواى قبيلهء غازى قموق ، شهر شماخى را به باد غارت دادند ؛ و همچنين دكان‌هاى بازرگانان روسى را در آنجا تاراج كردند از اين لحاظ بهانهء مداخله به دست پطر كبير دادند .\r\nولينسكى فورا جريان را به پطر كبير اطلاع داد و خاطرنشان ساخت كه وى مىتواند به بهانهء كمك به ايران به اين كشور حمله كند . در ضمن به طور تخمين تعداد سربازانى\r\n\r\n\r\n","description":"","footnote":"\r\n( 1 ) .  Soimonov  ، سويمونف نيز يكى از حمايت يافتگان پطر كبير بود . اين شخص مثل ولينسكى از خاندانى معروف و وابسته به خانواده‌هاى گولوكين و ناريشكين بود .\r\n( 2 )  Verden  .\r\n( 3 )\r\n Peter's des Grossen Verdienste um die Erweiterung der Geographischer \r\n\"  Von Baer ,  .\r\n , in Beitrage zur Kemntniss des Russischen Reiches und der angrenzenden Lander Asiens \r\n\"  Kenntnisse \r\n ) St Petersburg , 1872 ( pp . 241 - 2 \r\n( 4 )  Baskakov  .\r\n( 5 )  Avramov  .\r\n( 6 ) . گزارش آنژدو گاردان ، كنسول فرانسه در اصفهان ، مورخ 18 فوريه 1720 ، بايگانى وزارت امور خارجهء فرانسه ، جلد پنجم ، ورق  a  262 .\r\n( 7 ) . - اواخر فصل يازدهم .\r\n( 8 )  Nystad  .\r\n( 9 )  Butkov , Materiali , vo 1 . 1 , p . 9  .\r\n( 10 ) . - اواخر فصل يازدهم .\r\n","page_name":" 158 ","page_number":170},
  {"content":"\r\n\r\nرا كه در اين لشكركشى لازم خواهد داشت گزارش داد . « 1 »\r\nپطر در پاسخ نوشت كه اين واقعه درست فرصتى به دست مىدهد كه :\r\n« . . . شما را براى آن آماده كرده‌ايم . در مورد شاه‌زادهء گرجستان « 2 » و ساير عيسوىها ، اگر احتياج به هر كدام از آنان پيدا شد . آنها را اميدوار كنيد ، ولى به علت تندى و بىملاحظگى اين مردم ، به كارى قبل از ورود ما اقدام نكنيد . تا بعد بهترين تدبيرها را به كار بريم . » « 3 »\r\nيكى از نكات قابل توجه جواب پطر به ولينسكى اين است كه نشان مىدهد وى كوچك‌ترين اعتماد و اطمينانى به عيسويان قفقاز نداشت .\r\nظاهرا پطر كبير نمىخواست حملهء خود را به ايران قبل از سال 1723 آغاز كند زيرا در نظر داشت اشكالاتى را كه در نتيجهء جنگ با سوئد پيش آمده بود بر طرف سازد و بعد تجهيزات جنگى را فراهم آورد . « 4 » ولى توجه تركيهء عثمانى به امور ايران و خبر حملهء دوم محمود او را ترغيب كرد كه نقشهء خود را در سال 1722 عملى كند .\r\nپطر آورامف را به اصفهان فرستاد تا نه فقط از غارت شماخى بلكه از حملهء ازبكان به يكى از كاروان‌هاى روسى كه از چين به روسيه مىرفت شكايت كند . چون اصفهان در محاصره بود ، آورامف نتوانست به دربار ايران برسد و در عوض به فرح آباد رفت و شكايت خود را به محمود عرضه كرد . محمود هم به درستى پاسخ داد كه وى مسئول عمليات لزگىها يا ازبك‌ها نيست ، زيرا آنها نه دوستان و نه اتباع او هستند . ولى علاقهء خود را به دوستى با روسيه اظهار داشت . « 5 »\r\nدر اين ضمن پطر كبير كه با عجله مشغول تهيه مقدمات حمله به ايران بود ، در اوخر ژوئن به حاجى طرخان رسيد و چهار هفته به نظارت در تهيهء آخرين تداركات گذراند و هنگامى كه در حاجى طرخان بود اعلاميهء بلند بالايى خطاب به شاه و اتباع او صادر كرد و در آن متذكر شد كه روس‌ها براى كمك آنها و سركوبى افغان‌ها و لزگىها خواهند آمد . « 6 » قابل توجه است كه در اين اعلاميه پطر كبير قول داده بود كه اتباع ترك و منافع آنها را از خطر حفظ كند . اين سند را\r\n\r\n\r\n","description":"","footnote":"\r\n( 1 ) . همان كتاب - اواخر فصل يازدهم چنان كه در آنجا گفتيم ، تخمينى كه ولينسكى زد صحيح نبود . هنگامى كه پطر كبير به ايران حمله برد ، قواى نظامى او به مراتب بيش از آن بود كه ولينسكى تخمين زده بود .\r\n( 2 ) . يعنى وختانگ ، اين شخص پس از آن كه آيين اسلام را پذيرفت ، دوباره پادشاه كارتيل و والى گرجستان شد ( 1719 ) .\r\n( 3 )  Soloviev , vo 1 . XVIII , p . 38  .\r\n( 4 )  Butkov , Materiali , vol . 1 , p . 10  .\r\n( 5 )  Clairac , vo 1 . 11 . pp . 34 - 5  .\r\n( 6 ) . ترجمهء آلمانى اين اعلاميه در  « Tage - Buch »  اثر سويمونف در ،\r\n Sammlung Russischer Geschichichte , vo 1 . VII , pp . 215 - 20 \r\nديده مىشود . در متن اين اعلاميه تاريخ واقعهء شماخى سال 1712 ذكر شده است ، در صورتى كه 1721 است .\r\n( - اواخر فصل يازدهم ) .\r\n","page_name":" 159 ","page_number":171},
  {"content":"\r\n\r\nدمتريوس كانتمير « 1 » ، فرمان رواى سابق ملداوى « 2 » ، به فارسى و تركى عثمانى و تركى ترجمه كرد .\r\nپطر قبل از خروج از حاجى طرخان ، شخصى به نام بوريس تركستانف را به نزد وختانگ ، والى گرجستان ، فرستاد تا او را از ورود قريب الوقوعش به ايران آگاه سازد و به او اخطار كند از جنگ با تركيه بپرهيزد . « 3 »\r\nبعد از آن كه همهء وسايل فراهم آمد ، پطر با لشكريان خود در حاجى طرخان در 29 ر 18 ژوئيهء 1722 سوار كشتى شد . ناوگان او كه شامل 274 كشتى بود زير نظر دريا سالار اپركسين « 4 » اداره مىشد . « 5 » قواى روسيه شامل اين عده بود : در حدود 22000 پياده نظام ( كه تقريبا تمام آنها در جنگ با سوئد شركت كرده بودند ) ، 20000 قزاق ( بيشتر آنها از دره ترك آمده بودند ) ، 22000 قلموق و 30000 تاتار و 5000 ملوان . قبل از حركت اين ناوگان 9000 سرباز سوار و عده‌اى قزاق به فرمان دهى ژنرال و ترانى « 6 » از راه خشكى فرستاده شده بود . « 7 »\r\nشش روز بعد ناوگان مذكور در نزديكى تركى « 8 » كه شهر برج و بارودارى در شمال غربى مدخل خليج كوچك آگراخان بود لنگر انداخت . تركى در آن وقت جنوبىترين محل در نزديكى ساحل درياى خزر بود كه روسيه در تصرف داشت . از اين شهر چند قاصد با نسخه‌هايى از اعلاميهء تزار به نزد شمخال عادل گراى و حكام دربند و باكو و شماخى فرستاده شد .\r\nدر 27 ژوئيه و 17 اوت ، ناوگان مذكور از خليج آگراخان گذشت تا قشون در محلى كه سويمونف تعيين كرده بود پياده شود . اين محل عبارت بود از قطعه زمين طويلى در قسمت شرقى خليج و تا مدخل آن هشت ميل فاصله داشت . نظر به اين كه روس‌ها در همين موقع در هشت سال پيش در هانگو پيروز شده بودند ، پياده شدن قشون را به فال نيك گرفتند .\r\nبه علت اين كه كشتىها نمىتوانستند در اثر كم عمقى آب دريا به ساحل نزديك شوند ، پياده كردن قشون به دشوارى صورت گرفت . بنابراين سربازان با اسلحه و باروبنه خود از آب گذشتند و\r\n\r\n\r\n","description":"","footnote":"\r\n( 1 )  Cantemir  .\r\n( 2 ) . دمتريوس كانتمير در سال 1711 به پطر كبير پيوسته بود .\r\n( 3 )\r\n Brosset , Histoire de la Georgie , vo 1 . 11 , p . 577 ; Butkov , vo 1 . 1 , p . 15 \r\n. ( 4 )  Apraxin  .\r\n( 5 ) . اين شخص در سال 1705 به مقام دريا سالارى اعظم رسيده بود و اگر چه در آن وقت از امور دريانوردى اطلاع نداشت ، ولى به زودى در نتيجهء هوش و پشت كار خود آنها را فرا گرفت . در ضمن جنگ سوئد ، مخصوصا در جنگ دريايى هانگو  ( Hango )  در 7 اوت 1714 ، از خود دليرى و شجاعت بسيار نشان داده بود . -\r\n( 6 )\r\n A . Gordon , History of Peter the Great ( Aberdeen , 1753 ) , vo 1 . 11 , p . 284 . \r\n Veterani \r\n. ( 7 ) . يادداشت‌هاى روزانهء پطر كبير . ترجمهء آلمانى اين يادداشت‌ها و منابع ديگر در كتابى است كه در دانتزيگ  ( Danzig )  در سال 1723 به چاپ رسيده است . براى نام اين كتاب - فهرست منابع و مآخذ كتاب انقراض سلسلهء صفويه ، تحت عنوان  . Peter the Great \r\n( 8 )  Terki  .\r\n","page_name":" 160 ","page_number":172},
  {"content":"\r\n\r\nطبعا اين عمل كار شاق و دشوارى بود . « 1 » بعد از آن كه مهمات را به ساحل آوردند ، كشتىها را به طرف خشكى كشيدند و به اين ترتيب اردوگاه مجهزى بر پا كردند . پطر ششصد نفر را مأمور حفاظت برج و باروها كرد و سپس امر داد هزار نفر قزاقى كه در قشون ژنرال و ترانى بودند به آنها ملحق شوند . « 2 » پطر كبير در ضمن اين كه منتظر تمام شدن عمليات بود ، نكتهء بسيار قابل توجهى را با سويمونف در ميان گذاشت . وى در حالى كه به كوه‌هاى دور دست اشاره مىكرد ، از او پرسيد :\r\n« شما در خليج استراباد بوده‌ايد ؟ اين كوه‌ها تا استراباد ادامه دارد و از آنجا تا بلخ و بخارا و بدخشان با شتر فقط دوازده روز راه است . بخارا مركز تجارى اين بنادر است . و از اين راه تا هندوستان كسى نمىتواند مزاحم ما بشود . » « 3 »\r\nبعد از آن كه وسايل فراهم شد ، در 15 ر 4 اوت پيش روى به طرف جنوب آغاز گرديد . در آنجا گرما شديد بود و سربازان بىچاره كه به اين آب و هوا عادت نداشتند متحمل سختى بسيار نقشهء حملهء پطر كبير به ايران و راه بازگشت او به روسيه\r\n\r\n\r\n","description":"","footnote":"\r\n( 1 )  Memoirs of Peter Henry Bruce , p . 316  .\r\n( 2 ) . همان جا .\r\n( 3 )  Soloviev , vo 1 . XVIII , p . 48 .  .\r\n","page_name":" 161 ","page_number":173},
  {"content":"\r\n\r\nشدند و اكثرا در اثر آفتاب زدگى مردند . « 1 » نزديك غروب بعد از طى بيش از شانزده ميل به ساحل شمالى رودخانه سولاق رسيدند . روز بعد مجبور شدند ده ميل در طول رودخانه براى پيدا كردن محل مناسبى كه از آن بگذرند حركت كنند . در اينجا شمخال عادل گراى با عدهء زيادى به استقبال پطر آمد و وعدهء همه گونه كمك داد . بعدا تعداد زيادى گارى و چندين رأس گاو براى حمل بارهاى قشون تزار تقديم كرد . « 2 »\r\nاز آنجا كه عبور از رودخانه سولاق كه به وسيلهء قايق انجام مىگرفت بسيار كند و دشوار بود ، « 3 » قشون نتوانست قبل از 22 ر 11 اوت به پيش روى خود ادامه دهد . در اين ضمن ، قواى ژنرال و ترانى نيز به آن ملحق شد . پيش روى از استراباد تا آن نقطه بسيار طاقت فرسا بود ولى و ترانى و سربازانش توانستند دور بزنند و به طايفهء چچن مقيم آندرى ( يا آندره يوا كه دهكده‌اى بود در چهل و چهار ميلى جنوب غربى مدخل خليج آگراخان ) با موفقيت حمله برند .\r\nدر 22 ر 11 اوت نيز پيش روى قشون به كندى صورت گرفت . در واقع ، به علت علاقه پطر به انضباط ، افسران بيش از سايرين در زحمت بودند . به قول بروس « 4 » : « ظهر وقتى توقف كرديم ، عدهء زيادى سوار مسلح ديديم كه در كنار كوهستان حركت مىكردند . تزار در اين هنگام از عقب مىآمد و وقتى از كنار سربازان گذشت ، از آنها پرسيد كه تفنگ‌هاى آنها پر است يا نه ، و چون جواب منفى شنيد ، امر كرد كه آنها را پر كنند و فرمان داد كه تمام افسران قسمت خودش حاضر شوند و در آنجا به علت غفلتى كه كرده بوديم ما را سرزنش كرد ، سپس اسلحه و شمشير ما را گرفتند و همه را در گارى گذاشتند . آن گاه به افسران دستور داد كه پشت سر هم پياده حركت كنند و سروان‌ها در سه صف در عقب آنها به راه بيفتند و هر افسرى چهار تفنگ بر دوش بگيرد . به اين ترتيب ، قريب دو ساعت در گرماى طاقت فرسا راه پيموديم . تزارين كه از وضع رقت بار ما آگاه شده بود ناگهان با كالسكه به عجله سر رسيد و از تزار خواهش كرد به ما ترحم كند . در نتيجه بارها را از دوش ما برداشتند و شمشيرها را به ما باز گرداندند و اجازه دادند كه دست تزار را ببوسيم .\r\nتزار گفته بود وى عمدا افسران قسمت خودش را مىخواسته تنبيه كند تا براى باقى لشكريان درس عبرتى باشد . اين سخت گيرى به منتها درجه بود . زيرا ستوان دستهء نارنجك انداز ، كه مرد تنومند و فربهى بود ، از خستگى در گذشت چند نفر ديگر بيمار شدند و بعضى از آنها هم مردند . » « 5 »\r\n\r\n\r\n","description":"","footnote":"\r\n( 1 )  Memoirs of Peter Henry Bruce , p . 316  .\r\n( 2 ) . همان كتاب . ص 217 ؛ سويمونف ،  « Tage - Buch »  ، ص 244 . طبق نوشتهء سويمونف ، شمخال نبود كه در اين محل به ملاقات پطر رفت ، بلكه فرستادهء او بود . ولى قول بروس ظاهرا در اين مورد معتبرتر است .\r\n( 3 ) . هم‌چنين در اثر طوفان كه باعث بالا آمدن آب رودخانه شد تعويقى در كار روى داد .\r\n( 4 )  Bruce  .\r\n( 5 )  Bruce , Memoirs , p . 319  .\r\n","page_name":" 162 ","page_number":174},
  {"content":"\r\n\r\nقشون پس از رسيدن به ترخو « 1 » ، پاى تخت شمخال ، در 23 ر 12 اوت ، نفسى به راحت كشيد .\r\nعادل گراى ( كه از رودخانهء سولاق عبور كرده بود ) پطر را به خوبى پذيرفت و در اين ضمن امپراتريس كاترين از زنان او در چادر خود پذيرايى نمود . هنگام غروب پطر و امپراتريس به اتفاق عادل گراى در قصر او شام خوردند .\r\nپطر قبل از آن كه از ترخو حركت كند ، نامه‌اى از معاون حاكم در بند دريافت داشت كه در آن نوشته شده بود مردم از شنيدن اعلاميهء او بسيار خوش حال شده همگى خود را تحت حمايت او قرار داده‌اند .\r\nلشكر پطر در 27 ر 16 اوت از ترخو عزيمت كرد و در عصر همان روز به رودخانهء مناس و روز بعد به شهر كهنه بويناق رسيد . هوا بىنهايت گرم بود و گردى كه از حركت قشون بر مىخاست باعث ناراحتى مىشد . پطر سه نفر قزاق به همراهى يك نفر راه‌نما از كهنه بويناق به نزد احمد خان اوسمى ، رئيس دو طايفه قيتاق و قراقيتاق فرستاد و آنها را براى مذاكره دعوت كرد و از آنها خواست چهار پايانى براى حمل باروبنه وى جهت حركت به دربند آماده سازند . سپس بدون آن كه صبر كند تا جوابى برسد ، فرمان داد كه قشون در 29 ر 18 اوت به طرف جنوب پيش برود و بعد از طى مسافت كوتاهى به خاك اوسمى وارد شد . در اين جا راه نمايى كه پطر فرستاده بود با گوش و بينى بريده بازگشت و خبر آورد كه سه نفر قزاق همراه او به قتل رسيده‌اند . « 2 » اوسمى هم پيغام داد كه اگر از سربازان تزار اسير كند ، آنها را به سرنوشت مشابهى دچار خواهد كرد . . . در عصر آن روز قشون در كنار رودخانهء انجه اردو زد .\r\nروز بعد عدهء زيادى از عشاير به فرمان‌دهى اوسمى و سلطان محمود اوتمشى به مقابلهء روس‌ها شتافتند . در جنگى كه روى داد دشمن به سختى شكست خورد و بين ششصد تا هفتصد نفر كشته و عدهء زيادى اسير داد . قزاق‌ها كه از رفتار آنها با رفقاى خود سخت در خشم بودند ، آنان را تعقيب كردند و تا اوتمش به دنبال آنها تاختند و در حدود سه هزار نفر از آنان را از دم تيغ گذراندند .\r\nروس‌ها از طرز جنگيدن اين عشاير سخت در تعجب بودند ، زيرا وقتى با هم بودند زياد مقاومت نمىكردند ، ولى وقتى كه انفرادا مورد حمله قرار مىگرفتند با دليرى تمام مىجنگيدند . « 3 » در ضمن اين كه دريا سالار آپراكسين از اسيران باز جويى مىكرد ، « 4 » ناگهان اسيرى شمشير يكى از\r\n\r\n\r\n","description":"","footnote":"\r\n( 1 ) . براى شرحى در خصوص اين شهر ، -  Bruce , Memoirs , pp . 321 - 2  -\r\n John Bell of Antermony , A Succinct Relation of a Journey to Derbent vo 1 , 11 , p . 326 \r\n( 2 )  Bruce , Memoirs , p . 328  .\r\n( 3 ) . همان كتاب ، صفحات 329 - 330 ؛ همچنين - سولويف ، جلد هجدهم ، ص 43 .\r\n( 4 ) . يكى از زندانيان كه ملايى بود به آپراكسين گفت كه سه قزاق مذكور به قصاص قتل عام تاتارهاى اندرى به قتل رسيده‌اند .\r\n","page_name":" 163 ","page_number":175},
  {"content":"\r\n\r\nسربازان را به تندى گرفت و به درياسالار حمله كرد و اگر دو نفر از نگهبانان او را با ضربهء سرنيزه نكشته بودند ، درياسالار حتما به قتل رسيده بود . پطر هنگامى كه از اين واقعه مطلع شد گفت اگر اين مردم از فنون جنگى آگاهى داشتند ، هيچ ملتى نمىتوانست با آنها بجنگد . « 1 »\r\nدر 31 ر 20 اوت ، روس‌ها شش دهكدهء مجاور را سوزاندند و در همان روز اجساد سه نفر قزاق مقتول را پيدا كردند . در نتيجه بيست و يك تن از اسراى دشمن را به انتقام آنها به قتل رساندند . « 2 »\r\nپطر كبير براى آن كه جلوى حملهء اين قبايل خطرناك را بگيرد ، فرمان داد قلعه‌اى در ساحل رودخانه انجه بسازند و عده‌اى سرباز را مأمور دفاع از آن كرد .\r\nدر اول سپتامبر ( يا 21 اوت ) پطر به پيش روى خود ادامه داد و در شب همان روز به رودخانهء بوگان رسيد و روز بعد از روى دو پل كه از قايق ساخته بودند عبور كرد و تا رودخانهء دورباخ « 3 » كه حد شمالى ناحيه در بند بود پيش رفت . در اينجا قاصدى از باكو وارد شد و نامه‌اى آورد كه مطالب آن شبيه مطالب نامه معاون حاكم در بند بود . « 4 »\r\nدر اين وقت قشون روس به مرحلهء آخر پيش روى خود رسيده بود و در ظهر روز بعد ( 23 اوت يا سوم سپتامبر ) به در بند نزديك شد . وقتى پطر و سربازانش در يك ميلى دروازهء شمالى بودند ، امام قلى خان معاون حاكم « 5 » با تمام اعيان و اشراف شهر به استقبال او آمد و در مقابلش به زانو در افتاد و كليدهاى نقره‌اى شهر را تقديم كرد و به او خوش آمد گفت . « 6 »\r\nسپس پطر لشكريان را آمادهء حركت كرد و در حالى كه خود در جلو مىرفت به طرف دروازهء شهر عازم شد . هنگامى كه به آن نزديك مىشد ، ناگهان زلزلهء خفيفى روى داد كه ممكن بود به فال بد گرفته شود ، ولى پطر با هوشيارى و حضور ذهنى كه داشت اين حادثه را به نفع خود تفسير كرد و گفت : « ببينيد كه طبيعت چه طور با كمال احترام به من خوش آمد مىگويد و با نزديك شدن من به شهر ديوارهاى آن را به حركت در مىآورد ! » « 7 » سپس پطر با سربازان خود از شهر عبور كرد و در زمين مسطحى در حوالى آن و در مجاورت ساحل اردو زد و بعد از اعزام دسته‌اى براى اشغال قلعه‌اى در مرتفعات شهر ، خود دوباره به شهر بازگشت و از استحكامات آن بازديد كرد و ضمنا مقدار زيادى توپ و مهمات كهنه يافت .\r\n\r\n\r\n","description":"","footnote":"\r\n( 1 )  Bruce , Memoirs , p . 333  .\r\n( 2 ) . يادداشت‌هاى روزانهء پطر كبير ، در همان كتاب ، ص 103 .\r\n( 3 ) . رودخانه‌اى به اين نام در نقشه‌هايى كه ديدم نيافتم ؛ ظاهرا شبيه ديروان چاى  ( Dyrvan - Chai )  است .\r\n( 4 ) . يادداشت‌هاى روزانهء پطر كبير ، ص 104 .\r\n( 5 ) . حاكم دربند چندى قبل از آن براى دريافت كمك از شهر بيرون رفته بود .\r\n( 6 ) . -  « Tage - Buch »  ، صفحات 250 - 251 ، تأليف سويمونف ؛  Travels  ، جلد دوم ، اثر بل  ( Bell )  ص 332 .\r\n( 7 ) . اين مطلب توسط بدلى در كتابش تحت عنوان  The Russian Conquest of the Caucasus  نقل شده است .\r\n","page_name":" 164 ","page_number":176},
  {"content":"\r\n\r\nامام قلى بيگ كه نهايت مهربانى را مرعا مىداشت ، « 1 » منزل حاكم را در اختيار پطر گذاشت و اظهار داشت كه براى سپاهيان جا و محلى در شهر پيدا خواهد كرد . پطر كه شايد متوجه سرنوشت بكوويچ و همراهانش در خيوه بود ، پيش‌نهاد او را نپذيرفت و بهانه آورد كه ممكن است مزاحم مردم بشود . « 2 » لذا در عصر همان روز به اردوگاه مراجعت كرد .\r\nدر اين هنگام سيزده كشتى حامل آذوقه به فرمان دهى ناخدا فرردن از حاجى طرخان رسيد و به جاى آن كه در آب‌هاى در بند لنگر بيندازد ( جايى كه راه‌ها خطرناك و براى لنگر انداختن مناسب نبود ) « 3 » به طرف دهانهء رودخانهء ملكنت در ده و نيم ميلى جنوب شرقى رفت . در 25 اوت ( 4 سپتامبر ) قشون به فرمان پطر در دهكدهء ملكنت اردو زد . روز بعد ، قبل از اين كه محمولات كشتىها را خالى كنند ، طوفان شديدى از شمال غربى برخاست و كشتىها را به جانب خشكى راند و همه را در هم شكست . خوش‌بختانه كسى كشته نشد ولى قسمت اعظم آذوقه كه مورد احتياج بود از بين رفت . « 4 »\r\nپطر در آغاز تصميم داشت كه پيش روى خود را در طول ساحل خزر ادامه دهد ؛ « 5 » ولى دريافت كه بدون آذوقه قادر به انجام اين كار نخواهد بود . و از طرف ديگر ، به علت دير بودن فصل مناسب ، نمىتواند از حاجى طرخان آذوقه دريافت دارد ، بنابراين با اكراه تمام از پيش روى به سوى جنوب خوددارى كرد . مسلما ورود سفيرى از تركيه به ملكنت در اتخاذ اين تصميم پطر تأثير داشت . داماد ابراهيم ، وزير اعظم ، اين سفير را از آن لحاظ فرستاده بود كه مانع از پيش روى پطر به طرف شيروان شود ، تا ميان او و تركيه و اتباع جديدش جنگ در نگيرد . « 6 »\r\nاگر چه پطر بعد از پايان پيش روى به صوب جنوب ، قصد داشت براى پيوستن به وختانگ و ساير طرف‌دارانش در گرجستان از طريق اين ولايت به روسيه بازگردد ، ولى ترجيح داد از راه ساحلى مراجعت كند تا با تركيهء عثمانى در نيفتد . اين تصميم براى وختانگ بسيار گران تمام شد .\r\nشرح گرفتارىهاى او و همچنين روابط تركيهء عثمانى با روسيه تا آنجا كه مربوط به لشكركشى پطر به ايران و اوضاع خود اين كشور است در فصل هفدهم خواهد آمد .\r\n\r\n\r\n","description":"","footnote":"\r\n( 1 )  , p . 248  \"  Tage - Buch  \"  Soimonov ,  .\r\n( 2 )  Bell , Relation , p . 333  .\r\n( 3 )  , p . 247  \"  Tage - Buch  \"  Soimonov ,  .\r\n( 4 ) . -  Bell , Relation , p . 334  و نامهء پطر كبير خطاب به سنا در\r\n Neueste ausfuhrliche Historische und Geographische Beschreibung , p . 97 . \r\nدر اين منبع نوشته شده است كه آذوقه فقط براى يك ماه باقى مانده بود .\r\n( 5 ) . نامهء پطر كبير خطاب به سنا ، همان كتاب ، ص 98 .\r\n( 6 ) . پروس ، در ص 343  Memoirs  ، مىنويسد كه پطر كبير مىخواست از دربند به طرف جنوب برود كه نمايندهء تركيه رسيد و تهديد كرد كه اگر عقب‌نشينى نكند جنگ روى خواهد داد . اين مطلب در ساير منابع تأييد نشده است .\r\n","page_name":" 165 ","page_number":177},
  {"content":"\r\n\r\nپطر كبير قبل از آن كه از دربند عازم روسيه شود ، نامه‌هايى از مردم باكو « 1 » و شماخى دريافت داشت كه در آنها تقاضاى كمك عليه داود بيگ شده بود . در اين ضمن نماينده‌اى هم از طرف طهماسب ميرزا كه در آن وقت در قزوين اقامت داشت رسيد و تقاضاى مشابهى كرد و در عوض حاضر شد شهرهاى رشت و شماخى و باكو را به روسيه واگذارد . ولى پطر به علت موقعيتى كه داشت نمىتوانست با اين تقاضاها موافقت كند .\r\nپطر پس از آن كه پادگان نيرومندى نه تنها در خود در بند بلكه در قلعهء جديد در ملكنت « 2 » به جاى گذاشت ، با سپاهيان خود در 17 ر 6 سپتامبر به جانب شمال عزيمت كرد . اگر چه گرماى ظهر مانند سابق طاقت فرسا نبود ، ولى هوا در شب بسيار سرد مىشد . تا قلعه‌اى كه در نزديكى رودخانهء انجه قرار داشت ، حادثه‌اى روى نداد ولى در اينجا پطر خبر يافت كه اوسمى و متفقين او قصد حمله دارند . بنابراين ، به سربازان امر داد كه در تمام شب مراقب باشند ، و در نتيجه خواب به چشم كسى راه نيافت . سپيده دم ، دشمن ظاهر شد ، ولى به محض حملهء روس‌ها رو به فرار نهاد . اين حيلهء جنگى تا 26 ر 15 سپتامبر ادامه داشت و در اين وقت روس‌ها در حوالى ترخو بودند . ديگر افسران و سربازان در نتيجهء خستگى و سرماى شبانه نزديك بود از پا درافتند .\r\nبراى خبر كردن شمخال دو شيپورزن و دو نفر قزاق از جلو فرستاده شدند ، ولى وقتى كه لشكر نزديك شهر رسيد جنازهء آنها را روى زمين يافتند . پطر بعدا شمخال را به علت قتل آنان ملامت كرد ، ولى شمخال مسئوليت را از خود سلب كرده گفت دو فرزندش كه عليه او شورش كرده‌اند آنان را به قتل رسانده‌اند . لذا اين دو نفر را گرفتند و به عنوان اسير به حاجى طرخان فرستادند . « 3 »\r\nپيش روى از ترخو به بعد بدون حادثهء ناگوارى انجام گرفت ، جز اين كه يكى از راه نمايان از راه خيانت لشكر را به باتلاقى راه نمايى كرد و سربازان با اشكال فراوان خود را از آنجا نجات دادند .\r\nبعد راهى كه پيش گرفتند تقريبا در قسمت غربى راه جنوبى قرار داشت و در 29 ر 18 سپتامبر به رودخانه سولاق ، در جايى كه رود آگراخان از آن منشعب مىشود ، رسيدند . ميان اين دو رودخانه زمين مسطحى با مراتع سبز و خرم و درختان فراوان وجود داشت . در اينجا پطر فرمان داد كه قلعهء محكمى براى جلوگيرى از حملات طوايف داغستانى بسازند . اين قلعه كه بروس طرح آن را ريخت به نام كرپوست سوياتوكرستا « 4 » ، يعنى « قلعهء صليب مقدس » ، موسوم شد . « 5 »\r\n\r\n\r\n","description":"","footnote":"\r\n( 1 ) . پطر در جواب قاصدى را با پيغامى به باكو فرستاد ، ولى اهالى شهر از پذيرفتن او خوددارى كردند ؛ -  Soimonov , Tage - Buch , p . 272 . \r\n( 2 ) . براى شرح مختصرى دربارهء اين قلعه -  Bruce , Memoirs , p . 343 \r\n( 3 )  Bruce , Memoirs , pp . 347 - 8  .\r\n( 4 )  Krepost Svyatogo Kresta  .\r\n( 5 ) . همان كتاب ، ص 349 ؛ سويمونف ، صفحات 259 - 260 ، براى شرح مختصرى دربارهء اين قلعه - رسالهء ولف  ( Wolf )  . عنوان اين رساله در آخر كتاب حاضر آورده شده است .\r\n","page_name":" 166 ","page_number":178},
  {"content":"\r\n\r\nدر طى توقف پطر كبير در سوياتوى كرست ، قاصدى از دربند رسيد و خبر آورد كه اوسمى احمدخان و سلطان محمود اوتمشى ، بعد از گردآورى ده هزار سرباز ، به قلعه‌هاى روس‌ها در انجه و ملكنت حمله برده‌اند . و اگر چه از ملكنت با دادن تلفات بسيار رانده شده‌اند ، و ليكن توانسته‌اند قلعهء انجه را تصرف كنند و تمام افراد پادگان آنجا را به قتل برسانند . پطر كه از اين خبر فوق‌العاده عصبانى شده بود فورا قوايى مركب از قزاقان دون و قلموق‌ها براى سركوبى دشمن اعزام داشت . اين گروه به شتاب عازم شده عشاير را غافل‌گير كرد و بسيارى از آنان را بكشت ؛ و 350 اسير گرفت و 11000 رأس از اغنام و احشام آنها را با مقدار زيادى غنايم جنگى با خود برد . « 1 » احمد خان و سلطان محمود به سختى از چنگ دشمن گريختند .\r\nچون زمستان فرا رسيد ، پطر در سوياتوى كرست « 2 » تا پايان ساخته شدن آن نماند و بعد از چند روز با سپاهيان خود به اردوگاه آگراخان رفت و سوار كشتى شد و در 16 ر 15 اكتبر به حاجى طرخان رسيد . تا آنجا كه مربوط به خود پطر بود ، لشكركشى به ايران در آنجا خاتمه يافت .\r\nوقتى نتايج اين لشكركشى را مطالعه مىكنيم ، مىبينيم انتظارات پطر برآورده نشد . با وجود اين ، مىبينيم كه پطر در سواحل بحر خزر قدرت‌نمايى عجيبى كرد و مهم‌تر از همه قبل از آن كه ترك‌ها شهر سرحدى دربند را بگيرند ، آن را متصرف شد ، و از طرف ديگر تسلط « 3 » خود را در سواحل بحر خزر از تركى تا 150 ميل آن طرف‌تر به خط مستقيم مستقر ساخت .\r\nاز طرف ديگر ، پطر به حواشى خود ايران نرسيد و نتوانست به شاه يا وختانگ و ساير رؤساى عيسوى در ماوراى قفقاز كمك برساند ؛ و گذشته از اين ، نزديك بود روابط روسيه را با تركيه قطع كند . هم‌چنين عدهء زيادى در اين لشكركشى تلف شدند و تقريبا يك سوم تمام قواى او ، يعنى 33000 نفر ، از بين رفت . « 4 » اكثر سپاهيان از بيمارى تلف شدند و تعداد آنها از تعداد كسانى كه در نتيجهء عداوت طايفه قيتاق و ساير عشاير به هلاكت رسيدند بيشتر بود .\r\nنرفتن پطر به گرجستان عواقب ناگوارى براى وختانگ به بار آورد . وختانگ پس از آن كه شنيد پطر قصد دارد به ايران حمله كند ، از تفليس عازم گنجه شد تا منتظر ورود او باشد . و همچنين با نمايندگان ارامنهء ايروان و آذربايجان به منظور حمله به لزگىها تماس بگيرد . « 5 » مسلما از همكارى با روس‌ها نيز قرار بود سخن به ميان آيد زيرا از آغاز قرن هجدهم ، نهضتى در ارمنستان ايران براى ملحق شدن به روسيه وجود داشت . « 6 »\r\n\r\n\r\n","description":"","footnote":"\r\n( 1 ) . نامهء پطر كبير به سنا ، همان كتاب ، ص 246 ؛ سويمونف ،  « Tage - Buch »  ص 261 .\r\n( 2 ) . پطر 18000 سرباز تحت فرمان ژنرال و ترانى در اين قلعه به جاى گذاشت تا آن را به كلى خراب كنند و به عنوان پادگان در آنجا بمانند ؛ -  Bruce , Memoirs , p . 349 \r\n( 3 ) . در بعضى نقاط اين تسلط چندان مؤثر نبود ، چنان كه حمله بر قلعهء آنچه نشان داد .\r\n( 4 )  Bruce , Memoirs , p . 356 .  .\r\n( 5 )  P . T . Arutunian , Osvoboditelnoe Dvizheniye , p . 169  .\r\n( 6 ) . در فصل نوزدهم مطالب ديگرى از نهضت ملى ارامنه به منظور پيوستن به روسيه گفته خواهد شد .\r\n","page_name":" 167 ","page_number":179},
  {"content":"\r\n\r\nوختانگ بدون دريافت جوابى از پطر كبير ، مدتى در تفليس توقف كرد ؛ و چون آذوقه رو به اتمام مىرفت ، قاصدى به نزد پطر فرستاد و پرسيد تا چه وقت ديگر بايد در گنجه منتظر ورود او بماند . هنگامى كه معلوم شد كه پطر نمىتواند ، بىآن‌كه با مخالفت تركيهء عثمانى مواجه شود ، از حدود در بند فراتر برود يا در داخل قفقاز پيش روى كند وختانگ بسيار مأيوس و متأثر شد و به تفليس بازگشت . مدتى بعد از اين حادثه ، به امر شاه معزول شد و بعد از تحمل مصايب بسيار كشور خود را ترك كرد و به روسيه پناه برد . « 1 »\r\n\r\n\r\n","description":"","footnote":"\r\n( 1 ) . - اواسط فصل نوزدهم اين كتاب .\r\n","page_name":" 168 ","page_number":180},
  {"content":"\r\n\r\n\r\nفصل شانزدهم سلطنت محمود\r\nمحمود ، پادشاه جديد ايران ، « 1 » قيافهء مؤثر و جذابى نداشت . كشيش كروسينسكى كه غالب اوقات او را مىديد ، درباره او چنين نوشته است :\r\n« اندامى متوسط و تقريبا كوتاه و چاق داشت . صورت و بينى او پهن و چشمانش آبى و اندكى لوچ و نگاهش خشن بود . قيافه‌اش حالتى زننده داشت و درنده‌خويى او را نشان مىداد .\r\nگردنش چنان كوتاه بود كه گفتى سرش به شانه‌هايش چسبيده است . در صورتش تقريبا مو ديده نمىشد و آنچه بود رنگى متمايل به قرمز داشت . معمولا چشم به زمين مىدوخت و هميشه به نظر مىرسيد كه در حال تفكر است . هر صبح به عنوان ورزش با قوىترين افسران خود كشتى مىگرفت باقى روز را به تمرين مىگذرانيد تا بدنش را تقويت كند . هر روز پنج گوسفند را با دست و پاى بسته به نزد او مىآوردند و او با شمشير هر يك را دو نيم مىكرد . در پرتاب زوبين كوچكى كه در ايران استعمال مىشود مهارت داشت و هرگز تيرش به خطا نمىرفت . در اسب سوارى چنان چابك بود كه يال اسب بىركابى را با دست چپ مىگرفت و با دست راست به پشت آن مىچسبيد و به روى زين مىجست . بسيار كم مىخوابيد و هرگز در جنگ تشك زير خود نمىگذاشت . هنگامى كه در جبهه يا در اصفهان بود ، شب‌ها با چند تن از دوستان صميمى خود براى بازديد نگهبانان مىرفت . در صرف غذا و مشروب نهايت اعتدال را رعايت مىكرد و به آنچه مىيافت قناعت مىنمود . در نتيجهء همين ميانه روى ، چنان پرهيزگار بود كه جز با زن خود ، كه دختر شاه سلطان حسين بود ، با ديگرى آميزش نداشت و همين زن برايش فرزندى آورد . « 2 »\r\n\r\n\r\n","description":"","footnote":"\r\n( 1 ) . محمود فقط بر قسمت نسبتا كوچكى از ايران تسلط داشت ، ولى چون پاىتخت را به تصرف در آورده و تخت سلطنت را غصب كرده بود ، مىتوان او را به اين لقب ناميد .\r\n( 2 )  Krusinsky , pp . 297 - 8  .\r\n","page_name":" 169 ","page_number":181},
  {"content":"\r\n\r\nشاه جديد هم مانند شاه سابق داراى ظاهرى نبود كه در خور مقام سلطنت باشد . محمود از حيث اخلاق و نوع زندگى با او بسيار فرق داشت . شاه سابق تنبل و عياش و رحيم دل بود ، در صورتى كه محمود جدى و متهور و سخت‌گير ، و هم‌چنان كه در قتل عموى خود نشان داد ، بىوجدان و بىرحم بود . اين جوان زشت و خشن بهتر بود كه رئيس قبيلهء گم نامى باشد تا اين كه به مقام سلطنت ايران برسد .\r\nمع‌الوصف ، محمود در اوايل پادشاهى درنده‌خويى خود را پنهان كرد و در نهايت اعتدال و لياقت سلطنت راند . از آنجا كه مىدانست رؤساى غلجايى با اصول حكومت آشنايى ندارند و نمىتوانند دستگاه پيچيدهء دولت صفوى را اداره كنند ، « 1 » وزرا و صاحب منصبان سابق را به مقام خود بازگردانيد . ولى اطرافيان خود را مأمور همكارى با آنها كرد . به اين طريق افغان‌ها از طرز حكومت آگاه و از طرف ديگر مانع از ادامه فساد رفقاى ايرانى خود شدند . در نتيجه كشور ايران بهتر از نيم قرن گذشته اداره گرديد .\r\nيكى از كارهاى خوب محمود بعد از بر تخت نشستن اين بود كه فرمان داد مقدار زيادى مواد غذايى براى اهالى قحطى زده بياورند . همچنين در اثر اعدام ايرانىهايى كه در زمان محاصره به كشور خود خيانت كرده بودند ، مورد تقدير واقع شد . ولى شيخ عبد الله والى عربستان را شايد به علت شيخوخت و سنى بودنش مجازات نكرد و بعد از مصادرهء اموالش او را به زندان فرستاد . « 2 » مطابق نوشتهء كروسينسكى ، محمود علنا اظهار داشت : « از كسانى كه به پادشاه خود خيانت كرده‌اند انتظار خوبى نمىرود و اگر فرصتى به دست آرند به من نيز خيانت خواهند كرد . » « 3 »\r\nمحمود از راه احتياط تمام شاه‌زادگان سلطنتى را ( به استثناى طهماسب كه گريخته بود ) زندانى كرد . ولى بايد دانست كه فقط زندانبان اين شاه‌زادگان تيره روز تغيير كرد ، زيرا به غير از دورهء كوتاهى در طى محاصرهء اصفهان كه شاه سلطان حسين دو فرزند خود محمود ميرزا و صفى ميرزا را از حرم سرا بيرون آورده و ظاهرا به آنها اختياراتى داده بود ، اين شاه‌زادگان هميشه زندانى بودند .\r\nمحمود همچنين شاه سابق را در زندان نگاه داشت ، ولى در موارد مهم با او مشورت مىكرد . از طرف ديگر او را از مصاحبت تمام زنانش ، به جز زنان شرعى او و چند كنيز ، محروم ساخت و بقيه را به افسران بخشيد . و هم چنان كه ذكر شد ، « 4 » خود يكى از شاه‌زاده خانم‌ها را به زنى گرفت .\r\n\r\n\r\n","description":"","footnote":"\r\n( 1 ) . تذكرة الملوك صريحا براى آن نوشته شد كه افغان‌ها بتوانند اطلاعات دقيقى دربارهء تشكيلات دولت صفوى به دست آورند ، ولى اين كتاب در اوايل سلطنت اشرف به پايان رسيد ؛ - مقدمه‌اى كه استاد مينورسكى بر ص 10 آن كتاب نوشته است .\r\n( 2 ) . چنان كه در فصل سى و سوم خواهيم ديد ، اشرف سيد عبد الله را رها كرد و حكومت كرمان را در سال 1727 به او تفويض نمود .\r\n( 3 )  Krusinsky , op . cit , pp . 258 , 259  .\r\n( 4 ) . - مطلبى كه در اول اين فصل از قول كروسينسكى نقل شد .\r\n","page_name":" 170 ","page_number":182},
  {"content":"\r\n\r\nيكى از نخستين كارهاى محمود ضبط خزانهء سلطنتى بود ، ولى محمد محسن كه مىگويد « ثروت دويست ساله بر باد رفت » . مبالغه مىكند . « 1 » از آنجا كه شاه سلطان حسين اسراف كرده و از طرف ديگر براى پرداخت مواجب سربازان مجبور شده بود از اموال خزانه بردارد ، مىتوان گفت وقتى محمود آن را ضبط كرد ثروت زيادى در آن نيافت . مسلما به همين علت بود كه محمود نه فقط از مردم جلفا پول گرفت ، « 2 » بلكه خراج سنگينى بر اهالى اصفهان بست . گذشته از اين ، سربازان افغانى به منازل كسانى كه مرده يا فرار كرده بودند حمله مىآوردند و هر چه مىيافتند مىبردند . غنيمتى كه به اين طريق به دست آمد ميان محمود و سربازانش تقسيم شد . « 3 » يكى ديگر از قربانىهاى حرص و طمع محمود ، رحيم خان حكيم‌باشى بود كه مجبور شد 20000 تومان از ثروت حرام و نامشروع خود را به او بدهد . « 4 »\r\nموقعيت محمود در آغاز سلطنت ، بسيار متزلزل بود . وى اگر چه ايرانىها را به سختى شكست داده و پاىتخت را گرفته و بر تخت نشسته بود ، ولى قلمرو او فقط شامل اصفهان و قسمتى از كرمان و سيستان مىشد . ايرانىها از او و سربازانش تنفر داشتند و آنها را وحشيانى مىدانستند كه تخت سلطنت ايران را واژگون كرده بودند . همچنين افغان‌ها به علت سنى بودن در نظر ايرانىها بسيار خوار و بىمايه بودند . اگر چه عدهء مهاجمان از جمعيت اصفهان به تنهايى كم‌تر بود ، ولى مردم اين شهر چنان وحشت‌زده بودند كه انتظار هيچ اقدام خصمانه‌اى از طرف آنها نمىرفت . از طرف ديگر ، در ولايات بسيارى اشخاص هنوز نسبت به سلسلهء صفويه وفادار مانده بودند . در جنوب و جنوب غربى ، لرها به رهبرى عليمردان خان و در فارس بختيارىها و طوايف كوه گيلويى و عدهء ديگرى در شمال و شمال غربى از خاندن صفوى طرف دارى مىكردند . فقط كافى بود كه رهبر لايق و مجربى روى كار بيايد تا اين عناصر مختلفه را به هم بپيوندد و اختلافات جزئى آنها را بر طرف كند و سپس عليه افاغنه به كار برد . در اين صورت شكست دشمن مسلم و حتمى بود . طهماسب مىتوانست رهبرى اين عده را به عهده بگيرد ، ولى متأسفانه با اراده و قابل و مجرب نبود .\r\nخطر ديگرى كه محمود را تهديد مىكرد از طرف روسيه بود . روزى كه محمود بر تخت نشست ، پطر كبير شهر مهم دربند را اشغال كرده بود و به مسكو باز مىگشت و قصد داشت به گيلان لشگر بفرستد . چنان كه گفتيم ، پطر اعلام داشته بود كه منظور او از حمله به ايران فقط كمك به شاه سلطان حسين است . و اگر اين موضوع جدى بود ، نشان مىداد كه دير يا زود قواى او با\r\n\r\n\r\n","description":"","footnote":"\r\n( 1 ) . زبدة التواريخ . ورق  a  208 .\r\n( 2 ) . گيلاننتس ، فصل 65 .\r\n( 3 )\r\n Alexander of Malabar , Royal Central Asian Journal , vo 1 . XXIII , part 4 , pp . 650 - 1 \r\n. ( 4 ) . در فصل سى و سوم شرح داده خواهد شد كه چگونه محمود كوشيد از اروپايىهاى مقيم اصفهان به زور وجوهى بگيرد .\r\n","page_name":" 171 ","page_number":183},
  {"content":"\r\n\r\nسربازان محمود به جنگ خواهند پرداخت . ولى از گفت و گويى كه چند ماه بعد ميان امان الله ، فرمان‌دهء كل قواى محمود ، و اعتماد الدوله و ژوزف آپى سليميان در گرفت ، « 1 » معلوم مىشود كه افغان‌ها از قدرت روسيه اطلاعى نداشتند و آن را خطرناك نمىشمردند . احتمال مىرفت كه ترك‌ها به ايران حمله كنند ، ولى محمود نمىدانست در اين صورت آنها از كدام يك طرف دارى خواهند كرد . آيا به او كه سنى بود كمك خواهند رساند يا با طهماسب شيعى و متفقين روسى او هم دست خواهند شد ؟\r\nاگر محمود چنين افكارى هم داشت ، بعد از آن كه طهماسب خود را در 30 محرم 1135 ( 10 نوامبر 1722 ) « 2 » پادشاه خواند ، آنها را از سر بيرون راند . طهماسب بعد از شنيدن خبر سقوط اصفهان و كناره‌گيرى پدر به اين اقدام پرداخت . همچنين به اسم خود سكه زد و ارقامى ( فرامينى ) به تمام شهرهاى ايران فرستاد تا جلوس خود را اعلام كند . « 3 »\r\nمحمود نمىتوانست از اين خطر چشم بپوشد و مىدانست كه طهماسب به علت نسب خود مىتواند تمام سلطنت‌طلبان را كه در كشور پراكنده‌اند گرد آرد . بنابراين ، امان الله را براى حمله به او به قزوين فرستاد . امان الله با سه هزار نفر غلجايى و هزار قزلباش عزيمت كرد . در ميان افسران محمود ، عموزادهء او اشرف ديده مىشد .\r\nطهماسب قادر به جلوگيرى از دشمن نبود و سقوط اصفهان و گرفتارى پدرش چنان وى را پريشان ساخته بود كه در اثر تلقين يكى از درباريان احمق براى تسلى خاطر متوسل به باده گسارى و ساير تفريحات شد ؛ « 4 » و به زودى نقطه ضعف خانوادگى را براى چنين عملى نشان داد . در نتيجه ، به قول شيخ محمد على حزين « . . . به اندك زمانى ، چنان كه در مزاج جوانان خاصيت لهو و لعب است ، به آن شيوه از حد اعتدالى در گذشت . » « 5 » سپس شيخ رباعى ذيل ، اثر نور الدين نساوى ، منشى و وقايع نويس سلطان جلال الدين خوارزمشاهى ، را نقل مىكند :\r\n شاها ز مىگران چه بر خواهد خاست * وز مستى بىكران چه برخواهد خاست ؟ \r\n شه مست و جهان خراب و دشمن پس و پيش * پيداست كز اين ميان چه بر خواهد خاست « 6 » \r\n\r\n\r\n","description":"","footnote":"\r\n( 1 ) . گيلاننتس ، در قسمت 88 ،  Journal  مىنويسد :\r\nامان الله از ژوزف پرسيد : « اين روس‌ها چه جور آدمى هستند ؟ فرنگى هستند ؟ در غير اين صورت ، چه هستند ؟ » ژوزف جواب داد كه در آن طرف درياى گيلان ، روس‌ها امپراتورى بزرگى دارند . بعد امان الله پرسيد كه آيا روس‌ها لشكر هم دارند . ژوزف در پاسخ گفت اگر روس‌ها بخواهند مىتوانند 000 / 200 سرباز فراهم آورند و جنگ جويان قابلى هستند . امان الله گفت : « بگذاريد مدتى بگذرد . بعد به فكر معامله با فرنگىهاى شما خواهيم افتاد . »\r\n( 2 ) . تاريخ نادرى ، ص 10 . هم‌چنين - مجمع التواريخ ، ص 59 ، كه عبارت « آخر ماه محرم » به حروف ابجد مىشود عدد 1135 . اين ماده تاريخ در زبدة التواريخ ، ورق  b  210 به غلط نوشته شده است .\r\n( 3 ) . زبدة التواريخ ، ورق  B  210 .\r\n( 4 ) . احوال ، ص 132 .\r\n( 5 ) . همان كتاب .\r\n( 6 ) . همان كتاب . نه شيخ حزين و نه مترجم كتاب او ، بالفور  ( Belfour )  ، هيچ كدام اسم سرايندهء اين رباعى را ذكر نكرده‌اند ، ولى در مجمع التواريخ ، ص 64 ، تصحيح عباس اقبال ، ديده مىشود .\r\n","page_name":" 172 ","page_number":184},
  {"content":"\r\n\r\nمتأسفانه وزرا و درباريان طهماسب مثل خود او بىكفايت بودند و كسى يافت نمىشد كه از زياده روىهاى او جلوگيرى كند ، و به جاى آن كه او را وادارند چشم از عيش و طرب بپوشد و توجه خود را معطوف به شكست دادن افاغنه و نجات پدر و ساير اعضاى خانواده خود كند ، او را بيشتر تحريص و تشويق به باده گسارى مىكردند ، و خود نيز به اين طريق بهره مىبردند . به قول محمد محسن « 1 » به عيش و نوش پرداختند و به فكر استرداد اصفهان يا شكست دادن افاغنه نبودند . طهماسب هم نه تنها براى گرد آورى سپاه اقدامى نكرد ، بلكه عدهء قليلى را كه در خدمت او بودند متفرق ساخت ، به اين خيال باطل كه چون زمستان نزديك مىشود ، از حملهء دشمن مصون خواهد ماند . « 2 » بنابراين ، وقتى افاغنه به فرمان‌دهى امان الله به حوالى قزوين رسيدند ، طهماسب با همراهان خود به طرز شرم‌آورى به زنجان گريخت ، « 3 » و از آنجا به تبريز رفت . « 4 »\r\nاهالى قزوين كه طهماسب آنها را به حال خود گذاشته بود بدون مقاومت تسليم شدند و امان الله كه ديد از طرف آنها خطرى متوجه او نيست ، عده‌اى را براى تعقيب طهماسب فرستاد ، « 5 » و جمعى را مأمور اشغال تهران كرد . امان الله كه مرد طماع و حريصى بود ، مبالغ گزافى از مردم قزوين گرفت و در همين ضمن سربازانش نسبت به آنها با خشونت و سختى رفتار كردند . امان الله و افاغنه نمىدانستند كه قزوينىها مردمى جنگ جويند ؛ و در گذشته ، پدران آنها در برابر حملات شديد ديلمىها و بعدا فرقهء اسماعيليه كه مركز آنها در الموت بود مقاومت كرده‌اند .\r\nاهالى قزوين كه از رفتار خشن افاغنه خشمگين شده بودند ، در عصر روز هشتم ژانويه 1723 سر به شورش برداشتند . « 6 » در بعد از ظهر همان روز ، معلوم بود كه افاغنه اقدامات احتياطى لازم را به عمل مىآورند و چون مردم دريافتند كه ممكن است دشمن از نقشهء آنها مطلع شده باشد ، تصميم گرفتند قبل از فرا رسيدن شب قصد خود را عملى كنند . براى اين منظور به افاغنه‌اى كه در منازل آنها سكونت اختيار كرده بودند حمله بردند و پس از كشتن آنها به سربازانى كه در كوچه‌ها\r\n\r\n\r\n","description":"","footnote":"\r\n( 1 ) . زبدة التواريخ ، ورق  b  210 .\r\n( 2 ) . در اواسط زمستان ، هواى ناحيهء قزوين بسيار سرد است .\r\n( 3 ) . محمد محسن مىنويسد ( ورق  b  210 ) كه سرداران خاين ، وحشت كردند و مصلحت را در فرار ديدند .\r\n( 4 ) . طبق نوشتهء پ . ت . آروطونيان ، در  Osvoboditelnoe Dvizheniye  ، تاجرى ارمنى به نام ايليا موشگ  ( Musheg )  در تاريخ 28 دسامبر 1723 از تبريز نوشت كه در اواخر 1723 [ كذا 
  ] توطئه‌اى عليه طهماسب بر پا شد ( مقصود 1722 است ) . توضيح آن كه اعتماد الدولهء طهماسب شروع به مذاكره با افاغنه كرد و حاضر شد قواى شاه زاده را منحل كند و شخص او را به دست محمود بسپارد ، به شرط آن كه گروهى از غلجايىها به آنجا فرستاده شوند .\r\nمحمود پذيرفت و قوايى به فرماندهى دو جوان ايرانى اعزام داشت ، ولى اين دو نفر به جاى آن كه طبق دستور محمود عمل كنند ، طهماسب را از واقعه آگاه كردند و در نتيجه شاه‌زاده از قزوين شتابان به جانب تبريز گريخت .\r\nاين قضيه كه در منابع ايرانى تأييد نشده است به نظر بعيد مىآيد .\r\n( 5 ) . اين عده طهماسب و اطرافيان او را تا سلطانيه تعقيب كردند .\r\n( 6 ) . اين تاريخى است كه ژوزف آپى سليميان در  « Memoire sur 1 a Guerre Civile de Perse »  مىنويسد ، بايگانى وزارت امور خارجهء فرانسه ، جلد ششم ، ورق  a  290 .\r\n","page_name":" 173 ","page_number":185},
  {"content":"\r\n\r\nبودند تاختند . افغان‌ها كاملا غافل گير شدند و به علت تعداد زياد مردم و شدت غضب آنها تصميم به فرار گرفتند ، ولى امان الله با وجود آن كه از ناحيهء شانه در اثر اصابت گلوله مجروح شده بود آنها را گردآورد و در قصر سلطنتى جا داد . در اين محل مدت سه روز در محاصره بودند .\r\nامان الله كه ديد اميد نجاتى نيست و آذوقه‌اى به جاى نمانده است سربازان را تشويق كرد با محاصره كنندگان به جنگ پردازند و راه فرارى باز كنند . به اين طريق عقب نشينى به سوى اصفهان شروع شد . « 1 » فرار آنها از قزوين تا حدى در اثر اقدامات برادر اعتماد الدوله تسهيل گرديد كه از رؤساى قزلباش بود و با امان الله به قزوين آمده بود و چنان به شتاب گريختند كه نه تنها بار و بنه خود ، بلكه پول و اشياى گران بهايى را كه از قزوينىها به زور گرفته بودند به جا گذاشتند . « 2 » گذشته از اين ، عدهء زيادى از اسيران ايرانى را رها كردند .\r\nتعداد افاغنه‌اى كه در اين شورش موفقيت آميز به قتل رسيدند هزار و دويست نفر تخمين زده مىشود . « 3 » محمود نمىتوانست اين شكست را تحمل كند ، ولى تأثير فرار امان الله و سربازان او در روحيه ايرانىها خطرناك‌تر بود .\r\nامان الله به محض اين كه مسافتى از قزوين دور شد ، قاصدى به اصفهان فرستاد تا محمود را از واقعه آگاه كند . افغان‌ها كه از اين شكست روحيهء خود را باخته بودند و از سرما رنج مىبردند ، شتابان به سوى اصفهان رفتند . دليل خوب شدن روحيهء ايرانىها اين است كه مردم كاشان افاغنه را به شهر راه ندادند . اگر طهماسب با عده‌اى سرباز كار آزموده به آن حوالى رفته بود مىتوانست بقاياى قواى امان الله را كه تعداد آن در اين وقت از ششصد نفر بيشتر نبود ، از بين ببرد و سپس به اصفهان بتازد و محمود را شكست دهد و تخت و تاج را پس بگيرد . « 4 »\r\nقبل از آن كه امان الله به پاىتخت برسد ، اشرف با عده‌اى سوار از لشكر جدا شد و به طرف قندهار فرار كرد . بعد از سقوط اصفهان ، اشرف كوشيده بود از عموزادهء منفور خود جدا شود و محمود با زحمت فراوان او را متقاعد كرده بود كه بازگردد . ولى در مورد دوم اشرف و همراهانش چنان به سرعت دور شدند كه محمود نتوانست به آنها برسد و اشرف را وادار به تغيير رأى كند .\r\n\r\n\r\n","description":"","footnote":"\r\n( 1 ) . شرح شورش قزوينىها به طور كلى از مجمع التواريخ ، تأليف محمد محسن ، اقتباس شده است ( ورق  a  211 ) . ولى اين نويسنده اشتباه مىكند در اين كه فرمان‌دهء افغانى را محمد سيدال خان مىداند . احتمال دارد اين مرد ، كه يكى از سرداران معروف غلجايى به شمار مىرفت ، در آنجا بوده باشد ، ولى امان الله فرمان دهى را به عهده داشت .\r\n( 2 ) . گيلاننتس . فصل 55 .\r\n( 3 ) . همان كتاب . كروسينسكى ، ص 261 ، مىنويسد كه 4000 نفر افغانى در اين واقعه به هلاكت رسيدند ، ولى ظاهرا اين رقم اغراق‌آميز است . زيرا تمام قواى افغان‌ها ، شامل 1000 نفر سرباز غلجايى ، بيش از اين مقدار نبود .\r\n( 4 ) . اگر قول گيلاننتس ( فصل پنجاه و چهارم ،  ( Journal  را بتوان قبول كرد ، اين عدهء سرافكنده در هنگام عقب نشينى ناگهان به 4000 سرباز ايرانى برخوردند . ايرانىها چنان از اين ملاقات غير مترقبه وحشت كردند كه بدون رها كردن تيرى رو به فرار نهادند و تمام باروبنهء خود را به جا گذاشتند . اين فرار واقعا به نفع افغان‌ها تمام شد ، زيرا اگر ايرانىها كوچك‌ترين حمله‌اى مىكردند ، افغان‌ها بدون ترديد گريخته بودند .\r\n","page_name":" 174 ","page_number":186},
  {"content":"\r\n\r\nهنگامى كه قاصد امان الله محمود را از فاجعهء قزوين آگاه كرد ، محمود ترسيد مبادا اين اخبار مردم اصفهان را تحريك و تحريض كند كه مانند قزوينىهاى شجاع عليه او شورش نمايند .\r\nبنابراين ، به دروغ شايع كرد كه امان الله بر طهماسب غالب شده و او را اسير كرده است . سپس فرمان داد جشن عمومى بر پا كنند و شهر چراغانى شود . « 1 »\r\nدر ظهر روز بيست و چهارم ژانويه ، وقتى امان الله با بقاياى لشكر خود به اصفهان بازگشت ، همگى در كمال وضوح ديدند كه وى پيروز نشده است . بنابراين ، امكان شورش مردم وجود داشت و محمود براى آن كه از اين حادثه جلوگيرى كند ، تصميم گرفت كه مردم را سخت بترساند .\r\nشب همان روز ، تمام وزرا و اعيان و اشراف ايرانى را به بهانهء آغاز مذاكره با طهماسب به دربار خواند . « 2 » و آنها كه نسبت به اين دعوت بدگمان نبودند حضور يافتند ، ولى ناگهان سربازان افغانى بر سر آنها تاختند و همگى به استثناى محمد قلى خان اعتماد الدوله را از دم تيغ گذراندند . علت اين كه اين شخص جان به سلامت برد اين بود كه دو نفر افسر غلجايى از محمود خواهش كردند جانش را ببخشد ، زيرا عده‌اى از افاغنه را از چنگ مردم قزوين نجات داده بود . محمود نه تنها اين خواهش را پذيرفت بلكه محمد قلى خان را در مقام خود باقى گذاشت .\r\nكشيش الكساندر اهل مالابار « 3 » در ساعتى كه قتل عام انجام گرفت ، در بنگاه هلندىها در نيم ميلى قصر بود . مىگويد : « اين واقعه باعث سر و صداى وحشت آور و آه و فرياد غم انگيزى شد ، و چون من در باغ هلندىها بودم آن را شنيدم . اگر چه چنين آه و فريادى در دل شب وقتى كه افاغنه به خانهء مردم مىريختند و آنها را مىكشتند گاهى شنيده مىشد ، ولى در آن ساعت مات و مبهوت شديم و نمىدانستيم چه علتى دارد . روز بعد اجساد اعيان و اشراف و غلامان پادشاه با پشت عريان در مقابل قصر انداخته شد تا همه انتقام خونينى را كه محمود ظالم كشيده بود ببينند . » « 4 » به درستى معلوم نيست چند نفر در اين واقعه به قتل رسيدند ، زيرا در ميان مورخان اختلاف فراوانى وجود دارد . « 5 »\r\nمحمود كه به اين كشتار قناعت نكرده بود ، فرمان داد فرزندان كشتگان را نيز به قتل برسانند .\r\n\r\n\r\n","description":"","footnote":"\r\n( 1 )  Clairac , vol . 11 , p . 57 .  .\r\n( 2 ) . گيلاننتس ، فصل 57 ؛ كلراك ، جلد دوم ، ص 60 ؛ كروسينسكى ، ص 263 ، مىنويسد كه محمود وزرا و اعيان را به مجلس ضيافتى فرا خواند ، ولى ظاهرا اين موضوع درست نيست .\r\n( 3 )  Malabar  .\r\n( 4 ) . -\r\n Royal Central Asian Journal , vo 1 . XXIII , part 4 , p . 651 \r\n، نمايندهء كمپانى انگليسى هند شرقى ، در نامهء مورخ 20 ژوئن - 1 ژوئيه 1723 ، كه به لندن فرستاد ، دربارهء اين قتل عام چنين مىنويسد : « شبى كه امان الله از قزوين بازگشت ، اعلى حضرت تمام امرا و اعيان ايرانى را به سان دعوت كرد ، و ناگهان فرمان داد همگى را گردن بزنند و املاك آنها را تصرف كنند و اعضاى خانوادهء آنها را به صورت كنيز و غلام در آورند . با ارامنه و بانيان‌ها هم به اين ترتيب رفتار شد . خلاصه هيچ كس در اين شهر از خشم اين مير غضبان در امان نمانده است . »\r\n( 5 ) . گيلاننتس ، فصل 57 ، تعداد كشتگان را 148 مىداند ، ولى كروسينسكى ، ص 263 ، آن را در حدود 300 مىداند .\r\n","page_name":" 175 ","page_number":187},
  {"content":"\r\n\r\nسپس قريب سه هزار نفر نگهبان قزلباش را از دم تيغ گذرانيد . « 1 »\r\nاين اقدامات وحشت‌انگيز باعث شد كه مردم از ترس تا مدتى در كوچه‌ها ظاهر نشوند ؛ و چون دروازه‌ها بسته شده بود و توسط نگهبانان فراوان محافظت مىشد ، امكان خروج و دخول از آنها ميسر نبود . در نتيجه آثار قحطى دوباره ظاهر گرديد .\r\nفاتح اصفهان ديگر سرشت حقيقى خود را نشان داده بود و به خوبى معلوم بود كه براى حفظ تاج و تخت خود به هر اقدامى ، هر قدر هم وحشت انگيز باشد ، دست خواهد زد .\r\nدر 27 ژانويه ، آخرين روز اين قتل عام‌هاى مخوف ، قاصدى به نام عثمان آقا از طرف حسن ، پاشاى بغداد ، به اصفهان رسيد . پاشا كه هميشه مراقب اوضاع ايران بود اين شخص را به عنوان قاصد ، ولى در واقع براى جاسوسى ، فرستاده بود تا از قدرت نظامى و اخلاق و مقاصد محمود آگاه شود .\r\nمحمود كه آدم زيركى بود دويست نگهبان به خدمت او گماشت و دستور اكيد داد كه مانع از گفت و گوى او با اشخاص شوند . « 2 » چند روز بعد ، محمود عثمان آقا را به حضور پذيرفت و از آنچه او گفت متقاعد شد كه اين شخص جاسوسى بيش نيست . و اگر چه تصميم داشت او را به قتل برساند ، ولى وزرا گفتند كه وجود قاصد محترم است . بعدا محمود نسبت به او مهربانى كرد و حتى هدايا و خلعت برايش فرستاد و عجب آن كه به او اجازه داد با ژوزف آپى سليميان ( كه سابقا او را ديده بود ) در دو مورد ملاقات كند . در ملاقات اول ، عثمان آقا سؤالاتى دربارهء اصفهان كرد و ژوزف مطابق نوشتهء خود او ، « 3 » پاسخ‌هاى صريحى نداد . در ملاقات دوم ، عثمان آقا دربارهء عايدات بندر عباس پرسيد . ژوزف پاسخ داد كه در حدود پانزده هزار تومان در سال است ولى چون بندر مسدود است و تمام كشتىها به بصره مىروند ، اين مقدار كاهش يافته است . « 4 »\r\nمطابق نوشتهء ژوزف آپى سليميان ، عثمان آقا از قدرت غلجايىها به هيچ وجه مرعوب نشد .\r\nژوزف از قول او مىنويسد : « وقتى به استانبول برگردم ، از سلطان تقاضا خواهم كرد شانزده هزار\r\n\r\n\r\n","description":"","footnote":"\r\n( 1 )  Krusinski , p . 264  .\r\n( 2 )\r\n « Memoire sur la Derniere Revolution de Perse jusqu'a la fin de la nnee 1724 . » \r\nاين  « Memoire »  متكى بر يادداشت ژوزف آپى سليميان است كه توسط كنت داندره زل  ( D'Andrezel )  سفير فرانسه در قسطنطنيه ، به پاريس فرستاده شد .\r\n( 3 ) . گيلاننتس ، فصل 59 .\r\n( 4 ) . ژوزف بعدا به گيلاننتس اطلاع داد كه پاسخ او به همين ترتيب بوده است ، ولى گفت كه از فرانسوىها شنيده است كه عايدات گمركى در چند سال قبل به 40000 تومان بالغ مىشده است . هنگامى كه ( ژوزف ) در سال 1721 در بندر عباس بود ، عايدات گمركى در ازاى پرداخت 17000 تومان واگذار شده بود . نبايد از نظر دور داشت كه به كمپانى انگليسى هند شرقى نصف عوايد گمبرون تعلق مىگرفت ، زيرا اين كمپانى با شاه عباس كبير قرار گذاشته بود كه متفقا عليه پرتغالىها در هرمز اقدام كنند و در ازاى خدمات خود اين سهم را دريافت دارند .\r\nراجع به اين موضوع در فصل بيست و نهم بيشتر بحث خواهد شد .\r\n","page_name":" 176 ","page_number":188},
  {"content":"\r\n\r\nسرباز به اصفهان بفرستد تا قندهار را تصرف كند . افاغنه مردم بىسروپايى هستند . » « 1 » باعث تعجب است كه به قاصد اجازه داده شد كه شاه سابق را در زندان ملاقات كند ، ولى او نتوانست به تنهايى شاه را ببيند ، زيرا عده‌اى از افغان‌ها با او بودند . بعدا شايع شد كه سلطان حسين طهماسب را به فرزندى قبول ندارد .\r\nدر پانزدهم فوريه ، هنگامى كه عثمان آقا اجازه گرفت به تركيه باز گردد ، محمود فرمان اكيدى صادر كرد مبنى بر اين كه هيچ غلام و كنيز ايرانى نبايد همراه او برود . سفير پس از آن كه عازم شد ، عده‌اى سرباز افغانى ديد كه به فرمان دهى يك نفر يوزباشى در برابر دروازه ايستاده‌اند . اين اشخاص فورا به تفتيش باروبنهء او پرداختند . در سه ميلى شهر نيز با او چنين معامله‌اى شد . در نتيجه افغان‌ها دوازده غلام ايرانى يافتند كه بىدرنگ آنها را گردن زدند . همچنين دو كنيز در صندوق‌ها پيدا كردند و آنها را به قتل رساندند . « 2 » عثمان آقا بعد از بازگشت به تركيه ، مىبايستى از افاغنه شكايت كرده باشد ، از مطالبى كه به ژوزف آپى سليميان گفته است چنين بر مىآيد كه دربارهء موقعيت محمود گزارش‌هاى بدى داده است . « 3 »\r\nدر هر حال ، سفير در بازگشت به كشور خود گرفتارىهاى ديگرى نيز داشت . هنگامى كه به اصفهان رسيد ، حاكم شهر به او ظنين شد و او را توقيف كرد و شش هفته بعد كه فرمانى از طهماسب در مورد آزادى او دريافت داشت ، او را از زندان بيرون آورد . « 4 »\r\nمحمود از اين كه با وجود فتح اصفهان و بر تخت نشستن ، هنوز نتوانسته است گز و بن اصفهان و قمشه را به تصرف در آورد ، خشمگين بود . بنابراين ، زبر دست خان را مأمور گرفتن اين نواحى كرد . اين سرتيپ كه اصلا اهل اصفهان بود در كودكى به دست افاغنه اسير و در ميان آنها بزرگ شده بود ، « 5 » و در اثر لياقت و شجاعت توانسته بود نه تنها آزادى خود را تحصيل كند بلكه مقامات مهمى در ارتش به دست آرد .\r\nاز آنجا كه افاغنه توپ خانهء كافى نداشتند ، نمىتوانستند دهكده‌ها و شهرهاى برج و بارو دارى\r\n\r\n\r\n","description":"","footnote":"\r\n( 1 ) . گيلاننتس ، فصل پنجاه و نهم .  « Memoire sur la Derniere Revolution de Perse »  بايگانى وزارت امور خارجهء فرانسه ، جلد ششم ، ورق  b  363 .\r\n( 2 ) . كلراك ( از قول ژوزف آپى سليميان ) جلد دوم ، ص 66 .\r\n( 3 ) . براى سياست ترك‌ها در برابر اين تحولات در ايران ، - فصل بعد .\r\n( 4 ) . گيلاننتس ، فصل شصت و يكم .\r\n( 5 ) . نوروزنامهء محمد شيرازى ، ص 4 . ( طبق نسخهء ماشين شده‌اى از يك نسخهء خطى كه استاد سعيد نفيسى در اختيار من گذاشت ) .\r\nمطابق زبدة التواريخ ، ورق  b  211 ، اسم اصلى زبر دست خان ، محمد خان افغانى بوده است . دانيال مژى نيه  ( Moginie )  در كتاب خود تحت عنوان  L'Illustre Paisan  ( لوزان ، 1754 ) ، ص 71 ، مىنويسد كه زبر دست خان زبان پرتغالى را خوب تكلم مىكرد و فرانسه مىآموخت . شايد اين مطلب درست باشد ، ولى اظهارات مژى نيه به طور كلى قابل اعتماد نيست .\r\n","page_name":" 177 ","page_number":189},
  {"content":"\r\n\r\nمثل گز و بن اصفهان را به تصرف در آورند ، مگر آن كه مردم را از گرسنگى تلف كنند . دهكدهء بزرگ گز ( كه در چهار ميلى شرق راه فعلى تهران به اصفهان قرار دارد ) در مقابل حملات آنها مقاومت كرده بود . زبردست خان بعد از حمله‌اى بىنتيجه به اين ده ، به يك مقنى فرمان داد كه معبرى از زير ديوارها تا مركز دهكده بسازد . وقتى اين معبر ساخته شد ، افاغنه از آن راه داخل شدند و كشاورزان دلير را سركوبى كردند .\r\nسپس زبردست خان توجه خود را معطوف به بن اصفهان كرد . بعد از سقوط پاىتخت ، ساكنان دلير اين دهكده نه فقط در برابر افاغنه به مقاومت پرداخته بودند ، بلكه پيوسته اصفهانىها را تحريض كرده بودند كه عليه افاغنه سر به شورش بردارند ، علىالخصوص وقتى كه امان الله از قزوين رانده شده بود . ولى اصفهانىها چنان مرعوب شده بودند كه اين سخنان در آنها تأثيرى نداشت . پس از سقوط گز ، مردم بن اصفهان كه مىديدند كمكى از طرف طهماسب نمىرسد ، نمىدانستند تا كى پاى دارى كنند . بنابراين ، هنگامى كه زبردست خان كه مرد شريفى به شمار مىآمد ، شرايط مناسبى براى تسليم آنها پيش نهاد كرد . كشاورزان پذيرفتند ، به شرط آن كه وعده دهد آنها را به علت تلفاتى كه به افاغنه وارد آورده بودند مجازات نكند . زبر دست خان نه تنها چنين وعده‌اى داد ، بلكه در اجراى آن اصرار ورزيد . لذا مردم بن اصفهان نسبت به افاغنه وفادار شدند و حتى چند نفر قاصدى را كه طهماسب به نزد آنها فرستاده بود تسليم كردند . گذشته از اين ، اگر قول كروسينسكى را قبول داشته باشيم ، « 1 » وقتى لطفعلى خان داغستانى از زندان گريخت و به مردم بن اصفهان پناهنده شد ، آنها وى را تسليم افاغنه كردند و به حضور محمود فرستادند . محمود با خشم و غضب بر او حمله كرد و او را با شمشير از پا در آورد .\r\nپس از آن كه در اوايل ژوئيهء 1723 قمشه به تصرف زبر دست خان در آمد ، « 2 » محمود عاقبت بر نواحى اطراف پاىتخت خود مسلط شد .\r\nدر ايامى كه زبردست خان در نزديكى اصفهان سرگرم زد و خورد بود ، نصر الله خان ( كور سلطان ) با سه هزار سرباز براى گردآورى آذوقه به شمال غربى اصفهان فرستاده شد زيرا مواد غذايى در شهر كمياب بود . نصر الله در همدان شكست يافت ، ولى در جاى ديگر با مقاومتى روبه‌رو نشد و توانست مقدار زيادى آذوقه به دست آرد و چهار هزار خانوادهء سنى درگزين را « 3 » به اصفهان كوچ دهد . مقصود از آوردن اين عده به اصفهان اين بود كه محمود نسبت به آنها بدگمان\r\n\r\n\r\n","description":"","footnote":"\r\n( 1 ) . صحت اين ادعا مورد ترديد است ، زيرا طبق گفتهء گيلاننتس ، فصل پنجاه و پنج ، لطفعلى خان در قتل عام شب بيست و چهارم ژانويهء 1723 كشته شد .\r\n( 2 ) . نامهء نمايندهء كمپانى انگليس هند شرقى ، مورخ 20 ژوئيه 1723 .\r\n( 3 ) . براى شرحى دربارهء ناحيهء درگزين ، - « همدان » ، اثر رابينو  ( Rabino )  در ،  Revue du Monde Musulman , \r\n vo 1 . XL III . p . 225 . \r\n","page_name":" 178 ","page_number":190},
  {"content":"\r\n\r\nبود و مىخواست اشخاص مورد اعتماد خود را در آنجا ساكن كند . و براى كاستن از جمعيت اصفهان فرمان داد هر كس مايل است مىتواند از شهر بيرون برود . در نتيجه عده‌اى از پاىتخت خارج شدند .\r\nگذشته از اين ، محمود امر داد خانوادهء افسران و سربازانش از قندهار بيايند و در اصفهان سكونت اختيار كنند . در ميان كسانى كه از قندهار آمدند مادر خود محمود ديده مىشد و اين زن « بر شترى سوار بود كه به جز زين پوش سرخى كه بر پشت آن بود چيز ديگرى آن را از ساير شتران متمايز نمىكرد . هنگامى كه اين زن از ميدان مىگذشت ، هيچ كنيز و افسر و نوكرى با او نبود و نيمه عريان به دروازهء عمدهء قصر رسيد و آنچه بر تن داشت پاره و ژنده بود و با حرص و ولع تربچه‌اى را كه در دست داشت گاز مىگرفت و بيشتر شبيه زنى جادوگر بود تا مادر پادشاهى بزرگ » . « 1 »\r\nمنظور محمود از آوردن خانواده‌هاى افسران و سربازانش از قندهار نه تنها اين بود كه مردم قابل اعتمادى در شهر جاى دهد ، بلكه چون عدهء زيادى از سپاهيانش براى پيوستن به خانواده‌هاى خود به قندهار گريخته بودند ، محمود مىخواست به اين وسيله از اين كار جلوگيرى كند . محمود با گذشت زمان دريافت كه گرفتن سرباز از قندهار متدرجا دشوار مىشود ، زيرا در آنجا شايع شده بود كه محمود توجه خود را بيشتر معطوف به جمع آورى ثروت مىكند و بهترين دوستان خود را از ياد برده است .\r\nدومين اقدام مهم محمود تصرف ولايت فارس بود ، و از آنجا كه شيرازىها به طرز ننگينى با فرستادگان او رفتار كرده بودند ، تصميم گرفت شيراز را متصرف شود ؛ و براى اين منظور در اواخر تابستان 1723 ، يكى از سرتيپ‌هاى خود را به نام نصر الله با لشكرى مركب از افاغنه و عشاير درگزين به فارس فرستاد .\r\nنصر الله در ضمن پيش روى به طرف جنوب با مقاومتى روبه‌رو نشد ، ولى وقتى به شيراز رسيد ، حاكم شهر از تسليم شدن خوددارى كرد . بنابراين نصر الله در جلو سربازان دست به حمله زد ، و اگر چه گفته مىشد در اثر طلسم از گزند مصون است ، ولى از نخستين كسانى بود كه به خاك هلاك افتاد . از آنجا كه اين شخص يكى از لايق‌ترين افسران بود ، مرگ او در محمود بسيار تأثير كرد . ارامنه و مخصوصا زردشتىها از كشته شدن او متأسف شدند ، زيرا حامى بزرگ خود را از دست دادند . حتى ايرانىها از اين واقعه اظهار تأسف كردند زيرا او را غير متعصب و رحيم دل مىدانستند . « 2 » از طرف ديگر مرگ او طبعا باعث دل گرمى شيرازىها و همچنين كشاورزانى شد كه\r\n\r\n\r\n","description":"","footnote":"\r\n( 1 ) . كروسينسكى ، ص 269 .\r\n( 2 ) . نصر الله كه زردشتى بود تعصبى از خود نشان نمىداد . كروسينسكى ( صفحات 273 - 274 مىنويسد : هنگامى\r\n","page_name":" 179 ","page_number":191},
  {"content":"\r\n\r\nدر ضمن پيش روى او به شيراز سر به اطاعت او نهاده بودند و به اين طريق نشان دادند كه تسلط افاغنه بر اين كشور فقط با زور صورت مىگرفت .\r\nپس از مرگ نصر الله ، زبردست‌خان جانشين او شد و محاصرهء شيراز به شدت ادامه يافت ، ولى پادگان شهر به سختى پاى دارى كرد ، و اگر حاكم قبل از محاصره مقدار كافى آذوقه جمع كرده بود ، امكان داشت شهر تسليم نشود . با وجود اين ، شيرازىها مدت نه ماه مقاومت كردند و عاقبت مجبور شدند دروازه‌هاى شهر را به روى دشمن بگشايند . مىگويند بيش از چند هزار نفر در طى محاصره تلف شدند ، ولى اين رقم به نظر مبالغه آميز مىآيد . « 1 »\r\nنوشته‌اند كه پس از تسليم شهر ، زبردست‌خان به علت داشتن نژاد ايرانى ، با مردم به مهربانى و ادب رفتار كرد . « 2 »\r\nزبردست‌خان قبل از پيوستن به محمود ، قواى مختصرى از طريق لار به بندر عباس فرستاد .\r\nايرانىهايى كه در آنجا و در حوالى آن زندگى مىكردند به جزيرهء هرمز گريختند و در اين ضمن انگليسىها و هلندىها درهاى بنگاه بازرگانى خود را به روى افاغنه بستند . شايد افغان‌ها ، با توجه به سرنوشت بلوچ‌ها در دسامبر 1720 ، « 3 » نخواستند به زور وارد شوند ، و در حالى كه عدهء زيادى از آنها در اثر بيمارى تلف شده بود ، به محل اول بازگشتند .\r\nدر اين ضمن محمود شهر گلپايگان را محاصره كرد و چون طهماسب از اين واقعه آگاهى يافت ، از خواب غفلت بيدار شد و قوايى به فرمان‌دهى فريدون خان براى نجات آن شهر فرستاد ، ولى محمود او را به آسانى شكست داد . فريدون خان كه از ملامت بىعلت طهماسب خشمگين شده بود ، با بقيهء قواى خود به ترك‌ها پيوست . « 4 » گلپايگان بعد از شكست فريدون خان مدت زيادى پاى دارى نكرد ، محمود همچنين شهر خوانسار را ، كه در دامنه جنوب شرقى سلسله جبال\r\n\r\n\r\n","description":"","footnote":"\r\nكه نصر الله دريافت كه بعضى از گرجىها در ايران مجبور شده‌اند كه براى دخول در خدمت شاه اسلام بياورند ، به آنها اجازه داد كه به آيين قبلى خود بازگردند و حتى يك كشيش گرجى از اصفهان به نزد آنها فرستاد . ولى كروسينسكى عقيده دارد كه امان الله به علت تنفرى كه از تشيع داشت به اين اقدام دست زد و كم‌تر به علت تمايل او به عيسويت بود .\r\n( 1 ) . نوروزنامهء محمد شيرازى ، ص 4 ؛ فارسنامهء حسن بن حسن فسايى .\r\n( 2 ) . نوروزنامهء محمد شيرازى ، ص 4 . اين گفتهء نويسنده‌اى كه خود سختى محاصره شدن را چشيده بود ، اگر چه در آن زمان طفلى بيش نبود ، خلاف ادعاى كروسينسكى را ثابت مىكند كه مىگويد افغان‌ها نه تنها ضمن مذاكره دربارهء شرايط تسليم اهالى ناگهان به آنها حمله بردند ، بلكه بعدا نسبت به آنها با خشونت تمام رفتار كردند ، ظاهرا منابع دست اول اروپايى خواه مذهبى و خواه غير مذهبى دربارهء اين محاصره در دست نيست ، پادرى  ( Padery )  ، كنسول فرانسه ، در ماه مارس قبلا از شيراز بيرون رفته و يك نفر مبلغ مذهبى به نام آبه ربوفا  ( Rebuffa )  را به جانشينى خود تعيين كرده بود . بدبختانه اين شخص ضمن محاصره به قتل رسيد . - بايگانى وزارت امور خارجه ، جلد ششم ، ورق  a  429 . هم‌چنين - اوايل فصل چهارم اين كتاب .\r\n( 3 ) . - اواخر فصل سى و يكم كتاب حاضر .\r\n( 4 ) . در اين هنگام ترك‌ها به ايران حمله برده بودند ، - فصل نوزدهم .\r\n","page_name":" 180 ","page_number":192},
  {"content":"\r\n\r\nزاگرس قرار دارد ، به تصرف در آورد ؛ و نيز تسلط خود را بر كاشان ، كه بعد از طرد امان الله از قزوين شورش كرده بود ، دوباره مستقر ساخت .\r\nاگر چه محمود در اين عمليات نسبتا ناچيز پيروز شده بود ، ولى در اين وقت با بحران عظيمى مواجه گرديد . ظاهرا محمود و امان الله قبل از خروج از قندهار در سال 1721 با يك ديگر پيمان بسته بودند كه هر چه محمود در ايران به دست آورد نصف آن را به امان الله بدهد . از آنجا كه سلطنت در اصفهان قابل تقسيم نبود ، محمود قول داده بود كه او را به حكومت قزوين و نواحى مجاور آن منصوب كند ؛ ولى چنان كه ديديم سعى او در فتح آن شهر خاتمهء ننگينى داشت . در اواخر 1723 امان الله كه احساس مىكرد محمود به پيمان خود وفادار نمانده است ، ظاهرا به منظور حركت به قندهار ناگهان از اصفهان خارج شد و تاج سلطنتى را هم با خود برد و پس از خروج از شهر ، على الظاهر به قصد پيوستن به طهماسب به سوى شمال رفت . « 1 » محمود پس از اطلاع از اين جريان ، به دنبال او شتافت و بعد از بحث فراوان او را متقاعد كرد به پاى تخت باز گردد . اين دو نفر گرچه به ظاهر با هم آشتى كرده بودند ، ولى اختلاف آنها بر جا ماند و به يكديگر اعتمادى نداشتند .\r\nسقوط شيراز از نگرانىهاى محمود كاست و باعث شد كه وى در ژانويهء 1724 با سى هزار سرباز براى سركوبى طوايف كوه گيلويه عازم شود . در شمال غربى محل اقامت آنها كه بسيار كوهستانى و صعب العبور است خاك بختيارى قرار دارد . طوايف مذكور كه قدم به قدم سرزمين خود را مىشناختند ، به دقت از تصادم با قواى عمدهء دشمن احتراز كردند ، ولى مرتب افغان‌ها و متفقين در گزينى آنها را به ستوه آوردند و مانع از جمع‌آورى آذوقه شدند . محمود تا بهبهان پيش رفت و آن را محاصره كرد ، ولى هواى ناسازگار اين منطقه باعث مرگ عدهء زيادى از سربازان او شد و چون دريافت كه دشمنان با حيله از چنگش مىگريزند و قوايش بيهوده تلف مىشود ، در حالى كه نيمى از سربازانش از بين رفته بود ، مأيوس به اصفهان بازگشت . « 2 »\r\nاين لشكركشى بىنتيجه و پرخرج ، نشاطى را كه محمود از تصرف شيراز در خود احساس مىكرد تقليل داد ، زيرا تلفات سنگينى به او وارد شده و در عوض چيزى به دست نياورده بود .\r\nقبلا از خطوط ارتباطى طويل و ناامن ميان اصفهان و قندهار سخن به ميان آورديم . محمود\r\n\r\n\r\n","description":"","footnote":"\r\n( 1 ) . كروسينسكى ، صفحات 282 - 283 . مطابق نوشته او ، زن امان الله ، كه يكى از دختران شاه سلطان حسين بود ، او را عليه محمود برانگيخت .\r\n( 2 ) . كروسينسكى ، ص 284 ؛ فارسنامه ، ص 162 . نمايندهء كمپانى انگليسى هند شرقى از اصفهان گزارش داده است ( 28 ژوئن / 9 ژوئيه 1726 ) كه محمود پس از محاصره كردن بهبهان چنان خود را گرفتار حملات اعراب و عشاير يافت كه اگر يكى از خان‌هاى بختيارى راه فرارى از روى كوه‌ها به او نشان نداده بود ، با سپاهيان خود به هلاكت رسيده بود .\r\n","page_name":" 181 ","page_number":193},
  {"content":"\r\n\r\nمىدانست كه تا وقتى شهر يزد را تصرف نكند ، مهمات جديد و سربازان تازه نفس او از خطر مصون نخواهد ماند . حقيقت آن كه در اواخر 1724 يزدىها دو هزار سرباز تازه نفس افغانى را كه به اصفهان مىرفتند نابود كرده بودند . محمود همچنين نسبت به يزدىها كينه مىورزيد ، زيرا آنها حملات او را در فوريهء 1722 دفع كرده بودند . « 1 » به اين دو علت محمود در بيستم نوامبر 1724 به منظور حمله به يزد عازم شد و اميدوار بود در اين مبارزه پيروز شود ؛ زيرا در نهانى با زردشتيان يزد قرار گذاشته بود كه به محض حمله به اين شهر به يارى او قيام كنند . ولى قبل از آن كه سربازان افغانى به پاى ديوارهاى يزد برسند ، مردم از اين توطئه آگاه شدند و در نتيجه هنگامى كه افغان‌ها دست به حمله زدند ، از داخل شهر كسى به يارى آنها نيامد و با دادن تلفات سنگين بازگشتند . حملات بعدى هم نتايج مشابهى داشت .\r\nدر اين ايام افاغنه نه تنها از سرما بلكه از كمبود آذوقه در زحمت بودند . هنگامى كه محمود جمعى را براى گردآورى آذوقه گسيل داشت ، يزدىها به اردوى او حمله بردند . در اين حمله كه با پيروزى توأم بود ، يزدىها علاوه بر كشتن عدهء زيادى از سپاهيان محمود ، موفق به تصرف بار و بنه آنها نيز شدند . خود او هم نزديك بود گرفتار شود ، و ناچار بعد از جمع‌آورى بقاياى سپاه ، از گرفتن شهر منصرف شد . بقول نمايندهء كمپانى انگليسى هند شرقى :\r\n« به طور شرم‌آورى مورد ضرب و جرح واقع شد و توانست با پنهان شدن در قناتى نجات يابد . سپس دو منزل به طرف كرمان پيش رفت و در آنجا تصميم گرفت به قندهار بازگردد و در ظرف پنجاه روز با پنجاه هزار سرباز مراجعت كند . ولى امراى لشكر مانع از رفتن او شدند و در نتيجه در هفتم ژانويه در حالى كه تعداد زيادى سرباز از دست داده بود و عده‌اى را از دور براى محاصرهء يزد نگاه داشته بود مراجعت كرد . » « 2 »\r\nگرفتارى ديگر محمود آن بود كه سربازانش مىخواستند سر به شورش بردارند . و چون محمود اين سربازان را به علت نگرفتن يزد ملامت مىكرد ، آنها در جواب مىگفتند كه شكست آنها بدان علت بوده است كه وى آداب ايرانىها و زندگى با شكوه و جلال آنها را پيش گرفته و خود در پنهانى آيين تشيع اختيار كرده است . « 3 » احساسات سربازان عليه او چنان تحريك شده بود كه وقتى مراجعت اشرف را از قندهار خواستار شدند ، محمود بر خلاف ميل خود مجبور شد از او دعوت كند . به اين ترتيب ، اشرف و امان الله دو تن از امراى لشكر افغانى مقيم اصفهان بودند كه محمود از آنها هم تنفر و هم بيم داشت و آن دو نفر نيز از او متنفر بودند .\r\n\r\n\r\n","description":"","footnote":"\r\n( 1 ) . - اوايل فصل دوازدهم .\r\n( 2 ) . اين نامه جزء مراسلاتى بود كه در  Asiatic Quarterly Review  ، جلد دوم ، ژوئيه - اكتبر 1886 تحت عنوان -\r\n « The Afghan Conqnest of Persia ; Unpubished Contem porary Correspondence » p . 189 , \r\nبه چاپ رسيده است .\r\n( 3 ) . - تاريخ ايران ، تأليف سرجان ملكم ، جلد دوم ، ص 14 .\r\n","page_name":" 182 ","page_number":194},
  {"content":"\r\n\r\nنگرانىهاى محمود چنان در روح او اثر كرد كه به اطرافيان خود ، مخصوصا اشرف ، ظنين گرديد و اگر چه عموزادهء خود را بعد از بازگشت او از قندهار ظاهرا با محبت و ادب پذيرفته بود ، ولى به زودى چنين صلاح ديد كه او را در قصر تحت نظر قرار دهد تا مبادا سربازان ناراضى را تحريك به شورش كند .\r\nاز آنجا كه محمود احساس مىكرد جز با توفيق خداوندى نمىتواند بر گرفتارىهاى خود فايق آيد ، به قول سرجان ملكم « تصميم گرفت روح را از مشاهدهء اشياى دنيوى بازدارد تا آن كه در ذات احديت جذب شود . » « 1 » براى اين منظور وارد سردابى شد و در آنجا تقريبا چهل روز بدون غذا در تنهايى گذرانيد . هنگامى كه زرد و لاغر از آنجا بيرون آمد ، همگى در كمال وضوح دانستند كه عقل او كه متزلزل بوده ، اعتدال خود را كاملا از دست داده است . از آن پس بسيار ناراحت و بدگمان و خرده گير شد ، و غالبا افسرده و ملول بود .\r\nهنگامى كه محمود در يأس و نوميدى به سر مىبرد ، ايرانىها احتمالا از بدخواهى شهرت دادند كه صفى ميرزا ، دومين فرزند شاه سابق ، از زندان گريخته و به ناحيهء بختيارى پناه برده است .\r\nمحمود بدون آن كه دربارهء اين خبر ( كه مسلما صحت نداشت ) تحقيقى كند ، چنان خشمگين شد كه تصميم گرفت تمام شاه‌زادگان زندانى ( به جز سلطان حسين ) را از دم تيغ بگذراند . اين تصميم مخوف در هفتم يا هشتم فوريهء 1725 عملى شد . محمود فرمان داده بود كه دست تمام شاه‌زادگان را با كمربندهاى آنها از پشت ببندند و آنها را به يكى از حياطهاى قصر سلطنتى ببرند .\r\nسپس خود با دو تن از همراهان همگى را با ضربهء شمشير به خاك افكند . سلطان حسين از شنيدن ضجه و زارى آنان به ميان حياط دويد و در اين ضمن دو تن از شاه زادگان خردسال كه هنوز نوبت كشتن آنها فرا نرسيده بود ، به آغوش پدر پناه بردند . محمود با شمشير آخته به دنبال آنها دويد و در اين هنگام شاه سلطان حسين بازوى خود را براى حمايت آن دو كودك پيش آورد و زخمى شد . جنون محمود در اثر ديدن خون پادشاه سابق اندكى تقليل يافت و اين عمل باعث شد كه او از كشتار بيشتر خوددارى كند . « 2 »\r\nبه درستى معلوم نيست چند تن از شاه‌زادگان در اين حادثه به قتل رسيدند ، زيرا مورخان تعداد آنان را از هجده تا 180 نفر نوشته‌اند . « 3 » آن چه به يقين مىتوان گفت اين است كه تمام\r\n\r\n\r\n","description":"","footnote":"\r\n( 1 ) . تاريخ ايران ، جلد دوم ، ص 16 .\r\n( 2 ) . كروسينسكى ، ص 291 .\r\n( 3 ) . نمايندهء كمپانى انگليسى هند شرقى در نامهء مورخ 28 ژوئن - 9 ژوئيه مىنويسد كه محمود « در شب 28 و 39 ژانويه ( هشتم و نهم فوريه ) 54 تن از فرزندان شاه سلطان حسين و سه تن از برادران او و بچه‌هاى آنها را به قتل رسانيد و روى هم رفته 54 يا 85 يا 107 نفر به اين ترتيب به هلاكت رسيدند » . كروسينسكى ، ص 291 ، اعتراف مىكند كه رقم صحيحى نمىتواند به دست دهد و مىنويسد : « بعضى مىگويند 105 ، و بعضى 180 و جمعى ديگر رقم كشتگان را بيشتر ذكر مىكنند » . محمد محسن ، در زبدة التواريخ ، ورق  b  219 ، مىنويسد كه\r\n","page_name":" 183 ","page_number":195},
  {"content":"\r\n\r\nبرادران پادشاه سابق و همهء فرزندان او به جز طهماسب و آن دو شاه‌زادهء كوچك كشته شدند .\r\nمطابق گزارش كمپانى انگليسى هند شرقى ، « 1 » رحيم‌خان پزشك مخصوص شاه سابق نيز جان خود را در اين حادثه از دست داد و كسى از مرگ او متأسف نشد .\r\nتأثير اين عمل وحشتناك در روحيهء خود محمود بسيار شديد بود ، زيرا آخرين علايم سلامت عقل او را از بين برد . كروسينسكى كه در آن وقت در اصفهان بود ، مىنويسد كه براى شفاى او دست به اقدامات فوق‌العاده‌اى زده شد و بعد از آن كه پزشكان افغانى معالجات بىنتيجهء خود را به پايان رساندند ، « . . . به كشيش‌هاى ارمنى متوسل شدند و از آنها خواستند كه فصلى را كه به انجيل سرخ « 2 » موسوم است روى سر غاصب ( محمود ) بخوانند . اين رسم ميان ايرانىها وجود دارد و مىگويند بيمارىهاى اشخاصى كه علايم مرض محمود در آنها بوده ، بدين وسيله شفا يافته است . كشيش‌هاى ارمنى پشت سر هم به طرزى موقر و در حالى كه لباس‌هاى رسمى خود را بر تن كرده بودند و شمعى به دست داشتند به قصر سلطنتى آمدند .\r\nدرباريان كه در دو صف ايستاده بودند ، كشيش‌ها را به احترام پذيرفتند و از طرز نگاه محجوبانه و سكوت عميق آنها اهميتى كه براى اين كشيش‌ها قايل بودند مفهوم مىشد . بعد از انجام تشريفات ، عده‌اى از درباريان آنان را به همان ترتيب تا جلفا همراهى كردند . » « 3 »\r\nخواه در نتيجهء اين تشريفات عجيب و خواه در اثر علل ديگر ، محمود مدت كوتاهى عقل خود را بازيافت و براى تقدير از زحمات كشيش‌ها انعام فراوانى به ارامنه بخشيد و هم‌چنين مقدارى از پول‌هايى را كه از دو كمپانى هند شرقى ، متعلق به انگليس و هلند ، به زور گرفته بود به آن‌ها مسترد داشت . « 4 »\r\n\r\n\r\n","description":"","footnote":"\r\nدوازده تن از فرزندان شاه سابق و شش تن از برادران او كشته شدند ( در ورق  b  219 ، اسامى شش برادر و ده فرزند او را ذكر مىكند ) . به عقيدهء من قول شيخ محمد حزين ( احوال ، ص 139 ) معتبرتر است كه تعداد كشتگان را 39 مىداند . ميرزا مهدى ، در تاريخ نادرى ، ص 10 ، مىنويسد « وسوسهء نفسانى » محمود بود كه او را به ارتكاب ، اين عمل وحشت‌انگيز واداشت .\r\n( 1 ) . نامه‌اى از اصفهان ، مورخ 28 ژوئن - 9 ژوئيه 1726 .\r\n( 2 ) . اين نام به آن علت است كه آن فصل را با جوهر قرمز مىنوشتند .\r\n( 3 ) . كروسينسكى ، ص 292 . ولتر كه دشمن كشيشان بود در\r\n Histoire de l'Empire Rerussie sous Pierre le Grand ( London , 1852 ) vo 1 . II , p . 236 \r\nمىنويسد : « اين قصص ايرانى را راهبان ما نقل كرده‌اند و در پاريس به چاپ رسانده‌اند . » مع‌الوصف دليلى وجود ندارد كه در صحت اظهارات كروسينسكى ترديد كنيم . دوست من دكتر ميناسيان مرا مطلع ساخت كه حتى در اين زمان هم گاهى كشيش‌هاى ارمنى در ايران قسمتى از انجيل را كه به « فصول شفا دهنده » معروف است روى سر بيماران قرائت مىكنند . اين فصول عبارت‌اند از : متى ، باب پانزدهم ، آيات 21 - 28 ( براى اختلالات دماغى ) ، مرقس ، باب هشتم ، آيات 31 - 37 ( براى كر و لال‌ها ) ؛ لوقا ، باب نهم ، آيات 37 - 42 ( براى مصروعين ) ، و يوحنا ، باب چهارم ، آيات 46 - 54 ( براى كسانى كه مشرف به موت‌اند ) .\r\n( 4 ) . كروسينسكى ، ص 292 . وى مىنويسد كه اشرف بعد از جلوس به تخت سلطنت ، اخذ اين وجوه را ممنوع ساخت ، به دليل آن كه اين عمل « نتيجهء دماغ مختلى است » .\r\n","page_name":" 184 ","page_number":196},
  {"content":"\r\n\r\nدر اين ضمن ، اشرف اگر چه در زندان مىگذرانيد ، ولى به وسيلهء چند تن از بقاياى اعيان ايران با طهماسب تماس گرفت و از او تقاضا كرد كه با استفاده از هرج و مرجى كه در اصفهان در نتيجهء بيمارى محمود روى داده است ، عازم پاىتخت شود و همچنين به او اطمينان داد كه به محض رسيدن او به اين شهر و نجات دادن او از زندان به او خواهد پيوست و سپس متفقا محمود را از سلطنت خلع خواهند كرد . فقط آنچه در عوض براى خود و طرف‌داران خود مىخواست اين بود كه جانشان بخشيده شود و به اراضى و دارايى آنها تجاوز نكنند . « 1 » بزرگان ايرانى هم به طهماسب نوشتند و او را ترغيب كردند كه پيش نهاد اشرف را بپذيرد .\r\nطهماسب پس از دريافت اين نامه‌ها ، پاسخ موافق داد و تعهد كرد كه شرايط فوق را رعايت كند ، ولى قبل از آن كه دست به عملى بزند ، در نتيجهء بدتر شدن حال محمود و نتايجى كه از آن ناشى شد وضع ديگرى پيش آمد .\r\nبهبودى محمود ديرى نپاييد و بعد از مدت كوتاهى عذاب جسمى او هم مزيد بر علت شد :\r\nبه هر كسى كه نزد او مىآمد دشنام مىداد و در حال تأثر ، گوشت بدن خود را گاز مىگرفت و آن را پاره مىكرد . نوع بيمارى او دقيقا معلوم نيست ، زيرا بعضىها مىگويند محمود مبتلا به جذام « 2 » و بعضىها عقيده دارند كه فلج شده بود . « 3 » در هر حال به زودى معلوم شد كه بهبود نخواهد يافت .\r\nدر اين هنگام به اصفهان خبر رسيد كه قواى طهماسب عده‌اى از سپاهيان افغانى را به فرمان دهى محمد سيدال خان در حوالى قم شكست داده است . « 4 » از آنجا كه محمود در اين موقع بحرانى نمىتوانست فرمان روايى كند ، رؤساى افاغنه تصميم گرفتند شخص ديگرى را به جاى او بگذارند ؛ و چون آوردن حسين ، برادر محمود ، از قندهار مستلزم وقت بود ، مصمم شدند اشرف را از زندان بيرون آورند و تاج شاهى را بر سر او بگذارند . بنابراين در بعد از ظهر روز 22 آوريل ، امان الله و يكى ديگر از فرمان دهان ، اشرف را آزاد ساختند و به همراهى هفتصد يا هشتصد سرباز به ميدان شاه رفتند و به قصر سلطنتى كه عدهء زيادى نگهبان در آنجا بودند حمله بردند . پس از زد و خورد مختصرى ، اشرف قصر را به تصرف در آورد . سه روز بعد محمود يا از بيمارى درگذشت يا به قتل رسيد ، « 5 » و روز بعد اشرف به پادشاهى برداشته شد .\r\n\r\n\r\n","description":"","footnote":"\r\n( 1 ) . كروسينسكى ، صفحات 306 - 307 با در نظر گرفتن رفتار بعدى اشرف ، معلوم نيست كه پيش نهادهاى او بدون غرض بوده است يا نه .\r\n( 2 )\r\n Reynal , Relation historique , p . 13 ; Krusinski , p , 293 \r\n. ( 3 ) . تاريخ نادرى ، ص 10 ، تأليف ميرزا مهدى ؛ روضة الصفاى ناصرى ، جلد هشتم ؛ تأليف ميرزا رضاقلىخان هدايت .\r\n( 4 ) . كلراك ، جلد دوم ، ص 217 . اين عمل ظاهرا ربطى به موافقت ميان اشرف و طهماسب نداشته است .\r\n( 5 ) . - نامهء نمايندهء انگليسى هند شرقى در اصفهان ، مورخ 28 ژوئن - 29 ژوئيه 1726 . طبق اين نامه ، اشرف\r\n","page_name":" 185 ","page_number":197},
  {"content":"\r\n\r\nبه اين ترتيب سلطنت كوتاه ولى خونين نخستين غاصب افغانى كه در سن بيست و شش سالگى در گذشت ، يا مقتول شد ، به پايان رسيد .\r\nوقتى عمليات محمود را چه در زمانى كه رهبر افاغنه بود و چه هنگامى كه بر تخت سلطنت نشست ، مورد مطالعه قرار مىدهيم ، مىبينيم كه هيچ جنبهء خوبى نداشته است ؛ ولى بايد در نظر بگيريم كه تقريبا تمام اطلاعات ، دربارهء او از منابع مخالف به دست آمده است . ترديدى نيست كه محمود شخص ظالم و خون آشامى بود و قسمتى از پيروزىهاى شگفت‌انگيز خود را در اثر زور و ايجاد وحشت ، و قسمت ديگر را در نتيجهء اشتباهات و بىكفايتى درباريان ايرانى به دست آورد . اگر چه در آغاز تا حدى زيركى و فطانت از خود نشان داد ، ولى به زودى علاقه به خونريزى بر وجود او مستولى شد .\r\nاگر محمود تا حدى مثل پدرش ، ميرويس ، زيرك و زرنگ بود ، معلوم نيست سرنوشت افاغنه چه مىشد . آيا محمود مىتوانست نفوذ غلجايىها را در ايران تا مدتى بر پايهء محكمى استوار كند ؟ وقتى وقايع زمان اشرف را مطالعه مىكنيم ، مىبينيم كه پاسخ اين سؤال منفى است .\r\n\r\n\r\n","description":"","footnote":"\r\nفرمان داده بود محمود را خفه كنند مطابق نوشتهء شيخ محمد على حزين ( احوال ، ص 139 ) ، محمود به مرگ طبيعى در گذشت ، ولى محمد محسن ( زبدة التواريخ ، ورق  a  209 ) عقيده دارد كه او را خفه كردند ، در صورتى كه كروسينسكى ( ص 296 ) ورنال ( ص 13  Relation historique  ) مىنويسند كه او را گردن زدند . كروسينسكى و نمايندهء كمپانى انگليسى هند شرقى تاريخ 22 آوريل را روز « كودتا » ى اشرف مىدانند . ظاهرا فرضيهء خفه شدن محمود درست‌تر است . زيرا نوشتهء محمد محسن ( كه غالبا قابل اعتماد است ) توسط نويسندگان ذيل تأييد شده است : استپانوس ارتس  ( Stepanos Eretz )  در نسخهء خطى  Meditation on Past and Present Events '  ، ورق 100 ( اين نسخه در كتاب‌خانهء كليساى جلفاست ) و خاچاطور ، ( و گرشبات ، 1905 )  History of Persia  ، صفحات 239 - 240 از دكتر ميناسيان كه اين دو مأخذ را به من نشان داد متشكرم .\r\n","page_name":" 186 ","page_number":198},
  {"content":"\r\n\r\n\r\nفصل هفدهم تقسيم ايران ميان تركيه و روسيه\r\nدر فصول گذشتهء اين كتاب ديديم كه تركيه ، بعد از انعقاد معاهدهء زهاب در سال 1639 ، از مخالفت با ايران دست برداشت و عامل نيرومند مذهبى كه مدت‌ها باعث اختلاف دو كشور بود تا چندى از بين رفت . حتى واقعهء عجيب بصره در اواخر قرن هفدهم فقط موجب كشمكش مختصرى شد و هنگامى كه صلح و آرامش برقرار گرديد ، به نظر نمىرسيد كه روابط دوستانهء دو كشور در اثر حادثه‌اى به هم بخورد . با وجود اين ، قبل از پايان ربع اول قرن هجدهم ، سه واقعه روى داد كه باعث تغيير اوضاع شد .\r\nنخستين واقعه عبارت از انعقاد معاهدهء پاسارويتس « 1 » ميان تركيه و اتريش و ونيز در ژوئيهء 1718 بود . اين معاهده كه به كشمكش بين تركيه و اتريش خاتمه داد ، باعث شد كه تركيه بتواند در شرق در صورت فرصت دست به اقداماتى بزند و از بعضى موقعيت‌ها استفاده كند . به طور خلاصه ، معاهدهء پاسارويتس براى تركيه مثل عهد نامهء نيشتاد « 2 » براى روسيه در سه سال قبل از آن بود .\r\nثانيا عامل مذهبى دوبار ظاهر شد ، زيرا متعصبان شيعى در اثر تحريكات محمد باقر مجلسى و جانشين او مير محمد حسين شروع به تعقيب و آزار ساكنان سنى شيروان و داغستان كردند . همانطور كه عيسويان زجر ديده در گرجستان و ارمنستان اندك اندك براى دريافت كمك چشم به روسيه دوختند ، سنىهاى ستم ديده در شمال غربى ايران نيز متمايل به تركيه شدند .\r\nثالثا اوضاع ايران بدتر از سابق شد . هنگامى كه درى افندى در سال 1721 به قسطنطنيه رسيد ، گزارش‌هاى وحشت آورى را كه دولت تركيه دربارهء انقراض قريب‌الوقوع سلسلهء صفويه دريافت داشته بود تأكيد كرد . اين گزارش‌ها باعث تشويق ترك‌هايى شد كه مىخواستند ولايات شمال غربى ايران كه بيش از يك قرن پيش مدتى در تصرف تركيه بود دوباره به تركيه ملحق\r\n\r\n\r\n","description":"","footnote":"\r\n( 1 )  Passarovitz  .\r\n( 2 )  Nystad  .\r\n","page_name":" 187 ","page_number":199},
  {"content":"\r\n\r\nگردد . گذشته از اين ، اشخاص مذكور ميل داشتند به جبران سرزمين‌هايى كه تركيه در غرب از دست داده بود ، در شرق به پيروزىهايى نايل آيند .\r\nاز طرف ديگر ، نه سلطان احمد سوم و نه داماد ابراهيم وزير اعظم كاردان او هيچ كدام ميلى به جنگ نداشتند . سلطان از آن لحاظ طرف دار صلح بود كه از نتايج جنگ مىترسيد و همچنين به علت خست از مخارج جنگى احتراز مىكرد . از طرف ديگر ، داماد ابراهيم به آن علت خواهان صلح بود كه مىخواست از نتايج بد وزارت وزير اعظم داماد على « 1 » ، كه در جنگ پتروارداين « 2 » در سال 1716 كشته شده بود ، و همچنين از عواقب جنگ مخرب با اتريش كشور را نجات دهد .\r\nيكى از كارهاى داماد ابراهيم بعد از رسيدن به وزارت ، امضاى معاهدهء پاسارويتس بود . دورهء تصدى او كه از 1718 تا 1730 دوام داشت يكى از ادوار درخشندهء تاريخ تركيه عثمانى به شمار مىآيد . سخنان او كه در روح سلطان بسيار تأثير مىكرد تدريجا او را از حالت افسردگى بيرون آورد . در نتيجه سلطان دوست دار جاه و جلال و خوش‌گذرانى شد و فرمان داد عمارات زيبا برپا كنند و باغ‌هاى دل فريب بسازند و نمايش‌هاى مجلل ترتيب دهند . « 3 » خود داماد ابراهيم حامى ادبيات بود و كتاب‌خانه‌هاى فراوان تأسيس و وقف كرد و دانشمندان را بر آن داشت آثار ادبى ايرانى و عربى را به تركى ترجمه كنند . در نتيجه فعاليت ادبى رو به ازدياد نهاد . گذشته از اين ، در اثر تشويق داماد ابراهيم ، يكى از اهالى مجارستان كه اسلام آورده و به نام « ابراهيم متفرقه » معروف شده بود نخستين چاپ خانه را در قسطنطنيه داير كرد . از عجايب آن كه يكى از كتبى كه به چاپ رسيد ، تاريخ سياح يا ترجمه خاطرات كروسينسكى بود . ابراهيم متفرقه كه با زبان‌هاى ايتاليايى و فرانسوى به خوبى آشنايى داشت آن كتاب را ترجمه كرده بود . « 4 »\r\nدر مورد سياست خارجى ، داماد ابراهيم مىكوشيد كه با تمام ممالك اروپايى روابط دوستانه داشته باشد . براى اين منظور در 16 نوامبر 1720 در قسطنطنيه معاهدهء صلح دايمى با روسيه را امضا كرد و آن را جانشين عهد نامهء ادرنه ساخت كه در 1713 براى مدت بيست و پنج سال منعقد شده بود . يكى از نكات مهم عهد نامهء قسطنطنيه اين بود كه به روسيه دوباره حق مىداد در اين شهر نمايندهء سياسى داشته باشد ( روسيه اين حق را در 1700 تحصيل كرده بود ولى يازده سال بعد در اثر شكست پطر كبير در كنار رودخانهء پروت آن را از دست داد ) به اين ترتيب وسايل رفع سوء تفاهمات ميان دو كشور كه ممكن بود نتايج ناگوارى داشته باشد فراهم گرديد . در همان حال روسيه همان حقوقى را كه فرانسه و اتريش و انگلستان و هلند و ونيز در تركيه به دست آورده بودند كسب كرد . « 5 »\r\n\r\n\r\n","description":"","footnote":"\r\n( 1 ) . نام داماد ابراهيم جزء فهرست اسامى كسانى بود كه داماد على كمر به كشتن آنها بسته بود .\r\n( 2 )  Peterwardein  .\r\n( 3 )\r\n E . J . Gibb , A History of Ottoman Poetry , vo 1 IV , p . 11 \r\n. ( 4 ) . براى شرحى دربارهء ابراهيم متفرقه ، - مقالهء هلاسى كن  Islam Ansiklopedisi , vo 1 XLiX , pp 896 - 900 \r\n( 5 )\r\n B . H . Sumner , Peter the Great and the Ottoman Empire , p . 59 \r\n.\r\n","page_name":" 188 ","page_number":200},
  {"content":"\r\n\r\nدر مورد ايران ، سياست داماد ابراهيم براساس دوستى و عدم مداخله استوار بود ؛ و اگر جريان حوادث او را مجبور نكرده بود ، تا پايان كار اين سياست را ادامه مىداد .\r\nاگر چه منصب وزارت عظمى پر از خطر بود ، ولى موفقيت داماد ابراهيم در اثر كاردانى او و نفوذى كه در نزد سلطان داشت مدت‌ها مستحكم ماند . « 1 »\r\nبا وجود آن كه تركيه دورهء درخشانى را در هنر و فرهنگ طى مىكرد ، ولى قواى نظامى او رو به انحطاط مىرفت . مع‌الوصف تركيه از لحاظ نظامى كاملا ضعيف نشده بود و هنوز از ممالك مقتدر به شمار مىآمد . « 2 »\r\nپس از اين شرح مختصر راجع به تركيه در سال 1720 ، بايد به روابط اين كشور با ايران در اواخر سلطنت شاه سلطان حسين توجه كنيم .\r\nدر اواخر سال 1721 مرتضى قلى خان ، سفير شاه سلطان حسين ، در ازاى بازديد درى افندى از ايران ، وارد قسطنطنيه شد و در تمام موارد ، به استثناى يك بار « 3 » ، مورد پذيرايى و احترام فراوان واقع گرديد . تسلط او بر ادبيات و مهارتش در ذكر اشعار مناسب و به جا فوق العاده مورد توجه داماد ابراهيم قرار گرفت .\r\nابراهيم استانيان « 4 » نمايندهء انگلستان در قسطنطنيه در گزارشى كه به وزارت امور خارجه دولت متبوع خود فرستاد ، نوشت كه مرتضى قلى خان براى اين فرستاده شده است كه :\r\n« ميان دو كشور حسن تفاهم ايجاد كند ، مخصوصا در اين وقت كه شورش عظيمى در ايران بر پا شده است . همچنين براى خشنودى باب عالى ، اجازهء پادشاه ايران را براى تجارت اتباع سلطان در ايران ابلاغ كرده است . باب عالى در نتيجهء عهدنامهء پاسارويتس « 5 » چنين تقاضايى نمود\r\n\r\n\r\n","description":"","footnote":"\r\n( 1 ) . مرى ورت‌لى مانتگيو  ( Mary Wortley Montagu )  مبالغه مىكند در اين كه مىنويسد : « وقتى وزيرى در اينجا مورد خشم مردم واقع مىشود ، در ظرف سه ساعت حتى او را از آغوش سلطان بيرون مىكشند و سر و دست‌ها و پاهاى او را مىبرند و او را در برابر دروازه‌هاى قصر مىاندازند . »\r\n-\r\n The Letters and Works of Lady Mary Wortley Montagu ( London . 1837 ) vo 1 , 1 . p . 365 \r\nمع‌الوصف در آنچه وى نوشته است حقيقتى هم وجود دارد ، زيرا داماد ابراهيم عاقبت جان خود و احمد سوم تاج و تخت را در اثر شورش ينىچرىها در سال 1730 از دست دادند .\r\n( 2 ) . سامنر  ( Sumner )  در همان كتاب ، صفحات 10 - 11 ، درست مىگويد كه « قدرت در قسطنطنيه متدرجا رو به فساد مىنهاد . پوست درخت عظيم گره‌دار نشده بود و شيرهء آناطولى هنوز جريان داشت ولى متدرجا آهسته‌تر پيش مىرفت . »\r\n( 3 ) . و آن وقتى بود كه شاعر معروف ، سيد وحبى ، لطيفهء غير عاقلانه‌اى عليه او گفت . - فون‌هامر  ( Von Hammer )  ، جلد چهاردهم ، ص 84 .\r\n( 4 ) . استانيان از آوريل 1718 تا مه 1729 نمايندهء انگليس بود ؛ - نوشتهء اشپولر  ( Spuler ) vo 1 , XXIV , p . 255  در ،\r\n Jahrbucher fur Geschichte Osteuropas ( Breslau , 1936 ) \r\n( 5 ) . مادهء . 19 عهدنامه تجارى كه در 27 ژوئيه 1718 به امضاء رسيد -\r\n Noradounghian , Recueil d'Actes Internationaux , vo 1 . 1 , p . 226 . \r\n","page_name":" 189 ","page_number":201},
  {"content":"\r\n\r\nو لو آن كه آلمانىها هرگز از آن استفاده نخواهند كرد . ايرانىها از آن لحاظ در اين وقت با ترك‌ها مهربانى مىكنند كه مىترسند مبادا سلطان به رهبر شورشيان در ايران به علت سنى بودن او كمك برساند . اگر اين شخص از باب عالى تقاضاى حمايت كند ، معلوم نيست چه جوابى بايد بدهد ، زيرا مذهب ترك‌ها علنا به آنها اجازه نمىدهد كه از مساعدت به او امتناع ورزند ، در صورتى كه منفعت آنها اقتضا نمىكند كه به او كمك برسانند . اگر باب عالى او را تحت حمايت خود بگيرد ممكن است اين عمل نه تنها باعث جنگ با ايران بلكه با مسكوى نيز به علت واقعهء اخير بشود . زيرا به باب عالى خبر رسيده است كه اين شخص ياغى شهر شماخى واقع در سواحل درياى مازندران را كه محل اقامت تجار مسكوى است به باد غارت داده است و نه فقط كالاهاى آنان را به بهاى صد ميليون ليره تاراج كرده است ، بلكه بيش از دويست تن از آنان را به قتل رسانده است ، « 1 » و نمايندهء روس‌ها هم از دست او به باب عالى شكايت كرده است . » « 2 »\r\nاستانيان مىنويسد كه وزير اعظم گفته است اين واقعه مربوط به تركيه نيست . سپس به مقاصد صلح جويانهء داماد ابراهيم اشاره مىكند كه « مىكوشد از جنگ با ايران يا مسكوى بپرهيزد ، ولى از دولت اخير بيشتر مىترسد . » « 3 » استانيان در گزارش ديگرى مورخ 19 ر 8 مارس مىنويسد كه از سفير ايران و همراهانش به خوبى پذيرايى شد « ولى مردم عادى ظاهرا از آنها تنفر دارند . » « 4 » بنابراين معلوم بود كه در اين وقت تعقيب سنيان در ايران توسط متعصبان شيعى باعث خشم مردم تركيه شده بود .\r\nماه بعد مرتضى قلى خان از سلطان اجازه گرفت به ايران بازگردد ، ولى وقتى به كشور خود رسيد كه سقوط اصفهان و انقراض سلسلهء صفويه قريب الوقوع بود .\r\nهنوز سفير ايران پاىتخت تركيه را ترك نكرده بود كه چهار نماينده از طرف مدرس حاجى داود و متفقين او وارد آن شهر شدند . رهبران لزگى و شيروانى كه از تداركات عظيم نظامى در حاجى طرخان آگاه شده بودند ، يك بار ديگر از سلطان خواستند كه آنها را تحت حمايت و حفاظت خود بگيرد . حاجى داود نه تنها تقاضا كرد كه به او تابعيت تركيه داده شود ، بلكه حكومت ولايت شيروان به او تفويض گردد .\r\nاين تقاضاى شورشيان باعث سرگردانى وزير اعظم صلح دوست شد . وى در صورت پذيرفتن آنها مىتوانست از اوضاع آشفته ايران استفاده و يكى از ولايات آن را ضميمه كند ، ولى از طرف ديگر روسيه را از اين عمل مىرنجانيد . بنابراين از دادن جواب صريح به نمايندگان\r\n\r\n\r\n","description":"","footnote":"\r\n( 1 ) . استانيان ، محمود غلجايى را با مدرس حاجى داود اشتباه كرده است . همچنين در شرح واقعهء شماخى راه اغراق پيموده است . چنان كه گفته شد هيچ يك از اتباع روسيه در اين واقعه به هلاكت نرسيد .\r\n( 2 ) . - اسناد :\r\n Public Record Office ( States Papers , 97 , vo 1 XXIV , fols , 408 b - 409 a \r\n( 3 ) . همان كتاب ، جلد 24 ، ورق  a  409 .\r\n( 4 ) . همان كتاب ، جلد 24 ، ورق  b  409 .\r\n","page_name":" 190 ","page_number":202},
  {"content":"\r\n\r\nمذكور خوددارى كرد و آنها را با وعده‌هاى مبهم بازگردانيد .\r\nولى در اين هنگام خبر پيروزى بزرگ محمود در گلناباد و محاصرهء اصفهان به تركيه رسيد .\r\nداماد ابراهيم ديوان با جلسهء دولت را تشكيل داد و در اينجا بعضى از پاشاها به او توصيه كردند اين فرصت را غنيمت شمرد و ولاياتى را كه سابقا در تصرف تركيه بوده پس بگيرد ، تا همچنين مانع از ادامهء اشغال باقى ايران توسط افاغنه ، كه خود نيز سنى بودند ، بشود . وزير اعظم در جواب گفت كه « انصاف و شرافت اقتضا نمىكند كه از گرفتارىهاى پادشاه ايران كه دوست صميمى اوست استفاده نمايد . » « 1 » مع‌الوصف فرمان داد كه پادگان سرحدى تقويت شود و به هر يك از اتباع ايرانى كه خواهان حمايت تركيه باشد كمك برسانند .\r\nدر اين ضمن همان شايعات ناراحت كننده ، كه باعث اضطراب شورشيان شيروانى و رؤساى داغستانى از تداركات نظامى تزار در حاجى طرخان شده بود ، به قسطنطنيه نيز سرايت كرد . به علاوه ، خان كريمه گزارش داده بود كه تزار ، رؤساى كبردا - ناحيه‌اى در شمال سلسله جبال قفقاز و غرب ترك - را عليه او تحريك مىكند و در درهء ترك قلعه مىسازد . « 2 » نپلويف ، نمايندهء روسيه ، اين خبر را تكذيب كرد ، ولى وقتى خبر لشكركشى پطر كبير به ايران شايع شد ، با معماى دشوارى مواجه گرديد . ترك‌ها چندى قبل از اين جريان ، از مقاصد تزار دربارهء بحر خزر ظنين شده بودند ، زيرا پطر كبير سويمونف و ناخدا فرردن را براى نقشه بردارى سواحل و بنادر آن اعزام داشته بود .\r\nدر ماه ژوئن 1722 اخبار قطعى دربارهء تداركات عظيم پطر در حاجى طرخان به دولت تركيه رسيد و نگرانى و سوء ظن ترك‌ها را تشديد كرد ، ولى نپلويف به وزير اعظم اطمينان داد كه تزار قصد حمله به خاك تركيه را ندارد .\r\nاخبارى كه از ايران مىرسيد مبهم و متناقض بود . در اواخر ماه ژوئن ، استانيان به لندن خبر داد كه تركيه هنوز حاضر نيست از اوضاع آشفتهء ايران استفاده كند ، ولى متذكر شد كه به نمايندهء كمپانى هند شرقى در اصفهان نوشته است كه « او و دربار ايران از مقاصد تزار راجع به درياى خزر آگاه باشند و اگر اين خبر درست باشد ، تجارت ابريشم ايران ، به جاى تركيه ، از طريق مسكوى انجام خواهد گرفت . » « 3 » در همان گزارش يادآور شد كه باب عالى قصد دارد نماينده‌اى به ايران\r\n\r\n\r\n","description":"","footnote":"\r\n( 1 ) . گزارش استانيان ، مورخ 23 / 12 مه 1722 در  a  249 .  Public Record Office ( States Papers ) , vo 1 . 24 p .  جووانى امو  ( Giovanni Emo )  ، نمايندهء ونيز در قسطنطنيه ، هم‌چنين گزارشى دربارهء اين ديوان به دولت متبوعهء خود فرستاد ، ولى در شرح تداركات نظامى ترك‌ها مبالغه كرد . - كتاب شى تحت عنوان :\r\n The Ottoman Empire from 1720 to 1734 as Revealed in the Despatches of the Venetian Baili Urbana , 1944 ( , p . 91 . \r\n) ( 2 )  Von Hammer , vo 1 . XIV , p . 89  .\r\n( 3 )  State Papers 97 , vo 1 . XXIV , fol . 435 a  .\r\n","page_name":" 191 ","page_number":203},
  {"content":"\r\n\r\nجهت ميانجىگيرى ميان شاه و رئيس شورشيان بفرستد . « 1 »\r\nداماد ابراهيم و سلطان طبعا از تغيير اوضاع نگران شدند . چندى قبل از آن ، نپلويف از حمله‌اى كه به شماخى شده بود به باب عالى شكايت كرده بود ، شايد از آن لحاظ كه پطر كبير از تقاضاى كمك شورشيان از تركيه آگاه شده بود . داماد ابراهيم در پاسخ مثل محمود اظهار داشت كه مسئوليت حوادثى كه روى داده با او نيست . نپلويف سپس گفته بود كه چون روسيه نمىتواند از ايران غرامت بگيرد ، ناچار آن را از خود شورشيان خواهد گرفت .\r\nگرفتارىهاى وزير اعظم در اين وقت تشديد شد ، زيرا آمدن نمايندگان شورشيان به قسطنطنيه در اوايل آن سال و ذكر جور و ستم شيعيان ، احساسات مذهبى ترك‌ها را چنان برانگيخته بود كه وى اكراها از سياست عدم مداخله در امور چشم پوشيد و نماينده‌اى به نام درويش محمد آقا به شماخى فرستاد تا حاجى داود را طبق تقاضاى خود او به عنوان يكى از اتباع تركيه بشناسد و حكومت شيروان را به او تفويض كند ، « 2 » و براى جلوگيرى از بروز اختلاف با روسيه ، نشلى محمد آقا ، قابچى باشى ( رئيس دربانان ) ، را به نزد تزار فرستاد تا عمل خود را به اطلاع او برساند .\r\nپطر كبير در اين وقت مايل نبود جنگ با تركيه را تجديد كند ، « 3 » زيرا پس از فراغت از جنگ با سوئد تصميم گرفته بود نقشهء ديرين خود را براى بسط متصرفات روسيه در ماوراى بحر خزر عملى كند . هرج و مرج ايران فرصت مناسبى به دست او داد ، در صورتى كه غارت شماخى بهانه‌اى برايش فراهم آورده بود . اشكال كار اين بود كه ترك‌ها هم مىخواستند قسمتى از ايران را متصرف شوند ، زيرا تعصب شيعيان ايرانى حس عداوت سنىهاى تركيه را برانگيخته بود .\r\nدر ضمن اين كه خطر تصادم ميان روسيه و تركيه بر سر ايران وجود داشت ، عواملى هم در كار بود كه مانع از آن مىشد . خود پطر مىخواست از جنگ جلوگيرى كند ، و لو اين كه اين عمل باعث چشم پوشى او از لشكركشى به ايران بشود . اگر چه ايوان ايوانويچ نپلويف ، نمايندهء او در قسطنطنيه ، سياست مدار تازه‌كارى بود ، در اين مقام لياقت خود را نشان داد و مثل ولينسكى و سويمونف يكى از دست پروردگان تزار بود و شايد بتوان گفت از همه بيشتر موفقيت يافت . « 4 » در تركيه ، داماد ابراهيم و سلطان بيش از همه خواهان صلح بودند . سوم آن كه فرانسه مانع از بروز\r\n\r\n\r\n","description":"","footnote":"\r\n( 1 ) . اين نماينده ، عثمان آقا بود كه در فصل شانزدهم به سرگذشت او در ايران اشاره كرديم .\r\n( 2 ) . - آخر فصل يازدهم .\r\n( 3 ) . اگر پطر كبير بيشتر عمر كرده بود ، امكان دارد كه براى جبران شكست پروث  ( Pruth )  اقدام مىكرد و به آرزوهاى خود دربارهء درياى سياه تحقق مىبخشيد . ولى از اخطارى كه به وختانگ كرد معلوم مىشود در آن وقت ميل نداشت با تركيه وارد جنگ شود .\r\n( 4 ) . براى شرح مختصرى دربارهء زندگى نپلويف ، - سامنر  ( Sumner )  ، همان كتاب ؛ اشپولر  ( Spuler )  ، همان كتاب ، ص 438 .\r\n","page_name":" 192 ","page_number":204},
  {"content":"\r\n\r\nجنگ ميان تركيه و روسيه مىشد . سياست وزراى لويى پانزدهم متكى بر علاقهء آنها به حفظ صلح نبود ، بلكه كاملا ناشى از حيله و خدعه آنها به منظور منافع شخصى بود . فرانسه مىخواست تركيه قوى بماند تا در مقابل دشمن خود اتريش متحدى داشته باشد . « 1 » هنگامى كه ماركى دوبوناك در سال 1716 به عنوان سفير به تركيه فرستاده شد ، به او دستور دادند تا آنجا كه مىتواند بكوشد اتريش را از تركيه بترساند . به علاوه ، مىبايستى آن ممالك را هميشه در حال جنگ نگاه دارد « مبادا استقرار صلح اين شاه‌زاده ( امپراتور شارل ششم ) را وادارد كه آرامش فرانسه را مختل كند . » « 2 »\r\nدوبوناك هميشه مايل بود ميان فرانسه و روسيه اتحادى برقرار باشد و اگر چه كاردينال دوبوا ( كه به شدت از دوبوناك تنفر داشت ) با اين عقيده موافق نبود ، ولى مىخواست با روسيه روابط دوستانه داشته باشد و به همان علت كه ذكر شد ، مايل بود جنگى ميان تركيه و روسيه در نگيرد ولى با وجود تقاضاهاى مكرر دوبوناك ، حاضر نمىشد به پيش نهاد او جواب موافق بدهد . « 3 » اما سفير به تصويب رسمى دولت متبوع خود براى نزديك كردن تركيه به روسيه احتياجى نداشت و از نفوذ خود در نزد وزراى تركيه براى بستن عهدنامهء 1720 ميان آن دو كشور استفاده كرد . در نتيجه وقتى اختلاف روسيه و تركيه بر سر ايران پيش آمد ، خدمات دوبوناك مورد تقدير و تمجيد داماد ابراهيم و ساير وزرا قرار گرفت . گذشته از اين ، سفير در اثر دوستى با پزشك مخصوص سلطان ، به نام فونسكا ، با محافل دربارى در تماس بود . « 4 »\r\nاختلاف ميان تركيه و روسيه طبعا دوبوناك را ناراحت كرد و بنابراين تا آنجا كه توانست براى رفع آن كوشيد . براى اين منظور به نپلويف در همان ابتداى كار اطمينان داد كه اگر تزار توجه خود را فقط معطوف به ولايات ايرانى در مجاورت درياى خزر كند و به طرف مرزهاى تركيه بيش نرود ، باب عالى اعتراضى نخواهد كرد و حتى ممكن است خود قسمتى از خاك ايران را متصرف شود .\r\nدر ضمن اين كه عوامل مثبتى براى ابقاى صلح موجود بود ، عوامل ديگرى كه منفى بود وجود داشت . در خود تركيه از اشخاصى كه موافق جنگ بودند سخن به ميان آورديم . در خارج اين كشور ، اتريش طبعا هميشه حاضر بود كه اختلاف ميان آن دو مملكت را تشديد كند . دولت\r\n\r\n\r\n","description":"","footnote":"\r\n( 1 )\r\n Guignard , Memoires sur l'Ambassade de France en Turquie , p . 118 ; a . vandal , louis xv et \r\n.  Elizabeth de Russie ( Paris , 1882 ) .  .\r\n( 2 )  Saint - Priest , Memoires , p . 118  .\r\n( 3 ) . در يك مورد ، كاردينال قريب دو سال دوبوناك را در انتظار دريافت دستور گذاشت . - مقدمه‌اى كه شفر  ( Schefer )  بر  Memoire Historique  ، اثر دوبوناك نوشته است . هنگامى كه كاردينال انبوهى از نامه‌ها و گزارش‌هاى رسيده را در برابر خود مىديد ، همه را در آتش مىافكند و اين عمل را « مطلع شدن از اوضاع » محسوب مىداشت -\r\n Flassan , Histoire Generale et Raisonnee de la Diplomatie ftancaise , vo 1 , v , p . 5 . \r\n( 4 )\r\n Sumner , Peter the Great and The Ottoman Empire , p . 71 \r\n.\r\n","page_name":" 193 ","page_number":205},
  {"content":"\r\n\r\nانگلستان هم به علل كاملا مختلفى خواستار ايجاد كشمكش ميان تركيه و همسايهء شمالى آن بود . توضيح آن كه ژرژ اول مىترسيد مبادا پطر كبير هانور ( در آلمان ) را از دست او بيرون ببرد .\r\nوحشت او از اينجا ناشى شده بود كه پطر دختر يكى از خويشان خود را به دوك مك لنبورگ داده و قوايى براى اشغال قلمرو اين دوك اعزام داشته بود و وقتى پطر در امور هلشتاين شروع به دخالت كرد ، نگرانى ژرژ اول تشديد شد . گذشته از اين هنگامى كه پطر تعادل قوا را در بالتيك به هم زد ، ژرژ ترسيد كه موقعيت او به عنوان پادشاه بريتانياى كبير متزلزل شود . بنابراين مىديد كه اگر تركيه دوباره با روسيه وارد جنگ شود ، پطر مجال مداخله در امور آلمان را نخواهد داشت و در بالتيك دست به فعاليت نخواهد زد . « 1 »\r\nبا در نظر گرفتن اين جريانات پيچيده ، بايد روابط تركيه و روسيه را تا آنجا كه مربوط به ايران و سياست آن دو كشور راجع به اين مملكت تيره بخت است مورد مطالعه قرار دهيم .\r\nترديد تركيه دربارهء مقاصد حقيقى تزار ديرى نپاييد زيرا عاقبت به طور قطع و يقين خبر پياده شدن او به خليج آگراخان و پيش روى او به طرف جنوب شايع شد . هنگامى كه خبر رسيد تزار نه تنها به گرجستان ايران حمله برده بلكه قصد گرفتن متصرفات تركيه را نيز دارد ، نگرانى ترك‌ها افزايش يافت .\r\nوقتى ترك‌ها از نزديك شدن پطر به دربند آگاه شدند ، ترسيدند مبادا وى به جانب شماخى پيش روى كند . بنابراين سفيرى به نزد تزار فرستادند ، و چنان كه ديديم اين شخص با او در ملكنت ملاقات كرد و به او اظهار داشت كه چون شيروان به عنوان يكى از ولايات تركيه محسوب مىشود نبايد مورد تجاوز قرار گيرد . « 2 »\r\nاگر چه پطر پادگان نيرومندى در دربند به جا گذاشت ، ولى ترك‌ها از عزيمت او به جانب حاجى طرخان اظهار خوش وقتى كردند و چون خبر رسيد كه از آنجا به مسكو عازم شده است از اضطراب و نگرانى آنها كاسته شد .\r\nدر اينجا لازم است از مأموريت نشلى محمد آقا به روسيه مختصرى بيان كنيم . هنگامى كه سفير تركيه به كريمه رسيد ، خان او را از قصد لشكركشى پطر به ايران آگاه ساخت . بنابراين وى به اميد ديدن تزار در حاجى طرخان عازم اين شهر شد ، ولى در مرز فرمان دهء متعصب روسى نگذاشت كه وى بدون اجازهء صريح دولت روسيه وارد خاك آن كشور بشود . و هنگامى كه اين اجازه رسيد و نشلى محمد توانست به مسافرت خود ادامه دهد ، پطر به جانب مسكو در حركت\r\n\r\n\r\n","description":"","footnote":"\r\n( 1 ) .\r\n Sumner , Peter the Great and the Ergence of Russia , p . 94 \r\nجنس در مقالهء خود تحت عنوان :\r\n « George I and Peter the Great after the Peace of Nystad » . English Historical Review vo 1 . 26 . \r\n309 - 278  pp  خلاصهء مفيدى از روابط انگليس و روسيه در اين عهد به دست مىدهد .\r\n( 2 ) . - اواخر فصل پانزدهم .\r\n","page_name":" 194 ","page_number":206},
  {"content":"\r\n\r\nبود . بنابراين سفير به دنبال او شتافت و در 6 فوريه 1723 به مسكو رسيد .\r\nدر سيزدهم همان ماه ، تزار نشلى محمد را با احترامات معموله پذيرفت ، و در ضمن آن ، سفير نامهء سلطان را با يادداشت بلند بالايى تقديم كرد . نامهء سلطان كه با لحن شديد ولى نه تهديدآميز نوشته شده بود به اين مضمون بود كه لشكركشى تزار عليه لزگىها از هدف نخستين او فراتر رفته است ، و چون اين مردم داراى مسلك تسنن و در تحت حمايت تركيه هستند ، وى ( سلطان ) اجازه نمىدهد كه مطيع يك دولت مسيحى باشند . گذشته از اين ، اگر تزار مايل به حفظ صلح است بايد از پيروزىهاى خود در داغستان چشم بپوشد و در بند را تخليه كند و قلعهء سوياتوى كرست ( صليب مقدس ) را ويران سازد . نشلى محمد در دفاع اين مضامين سخنانى بيان داشت ، ولى پطر با نشان دادن نامه‌هاى مردم در بند و باكو او را خاموش ساخت . « 1 » از آنجا كه به سفير امر شده بود مأموريت خود را به سرعت انجام دهد ، وى در گرفتن پاسخ پافشارى كرد ، ولى چون تزار گزارش‌هايى از نپلويف راجع به نظريهء ترك‌ها دريافت داشته بود ، در دادن جواب مسامحه مىكرد . عاقبت در اوايل مارس به سفير اجازه بازگشت داد و به او سفارش كرد به سلطان بگويد كه صلاح هر دو كشور در اين است كه دربارهء تقسيم ولايات ايران توافق حاصل كنند و به اين ترتيب از تصادم بپرهيزند . همچنين به سلطان پيغام داد كه قصد نقض عهدنامه با تركيه را ندارد ، ولى اگر اين كشور با او مخالفت كند ، جلوى مقاصد آن را در نواحى واقع بين درياى سياه و بحر خزر خواهد گرفت . « 2 »\r\nترديدى نيست كه اگر قوانين بين المللى را ناديده بگيريم ، پيش‌نهاد تقسيم ايران بسيار عملى بود ، زيرا مانع از بروز جنگ مىشد و هر دو كشور قسمت‌هايى را كه طالب بودند به تصرف در مىآوردند . ولى ترك‌ها در آن وقت مايل به قبول اين پيش‌نهاد نبودند و چون از اشغال گيلان توسط روس‌ها « 3 » و سقوط اصفهان و انقراض سلسلهء صفويه در اثر حمله افاغنه خبر يافتند ، كم تر مايل به پذيرفتن آن شدند . در مورد سرزمين‌هايى كه روسيه تصرف كرده بود ، به ادعاى نپلويف وقعى نمىنهادند كه مىگفت چون روسيه تسلط مسلم خود را بر درياى خزر مستقر ساخته است ، بنابراين حق اشغال نواحى ساحلى را خواهد داشت .\r\nوزير اعظم در نامه‌اى كه به نپلويف نگاشت « 4 » اشاره به پيش‌نهاد تزار كرد ، ولى متذكر شد كه\r\n\r\n\r\n","description":"","footnote":"\r\n( 1 )  Von Hammer , vo 1 . XIV . p . 89  .\r\n( 2 ) . كلراك ( طبق تاريخچه‌اى كه ماركى دوبوناك جهت او فراهم كرده بود ) . اين تاريخچه ، كه ظاهرا خلاصه‌اى است از  Memoire Historique  ، مورد استفادهء كلراك واقع شد ؛ عنوان چنين بود :\r\n « Memoire abrege de ce qui s'est passe dans la negociation du Traite conclu a Constantinople , entrle les Moscovites et les Turcs , sur les affaires de Perse . » \r\n( 3 ) . براى جزئيات اين موضوع ، - فصل بعد .\r\n( 4 ) . ترجمهء فرانسوى اين نامه در ضميمه 13  Memoire historique  ، اثر دوبوناك ديده شود .\r\n","page_name":" 195 ","page_number":207},
  {"content":"\r\n\r\nاولا لزگىها كه سنى هستند ، ولايت شيروان را تصرف كرده و تابعيت تركيه را پذيرفته‌اند . ثانيا محمود فرزند ميرويس اصفهان را گرفته است . محمود ، مثل لزگىها ، سنى است و امر سلطان را قبول دارد . « 1 » بنابراين گرفتارىهاى ايران پايان يافته است و تمام سرزمين‌هايى كه به دست محمود و داود بيگ افتاده تحت حمايت تركيه قرار دارد . داماد ابراهيم اظهار اميدوارى كرد كه تزار به مفاد عهد نامهء صلح دايم ( منعقد در 1720 ) وفادار بماند و از نقشهء خود دربارهء ايران منصرف شود .\r\nاز آنجا كه وزير اعظم شخص صلح دوستى بود ، معلوم مىشود كه وى در بيان مطالب فوق تحت فشار افراطيون قرار گرفته و حتى دلايل استانيان را كه هميشه مىخواست ميان تركيه و روسيه توليد اختلاف كند پذيرفته بود . در بيستم فوريه 1723 استانيان به لندن چنين گزارش داده بود :\r\n« از هر چه باعث تحريك وزير در اين مورد بشود استفاده مىكنم . . . و تا آنجا كه ممكن است ، به بهانهء خير خواهى تركيه از خطرى كه كشورش را تهديد مىكند سخن مىگويم و او نيز مىپذيرد . » « 2 »\r\nپطر كبير توسط نپلويف از نفوذ دوبوناك در دربار تركيه آگاه شده بود . بنابراين هنگامى كه گزارش‌هاى نپلويف را دربارهء خراب شدن روابط دو كشور دريافت داشت ، از كامپردون « 3 » سفير فرانسه در روسيه خواهش كرد كه به دوبوناك توصيه كند روابط نپلويف با دولت تركيه را اصلاح نمايد . سفير نيز چنين كرد و وقتى دوبوناك نامه او را خواند ، با ميل و رغبت به فعاليت پرداخت .\r\nزيرا خود طالب آن بود ، « 4 » و در واقع از چند ماه پيش از اين ، مايل بود كه خود شخصا به اين امر بپردازد . « 5 » اصولا سخنانش در نپلويف ، كه جوان بيست و نه ساله و غير مجربى در سياست بود ، تأثير مىكرد و نمايندهء روسيه نيز غالبا براى مشورت به او متوسل مىشد . « 6 »\r\nهنگامى كه سفير فرانسه به وزراى تركيه اطلاع داد كه حاضر است ميانجى گيرى كند ، آنان در ابتدا در پذيرفتن پيش‌نهاد او ترديد داشتند ، ولى پس از آن كه سلطان رضايت داد ، قبول كردند و از دوبوناك خواستند كه در مذاكراتى كه با نمايندهء روسيه خواهند داشت شركت كند ، و لو اين كه دوبوناك مجبور شده بود بگويد نه اختيارات تام و نه دستورى از دولت متبوع خود براى انجام دادن اين كار دارد . « 7 » ناچار جواب داد كه فقط مىتواند تا\r\n\r\n\r\n","description":"","footnote":"\r\n( 1 ) . وزير اعظم در اين مورد اشتباه مىكرد ؛ وى هنوز از رفتار محمود با عثمان آقا آگاه نشده بود .\r\n( 2 )  State Papers 97 , vo 1 . XXIV , fol . 459 b . ( London )  .\r\n( 3 )  Campredon  .\r\n( 4 )  De Bonnac , Memoire historique , p . 146  .\r\n( 5 ) . گزارش استانيان ، مورخ 15 اكتبر 1722 در  State Papers  ، 97 ، جلد 24 ، ورق  b  449 موجود است .\r\n( 6 ) . استانيان مبالغه مىكرد در اين كه دوبوناك را « مشاور يا حاكم » نپلويف مىدانست - گزارش او مورخ 20 / 9 فوريه 1722 .\r\n( 7 ) . كاردينال دوبوا مايل نبود كه فرانسه زياد در اين كار دخالت كند ، و چون مستقيما با دوبوناك مكاتبه نمىكرد ،\r\n","page_name":" 196 ","page_number":208},
  {"content":"\r\n\r\nآنجا كه مقامش به او اجازه مىدهد عمل كند . « 1 »\r\nاگر چه خطر جنگ ميان روسيه و تركيه تا حدى بر طرف شده بود ، ولى موانعى كه بر سر روابط آنها راجع به ايران وجود داشت در اثر اعلان جنگ تركيه به طهماسب و اشغال گرجستان ايران در شمال ، و ولايات كرمانشاه و همدان در جنوب زيادتر شده بود . « 2 » تصرف باكو توسط روسيه در ژوئيهء 1723 نيز يكى از اشكالات كار بود . « 3 »\r\nدر مذاكراتى كه قرار بود صورت بگيرد ، از طرف تركيه محمد افندى و رئيس افندى ( وزير امور خارجه ) و حاجى مصطفى برگزيده شدند . شخص اخير كه بسيار با كفايت و ناطق زبر دستى بود سابقا دفتر دار يا وزير دارايى بود ، ولى شغل آسان‌تر « دفتر امينى » يا ناظر مالى را انتخاب كرده بود . « 4 » در مذاكرات مفصلى كه در هفدهم و بيست و نهم ژوئيه 1723 صورت گرفت ، نتايج قطعى به دست نيامد . نپلويف از علاقهء تزار به حفظ صلح سخن گفت و اظهار داشت دليل اين ادعا آن است كه تزار از اقدامات بيشترى عليه لزگىها خوددارى كرده است . سپس نپلويف مطالب خود را دربارهء متصرفات روسيه در سواحل بحر خزر تكرار كرد و گفت روسيه نمىتواند دخالت هيچ كشورى مخصوصا تركيه را در اين نواحى تحمل كند و پيش‌نهاد كرد كه هر دو طرف دست از مخاصمات بردارند و تركيه از پيش روى در خاك ايران مخصوصا در گرجستان خوددارى كند تا خطر جنگ از ميان برود .\r\nنمايندگان تركيه هم علاقه خود را به حفظ صلح ابراز داشتند ، ولى گفتند ادعاهاى روسيه را نمىتوانند بپذيرند ، زيرا از ديدن مسلمانان سنى تحت انقياد يك دولت مسيحى اكراه دارند و مىخواهند بدانند روسيه به چه حقى مايل است كه ترك‌ها از ادامه عمليات در گرجستان منصرف شوند ، زيرا روسيه هرگز اين ولايت را در تصرف نداشته است و آنها ايران را مملكتى از دست رفته و بدون فرمان‌روا مىدانند .\r\nمهم‌ترين جنبهء سياست ترك‌ها عبارت بود از تغيير رويهء آنها نسبت به محمود ، و مسلما گزارش عثمان آقا در اين باره تأثير داشت . ترك‌ها ديگر از محمود حمايت نمىكردند و مىگفتند\r\n\r\n\r\n","description":"","footnote":"\r\nاين اخطار را در نامه‌اى كه به كامپرودون در 5 مارس 1723 نوشت به دوبوناك تذكر داد : « نظريهء تزار هر چه مىخواهد باشد ، شما بايد خيلى مواظب باشيد تا سفير پادشاه در تركيه را ملامت نكنند كه با بيان كردن علاقهء روس‌ها به حفظ صلح خواسته است ترك‌ها را فريب دهد زيرا در حقيقت روس‌ها مايلند جهت فراهم‌آوردن وسايل جنگى از فرصت استفاده كنند . وظيفهء شما اين است كه آقاى دوبوناك را از راهى كه بايد درپيش گيرد مطلع سازيد . » - مقدمه‌اى كه شفر بر  Memoire historique  ، اثر دوبوناك نوشته است .\r\n( 1 )  De Bonnac , Memoire historique  .\r\n( 2 ) . - فصل نوزدهم .\r\n( 3 ) . - فصل هجدهم .\r\n( 4 ) . - ضميمهء چهاردهم كتاب دوبوناك ،  ( Memoire historique ) \r\n","page_name":" 197 ","page_number":209},
  {"content":"\r\n\r\nنام اين شخص حتى در اين اواخر مجهول بود و اظهار مىداشتند كه وى با كمك عده‌اى راه زن توانسته است پادشاهى را كه خانوادهء او بيش از دو قرن در ايران سلطنت كرده است براندازد .\r\nدرست است كه محمود هم سنى بود ، ولى باز به همين علت شخص خطرناكى محسوب مىشد .\r\nخلاصه ترك‌ها گفتند اگر محمود در ايران و مخصوصا به جانب تبريز پيش روى كند ، با مقاومت آنها مواجه خواهد شد .\r\nدوبوناك مطابق معمول كوشيد كه اختلاف ميان طرفين را تسويه كند و در اواخر مذاكرات گفت كه اگر ترك‌ها آنچه را گفته شد به خوبى مورد مطالعه قرار دهند خواهند فهميد كه تزار مايل است به اتفاق آنها عمل كند . نپلويف بعد از تأييد قول دوبوناك اظهار داشت كه بايد گزارشى به تزار بدهد و ترك‌ها هم گفتند بايد وزير اعظم را از جريانات آگاه كنند و عقيدهء او را بعدا ابراز دارند . « 1 » به اين ترتيب اگر چه نتيجه‌اى به دست نيامد ، ولى در ، براى مذاكرات بعدى مفتوح ماند .\r\nيكى از اشكالاتى كه مىبايستى بر طرف شود مسئلهء طهماسب بود . ترك‌ها مىدانستند كه پطر كبير با او در تماس است ، ولى از حدود مذاكرات آن دو اطلاع نداشتند . پطر مىخواست به اين شرط به طهماسب كمك كند كه وى در عوض ، ولاياتى را كه روسيه گرفته و آنها را كه مىخواهد اشغال كند به رسميت بشناسد .\r\nترك‌ها ادعاى طهماسب را به سلطنت قبول نداشتند و گذشته از اين با او دشمن بودند و نه تنها از صلح با او امتناع مىكردند ، بلكه طبعا از همكارى با روسيه به منظور بر تخت نشاندن او اكراه داشتند . اين همكارى باعث مىشد كه با محمود به جنگ پردازند ، و اگر چه علاقه‌اى به محمود نشان نمىدادند ، ولى مىدانستند كه اگر تركيه با يك دولت عيسوى و عليه يك نفر سنى و به نفع يك شيعى اقدام كند ، مردم تركيه خشمگين خواهند شد .\r\nبا وجود اين ، در اكتبر 1723 از طرف طهماسب مأمورى به نام مرتضى قلى بيگ ( كه نبايد او را با مرتضى قلى خان آخرين سفير شاه سلطان حسين اشتباه كرد ) به مرزهاى تركيه رسيد و اجازه يافت كه به قسطنطنيه برود و لو اين كه يك نفر مأمور ديگر به نام برخوردار خان در ارزنة الروم بازداشت شده بود . مرتضى قلىبيگ هنگامى كه به حضور داماد ابراهيم رسيد ، از او خواهش كرد كه از سلطان تقاضاى كمك كند . وزير اعظم در پاسخ گفت كه اگر طهماسب سرزمين‌هايى را كه تركيه مىخواهد به اين كشور واگذارد ، سلطان به او كمك خواهد كرد تا باقى ايران به تصرف او در آيد . « 2 »\r\nبنابراين ديده مىشود كه رويهء تركيه نسبت به طهماسب مثل رويهء پطر كبير است با اين فرق كه سخن از همكارى با روسيه در ميان نيست .\r\n\r\n\r\n","description":"","footnote":"\r\n( 1 ) . شرح مفصل اين دو كنفراس در ضميمهء چهاردهم و پانزدهم  Memoire historique  صفحات 201 - 212 ، اثر دوبوناك ديده مىشود .\r\n( 2 )\r\n Von Hammer , vo 1 . XIV , p . 99 ; shay , The Ottoman Empire from 1720 to 1734 , p 108 \r\n.\r\n","page_name":" 198 ","page_number":210},
  {"content":"\r\n\r\nدر اين ضمن موقعيت دوبوناك مستحكم گرديد زيرا دشمن سر سخت او ، كاردينال دوبوا « 1 » ، در دهم اوت در نتيجه افراط در فسق و فجور و سقوط از اسب در گذشت . « 2 » در سى و يكم اكتبر 1723 لوئى پانزدهم به دوبوناك نوشت كه سال بعد ويكنت داندره زل « 3 » به جانشينى او منصوب خواهد شد ، ولى در اين ضمن بايد بكوشد صلح ميان روسيه و تركيه باقى بماند و نگذارد سلطان دامنهء متصرفات خود را به ضرر ايران توسعه دهد . و همچنين متذكر شد كه اقدامات دوبوناك را براى ابقاى صلح ميان دو كشور تصويب مىكند ، ولى براى ميانجيگرى به او اختيارات كامل نمىدهد . زيرا بهتر است اقدامات او در طى مذاكرات مبنى بر خواهش دو كشور براى ميانجيگرى او باشد . سپس افزود كه اگر نمايندگان ساير دول اروپايى در قسطنطنيه آگاه شوند كه در حقيقت پادشاه فرانسه ميان تزار و سلطان ميانجيگرى مىكند ، اين عمل تأثير خوبى نخواهد داشت . « 4 »\r\nدر شانزدهم دسامبر چاپارى از روسيه رسيد و دستورهايى از تزار براى نپلويف آورد كه در آنها به او اجازه داده شده بود كه مذاكرات با ترك‌ها و دوبوناك را تجديد كند . در مباحثاتى كه روى داد ، نپلويف دوباره علاقهء تزار را به حفظ صلح تأييد كرد ، ولى اظهار داشت كه تزار بايد متصرفات خود را در ساحل بحر خزر نگاه دارد . هنوز پيش رفتى حاصل نشده بود كه در بيست و سوم دسامبر بحران جديد و شديدى پيش آمد . توضيح آن كه يكى از روزنامه‌هاى وين به زبان ايتاليايى كه ترجمهء كاملى از عهدنامهء تازه ميان روسيه و ايران منعقد در 23 سپتامبر را چاپ كرده بود در اين روز به پاى تخت تركيه رسيد و به دست وزراى سلطان افتاد . از بخت بد نسخه‌اى از اين عهدنامه كه پطر براى نپلويف و جهت اطلاع ترك‌ها فرستاده بود ، هنوز به قسطنطنيه نرسيده بود و در نتيجه نپلويف به طور غير مستقيم از مفاد آن آگاه شد و مبهوت ماند .\r\nچون وضع وخيمى پيش آمده بود ، دوبوناك به نزد وزراى تركيه شتافت و توضيح داد كه عهد نامهء مذكور آن چنان كه به نظر مىرسد نيست و اگر آن را به دقت ملاحظه كنند خواهند ديد كه نه تنها تزار در بستن چنان عهدنامه‌اى مجاز است بلكه نكته‌اى كه در حقيقت به ضرر ترك‌ها باشد در آن وجود ندارد . همچنين گفت يكى از مواد آن كه تصريح مىكند « دشمنان ايران ، دشمنان روسيه هستند » نه دربارهء ترك‌ها بلكه عليه شورشيان افغانى به كار مىرود . گذشته از اين ، اشاره‌اى به گرجستان و ايروان و ساير ولايات ايران كه تركيه به تصرف\r\n\r\n\r\n","description":"","footnote":"\r\n( 1 )  Dubois  .\r\n( 2 ) . سن سيمون كه علاقه‌اى به دوبوا نداشت دربارهء او مىنويسد : « تمام معايب براى مستولى شدن بر او با يك ديگر مىجنگيدند » ! همچنين براى شرحى درباره دوبوا - كتاب فلاسان ، ج 5 ، صفحات 3 - 5 .\r\n( 3 )  d , Andrezel  .\r\n( 4 ) . متن اين نامه در ضميمهء شانزدهم كتاب دوبوناك ، صفحات 212 - 214 يافت مىشود .\r\n","page_name":" 199 ","page_number":211},
  {"content":"\r\n\r\nدر آورده يا در حال اشغال كردن آنهاست در آن عهدنامه ديده نمىشود .\r\nوزراى تركيه از اين دلايل متقاعد شدند و تصميم گرفتند تداركات نظامى را متوقف كنند و يك رشته مذاكرات ديگر به عمل آرند . در اين گفت‌وگوها كه يك يا دو روز بعد صورت گرفت ، نپلويف شرايط ذيل را بيان كرد : « 1 »\r\nالف - تزار ، هم چنان كه سابقا گفته شد ، رضايت نمىدهد كه هيچ دولتى مخصوصا تركيه قسمتى از سواحل بحر خزر را اشغال كند .\r\nب - تزار ، بعد از بستن معاهده‌اى با شاه طهماسب به عنوان فرمان‌رواى قانونى ايران ، بعد از مرگ يا حبس پدرش ، به باب عالى پيش نهاد مىكند كه متفقا به امور مربوط به ايران بپردازند .\r\nباب عالى هم اگر بخواهد مىتواند جداگانه اقدام كند .\r\nج - داود بيگ ، شاه‌زادهء داغستانى ، كه خود را تحت حمايت تركيه قرار داده است ، مىتواند فرمان رواى شماخى باشد ، به شرط آن كه ترك‌ها در آنجا استحكامات نظامى بنا نكنند و فرمان ده يا پادگانى در اين شهر به جا نگذارند .\r\nرودخانه كورا بايد خط سرحدى ميان متصرفات جديد دو كشور باشد .\r\nد - ترك‌ها در خاك ايران نبايد پيش‌تر بروند و قواى ديگرى نبايد به آنجا بفرستند . « 2 »\r\nباعث تعجب نيست كه ترك‌ها اين شرايط را رد كردند و هنگامى كه از نپلويف خواستند كه در تقاضاهاى روسيه تغييرى بدهد ، وى در پاسخ گفت كه در اين مورد اختياراتى ندارد . ترك‌ها هم گفتند كه تزار آنها را دست انداخته است و در نتيجه از مذاكرات خوددارى كردند .\r\nيك بار ديگر علايم جنگ نمودار شد .\r\nاستانيان كه مأموريت داشت تا حد امكان به آتش خصومت طرفين دامن بزند ، در يازدهم ژانويه با وزير اعظم ملاقات كرد . مىنويسد كه در طى آن :\r\n« . . . خطر اتحاد جديد ( ميان تزار و طهماسب ) را متذكر شدم و گفتم تجارت با ايران از دست خواهد رفت و مقاصد جاه طلبانهء تزار ممكن است باعث شود كه وى بر تخت سلطنت ايران بنشيند و در صورت موفقيت ، امپراتورى عثمانى را مضمحل كند . تا توانستم با اشارات خود او را بيمناك و خشمگين كردم ، و اگر چه با مطالب من موافقت داشت ، ولى هنوز عقيده دارم كه اگر\r\n\r\n\r\n","description":"","footnote":"\r\n( 1 ) . - نامهء دوبوناك خطاب به كنت دو مورويل  ( Morville )  ، مورخ 14 ژانويه 1724 ( اين نامه در ضميمهء 19 ،  Memoire historique  ، اثر دوبوناك يافت مىشود ) . دوبوناك از كامپرودون شنيده بود كه معاهده به امضا رسيده است ، ولى هرگز به خاطرش نمىرسيد كه تزار ممكن است قبل از آن كه او ترك‌ها را از انعقاد مفاد آن معاهده آگاه سازد ، امر به انتشار آن دهد . هم‌چنين - گزارش استانيان مورخ 15 / 4 فوريه 1724 ، در ،  State Papers 97 , vo 1 XXV  ، براى شرحى راجع به انعقاد معاهدهء ايران و روسيه ، - اواخر فصل هجدهم كتاب حاضر .\r\n( 2 ) . - نامهء مورخ 14 ژانويه 1724 ، از ماركى دوبوناك خطاب به كنت دومورويل ، وزير امور خارجه فرانسه ؛ اين نامه در ضميمهء 19 كتاب دوبوناك  Memoire historique  ، ديده مىشود .\r\n","page_name":" 200 ","page_number":212},
  {"content":"\r\n\r\nجنگى درگيرد ، مخالف ميل او خواهد بود و بايد در شوراى اعيان و اشراف تصويب شود . » « 1 »\r\nاستانيان در پايان گزارش خود به خط رمز نوشت : « از آنجا كه لحظهء بحرانى براى تصميم به جنگ يا صلح فرا رسيده است ، قول پرداخت مبلغى پول داده‌ام و فكر مىكنم در صورت قطع روابط ، مفيد واقع شود . » « 2 » چند روزى تيرگى روابط ادامه داشت . ترك‌ها در مخالفت خود با پيش‌نهادهاى تزار راسخ ماندند و هنگامى كه نپلويف گفت كه نمىتواند در آنها بدون اجازهء تزار تغييرى بدهد ، ترك‌ها جواب دادند كه كاسهء صبر آنها لبريز شده است . بنابراين وزير اعظم به او اطلاع داد كه او را زندانى نخواهد كرد ، بلكه او را مخير مىسازد يكى از اين سه طريق را انتخاب كند يعنى يا در قسطنطنيه بماند يا به روسيه باز گردد و يا اين كه همراه قشون تركيه برود .\r\nدوبوناك كه از وخيم شدن اوضاع با خبر بود در پانزدهم ژانويه مدتى با گيكا « 3 » رئيس مترجمان دربار گفت و گو كرد و با شدت و حرارت گفت كه بعضى از شرايط تزار اگر چه سخت است ، ولى در آنها تصريح نشده است كه در صورت رد شدن آنها جنگ روى خواهد داد ، و در حقيقت نمايندهء روسيه حاضر شده است نكاتى را كه نمايندگان تركيه نمىپذيرند براى تجديد نظر به اطلاع تزار برساند . سفير فرانسه همچنين گفت كه تزار از آن لحاظ با طهماسب عهد بسته است كه مىخواسته متصرفات خود را در اين كشور قانونى معرفى كند ، و به نفع روسيه و تركيه نخواهد بود كه بر سر ايران به جنگ پردازند . دوبوناك در پايان مذاكرات خود گفت كه حاضر است به تزار پيش‌نهاد كند كه طهماسب را وادارد با تركيه روابط حسنه برقرار سازد و معاهده‌اى به همان ترتيب با اين كشور ببندد .\r\nبعد از اين گفت و گو ، گيكا به ديدن وزير اعظم شتافت . از صبح همان روز داماد ابراهيم رياست مجمعى را كه براى تصميم به جنگ يا صلح تشكيل يافته بود به عهده داشت . در اين مجمع كه چهار صد نفر شامل وزرا ، علما و رؤساى نظامى شركت كرده بودند ، اكثريت ، على رغم تمايلات وزير اعظم ، رأى به جنگ با روسيه داد . هنوز دعا و نمازى كه معمولا در اواخر چنين مجامعى خوانده مىشد آغاز نشده بود كه گيكا قدم به درون اتاق نهاد . بعد از آن كه وزير اعظم علت آمدن او را جويا شد ، گيكا خلاصهء مذاكرات خود را با دوبوناك بيان داشت . داماد ابراهيم سپس از او تقاضا كرد كه آن مطالب را دوباره براى مجمع بگويد . سخنانش چنان در حضار تأثير داشت كه همگى تصميم گرفتند از جنگ دست باز دارند و مذاكرات را ادامه دهند . بعد از ختم جلسه ، داماد ابراهيم و عده‌اى از اعيان و اشراف به اتفاق گيكا به حضور سلطان رفتند و گيكا آنچه\r\n\r\n\r\n","description":"","footnote":"\r\n( 1 ) . گزارش 15 ر 4 ژانويه 1724 در  State Papers 97  ، جلد 25 . ورق  a  6 .\r\n( 2 ) . دوبوناك از قصد اخلال استانيان آگاه بود ؛ - نامهء او خطاب به كنت دو مورويل ، مورخ 25 ژوئن 1724 ، در ضميمهء 28 كتاب او  Memoire historique  ، ص 265 .\r\n( 3 )  Ghika  .\r\n","page_name":" 201 ","page_number":213},
  {"content":"\r\n\r\nرا كه براى مجمع گفته بود تكرار كرد . سلطان بعد از آن كه به دقت به سخنان او گوش داد ، مطالبى از او پرسيد و در پايان گفت كه هرگز به ميل خود با روسيه قطع رابطه نخواهد كرد . « 1 »\r\nنتيجهء مساعد اين بحران كه در آخرين لحظه به دست آمد پيروزى بزرگى براى شخص دوبوناك بود .\r\nهنگامى كه مذاكرات تجديد شد ، دوبوناك آنچه را كه به گيكا گفته بود تكرار كرد . گذشته از اين ، وى متذكر شد كه دستورهايى كه به نپلويف از طرف دولت متبوع او رسيده صريح و روشن نيست و تزار بعد از وقوف بر آنچه گذشته بايد دستورهاى جديدى صادر كند . براى اين منظور ، پيش نهاد كرد كه مسيودوسن داليون « 2 » از خويشان او كه جزء هيئت سياسى فرانسه بود به روسيه برود و نظريات جديد تزار را با خود بياورد . در پايان گفت كه بعد از مراجعت داليون كه سه ماه طول خواهد كشيد تصميم قطعى گرفته خواهد شد و به عقيدهء او ضررى ندارد كه قضايا را تا اين مدت به تأخير بيندازند و در هر حال اگر قرار است جنگ آغاز شود ، بايد تا بهار صبر كرد .\r\nترك‌ها با اكراه پيش‌نهاد دوبوناك را پذيرفتند ، ولى گفتند كه چون تزار به طور تهديد آميزى سپاهيان خود را در اوكراين متمركز كرده است ، آنها نيز بايد تداركات نظامى را ادامه دهند .\r\nسپس بحثى دربارهء طريقهء تقسيم فتوحات روسيه و تركيه پيش آمد . وزير اعظم شاه را دوست روسيه و تركيه معرفى كرد و گفت او را مىتوان به عنوان پدر آنها محسوب نمود . به عقيدهء او شاه ايران سه فرزند يعنى تركيه و تزار و طهماسب باقى گذاشته است و مسئله بر سر اين است كه چگونه اموال او را ميان اين سه وراث بايد تقسيم كرد ، و به قول او سفير فرانسه در اجراى اين وظيفه « قسام » خواهد بود . ولى وزير اعظم خنده‌كنان گفت كه وى حق ندارد ده درصد آن را مطابق معمول به عنوان حق‌الزحمه بردارد . « 3 »\r\nقابل توجه است كه نظريهء تركيه را دربارهء طهماسب در طى نه ماه گذشته مورد مطالعه قرار دهيم . در بهار 1723 تركيه او را به عنوان يك نفر رافضى ( در اين مورد يعنى شيعى ) قلمداد كرده و به او اعلان جنگ داده بود . در پاييز بعد ، هنگامى كه مرتضى قلى بيگ در قسطنطنيه بود ، تركيه ، هم چنان كه ديديم ، حاضر شد به او كمك كند ، مشروط به آن كه طهماسب تمام مناطقى را كه تركيه مىخواست ، به اين كشور بدهد . ولى اكنون تركيه يك مرحله پيش‌تر رفته بود و طهماسب را پادشاه قانونى ايران مىدانست و حاضر بود با روسيه به منظور بر تخت نشاندن او همكارى\r\n\r\n\r\n","description":"","footnote":"\r\n( 1 ) . اين شرح مختصر متكى بر نوشتهء خود دوبوناك در ضميمه بيستم كتاب او  Memoire historique  ديده مىشود .\r\n( 2 )  d'Usson d'Alion  .\r\n( 3 ) . نامهء دوبوناك خطاب به كنت‌دومورويل . اين نامه جزء ضميمهء 21  Memoire historique  ، اثر دوبوناك ديده مىشود .\r\n","page_name":" 202 ","page_number":214},
  {"content":"\r\n\r\nكند . اين تغيير سياست مربوط به دو عامل بود . اول نظريهء غير دوستانه محمود و تهديد احتمالى ولاياتى بود كه تركيه آنها را براى خود مىخواست . دوم آن كه تركيه مىترسيد اگر با طهماسب كنار نيايد ، روسيه با او سازش كند ؛ و چنان كه ديديم اين بيم تحقق پذيرفت . چنين تغيير روشى مدت‌ها وقت لازم داشت ، زيرا به نظر محال مىآمد كه علما و مردم تركيه حاضر به اتحاد با يك دولت عيسوى عليه يك سنى و به نفع يك نفر شيعى بشوند .\r\nطبق موافقتى كه حاصل شد ، داليون بىدرنگ به سوى روسيه حركت كرد و طرح معاهدهء پيش نهادى « 1 » و همچنين نامهء دوبوناك خطاب به كامپرودون را با خود برد . در اين نامه دوبوناك نوشته بود كه اگر تزار نظريات خود را به وضوح بيان نكند و براى پيش رفت قضايا دستورى ندهد ، از ميانجيگرى منصرف خواهد شد .\r\nداليون كه مسافرتش در روسيه به علت سرماى سخت به كندى صورت گرفته بود ، مأموريت خود را با موفقيت انجام داد و در سيزدهم ماه مه به قسطنطنيه بازگشت .\r\nمذاكرات بىدرنگ شروع شد و با وجود اظهار علاقهء طرفين به حفظ صلح ، پيش رفت سريعى حاصل نشد . اشكال عمده بر سر كشيدن خط مرزى ميان منطقهء روسيه و تركيه ، مخصوصا در شيروان ، بود . توضيح آن كه از يك طرف طهماسب قسمت عمدهء آن ولايت را به روسيه داده بود و از طرف ديگر سلطان آن را ضميمهء تركيه كرده و مدرس حاجى داود را به حكومت آنجا منصوب نموده بود . اشكال ديگر آن كه روسيه مىخواست تبريز را به طهماسب بدهد ، به اين دليل كه در غير اين صورت طهماسب شهر عمده‌اى در قلمرو خود نخواهد داشت ولى ترك‌ها به سختى با اين پيش‌نهاد مخالفت مىكردند و مىگفتند طهماسب شهرهاى اردبيل و قزوين و سلطانيه را در اختيار دارد و اين خود براى او كفايت مىكند .\r\nكندى مذاكرات وزير اعظم را چنان خشمگين ساخت كه تهديد كرد دو نمايندهء تركيه را تعويض خواهد كرد و از تزار خواهد خواست كه شخص ديگرى را به جاى نپلويف بفرستد .\r\nعاقبت نپلويف از دادن تبريز به طهماسب منصرف شد و هم او و هم ترك‌ها دوبوناك را ترغيب كردند كه خط تقسيم داغستان و شيروان را طورى بكشد كه شماخى در منطقهء تركيه واقع شود و نواحى ساحلى به روسيه تعلق گيرد .\r\nقبل از آن كه معاهده امضا شود ، رمضان شروع شد ( 23 مه ) . در جلسه‌اى كه تمام شب ادامه داشت بعضى اختلافات جزئى بر طرف گرديد . ولى در اول شوال ( 23 ژوئن 1724 ) بود كه جلسات آخر منعقد شد . حتى در اين وقت اشكالى پيش آمد ، زيرا نپلويف اصرار داشت كه لقب\r\n\r\n\r\n","description":"","footnote":"\r\n( 1 ) . در مسكو سندى در تاريخ 22 آوريل 1744 نوشته شد كه ممكن است صورت اصلاح شده‌اى از اين طرح معاهده باشد . عنوان اين سند چنين است :\r\n « Conditions de Paix entre la Porte et le Czar . » \r\n-\r\n State Papers 91 , vo 1 . lx , fols 385 a - 6 a , Public Record Office , London . \r\n","page_name":" 203 ","page_number":215},
  {"content":"\r\n\r\nجديد پطر يعنى امپراتور در عهد نامه نوشته شود ؛ و ترك‌ها مىگفتند كه اگر چه به موقع خود اين لقب را به رسميت خواهند شناخت ، ولى در اين وقت آن را نمىپذيرند . نپلويف ناچار از تقاضاى خود چشم پوشيد و به اتفاق وزير اعظم در دوم شوال ( 24 ژوئن ) عهد نامه را امضا كرد . « 1 » در هشتم ژوئن ، دوبوناك نيز عهد نامه را به عنوان ميانجى امضا نمود « 2 » و ميان نپلويف و وزير اعظم نسخه‌هايى از آن رد و بدل شد .\r\nعهد نامه شامل يك مقدمه و شش ماده است و آن را مىتوان به طريق ذيل خلاصه كرد :\r\nمقدمه - از آنجا كه محمود اصفهان را به تصرف در آورده و شاه را زندانى كرده بود ، هرج و مرج عجيبى در ايران روى داده بود و تركيه مجبور شد قشونى براى اشغال سرزمين‌هايى كه لازم مىدانست اعزام دارد . تزار ، « دوست باب عالى » ، شهرهاى دربند و باكو و چند ناحيه ديگر را اشغال كرد و در نتيجهء همين عهد نامه با طهماسب ، شهرهاى مذكور را ، به انضمام گيلان و مازندران و استرآباد ، به دست آورد . تزار با باب عالى قرار گذاشت كه هر دو به طهماسب كمك كنند و همچنين تزار طهماسب را وادارد كه محل‌هايى را كه تركيه مىخواهد به اين كشور بدهد . ماركىدوبوناك از طرف روسيه و تركيه به عنوان ميانجى انتخاب گرديد .\r\nمادهء 1 - خط سرحدى ميان متصرفات تركيه در روسيه از نقطه‌اى كه بيست و دو ساعت راه تا در بند فاصله دارد شروع مىشود . از علامتى كه در اين نقطه گذاشته شده ، اين خط به علامت ديگرى كشيده مىشود كه در يك ثلث راه از شماخى تا درياى خزر واقع است . از اين علامت دوم خط مستقيمى تا محل التقاى دو رودخانهء كورا و ارس كشيده مىشود .\r\nروسيه و تركيه حق داشت در نزديكى اين نقطهء آخر استحكامات نظامى بسازند ولى بايد در 9 ميلى مرز باشد . تعيين خطوط مرزى توسط مأموران دو دولت و نمايندهء امپراتور فرانسه انجام خواهد گرفت . هر دو كشور مىتوانند در منطقهء خود استحكامات نظامى\r\n\r\n\r\n","description":"","footnote":"\r\n( 1 ) . شرح فوق دربارهء مرحلهء آخر مذاكرات متكى بر برنامه‌ها و اسنادى است كه در كتاب  Memoire historique  اثر دوبوناك موجود است . منابع ديگرى كه مورد استفاده بوده عبارت‌اند از  Histoire  ، تأليف كلراك ، جلد دوم ، قسمت هفتم ؛ كتاب  Histoire de l'Empire Ottoman  ، جلد چهاردهم تأليف فن هامر ؛ گزارش‌هاى استانيان ؛ و كتاب شى تحت عنوان :\r\n The Ottoman Empire from 1720 to 1734 , as Revealed in The despatches of the Venetian Baili . \r\n( 2 ) . مطابق نوشتهء فن هامر ، جلد چهاردهم ، ص 109 ، دوبوناك اين معاهده را تا 8 ژوئيه امضا نكرد ، زيرا اصرار داشت كه ترك‌ها در ازاى خدمات او ، خساراتى را كه در نتيجهء تصرف دو كشتى فرانسوى توسط دزدان دريايى افريقايى به بار آمده بود جبران كنند ؛ و همچنين اجازه دهند كه كنسولگرىهاى فرانسه در كانديا وچيوس دو نماز خانهء كوچك بسازند .\r\n","page_name":" 204 ","page_number":216},
  {"content":"\r\n\r\nبسازند و پادگان بگذارند ولى محل استحكامات نبايد كم‌تر از سه ساعت راه تا سر حد باشد .\r\nمادهء 2 - شماخى مركز اقامت حاكم آن قسمت از شيروان خواهد بود كه در تصرف تركيه است ولى داراى استحكامات يا پادگان نخواهد بود . سربازان ترك فقط در موقع شورش به آنجا فرستاده خواهند شد .\r\nمادهء 3 - مرز تركيه و ايران از نقطه‌اى كه سرحد تركيه و روسيه به پايان مىرسد ، يعنى از محل التقاى دو رودخانهء كورا و ارس ، شروع مىشود . از اين نقطه خطى به نقطهء ديگر در غرب اردبيل كه در اين شهر يك ساعت راه فاصله داشته باشد كشيده مىشود و هر چه در غرب اين خط واقع است به تركيه تعلق مىگيرد . از نقطه‌اى كه در غرب اردبيل واقع است و از اين شهر يك ساعت راه فاصله دارد ، خط مستقيمى تا همدان و از آنجا تا كرمانشاه كشيده مىشود . « 1 »\r\nمادهء 4 - تزار ، در نتيجهء عهد نامه‌هايى كه با طهماسب بسته است متعهد مىشود وى را وادارد كه تمام قسمت‌هايى را كه در مادهء 3 ذكر شده به تركيه بدهد . ولى اگر طهماسب اين عهد نامه را قبول نداشت ، روسيه و تركيه متفقا زمين‌هايى را كه به او اختصاص داده شده اشغال خواهند كرد . باقى ايران بعد از صلح به هر ايرانى كه شايسته فرمان روايى در آن باشد داده خواهد شد . اين شخص اختيار و استقلال كامل خواهد داشت .\r\nمادهء 5 - اگر طهماسب در اثر وساطت تزار ، به ميل خود ولاياتى را كه در مادهء 3 ذكر شده به تركيه واگذارد ، اين كشور او را شاه ايران خواهد شناخت و كمك‌هاى لازم را به او خواهد كرد .\r\nتزار بنا بر عهدنامه‌اى كه با طهماسب دارد به او كمك خواهد رساند و تعهدات خود را انجام خواهد داد تا كشور ايران و شهر اصفهان را از چنگ محمود غاصب بيرون آورد . اگر محمود در اين صورت به تركيه حمله كند ، اين كشور در طرد او ايران را يارى خواهد كرد .\r\nتركيه و روسيه مطابق اين عهد نامه سعى خواهند كرد كه طهماسب را بر تخت سلطنت ايران بنشانند .\r\nمادهء 6 - اگر طهماسب از دادن ولايات ايرانى به تركيه خوددارى كند ، تركيه و روسيه اول قسمت‌هايى را كه متعلق به آنهاست خواهند گرفت و بعد از آرام كردن مملكت ، ادارهء آن را به دست يك نفر ايرانى ، كه كاملا مستقل خواهد بود ، خواهند سپرد و او را به تخت خواهند نشاند ، و به اظهارات محمود وقعى نخواهند گذاشت ، و با او قرار دادى نخواهند\r\n\r\n\r\n","description":"","footnote":"\r\n( 1 ) . دو شهر كرمانشاه و همدان در ناحيه‌اى واقع مىشدند كه در نتيجهء عهد نامه به تركيه تعلق مىگرفتند ولى اين موضوع صريحا ذكر نشده بود .\r\n","page_name":" 205 ","page_number":217},
  {"content":"\r\n\r\nبست . براى آن كه ولاياتى كه به تركيه و روسيه داده شده هميشه در تصرف اين دو كشور بماند و ايران نوينى به وجود آيد و قوى شود ، بايد در رعايت اين عهدنامه دقت كرد تا آن كه صلح دايم تأمين شود .\r\nسلطان ، بعد از تصويب عهد نامه توسط تزار ، آن را تصويب خواهد كرد . « 1 » وقتى نتايج اين عهدنامه و منافعى را كه حاصل دو كشور شد مورد مطالعه قرار مىدهيم ، مىبينيم كه :\r\nالف - تقسيم ايران ميان تركيه و روسيه بدون توسل به جنگ عملى شد .\r\nب - در اثر اين عهد نامه اراضى ترك نشين به تركيه تعلق گرفت و در عصر درخشان احمد سوم و داماد ابراهيم دورهء جديدى آغاز شد .\r\nپطر كبير هم نواحى ساحلى بحر خزر را كه سخت مورد علاقهء او بود به تصرف در آورد و بدين وسيله از رسيدن تركيه به دريا جلوگيرى كرد .\r\nج - قرار شد به طهماسب كمك كنند و او را شاه قانونى ايران بشناسند ، مشروط به آن كه وى به ميل خود سرزمين‌هايى را كه در مادهء اول ذكر شد به آنها واگذار كند .\r\nد - فرانسه در حفظ صلح ميان روسيه و تركيه به مقصود عمدهء خود رسيد ، زيرا كشور اخير مىتوانست جلوى تجاوزات اتريش را بگيرد .\r\nه - اگر چه نفوذ و اعتبار فرانسه در اثر سياست زيركانه دوبوناك افزايش يافت ، ولى احتمال مىرفت كه عهد نامهء مذكور به روابط تجارى آن كشور با ايران صدمه بزند ( و ظاهرا دوبوناك از اين موضوع آگاه نبود ) . « 2 »\r\nاگر چه اين معاهده از نظر روسيه و ترك‌ها مفيد بود ولى با در نظر گرفتن اوضاع ايران و رسوم بين الملل اثر خوبى نداشت . روسيه و تركيه مقاصد خود را دربارهء مملكت پريشان و بىدفاعى كه قسمت عمدهء آن در دست غاصب وحشى و بىرحمى بود عملى كرده بودند و آن عهدنامه فقط تجزيهء ايران را توسط تركيه و روسيه به صورت ظاهر قانونى معرفى نمود . مرزهايى كه در آن\r\n\r\n\r\n","description":"","footnote":"\r\n( 1 ) . متن تركى و ترجمهء ايتاليايى آن به وسيله گيكا در بايگانى وزارت امور خارجهء فرانسه ، در بخش مربوط به تركيه ، جلد 66 ، اوراق  b  8 -  a  220 مضبوط است . تاريخ آنها 11 ژوئيه 1724 است . براى ترجمهء فرانسوى آن -  Noradounghina , op . cit . vol . l , pp . 233 - 8  ترجمه‌اى كه دو كوخ\r\n ( De Koch ) Histoire abregee des Traites de Paix entre les Puissances de l Europe depuis la Paix de Westphalie ( brussels , 1838 ) , vol . lv , pp . 302 - 11 . \r\nاز اين عهدنامه كرده است داراى نواقصى است ؛ اين ترجمه از روى متن آلمانى كتاب سرگرد گربر به عمل آمده است كه داراى عنوان ذيل است :\r\n Joumal Von der Commission Wegen der Grenzscheidung in Persien \r\n( 2 ) . از ماه مارس 1723 ، ابراهيم استانيان عقيده داشت كه ميانجىگيرى دوبوناك ميان روسيه و تركيه عاقبت به ضرر منافع كشور خود او تمام خواهد شد ، زيرا اگر روسيه تمام تجارت ابريشم ايران را به دست بگيرد ، تجارت فرانسه ، و همچنين تجارت انگليس ، زيان خواهد ديد . - گزارش استانيان ، مورخ 23 ر 12 مارس 1723 در 97  State Papers  ، جلد 24 ، ورق  b  462 .\r\n","page_name":" 206 ","page_number":218},
  {"content":"\r\n\r\nعهد نامه ذكر شد از موانع طبيعى مثل سلسله جبال و رودخانه و درياچه مىگذشت و همچنين توجهى به نژاد يا مذهب نشده بود . موضوع عجيب آن كه سرنوشت عدهء زيادى مسلمان در داغستان و شيروان به دست تزار عيسوى سپرده شد . در صورتى كه تسلط سلطان تركيه را كه خليفهء اسلامى بود بر قسمتى از گرجستان و ارمنستان كه تا آن وقت جزو ايران بود مسلم شناخته بودند .\r\nدر واقع اين عهدنامه بسيار ظالمانه بود و مىتوان آن را پيش رو تقسيم لهستان دانست كه در اواخر قرن هجدهم عملى شد . « 1 »\r\nقسمت عمدهء مسئوليت به گردن پطر كبير است كه سال‌ها ميل داشت ايالات ايرانى واقع در مجاورت درياى خزر را به تصرف در آورد و باقى مسئوليت متوجه ترك‌هايى است كه مىخواستند نواحى ترك‌نشين ايران را ضميمهء تركيه كنند . همچنين متعصبان مذهبى ترك در اين قضيه مسئول‌اند . بىانصافى است اگر داماد ابراهيم يا سلطان احمد سوم را به علت سهمى كه داشتند ملامت كنيم ، زيرا هر چه كردند بر خلاف ميل و مصلحت خودشان بود . فرانسه هم به علت وساطتى كه كرد مسئول است ، زيرا براى جلوگيرى اتريش عمدا به تجزيهء ايران رضايت داد و در واقع طرفين را به اين كار تشويق كرد . ظاهرا نه دولت فرانسه و نه دوبوناك به جنبهء اخلاقى اين قضيه اهميت نداده بودند .\r\nمسلما مجازات روسيه و تركيه در اين بود كه منافعى كه عهد نامه به آنها مىرسانيد ديرى نپاييد . بعد از مرگ پطر در اوايل 1725 ، علاقهء روسيه براى تصرف سرزمين‌هاى جديد تقليل يافت و همچنين هواى ناسازگار ايالات مجاور بحر خزر باعث از بين رفتن عدهء زيادى از سربازان روسى شد ، به طورى كه روسيه چند سال بعد ، از آن ايالات صرف نظر كرد . اما تركيه مجبور شد ، در نتيجهء پيروزىهاى نادرشاه ، تمام متصرفات جديد خود را به ايران پس بدهد .\r\nاين عهدنامه در تركيه باعث شوق و ذوق نشد . ترك‌ها با وجود تظاهر به دوستى و اشارات مكرر به « صلح دايم » با روسيه ، نسبت به اين كشور ظنين بودند و پطر كبير هم دست از مقاصد خود بر نداشت . گريتى « 2 » ، نمايندهء جديد و نيز در تركيه ، گزارش داد كه كسى از داماد ابراهيم به مناسبت كارى كه انجام داده بود تمجيد نكرد . وزير اعظم كه اعتنايى به انتقادات مردم نداشت ، هم‌چنان سلطان را به تفريحات سرگرم مىساخت . « 3 » هنگامى كه نمايندهء مخصوص پطر كبير ، به نام سرلشكر الكساندر ايوانويچ روم يانتسف « 4 » ، در اوايل 1725 به قسطنطنيه رسيد و تصويب عهدنامه را توسط تزار اعلام داشت ، دولت تركيه هم آن را تصويب كرد . يك ماه بعد پطر در گذشت .\r\n\r\n\r\n","description":"","footnote":"\r\n( 1 ) . خود پطر كبير يك وقت به خيال تقسيم لهستان افتاد ، -\r\n Sumner , Peter the Great and the Emergence of Russia , pp . 181 - 2 \r\n( 2 )  Gritti  .\r\n( 3 )  Shay , Op . cit . p . 119  .\r\n( 4 )  Rumyantsev  .\r\n","page_name":" 207 ","page_number":219},
  {"content":"\r\n\r\nقبل از آن كه روم يانتسف از سن پترزبورگ حركت كند ، تزار او را به عنوان نمايندهء روسيه در هيئتى كه قرار بود سرحدهاى دو كشور را در داغستان و شيروان مطابق عهدنامه تعيين كند معرفى كرده بود . بعد از پايان مذاكرات قرار شده بود كه داليون ، كه از خويشان دوبوناك بود ، در اين هيئت به عنوان ميانجى انجام وظيفه كند .\r\nروم يانتسف اصرار داشت كه كار تعيين مرزها فورا آغاز شود ، ولى ترك‌ها در اين كار چندان حرارتى به خرج ندادند و وقتى خبر مرگ پطر رسيد ، علاقهء آنها به اين امر كم‌تر شد .\r\n\r\n","description":"","footnote":"","page_name":" 208 ","page_number":220},
  {"content":"\r\n\r\n\r\nفصل هجدهم ادامهء عمليات روس‌ها در شمال ايران\r\nچنان كه گفتيم ، « 1 » پطر كبير در طى لشكركشى خود به دربند هنوز به حواشى ايران دست نيافته بود و مىبايست براى انجام مقاصد خود به امور ديگرى بپردازد . نابود شدن كشتىهاى جنگى او در طوفان و خطر جنگ با تركيه تا مدتى مانع از آن شد كه وى به پيش روى خود از دربند به طرف جنوب ادامه دهد و گرجستان و ارمنستان ايران را از زير تسلط مسلمانان بيرون آورد . رفع نخستين مانع آسان بود ، ولى خطر جنگ با تركيه هنوز وجود داشت . مع‌الوصف ، به نظر مىرسيد كه وى بدون تصادم با تركيه بتواند قسمتى از آرزوهايش را با تصرف شهر و بندر مهم باكو ( كه لنگرگاه مناسب و مطمئنى بود ) و همچنين با اشغال ايالات گيلان و مازندران و استر آباد عملى كند .\r\nاتفاقا پطر قبل از آن كه از حاجى طرخان عازم شمال شود ، پيامى از حاكم گيلان دريافت داشت به اين مضمون كه عده‌اى سرباز براى اشغال رشت مركز آن ايالت بفرستد ، زيرا افاغنه قصد تصرف آن را دارند .\r\nبا وجود آن كه هوا چندان مساعد نبود ، پطر نخواست چنين فرصت خوبى را از دست بدهد و به فرمان او ، سمنوف و ساير افسران روسى با ماتوى گرگوريف يوراينوف « 2 » و آندره سيمونوف كه هر دو اطلاعات زيادى راجع به گيلان داشتند مذاكره كردند و همچنين با يكى از تجار معتبر هندى به نام آمبورمان دربارهء تجارت ابريشم در آن ايالت مشورت نمودند . آمبورمان اظهار داشت كه قبل از شروع هرج و مرج در ايران صادرات ابريشم گيلان به تركيه و ساير كشورها ساليانه به پنج هزار عدل ( هر عدل به وزن 7 تا 9 پود ) بالغ مىشد . ارزش هر پود هفتاد تا نود روبل بود . « 3 »\r\n\r\n\r\n","description":"","footnote":"\r\n( 1 ) . - اواخر فصل پانزدهم .\r\n( 2 )  Yevreinov  .\r\n( 3 ) . -  Soimonov , « Tage - Buch » p . 267  ، در زمان شاردن ، نيم قرن قبل ، گيلان دو برابر اين مقدار ابريشم به\r\n","page_name":" 209 ","page_number":221},
  {"content":"\r\n\r\nدر ضمن اين مذاكرات ، مردى به حاجى طرخان رسيد كه اطلاعات زيادى دربارهء تجارت گرجستان داشت و همچنين با شهر تفليس آشنا بود . پطر كه به اظهارات اين مرد بسيار علاقه نشان مىداد ، گفت كه از رودخانهء كورا مىتوان براى حمل و نقل امتعه از درياى مازندران تا تفليس و بالعكس استفاده كرد . « 1 » اصولا پطر سال‌ها در فكر توسعهء تجارت در روسيه از طريق رودخانه و ترعه بود . بنابراين به فكر افتاد كه شهر بزرگى در نزديكى دهانهء كورا بسازد كه نه تنها براى نگاه دارى كالاهاى گرجستانى در تجارت با روسيه ، بلكه با ايران و ساير ممالك شرق و جنوب شرقى مورد استفاده واقع شود .\r\nتلفات سنگين قشون روسيه در نتيجهء بيمارى ضمن لشكركشى به دربند و دشوارى حمل و نقل پطر را متقاعد ساخت كه تجارت در درياى خزر با وجود تمام اشكالات بايد تشويق شود .\r\nبنابراين ، به دو گروهان سرباز ، به فرمان دهى سرهنگ شيپوف ، امر داد كه با چند كشتى تحت نظر سويمونف عازم گيلان شوند . هنگامى كه از تزار پرسيدند آيا دو گردان براى تصرف و حفظ گيلان كفايت خواهد كرد ، وى در جواب گفت : « چرا نه ؟ مگر استنكا رازين نتوانست با پانصد قزاق در آنجا بماند ؟ در صورتى كه شما دو گردان داريد و هنوز مردديد ! » « 2 »\r\nتمام تداركات به موقع خود انجام گرفت و تزار و افسران ارشد او در 17 ر 6 نوامبر 1722 در حاجى طرخان به تماشاى حركت كشتىها پرداختند . سويمونف بعد از توقف مختصرى در شبه جزيرهء آبشوران ، عازم دهانهء كورا شد تا محل مناسبى براى تجارت تعيين كند و بعد از امتحان مجراهايى كه رودخانهء كورا از آنها به دريا مىريخت ، محل مناسبى در سى ميلى ساليان ، در بالاى رودخانه ، تعيين كرد ؛ و سپس عازم انزلى شد و سه روز بعد به اين ناحيه رسيد . سرهنگ شيپوف يكى از افسران را از جلو فرستاد تا آورامف و حاكم گيلان را از ورود سربازان مطلع كند و اسب‌هايى به پير بازار ( دهكده‌اى واقع در خليج كوچكى در شرق مرداب ) بفرستد . اين اسب‌ها براى حمل باروبنه روس‌ها به رشت بود ، كه در شش ميلى مشرق پير بازار قرار دارد .\r\nچندى بعد مترجمى به نام پتريچى از اهالى يونان وارد رشت شد و به شيپوف خبر داد كه همراه اسماعيل‌بيگ ، سفير طهماسب ، آمده است و اين شخص اختيارات كامل دارد كه با تزار عهد نامه‌اى ببندد . همچنين گفت كه اسماعيل بيگ تقاضا دارد يك كشتى در اختيار او گذاشته شود تا از طريق درياى خزر به روسيه برود و مجبور نباشد از گيلان و\r\n\r\n\r\n","description":"","footnote":"\r\nعمل مىآورد ؛ - سفرنامه او ، جلد چهارم ، ص 163 . ولى ارقامى كه به دست مىدهد مربوط به صادرات به تمام ممالك است ؛ مقدارى كه در واقع توليد مىشد شايد كمى تفاوت داشت .\r\n( 1 ) . همان كتاب ، ص 266 .\r\n( 2 ) . همان كتاب ، ص 267 .\r\n","page_name":" 210 ","page_number":222},
  {"content":"\r\n\r\nشيروان و داغستان كه مناطق پر خطرى هستند عبور كند . « 1 »\r\nروز بعد افسر روسى از رشت بازگشت و پيغامى از حاكم آورد مبنى بر آن كه بدون اطلاع و موافقت شاه ، سربازان روس نمىتوانند پياده شوند و اگر نپذيرند از ورود آنها جلوگيرى خواهد شد . « 2 » علت آن بود كه حاكم دريافته بود خطر افغان‌ها از خطر روس‌ها كم‌تر است . بايد در نظر داشت كه خبر اشغال دربند توسط پطر به ايران رسيده بود . گذشته از اين ، مردم نواحى شمالى ايران از روس‌ها دل خوشى نداشتند . زيرا در گذشته مورد ظلم و ستم آنها واقع شده بودند ( در قرن پيش استنكا رازين و قزاق‌هاى او دوبار رشت را غارت كرده بودند . )\r\nشيپوف پاسخ مختصرى فرستاد و از رفتار حاكم اظهار تعجب كرد و متذكر شد كه سربازان روسى در اثر تقاضاى كمك ايرانىها به آن نواحى آمده‌اند . همچنين گفت كه طبق دستور تزار بايد سربازان را پياده كند . بعد از مدتى تأخير عاقبت حاكم خواه ناخواه با پيش نهاد شيپوف موافقت كرد و سربازان روسى به ساحل پياده شدند . « 3 »\r\nشيپوف دو دسته سرباز در پير بازار براى محافظت كشتىها به جا گذاشت و با بقيه به طرف رشت « 4 » رفت و در حوالى شهر در كاروان‌سرايى سنگى كه محل امتعهء بازرگانان روس بود توقف كرد . اين كاروان‌سرا بسيار مستحكم و براى دفاع مناسب بود .\r\nآورامف اهميت مأموريت اسماعيل بيگ را به شيپوف و سويمونف متذكر شد ، زيرا تزار به او اطلاع داده بود كه مايل است با طهماسب معاهده‌اى ببندد بر اين اساس كه روسيه جهت دفع افاغنه به او كمك كند مشروط بر آن كه ايالات مجاور بحر خزر را در عوض به آن كشور واگذارد .\r\nتصادفا شاه سلطان حسين بعد از شكست گلناباد تصميم گرفته بود اسماعيل بيگ را براى دريافت كمك به روسيه بفرستد ولى در اثر محاصرهء اصفهان موفق به اين امر نشده بود . بعد از سقوط اين شهر ، آورامف طهماسب را ترغيب كرده بود كه اسماعيل بيك را با اختيارات كامل براى عقد معاهده‌اى به روسيه بفرستد .\r\nاگر چه شيپوف و سويمونف مايل بودند كه وسايل عزيمت اسماعيل بيگ را به روسيه فراهم آورند ، ولى چون اواسط زمستان بود و رودخانهء ولگا يخ بسته بود ، تعجيل لزومى نداشت . در اواخر دسامبر به آورامف خبر رسيد كه قاصدى از طرف طهماسب ( كه در آن وقت در تبريز\r\n\r\n\r\n","description":"","footnote":"\r\n( 1 )\r\n . Soimonove , « Tage - Buch » , p . 273 ; Butkov , Materiali , vol . 1 , p . 40 . \r\n( 2 )  Soimonov , loc . cit . pp . 273 - 4  .\r\n( 3 ) . همان كتاب ، صفحات 274 - 275 ؛ هم‌چنين - تاريخ نادرى ، ص 11 . ميرزا مهدى به غلط اين واقعه را بعد از انعقاد معاهدهء روسيه و ايران ( 23 سپتامبر 1723 ) ذكر مىكند .\r\n( 4 ) . براى شرحى دربارهء رشت در اين زمان ، -  Bell's Travels , vol . 1 , pp . 112 - 13  بل بيشتر از هواى ناسازگار اين شهر سخن به ميان مىآورد و مىگويد چند تن از همراهان ولينسكى به تب نوبه مبتلا شدند ، ولى هيچ كدام از آنها تلف نشد .\r\n","page_name":" 211 ","page_number":223},
  {"content":"\r\n\r\nاقامت داشت ) به رشت مىآيد و مأموريت دارد كه اسماعيل بيگ را فرا خواند . مسلما طهماسب بعد از پياده شدن شيپوف و سربازانش در گيلان ؛ تغيير عقيده داده بود .\r\nآورامف كه مىديد فرصت از دست مىرود ، قاصد طهماسب را در بين راه متوقف و از او پذيرايى شايانى كرد . « 1 » گذشته از اين ، مصرا از شيپوف تقاضا كرد كه قبل از اين كه قاصد طهماسب پيغام خود را برساند ، اسماعيل بيگ را سوار كشتى كند و به روسيه بفرستد .\r\nسويمونف هم از اسماعيل بيگ خواست كه فورا سوار يك كشتى كه در خليج پير بازار بود بشود ولى سفير از انجام دادن چنين كارى با آن عجله امتناع كرد . سويمونف كه مىدانست اسماعيل بيگ عقيدهء راسخى به نجوم دارد به او اطمينان داد كه در نيمه شب همان شب اوضاع كواكب دلالت بر موفقيت مأموريت او دارد . اسماعيل بيگ هم فريب خورد و سوار كشتى شد و عزيمت كرد . « 2 » چون هنوز اوايل ژانويه بود ، در سفر اسماعيل بيگ به علت شرايط زمستانى تأخيرى روى داد و سفير قبل از بيست و يكم اوت 1723 به سن پترزبورگ نرسيد . « 3 »\r\nحاكم گيلان از نيرنگ روس‌ها بسيار عصبانى شد . « 4 » و مسلما در نتيجهء گزارش او بود كه طهماسب در فوريه به او دستور داد تخليه خاك ايران را از قواى روس خواستار شود . شيپوف نپذيرفت و ايرانىها بىدرنگ آمادهء جنگ شدند . حاكم گيلان به كمك حكام گسكر « 5 » و آستارا قوايى مركب از بيست هزار سرباز تهيه كرد ولى اكثر آنها دهقان و مجهز به شمشير بودند . فقط تعداد كمى از آنها اسلحهء آتشين داشتند و از امور نظامى بىاطلاع بودند . در همين ضمن ايرانىها چند توپ در انزلى نصب كردند تا مانع ورود روس‌ها به مرداب و خروج آنها از آن شوند .\r\nدر 29 ر 18 مارس 1723 ، حاكم گيلان ، بعد از محاصرهء كاروان‌سرا ، با اسلحهء دستى و چهار توپ كوچك به آن حمله برد . در نيمه شب ، شيپوف يكى از افسران خود را با عده‌اى سرباز مأمور كرد كه آهسته از درى كه در پشت كاروان‌سرا واقع بود و خارج شوند . و خود او با دو دسته سرباز از در مقابل به دشمن حمله كرد . سربازان بىتجربهء ايرانى كه ميان دو آتش غافل‌گير شده بودند فورا رو به فرار گذاشتند و در حدود هزار نفر كشته و زخمى بر جا نهادند .\r\nدر اين ضمن پنج هزار نفر ايرانى به صد نفر روسى كه در پير بازار مأمور حفاظت كشتىها بودند حمله بردند . تعداد روس‌ها اگر چه به مراتب كم‌تر بود ، ولى چنان با شجاعت جنگيدند كه دشمن را مجبور به فرار كردند و در همان حال كشتىهاى جنگى روسى در مرداب ، توپ‌هاى\r\n\r\n\r\n","description":"","footnote":"\r\n( 1 )  Butkov , Meteriali , vol . 1 , p . 41  .\r\n( 2 )  Soimonov , « Tage - Buch » , pp . 281 - 2  .\r\n( 3 ) . سرگذشت اسماعيل بيگ در آخر اين فصل مىآيد .\r\n( 4 ) .  Butkov , op . cit . p . 41  .\r\n( 5 ) . ناحيهء گسكر در جنوب مرداب واقع است . در آن عهد شهر عمدهء اين ناحيه گوراب گسكر بود . ( « گسكره » ، طبق فرهنگ جغرافيايى ارتش ، ج دوم ، - مترجم ) .\r\n","page_name":" 212 ","page_number":224},
  {"content":"\r\n\r\nايرانى را در انزلى از كار انداختند . « 1 » اين پيروزىهاى شگفت‌انگيز نشان مىدهد كه چگونه عدهء كمى مردان كار ديده و مصمم مىتوانند بر دشمنان بىشمار كه تجربه و انضباط و اسلحهء مناسب نداشته باشند فايق آيند . از اين تاريخ به بعد ايرانىها براى دفع روس‌ها با زور اقدامى نكردند .\r\nچندى بعد از اين زد و خوردها ، سرتيپى به نام لواشف « 2 » از روسيه رسيد و چهار گردان سرباز با خود آورد و فرمان دهى را از شيپوف گرفت . « 3 » براى آن كه ايرانىها نتوانند كمين كنند ، روس‌ها درختانى را كه در حوالى رشت بود قطع كردند و به اين ترتيب سوخت كافى به دست آوردند .\r\nكشاورزان از قطع درختان لب به شكايت گشودند و گفتند : « جنگل‌هاى ما براى پرداخت ماليات به شاه به كار مىرود . » « 4 »\r\nبا آمدن لواشف و سربازانش ، قواى روس‌ها در گيلان به شش گردان رسيد ، ولى با در نظر گرفتن اوضاع ايالات مجاور بحر خزر معلوم است كه اين عده به هيچ وجه براى تصرف آن ناحيهء وسيع و تأمين حمل و نقل كفايت نمىكرد . در اينجا بىمورد نيست مطالب مهمى را كه جيمز بيلى فريزر « 5 » يك قرن بعد دربارهء اين قسمت از ايران نوشته و خود از آن عبور كرده است ذكر كنيم .\r\nوى مىنويسد :\r\n« هيچ ناحيه‌اى نديده‌ام كه از نظر نظامى مثل اين ايالات غير قابل عبور باشد . در اين نواحى راه ساخته شده‌اى ، به جز راهى كه سابقا شاه عباس ساخته است ، وجود ندارد ، و آن هم چنان از بين رفته است كه بايد راه‌نمايى براى پيدا كردن آن با خود برد و حتى اگر راهى پيدا شود ، براى عمليات نظامى مفيد نيست ، زيرا در طى آن شكاف‌هاى فراوان وجود دارد و جنگل‌هاى غير قابل عبورى در اطراف آن است كه براى كمين گرفتن دشمن و حملات ناگهانى او مناسب است .\r\nمحل‌هايى كه در آن كشت و زرع نمىشود پر از باتلاق‌هاى طبيعى و مصنوعى است و درختان جنگلى و خار مخصوصا تمشك جنگلى به حد وفور در آن يافت مىشود و عملا غير قابل عبور است . اهالى اين بوته‌هاى تمشك را « پهلوان مازندرانى » مىنامند و اين هم اسم مناسبى است . » « 6 » شرحى كه فريزر مىنويسد اگر چه در خصوص مازندران است ، ولى دربارهء ايالت گيلان و قسمت‌هايى از استرآباد نيز صادق است .\r\nدر اين جا بايد به حمله روس‌ها به باكو در تابستان 1723 توجه كنيم . اين شهر در نظر پطر كبير حايز اهميت بسيار بود . اولا تزار مىخواست بر ترك‌ها پيش دستى كند ، زيرا ترك‌ها داود\r\n\r\n\r\n","description":"","footnote":"\r\n( 1 )  Soimonov , « Tage - Buch » , pp . 290 - 1  .\r\n( 2 )  Levashov  .\r\n( 3 ) . همان كتاب ، صفحات 292 - 293 .\r\n( 4 )  Soloviev , Istoriya Rossii , vol . XVIII , p . 48  .\r\n( 5 )  Fraser  .\r\n( 6 )\r\n London , 1838 ) , vol . II , p . 468 . A Winters'Journey from Constantinople to Tehran ; With Travels through Various Parts of Persia \r\n)\r\n","page_name":" 213 ","page_number":225},
  {"content":"\r\n\r\nبيگ را به حكومت شماخى منصوب كرده بودند و خطر حمله آنها مىرفت . ثانيا بندرگاه باكو تنها بندر قابل اطمينان در قسمت غرب بحر خزر بود ، در صورتى كه در بندر لنگرگاهى نداشت و نياز آباد بندر شماخى فقط يك لنگرگاه طبيعى بود .\r\nتوجه فوق‌العاده پطر كبير به جزئيات امور از علاقه‌اى كه به منابع نفت باكو نشان داده است معلوم مىشود ، « 1 » و بعد از آن كه از وجود نفت و نوع آن اطلاعاتى از سويمونف و ديگران به دست آورد ، دستور داد بعد از تصرف باكو مقدارى نفت به عنوان نمونه به روسيه فرستاده شود .\r\nكورنليوس دوبروين دربارهء ماكو در اوايل قرن هجدهم چنين مىنويسد :\r\n« در اثر رفتار بد ناخدا ماير « 2 » ، اخيرا ايرانيان در شهر باكو ، كه داراى بندر زيبايى است ، استحكامات نظامى بر پا كرده‌اند . اين شخص قصد داشت كشتىهاى تزار را بدون اجازه آنها وارد بندر كند . رفتار او چنان ايرانىها را عصبانى كرد كه تصميم گرفتند در اين شهر استحكامات بسازند . از آنجا كه روس‌ها سابقا به اين بندر آزادانه رفت و آمد مىكردند ، به ناخداى مذكور توصيه شد به چنين عملى اقدام نكند . سابق بر اين امكان داشت اين بندر را با عده كمى سرباز تصرف كرد و تمام نواحى واقع بين كوراوارس را به دست آورد و آن را با استحكامات مناسب حفظ نمود ، زيرا اهالى ياراى مقاومت نداشتند و اين خود به نفع تزار بود .\r\nشهر باكو در قسمت غربى ايران و در ناحيه شيروان نزديك درياى خزر قرار دارد و هنوز ديوارهاى قديمى آن ديده مىشود . در اين قسمت بهترين روغن بادام و گردو به رنگ‌هاى قهوه‌اى و سفيد وجود دارد . نوع قهوه‌اى را به گيلان و قسمتى از ايران صادر مىكنند و نوع سفيد را به ساير نقاط مىفرستند . از قرارى كه شنيدم در نزديكى شهر زمينى است كه به علت وجود شوره [ كذا 
  ] هميشه مىسوزد » . « 3 »\r\nدوبروين در جلد دوم كتاب خود مىنويسد :\r\n« حكام اين ايالات هميشه در ظرف مدت كوتاهى جيب خود را پر مىكنند و تصرف آنها مسلما به نفع تزار است . زيرا در مجاورت قلمرو او واقع است و به نفع اتباع اوست كه در آن\r\n\r\n\r\n","description":"","footnote":"\r\n( 1 ) . - شرحى كه من در مجلهء  Revue Petrolifere  ، طبع پاريس ، شماره 810 ، 4 و 11 نوامبر 1938 تحت عنوان\r\n « Histoire du Petrole en Perse Jusqu au , Debut du xxe . Siecle » \r\nدر خصوص جهان گردانى نوشته‌ام كه در قرون وسطى به ديدن چاه‌هاى نفت باكو رفتند . سويمونف در  « Tage - Buch »  ، صفحات 332 - 333 ، متذكر شده است كه بعضى از پارسىهاى هندوستان كه در باكو مقيم شده بودند ، در سورخانى ، در ده ميلى شمال غربى شهر ، در نقطه‌اى كه گاز نفت از زمين خارج مىشد آتشكده‌اى بر پا كردند تا از اين گاز براى آتش مقدس استفاده كنند . سويمونف نمىدانست كه پارسىهاى مذكور يكى از آداب ايرانيان باستان را احيا كرده بودند كه آتشى را كه به اين ترتيب تهيه مىشد  Axvarishnik  يعنى « نيازمند به غذا نبودن » مىناميدند و آن را اعجاز آميز مىدانستند . آتشكدهء سورخانى تا 1880 ، يا سال بعد ، داير بود و در نتيجهء احداث پالايشگاهى در آن حدود مجبور شدند آن را ببندند .\r\n( 2 )  Meyer  .\r\n( 3 )  Travels , vol . p . 150  .\r\n","page_name":" 214 ","page_number":226},
  {"content":"\r\n\r\nناحيه تجارت مىكنند . بعد از تصرف آن مىتوان با ايجاد استحكامات نظامى آن را حفظ كرد . » « 1 »\r\nاگر چه ساكنان باكو مثل مردم در بند و رشت از روسيه تقاضاى كمك كرده بودند ، « 2 » ولى به زودى از اين عمل پشيمان شده و به سفيرى كه پطر از دربند نزد آنها فرستاده بود اجازهء ورود به شهر نداده بودند . « 3 » بنابراين پطر تصميم گرفت كه شهر را با زور به تصرف در آورد ، ولى مجبور شد اين كار را تا سال 1723 به تعويق اندازد . هنگامى كه پطر از حاجى طرخان عازم شمال بود ، دستور داد سى كشتى بزرگ در كازان « 4 » و نيژنى نوگرود « 5 » بسازند و به مجرد اين كه يخ‌هاى ولگا آب شد ، آن كشتىها را به حاجى طرخان برسانند .\r\nكشتىهاى مذكور به موقع به حاجى طرخان رسيد ، و در اين ضمن سه هزار سرباز براى لشكركشى گردآورى شد و فرمان‌دهى آن به عهدهء سرتيپ ماتيوشكين محول گرديد . در بيستم ژوئن يا اول ژوئيه 1723 ، كشتىها از حاجى طرخان عزيمت كردند و هفده روز بعد در آب‌هاى باكو لنگر انداختند . ماتيوشكين قبل از حركت از حاجى طرخان ، نامه‌اى از اسماعيل بيگ خطاب به اهالى باكو دريافت داشت كه در آن سفير ايران به آنها توصيه مىكرد خود را تحت حمايت تزار قرار دهد . « 6 » ماتيو شكين يكى از افسران را با اين نامه به شهر فرستاد و پيغام داد كه تزار با وجود رفتار مردم باكو به آنها لطف كرده و عده‌اى قشون و مقدارى مهمات براى دفاع آنها فرستاده و قدرى آذوقه ارسال داشته است . بنابراين بايد نصيحت اسماعيل بيگ را بپذيرند .\r\nحاكم باكو و مشاوران او توجهى به نامهء اسماعيل بيگ و پيغام ماتيو شكين نكردند و به افسر روسى اجازه بازگشت دادند و گفتند كه چون اتباع شاه هستند ، نيازى به كمك روس‌ها ندارند و خود را موظف به پذيرفتن نصيحت اسماعيل بيگ نمىدانند .\r\nماتيو شكين كه مىديد جز جنگ چاره‌اى ندارد ، بىدرنگ به تهيهء تداركات براى حمله پرداخت ، و به سرگرد گربر « 7 » متصدى توپ خانه دستور داد كه از روى كشتى شليك كند و به ساير افسران امر كرد با چهار گردان سرباز به خشكى پياده شوند .\r\nدر صبح 21 ژوئيه يا اول شليك شروع شد و در اين ضمن سربازان روسى به آسانى پياده شدند . روس‌ها بدون وقفه به شليك ادامه دادند ، زيرا مىخواستند بدين وسيله نگذارند دشمن\r\n\r\n\r\n","description":"","footnote":"\r\n( 1 ) . همان كتاب ، جلد دوم ، ص 163 .\r\n( 2 ) . اين اشخاص مىخواستند عليه داود بيگ ، و نه عليه افغان‌ها ، كمك دريافت دارند و از آنها بيمى نداشتند .\r\n( 3 ) . - اواخر فصل پانزدهم .\r\n( 4 )  Kazan  .\r\n( 5 )  Nizhni Novgorod  .\r\n( 6 )\r\n Soimonov , « Tage - Buch » , p . 321 , J . Mottley , op . cit . vol . III , p . z 70 \r\n. ( 7 ) . سرگرد ( بعدا سرهنگ ) يوهان گوستاف گربر  ( Johann Gustav Garber )  بعدها يكى از نمايندگان روسى بود كه مأمور تعيين حدود روسيه و تركيه شد . وى مؤلف نوشتهء جالبى است در  Muller , Sammhung Russicher Geschichte , vol . IV  .\r\n","page_name":" 215 ","page_number":227},
  {"content":"\r\n\r\nخرابىها را تعمير كند . با وجود اين ، ايرانىها مدت چهار روز با شجاعت از خود دفاع كردند ، و سرانجام ، ماتيو شكين پيغامى به آنها فرستاد و اصرار كرد كه براى جلوگيرى از خون ريزى بيشتر دست از مقاومت بردارند . ايرانىها هم پرچم سفيد بر افراشتند و روس‌ها را به شهر راه دادند . اتفاقا در اين وقت مهمات روس‌ها تقريبا به پايان رسيده بود و آنها از تمام شدن محاصره خشنود شدند . « 1 »\r\nپطر كبير از شنيدن خبر تصرف باكو بسيار شاد شد و گفت كه فتح اين شهر به منزلهء كليد تمام دشوارىهاى اوست .\r\nقوايى كه روس‌ها به عنوان پادگان در باكو به جاى گذاشتند ، در دو كاروان سراى سنگى ، كه شبيه كاروان سراى رشت بود ، براى مصون ماندن از تعرض دشمن اقامت كرد . در زمان اشغال شهر توسط روس‌ها به هر افسر و سرباز پادگان روزانه مقدارى نفت از منابع محلى داده مىشد و بقيهء آن به نفع دولت روس به فروش مىرفت و به اين طريق ساليانه بيش از بيست هزار روبل عايد آن دولت مىشد . « 2 »\r\nچنان‌كه گفتيم ، اسماعيل‌بيگ ، سفير طهماسب ، در 21 اوت 1723 به سن پترزبورگ رسيد و با احترامات معموله پذيرفته شد . اهميتى كه پطر به مأموريت او مىداد از اينجا معلوم مىشود كه چهار روز بعد از ورودش او را پذيرفت . اسماعيل بيگ نامهء طهماسب را به گولوكين « 3 » صدر اعظم داد و حاشيه جبه تزار را بوسيد و پطر هم از احوال شاه سابق جويا شد . اسماعيل بيگ كه فكر مىكرد محمود شاه سلطان حسين را كشته است ، از تذكر نام او چنان متأثر شد كه به گريه افتاد و نتوانست پاسخى بدهد . سپس مذاكرات به منظور بستن معاهده‌اى ميان ايران و روسيه صورت گرفت . نمايندهء روس‌ها ، به نام استرمان « 4 » ، از اهالى وستفالى و شخص بسيار لايقى بود . نمايندهء تيره بخت ايرانى چنان موقعيت بدى داشت كه مجبور بود عملا به تمام تقاضاهاى روس‌ها تن در دهد . بنابراين ، خاتمه دادن به مذاكرات آسان بود و در 12 يا 23 سپتامبر 1723 عهد نامه‌اى كه شامل يك مقدمه و پنج ماده بود به امضا رسيد .\r\nمادهء 1 - تزار به طهماسب قول داد كه با او متحد شود و دشمنان را از كشورش براند . همچنين قرار شد لشكرى به ايران بفرستد تا آنها را تارومار كند .\r\nمادهء 2 - در عوض طهماسب متعهد شد كه شهرهاى در بند و باكو و متعلقات آنها و همچنين ايالات گيلان و مازندران و استر آباد را براى هميشه به روس‌ها بدهد .\r\nمادهء 3 - از آنجا كه روس‌ها نمىتوانستند اسب و ملزومات براى سپاهيان خود در ايران بفرستند ، ترتيباتى براى خريد آنها به قيمت عادلانه داده شد .\r\n\r\n\r\n","description":"","footnote":"\r\n( 1 ) . شرح محاصره و تصرف باكو متكى بر نوشتهء سويمونف در  « Tage - Buch »  ، صفحات 321 - 326 است . ولى نوشته‌هاى بوتكوف ، سولويف ، كلراك و ماتلى نيز مورد استفادهء ما بوده است .\r\n( 2 )  Soimonov , « Tage - Buch » II , p . 335  .\r\n( 3 )  Golovkin  .\r\n( 4 )  Ostermann  .\r\n","page_name":" 216 ","page_number":228},
  {"content":"\r\n\r\nمادهء 4 - ميان دو كشور هميشه دوستى برقرار خواهد بود و مردم اين دو مملكت حق خواهند داشت به كشور يك ديگر بروند و هر مدت كه مىخواهند در آنجا اقامت گزينند . ميان روسيه و ايران آزادى تجارت برقرار خواهد شد .\r\nمادهء 5 - دشمنان و دوستان روسيه به عنوان دشمنان و دوستان ايران محسوب خواهند شد و بالعكس . « 1 »\r\nترديدى نيست كه اسماعيل بيگ اين معاهده را تحت فشار امضا كرد و چون از طهماسب اختيارات كامل براى عقد معاهده با روسيه داشت ، امضاى آن ظاهرا جنبهء قانونى به تجاوزات پطر در شمال ايران مىداد . « 2 » بنابراين ، تزار پس از انعقاد آن بسيار شاد شد .\r\nاسماعيل بيگ بعد از مراجعت از روسيه دريافت كه طهماسب نه تنها عهد نامه را قبول ندارد ، بلكه او را خاين مىداند . « 3 » و چون بر جان خود بيمناك شد فورا خود را تحت حمايت روسيه قرار داد و به حاجى طرخان رفت و تا پايان عمر ، يعنى تا بيست سال بعد ، در آن شهر از دولت روسيه مستمرى گرفت .\r\nچند ماه بعد از انعقاد عهدنامه ، پطر شاه زاده بوريس مشرسكى « 4 » را جهت تصويب آن نزد طهماسب فرستاد . مأموريت او كاملا بىنتيجه بود ؛ وى حتى ضمن حركت به سوى ايران و خروج از اين كشور مورد سوء قصد واقع شد . ضمنا پطر بدون آن كه منتظر تصويب عهد نامه باشد ، لواشف را به حكومت گيلان منصوب كرد . بعدا در سال 1724 آورامف براى ديدن طهماسب به اردبيل رفت تا او را به تصويب عهدنامه ترغيب كند ، ولى او نيز توفيق نيافت . « 5 »\r\nبعد از انعقاد عهد نامه ، مردم گيلان چنان نسبت به روس‌ها بدرفتارى كردند كه ژنرال\r\n\r\n\r\n","description":"","footnote":"\r\n( 1 ) . براى متن اين عهدنامه - 9 - 185  T . Yuzefovich , Dogovori Rossii Vostokom pp .  دومون ترجمه‌اى از آن به دست داده است ، در كتاب\r\n Corps universel Diplomatique du Droit des Gens ( Amsterdam , 1731 ) , vo 1 , II , pp . 75 - 6 \r\nاين ترجمه توسط ماتلى ( همان كتاب ، جلد سوم ، صفحات 271 - 275 ) به انگليسى خلاصه شده است و كلراك هم آن را به فرانسه ( جلد دوم ، ص 129 ) در آورده است . هنوى نيز ترجمه‌اى به زبان انگليسى از خلاصهء ترجمهء كلراك ( بدون ذكر مأخذ ) تهيه كرده است ، - جلد سوم ، ص 181 كتابش تحت عنوان :\r\n An Historical Account of The British Trade over the Caspian sea . \r\n( 2 ) . اين نخستين بار نبود كه روسيه براى تحميل شرايط خود بر ايران از ضعف اين كشور استفاده مىكرد . ( در عصر ما نظير اين سياست روى داده است . در سال‌هاى 1946 / 1947 دولت شوروى به شيوه‌اى متوسل شد كه رفتار پطر كبير را به خاطر مىآورد و آن به منظور مجبور كردن ايران به امضاى موافقت نامهء ايران و شوروى بر سر مسئلهء نفت بود . جالب توجه اين است كه ايران در اين وقت نيز اين موافقت نامه را نپذيرفت . - كتاب استاد لنچافسكى\r\n ( Lenczowski ) Russia and The West in Iran , 1918 - 1948 . ( Ithaca , New York , 1949 ) , - pp . 296 - 300 , 309 - 12 \r\n( 3 )\r\n Soimonov , loc . cit . p . 360 ; Butkov , Materiali , vol . I , p . 55 \r\n. ( 4 )  Mescherski  .\r\n( 5 )  Butkov , vo 1 . I , p . 55  .\r\n","page_name":" 217 ","page_number":229},
  {"content":"\r\n\r\nماتيوشكين بعد از تصرف باكو با عده‌اى به آنجا فرستاده شد . حاكم آستارا كه در حدود بيست هزار سرباز گردآورى كرده بود ، از پشت درختان جنگل تا چندين ساعت مزاحم روس‌ها شد ، ولى سرانجام از قواى ماتيوشكين شكست خورد .\r\nدر اين ضمن عده‌اى از ايرانيان مقيم باكو با داود بيگ ، حاكم شيروان ، به منظور طرد روس‌ها توطئه چيده بودند . قرار بود داود بيگ در روز معينى با عدهء زيادى از سربازان برجسته خود به باكو نزديك شود و سپس قزلباش‌هاى مقيم شهر شورش كنند و به آنها بپيوندند و تمام پادگان روسى را به قتل برسانند ، ولى توطئه به موقع كشف شد و روس‌ها اقدامات احتياطى لازم را به عمل آوردند . « 1 »\r\nبا وجود اوضاع آشفته گيلان ، تعداد زيادى ارمنى و گرجى در آنجا سكونت اختيار كرده بودند .\r\nژنرال الكساندر روم يانتسف چون با نسخه‌اى از عهدنامهء مصوب تقسيم ايران ميان روسيه و تركيه به قسطنطنيه رسيد ، به باب عالى گزارش داد كه پطر به ارمنىها و ساير عيسويان اجازه داده است در متصرفات جديد او ساكن شوند ، زيرا او كه فرمان‌روايى عيسوى است بايد حمايت و حفاظت عيسويان را به عهده بگيرد . مطابق گفتهء بوتكوف « 2 » ، پطر قصد داشت كه ارمنىها را تشويق كند در گيلان سكونت كنند ، و قول داده بود كه اگر به تعداد زياد به آن ناحيه بروند ، ايرانىها را از آنجا اخراج كند . مسلما پطر كه مجبور شده بود گرجستان و ارمنستان ايران را تحت تسلط ترك‌هاى مسلمان بگذارد ، خود را موظف مىدانست دست به چنين اقدامى بزند .\r\nشايد بتواند گفت پطر قصد داشت عيسويان آن دو ناحيه را در ساليان ( نزديك رودخانهء كورا ) كه مركز تجارى روسيه بود ساكن كند . ماتيوشكين بعد از آن كه در گيلان بر ايرانىها فايق شد ، شروع به ساختن قلعه‌اى در ساليان كرد و شيپوف يك يا دو سال بعد آن را به پايان رسانيد . در حدود پنج هزار نفر تاتار در باكو و رشت براى اعزام به ساليان جهت ساختن آن قلعه مجتمع شده بودند ، ولى نزديك عيد قيام مسيح در سال 1725 ، خبر مرگ پطر انتشار يافت . بنابراين تصميم گرفتند قبل از شروع به كار دستورهايى از سن پترزبورگ بگيرند ، ولى به جايى نرسيد . « 3 » نقشهء ديگرى كه عملى نشد عبارت بود از احياى تجارت انگلستان با ايران از طريق روسيه . پطر چند ماهى قبل از مرگ خود از يكى از تجار به نام ريچارد مين ويرينگ « 4 » كه عازم انگليس بود تقاضا كرده بود كه اين موضوع را با رفقاى خود در لندن در ميان بگذارد . جانس هنوى بعد از ذكر اين مطلب مىنويسد : « 5 »\r\n\r\n\r\n","description":"","footnote":"\r\n( 1 ) .\r\n Garber , « Nachrichten » , p . 132 ; Busching's Magazin , vo 1 . x , p . 467 ; Butkov , Materiali , vo 1 . I , pp \r\n. ( 2 )  69 - 70 Butkov , op . cit ; p . 62  .\r\n( 3 )  Soimonov , « Tage - Buch » p . 367  .\r\n( 4 )  Mainwaring  .\r\n( 5 )\r\n Hanway , Historical Account of the British Trade Over the Caspian Sea , vo 1 . I , p . 13 \r\n.\r\n","page_name":" 218 ","page_number":230},
  {"content":"\r\n\r\n« اگر چه پطر از بسيارى از اشكالات اين كار آگاه بود ، ولى تمام دشوارىهاى آن را پيش بينى نمىكرد ، مرگ او به اين موضوع خاتمه داد و بازرگانان انگليسى كه از خطرهاى تجارت از طريق روسيه بيم داشتند مانع از اجراى اين نقشه شدند ، تا آن كه در سال 1738 واقعهء غير منتظره‌اى روى داد و صحنهء جديدى براى فعاليت‌هاى تجارى باز كرد . » « 1 »\r\nروسيه بعد از مرگ پطر كبير مانند كشتى بزرگى به پيش روى خود ادامه داد ؛ ولى به همان نسبت كه قوهء محركه آن كم‌تر مىشد ، سرعت آن نيز تقليل مىيافت . اگر چه روسيه ، چنان كه خواهيم ديد ، تا مدتى نواحى شمالى ايران را در تصرف داشت ، ولى سياست تجاوزكارانهء خود را رها كرد و ابتكار عمليات را به دست ترك‌ها سپرد .\r\n\r\n\r\n","description":"","footnote":"\r\n( 1 ) . اشارهء هنوى در اينجا به كوشش‌هايى است كه التن  ( Elton )  انگليسى معروف براى احياى اين تجارت به عمل آورد . در عهدنامهء تجارى ميان روس و انگليس ( 1734 ) قيد شده بود كه بازرگانان انگليسى مىتوانند كالاهاى خود را از طريق روسيه به ايران و بالعكس بفرستند و از روى بها  Ad valorem  سه درصد بپردازند .\r\n( - هنوى ، جلد اول ، صفحات 47 - 48 ) .\r\n","page_name":" 219 ","page_number":231},
  {"content":"\r\n . \r\n","description":"","footnote":"","page_name":" 220 ","page_number":232},
  {"content":"\r\n\r\n\r\nفصل نوزدهم حملهء تركان عثمانى به ايران\r\nدر فصل هفدهم گفتيم كه سلطان احمد ثانى و داماد ابراهيم ، صدر اعظم او ، با نظريه‌اى كه بعضى از زعماى مذهبى و نظامى و نمايندگان عقايد عمومى تركيه دربارهء ايران داشتند مخالفت ورزيدند . چنان كه ديديم ، اگر چه داماد ابراهيم خواهان صلح با اين كشور بود ، ولى نصايح احتياط آميز او مسموع نيفتاد . آنچه باعث تحريك احساسات ترك‌ها شد ، اخبارى بود كه دربارهء بد رفتارى شيعيان متعصب با ساكنان سنى ايران انتشار يافته بود .\r\nدولت تركيه كه لازم مىدانست تصويب مفتى ، يعنى مفسر قوانين ، را به دست آورد ، از او تقاضا كرد فتوايى در خصوص سه سؤال ذيل صادر كند :\r\nسؤال اول - اگر با اجازه طهماسب رافضى ( شيعى ) كه ادعاى تخت و تاج ايران را دارد ، بعضى از روافض با مسلمانان « 1 » بجنگند ، آيا معاهدهء صلح خليفهء مسلمين ، سلطان سلاطين ، نقض شده است ؟\r\nجواب - بلى ، از آنجا كه مسلمين مخصوصا وظيفه دارند كه اين ملاعين را نابود كنند و نظر به اين كه هر صلحى كه با آنها كرده شود بايد متاركهء جنگ به شمار آيد ، مؤمنان موظف‌اند كه به محض داشتن قدرت كافى آن را نقض كنند .\r\nسؤال دوم - آيا مىتوانيم كشورى را كه در تصرف اخلاف شاه اسماعيل و روافض است قلمرو دشمن بدانيم ؟ اين اشخاص سه خليفهء اول و عايشه را لعن و سبّ مىكنند ، آن سه نفر را مرتد و اين زن را بدكاره مىدانند ، « 2 » و آيات قرآن را مطابق عقايد سفسطه آميز خود تفسير مىكنند و مردم\r\n\r\n\r\n","description":"","footnote":"\r\n( 1 ) . يعنى سنىها .\r\n( 2 ) . عايشه زوجهء محبوبهء پيغمبر بود . ترديدى نيست كه بعضى از شيعيان ايرانى به علت مخالفت او با على ( ع ) نظر خوبى نسبت به او نداشته‌اند . مىگويند روزى عايشه گردن بند خود را در محلى كه كاروان توقف كرده بود به\r\n","page_name":" 221 ","page_number":233},
  {"content":"\r\n\r\nرا به كشتن سنىها بر مىانگيزند و به آنها اجازه مىدهند با زنانى كه به اسارت برده مىشوند آميزش كنند .\r\nجواب - چنين كشورى قلمرو دشمن و مردم آن مرتد محسوب مىشوند .\r\nسؤال سوم - پس به چه طريق عليه روافض ( شيعيان ) در اين كشور ( ايران ) و آن عده از اتباع آن كه اصلا كافرند ( عيسويان مقيم ارمنستان و گرجستان ) مىتوان اقدام كرد ؟\r\nجواب - در مورد روافض ، مردهايشان بايد از دم تيغ گذرانده شوند و زنان و كودكانشان به اسارت در آيند و اموالشان به غارت رود . زنان و كودكان را بايد به وسايل ديگرى غير از شمشير مسلمان كرد ، ولى كسى اجازه ندارد با زنانشان قبل از اسلام آوردن « 1 » آنها آميزش كند . در مورد كفار ، زنان و كودكان آنها بايد اسير و اموالشان ضبط شود . زنان و كودكان آنها را نبايد مجبور به مسلمان شدن كرد و با زنان آنها مىتوان آميزش نمود و لو اين كه نخواهند اسلام بياورند . « 2 »\r\nچنان كه فن‌هامر نوشته است ، اين قسمت از قانون تركيه در مورد زنان شيعى بيشتر سخت‌گيرى مىكند ، زيرا زنان عيسوى را مجبور نمىكند كه دست از مذهب خود بردارند . از طرف ديگر ، زن عيسوى به نخستين مرد مسلمان كه طالب او باشد داده خواهد شد . « 3 »\r\nدولت تركيه بعد از كسب تكليف مذهبى ، فرمان حمله به ايران را صادر كرد . ولى قبل از آن كه به شرح عمليات ترك‌ها در شمال غربى و غرب ايران بپردازيم ، لازم است مختصرى از موقعيت طهماسب و همچنين از اوضاع گرجستان و ارمنستان را در اين موقع بحرانى شرح دهيم .\r\nطهماسب بعد از آن كه در اواخر 1722 از قزوين گريخت ، در تبريز دربار كوچكى برقرار كرد ، به اين اميد غلط كه از تعرض دشمنان در اين شهر مصون بماند . ولى شايد فراموش كرده بود كه جد او ، شاه طهماسب اول ، به علت نزديكى پاى تخت خود به خاك تركيه ، دربار را از تبريز در سال 955 هجرى ( 9 / 1548 ميلادى ) به قزوين انتقال داده بود . احتمال مىرود كه دورهء ممتد صلح با تركيه باعث شده بود كه طهماسب تصور كند كه در تبريز جاى امنى خواهد داشت .\r\nموضوع ديگرى كه در نظر نگرفت اين بود كه در سال 1721 چنان زلزلهء سختى در تبريز روى داده بود كه تقريبا تمام ديوارهاى آن فرو ريخته و در حدود هشتاد هزار نفر در آن حادثه از بين رفته\r\n\r\n\r\n","description":"","footnote":"\r\nجاى گذاشت و بعدا ناچار بازگشت تا آن را پيدا كند . سپس مسلمانان اين زن را همراه صفوان بن المعطل يافتند و دشمنانش اين ملاقات اتفاقى را عمدى دانستند و به او تهمت زدند . - سيرة رسول اللّه ، تأليف ابن اسحق ( گوتين گن ، 1859 ) جلد دوم ، ص 732 .\r\n( 1 ) . يعنى سنى شدن آنها .\r\n( 2 ) . براى متن تركى آن ، - آنچه چلبىزاده در دنبالهء تاريخ رشيد نوشته است ، اوراق  a  17 -  b  16 . نسخه‌هايى از اين سؤالات و فتواها بعدا براى لزگىهاى جار و تله فرستاده شد ؛ -  Von Hammer , vol . XIV ; p . 101 n . \r\n( 3 )  Von Hammer , vo 1 , XIV , p . 93  .\r\n","page_name":" 222 ","page_number":234},
  {"content":"\r\n\r\nبودند . « 1 » چنان كه وقايع نشان داد ، هنگامى كه طهماسب در اواخر سال 1722 در اثر حملات افغان‌ها مجبور شد از قزوين بگريزد ، بهتر بود به لرستان برود و به عليمردان خان فيلى ، حامى باوفا و رهبر نظامى لايق خود ، پناهنده شود و در واقع وقتى در ژوئن 1722 از اصفهان گريخت ، « 2 » مىبايستى چنين كارى كرده باشد .\r\nدر آغاز سال 1723 ميلادى طهماسب اميدى به موفقيت نداشت . محمود ، غاصب تخت و تاج ، پاى تخت و نواحى مجاور را در تصرف داشت و پطر كبير دربند و قسمتى از گيلان را اشغال كرده بود و مىخواست باكو را بگيرد و دامنهء متصرفات خود را در ايالات مجاور بحر خزر توسعه دهد . بدتر از همه آن كه ترك‌هاى عثمانى قصد داشتند به ايران حمله كنند .\r\nدرست است كه طهماسب پادگان خوب و آزموده‌اى در تبريز و ايروان و ساير شهرهاى بزرگ شمال غربى به جاى گذاشته بود ، ولى هنوز به اندازهء كافى سرباز حتى براى محافظت شخص خود گرد نياورده بود . در اين صورت مىبايستى براى متحد ساختن آن نواحى كه هنوز در چنگ دشمن نبود اقدام كند ، ولى متأسفانه از خود رأيى نداشت و چاپلوسان و فتنه جويان و ابلهان نمىگذاشتند تصميم درستى بگيرد . طهماسب مثل پدرش هميشه راه خطا مىرفت ، و به جاى آن كه با وختانگ كنار بيايد ، بيشتر با او مخالفت كرد ، و چون شنيد كه اين شخص با پطر كبير مكاتبه مىكند ، به سخنان غرض آلود كنستانتين سوم ( محمد قليخان ) ، اهل كاخت ، كه در دربار او بود ، گوش فرا داد . در نتيجه وختانگ را از مناصبش معزول كرد و كنستانتين ، رقيبش ، را به جاى او نشاند . « 3 » طولى نكشيد كه نتايج ناگوار اين عمل ظاهر شد .\r\nهمچنين طهماسب با ارامنه ، مخصوصا ساكنان قپانات « 4 » ، يعنى ناحيهء كوهستانى واقع در شمال اردوباد ، احمقانه رفتار كرد و چنان مبالغ گزافى از آنها گرفت كه سر به شورش برداشتند . « 5 » كنستانتين بعد از آن كه به عنوان پادشاه كارتيل و والى گرجستان انتخاب شد ، از تبريز حركت كرد . وختانگ كه امر او را نمىپذيرفت در « قزاق » در جنوب شرقى تفليس به او حمله كرد و در حالى كه از جلو او مىگريخت به پاى تخت وارد شد . ولى كنستانتين در نتيجهء رفتار خيانت آميز\r\n\r\n\r\n","description":"","footnote":"\r\n( 1 )  Krusinski , p . 186  .\r\n( 2 ) . - اواسط فصل سيزدهم اين كتاب .\r\n( 3 ) . براى توطئه‌هاى عليه وختانگ در دربار طهماسب ، -\r\n Sekhnia Chkheidze , Histoire de Georgie , vo 1 . 11 , part 11 , p . 37 ; Peyssonnel , Essai dur les Troubles atuels de Perse et de Georgie , p . 63 . \r\n( 4 ) . مأخوذ از كلمهء ارمنى كاپان يعنى گردنه .\r\n( 5 ) . چنان كه بعدا خواهيم ديد ، در ارمنستان ايران نهضتى به منظور پيوستن به روسيه وجود داشت . رهبران اين نهضت كه در ابتدا مخالف تسلط سلسلهء صفوى بودند ، بعد از آن كه ترك‌ها به شمال غربى ايران حمله بردند ( 1723 ) با تركيهء عثمانى در افتادند .\r\n","page_name":" 223 ","page_number":235},
  {"content":"\r\n\r\nپادگان قزلباش توانست شهر را بگيرد و وختانگ كه از كمك روس‌ها مأيوس بود و اميدى به طهماسب نداشت ، ناچار از ترك‌ها استمداد كرد . « 1 » تقاضاى او مورد قبول واقع شد ( تصادفا تقاضايش در وقت مناسبى به قسطنطنيه رسيد ) و صدر اعظم درويش محمد آقا را كه سال قبل براى رساندن داود بيگ به حكومت شماخى به آن شهر فرستاده بود نزد وختانگ اعزام داشت و به او وعدهء مساعدت فورى داد .\r\nوختانگ كه در نتيجهء جواب مساعد ترك‌ها تشويق شده بود ، بعد از جمع‌آورى قواى كافى در آوريل 1723 به تفليس حمله برد و كنستانتين را از آنجا بيرون راند . كنستانتين كه از مخالفت وختانگ و لزگىها خبر داشت ، فورا به اين عده متوسل شد و در حدود هفت هزار لزگى را كه حاضر به انتقام گرفتن از دشمن ديرينه بودند به دور خود گرد آورد و به سوى تفليس رفت و آن را در هشتم مه 1723 به تصرف در آورد . وختانگ و اطرافيانش توانستند جان به سلامت به در برند ، ولى طوايف وحشى لزگى شهر را غارت كردند و عدهء زيادى را به خاك هلاك افكندند . « 2 » وختانگ باز از ترك‌ها كمك خواست ، و چون شنيد كه ترك‌ها از قارص عازم مرزهاى ايران شده‌اند ، با برادرش يزه و فرزندش بكر به مقابلهء آنها شتافت .\r\n\r\n1 - عمليات جنگى ترك‌ها در شمال غرب ايران\r\nفرمان دهى سربازان ترك ، كه قرار بود در گرجستان به تعرض بپردازند ، به عهدهء ابراهيم پاشا ، حاكم ارزنةالروم كه مرد طماع و رشوه‌خوارى بود ، محول شد . به علت اختلافى كه ميان وختانگ و كنستانتين وجود داشت ، ابراهيم پاشا به آسانى از مرز ايران و تركيه در گرجستان گذشت و چندى پس از آن ، وختانگ و بكر و يزه را به حضور پذيرفت و مقدمشان را گرامى داشت و آنان را با خود برد .\r\nبا آن كه ترك‌ها به وختانگ وعدهء كمك داده بودند و او تصور مىكرد نه تنها پاىتخت بلكه متصرفات پيشين خود را به دست خواهد آورد ، ولى به زودى دريافت كه درويش محمد آقا با كنستانتين رابطه دارد ، و اگر چه مىدانست كه پطر كبير قادر به كمك رساندن نيست ، ليكن اميدوار بود كه تزار نگذارد تفليس به چنگ ترك‌ها بيفتد ، و براى اين منظور قاصدى به سوى پطر روانه\r\n\r\n\r\n","description":"","footnote":"\r\n( 1 ) . پطر كبير به وختانگ نوشت ( 27 / 16 فوريه 1723 ) كه مادام كه تمام سواحل درياى خزر مخصوصا باكو را به تصرف نياورده است ، نمىتواند به او كمكى كند ؛ -\r\n Brosset , Histoire de la Georgie , vo 1 . 11 , part 11 , p . 585 . \r\n( 2 ) . وخوشت مورخ ، فرزند وختانگ ، اين واقعه را چنين تعريف مىكند :\r\n« اى بسا زنان مذهبى و مقدسى كه توسط بدخواهان آلوده شدند و اى بسا خون‌ها كه به زير دست كافران ريخته شد » -\r\n Histoire de le Georgie , vo 1 . 11 , part , p . 118 . ( 1723 ) \r\n","page_name":" 224 ","page_number":236},
  {"content":"\r\n\r\nكرد ، ولى دير شده بود . هنگامى كه در دهم ژوئن ، قشون ترك در نزديكى ديوارهاى تفليس توقف كرد ، كنستانتين از دروازه بيرون آمد و كليدهاى شهر را به ابراهيم پاشا داد و براى آن كه بيشتر نظر ترك‌ها را به خود جلب كند ، مبلغ گزافى پيشكش تقديم كرد و حاضر شد براى تسليم قلاع گنجه و ايروان ترتيباتى بدهد .\r\nابراهيم پاشا كه از رسيدن به هدف خود بدون جنگ و خون‌ريزى و همچنين از فكر تصرف گنجه و ايروان به همان ترتيب مشعوف شده بود ، تعهدات پيشين خود را نسبت به وختانگ ناديده گرفت و پيش‌نهاد كنستانتين را پذيرفت . وختانگ كه مىديد از سوى روس‌ها اميد كمكى نيست ، ناچار دوباره به ترك‌ها متوسل شد و تعهد كرد در صورتى كه ابراهيم پاشا او را به مقام اولش بازگرداند ، بيش از آنچه كنستانتين پرداخته تقديم كند . « 1 » اين پيش نهاد مقبول طبع ابراهيم پاشاى حريص واقع شد و در اثر تحريك بكر فرمان داد كنستانتين را در ارگ زندانى كنند . ولى اين بار باز نوبت نوميدى وختانگ بود ، زيرا ابراهيم پاشا بازگشتن به مقام نخستين او را مشروط به اسلام آوردن او كرد و اين خود مايهء افتخار اوست كه از پذيرفتن تاج و تخت كارتيل با آن شرط امتناع نمود . ابراهيم پاشا نيز سلطنت آن ناحيه را به بكر تفويض كرد و اين شخص چون به امور مذهبى كم‌تر پاىبند بود پذيرفت و اسلام آورد و لقب ابراهيم پاشا گرفت . يزه نيز سنى شد و به نام مصطفى پاشا موسوم گرديد . « 2 »\r\nمردم تفليس و نواحى مجاور از اخاذى و زياده ستانى ابراهيم پاشا به جان آمدند و با تأسف از روزگارى كه در زير سلطه ايرانىها به سر مىبردند ياد كردند . خود بكر به زودى از اوضاع ناراضى شد ، زيرا دريافت كه اسما سلطنت مىكند و اختيارات واقعى در دست ابراهيم پاشاست .\r\nبنابراين ، هنگامى كه كنستانتين به بكر پيش‌نهاد كرد به او كمك كند تا از زندان بگريزد ، بكر ترتيب كار را فراهم آورد . « 3 » چندى بعد بكر به بهانهء شكار از شهر بيرون رفت و به جنگل پناه برد و به ترك‌ها حمله آورد و به زودى كنستانتين ، كه از دشمنان سرسخت ترك‌ها شده بود ، به او ملحق شد . ولى در جنگ‌هايى كه به وقوع پيوست شكست خورد و از طريق اوسسى به روسيه گريخت . « 4 » كنستانتين هم اگر چه شكست خورد ، ولى تا چند سال باعث مزاحمت ترك‌ها شد .\r\n\r\n\r\n","description":"","footnote":"\r\n( 1 ) . فن هامر ، جلد 14 ، ص 96 . مورخان گرجى طبعا ذكرى از اين رشوه خوارى به ميان نمىآورند .\r\n( 2 ) . اگر چه يزه مدت‌ها يكى از شيعيان متعصب محسوب مىشد ، ولى در ضمن حبس به آيين عيسوى بازگشت ، - وخوشت ، همان كتاب ، ص 124 .\r\n( 3 ) . پنجرهء زندان كنستانتين در قلعهء شهر مشرف به رودخانهء كورا بود . مطابق نوشته گيلاننتس ، فصل 132 ، وى از طنابى فرود آمد و در قايقى كه به فرمان بكر به آنجا فرستاده شده بود سوار شد و رو به فرار نهاد . - وخوشت ، همان كتاب ، ص 123 .\r\n( 4 )\r\n Sekhnia Chekheidze , loc , cit p . 39 ; Brosset , Materiaux pour servir a lhistoire de la Georgie , p . 213 \r\n.\r\n","page_name":" 225 ","page_number":237},
  {"content":"\r\n\r\nوختانگ كه مىديد از طرف ترك‌ها اميد كمكى نيست ، از تفليس گريخت ، ولى به قواى آنها حمله نكرد و در عوض دعوت پطر كبير را پذيرفت و با هزار و چهار صد نفر كه شامل چند تن از اعضاى خانوادهء خود او و نيز عدهء زيادى از بزرگان كليسا بود در ماه اوت 1724 وارد روسيه شد . « 1 » و به استثناى دوره‌اى كه به كمك قواى روس در گيلان از سال 1726 تا 1728 به سر برد ، تا پايان عمر ( 1737 ) در روسيه گذرانيد .\r\nبه اين ترتيب ، از صحنهء ايران مرد مأيوس و پريشانى ناپديد شد كه اگر با او به خوبى رفتار كرده بودند ، مىتوانست سلسلهء صفويه را نجات دهد . اگر چه روابط او با پطر كبير دليل خيانت او به شاه سلطان حسين ، پادشاه واقعى او بود ، ولى حق داشت به او و وزرايش بد بگويد . اگر قول و خوشت ، فرزند او ، را بتوان باور كرد ، « 2 » همكارى او با پطر كبير به علل مذهبى بود و با آن كه مثل اكثر اعضاى خاندان خود در بسيارى از موارد براى كسب و حفظ مقام دست از عقايد مذهبى خود شسته بود ، و ليكن قلبا نسبت به مسيحيت ايمان داشت و فورا به آن آيين باز مىگشت .\r\nتعصب مذهبى شيعيان ايران در زمان شاه سلطان حسين باعث تنفر او مىشد و اين فكر را در سر او به وجود مىآورد كه از دربار اصفهان انتظار همكارى نمىتوان داشت . به علاوه ، امكان دارد كه بعد از رفتار اهانت آميز شاه و وزراى ايران ، به ياد خون‌ريزىهاى شاه عباس ، جد شاه سلطان حسين ، در گرجستان افتاده باشد .\r\nوختانگ كه روابط خود را با ايران به كلى قطع كرده بود ، با نهايت تأسف دريافت كه پطر كبير هم نمىتواند تمام نقشه‌هاى خود را اجرا كند و بنابراين موقعيت او ( وختانگ ) در گرجستان متزلزل خواهد بود . در خواست كمك او از تركيه هم از يأس و نوميدى بود و به زودى از عمل خود پشيمان شد .\r\nشايد اگر بخت يارى مىكرد ، وختانگ با آن همه صفات عالى و اخلاق خوب مىتوانست نه تنها به اتباع خود بلكه به ايرانىها نيز كمك كند .\r\nبعد از مرگ وختانگ ، به اتباع او اجازه داده شد يا در روسيه بمانند و يا به گرجستان كه به دست ايرانىها افتاده بود بازگردند . ولى عدهء كمى حاضر به مراجعت شدند . مهاجرت اكثر روشن فكران به روسيه ضربت سختى به گرجستان وارد آورد . « 3 »\r\n\r\n\r\n","description":"","footnote":"\r\nجالب توجه است كه يزه نه تنها به آيين جديد خود وفادار ماند ، بلكه با ترك‌ها عليه بكر همكارى كرد . وى تا هنگام مرگش ، كه در تفليس در سال 1727 روى داد ، به آيين تسنن باقى ماند .\r\n( 1 )\r\n Wakhusht , loc . cit . pp . 124 - 5 ; Evgeny ( Kiev ) , Georgien , oder , historisches Gemalde von Grusien \r\n. ( 2 )  Histoire de la Georgie , part 1 , p . 118  .\r\n( 3 ) . دكتر لنگ  ( Lang )  از راه لطف توجه مرا به اين نكته معطوف كرد .\r\n","page_name":" 226 ","page_number":238},
  {"content":"\r\n\r\nدر اين ضمن ابراهيم پاشا بعد از مدتى اقامت در تفليس به قواى مصطفى پاشا ، حاكم قارص ، و اسحق پاشا ، حاكم چلدر ، پيوسته و مصمم شده بود گنجه را به تصرف در آورد . در ايامى كه ترك‌ها مشغول ويران كردن استحكامات دشمن بودند ، شايع مىشد كه كنستانتين كاختى اردوى آنها را غارت كرده است . اين خبر كه صحت نداشت چنان سربازان ترك را آشفته ساخت كه مدافعان ايرانى آنها را تارومار كردند و توپ خانه و باروبنهء آنان را به تصرف در آوردند . اگر چه ترك‌ها روز بعد به هم پيوستند و موفق به باز گرفتن توپ‌ها شدند ، ولى محاصرهء شهر را با همان شدت سابق ادامه ندادند و مصطفى پاشا اوقات ذى قيمت را به مذاكرات بيهوده با ارامنهء محل و فرمان ده ايرانى شهر تلف كرد . در اين ضمن دولت تركيه كه گزارش‌هاى بدى دربارهء رفتار ابراهيم پاشا در تفليس دريافت داشته بود او را معزول و عارف احمد پاشا را كه از نزديكان داماد ابراهيم صدر اعظم بود به جايش منصوب كرد ، هنگامى كه به دروغ خبر رسيد كه سر عسكر جديد ، كنستانتين را حاكم گنجه كرده است ، مصطفى پاشا و همكارانش از محاصرهء آن شهر دست برداشتند و به تفليس بازگشتند .\r\nدر قسمت غرب ايران حسن پاشا كرمانشاه را گرفت و آماده تصرف همدان شد . « 1 » ولى به استثناى اين نواحى ، ترك‌ها در ساير نقاط ايران تا شروع فصل جنگ در 1724 دست به عمليات جنگى نزدند .\r\nبا آن كه مدتى از آغاز جنگ گذشته بود ، دولت تركيه ، چنان كه ديديم ، « 2 » به نمايندهء طهماسب ، به نام مرتضى قلى بيگ ، اجازه داد در اكتبر 1723 به قسطنطنيه برود و به حضور صدر اعظم بار يابد . ولى از مذاكرات نتيجه‌اى به دست نيامد . زيرا نمايندهء طهماسب حاضر نمىشد در ازاى كمك ترك‌ها عليه افغان‌ها چند ايالت ايران را به تركيه واگذارد .\r\nدر سال 1724 دو هدف عمدهء ترك‌ها در شمال شرقى ايران شهرهاى بسيار مهم تبريز و ايروان بود . ايروان استحكامات بيشترى داشت ، زيرا ديوارهاى تبريز در اثر زلزلهء شديد سال 1721 منهدم شده بود . در هر دو شهر پادگان نيرومندى قرار داشت .\r\nدر ژوئيه 1723 ، هنگامى كه خطر ترك‌ها نزديك‌تر شد ، طهماسب از تبريز به اردبيل رفت ، « 3 » و شايد اين اقدام او عاقلانه بود . و اگر چه در صورت ماندن در آذربايجان امكان داشت كه\r\n\r\n\r\n","description":"","footnote":"\r\n( 1 ) . - اواخر اين فصل .\r\n( 2 ) . اواسط فصل هفدهم .\r\n( 3 ) . گيلاننتس ، فصل 123 . مطابق نوشته لئو  ( Leo )  در  History of Armenia  ( ايروان ، 1946 ) ، جلد سوم ، ص 645 ، طهماسب وقتى از آذربايجان حركت كرد كه محاصرهء ايروان در جريان بود . وى از تبريز به جانب شرق عزيمت كرد و تمام قواى شهر را كه بالغ بر شش هزار نفر مىشد براى حفاظت خود برد . و به اين ترتيب ، تبريز را به سرنوشت خود رها كرد .\r\nدر مورد تاريخ تقريبى حركت طهماسب از تبريز ، ظاهرا گفته گيلاننتس درست‌تر به نظر مىآيد .\r\n","page_name":" 227 ","page_number":239},
  {"content":"\r\n\r\nمخالفان تركيه را به دور هم گرد آورد ، ولى در امور نظامى نيز مثل كارهاى سياسى كفايت و لياقتى نداشت و بعيد به نظر مىرسيد كه بتواند عناصر مختلف را به هم پيوند دهد و تا مدتى عليه چنان دشمن مهيبى بجنگد ، و اگر به دست ترك‌ها اسير شده بود طبعا به هدف خود نمىرسيد .\r\nاگر چه طهماسب نواحى شمال غربى ايران را به دست دشمن رها كرده بود ، ولى رفتار سربازان مهاجم ترك نسبت به مردم چنان ظالمانه بود كه عيسويان گرجستان و ارمنستان براى حمله به آنها با شيعيان هم داستان شدند . كنستانتين كاختى تا مدتى عليه ترك‌ها جنگيده بود و به زودى عده‌اى از زعماى ارامنه ، كه دليرترين آنها داود بيگ از ناحيهء قپان « 1 » و ايوان يوزباشى « 2 » ساكن قسمت كوهستانى جنوب غربى شوشى در ولايت قراباغ بود به او تأسى كردند . ايوان در نتيجهء اقداماتش عليه ترك‌ها از طرف طهماسب به دريافت لقب خان نايل شده بود ، ولى مثل بسيارى از ارامنه از روسيه بيشتر انتظار كمك داشت . در واقع ، همانطور كه ديديم ، از اوايل قرن هجدهم نهضتى در ارمنستان به منظور پيوستن به روسيه وجود داشت .\r\nداود بيگ و ايوان كه نمىتوانستند به جنگ علتى با ترك‌ها بپردازند ، ناچار مانند كنستانتين به عمليات تخريبى پرداختند . ايوان در نواحى كوهستانى صعب العبور استحكاماتى به نام سيغناق « 3 » بنا كرد . قابل توجه است كه در رجب 1136 ( 1724 ميلادى ) عده‌اى از شيعيان و نمايندگان مسيحيان گنجه و قراباغ و آذربايجان متفقا سندى را امضا كردند و براى پطر فرستادند و متعهد شدند كه در برابر ترك‌ها مقاومت كنند . « 4 » ظاهرا در اين ايام شيعيان\r\n\r\n\r\n","description":"","footnote":"\r\n( 1 ) . براى اين موضوع -\r\n Shahumian , Histoire Choisie de Davith - Beg des Combats des Armeniens de Khapan Contre Ies Turks , ayant lieu be notretemps . . . \r\n( اين كتاب توسط بروسه به زبان فرانسه ترجمه شده و در كتاب او تحت عنوان  Collection d Histories Armeniens  جلد دوم ، صفحات 56 - 221 ، آورده شده است ) ؛ هم‌چنين -\r\n Issaverdens , Armenia and the Armenians ( Venice , 1848 ) , pp . 385 - 91 . \r\n( 2 ) . ايوان در لهجهء ارامنه قراباغ مصغر هوانس  ( Hovannes )  است . ( از دكتر ميناسيان كه اين مطلب را به من گفت متشكرم ) .\r\n( 3 ) . كلمهء سيغناق كه به معنى پناهگاه است اصلا تركى و از كلمهء تركى عثمانى  Siginak  است كه خود مشتق از  Siginmak  يعنى پناه بردن است . در كاخت شهرى است به نام سيگناق در كنار جاده‌اى كه از تفليس به بايلوكانى  ( Byelokani )  و زكاتلى  ( Zakatli )  مىرود . در قراباغ محل‌هاى ديگرى به همين نام وجود دارد . سابقا در كاشغر شهرى بود به نام سوناخ ، - حدود العالم ، صفحات 119 و 358 .\r\n( 4 ) . تعداد امضا كنندگان 115 نفر بود . -\r\n Arutunian , Borba Armyankskogo i Azerbaidz hanskogo Narodov , pp . 124 - 5 \r\nهم‌چنين ميان ارامنه و مردم آذربايجان توافقى به منظور همكارى ايجاد شد . - مآخذى كه  Arutunian  در كتاب  Osvoboditelnoe Dvizheniya Armyanskogo Naroda ,  به دست داده است . در ص 291 اشاره به كتابى به زبان ارمنى مىكند .\r\n","page_name":" 228 ","page_number":240},
  {"content":"\r\n\r\nشمال غربى ايران از دريافت كمك از طرف طهماسب مأيوس شده بودند .\r\nدر ژوئن 1724 ميلادى ، عارف احمد پاشا با سى و پنج هزار سرباز و توپ خانهء كافى از قارص به قصد حمله به ايروان حركت كرد و براى اين كه در مردم آن ايالت توليد رعب و وحشت كنند ، عده زيادى از آنان ، من جمله بسيارى از ارامنه « 1 » ، را به صورت برده در آورد .\r\nقواى عارف احمد پاشا محاصرهء ايروان را با گلوله باران كردن ديوارها و استحكامات اين شهر آغاز نمود . گذشته از اين ، عمليات مين گذارى در زير نظر يك نفر مهندس اسپانيايى به نام كاردوزو انجام گرفت . « 2 »\r\nبعد از آن كه به اين ترتيب شكافى در استحكامات مدافعان به وجود آمد ، ترك‌ها با شجاعت بسيار جنگيدند ، ولى حملات آنها توسط مدافعان دلير دفع شد . در اين جريانات ، به اندازه‌اى از ترك‌ها به خاك هلاك افتاد كه احمد عارف پاشا براى دفن كشتگان مجبور شد تقاضاى متاركهء جنگ كند .\r\nدر اين مرحلهء بحرانى ، روحيهء ترك‌ها در نتيجهء ورود نيروى امدادى به فرمان دهى پاشاى كوتاهيه تقويت شد و در ششم سپتامبر به شدت حمله بردند ، ولى باز اين بار توفيق نيافتند و جمعى از سربازان كه از تعداد زياد كشتگان مبهوت شده بودند سر به شورش برداشتند ، ولى عارف احمد پاشا از سلطان دستور اكيد داشت كه ايروان را به هر قيمت شده تصرف كند . در اين هنگام دو واقعه روى داد كه باعث دل گرمى سربازانش شد . نخست آن كه نيروى امدادى ديگرى رسيد و دوم آن كه خبر يافتند كه شهرهاى نخجوان و اردوباد به دست فرمان ده ترك ، عبد الله كپرولو پاشا ، حاكم وان ، افتاده است .\r\nدر اين ضمن آذوقه و مهمات در شهر به پايان مىرسيد و اميد دريافت كمكى نيز نمىرفت . « 3 »\r\nناچار فرمان ده ايرانى باب مذاكره با ترك‌ها را باز كرد و در نهم محرم 1137 ( 28 سپتامبر 1724 ) شهر را تسليم نمود ، ولى به فرمان دهء مذكور و بقاياى پادگان اجازه داده شد از شهر با احترام بيرون روند . « 4 »\r\nتصرف ايروان پيروزى بزرگى براى ترك‌ها محسوب مىگرديد ولى به قيمت گزافى تمام شد زيرا بيش از بيست هزار نفر از سربازان آنها در طى محاصره به خاك هلاك افتاده و عده بيشترى از بيمارى جان سپرده بودند . تلفات ايرانىها از اين تعداد بيشتر بود .\r\n\r\n\r\n","description":"","footnote":"\r\n( 1 ) . براى مصايب ارامنه -  Arutunian , Borba , p . 133 . \r\n( 2 ) . استانيان ، 30 اوت ، 10 سپتامبر ،  State Papers 97 ( London ) , vol . xxv \r\n( 3 ) . كنستانتين كاختى لشكرى براى نجات ايروان فراهم آورده بود ، ولى قبل از آن كه در حوالى اين شهر برسد ، رجب پاشا ، حاكم تفليس ، او را شكست داد .\r\n( 4 )  Von Hommer , vol . xlv , p . 128  .\r\n","page_name":" 229 ","page_number":241},
  {"content":"\r\n\r\nخبر سقوط ايروان در 19 اكتبر ، يعنى يك ماه بعد از خبر تصرف همدان ، « 1 » به قسطنطنيه رسيد و باعث شوق و ذوق عمومى شد . « 2 » هنگامى كه خبر رسيد كنستانتين كاختى دوباره شكست خورده است ، روحيهء ترك‌ها تقويت گرديد . اين اخبار طبعا در ايران تأثيرات معكوسى داشت ، ولى روحيهء اهالى شمال غرب اين كشور به هيچ وجه خراب نشد .\r\nاز آنجا كه يكى از لشكرهاى ترك در تابستان 1724 مأمور تصرف تبريز شده بود ، چنين به نظر مىرسيد كه ترك‌ها بتوانند تا خاتمهء فصل جنگ تمام قسمت‌هايى را كه در عهدنامهء روس و ايران به آنها واگذار شده بود اشغال كنند ، ولى به آسانى نتوانستند به مقاصد خود برسند ، زيرا كنستانتين كه با وجود شكست خوردن از اسارت نجات يافته بود ، تا مدتى باعث مزاحمت آنها شد و همچنين بعضى از زعماى ارامنه ، مانند داود بيگ و ايوان يوزباشى ، دست از مخالفت بر نداشتند . دشوارى ديگر آن بود كه ترك‌ها نتوانسته بودند تبريز را بگيرند .\r\nاهميت تبريز از ايروان كم‌تر نبود و تصرف آن به عهدهء عبد الله كپرولوپاشا ، حاكم وان ، گذاشته شد و او نيز در بهار 1724 از مرز گذشت و خوى را در محاصره گرفت . پادگان آنجا چنان به شدت مقاومت كرد كه ترك‌ها نتوانستند تا 12 مه شهر را بگيرند و بعد از تصرف آن سه هزار نفر از مدافعان را با فرمان دهء دلير آنها به نام شهبازخان از دم تيغ گذراندند . نوشته‌اند كه تلفات ايرانىها جمعا به هشت هزار نفر بالغ مىشد . « 3 »\r\nعبد الله كپرولو كه مىديد قوايش براى تصرف تبريز كافى نيست ، منتظر رسيدن نيروى امدادى شد و سپس در اوايل اوت به طرف مشرق حركت كرد و قبل از عزيمت از خوى ، تعدادى سرباز ، كه اكثرا كرد بودند ، براى مطيع كردن ناحيهء نخجوان اعزام داشت . اين عده وظيفهء خود را با موفقيت انجام دادند . « 4 »\r\nعبد الله كپرولو با لشكرى در حدود بيست و پنج هزار نفر به جاى آن كه از طريق مرند كه مستقيم‌تر بود به تبريز برود ، از جادهء جنوبى از طريق طسوج عبور كرد و در اينجا ميان طلايهء لشكر ترك و قوايى كه از تبريز به مقابلهء آن شتافته بود زدوخوردى درگرفت و ترك‌ها پيروز\r\n\r\n\r\n","description":"","footnote":"\r\n( 1 ) . - اواخر همين فصل .\r\n( 2 ) . - كلراك ( وى در اين وقت در قسطنطنيه بود ) ، جلد دوم كتاب او ، صفحات 80 - 179 .\r\n( 3 ) . فن هامر ، جلد 14 ، ص 102 ؛ استانيان ، 9 ژوئن 29 مه 1724 .\r\n( 4 ) . كلراك ( جلد اول ، صفحات 1 - 160 ) از قول ژوزف آپى سليميان مىنويسد كه عبد الله كپرولو از آن لحاظ به اين عمل دست زد كه نمايندگانى از طرف ارامنه ساكن نخجوان نزد او آمده و از او تقاضا كرده بودند كه اين شهر را به تصرف در آورد و وقتى ترك‌ها و ياوران كرد آنها فرا رسيدند ، ارامنهء اردوباد و نخجوان ، به منظور از بين بردن مقاومت ايرانىها ، با اشخاص تازه وارد همكارى كردند . با در نظر گرفتن خصومت ارامنهء مقيم ساير نقاط آن ناحيه نسبت به ترك‌ها ، اين اظهارات به نظر درست نمىآيد .\r\n","page_name":" 230 ","page_number":242},
  {"content":"\r\n\r\nشدند . سپس عبد الله كپرولو به سوى شهر كوچك شبستر « 1 » در حوالى تبريز رفت و در همان حال قسمتى از قواى او شهر مرند را اشغال كرد .\r\nعبد الله كپرولو بعد از دفع حملهء ديگر ايرانىها در شمال شهر ، در نقطه‌اى كه دويست و ده سال قبل از آن سلطان سليم اردو زده بود ، موضع گرفت . از آنجا كه در نتيجهء زلزله تقريبا تمام استحكامات شهر خراب شده بود ، مدافعان ايرانى به رهبرى مصطفى خان سخت كوشيدند كه مخصوصا در اطراف آرامگاه غازان خان در حوالى غربى شنب يا شام غازان سنگربندى كنند .\r\nعبد الله كپرولو حمله را با قواى فراوان آغاز كرد . سربازانش تا داخل صفوف مدافعان در يكى از محلات شهر پيش رفتند ، ولى با چنان خشمى رانده شدند كه چهار هزار نفر از آنها تا آخرين سرباز به هلاكت رسيدند و باقى رو به هزيمت نهادند . با آن كه ايرانىها بعدا به جمعى از نيروهاى امدادى دشمن حمله كردند و كارى از پيش نبردند ، مع الوصف عبد الله كپرولو صلاح ندانست به حملهء ديگرى بپردازد . در حقيقت قواى او در نتيجهء تلفات اوليه چنان ضعيف شده بود كه به مجرد اين كه شنيد مدافعان قصد دارند شبيخون بزنند ، به محض اين كه شب در آمد ، آهسته عقب نشينى كرد و چادرها را با شمع‌هاى روشن بجاى گذاشت تا ايرانىها تصور كنند ترك‌ها هنوز در محل خود باقى هستند . چند ساعت بعد ، هنگامى كه ايرانىها حمله كردند ، اثرى از دشمن نيافتند . به اين ترتيب نخستين حملهء ترك‌ها به تبريز با شكست ننگينى خاتمه پذيرفت . « 2 »\r\nعبد الله كپرولو بعد از انصراف از محاصرهء تبريز ( كه در سى ام سپتامبر 1724 روى داد ) به ناحيهء مجاور طسوج عقب نشينى كرد و سربازانش به نواحى گرم سير رفتند . بنابر نوشتهء ژوزف آپى سليميان ، ترك‌ها با مردم اين نواحى چنان به بدى رفتار كردند كه تبريزىها از شهر بيرون رفتند و ناگهان به دشمنان حمله بردند و آنها را تا خوى عقب راندند . « 3 » ولى منابع ديگر اين مطلب را كه به نظر اغراق مىآيد تأييد نمىكنند . در هر حال اقدام مردم تبريز بسيار دليرانه بود . استانيان در گزارشى كه راجع به عدم موفقيت ترك‌ها به لندن فرستاد ، مىنويسد :\r\n\r\n\r\n","description":"","footnote":"\r\n( 1 ) . شبستر زادگاه عارف معروف شيخ سعد الدين محمود شبسترى مؤلف گلشن راز است .\r\n( 2 ) . فن هامر ، جلد 14 ، صفحات 130 - 131 ؛ كلراك ، جلد 2 ، صفحات 162 - 163 . دو سرسو در تجديد نظرى كه در كتاب كروسينسكى به عمل آورده است ، به غلط اين شكست را نتيجهء فرمان دهى طهماسب مىداند . مطابق نوشتهء او ( ص 285 ) ، طهماسب ، پس از آن كه قواى زيادى شامل عده‌اى از ارامنهء قپان فراهم آورد ، براى نجات تبريز شتافت و در جنگ سختى كه واقع شد ترك‌ها را شكست داد و بيست هزار تن از آنها را به خاك هلاك افكند . تا آنجا كه مىدانم ، طهماسب تمام اين مدت را در اردبيل گذرانيد . درست است كه وى براى نجات تبريز به تهيهء لشكر پرداخت ، ولى آن را براى مقابله با افغان‌ها گسيل داشت ؛ براى اين موضوع - تفسير ميتفورد  ( Mitford )  از كتاب كروسينسكى صفحات 155 - 156 .\r\n( 3 ) . كلراك ، جلد دوم ، ص 164 ، همچنين - تاريخ ايران ، جلد دوم ، ص 23 ، تأليف سرجان ملكم .\r\n","page_name":" 231 ","page_number":243},
  {"content":"\r\n\r\n« قابل ملاحظه است كه ايرانيان كه در برابر قشون ميرويس يا مسكوى مقاومتى نكردند ، در مقابل ترك‌ها با چنان شدتى پاى دارى مىكنند كه مىتوان آن را نتيجهء اين فكر دانست كه چرا ترك‌ها با يك شاه‌زادهء عيسوى در تقسيم كشور مسلمانى همكارى كردند . »\r\nگذشته از اين ، پاى دارى شديد ايرانىها در برابر ترك‌ها علل ديگرى داشت . اولا ، ايرانيان از رفتار وحشيانهء آنها نسبت به مردم آذربايجان خشمگين بودند ؛ ثانيا ، بدون ترديد نه تنها عداوت مذهبى ديرين ايرانىها بلكه تنفرى كه آنها از زمان شاه اسماعيل نسبت به ترك‌ها داشتند بيدار شده بود ؛ ثالثا ، مىتوان گفت كه اخلاف سربازان اين پادشاه روح شهامتى را كه وى در حدود دويست سال قبل در نياكان آنها دميده بود به ارث برده بودند . رابعا ، اگر چه قشون ايران در زمان آخرين پادشاهان صفوى ضعيف شده بود ، ولى دولت ايران كوشيده بود قواى كافى در مرزهاى تركيه نگاه دارد .\r\nدر بهار 1725 ، هنگامى كه فصل جنگ آغاز شد ، عبد الله كپرولو احتياطات لازم را به عمل آورد . قبل از حملهء دوم او به تبريز ، سربازانش مجبور شدند مرند و شبستر را دوباره اشغال كنند .\r\nمهم‌تر از همه آن كه لازم بود قلعهء محكم ديزه را كه در حوالى شهر زنوز و در نزديكى مرند بود به تصرف در آورند ، زيرا تا زمانى كه اين قلعه در دست ايرانىها بود ، خطوط ارتباطى ترك‌ها مورد خطر واقع مىشد . بنابراين عدهء زيادى سرباز ترك موفق شدند در 23 مه 1725 آن را تسخير كنند .\r\nبعد از آن كه يازده هزار نفر تاتار به قواى ترك‌ها ملحق شدند ، عبد الله كپرولو از شهر طسوج در اواسط ژوئيه با هفتاد هزار سرباز بيرون آمد . « 1 » اين لشكر عظيم دوازده روز بعد به حوالى تبريز رسيد . با در نظر گرفتن حديثى از پيغمبر اسلام كه فرموده : « خداوند شنبه و پنجشنبه را مبارك مىداند » ، « 2 » ترك‌ها حملهء دوم خود را به شهر در 17 ذىالقعده 1137 ( 28 ژوئيه 1725 ميلادى ) آغاز كردند . زد و خوردى كه در گرفت مختصر ولى خونين بود .\r\nسربازان ترك به زودى در خطوط دفاعى ايرانىها رخنه كردند ، ولى در كوچه‌هاى باريك شهر با مقاومت سختى روبه‌رو شدند . مدت چهار روز جنگ‌هاى تن به تن ادامه داشت و در طى آن هر دو طرف مخصوصا ايرانىها تلفات سنگين دادند . هنگامى كه عبد الله كپرولو پيغام فرستاد كه افراد پادگان ايرانى مىتوانند به احترام خارج شوند و خانوادهء خود را با خود ببرند ، جنگ متوقف شد . به قول شيخ محمد على حزين : « قريب به پنج هزار « 3 » كس كه از تمامى خلق بىشمار آن شهر\r\n\r\n\r\n","description":"","footnote":"\r\n( 1 ) . براى جزئياتى دربارهء لشكر ترك‌ها ، - چلبىزاده ، اوراق  a  70 -  b  69 .\r\n( 2 ) . اين حديث را چلبىزاده نقل كرده است ، ورق  b  70 .\r\n( 3 ) . مطابق منابع ترك ، تعداد كسانى كه به اين ترتيب از تبريز خارج شدند در حدود 20000 بود ، و اين رقم محتملا درست است .\r\n","page_name":" 232 ","page_number":244},
  {"content":"\r\n\r\nمانده بودند و به دستى شمشير و به دستى دست عيال خود گرفته از ميان سپاه روم « 1 » بيرون رفتند و آن گونه مردمى و تهور از عوام شهرى در روزگار كم تر واقع شده باشد . » « 2 »\r\nپس از آن كه در اول اوت 1725 تبريز ، شهر عمدهء آذربايجان ، سقوط كرد ، ترك‌ها به آسانى توانستند بقيهء آن ايالت را به تصرف در آورند . گنجه كه دو سال قبل در برابر حملات مصطفى پاشا و ابراهيم پاشا مقاومت كرده بود ، در اواخر اوت بعد از فقط دو روز محاصره شدن به دست دشمن افتاد . بنابراين ترك‌ها به تمام قسمت‌هايى كه مطابق عهدنامهء تقسيم ايران در 1724 به آنها تعلق گرفته بود ، مسلط شدند . از آنجا كه بعد از مرگ پطر كبير علاقهء روس‌ها به فتح ايران تقليل يافته بود ، ترك‌ها دامنهء متصرفات خود را تا قسمتى كه براى طهماسب در نظر گرفته شده بود ادامه دادند و شهر اردبيل را كه از آنجا آن شاه‌زادهء تيره‌بخت به قزوين و تهران گريخته بود ، اشغال كردند . « 3 » و براى آن كه عمل خود را توجيه كنند ، اظهار داشتند كه اردبيل را براى آن كه به دست شورشيان نيفتد اشغال كرده‌اند .\r\nدر اواخر تابستان 1725 ، ترك‌ها تمام گرجستان و ارمنستان و آذربايجان و شيروان را اشغال كردند ، به استثناى قسمت كوچكى از دو ايالت اخير كه در دست روس‌ها بود و همچنين نواحى كوهستانى كه بخشى از آن در تصرف كنستانتين و بخشى در دست ميهن پرستان ارمنى و ساير مخالفان تركيه بود .\r\nاقدام ترك‌ها در گرفتن بيش از آنچه عهد نامهء 1724 براى آنها معين كرده بود باعث اعتراض روس‌ها شد ، و لو آن كه ترك‌ها به قسمتى از ايران كه به روسيه ملحق شده بود در هيچ موردى تجاوز نكرده بودند ( به استثناى تاخت و تازهاى چلاق سرخاى خان ، رهبر لزگىها ) . « 4 » ترك‌ها از تغييرى كه در رويهء روسيه بعد از مرگ پطر كبير پديد آمده بود اطلاع داشتند و از ضعف سياست اين كشور دربارهء ايران شكايت مىكردند .\r\nپيروزىهاى ترك‌ها در ايران در روابط روسيه و تركيه به طريق ديگرى تأثير كرد .\r\nدولت تركيه مدتى و در فكر بود كه عهد نامهء تقسيم ايران را لغو كند و به همين جهت حاضر نمىشد مرزها را مطابق اين عهد نامه تعيين كند . « 5 » بايد به خاطر داشت كه روميانتسف هنگامى كه با نسخهء عهد نامهء مصوّب به قسطنطنيه رسيد ، تقاضا كرد يكى از ترك‌ها با او مأمور تعيين مرزها بشود ، ولى ترك‌ها علاقه‌اى به اين كار نداشتند ، « 6 » و\r\n\r\n\r\n","description":"","footnote":"\r\n( 1 ) . مقصود از « روم » « روم شرقى » و غرض همان تركيهء عثمانى است .\r\n( 2 ) . احوال ، صفحات 7 - 166 .\r\n( 3 ) . تاريخ نادرى ، ص 12 ، براى سرگذشت بعدى طهماسب ، - فصل بيستم اين كتاب .\r\n( 4 ) . - فصل بيست و نهم .\r\n( 5 ) . - اواخر فصل هفدهم .\r\n( 6 ) . اواخر فصل هفدهم .\r\n","page_name":" 233 ","page_number":245},
  {"content":"\r\n\r\nبيش از پيش نسبت به آن موضوع اظهار بىعلاقگى كردند .\r\nاگر چه ترك‌ها در امور نظامى به طور كلى پيروزىهاى زيادى به دست آورده بودند ، ولى در شيروان ، يعنى در نخستين قسمت اشغالى ايران ، با وضع وخيمى روبه‌رو شدند . و هنگامى كه داود بيگ را به حكومت قسمت متصرفى خود در شيروان منصوب كردند ، چلاق سرخاىخان اعتراض نمود ، زيرا خود را از متحد خود سزاوارتر مىدانست . در نتيجه ، سرخاى و يارانش عليه ترك‌ها شورش كردند و در زد و خوردى بيش از پانصد نفر از آنها را به هلاكت رساندند .\r\nسرخاى چنان قدرتى به دست آورد كه ترك‌ها مجبور شدند با او كنار بيابند و هر سال سه هزار روبل به او بدهند و ناحيهء كربلا را به او بسپارند . « 1 » با وجود اين ، كشمكش سرخاى خان با داود بيگ پايان نيافت و چون داود بيگ از حملهء به او امتناع مىورزيد ، ترك‌ها سرانجام در ماه مه 1728 وى را از مقامش خلع و سرخاى خان را به جايش منصوب كردند . « 2 » از اين تاريخ به بعد ، سرخاى نسبت به ترك‌ها وفادار ماند و حتى به نواحى متصرفى روس‌ها در حوالى درياى خزر حمله برد . « 3 »\r\n\r\n2 - عمليات جنگى ترك‌ها در غرب ايران\r\nهنگامى كه دولت تركيه در اوايل 1723 به ايران اعلان جنگ داد ، فرمان دهى سپاهى را كه قرار بود از غرب به اين كشور حمله كند به حسن پاشا ، حاكم بغداد ، محول كرد كه از سال 1704 اين مقام را داشته و از خود در امور نظامى و ادارى لياقت و كفايت بسيار نشان داده بود ( چند شورش را فرو نشانده بود كه از همه سخت‌تر طغيان اعراب متفق و كردهاى به لباس بود ) . « 4 »\r\nحسن پاشا از هنگام انتصاب ، نسبت به ايران نظر خوشى نداشت . زيرا مسلما به علت سنى بودن ، از اقداماتى كه در آن كشور عليه هم كيشانش در نتيجهء تحريكات ملا باقر مجلسى به عمل مىآمد خشمگين بود . بنابراين با شوق و ذوق فراوان لشكرى گرد آورد و به جانب مرز ايران شتافت و از خانقين گذشت و چون قبلا با حسين على بيگ ، معاون حاكم كرمانشاه ، در تماس بود ، آن شهر را به سهولت تصرف كرد . « 5 »\r\nحسن پاشا همچنين با على قليخان حاكم اردلان روابطى برقرار كرده بود ، و اگر چه عباس\r\n\r\n\r\n","description":"","footnote":"\r\n( 1 )  Butkov , Materiali , vo 1 . I , p . 88  .\r\n( 2 ) . همان كتاب ، ص 89 .\r\n( 3 ) . همان كتاب . قابل توجه است كه روس‌ها نيز گرفتارىهايى داشتند ، زيرا شمخال عادل گراى در سال 1725 شورش كرد و روس‌ها مجبور شدند طغيان او را فرو نشانند و او را تبعيد كنند . - اواخر فصل بيست و هشتم .\r\n( 4 ) . براى شرح خدمات حسن پاشا ، -\r\n Longrigg , Four Centuries of Modem lrag , pp . 123 - 8 \r\n( 5 ) . ميرزا محمد رضا تبريزى و عبد الكريم ، زينة التواريخ ، موزهء بريتانيا نسخه خطى  Add  25515 ، ورق  a  696 .\r\n","page_name":" 234 ","page_number":246},
  {"content":"\r\n\r\nقليخان ، « 1 » فرزند محمد خان ، به جاى على قليخان « 2 » منصوب و از در اطاعت در آمد ، ولى ترك‌ها حكومت را به خانه پاشا بابان ، پسر سليمان پاشا « 3 » ، واگذار كردند .\r\nدر اين هنگام تداركات جنگ عليه همدان ديده شد ولى مقدر نبود كه حسن پاشا به تصرف آن نايل آيد ، زيرا در زمستان 4 / 1723 در گذشت . فرمان دهى لشكر و پاشايى بغداد به فرزندش احمد محول شد . « 4 »\r\nدر هفتم شوال 1136 ( 29 ژوئن 1724 ) احمد پاشا با قواى فراوان « 5 » به پاى ديوارهاى همدان رسيد . در آن وقت شهر داراى استحكامات بسيار بود : در اطراف آن خندقى عميق قرار داشت كه پشت آن دو ديوار با برج و باروهاى محكم ساخته شده بود . همچنين در آنجا دو قلعه وجود داشت : يكى به نام مصلى در شرق شهر ، « 6 » و ديگرى در قلعه كهنه « 7 » در جنوب غربى آن .\r\nترك‌ها گذشته از آن كه در اطراف شهر سنگر بندى كردند ، در مقابل بلندترين برج و باروها پشته‌اى از هيزم برافراشتند . ايرانىها حمله بردند و خواستند آن را درهم ريزند ولى با دادن پنج هزار كشته عقب نشستند . براى بار دوم بىمحابا حمله كردند ولى باز اين بار رانده شدند .\r\nدر اين ضمن مهندسان ترك تحت نظارت يك آلمانى فرارى ، تعدادى مين در زير ديوار خارجى شهر منفجر كردند . سربازان ترك از شكافى كه به اين طريق ايجاد شده بود به زحمت گذشتند و ميان دو ديوار موضع گرفتند و براى آن كه از حملات مدافعان مصون باشند ، سايبانى از چوب ساختند و ايرانىها مكرر كوشيدند با افكندن قطعات پارچه آغشته به نفت آن را بسوزانند . « 8 » ولى ترك‌ها با چنگك پارچه‌ها را به سوى ديگر مىانداختند .\r\nمدافعان ايرانى از نداشتن توپ در زحمت بودند و ناگزير از كشيش كارملى ، ژان ژوزف ، كه\r\n\r\n\r\n","description":"","footnote":"\r\n( 1 ) . على قليخان در نتيجهء توطئه‌اى كه در قصر بر پا گرديده بود معزول شد ، - كتاب خطى زبدة التواريخ سنندجى ، تأليف محمد شريف بن مصطفى شيخ الاسلام ، ص 9 ؛  Browne MS . G . 18  در كتاب خانهء دانشگاه كمبريج ، ورق  a  204 .\r\n( 2 ) . عباس قليخان سابقا حاكم اردلان بود ، ولى شاه سلطان حسين او را معزول و على قليخان را به جايش منصوب كرد ، -\r\n B . Nikitine , « Les Valis d'Ardalan » , Revue du Monde Musulman , vol . xLLx ( march , 1922 ) , p . 86 . \r\n( 3 ) . زبدة التواريخ سنندجى ، ورق  b  204 . براى شجرهء نسب خانواده بابان ، - لانگريگ ، همان كتاب ، ص 348 .\r\n( 4 ) . احمد پاشا در آن وقت 39 ساله بود ، براى شرح حال خانوادهء او - لانگريگ ، همان كتاب ، ص 127 .\r\n( 5 ) . براى جزئيات ، - چلبىزاده ، اوراق  b  45 -  a  45 .\r\n( 6 ) . اين قلعه را آغا محمد خان خراب كرد ، ولى آثارى از آن باقى است .\r\n( 7 ) . در محوطهء آن فعلا يك دبيرستان ، يك انبار غله و يك زندان وجود دارد .\r\n( 8 ) . اين نخستين بار نبود كه ايرانىها در جنگ از نفت استفاده مىكردند . سربازان شاپور دوم ، در نبرد با رومىها به فرمان دهى ژوليان مرتد ، تيرهايى به جانب دشمن پرتاب مىكردند كه با نفت آغشته شده بود و قبل از پرتاب آنها را آتش مىزدند . -  Ammianus Marcellinus , Rerum Gestarum  كتاب سوم ، هم‌چنين -\r\n De Regio Persarum Principatu ( Paris , 1599 ) pp . 431 - 2 . \r\n","page_name":" 235 ","page_number":247},
  {"content":"\r\n\r\nسال‌ها در همدان اقامت داشت تقاضا كردند توپى از مفرغ بسازد . با آن كه كشيش پاسخ داد كه اطلاعى در اين خصوص ندارد ولى همدانىها اصرار ورزيدند و حتى او را تهديد كردند . كشيش ديگرى ، به نام لئاندرو دى سانتا سيسيليا ، عمل همكار خود را چنين تعريف مىكند :\r\n« وى ميلهء بزرگى از آهن ساخت و آن را به خوبى در كاغذ پيچيد و پس از آن كه قالبى از گل رس درست كرد ، ميله را در داخل آن گذاشت و بعد مقدارى مفرغ گداخته آماده كرد و در درون آن ريخت . از خارج به نظر مىرسيد كه توپ خوبى ساخته شده ، ولى با آن كه چند روز زحمت كشيدند ، نتوانستند ميله را از داخل آن بيرون آرند و چون كاغذ آتش گرفت ، مفرغ به آهن چسبيد ، به طورى كه امكان بيرون آمدن ميله از ميان رفت . اگر اين كارها با موفقيت خاتمه يافته بود شايد ترك‌ها قادر به گرفتن شهر نمىشدند . زيرا در آن هنگام گلولهء كوچكى از يك توپ چوبى كه با نوارهاى آهنى بسته شده بود به سوى آنها پرتاب شد و خود توپ منفجر گرديد و ترك‌ها تا مسافت يك ساعت راه رو به هزيمت نهادند . . . » « 1 »\r\nوقتى تعداد زياد توپ‌هاى ترك‌ها و نفرات قشون آنها را در نظر بگيريم ، نمىتوانيم باور كنيم كه اگر توپ كشيش نام برده ساخته مىشد ، ايرانىها مىتوانستند ترك‌ها را عقب برانند . در هر حال ، محاصره ادامه يافت و هر دو طرف با شجاعت جنگيدند .\r\nطهماسب پس از آن كه از محاصرهء همدان آگاه شد ، يكى از برادران خود « 2 » را به كمك آن فرستاد ، ولى قشونش شكست خورد و فرار كرد . اگر چه اين سردار را نمىتوان ملامت كرد ، و ليكن طهماسب بعدا او را مورد توبيخ و سرزنش قرار داد و او نيز با چهار صد نفر از يارانش به قواى محمود پيوست .\r\nاز شكافى كه در ديوار داخلى شهر در نتيجهء مين گذارى مهندس آلمانى به وجود آمد ، سربازان ترك به درون شهر ريختند . در كوچه‌ها مخصوصا در دامنه‌هاى تپهء مصلى جنگ تن به تن درگرفت . « 3 » و اگر چه ايرانىها از هر وجب خاك خود دفاع كردند ولى متدرجا رانده شدند و كشتار عظيمى روى داد . سرانجام احمد پاشا بر سر رحم آمد و يكى از دروازه‌ها را بگشود و به ايرانيانى كه مايل به خروج از شهر بودند اجازهء بيرون رفتن داد . به اين ترتيب ، در اول سپتامبر 1724 ، ترك‌ها بر مهم‌ترين شهر غربى ايران مستولى شدند .\r\nتلفات طرفين ، مخصوصا ايرانىها ، بسيار سنگين بود و به قول شيخ محمد على حزين :\r\n\r\n\r\n","description":"","footnote":"\r\n( 1 ) . -\r\n Persia Ovvero Secondo Viaggio . . . dell'Oriente ( Rome , 1757 ) vo 1 . II \r\nمطلب فوق از ترجمهء انگليسى اين كتاب به نام ،\r\n A Chronicle of the , Camelites in Persia vol , l p . 579 \r\nنقل شده است .\r\n( 2 ) . كروسينسكى ، ص 286 ، نام اين سردار را فلاجله‌خان  ( Flagella Khan )  ذكر كرده است كه صورت غلطى از فرج الله خان است . در هيچ يك از منابع ايرانى نتوانسته‌ام مطلبى در خصوص اين اقدام كه به منظور نجات دادن همدان صورت گرفت پيدا كنم .\r\n( 3 ) . چلبىزاده ، اوراق  a  47 -  b  46 ؛ فن هامر ، جلد 14 ، ص 124 .\r\n","page_name":" 236 ","page_number":248},
  {"content":"\r\n\r\n« حساب مقتولين آن قضيه را علام الغيوب داند . آن مقدار از مشاهير سادات و افاضل و اعيان به قتل رسيدند كه تخمين آن دشوار است ، تا به ساير الناس چه رسد . » « 1 »\r\nاما كشيش عيسوى ، ژان ژوزف ، كه در اواخر محاصرهء شهر در سرداب يكى از خانه‌ها پنهان شده بود ، پس از سقوط شهر از پناهگاه خود بيرون آمد و به دست تركى اسير شد . ولى يكى از كاتوليك‌ها اسب خود را به جاى او داد و وى را آزاد كرد . احمد پاشا وقتى از اين قضيه آگاهى يافت ، فرمان داد كه دارايى او را به وى بازگردانند و خانه و كليسايش را در اختيارش بگذارند . « 2 »\r\nخبر تصرف همدان سه هفته بعد به قسطنطنيه رسيد و طبعا باعث شوق و سرور عمومى شد . « 3 » سلطان نامه‌اى براى ابلاغ خشنودى خود به احمد پاشا فرستاد و خدمات و زحمات او را در طى محاصره ستود . به اين ترتيب ، تركيه همدان را متصرف شد ، ولى خط مرزى در عهدنامهء تقسيم ايران مورخ 1724 از وسط اين ولايت مىگذشت و آن را دو نيم مىكرد . احمد پاشا توجهى به اين نكته ننمود و بعد از گماشتن قره مصطفى پاشا ، حاكم شهر زور ، به حكومت همدان ، لشكرى را به فرمان دهى ابراهيم پاشا و خانه پاشا بابان مأمور تسخير ناحيهء درگزين و ساير نواحى واقع در نيمهء شرقى ايالت همدان كرد . در اين موارد ، ترك‌ها با مخالفت ضعيفى مواجه شدند ، ولى مطابق معمول چون عمليات مدافعان هم آهنگى نداشت ، سربازان ترك بر آنها فايق آمدند .\r\nترك‌ها شهر نهاوند ، واقع در جنوب همدان ، را به تصرف در آوردند و متدرجا بر تمام آن ايالت مستولى شدند ، ولى سبحان وردى خان ، فرزند عبد القاسم خان ، يكى از حكام پيشين همدان مانند كنستانتين كاختى سر به مخالفت برداشت و ترك‌ها با حيله او را به اطاعت واداشتند و سپس به قتل رساندند .\r\nدر اوت 1724 قواى مختصرى از ايرانىها به فرمان‌دهى لطيف ميرزا فرزند يكى از خواهران شاه سلطان حسين به سوى همدان پيش رفت ، ولى او نيز مثل اسماعيل بيگ به نجوم عقيدهء زيادى داشت و هنگامى كه منجمان گفتند ساعت سعدى براى ورود او به همدان فرا رسيده است ، وى گفتار آنان را باور كرد و به حمله پرداخت ، لكن شكست خورد و به دست ترك‌ها افتاد .\r\nسپس وارد همدان شد ، البته نه به طريقى كه پيش گويى شده بود . « 4 »\r\n\r\n\r\n","description":"","footnote":"\r\n( 1 ) . احوال ، ص 751 .\r\n( 2 )  A Chronicle of the Carmelites , vo 1 . 1 , p . 579  .\r\n( 3 ) . چلبىزاده ، ورق  a  47 . كلراك مىنويسد ( جلد دوم ، ص 167 ) كه در قسطنطنيه خبر تصرف همدان را با شليك توپ اعلام كردند ( 22 سپتامبر 1724 ) .\r\n( 4 ) -\r\n Thomas , « Sommaire des principaux evenements arrives en Perse depuis le mois d Octobre 1724 jusqu'au mois d'Avril 1727 » . \r\n( كه توسط كلراك ، جلد دوم ، صفحات 268 - 269 ، نقل شده است ) . هم‌چنين - چلپىزاده ، اوراق  b  82 .\r\n","page_name":" 237 ","page_number":249},
  {"content":"\r\n\r\nبا آن كه هيچ قسمتى از لرستان ، در عهدنامهء تقسيم ايران ، به ترك‌ها واگذار نشده بود ، ولى احمد پاشا ، يك سال بعد از تصرف همدان ، قوايى براى اشغال ولايت لرستان فرستاد .\r\nعليمردان‌خان فرمان‌دهء ايرانى ، چنان كه ديديم مرد دلير و ميهن‌پرستى بود ، ولى مىدانست كه با پانزده هزار سرباز نمىتواند در برابر دشمن نيرومندى پاى دارى كند . ناچار با عده‌اى از ياران خود به قسمت ديگرى از لرستان و از آنجا به عربستان رفت . « 1 »\r\nبه اين ترتيب شهر خرم آباد بدون خون ريزى به دست ترك‌ها افتاد . شهر بروجرد بعد از آن كه اشغال شد شورش كرد و ترك‌ها مجبور شدند دوباره آن را به تصرف در آورند . « 2 »\r\nسپاه ديگرى از ترك‌ها به فرمان‌دهى حاكم موصل از ناحيه صعب‌العبور بختيارى گذشت و وارد دشتى شد كه بيش از چند روز تا اصفهان فاصله نداشت . در اينجا جمعى از افغان‌هاى غلجايى بدون جنگيدن اظهار داشتند كه لرها در پشت سر آنها با اعراب مخالف ترك‌ها به منظور حمله به بين‌النهرين سازش كرده‌اند . ترك‌ها ناگزير از كوه‌هاى زاگرس دوباره گذشتند و به همدان بازگشتند و در اين ضمن از حملات بختيارىها صدمهء بسيار ديدند .\r\nدر اين هنگام خطر حمله به بين‌النهرين چنان شديد شده بود كه احمد پاشا ناچار براى استرداد آرامش آن نواحى از ايران بيرون رفت .\r\nترك‌ها با وجود لشكركشى بىنتيجه عليه بختيارىها نه تنها تمام نواحى غربى را كه عهدنامهء 1724 به آنها واگذاشته بود به تصرف در آوردند ، بلكه از اين حدود مصنوعى فراتر رفتند و اگر چه روسيه ناراضى شده بود ، ولى خطرى از اين كشور متوجه آنها نبود . ترك‌ها همچنين بيمى از طهماسب كه در اين وقت پريشان بود نداشتند . ولى رابطهء آنها با افاغنهء غلجايى بسيار متفاوت بود ، زيرا اين عده به رهبرى شخص لايق و زيركى مانند اشرف قدرت فراوانى يافته و از طهماسب تيره بخت و يارانش براى ترك‌ها خطرناك‌تر بودند . در كشمكشى كه در گرفت ، ترك‌ها دريافتند كه مذهب نه تنها عامل موافقى نيست بلكه مانع بزرگى است ، زيرا اشرف و غلجايىها مثل خود آنها سنى بودند .\r\n\r\n\r\n","description":"","footnote":"\r\n( 1 ) . شيخ محمد على حزين ، احوال ، ص 147 .\r\n( 2 ) . احوال ، ص 164 .\r\n","page_name":" 238 ","page_number":250},
  {"content":"\r\n\r\n\r\nفصل بيستم اوايل سلطنت اشرف و كشمكش او با طهماسب\r\nچنان كه در فصل شانزدهم نوشتيم ، اشرف ، بزرگ‌ترين فرزند عبد العزيز ، در 26 آوريل 1725 بر تخت سلطنت ايران نشست و به افتخار جلوس او در كاشان سكهء طلا ، و در اصفهان و كاشان و مشهد و استر آباد و قزوين و تبريز و شماخى و رشت ، سكهء نقره زده شد . « 1 »\r\nتاريخ تولد اشرف ظاهرا ضبط نشده است ، ولى چون مىتوان گفت كه با محمود همسن بود ، احتمال مىرود كه در وقت جلوس به تخت سلطنت در حدود بيست و شش يا بيست و هفت سال بيشتر نداشت . وى با وجود سن كم ، در جنگ تجربياتى كسب كرده و از خود لياقت و كفايت نشان داده بود . سربازان محمود اگر چه به علت شجاعتش به او احترام مىگذاشتند ، ولى از او مىترسيدند و علاقه‌اى به او نشان نمىدادند . در صورتى كه اشرف را كه مثل عمو زاده‌اش جوانى دلير مىدانستند دوست مىداشتند . اشرف از محمود زيرك‌تر ، و در نتيجه محتاطتر ، بود و در صورت امكان هميشه مايل بود كه با حيله و نيرنگ به مقاصد خود دست يابد .\r\nاز آنجا كه اشرف داراى موقعيتى متزلزل‌تر از موقعيت محمود بود ، كارها را مىبايستى با حزم و احتياط انجام دهد ، زيرا به علت وقايعى كه منتج به مرگ محمود شد ، اشرف نمىتوانست از طرف قندهار انتظار كمكى داشته باشد . ديگر آن كه پيش روى سريع قشون ترك دير يا زود باعث كشمكش او با تركيه مىشد ، ولى از طرف ديگر بيم حملهء روسيه يا طهماسب در ميان نبود .\r\nاشرف در آغاز پادشاهى ، اصفهان و عراق عجم و فارس و كرمان و سيستان و قومس و\r\n\r\n\r\n","description":"","footnote":"\r\n( 1 ) . -\r\n H . L . Rabino , Coins , Medals and Seals of the Shahs of Iran , pp . 47 - 8 \r\nبايد به خاطر داشت كه چون افغان‌ها رشت ، شماخى ، تبريز و مشهد را فتح نكرده بودند ، سكه‌هايى كه اسامى اين شهرها را دربر داشتند در جاى ديگرى ( احتمالا اصفهان ) ساخته شده بودند .\r\n","page_name":" 239 ","page_number":251},
  {"content":"\r\n\r\nقسمت غربى خراسان غربى را در تصرف داشت ، ولى حتى در اين نواحى محدود دامنهء نفوذ او از شهرها و خطوط ارتباطى فراتر نمىرفت . در نواحى دوردست سلطهء او كم‌تر بود ، زيرا چند شورش توسط مدعيان تاج و تخت صفوى در آنجا روى داده بود . « 1 »\r\nنخستين عمل اشرف بعد از رسيدن به سلطنت كشتن تمام نگهبانان و همچنين وزرا و درباريان و اشخاص مورد اعتماد محمود بود كه احتمال مىرفت به خون خواهى او قيام كنند . در ميان طرف داران محمود ، الماس « 2 » ، قوللر آقاسى او بيشتر از همه نسبت به او وفادار بود و چون ديد نمىتواند در دستگاه اشرف مقامى داشته باشد خواست بگريزد و جان خود را نجات دهد ، ولى گرفتار شد . اگر چه اين شخص هميشه از گردآورى ثروت احتراز كرده و هدايايى را كه معمولا به كسانى مانند او تقديم مىشد نپذيرفته بود ، ولى او را متهم به جمع ثروت ساختند و براى آن كه محل دارايى خود را نشان دهد وى را شكنجه دادند . الماس چون ثروتى نداشت كه عرضه كند ، رنج و عذاب را دليرانه تحمل كرد و وقتى كه شكنجه دهندگان دست از او باز داشتند ، فرصتى يافت و خود و زن خود را بكشت . از آنجا كه اين مرد در دستگاه محمود قدرت زيادى داشته و از نفوذ خود استفاده كرده و مانع از اجراى مقاصد وحشيانهء او شده بود ، مرگ او باعث تأسف مردم و حتى افاغنه گرديد ، مخصوصا اروپاييان مقيم ايران بسيار متأسف شدند ، زيرا وى هميشه سعى كرده بود آنان را از خطر برهاند . « 3 »\r\nاشرف ، چندى بعد از جلوس بر تخت ، به ديدار شاه سابق در زندان رفت و از رفتار محمود با او اظهار تأسف كرد و از او خواست كه دوباره بر تخت سلطنت بنشيند و گفت قانونا شخص ديگرى نمىتواند اين مقام را داشته باشد . « 4 » سلطان حسين اگر چه آدم زود باورى بود ، ولى پيش نهاد او را نپذيرفت و گفت كه . . . آرامشى را كه دارد بر زرق و برق تاج شاهى ترجيح مىدهد و كناره‌گيرى خود را نتيجهء تقدير آسمانى مىداند و بعد از استعفا از سلطنت لحظه‌اى در فكر بازيافتن تاج و تخت نبوده و حتى اگر به اين پيش نهاد گوش دهد مخالف فرامين آسمانى عمل كرده است .\r\nمع‌الوصف با حال رقت بارى از طرز رفتار ظالمانهء محمود با شاه‌زادگان و تمام خانوادهء سلطنتى و از عدم توجهش به احتياجات شخصى او شكايت كرد و گفت از اشرف انتظار مروت\r\n\r\n\r\n","description":"","footnote":"\r\n( 1 ) . طبق گفتهء شيخ محمد على حزين ، احوال ، صفحات 135 - 136 ، مدعيان تاج و تخت ايران در حدود هجده نفر بودند .\r\n( 2 ) . اين اسم ( الماس ) نشان مىدهد كه اين شخص يا يك نفر زندگى بود يا در هر حال مقدار زيادى خون زنگى در عروقش جريان داشت .\r\n( 3 )  Clairac , vo 1 . 11 , pp . 227 - 9  .\r\n( 4 ) . كروسينسكى ، ص 300 . اين موضوع را محمد محسن در زبدة التواريخ ، ورق  a  220 تأييد كرده است .\r\n","page_name":" 240 ","page_number":252},
  {"content":"\r\n\r\nو انسانيت دارد و مىبايستى با او بهتر رفتار كند و وسايل راحتى او را تا آخر عمرش فراهم سازد .\r\nدر پايان ، به اشرف پيش‌نهاد كرد يكى از دختران او را به زنى بگيرد . « 1 » اشرف بعد از آن كه به سخنان شاه سابق گوش فرا داد ، به پادشاه راضى شد ( و لو آن كه خود از آغاز چنين قصدى داشت ) و موافقت كرد با يكى از دخترانش ازدواج كند . همچنين مقررى سلطان حسين را چهار برابر كرد و به او اجازه داد كه در حوزهء قصر به عمليات ساختمانى مشغول باشد . « 2 » به علاوه ، از رفتار وحشيانهء سلف خود اظهار تأثر فراوان كرد و فرمان داد كه اجساد شاه زادگان تيره بخت را كه از هنگام كشته شدن تا آن وقت در حياط قصر مانده بود به درون تابوت بگذارند . « 3 » سپس اجساد را با شكوه و جلال تمام به وسيلهء كاروانى به قم فرستاد و در آرامگاه سلطنتى به خاك سپرد .\r\nاين جريانات طبعا باعث خشنودى ايرانىها شد و ( چنان كه قصد اشرف بود ) آنها را به سلطنت جديد اميدوار ساخت . همچنين ايرانىها از اين كه اشرف طرف‌داران خود را به قتل رسانيده بود اظهار رضايت كردند ، زيرا اين اشخاص با ايرانىها به خشونت رفتار كرده بودند . مقصود اشرف در نابود كردن آنها بيشتر از بين بردن رقبا و دشمنان احتمالى خود بود . از ميان كسانى كه به قتل رسيدند يكى امان الله بود ، كه ادعاى او نسبت به سلطنت باعث ناراحتى محمود شده بود . يكى از منافعى كه در اين كشتار عايد اشرف شد ضبط ثروتى بود كه اين اشخاص در دورهء سلطنت محمود به دست آورده بودند . در مورد امان الله مىگفتند كه دارايى او با ثروت محمود برابر است . حرص و طمع اشرف به گردآورى ثروت چنان شديد بود كه تمام دارايى ميانگى ، مشاور و للهء سابق محمود ، را مصادره كرد . ميانگى در توطئهء عليه محمود دست نداشت و شايد به همين علت بود كه اشرف جانش را بخشيد و بعد از گرفتن مايملك او وى را به هندوستان بازگردانيد . « 4 »\r\nشخص ديگرى كه از تغيير سلطنت آسيب ديد برادر جوان اشرف بود كه كروسينسكى وى را « جوان چابكى » مىداند . « 5 » اشرف براى آن كه برادرش در آينده خطرى ايجاد نكند ، طبق رسم ناپسند پادشاهان صفوى او را كور كرد و به حرم‌سرا فرستاد .\r\n\r\n\r\n","description":"","footnote":"\r\n( 1 ) . كروسينسكى ، ص 300 ؛ كلراك ، جلد دوم ، ص 229 .\r\n( 2 ) . كروسينسكى ، ص 302 ، اشرف طبعا از علاقهء شاه سابق به ساختن ابنيه خبر داشت . كروسينسكى مىنويسد :\r\n« به همين مناسبت هم ساختمان‌هاى بهترى بر پا مىشد ، زيرا كسى بيشتر از شاه سلطان حسين در امر ساختمان اطلاع نداشت و در سليقه به پاى او نمىرسيد . بايد گفت شاه سلطان حسين غير از اين موضوع از كارهاى ديگر سر در نمىآورد . »\r\n( 3 ) . كروسينسكى ، ص 301 . اين شخص همچنين مىنويسد كه اشرف مادر محمود را مجبور كرد كه يك شب تمام در حياط قصرى كه اجساد شاه‌زادگان مقتول در آنجا افتاده بود به سربرد .\r\n( 4 ) . كروسينسكى ، ص 305 ، ميانگى بعدا در زمان سلطنت اشرف به ايران بازگشت . - اواخر فصل بيست و ششم .\r\n( 5 ) . همان كتاب ، ص 305 . طبق گفتهء كروسينسكى ، ص 298 ، اشرف كودك محمود را يا كشت يا كور كرد .\r\n","page_name":" 241 ","page_number":253},
  {"content":"\r\n\r\nاز ميان افسران عالى رتبهء افغانى فقط زبر دست خان فاتح شيراز و محمد سيدال خان « 1 » و محمد نشان ، گرزداران محمود ، جان به سلامت به در بردند .\r\nبايد به خاطر داشت كه اشرف در ايامى كه در زندان بود با طهماسب تماس گرفته و حاضر شده بود براى به تخت نشاندن او فعاليت كند . مرگ محمود و آزادى اشرف و جلوس او بر تخت سلطنت طبعا وضع را كاملا تغيير داد و با وجود اين اشرف تصميم گرفت قضيه را دنبال كند تا شايد با حيله طهماسب را به چنگ آرد . براى اين منظور قاصدى به نزد آن شاه زاده فرستاد و پيش نهاد كرد كه ميان تهران و قم با او ملاقات كند و از او خواست فقط با چند نفر بيايد ، چنان كه خود نيز چنين خواهد كرد .\r\nبيست و پنج تن از بزرگان ايران كه سابقا رابط ميان اشرف و طهماسب بودند به طريقى از قصد اشرف آگاه شدند و نامه‌اى به شاه‌زاده نوشتند و او را از خطر مطلع ساختند . بدبختانه حامل نامه به دست سيدال خان افتاد كه بعد از شكست خود در جنگ با طهماسب به سوى جنوب عقب نشينى مىكرد . سيدال خان بعد از كشف نامه آن را بىدرنگ به حضور اشرف برد . « 2 »\r\nاشرف كه از رفتار اين ميهن پرستان خشمناك شده بود ، همگى را به بهانهء شكار به فرح آباد دعوت كرد و آنان نيز پذيرفتند ، ولى فرمان داد كه همه را بىدرنگ به قتل برسانند .\r\nسپس اشرف با عدهء زيادى به ملاقات طهماسب شتافت ، و هنگامى كه اين شاه‌زاده با همراهان خود نزديك ميعادگاه رسيد ، يكى از سربازانش خبر آورد كه اشرف با سپاهى گران در حركت است . در نتيجه طهماسب از افتادن در دام نجات يافت و رو به گريز نهاد . به درستى معلوم نيست كه در اين مورد جنگى در گرفته باشد ، « 3 » ولى در هر حال قواى اشرف و طهماسب در دسامبر 1725 نزديك شاه عبد العظيم به زد و خورد پرداختند ، و سربازان طهماسب كه غافل گير شده بودند شكست خوردند و از صحنهء جنگ فرار كردند . شاه‌زادهء تيره بخت كه از هر سو احاطه\r\n\r\n\r\n","description":"","footnote":"\r\n( 1 ) . محمد سيدال يك نفر ناصرى بود ؛ -\r\n Raverty , Notes on Afghanistan and part of Baluchistan , p . 49 . \r\nو تاريخ نادرى ، ص 12 . ناصرىها قريب دويست سال با غلجايىها مربوط بودند و با قبيلهء هتكى  ( Hotaki )  يكى شدند .\r\n( 2 ) . به همين علت بود كه اشرف اين مرد را به قتل رسانيد .\r\n( 3 ) . كروسينسكى ، صفحات 309 - 310 ، قضيه غير محتملى نقل مىكند به اين مضمون كه طرف داران طهماسب شامل عده‌اى از طايفهء قاجار و گروهى از سربازان قزلباش بودند ، و چون طهماسب از پيروزى سربازان خود بر دسته‌اى از سپاهيان افغانى تحت فرمان دهى سيدال خان مغرور شده بود ، مىخواست با وجود كمى سپاه خود بر دشمن حمله برد . سربازان طايفهء قاجار قول همكارى دادند ، به شرط آن كه شاه زاده در عوض يكى از آنها را ( كه كروسينسكى نام نمىبرد ) به مقام اعتماد الدوله برساند . ولى سربازان قزلباش با اين پيش نهاد مخالفت كردند ( در كتاب كروسينسكى - ميتفورد ، ص 171 ، چنين نوشته شده است كه قزلباش‌ها از آن لحاظ مخالفت كردند كه رئيس طايفهء قاجار سنى بود ) ، و طهماسب كه نمىتوانست اين دو دستهء مخالف را آشتى دهد ، مجبور شد از نقشهء خود منصرف شود و عقب نشينى كند . ولى قسمتى از قواى او به افغان‌ها برخوردند و رو به هزيمت نهادند .\r\n","page_name":" 242 ","page_number":254},
  {"content":"\r\n\r\nشده بود از تنها راهى كه باز بود ، يعنى از راه شميران و سلسله جبال البرز ، به مازندران گريخت . « 1 » حتى در اينجا از خطر ايمن نبود ، زيرا روسيه مطابق عهد نامه 1723 ادعاى مالكيت اين ايالت را داشت .\r\nموقعيت طهماسب در اين هنگام بسيار وخيم بود ، زيرا نه تنها افاغنه و ترك‌ها و روس‌ها قسمت عمدهء كشور را در تصرف داشتند بلكه در سرزمين‌هايى كه نسبت به او وفادار مانده بود ، عده‌اى كه خود را از شاه‌زادگان نجات يافتهء قتل عام فوريه 1725 قلم داد مىكردند ، « 2 » سر به شورش برداشته بودند . بدبختانه در آن ايام مرض طاعون در مازندران شيوع داشت و به اندازه‌اى از سپاهيان طهماسب در اثر آن تلف شدند كه بعد از پايان آن بيمارى مشتى بيشتر از همراهانش به جاى نمانده بود . « 3 »\r\nچون ناحيهء هرات زير سلطهء افغان‌هاى ابدالى و قندهار در دست حسين برادر محمود بود ، طهماسب نمىتوانست به خراسان برود . در قسمت غربى اين ولايت ملك محمود سيستانى حكومت مىراند .\r\nچنان كه ديديم ، ملك محمود به آسانى جلوى اقدامات اسماعيل خان فرمان‌ده احمق قواى صفوى را در مشهد گرفت ، « 4 » و مقام خود را مستحكم ساخت و پس از پيمان بستن با محمود غلجايى قبل از سقوط اصفهان ، به خراسان بازگشت و بر اسماعيل‌خان فايق شد و در ششم جمادى الثانى 1135 ( 14 مارس 1723 ) « 5 » فاتحانه به مشهد در آمد و چون از گرفتارى طهماسب در شمال غرب توسط جاسوسان آگاه شد تصميم گرفت خود را پادشاه بخواند . « 6 » سپس در مشهد بر تخت سلطنت نشست و آنچه را كه تاج كيانى مىناميد بر سر نهاد و به نام خود سكه زد . « 7 »\r\nدر مارس 1724 يكى از فرمان‌دهان طهماسب به نام رضا قلى خان سعى كرد ملك محمود را از مشهد بيرون راند ، ولى بعد از پيروزى ابتدايى شكست خورد . سپس محمد خان تركمن جانشين رضا قلى خان به كمك نادر قلى بيگ ( نادرشاه آينده ) بر او فايق آمد ، ولى نتوانست دنبالهء اين پيروزى را بگيرد ، زيرا نادر قلى بيگ مجبور شد براى فرو نشاندن شورش تركمن‌ها به شمال شرقى ابيورد حركت كند . در چند مورد ديگر نادر قلى بيگ و ملك محمود با يك ديگر به مبارزه\r\n\r\n\r\n","description":"","footnote":"\r\n( 1 ) . شيخ محمد حزين ، احوال ، ص 172 . نويسندهء اين كتاب ذكر نمىكند كه طهماسب از كدام راه كوهستانى گريخت ، ولى شايد از طريق گردنهء افچه يا امام زاده قاسم و درهء هراز به آمل رفت . - زندگانى نادرشاه ، تأليف نور الله لارودى ، ص 25 .\r\n( 2 ) . - اواخر فصل شانزدهم كتاب حاضر .\r\n( 3 ) . احوال ، ص 172 .\r\n( 4 ) . - اواسط فصل يازدهم كتاب حاضر .\r\n( 5 ) . زبدة التواريخ ، ورق  b  222 . محمد حسن خان در كتاب مطلع الشمس ، جلد دوم ، ص 337 ، مىنويسد كه ملك محمود در سال 1122 ( 11 / 1710 ) بر مشهد مستولى شد ، و حال آن كه اين تاريخ غلط است .\r\n( 6 ) . زبدة التواريخ ، ورق  b  222 .\r\n( 7 ) . مطلع الشمس ، جلد دوم ، ص 337 .\r\n","page_name":" 243 ","page_number":255},
  {"content":"\r\n\r\nپرداختند ، ولى نادر قلى بيگ هنوز آن چنان نيرومند نشده بود كه بر حريف غلبه كند . « 1 » و به اين ترتيب ، قسمت غرب خراسان در تصرف ملك محمود باقى ماند .\r\nدر ايالت استر آباد ، مهم‌ترين شخص فتحعليخان قاجار ، رئيس خاندان اشاقه باش از طايفهء مقتدر قاجار ، بود « 2 » كه در اين هنگام در حدود چهل سال داشت . « 3 » از يك طرف به علت تعصب مورخان دورهء قاجاريه « 4 » و از طرف ديگر به علت عداوت ميرزا مهدى ، كه خود اهل استر آباد بود ، نمىتوان مطالب درستى دربارهء رفتار فتحعليخان به دست آورد ؛ و چنان كه از مطالعه بىطرفانهء منابع معاصر « 5 » او بر مىآيد ، فتحعليخان مردى لايق و جاه طلب ولى كاملا فاقد اصول اخلاقى بود .\r\nمحمد تقى خان سپهر مىنويسد « 6 » كه فتحعليخان و عده‌اى از طايفهء او هنگام محاصرهء اصفهان به كمك اين شهر شتافتند ، ولى به علت دسيسه‌ها و توطئه‌هاى درباريان ، عقيدهء شاه دربارهء او بد شد و در نتيجه ، فتحعليخان و همراهانش با تنفر از پاى تخت به استر آباد بازگشتند . اين قضيه را به دشوارى مىتوان باور كرد ، زيرا به استثناى چند هفتهء اول محاصره ، هيچ دسته‌اى نمىتوانست از خطوط افغان‌ها بگذرد و وارد شهر شود و خروج از آن چندى بعد خطرناك‌تر بود .\r\nبه علاوه ، اگر اين حادثه روى داده بود ، بعضى از نويسندگان آن عهد مانند آنژدوگاردان و كروسينسكى و محمد حسين و شيخ محمد على حزين از آن ذكرى كرده بودند . گذشته از اين ، مورخ زمان قاجاريه ، رضا قلى خان هدايت ، مىنويسد كه در هنگام محاصرهء اصفهان فتحعليخان « مستقل » بود . « 7 »\r\nطهماسب بعد از آن كه در شاه عبد العظيم شكست خورد ، نامه‌اى به فتحعليخان قاجار ، كه به حكومت سمنان منصوب شده بود ، نوشت و به او فرمان داد به كمك تهران بشتابد . « 8 » وى نيز\r\n\r\n\r\n","description":"","footnote":"\r\n( 1 ) . تاريخ نادرى ، صفحات 20 - 32 ؛ خلاصه‌اى از اين موضوع در كتاب نادرشاه ، اثر مترجم ، يافت مىشود ( صفحات 22 - 24 ) .\r\n( 2 ) . - اواسط فصل يازدهم كتاب حاضر .\r\n( 3 ) . تاريخ تولد فتحعليخان را 1097 ( 6 / 1685 ) و 1104 ( 3 / 1692 ) ذكر كرده‌اند و به عقيدهء من سال 1104 صحيح تر است .\r\n( 4 ) . مثلا محمد تقى سپهر كاشانى مؤلف ناسخ التواريخ ( تهران ، 1304 ) ، جلد نهم ؛ و عبد الرزاق مؤلف مآثر سلطانيه .\r\n( 5 ) . مخصوصا زبدة التواريخ و  Zapiski  اثر آورامف ، كه توسط  Miklukho - Maklai  در\r\n Ucheniye Zapiski ; Istoriya Phitologiya Stran Vostoka ( Leningrad , 1952 ) \r\nانتشار يافته است . عنوان كامل اين اثر گران‌بها اين است :\r\n « Zapiski » S . Avramova ob Irane Kak istoricheski Istochnik . \r\nآورامف از اين زمان تا دو سال بعد تقريبا هميشه با طهماسب در تماس و منشى روسى او بود .\r\n( 6 ) . ناسخ التواريخ ، ص 8 .\r\n( 7 ) . روضة الصفا ، جلد هشتم .\r\n( 8 ) . تاريخ نادرى . محمد تقى سپهر در ناسخ التواريخ ، ص 8 ، مىنويسد كه فتحعليخان بنا به درخواست مردم رى\r\n","page_name":" 244 ","page_number":256},
  {"content":"\r\n\r\nپذيرفت و در نزديكى ورامين با افغان‌ها روبه‌رو شد ، ولى شكست خورد و تصميم گرفت به دنبال طهماسب به مازندران بگريزد و تهران را به دست سرنوشت بسپارد . « 1 » ترديدى نيست كه وى نمىخواست با قواى مختصر خود به زبر دست خان بتازد و امكان دارد كه به فكر شورش بود .\r\nدر هر حال فتحعليخان به طهماسب در مازندران نپيوست و با عده‌اى ، احتمالا از طريق استر آباد و بسطام ، به دامغان رفت و قواى يكى از سرداران طهماسب را ، به نام ذوالفقار ، كه در ناحيهء قومس مشغول جمع آورى لشكر بود در محاصره گرفت .\r\nذوالفقار و همراهانش كه آذوقهء كافى نداشتند و نمىتوانستند مدت زيادى مقاومت كنند از شهر خارج شدند و از ميان خطوط دشمن فرار كردند .\r\nدر نتيجه ، فتحعليخان دامغان را به تصرف در آورد ، ولى به زودى از راه كوه‌هاى البرز به مازندران رفت و در اواخر ماه مه 1726 با طهماسب در شهر اشرف مواجه شد و او را شكست داد . « 2 »\r\n\r\n\r\n","description":"","footnote":"\r\nاز كاشان عازم تهران شد ، ولى بعد از آن كه با افغان‌ها در ابراهيم آباد نزديك ورامين نبرد كرد ، از قصد خود منصرف گرديد . سنواتى كه محمد تقى سپهر راجع به اين دوره به دست مىدهد بسيار غلط است .\r\n( 1 ) . تاريخ نادرى ، ص 12 .\r\n( 2 )  Avramov , Zapiski , p . 91  .\r\n","page_name":" 245 ","page_number":257},
  {"content":"\r\n . \r\n","description":"","footnote":"","page_name":" 246 ","page_number":258},
  {"content":"\r\n\r\n\r\nفصل بيست و يكم جنگ‌هاى اشرف با تركيه و روسيه\r\n\r\n1 - جنگ با تركيه\r\nاز آنجا كه قسمت مهمى از خاك ايران در دست ترك‌ها بود و خطر پيش روى آنها به طرف شرق وجود داشت ، اشرف لازم دانست كه ، يا با وسايل صلح جويانه و يا با جنگ ، اختلافات خود را با آنها حل كند . اگر چه ظاهرا از ترك‌ها بيشتر از روس‌ها و طهماسب مىترسيد ، ولى نمىخواست خود را زير دست آنها نشان دهد .\r\nاشرف چندى بعد از جلوس به تخت سلطنت ، يكى از قاطرچىهاى سابق ، به نام عبد العزيز ، را كه از آن شغل پست به مقام فرمان‌دهى پادگان جلفا رسيده بود ، به عنوان سفير در دربار تركيه انتخاب كرد و چون مىدانست كه وى تجربه و مهارت كافى براى اين مأموريت ندارد ، يكى از ارامنهء معروف جلفا ، به نام امانوئل شريمان ، را به عنوان منشى با او فرستاد . « 1 »\r\nعبد العزيز در ماه ژوئن 1725 از اصفهان حركت كرد و سه نامه با خود برد . نامه‌اى از اشرف خطاب به سلطان ، و نامهء ديگرى از اعتماد الدولهء اشرف جهت وزير اعظم تركيه ، و سومى كه به زبان عربى نوشته شده و به امضاى نوزده تن از علماى افغانى بود براى عبد اللّه مفتى تركيه و ساير علماى اين كشور ارسال شده بود . عبد العزيز چون دوبار در راه توسط مأموران ترك بازداشت شد ، نتوانست قبل از بيستم ژانويه 1726 « 2 » به اسكودار برسد .\r\nورود نمايندهء افغانى به سواحل بسفور در ميان مردم تركيه عكس العمل‌هاى مختلفى داشت .\r\nداماد ابراهيم و ساير وزراء مسلما توسط احمد پاشا از مضمون حقيقى نامه‌هاى عبد العزيز آگاه شده بودند ، ولى عامهء مردم از رسيدن سفير اظهار خشنودى مىكردند ، زيرا به غلط چنين\r\n\r\n\r\n","description":"","footnote":"\r\n( 1 ) . كروسينسكى ص ، 316 ( خود كروسينسكى با اين هيئت به تركيه رفت ) . براى جزئياتى دربارهء خانوادهء شريمان ، -\r\n A Chronicle of the Carmelites , vo 1 . II , pp . 1358 - 62 \r\n( 2 )  Clairac , vo 1 . II , p . 296  .\r\n","page_name":" 247 ","page_number":259},
  {"content":"\r\n\r\nمىپنداشتند كه در آن نامه‌ها اشرف نه تنها خود را تابع سلطان مىداند ، بلكه حاضر است تمام ولايات ايران را كه در تصرف دارد به تركيه تسليم كند ، مشروط به آن كه حكومت قندهار را داشته باشد ( در آن وقت ترك‌ها عموما نمىدانستند كه حسين ، عموزادهء اشرف و دشمن او ، در آن سرزمين حكم روايى مىكند ) .\r\nدولت تركيه مىدانست كه به علت مواد عهد نامهء 1724 با روسيه نمىتواند سفارت نمايندهء افغانى را به رسميت بشناسد ، زيرا باعث رنجش آن كشور مىشد و از طرف ديگر نمىتوانست عبد العزيز را نپذيرد و از نامه‌هاى او رسما آگاه نشود . داماد ابراهيم ناچار نپلويف نمايندهء روسيه و آندره زل سفير فرانسه را به حضور خواست و توضيح داد كه دولت او عبد العزيز را فقط به عنوان حامل نامه‌هاى فرمان روايى كه با ترك‌ها همكيش است مىپذيرد ، و همچنين گفت با آن كه دولت تركيه موظف است به گفتار سفير افغانى گوش بدهد ، ولى كارى نخواهد كرد كه مخالف عهد نامهء 1724 باشد . « 1 »\r\nعبد العزيز از اين كه ترك‌ها سفارت او را به رسميت نمىشناختند و او را چند روز مجبور به توقف در اسكودار كردند بسيار خشمگين بود . ناچار تمارض كرد و خواست كه در قسطنطنيه معالجه شود . با اين نيرنگ از بسفور گذشت و به پاىتخت در آمد ، ولى ترك‌ها به جاى آن كه يك كرجى و نيزى در اختيارش بگذارند ، او را سوار قايق كوچكى كردند ، زيرا سفارت او را قبول نداشتند . « 2 »\r\nدر اواخر ژانويه ، وزير اعظم عبد العزيز را با شكوه و جلال به حضور پذيرفت و به اين ترتيب جبران رفتارى را كه با او شده بود كرد . « 3 »\r\nپس از آن كه عبد العزيز نامهء اعتماد الدولهء افغانى را به وزير اعظم داد ، چلبىزاده ، مورخ رسمى « 4 » ، آن را به صداى بلند براى حضار خواند و در نتيجه ترديدى كه دربارهء مقاصد حقيقى اشرف وجود داشت بر طرف شد . اين نامه به خوبى نشان مىداد كه اشرف نه تنها حاضر نيست هيچ بخشى از متصرفات خود را به تركيه تسليم كند ، بلكه از اين كشور مىخواست كه تمام ولاياتى را كه از ايران گرفته پس بدهد . در آخر نامه بيتى به زبان فارسى نوشته شده بود كه تا حدى تهديد آميز بود . « 5 »\r\nچلبىزاده سپس نامهء نوزده تن از علماى افغانى را خواند و پس از پايان آن ، از عبد العزيز\r\n\r\n\r\n","description":"","footnote":"\r\n( 1 ) . گزارش استانيان مورخ 27 ژانويه - 7 فوريه 1726 (  ( State Papers 97 , vo 1 , XXVI  هم‌چنين - كلراك ، جلد دوم ، ص 297 .\r\n( 2 ) . كلراك ، جلد دوم ، ص 298 .\r\n( 3 ) . براى جزئيات ، - فن هامر ، جلد چهارم ، صفحات 143 - 145 ، چلبىزاده ، اوراق  a - b  87 ، و كلراك ، جلد دوم ، صفحات 298 - 300 .\r\n( 4 ) . وى هم‌چنين مؤلف ملحق تاريخ رشيدى است .\r\n( 5 ) . متن فارسى آن بيت كه چلبىزاده ذكر مىكند ( ورق  a  88 ) چنين است :\r\n خدا كشتى آنجا كه خواهد برد * و گر ناخدا جامه بر تن درد \r\nترجمه‌اى كه فن هامر از اين بيت مىكند غلط است - جلد چهاردهم كتاب او ، ص 145 .\r\n","page_name":" 248 ","page_number":260},
  {"content":"\r\n\r\nدر خواست شد كه نامهء اشرف خطاب به سلطان را تسليم كند ، ولى وى نپذيرفت و گفت آن نامه را بايد شخصا به سلطان بدهد و چون در اين امر پافشارى مىكرد ، مجبور شدند نامه را به زور از او بگيرند . « 1 »\r\nمضامين اين نامه و لحن گستاخانهء آن خشم ترك‌ها را برانگيخت . در مباحثاتى كه پيش آمد ، عبد العزيز حاضر به سازش نشد و ترك‌ها را ملامت كرد كه در برانداختن ايرانيان شيعى با افاغنه هم داستان نيستند ، و اگر چه قبول داشت كه سلطان توسط اتباعش به خليفه ملقب باشد ، ولى مىگفت مانعى ندارد كه اشرف در قلمرو خود نيز خليفه محسوب شود . در پايان گفت كه چون مردم ايران اشرف را فاتح اين كشور مىدانند وى حق دارد به عنوان پادشاه قانونى آن ، تمام ولاياتى را كه ترك‌ها و روس‌ها متصرف شده‌اند باز ستاند . « 2 »\r\nسپس ترك‌ها به يك سلسله مذاكرات پرداختند تا معلوم شود چه روشى بايد در پيش گيرند و چه نوع پاسخى به اشرف بدهند . دولت تركيه مضطرب و نگران بود ، زيرا در اين هنگام خبرى از احمد پاشا دريافت داشته بود كه مبلغان اشرف در ميان سربازان ترك به فعاليت مشغول‌اند و در نتيجه ، ترك‌ها از خود مىپرسند چگونه عليه همكيشان سنى خود مىتوانند بجنگند . همچنين خبر رسيد كه اشرف بيانيه‌هايى در مراغه و ساير شهرها انتشار داده و مردم را ترغيب كرده است او را به پادشاهى بشناسند .\r\nدر ملاقاتى كه ميان عبد اللّه مفتى تركيه و قضات عمدهء مكه و مدينه و مفسران قانون صورت گرفت ، دولت تركيه از مفتى تقاضا كرد كه فتواى خود را دربارهء اين دو سؤال بدهد .\r\nنخست آن كه آيا مؤمنان مىتوانند دو خليفه را در يك زمان بپذيرند ؟ سؤال دوم كه مفصل‌تر بود از اين قرار بود : بعد از آن كه مسلمانان تركيه سلطان را به عنوان خليفه خود پذيرفتند ، چه نظريه‌اى دربارهء شخصى مىتوانند داشته باشند كه به ناحق اراضى اطراف اصفهان را متصرف شده است و از تركيه مىخواهد سرزمين‌هايى را كه از چنگ ايرانيان رافضى بيرون آورده است تسليم وى كند و خود را داراى مقام و اختيارات خليفه مىداند ؟ « 3 »\r\nدر مورد سؤال اول ، مفتى پاسخ داد كه دانشمندان علوم مذهبى بر آن‌اند كه نمىتواند در يك زمان دو خليفه وجود داشته باشد ، مگر آن كه قلمرو آنها به وسيلهء حدود طبيعى مثل اقيانوس\r\n\r\n\r\n","description":"","footnote":"\r\n( 1 ) . كلراك ، جلد دوم ، ص 301 ؛ فن هامر ، جلد چهاردهم ، ص 146 . داماد ابراهيم ، كه از در افتادن با روسيه بيم داشت ، مانع از آن شد كه عبد العزيز به ملاقات سلطان برود .\r\n( 2 ) . - گزارش استانيان ، مورخ 27 ژانويه - 7 فوريه 1726 ، استانيان مىنويسد كه « مضمون پيغامى كه عبد العزيز با خود دارد ظاهرا با انتظارات باب عالى بسيار متفاوت است . » استانيان سپس ادعاى نمايندهء افغانى از طرف اشرف را شرح مىدهد . هم‌چنين - كلراك ، جلد دوم ، صفحات 303 - 304 ، محمد حسن خان ، كتاب تاريخ منتظم ناصرى ، جلد دوم ، ص 232 .\r\n( 3 )  Von Hammer , vo 1 . XIV , p . 147  .\r\n","page_name":" 249 ","page_number":261},
  {"content":"\r\n\r\nهند از هم جدا باشد . اين پاسخ به طور ضمنى مىفهماند كه چنان حدى ميان متصرفات سلطان و اشرف وجود ندارد .\r\nپاسخ مفتى به سؤال دوم آن بود كه شخصى كه به او اشاره شد ياغى است و بايد مقهور شود ، ولى در صورتى كه وى فرمان « ضل اللّه فى الارض » يعنى سلطان تركيه ، را پذيرفت ، با او كارى نخواهند داشت ، اما هرگاه در نافرمانى خود پافشارى كرد ، سرنوشت او در قرآن چنين معلوم شده است :  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ . »  يعنى اگر دو طايفه از مؤمنان با هم به دشمنى برخيزند ، بين آنها صلح داريد ، و اگر يك طايفه بر ديگرى ظلم كرد ، با آن طايفه ظالم بجنگيد تا به فرمان خدا باز آيد . « 1 » سپس چلبىزاده پاسخ‌هايى را كه به نامه‌هاى اعتماد الدوله اشرف و نوزده تن از علماى افغانى داده شده بود براى حضار خواند و بعد از تصويب آنها ، يك نفر خوش نويس آن دو پاسخ را به انضمام دو فتوا استنساخ كرد . نامهء علماى تركيه به علماى افغانى و دو فتواى مذكور به امضاى مفتى عبد اللّه و قضات عمده و عدهء زيادى از علما و شيوخ و معلمان رسيد .\r\nپس از آن كه اشرف به عنوان ياغى قلم داد شد ، تركيه رسما به او اعلان جنگ داد . استانيان مىنويسد « 2 » كه عبد العزيز از اعلان جنگ تركيه بسيار تعجب كرد . به عقيدهء استانيان ، ترك‌ها به دو علت اين روش را پيش گرفتند : يكى آن كه اشرف به علت سنى بودن در ميان اتباع تركيه محبوبيت داشت ، و ديگر آن كه تركيه نمىتوانست بدون قطع رابطه با روسيه ، اشرف را با خود متحد بداند . « 3 » در اواخر مارس 1726 ، به عبد العزيز اجازهء بازگشت داده شد و وى چند روز بعد به سوى اصفهان حركت كرد .\r\nجنگ ترك و افغان در شمال غربى ايران در ماه مه 1726 آغاز شد ، ولى قواى طرفين تا پاييز آن سال به مبارزه نپرداختند . زيرا احمد پاشا دستور داشت تا پايان گرماى تابستان به دشمن حمله نكند .\r\nدر قسمت شمال غربى ، جنگ به صورت مبارزه عليه طرف‌داران طهماسب در آمد ، زيرا عده‌اى از آن‌ها به دشمنى با ترك‌ها قيام كرده و ديگران عليه دشمن مشترك به افغان‌ها پيوسته بودند .\r\nترك‌ها نخست با طوايف شقاقى و شاهسون به جنگ پرداختند زيرا اين دو طايفه از اشغال اردبيل توسط ترك‌ها در خشم بودند و به منظور دفع آنان از آن شهر قيام كرده بودند . « 4 » عبد الرحمن پاشا ، فرزند عبد اللّه كپرولو پاشا ، با بيست هزار سرباز از اردبيل بيرون رفت و با آن دو طايفه در هشتم مه مصاف داد ، « 5 » و عاقبت بر آنها مستولى شد . مردان آن دو طايفه به دشت مغان گريختند\r\n\r\n\r\n","description":"","footnote":"\r\n( 1 ) . چلبى زاده ، ورق  b  89 ، آيهء 9 ، از سورهء 49 قرآن مجيد .\r\n( 2 ) . گزارش مورخ 8 - 19 فوريه 1726  ( Stute Pupers 97 , vo 1 . XXVI ) \r\n( 3 ) . همان كتاب .\r\n( 4 ) . كلراك ، ج دوم ، ص 322 .\r\n( 5 ) . فن هامر ، جلد چهاردهم ، ص 149 . طبق گفتهء كلراك ، جلد دوم ، ص 322 ، عبد الرحمن پاشا فقط ده هزار سرباز در اختيار داشت .\r\n","page_name":" 250 ","page_number":262},
  {"content":"\r\n\r\nو در آنجا دوباره با ترك‌ها مواجه شدند و رو به گريز نهادند .\r\nهمچنين در شمال مرند جنگ‌هاى سختى به وقوع پيوست و در اين ناحيه شاهقلى خان ، حاكم مراغه در زمان شاه سلطان حسين كه به خدمت اشرف در آمده بود و چند هزار سوار افغانى در زير فرمان داشت ، « 1 » موفق شد چند دژ نظامى شامل قلعهء ديزه را كه سربازان ترك در سال قبل گرفته بودند باز ستاند . « 2 »\r\nعلى پاشا جانشين عبد اللّه كپرولو ( كه از مقام خود استعفا كرده بود ) قوايى براى جلوگيرى شاهقلى خان فرستاد و ديزه و دو قلعهء ديگر را با حمله گرفت و مدافعانى را كه زنده مانده بودند از دم شمشير گذرانيد . در اين واقعه در حدود پانزده هزار افغانى و افشار و كرد به قتل رسيدند . « 3 »\r\nترك‌ها مجبور بودند با جنگ جويان غيرنظامى ارمنى و گرجى نيز بجنگند . اين اشخاص اگر چه وجه مشتركى با افغان‌ها نداشتند ، ولى مخالف ترك‌ها بودند و در نتيجهء سرعت عمل و اطلاعاتى كه دربارهء سرزمين‌هاى خود داشتند تلفات سنگينى به دشمن وارد كردند . داود بيگ « 4 » اهل قپان مثل سابق نهضت مقاومت را در آن حدود رهبرى مىكرد ، تا آن كه در سپتامبر 1727 در هليتزور درگذشت . در قسمت مشرق ، ارامنه‌اى كه زير فرمان ايوان يوزباشى و ديگران بودند تسليم ترك‌ها شدند ، ولى چون كردهاى قراچورلو « 5 » و عده‌اى از طايفهء شاهسون اردبيل به آنها پيوستند ، در سپتامبر 1726 دوباره عليه ترك‌ها قيام كردند ، ولى حاجى مصطفى پاشا آنها را شكست داد .\r\nكنستانتين كاختى هم مثل ارامنه به حملات خود عليه ترك‌ها ادامه داد ، ولى در سال 1729 به دام افتاد و به قتل رسيد . « 6 » شايد رفتار او نسبت به وختانگ خوب نبود ، ولى بعد از آن نشان داد كه ميهن پرست حقيقى و آدم شجاعى بود .\r\nچون دولت تركيه به احمد پاشا فرمان داده بود كه قبل از پايان گرماى تابستان دست به حمله نزند ، فرمان رواى افغانى فرصت كافى يافت كه خود را براى كشمكش آينده آماده سازد . وى در\r\n\r\n\r\n","description":"","footnote":"\r\n( 1 ) . چلبىزاده ، اوراق  a - b  114 . وى عنوان اين جنگ را چنين مىنويسد :\r\n« ظهور شاهقلى خان و فرونشاندن فتنهء آن رافضى بىايمان » .\r\n( 2 ) . - اواسط فصل نوزدهم اين كتاب .\r\n( 3 ) . چلبىزاده ، اوراق  a - b  114 .\r\n( 4 ) .\r\n Shahumian , Histoire Choisie de Davith - Beg , pp . 248 - 51 \r\nمطابق اين منبع ( صفحات 248 - 249 ) ، داود بيگ در سال 1727 تعدادى از سرهاى سربازان ترك را كه در جنگ كشته شده بودند ، به نزد طهماسب فرستاد و ظاهرا مقصود او از اين عمل اظهار انقياد مجدد نسبت به خاندان صفوى بود . ايساوردنس  ( lssaverdens )  در كتاب  Armenia and the Armenians  ( ونيز ، 1878 ) ، ص 390 ، مىنويسد كه داودبيگ وقتى در قلعهء هليتزور توسط قواى ترك به محاصره افتاد ( 1726 ) ، شبى چندين رأس ماديان به ميان اسبان دشمن فرستاد و به اين ترتيب در اردوى او هرج و مرج و غوغا بر پا كرد . سپس داود بيگ با استفاده از اين موقعيت با عده‌اى سرباز بر ترك‌ها تاخت و عده‌اى از آنها را بكشت و بار و بنه آنها را به تصرف در آورد .\r\n( 5 ) . قسمتى از اين طايفهء جنگ جوى كرد در خبوشان ( قوچان ) اقامت داشتند .\r\n( 6 )\r\n Peyssonnel , Essai sur les Troubles actucls de Perse et de Georgie , ( pp . 68 - 9 ) \r\n.\r\n","page_name":" 251 ","page_number":263},
  {"content":"\r\n\r\nاول قصد داشت كه در اصفهان حاضر به دفاع بشود و براى اين منظور در داخل شهر ديوارى با برج‌وبارو ساخت كه تمام عمارات مهم را در برگرفت . گاردان دربارهء اين استحكامات چنين مىنويسد : « اين قلعه عبارت است از حصارى از ديوارهاى گلى در وسط شهر و در هر بيست قدم آن برج و بارويى ساخته شده است و قلعهء كهنه و ميدان بزرگ و منزل شاه را در بر دارد و محيط آن قريب يك فرسنگ است . » « 1 » هنگامى كه اشرف خبر يافت كه مردم قزوين با همان شجاعت ديرين خود پادگان ترك را از اين شهر رانده‌اند ، بسيار شاد شد و در نقاطى كه ترك‌ها اشغال كرده بودند « 2 » بيانيه‌هايى انتشار داد و مردم را تحريض كرد به قزوينىها تأسى جويند .\r\nپس از آن كه اشرف در اواخر پاييز 1726 آگاه شد كه احمد پاشا با لشكرى گران از همدان خارج و از طريق خرم آباد عازم اصفهان شده است ، با قواى مختصرى كه در اختيار داشت به مقابلهء او شتافت . تعداد سپاه او از هفده هزار نفر تجاوز نمىكرد و شامل افغانى و درگزينى و عده‌اى ايرانى بود ؛ « 3 » و بجز چند زنبورك ، اسلحهء آتشين نداشت .\r\nاز طرف ديگر ، تعداد لشكر احمد پاشا در حدود هفتاد تا هشتاد هزار نفر « 4 » و اكثر اين عده ترك و جمعى نيز كرد بود و در مورد توپ خانه ، احمد پاشا تفوق كامل داشت .\r\nاحمد پاشا پس از خروج از همدان پيغامى به اشرف فرستاد و گفت كه افغان‌ها مردم بىنوا و ناشايسته‌اى هستند كه به ناحق پادشاهى را معزول كرده‌اند و او ( احمد پاشا ) مصمم است تخت و تاج را به صاحب حقيقى آن بازگرداند . « 5 »\r\nاين پيغام اشرف را چنان خشمگين ساخت كه بىدرنگ مهتر خود فرهاد را ( كه سابقا با اين شغل در خدمت شاه سلطان حسين بود ) با دو نفر افغانى به اصفهان فرستاد و آنها را مأمور كشتن پادشاه سابق كرد . اين اشخاص بعد از رسيدن به پاى تخت ، سر سلطان حسين تيره بخت را از تن جدا كرده « 6 » و به حضور اشرف بردند . وى نيز فورا آن سر خون آلوده را براى احمد پاشا فرستاد و پيغام داد كه پاسخ او را با نوك شمشير خواهد داد . « 7 » احمد پاشا كه از رفتار وحشيانه و پاسخ\r\n\r\n\r\n","description":"","footnote":"\r\n( 1 ) . اين نكته را از قول كلراك ، جلد دوم ، ص 327 ، نقل مىكند .\r\n( 2 ) . مثلا مراغه .\r\n( 3 ) . فن هامر ، جلد چهاردهم ، ص 152 . لئاندروسنتا سيسيليا  Leandro Santa Cecilia  در كتاب خود تحت عنوان :  Persia Ovvero Secondo Viaggio , p . 27  مىنويسد كه قواى اشرف ميان 11000 و 13000 تن بود . اين كه مىنويسد احمد پاشا در ماه مه 1726 شروع به پيش روى كرد صحيح نيست .\r\n( 4 ) . فن هامر ( موافق با چلبىزاده ) ، جلد چهاردهم ، ص 152 .\r\n( 5 ) . تاريخ نادرى ، ص 12 . علت اين كه چرا ترك‌ها در اين وقت موافق بازگشت سلسلهء صفويه بودند در فصل بعد شرح داده خواهد شد .\r\n( 6 ) . حجرهء كوچكى در مدرسهء چهار باغ كه مىگويند شاه سابق آخرين شب عمر خود را در آنجا گذرانيد هنوز برجاست . اين حجره در قسمت شمال حياط و در مجاورت زاويهء غربى آن است .\r\n( 7 ) . تاريخ نادرى ، ص 13 . هم‌چنين - زبدة التواريخ ، ورق  a  220 ؛ محمد محسن كشته شدن شاه سابق را تأييد مىكند ، ولى مىنويسد كه سر او به حضور احمد پاشا فرستاده شد .\r\n","page_name":" 252 ","page_number":264},
  {"content":"\r\n\r\nتوهين آميز اشرف بسيار عصبانى شده بود ، در تصميم خود مبنى بر شكست دادن او راسخ‌تر گرديد .\r\nهنگامى كه لشكر ترك در حدود هشتاد ميل از همدان دور شده بود ، طلايه داران آن خبر آوردند كه افغان‌ها را ديده‌اند . احمد پاشا بىدرنگ فرمان توقف داد و اشرف نيز به محض آن كه آگاه شد كه ترك‌ها در دوازده ميلى او هستند چنان كرد . اشرف تصميم گرفت از وقفه‌اى كه در جنگ ايجاد شده استفاده كند و براى اين منظور چند تن از مبلغان خود را به ميان كردهايى كه جزو لشكر ترك بودند فرستاد . مأموران او به رؤساى كرد رشوه‌هاى كلان دادند و گفتند اگر از اطاعت ترك‌ها سرپيچى كنند ، از طرف فرمان رواى افغانى لقب خان دريافت خواهند داشت . در اين ضمن احمد پاشا شش هزار تن از سربازان خود را براى شناختن موقعيت دشمن فرستاد و اين عده كه در اثر اغفال جلودارها گم‌راه شده بودند در محاصرهء افغان‌ها افتادند و به هلاكت رسيدند . احمد پاشا از اين واقعه متعجب و خشمگين شد ، ولى حادثه‌اى بدتر از آن برايش روى داد .\r\nناگهان در ميان اردوى ترك چهار تن از علماى افغانى ظاهر شدند كه به علت قيافهء موقر و مقام برجستهء خود توانسته بودند از صفوف ترك‌ها بگذرند و به حضور سر عسكر برسند . يكى از اين چهار تن كه از ديگران پير تر بود لب به سخن گشود و گفت كه وى و همكارانش از طرف پادشاه خود مأمور شده‌اند كه از ترك‌ها بخواهند از جنگيدن با همكيشان خود منصرف شوند و در عوض با افغان‌ها عليه ايرانيان رافضى جهاد اعلام كنند . همچنين گفت كه اشرف بسيار متعجب است از اين كه ترك‌ها به منظور برانداختن او با يك دولت عيسوى هم داستان شده‌اند ، زيرا او نه تنها با ترك‌ها همكيش است بلكه از اولاد پيغمبر است . در پايان گفت اگر احمد پاشا حمله را ادامه دهد ، اشرف از ريختن خون سنىها متأسف خواهد شد .\r\nكسانى كه در آن نزديكى بودند تحت تأثير اين مطالب قرار گرفتند . هنگامى كه احمد پاشا با نمايندهء افغانى گفت و گو مىكرد ناگهان بانگ نماز برخاست و علماى افغانى بىدرنگ با سربازان ترك به نماز پرداختند و به اين ترتيب يك بار ديگر همكيشى خود را نشان دادند .\r\nپس از پايان نماز ، نمايندهء افغانى دوباره اصرار كرد بيش از آن خون ريخته نشود و سپس به اتفاق همكاران خود به اردوى اشرف بازگشت . عده‌اى از ترك‌ها نيز به دنبال او از اردوى خود گريختند . « 1 »\r\nاحمد پاشا كه مىديد براى خنثى كردن تبليغات ماهرانهء اشرف بايد فورا اقدام كند ، دستور حمله داد و در اين هنگام بود كه نتايج عمليات فرمان‌دهء افغانى به خوبى آشكار شد . توضيح آن كه نه تنها اكثر سربازان ترك از حمله خوددارى كردند بلكه بيست هزار تن از سواران كرد با رئيس خود بابك سليمان اغلو به دشمن پيوستند . احمد پاشا با زحمت توانست جناح راست لشكر\r\n\r\n\r\n","description":"","footnote":"\r\n( 1 ) . كلراك ، جلد دوم ، صفحات 333 - 335 . شرح كلراك مبنى برنامه‌هايى است كه از طرف داليون و توما دريافت مىداشت و اين دو نفر قادر بودند اطلاعات موثقى كسب كنند .\r\n","page_name":" 253 ","page_number":265},
  {"content":"\r\n\r\nخود را تقويت كند و به افغان‌ها حمله برد ، ولى به عقب رانده شد و در اين ضمن باقى قواى او بىحركت ايستاده بود . در دو مورد ديگر جناح راست لشكر ترك به دشمن حمله برد ، ولى در هربار شكست خورد . احمد پاشا كه مىدانست جنگ در آن شرايط سودى ندارد ، با سربازان خود به اردو بازگشت و دوازده هزار كشته در صحنهء نبرد به جاى گذاشت . اگر اشرف بىدرنگ حمله كرده بود ، شكست دشمن مسلم و محرز بود ، ولى وى نقشه‌هاى ديگرى در سر داشت .\r\nدر همان شب عده‌اى از كردها كه نگريخته بودند در اردوى ترك‌ها فرياد بر آوردند كه اگر كسى مايل است از مرگ نجات يابد ، بايد بىدرنگ عقب‌نشينى كند . كردها از هرج و مرجى كه ايجاد شد استفاده كرده بار و بنه ترك‌ها را كه احمد پاشا به شتاب بر جاى گذاشته بود به باد غارت دادند . به اين ترتيب ، توپ خانه و بار و بنهء ترك‌ها به دست افغان‌ها و كردها افتاد و احمد پاشا و بقاياى لشكر او نخست به همدان و از آنجا به كرمانشاه و بغداد بازگشتند . « 1 »\r\nاگر چه احمد پاشا كردها را مقصر مىدانست ، ولى مسئوليت آن شكست را به پاى عبد العزيز پاشا ، حاكم مراغه ، مىگذاشت . « 2 »\r\nهنگامى كه اشرف از عقب نشينى ترك‌ها خبر يافت ، با سربازان خود به دنبال آنها شتافت و به قولى همراه آنها شد . « 3 » و در نتيجهء خوش رفتارى خود اميدوار بود كه سربازان ترك را از جنگيدن باز دارد . همچنين اسيران جنگى را آزاد كرد .\r\nخبر اين شكست كه در دسامبر 1726 به قسطنطنيه رسيد باعث بهت و حيرت بسيار شد .\r\nدولت تركيه به اميد آن كه جلوى نيرنگ اشرف را بگيرد چنين شايع كرد كه وى به آيين تشيع در آمده و رافضى شده است . استانيان اين جريان را به لندن گزارش داد و نوشت كه « اقدام تركيه يك حيلهء سياسى است و آن دولت مىخواهد مردم را عليه او ( اشرف ) برانگيزد و نگذارد طرف‌دار او شوند . » « 4 » احمد پاشا ، كه مشتاق باز يافتن اعتبار از دست رفته بود ، مىخواست جنگ را ادامه دهد و دولت تركيه نيز تا مدتى چنين تصميمى داشت و براى اين منظور فرمان داد كه در ولايات اروپايى تركيه به گرد آورى سرباز پردازند ، زيرا تصور مىكرد سربازان عيسوى گوش به تبليغات اشرف نخواهند داد . دولت تركيه نمىدانست با احمد پاشا چگونه رفتار كند ، زيرا نه به او كاملا اعتماد داشت و نه مىتوانست او را از فرمان دهى بردارد « 5 » ، و با در نظر گرفتن موقعيت او\r\n\r\n\r\n","description":"","footnote":"\r\n( 1 ) . شرح اين جنگ ، كه در 20 نوامبر 1726 روى داد ، متكى بر نوشته‌هاى كلراك ، جلد دوم ، صفحات 338 - 340 و فن هامر ، جلد چهاردهم ، ص 153 ، است .\r\n( 2 ) . عبد العزيز چند هفته بعد به دست فرخ پاشا به قتل رسيد ؛ - چلبىزاده . ورق  b  113 .\r\n( 3 ) . كلراك ، جلد دوم ، ص 340 ؛ هنوى ، جلد سوم ، ص 249 .\r\n( 4 ) . گزارش 27 دسامبر 1726 - 7 ژانويه 1727  ( State Papers , 97 , vo 1 . XXVI ) \r\n( 5 ) . در 24 ژانويه - 4 فوريه ، استانيان گزارش داد كه دولت تركيه « اين شكست » را نتيجهء بىاحتياطى احمد پاشا .\r\n","page_name":" 254 ","page_number":266},
  {"content":"\r\n\r\nناچار نيروى امدادى به كمكش فرستاد . به اين ترتيب ، احمد پاشا در اواخر تابستان 1727 ، با شصت هزار مرد جنگى يك بار ديگر از كرمانشاه گذشت . ولى زد و خوردى ميان ترك‌ها و افغان‌ها به وقوع نپيوست ؛ زيرا اشرف كه صلح را به جنگ ترجيح مىداد سفيرى به نام اسماعيل به حضور سر عسكر ترك فرستاد و پيش‌نهاد صلح داد . اتفاقا در اين هنگام دولت تركيه تصميم گرفته بود به جنگ خاتمه دهد ، زيرا جنگ از يك طرف باعث نارضايتى مردم مىشد ، « 1 » و از طرف ديگر مخارج سنگينى بر خزانه تحميل مىكرد . پس از ده روز مذاكره ميان اسماعيل و احمد پاشا و عبيد اللّه افندى « 2 » ، قاضى ادرنه و حلب ، معاهده‌اى ترتيب داده شد .\r\nاين معاهده داراى دوازده ماده بود . سلطان تركيه به عنوان خليفهء مسلمين شناخته شد و شهرهاى كرمانشاه ، همدان ، ناحيهء سنندج ، اردلان ، نهاوند ، خرم‌آباد ، لرستان ، مكرى ، مراغه ، خوى ، تبريز و قسمتى از آذربايجان ، گنجه ، قرباغ ، ايروان ، اردوباد ، نخجوان ، تفليس و تمام ولايت گرجستان ، ناحيهء شماخى ، حويزه ، و همچنين محل‌هاى ديگرى مثل ابهر و طارم ، كه ترك‌ها سال قبل اشغال كرده بودند ، براى هميشه به آنها واگذار شد . « 3 »\r\nاما اشرف به عنوان شاه ايران شناخته شد و ترك‌ها به او حق دادند نام خود را در سكه و خطبه به كار برد ، همچنين اجازه يافت هر سال كاروانى با يك امير الحاج به مكه بفرستد . « 4 »\r\nاين عهدنامه اگر چه مصالحه‌اى بيش نبود ، ولى مسلما اشرف امتيازات زيادى در آن به دست آورد . موفقيت او كاملا به علت سياستمدارى و مهارت او بود . در ماه اوت 1728 محمد رشيد افندى از طرف دولت تركيه براى تصويب آن عهد نامه به اصفهان فرستاده شد . « 5 »\r\nقسمتى از نامهء مهم محمد رشيد افندى راجع به مشاهدات او در اصفهان در بايگانى وزارت امور خارجه فرانسه مضبوط است . « 6 » تاريخ اين نامه 7 آوريل 1729 ذكر شده است . هنگامى كه\r\n\r\n\r\n","description":"","footnote":"\r\nمىداند و حاضر است سر او را از تن جدا كند ، ولى او در آن نواحى چنان مقتدر است كه دولت جرئت ندارد در كارش دخالت كند .\r\n( 1 ) . نپلويف گزارش داد كه به عقيدهء ملاها نبايد جنگ عليه اشرف را ادامه داد ، زيرا خداوند كاملا موافق اوست .\r\nبنابراين ، وزير اعظم حاضر به صلح شد . -  Soloviev , Istoriya Rossii , vo 1 , XIX , p . 118 . \r\n( 2 ) . كلراك ، جلد دوم ، ص 353 ، به غلط نام او را « رشيدى افندى » ذكر مىكند ؛ ترديدى نيست كه وى نام اين شخص را با اسم محمد رشيد افندى ، يعنى كسى كه بعدا براى امضاى معاهده فرستاده شد ، اشتباه مىكند .\r\n( 3 ) . چلبىزاده ، ورق  b  129 .\r\n( 4 ) . فن هامر ، جلد چهاردهم ، ص 156 ، اين حقيقت را ذكر مىكند كه چلبىزاده به اين قسمت از عهدنامه اشاره‌اى نكرده است .\r\n( 5 ) . چلبىزاده ، ورق  b  149 . براى جزئيات احوال محمد رشيد ، - مقالهء داويد باى سون تحت عنوان :\r\n « Muverrih Rasid efendi'nin Iran elciligi » \r\nدر  Turkiyat Mecmuasi  ، 1951 ، صفحات 145 - 150 .\r\n( 6 ) . بايگانى وزارت امور خارجهء فرانسه ، جلد هفتم ، اوراق  b  92 -  b  89 .\r\n","page_name":" 255 ","page_number":267},
  {"content":"\r\n\r\nمحمد رشيد به سه منزلى اصفهان رسيد ، مهمان دار اشرف به استقبالش آمد و از او به خوبى پذيرايى كرد ، ولى وقتى سفير به حوالى پاى تخت نزديك شد ، از ورود او ممانعت كردند و در عوض او را در قصرى به نام « سرچه سراى » « 1 » در خارج شهر جاى دادند .\r\nافغان‌ها با محمد رشيد و همراهانش به خوبى رفتار كردند ، ولى آنها را مثل زندانيان نگاه داشتند و نگذاشتند با هيچ كس به جز مأموران اشرف ملاقات كنند . محمد رشيد مىنويسد كه مردم از ترك‌هاى عثمانى تنفر دارند ، ولى تصريح نمىكنند كه مقصود از مردم افغان‌هاست ، يا ايرانىها ، يا هر دو ملت . در 27 مارس 1729 اعتماد الدولهء اشرف رسما محمد رشيد را پذيرفت و به او گفت اشرف قصد دارد به ايرانىها در مشهد حمله كند و به همين علت است كه نمىتواند سفير را مطابق رسوم بپذيرد .\r\nچند روز بعد از آن محمد رشيد به حضور اشرف در چهل ستون بار يافت . اشرف بر تخت جواهرنشان نشسته بود و تاج شاه سلطان حسين را برسر داشت . در اطراف او عده‌اى قزلباش يا هم چنان كه محمد رشيد مىنويسد « ايرانيان رافضى » ايستاده بودند . هنگامى كه سفير نامهء سلطان را تقديم كرد ، اشرف برخاست و آن را به دست گرفت و بوسيد و لحظه‌اى بر سر نهاد و سپس آن را روى نوعى رو بخارى كه از آن پارچه‌اى پر از جواهر آويخته بود گذاشت . پس از آن كه اشرف از حال سلطان جويا شد و محمد رشيد جوابى درخور داد ، مجلس پايان يافت .\r\nمحمد رشيد مىنويسد كه هداياى ناچيزى كه به او داده شد حاكى از پريشانى و فقر ايران بود . بسيارى از مردم از گرسنگى در كوچه‌هاى اصفهان مىمردند و بازماندگان مىترسيدند يا از خانه‌هايشان بيرون رانده شوند و يا به قتل برسند . و به همان علت بود كه افغان‌ها به سفير اجازه ندادند داخل شهر شود ، مبادا فقر و فلاكت مردم را به چشم خود ببيند .\r\nچنان كه گفتيم ، اشرف عازم خروج از اصفهان بود تا به قواى طهماسب حمله كند و مردم بيم داشتند كه پاى تخت براى بار دوم به محاصره افتد . « 2 »\r\nهنگامى كه محمد رشيد در ششم آوريل 1728 به حضور اشرف رسيد ، از او اجازهء بازگشت به تركيه گرفت .\r\nنماينده‌اى كه از طرف اشرف براى تصويب عهدنامهء صلح به قسطنطنيه فرستاده شد ، محمد خان بلوچ ، حاكم شيراز بود كه بعد از بازگشت محمد رشيد افندى به پاى تخت تركيه رسيد .\r\nدولت تركيه به علت رفتارى كه با سفيرش شده بود تصميم گرفت آزادى نمايندهء اشرف را محدود كند ، و براى آن كه وى را تحت تأثير قرار دهد ، فرمان داد با شكوه و جلال تمام از او پذيرايى و\r\n\r\n\r\n","description":"","footnote":"\r\n( 1 ) . سرچه‌سراى به معنى گنجشك خانه است ؛ من نتوانسته‌ام اين ساختمان را پيدا كنم .\r\n( 2 ) . براى دانستن اقدامات اشرف به منظور دفع اين خطر ، - فصل بيست و ششم .\r\n","page_name":" 256 ","page_number":268},
  {"content":"\r\n\r\nتمام منازلى را كه در راه او وجود داشت تعمير و سفيد كارى كنند . از اين لحاظ وى را « خان سيواسى » يا خان اندودگر نام نهادند . « 1 » در ضمن اين كه سفير از بسفور در اسكودار مىگذشت ، كشتىهاى جنگى ترك به افتخار او شليك كردند و وقتى به قسمتى از تركيه واقع در اروپا پياده شد ، او را با احترام تمام پذيرفتند . ولى مردم از ديدن او و همراهانش تعجب كردند ، زيرا ظاهر پريشان آنها و لباس‌هاى ناجور و ژنده‌اى كه بر تن داشتند آنها را به صورت دسته‌اى از كولىها در آورده بود . « 2 »\r\nپس از آن كه داماد ابراهيم محمد خان بلوچ را به حضور طلبيد ، پذيرايى مجلل‌ترى از او به عمل آمد . « 3 » با وجود اين ، وزير اعظم وى را ملامت كرد كه نامه‌اى از اعتماد الدولهء اشرف نياورده است و شكايت كرد كه اعتماد الدوله نيز نامه‌اى به دست رشيد افندى نسپرده است .\r\nاستانيان در گزارشى مىنويسد كه رفتار محمدخان بلوچ خشك و بىتكلف بود و مثل اين كه نمىخواست نظر وزراى ترك را جلب و يا باب عالى را با خود موافق كند . « 4 »\r\nاستانيان در گزارش ديگرى متذكر مىشود كه محمد خان بلوچ چهار روز پيش عازم ايران شد و عهد نامهء جديدى نبست و اقدامى براى تحكيم روابط پادشاه خود و باب عالى به عمل نياورد ، و طرفين شفاها اظهار دوستى كردند .\r\nمحمد خان بلوچ در ايامى كه به اصفهان باز مىگشت ، خبر خلع و فرار اشرف را شنيد . « 5 » و در نتيجه ، بعد از مدتى ترديد نامه‌هايى را كه همراه داشت به نادر تقديم كرد . به اين ترتيب ، روابط اشرف با ترك‌ها به پايان رسيد .\r\n\r\n2 - جنگ با روسيه\r\nداستان جنگ اشرف با روسيه به اختصار گفته مىشود ، زيرا صحنهء عمليات كوچك‌تر بود . بايد به خاطر داشت كه اشرف در پيغام‌هاى گستاخانه‌اى كه براى ترك‌ها فرستاد ، خواستار تمام زمين‌هايى شد كه آنها و همچنين روس‌ها از ايران گرفته بودند . پافشارى او در اين امر چنان كه ديديم باعث جنگ او با تركيه شد و مسلم بود كه با روس‌ها به جنگ خواهد پرداخت .\r\nگذشته از زد و خوردهاى مختصر ، تنها نبرد واقعى ميان افغان‌ها و روس‌ها در محلى ميان\r\n\r\n\r\n","description":"","footnote":"\r\n( 1 )  Von Hammer , vo 1 . XIV . p . 204  .\r\n( 2 ) . - نامهء آبه سون  ( Sevin )  خطاب به كنت دوكلوس  ( Coylus )  ، مورخ 14 اوت 1729 ، در كتاب :\r\n Lettres sur Constantinople , de M . L'abbe Senin ( Paris , 1802 ) , pp . 11 - 12 . \r\n( 3 ) . براى جزئيات - چلبىزاده ، اوراق  b  8 -  a  156 ، هم‌چنين - گزارش استانيان مذكور در فوق .\r\n( 4 ) . اين گزارش مورخ 26 / 15 ژوئيه 1729 است  ( State Papers 97 , vo 1 . XXV ) \r\n( 5 ) . - اوائل فصل بيست و ششم .\r\n","page_name":" 257 ","page_number":269},
  {"content":"\r\n\r\nرودسر و دهكدهء تميجان در اواخر 1727 روى داد . « 1 » فرمان دهى افغان‌ها با محمد سيدال خان بود ، كه چنان كه ديديم يكى از امراى لشكر اشرف به شمار مىرفت . قوايى كه ژنرال لواشف از رشت براى مقابله با افغان‌ها فرستاده بود تحت فرمان‌دهى سرگرد اورلف بود . « 2 » در جنگى كه روى داد محمد سيدال خان مجروح شد و نه تنها رو به گريز نهاد بلكه گيلان را تخليه كرد . چند روزى بعد از اين جنگ ، ژنرال لواشف به قزوين رفت كه در آن هنگام در دست افغان‌ها بود و اطلاع يافت كه آنها حاضرند مذاكره كنند ؛ و در نتيجه ، متاركهء جنگ صورت گرفت . علت تغيير روش افغان‌ها اين بود كه طهماسب و طرف‌دارانش به مخالفت با آنها برخاسته بودند . متاركهء جنگ به صورت عهدنامهء صلحى در آمد كه ژنرال لواشف و محمد سيدال خان آن را در رشت در 24 / 13 فوريه 1729 امضا كردند . در اين عهد نامه تصريح شد كه صلح بايد بر قرار گردد ، و سفيرانى مبادله شود ، و جنگ و اختلاف ميان اتباع دو كشور پايان پذيرد ، و به پناهندگان اجازه بازگشت به كشور خود داده شود ، و تجارت بلا مانع انجام گيرد ( به استثناى پرداخت ماليات معمول ) ، و روس‌ها حق داشته باشند در آن قسمت از ايران كه در دست افاغنه است ساكن شوند ، و انبار و دكان در آنجا داير كنند و كاروان‌هاى آنها كه به هند مىرود از اين كشور بگذرد . « 3 » ولى اين عهدنامه به علت وقايع مهمى كه در ايران روى داد اجرا نشد .\r\n\r\n\r\n","description":"","footnote":"\r\n( 1 ) . در حدود 8 ميلى جنوب شرقى لنگرود .\r\n( 2 ) . -  Butkov , Materiali , vo 1 . 1 , P . 99 .  ؛ جهان‌گرد يونانى باتات‌زس  ( Batatzes )  در كتاب خود  ( Histoire de Chah - Nokir , pp . 138 - 9 )  مىنويسد كه قواى روس در اين مورد تحت فرمان دهى يكى از افسران سوئدى ، به نام كارل ساين  ( Sein )  ، بودند . نظر به اين كه در مراجع سوئدى نتوانستم نام افسرى سوئدى را پيدا كنم كه شباهتى به اسم ساين داشته باشد ، از آقاى اريك‌گرن  ( Gren )  معاون كتاب خانهء دانشگاه اوپ سالا  ( Uppsala )  تحقيق كردم . ايشان در جواب اظهار داشتند كه كلمهء « سوئدى » مدت‌ها دربارهء ساكنان قسمتى از ممالك سواحل بالتيك كه تابع سوئد بودند به كار مىرفت و احتمال دارد كه ساين از آلمانىهاى مقيم سواحل بالتيك باشد . آقاى گرن همچنين گفتند كه دلايل چندى در تأييد اين مطلب يافت مىشود . از جمله آن كه يك نفر آلمانى بالتيكى به نام فرانس آلبرت الكساندرويج ساين  ( Seyn )  در سال 1909 به حكومت فنلاند منصوب شد . مراجع سوئدى كه در بالا ذكر شد از قرار ذيل است :\r\n H . Hofberg's Svenskt Biografiskt Handlexicon ; Biographiskt Lexican ofver Namnkunnige Svenska Man . \r\n( 3 ) . بوتكوف ، جلد اول ، صفحه 101 .\r\n","page_name":" 258 ","page_number":270},
  {"content":"\r\n\r\n\r\nفصل بيست و دوم وضع مردم ايران در زمان سلطنت اشرف\r\nبه طور كلى مردم ايران ظرف چهار سال و نيم فرمان روايى اشرف وضع وحشتناكى داشتند . در اثر جنگ و شورش و قحطى و طاعون يك دهم عدهء آنها از بين رفت و زنان و فرزندانشان غالبا به عنوان برده به فروش رسيدند ( در منطقهء اشغالى ترك‌ها ، به سربازان ترك اجازه داده شد زنان و كودكان ايرانى را مانند برده بفروشند . اين عمل بىرحمانه در اثر فرمان مورخ 5 دسامبر 1725 منسوخ گرديد ) . « 1 » همچنين خانه‌هايشان ويران و وسايل زندگىشان نابود شد و در نتيجهء جنگ و تقسيم كشور به مناطق مختلف و وجود عدهء زيادى دزد و راه زن ، تجارت به كلى متوقف گرديد .\r\nايرانىها در تمام مناطق اشغالى آرزومند بازيافتن آزادى بودند . در منطقهء افغان‌ها ، غالب مردم از فاتحان كشور به علل نژادى و مذهبى ، و همچنين به علت ظلم و شقاوت آنها ، تنفر داشتند . چنان كه گفتيم ، « 2 » محمد رشيد سفير تركيه هنگامى كه در بهار 1729 در اصفهان بود « 3 » چنين گزارش داد كه مردم آن شهر از گرسنگى مىميرند . ساكنان پاى تخت وضع رقت بارى داشتند ، زيرا هميشه مىترسيدند كه منزل آنها مورد دستبرد قرار گيرد و از بين برود و خود آنها طعمهء شمشير شوند .\r\nاشرف اگر چه در آغاز با ايرانىها خوش‌رفتارى كرد ولى بعدا تنفر و تحقير خود را نسبت به آنها در فرمانى كه منتشر ساخت نشان داد . در اين فرمان كه به تمام قسمت‌هاى كشور فرستاده شد مردم از لحاظ نژادى به هفت گروه تقسيم شده بودند . گروه اول طبعا غلجايىها بودند و عجب اينجاست كه بعد از آنها ارامنه قرار داده شده بودند . طوايف درگزين ، كه مثل افغان‌ها سنى و عده‌اى از آنها جزو قشون اشرف بودند ، در درجهء سوم قرار داشتند . گروه چهارم را هندىهاى اهل\r\n\r\n\r\n","description":"","footnote":"\r\n( 1 ) . فن هامر ، جلد چهاردهم ، ص 137 .\r\n( 2 ) . - صفحه 342 اين كتاب .\r\n( 3 ) . در واقع هنگامى به او اجازهء دخول به شهر دادند كه قرار شد به حضور پادشاه برسد .\r\n","page_name":" 259 ","page_number":271},
  {"content":"\r\n\r\nمولتان كه ميان آنها و غلجايىها ( همچنين ابدالىها ) از قديم روابط نزديك موجود بود تشكيل مىدادند و به همين علت عدهء زيادى از مردم مولتان بعد از آنكه غلجايىها در سال 1722 به ايران حمله بردند به دنبال آنها آمدند . زردشتيان در درجهء پنجم قرار داشتند . در زمان دو فرمان رواى غاصب افغانى به اين عده اجازه داده شد مراسم مذهبى خود را به جا آرند . راجع به رفتارى كه با زردشتيان در اين عهد مىشد اطلاعات دقيق و موثقى در دست نداريم ، ولى مىتوان گفت كه وضع آنها بدتر از زمان شاه سلطان حسين نبود ، زيرا در عهد سلطنت اين پادشاه به متعصبان شيعى اجازهء تعقيب آنها داده شده بود . همين مطلب دربارهء كليمىها كه در درجهء ششم قرار داشتند صادق است . ايرانيان بدبخت آخرين گروه محسوب مىشدند و عدهء آنها به مراتب از اقوام مختلفى كه در ايران مىزيستند بيشتر بود . « 1 »\r\nبايد به خاطر داشت كه اشرف گذشته از آن كه اعيان و اشرافى را كه با طهماسب در تماس بودند به قتل رسانيد ، شاه سابق را نيز بكشت .\r\nشيخ محمد على حزين دربارهء وضع ايران در اين عهد مطالبى ذكر مىكند كه نمىتوان آن را اغراق آميز دانست . وى مىنويسد :\r\n« مملكت خراب و ضوابط و قوانين ملكى در آن چند سالهء ايام فترت همه از هم ريخته و پادشاه صاحب اقتدار و با تدبيرى و رايى بايست كه تا مدتى به احوال هر قصبه و قريه محال پردازد و به صعوبت تمام ملك را به اصلاح آورد . اين خود در آن مدت قليله نشده بود ، و از مقتضيات فلكيه در اين ازمنه رئيسى كه صلاحيت رياست داشته باشد در همه روى زمين نيست ، و در هر حال هر يك از سلاطين و رؤسا و فرمان دهان آفاق ، چندان كه انديشه رفت ، ايشان را از همه رعيت يا از اكثر ايشان فرومايه‌تر و ناهنجارتر يافتم ، مگر بعض فرمان دهان ممالك فرنگ كه ايشان در قوانين و طرق معاش و ضبط اوضاع خويش استوارند و از آن به سبب مباينت نامه به حال خلق ساير اقاليم و اصقاع « 2 » فايدهء چنان نيست . » « 3 »\r\nيكى از مشخصات اين دورهء آشفته آن بود كه بسيارى از مدعيان تاج و تخت سلطنت ادعا مىكردند كه از فرزندان يا بستگان شاه سلطان حسين هستند و تمام اين عده ، به استثناى سيد احمد « 4 » شياد بودند . اين اشخاص به سهولت موفق مىشدند عده‌اى را به دور خود گردآورند و اين موضوع نشان مىدهد كه مردم تا چه اندازه مشتاق نجات يافتن از آن وضع بودند و چگونه براى رهايى از دست فاتحان افغانى متشبث به هر وسيله‌اى مىشدند . باعث تأسف است كه عده زيادى از ايرانىها بيهوده در اين تلاش و كوشش‌ها از بين رفتند . اگر طهماسب اين نهضت‌ها را به\r\n\r\n\r\n","description":"","footnote":"\r\n( 1 ) . كروسينسكى ، صفحات 323 - 325 ، كلراك ، ج سوم ، صفحات 5 - 6 .\r\n( 2 ) . سواحل ، نواحى .\r\n( 3 ) . احوال ، صفحات 214 - 215 .\r\n( 4 ) . سيد احمد از طرف مادر نبيرهء شاه سلطان حسين بود .\r\n","page_name":" 260 ","page_number":272},
  {"content":"\r\n\r\nدست خود رهبرى كرده بود ، و اگر در امور نظامى و كشور دارى تجربه‌اى داشت ، مردم زودتر نجات مىيافتند و آن همه رنج نمىكشيدند و عدهء زيادى از آنها تلف نمىشد . بدبختانه طهماسب شخص با كفايتى نبود و فقط هنگامى توانست كشور را آزاد كند كه مرد مدبر و دليرى مثل نادر به خدمت او در آمد .\r\nنسب سيد احمد ، بر خلاف ساير مدعيان تخت و تاج ، از طرف نادر به سلسلهء صفويه مىرسيد . پدر بزرگش ، ميرزا داود ، متولى آستان قدس در مشهد با شهربانو بيگم بزرگ‌ترين دختر شاه سليمان ازدواج كرده بود . « 1 » سيد احمد در آغاز از طرف داران طهماسب بود . مىگويند فسق و فجور اين شاه‌زاده و عدم توجهش به نصايح سيد احمد باعث شد كه اين شخص به مخالفت او برخيزد و در هشتم نوامبر 1726 در كرمان بر تخت سلطنت بنشيند . وى سرانجام با قواى طهماسب و اشرف در افتاد و بعد از زد و خوردهاى بسيار عاقبت گرفتار شد و در اواخر 1140 ( ژوئيه و اوت 1728 ) به فرمان اشرف به قتل رسيد . « 2 »\r\nدر ناحيهء بختيارى مردى از دهكده گرايى « 3 » ادعا مىكرد كه معصوم ميرزاست ، و بعدا خود را صفى ميرزا خواند . جمعى اين ادعا را باور داشتند ، زيرا چنان كه گفتيم در اوايل سال 1725 در اصفهان شايع شده بود كه صفى ميرزا از زندان گريخته است . « 4 » صفى ميرزاى دروغين از ناحيهء بختيارى به شوشتر رفت و در اينجا حاكم و عوام ادعاى او را پذيرفتند و اسمش را بعد از نام طهماسب در خطبه‌ها خواندند . ( قسمت كوچكى از عربستان در آن ايام در دست افغان‌ها و ترك‌ها بود ) . اگر چه طهماسب او را شياد خواند ، ولى تا مدتى نتوانست او را از ميان بردارد تا آن كه در 1140 ( 8 / 1727 ) وى را به قتل رسانيد .\r\nدر محرم 1142 ( ژوئيه - اوت 1729 ) يكى ديگر از مدعيان تخت و تاج كه خود را صفى ميرزا مىخواند به شوشتر رسيد . نام حقيقى او محمد على رفسنجانى بود . مردم عوام و زود باور گفتند كه چشمانش مثل چشمانش صفى ميرزا است و ادعاى او را مانند ادعاى شخص سابق باور داشتند ، « 5 » ولى حاكم شوشتر نپذيرفت و او را مجبور به فرار كرد . « صفى ميرزاى ثانى »\r\n\r\n\r\n","description":"","footnote":"\r\n( 1 ) . مجمع التواريخ ، ص 59 . طبق گفتهء محمد حسن خان در مطلع الشمس ، جلد دوم ، ص 327 ، ميرزا داود در سال 1109 ( 8 / 1697 ميلادى ) متولى آستان قدس شد .\r\n( 2 ) . مجمع التواريخ ، ص 74 . براى شرح زندگى پر حادثهء او - همان كتاب ، صفحات 59 - 74 و تذكرة آل داود ، تأليف محمد هاشم ، موزهء بريتانيا ، 154 .  Or  ، اوراق  a  50 -  a  37 ( محمد هاشم بسيارى از مطالب خود را از مجمع التواريخ اقتباس كرده است ) .\r\n( 3 ) . احمد كسروى در كتاب تاريخ پانصد سالهء خوزستان ، ص 106 ، مىنويسد كه گرايى محلى است در حوالى شوشتر .\r\n( 4 ) . - اواخر فصل شانزدهم اين كتاب . اين شايعهء بىاساس علت مهم قتل شاه زادگان بود .\r\n( 5 ) . تاريخ نادرى . ص 14 .\r\n","page_name":" 261 ","page_number":273},
  {"content":"\r\n\r\nناچار به بين النهرين رفت و در آنجا ترك‌ها به خيال آن كه وجودش در قسطنطنيه مثمر ثمرى خواهد شد او را به آن شهر فرستادند . « 1 »\r\nيكى ديگر از مدعيان سلطنت كه خود را سلطان محمود ميرزا ، بزرگ‌ترين فرزند شاه سابق ، مىدانست مدتى بر اراضى ساحلى واقع بين گمبرون ( بندر عباس ) و حدود شمالى مكران مستولى شد . « 2 » يكى از شورش‌هايى كه باعث مزاحمت طهماسب و مخصوصا روسيه و تركيه گرديد و به وسيلهء قلندرى به نام زينل بن ابراهيم از اهالى لاهيجان بر پا شد . اين درويش خود را اسماعيل ميرزا ، يكى ديگر از فرزندان شاه سلطان حسين مىدانست و مثل مدعيان پيشين مىگفت كه قبل از كشته شدن شاه‌زادگان به دست محمود از اصفهان گريخته است . « 3 »\r\nعده‌اى از مردم دلير و كوه نشين ناحيهء ديلم به او پيوستند و وى بعد از يك سلسله مبارزه با طرف داران طهماسب ، با قواى روس در گيلان به جنگ پرداخت . روس‌ها زينل را به منطقهء ترك‌ها عقب راندند و او در آنجا پيروزىهايى به دست آورد . يكى از ترك‌هاى ياغى ، به نام عبد الرزاق ، و جمعى از طوايف شاهسون و شقاقى به آنها ملحق شدند و به تعقيب ترك‌ها پرداختند و در تابستان 1728 پادگان ترك را در اردبيل مدت دو هفته محاصره كردند ، ولى ترك‌ها عاقبت پيروز شدند و زينل را گرفتند و به قتل رساندند . « 4 »\r\nدو نفر شياد ديگر غير از زينل خود را اسماعيل ميرزا خواندند . اولى در بختيارى شورشى بر پا كرد ، ولى به زودى مغلوب شد . دومى بعد از جلوس طهماسب در اصفهان به حضور آمد و وى را متقاعد كرد كه همان اسماعيل ميرزا است ، ولى طهماسب به زودى او را بكشت زيرا ادعاى تخت و تاج مىكرد . اگر چه طهماسب ادعاى او را قبول داشت ، ولى در صحت گفتار آن مرد ترديد داريم .\r\nمردى ديگر كه خود را محمد ميرزا مىدانست ، در بلوچستان سر به شورش برداشت و مردم او را « شاه‌زادهء خرسوار » خواندند ، ظاهرا به علت آن كه هميشه بر خرى سوار مىشد . وى با سيد احمد از در مخالفت در آمد و وى را شكست داد ، ولى اشرف عاقبت او را مجبور به فرار به هندوستان كرد . « 5 »\r\nگذشته از اشخاصى كه نام برديم ، مدعيان ديگرى وجود داشتند « 6 » ولى ظاهرا جزئيات كار آنها ضبط نشده است . « 7 »\r\n\r\n\r\n","description":"","footnote":"\r\n( 1 ) . براى جزئيات پذيرايى از او - فصل بيست و هفتم .\r\n( 2 ) . - اواسط فصل سى و سوم .\r\n( 3 ) . تاريخ نادرى ، صفحات 15 - 16 .\r\n( 4 ) . تاريخ نادرى ، ص 16 ، فن هامر به غلط مىنويسد ( جلد چهاردهم ، ص 174 ) كه اين مرد سر دستهء محافظان طهماسب بود .\r\n( 5 ) . تاريخ نادرى ، ص 15 .\r\n( 6 ) . - اوايل فصل بيستم كتاب حاضر .\r\n( 7 ) . به استثناى سام ميرزا كه مختصرى دربارهء او در فصل بيست و هفتم گفته خواهد شد .\r\n","page_name":" 262 ","page_number":274},
  {"content":"\r\n\r\nبه خوبى معلوم مىشود كه در نتيجهء تسلط افغان‌ها و حملات روس‌ها و ترك‌ها و فعاليت‌هاى شورشيانى مانند محمود و ساير مدعيان تاج و تخت سلطنت ، تمام كشور ايران گرفتار هرج و مرج بىسابقه‌اى بود . مردم صبور و صلح دوست ايران با ناله و زارى از درگاه خداوند مىخواستند كه آنها را از آن عذاب و مصيبت رهايى بخشد و اگر چه مدت‌ها دعوت آنها مستجاب نشد ولى عاقبت ورق برگشت .\r\n\r\n","description":"","footnote":"","page_name":" 263 ","page_number":275},
  {"content":"\r\n . \r\n","description":"","footnote":"","page_name":" 264 ","page_number":276},
  {"content":"\r\n\r\n\r\nفصل بيست و سوم تغيير اوضاع\r\nهنگامى كه طهماسب در شهر اشرف مازندران از فتحعليخان قاجار شكست خورد ، حتما اين فكر به خاطرش رسيد كه تيره‌ترين ساعات عمرش فرا رسيده است زيرا از هر سو دشمنانى سر بر آورده بودند كه از لحاظ نظامى بر او برترى داشتند و او اگر چه مىتوانست به روس‌ها پناهنده شود ولى تمايلى به اين امر نشان نمىداد .\r\nطهماسب بعد از آن شكست ، يك بار از خود اراده نشان داد و با عده‌اى از همراهان خود از اشرف به بار فروش رفت و در آنجا محمد عليخان قوللر آقاسى را همراه يكى ديگر از فرمان دهان به شمال شرق استر آباد جهت دريافت كمك فرستاد و مبلغ چهل هزار روبل براى تقسيم ميان طوايف مختلف به او داد تا آنها را با خود هم دست كند . « 1 »\r\nفتحعليخان كه از اين اقدامات بيمناك شده بود سياست ديگرى پيش گرفت و به جاى آن كه به شورش خود ادامه دهد با خشوع و فروتنى تمام به ديدار طهماسب در سارى ( كه در آن وقت مركز مازندران به شمار مىآمد ) رفت و به علامت اطاعت شمشير خود را از گردن آويخت و قرآنى به دست گرفت . « 2 » فتحعليخان پس از آن كه با طهماسب از در دوستى در آمد وى را متقاعد كرد كه با او به استر آباد برود ، و بعد از ورود به آنجا طهماسب را در منزلى در ناحيهء باغ شاه جاى داد . « 3 »\r\n\r\n\r\n","description":"","footnote":"\r\n( 1 ) . - مقالهء ميكلوخوما كلاى در  Ucheniye Zapiski  ، قسمت سوم ، صفحات 88 - 103 ، لنين‌گراد ، 1954 . هيچ كدام از مورخان ايرانى اين عمل طهماسب را ذكر نكرده‌اند ، ولى دليلى وجود ندارد كه صحت اين قضيه را مورد ترديد قرار دهيم .\r\n( 2 ) . آن كتاب ، ص 91 ؛ محمد محسن در زبدة التواريخ ، ورق  b  211 ، اين واقعه را با جزئى اختلاف شرح مىدهد و مىنويسد كه فتحعليخان و ساير رؤساى طايفهء قاجار به خدمت طهماسب در سارى رفتند و در اين حال شمشير بر كمربند و قرآن در دست داشتند . فتحعليخان پس از آن كه متذكر شد كه سرداران شاه زاده نالايق‌اند ، از رفتار سابق خود پوزش خواست و آمادگى خود و مردان طايفهء خود را براى خدمت او اعلام داشت .\r\n( 3 ) . زبدة التواريخ ، ورق  b  211 .\r\n","page_name":" 265 ","page_number":277},
  {"content":"\r\n\r\nمدت مديدى نگذشت كه فتحعليخان كه شخص متنفذ و با اراده‌اى بود شاه‌زادهء ضعيف النفس را تحت نفوذ خود در آورد . سميون آورامف كه در 29 مه / 9 ژوئن 1726 با او ملاقات كرد مىنويسد كه موقعيت او بسيار رقت انگيز بود و در واقع مثل يك نفر زندانى به شمار مىآمد . در جزء كسانى كه حضور داشتند فتحعليخان به عنوان حاكم استر آباد و عليقلى خان قاجار حاكم سابق آن ايالت و محمد ميرزا برادر زادهء محمد قليخان ( كنستانتين سوم ) كاختى و ميرزا عبد اللّه اعتماد الدوله طهماسب ديده مىشدند . آورامف مىنويسد كه فتحعليخان ملبس به جامه‌هاى فاخر بود و ظاهرا لباسى را كه از بار و بنهء طهماسب بعد از جنگ در اشرف ( شهرى در مازندران ) برداشته بود به تن داشت . با خود آورامف به بدى رفتار كردند و نامه‌هاى او را به خشونت از دستش گرفتند و به او اجازهء سخن گفتن ندادند . « 1 »\r\nخود خواهى و جاه طلبى مسلما در اين وقت بر وجود فتحعليخان مستولى بود . وى فقط دو هزار سرباز در اختيار داشت ، در صورتى كه قواى نظامى اشرف به مراتب بيشتر بود و اگر چه فتحعليخان مىدانست كه در نتيجهء همكارى با طهماسب ، كه قواى مختصرى در اختيار داشت ، كارى از پيش نمىبرد ، ولى اميدوار بود كه بتواند تمام كسانى را كه به سلسلهء صفويه وفادار مانده بودند به دور طهماسب ، تنها بازماندهء شاه سابق ، گرد آرد و چون مرد باهوش و دور انديشى بود ، از فوايد همكارى با آن شاه زاده از اين نقطه نظر آگاهى داشت و شايد مىدانست كه با شخصيت نيرومند خود مىتواند عنان اختيار او را به دست آرد و در موقع خود در رأس امور قرار گيرد . وى مسلما از بهتر شدن وضع طهماسب يا به عبارت ديگر از بدتر شدن اوضاع دشمنانش وقوف داشت . در ماه مارس 1726 ، ادعاهاى گستاخانهء اشرف باعث جنگ او با تركيه شده و به همين علت نه او و نه ترك‌ها نمىتوانستند تا مدتى توجهء خود را معطوف به امر طهماسب كنند ، زيرا تأثير جنگ با او باعث تضعيف آنها ، مخصوصا غلجايىها ، مىشد . اشرف نمىخواست قوايش تقليل يابد ، زيرا با زور بر مردمى حكومت مىكرد كه تعداد آنها به مراتب بر طرف‌دارانش برترى داشت و از او به علل نژادى و مذهبى متنفر بودند . از طرف ديگر قتل محمود به دست اشرف باعث دشمنى ميان او و برادر محمود ، كه در قندهار مستقلا حكومت مىكرد ، شده بود . در نتيجه اشرف از آن ناحيه اميد كمكى نداشت . چنان كه ديديم روسيه بعد از مرگ پطر كبير از عمليات تجاوزكارانهء خود تا حدى منصرف گرديد . ابدالىها هنوز مطيع و مقهور نشده بودند ، ولى در نتيجهء اختلافات داخلى بسيار ضعيف شده بودند ، « 2 » و ظاهرا تا مدتى نمىتوانستند اقدامى بكنند . همچنين ملك محمود به استقلال فرمان روايى مىكرد ، ولى خطر او از ديگران كم‌تر بود .\r\n\r\n\r\n","description":"","footnote":"\r\n( 1 )  Avramov , Zapiski , loc cit , P . 91  .\r\n( 2 ) . - فصل هشتم .\r\n","page_name":" 266 ","page_number":278},
  {"content":"\r\n\r\nفتحعليخان حتما مىدانست كه اين شخص نمىتواند در برابر نهضتى به منظور استرداد تخت و تاج صفوى مقاومت كند و اگر چه مىدانست كه قبل از انجام اين مقصود موانعى بايد از پيش پا برداشته شود ، ولى بدون ترديد احساس مىكرد كه منحصرا شايستگى آن را دارد كه از اختلاف ميان دشمنان مملكت براى نجات آن استفاده كند . شايد آنچه بيش از وفادارى و ميهن پرستى در نظرش اهميتى داشت فرصتى بود كه باعث ترقى خود او مىشد . ولى تقدير نگذاشت نقشهء او عملى شود زيرا به زودى مرد نيرومند و جاه طلب ديگرى جاى او را گرفت . « 1 »\r\nفتحعليخان و طهماسب پس از بررسى اوضاع تصميم گرفتند از استرآباد به خراسان بروند تا خود را براى جنگ با ملك محمود سيستانى ، ضعيف‌ترين دشمن خود آماده نمايند . بنابراين بعد از جمع آورى لشكر در ژوئن 1726 از طريق خبوشان ( قوچان ) عازم دامغان شدند و اميدوار بودند بتوانند در اينجا قوايى گردآرند .\r\nدر ضمن راه ، فتحعليخان نشان داد كه تا چه اندازه بر روحيهء طهماسب تسلط دارد ، زيرا در 14 / 3 ژوئيه شاه زاده را وادار كرد كه او را وكيل الدوله لقب دهد و مقامات پايين‌تر ديگرى به ساير رؤساى قاجار تفويض كند . « 2 » اگر چه اين مناصب در اين موقع مخصوص اهميتى نداشت ، ولى ممكن بود كه بعد از ترقى طهماسب حايز اهميت بشود . طهماسب و فتحعليخان از دامغان از طريق شاهرود و بسطام ، عازم خبوشان شدند و از راه احتياط تصميم گرفتند مدتى در جاجرم توقف كنند ، زيرا در بسطام خبر يافته بودند كه ملك محمود از پيش روى آنها آگاه شده و از مشهد بيرون آمده و در چهار منزلى مشرق آنها در دشت اسفراين اردو زده است . ولى ملك محمود به زودى به پاى تخت خود بازگشت زيرا به قول ميرزا مهدى مطلع شده بود كه نادر ( كه در آن عهد به نام اصلى خود نادر قلى بيگ معروف بود ) شورشى را در مرو « 3 » فرو نشانده و به صوب مشهد در حركت است . « 4 »\r\nدر اين ايام طهماسب شخصى به نام حسن على بيگ معير الممالك « 5 » را براى درخواست كمك به نزد نادر فرستاد . طهماسب در چند ماه قبل در زمانى كه در جنگل‌هاى مازندران مىگشت از دليرى و شجاعت نادر آگاه شده و همين شخص را براى اطلاع از احوال او فرستاده بود . حتى در آن زمان آوازهء شهرت نادر در شمال ايران پيچيده بود و بعيد نيست كه طهماسب\r\n\r\n\r\n","description":"","footnote":"\r\n( 1 ) . اين قسمت تا حدى از كتاب نادر شاه ، اثر مترجم ، اقتباس شده است ، صفحات 15 - 16 .\r\n( 2 ) . آورامف ، ص 92 ؛ هم‌چنين - زبدة التواريخ ، ورق  b  211 .\r\n( 3 ) . براى جزئيات اين شورش ، - تاريخ نادرى ، ص 31 .\r\n( 4 ) . تاريخ نادرى ، ص 53 . محمد محسن در زبدة التواريخ ، ورق 212 ، چنين مىنويسد كه علت بازگشت سريع ملك محمود به مشهد اين بود كه باد شديدى خيمه‌هاى او را از جا بر كند و او اين واقعه را به فال بد گرفت . اين موضوع چندان به نظر درست نمىآيد .\r\n( 5 ) . براى وظايف اين شخص ، - تذكرة الملوك ، ص 58 .\r\n","page_name":" 267 ","page_number":279},
  {"content":"\r\n\r\nاطلاعاتى راجع به او از محمد خان تركمن ، كه با نادر عليه ملك محمود همكارى كرده بود ، « 1 » دريافت داشته بود . ظاهرا حسنعلى بيگ در آن وقت تحت تأثير نادر قرار گرفته بود ، زيرا نادر از طرف طهماسب او را به نيابت حاكم ابيورد منصوب كرد . نادر در آن عهد به وسيلهء حسنعلى بيگ از طهماسب خواهش كرده بود كه با لشكرى به خراسان بيايد ، ولى شاه زاده نپذيرفته بود . ترديدى نيست كه مقصود از مأموريت دوم حسنعلى بيگ اين بوده كه نادر را وادار به همكارى عليه ملك محمود كند ، ولى باز احتمال مىرود كه طهماسب مىخواسته است نادر را در نزد خود براى جلوگيرى از ارتقاى فتحعليخان نگاه دارد .\r\nبه محض آن كه نادر پيغام طهماسب را به وسيلهء حسنعلى بيگ دريافت داشت ، طهماسب از پيش روى به سوى مشهد منصرف و عازم خبوشان شد و در 19 / 8 سپتامبر ، كمى بعد از ورود طهماسب ، به آن شهر در آمد . « 2 » نادر در حدود پنج هزار سرباز كار آزموده و جنگ ديده از طوايف افشار و كرد همراه داشت . بنابراين عدهء سربازان او از قواى فتحعليخان قاجار بيشتر بود . « 3 »\r\nنادر در آن هنگام در عنفوان عمر بود ، و تقريبا سى و هفت سال داشت ، و اگر چه از خانوادهء فقيرى بود ، ولى آوازهء دل آورى او در همه جا پيچيده بود و با آن كه مدتى به راه زنى اشتغال داشت ولى مىتوان گفت فعاليت‌هاى او بيشتر مشروع بود . « 4 »\r\nنادر هنگامى كه به حضور طهماسب رسيد زانو زد و پاى آن شاه زاده را بوسيد . طهماسب طبعا از دريافت كمك او خشنود شد و او را به خوبى پذيرفت و لقب طهماسب قلى را به وى تفويض كرد . « 5 »\r\nبعد از اين ملاقات ، طهماسب به همراهى فتحعليخان و نادر سربازان اين دو فرمان ده در دوم صفر 1139 ( 29 سپتامبر 1726 ) از خبوشان به منظور حمله به ملك محمود خارج شدند و در حوالى بقعهء خواجه ربيع « 6 » در سه ميلى شمال مشهد اردو زدند . « 7 »\r\nدر روزهاى بعد ، نادر با سربازان شاه زاده مكرر به دشمن حمله برد ، ولى به علت نداشتن توپ خانه و پاى دارى سپاهيان ملك محمود ، نتوانست از استحكامات بگذرد .\r\n\r\n\r\n","description":"","footnote":"\r\n( 1 ) . - فصل بيست كتاب حاضر .\r\n( 2 ) . اين تاريخ مهم در كتاب  Zapiski  ، ص 93 ، اثر آورامف ، ديده مىشود .\r\n( 3 ) . اين تاريخ و رقم 5000 نفر در كتاب  Zapiski  ، ص 93 ، اثر آورامف يافت مىشود . در زبدة التواريخ ، ورق  a  212 ، تاريخ اين واقعه وجود ندارد ، ولى قواى نادر به 2000 نفر تخمين زده شده است .\r\n( 4 ) . از ذكر جزئيات اصل و نسب نادر احتراز كردم ، زيرا اين اطلاعات را در كتاب نادرشاه ، فصل دوم ، به دست داده‌ام .\r\n( 5 ) . آورامف ، همان كتاب ، ص 93 .\r\n( 6 ) . خواجه ربيع كه يكى از دوستان امير المؤمنين على بود ، در نظر سنىهاى خراسان بسيار محترم است . بقعه‌اى كه وجود دارد به وسيلهء شاه عباس اول بين سنوات 1617 - 1621 ساخته شد . از اين بقعه عكس زيبايى در كتاب  Survey of Persian  ، تأليف رابرت بايرن  ( Byron )  ، جلد چهارم ، لوحهء 487 ، وجود دارد . ( اين بقعه بعدها پس از آن كه از آن عكس گرفته شد تعمير گرديد ) .\r\n( 7 ) . تاريخ نادرى ، ص 36 .\r\n","page_name":" 268 ","page_number":280},
  {"content":"\r\n\r\nدر اثنايى كه اين كشمكش در جريان بود ، اختلاف ديگرى در اردوى طهماسب روى داد .\r\nتوضيح آن كه فتحعليخان دريافته بود كه وجود نادر مانع خطرناكى براى تحقق مقاصد اوست و حال آن كه نادر از نفوذى كه رئيس طايفهء قاجار در نزد طهماسب تيره‌بخت به دست آورده بود بيم داشت . درباريان اين شاه‌زاده كه هميشه در موقع احساس خطر با يكديگر هم داستان مىشدند از ترقى سريع فتحعليخان نگران شدند و در نتيجه پس از آن كه نادر روى كار آمد ، تصميم گرفتند براى برانداختن فتحعليخان با او همكارى كنند . به اين ترتيب ، زمينه براى كشمكش بين اين دو رقيب فراهم شد .\r\nترديدى نيست كه فتحعليخان چون از مبارزهء با نادر بيمناك بود ، در اوايل اكتبر مصمم شد به ملك محمود بپيوندد . در 29 سپتامبر / 10 اكتبر ، نادر يكى از قاصدان فتحعليخان را كه حامل نامه‌اى براى ملك محمود بود بازداشت كرد . در اين نامه رئيس طايفهء قاجار علاقهء خود را به همكارى با دشمن ابراز مىداشت . « 1 » روز بعد نادر آن نامه را به طهماسب داد و شاه زاده در كمال عصبانيت فتحعليخان را به حضور طلبيد و علت ارسال نامه را خواستار شد . رئيس طايفهء قاجار از عهدهء اين كار بر نيامد و در نتيجه در يكى از چادرهاى نادر زندانى شد . طهماسب مايل بود فتحعليخان را بىدرنگ به قتل برساند ، ولى نادر كه مىترسيد اين كار عكس العمل ناگوارى در روحيهء سربازان قاجار داشته باشد ، پيش نهاد كرد كه وى در قلعهء كلات نادرى تا وقت سقوط مشهد زندانى و بعد از آن آزاد شود . « 2 » طهماسب با اين پيش نهاد موافقت كرد ، ولى در همان روز ، هنگامى كه نادر مشغول مشورت بود ، شاه‌زاده يكى از سربازان قاجار ، به نام مهدى ، را با مرد ديگرى كه هر دو از فتحعليخان دل پرخونى داشتند به اردوى نادر جهت كشتن فتحعليخان فرستاد . نگهبانان نادر كه تصور مىكردند آن دو نفر از طرف او آمده‌اند به آنها اجازه دادند به چادرى كه فتحعليخان در آن بود داخل شوند و در نتيجه مأموران طهماسب سر او را از تن جدا كردند . به اين ترتيب مردى كه در صورت زنده ماندن يكى از رقباى سرسخت نادر مىشد از ميان رفت .\r\nراجع به طرز كشته شدن رئيس جاه طلب طايفهء قاجار اقوال گوناگونى وجود دارد . مورخان دورهء قاجاريه طبعا كوشيده‌اند ثابت كنند كه وى در اثر اتهامات نادر به شهادت رسيد . « 3 » ولى از\r\n\r\n\r\n","description":"","footnote":"\r\n( 1 ) . آورامف ، همان كتاب ، ص 94 . هم‌چنين - محمد محسن ، زبدة التواريخ اوراق  b  212 و  b  223 .\r\n( 2 ) . آورامف ، همان كتاب ، ص 94 ، تاريخ نادرى ، ص 37 .\r\n( 3 ) . رضا قلى خان ، روضة الصفا . سرهار فورد جانز بريجز  ( Brydges )  در كتاب  The Dynasty of the Kajars , p . 5  ، از قول عبد الرزاق مىنويسد : « نادر شاه افشار نيز ، كه اقدامات خصمانه‌اى به عمل آورده و براى به دست آوردن تاج شاهى كوشيده بود ، به شاه طهماسب پيوست . بعد به زودى دريافت كه فتحعليخان مانعى براى انجام يافتن مقاصد اوست و بنابراين منتظر بدنام كردن و متهم ساختن اين مرد بزرگ شد . شاه طهماسب عاقبت به پيش نهاد اعيان ديوانه گوش داد و فتحعليخان را در تاريخ 14 صفر 1139 شربت شهادت نوشانيد . » .\r\n","page_name":" 269 ","page_number":281},
  {"content":"\r\n\r\nيادداشت‌هاى آورامف « 1 » و روايت محمد محسن « 2 » به خوبى بر مىآيد كه علت كشته شدن فتحعليخان كشف نامهء او به ملك محمود بوده و نادر در بر انداختن رقيب خود مسئوليتى نداشته است . نوشته‌هاى آورامف بيشتر قابل قبول است ، زيرا ظاهرا از آنها مقصود معينى نداشته است و بنابراين مطالب او را مىتوان بىغرض دانست . عجب آن كه ميرزا مهدى نويسندهء شرح حال نادر ذكرى از نامهء خيانت آميز فتحعليخان به ميان نمىآورد و فقط مىنويسد كه چون رئيس طايفهء قاجار از وزراى طهماسب ناراضى بود ، ظاهرا به بهانهء جمع‌آورى سرباز خواستار مراجعت به استر آباد شد . وزرا از اين موضوع خشنود شدند ، زيرا خود كه نمىتوانستند اقدامى بكنند قضيه را در حضور نادر به گوش طهماسب رساندند . ميرزا مهدى مىنويسد كه نادر عقيده داشت با فتحعليخان به نرمى رفتار شود ، ولى طهماسب بعد از آن كه ظاهرا با اين پيش نهاد موافقت كرد ، در وقتى كه نادر در مجلس مشورتى بود ، دو تن از سربازان را براى كشتن فتحعليخان اعزام داشت . « 3 »\r\nخبر كشته شدن فتحعليخان باعث بهت و حيرت مخصوصا در اردوى قاجار شد و در هرج و مرجى كه بر پا گرديد ، محمد حسن خان « 4 » بزرگ‌ترين فرزند فتحعليخان كه كودك يازده ساله‌اى بيش نبود ، رو به فرار نهاد و به تركمان‌هاى يموت پناه برد . « 5 »\r\nدر وقت كشته شدن فتحعليخان عده‌اى از سرداران قاجار بازداشت شدند ولى نه طهماسب و نه نادر نمىخواستند با اين طايفهء نيرومند درافتند و ناچار با آنها به ملايمت رفتار كردند . در 15 ر 4 اكتبر همهء آنها ، به استثناى جمعى كه جريمه شدند ، مورد عفو قرار گرفتند . « 6 »\r\nخبر قتل فتحعليخان باعث خشنودى ملك محمود گرديد كه تصور مىكرد از بين رفتن او قواى دشمن را ضعيف خواهد كرد و از آنجا كه با موفقيت در برابر نادر پاى دارى كرده بود ديگر از او بيمى نداشت . « 7 » از طرف ديگر طهماسب كه از زير نفوذ رئيس طايفهء قاجار آزاد شده بود نسبت به نادر بسيار مهربانى كرد و در امور نظامى اختيارات كاملى به او داد و او را به مقام قورچى باشى منصوب نمود . « 8 »\r\n\r\n\r\n","description":"","footnote":"\r\n( 1 ) . آورامف ، ص 94 .\r\n( 2 ) . زبدة التواريخ ، اوراق  b  212 ،  b  223 .\r\n( 3 ) . تاريخ نادرى ، ص 37 . براى يافتن علت احتمالى حذف اين موضوع ، - ضميمهء ششم اين كتاب ، قسمت ششم راجع به ميرزا مهدى .\r\n( 4 ) . آغا محمد خان ، فرزند محمد حسن خان قاجار ، مؤسس سلسلهء قاجاريه ، در سال 1796 تاج گذارى كرد و سال بعد ، به طريقى كه شايسته او بود ، به قتل رسيد .\r\n( 5 ) . زبدة التواريخ ، ورق  a  223 ؛ روضة الصفاى ناصرى ، جلد هشتم .\r\n( 6 ) . آورامف ،  Zapiski  ، ص 94 ؛ وى مىنويسد كه اين عدهء از طايفهء قاجار روى هم رفته صد هزار روبل جريمه پرداختند .\r\n( 7 ) . تاريخ نادرى ، ص 37 .\r\n( 8 ) . زبدة التواريخ ، ورق  b  223 . شيخ محمد على حزين ، در احوال ، صفحات 174 - 175 مىنويسد : « رفته رفته .\r\n","page_name":" 270 ","page_number":282},
  {"content":"\r\n\r\nمحاصرهء مشهد به شدت ادامه يافت ، ولى به جايى نرسيد . در يك مورد ملك محمود به سپاه دشمن تاخت ولى با دادن تلفات سنگين مجبور به عقب نشينى شد . اگر چه مدافعان به سختى پاى دارى مىكردند ، ولى پير محمد ، فرمان دهء لشكر ملك محمود ، از پيروزى نوميد شد و در نهانى كس نزد نادر فرستاد و پيغام داد كه در شب شانزدهم ربيع الاول « 1 » دروازه‌ها را خواهد گشود تا سپاهيان طهماسب وارد شهر شوند . در آن شب نادر و سربازانش در مجاورت دروازه موضع گرفتند . پير محمد ، طبق قولى كه داده بود ، به محض فرا رسيدن شب ، نگاهبانان را بكشت و اجساد آنها را از پشت ديوار بيرون افكند و دروازه را باز كرد . نادر با سربازانش بىدرنگ وارد شد و قسمت عمدهء شهر را به تصرف در آورد . روز بعد ، ملك محمود دو بار دست به حملهء شديدى زد ، ولى كارى از پيش نبرد . ناچار با بقيهء قواى خود به قلعهء شهر پناه برد و باقى مشهد را در تصرف نادر گذاشت . « 2 » اين واقعهء مهم كه نخستين قدم در راه استقرار مجدد سلطنت در ايران بود و به قول محمد محسن « طلوع سلطنت اعلى حضرت ( نادر ) » « 3 » محسوب مىشد در يازده نوامبر 1726 روى داد . « 4 » مدت كوتاهى بعد از آن ، ملك محمود كه بر بيهودگى مقاومت واقف شده بود در نهايت فروتنى به حضور نادر آمد و جقهء پادشاهى را از عمامه خود برداشت و سپس در يكى از حجره‌هاى ضريح امام رضا منزوى شد و تا چندى به صورت درويش زندگى كرد .\r\nنادر براى آن كه به نذرى كه سابقا كرده بود وفا كند فرمان داد ضريح را تعمير كنند و گنبد آن را دوباره به طلا بيارايند و مناره‌اى نيز از طلا در كنار اين گنبد بر پا سازند . « 5 »\r\n\r\n\r\n","description":"","footnote":"\r\n[ نادر 
  ] مورد الطاف واقع شد و به مساعدت طالع ، منصب جليل القدر قورچى باشى گرى يافت و به طهماسب قلى خان ملقب گشت . » بنابر گفتهء آورامف ، طهماسب اين لقب را در خبوشان به نادر داد .\r\n( 1 ) . 10 نوامبر 1726 .\r\n( 2 ) . تاريخ نادرى ، ص 38 ؛ زبدة التواريخ ، اوراق  b  212 و  b  223 ؛ هم‌چنين - آورامف ، همان كتاب ، ص 95 ؛ وى با ميرزا مهدى و محمد محسن هم عقيده است كه شهر از داخل در نتيجهء خيانت سقوط كرد .\r\n( 3 ) . زبدة التواريخ ، ورق  a  223 .\r\n( 4 ) . تاريخ وقايعى كه مورخان ايرانى در اين مورد ذكر مىكنند نادرست است و فقط قول آورامف معتبر است كه مىگويد مشهد در آغاز نوامبر سقوط كرد . ميرزا مهدى مىنويسد ( تاريخ نادرى ، ص 238 ) كه دروازهء شهر در شب 16 ربيع الثانى باز شد و اين تاريخ مقارن با شب 11 / 10 دسامبر 1726 است . محمد محسن در زبدة التواريخ ، ( ورق  b  212 ) اول تاريخ ربيع الاول 1138 را ذكر مىكند و روز اين ماه را نمىنويسد و سالى را هم كه متذكر مىشود غلط است ؛ بعدا ( ورق  b  223 ) مثل ميرزا مهدى آن را 16 ربيع الثانى ذكر مىكند ، ولى دوباره سال صحيح را به دست نمىدهد . شايد خود ميرزا مهدى با مستنسخ به غلط ربيع الثانى نوشته است ، در صورتى كه ربيع الاول 1139 بايد باشد كه شانزدهم آن مقارن با 11 نوامبر 1726 است ، و اين تاريخ با تاريخى كه آورامف به دست مىدهد يكى است .\r\n( 5 ) . تاريخ نادرى ، ص 39 . براى علل احتمالى اين عمل نادر ، - كتاب نادرشاه ، ص 27 ، تأليف مترجم .\r\n","page_name":" 271 ","page_number":283},
  {"content":"\r\n . \r\n","description":"","footnote":"","page_name":" 272 ","page_number":284},
  {"content":"\r\n\r\n\r\nفصل بيست و چهارم اختلاف طهماسب و نادر\r\nسقوط مشهد و بر افتادن ملك محمود نشان مىداد كه دورهء ترقى طهماسب فرا رسيده است ، ولى هنوز دشوارىهاى زيادى در پيش بود . ملك محمود ، با وجود نيرومند بودن ، يكى از ضعيف‌ترين دشمنان طهماسب به شمار مىرفت . و طهماسب ، قبل از آن كه بتواند بر تخت سلطنت در اصفهان تكيه زند ، مىبايستى دشمنان قوىترى را مطيع خود سازد .\r\nتنها مردى كه ظاهرا جامع صفات لازم براى انجام دادن اين امر دشوار و خطرناك بود متحد جديد طهماسب ، يعنى نادر ، بود ، ولى حتى او نيز بدون همكارى نزديك با اين شاه‌زاده نمىتوانست كارى از پيش ببرد . متأسفانه وزراى طهماسب با نظر ديگرى به اوضاع مىنگريستند ، و چون فقط در فكر منافع و اغراض پست خود بودند ، نه فقط نادر را نجات دهندهء احتمالى كشور نمىدانستند ، بلكه او را بدتر از فتحعليخان قاجار مانع انجام مقاصد خود مىپنداشتند ، و چون مىديدند كه وى در دستگاه طهماسب منزلتى يافته است ، بىدرنگ تصميم گرفتند ميانهء آن دو نفر را به هم بزنند . چنان كه محمد محسن مىنويسد ، « 1 » طهماسب هم به علت جوانى خود و اعتمادى كه به آنها داشت اظهارات بىاساس آنان را باور كرد .\r\nبا در نظر گرفتن اخلاق و رفتار طهماسب ، دشوارى كار نادر بهتر معلوم مىشود . خوش بختانه نوشته‌هاى آورامف به تفصيل و در كمال وضوح اطلاعاتى دربارهء طهماسب در اين دوره به دست مىدهد . آورامف مطالب مختصرى را كه محمد محسن و ميرزا مهدى نوشته‌اند تأييد مىكند و آن را مفصل‌تر شرح مىدهد . و چنان كه بعدا خواهيم ديد ، متذكر مىشود كه چگونه اين شاه‌زادهء ، مخصوصا در لحظات مستى ، تقريبا در يك لحظه گاهى عصبانى و گاهى شاد مىشده است .\r\n\r\n\r\n","description":"","footnote":"\r\n( 1 ) . زبدة التواريخ ، ورق  b  212 ؛ همچنين - شيخ محمد على حزين ، احوال ، ص 175 .\r\n","page_name":" 273 ","page_number":285},
  {"content":"\r\n\r\nدر 23 اكتبر / 3 نوامبر 1726 يك هفته قبل از سقوط مشهد ، آورامف در يادداشت‌هاى خود مىنويسد كه طهماسب به يكى از شاه‌زادگان گرجى ، موسوم به حسين قلى بيگ « 1 » ، دستور داد كه مقدارى نوشابهء الكلى قفقازى به نام شخر « 2 » به حضور او ببرد . چون حسين قلى بيگ پاسخ داد كه از آن نوشابه موجود نيست ، طهماسب فوق‌العاده عصبانى شد و فرياد زد كه بايد از آن پيدا كند .\r\nشاه‌زادهء گرجى بعد از لحظه‌اى تفكر سربرآورد و گفت نمايندهء روسيه ( آورامف ) مقدارى شخر دارد ، ولى حاضر نيست به كسى بدهد . طهماسب كه هم چنان خشمگين بود گفت در اين صورت سر آورامف را از تن جدا خواهد ساخت و فورا عازم اردوى روس‌ها شد و فرياد بر آورد كه بايد اموال روس‌ها غارت و خود آنها كشته شوند . مأموران طهماسب به چادر آورامف ريختند و او را كه پيرهنى بيش بر تن نداشت به حضور طهماسب بردند . حتى به او اجازه ندادند كه چكمه‌هايش را به پا كند .\r\nآورامف كه تصور مىكرد آخرين دقايق عمرش فرا رسيده است ، خود را به پاى طهماسب افكند و استرحام كرد .\r\nطهماسب گفت : « بايد از من بترسى . »\r\nآورامف پاسخ داد : « چه طور ممكن است نترسم ؟ »\r\nطهماسب به تندى گفت : « خوب ، اگر حقيقتا از من مىترسى ، پس چرا مقدارى شخر برايم نياوردى ؟ »\r\nآورامف را كه هنوز پيراهنى بر تن داشت به خانهء طهماسب بردند و چون آن‌جا رسيد ديد كه بدن طهماسب پوشيده از گل و لاى است و مثل اين كه در ضمن راه در خندق يا جوى آبى افتاده باشد . طهماسب از اين كه مجبور شده بود به جست و جوى آورامف بپردازد بسيار عصبانى به نظر مىرسيد و به تندى به او گفت :\r\n« خيلى كثيفم ، همه‌اش تقصير تو است ! »\r\nآورامف بىدرنگ به چادر خود رفت و مقدارى شخر آورد و در نتيجه حال طهماسب فورا خوب شد . سپس شاه‌زاده فرمان داد مجلس جشنى برپا كنند و رامشگران بنوازند و خود به دست افشانى مشغول شد . پس از آن كه مقدارى هزليات گفت ، حالش دوباره عوض شد و رو به آورامف كرده گفت :\r\n« تو و اسماعيل بيگ « 3 » مسئول از دست رفتن سلطنت منيد ! »\r\n\r\n\r\n","description":"","footnote":"\r\n( 1 ) . نتوانستم بفهمم اين شاه‌زادهء گرجى كه بود و شايد يكى از بستگان كنستانتين كاختى بود . محمد ميرزا ، برادرزادهء كنستانتين ، جزء اطرافيان طهماسب در اين وقت بود .\r\n( 2 ) . اصل اين كلمه شايد چركسى باشد . شخر مشروبى بود كه مقدار زيادى الكل داشت .\r\n( 3 ) . همان شخصى كه به روسيه رفت و عهد نامهء 23 سپتامبر 1723 با آن كشور امضا كرد . - اواخر فصل هيجدهم .\r\n","page_name":" 274 ","page_number":286},
  {"content":"\r\n\r\nآورامف بدبخت دوباره دچار وحشت شد و كوشيد از خود دفاع كند ، ولى طهماسب سخنانش را قطع كرده و گفت :\r\n« بس است ديگر . راجع به كار حرف نزنيم و به جاى آن خوش باشيم ! »\r\nسپس دوباره به رامشگران فرمان داد بنوازند و شخر و تنقلات و سيب به حاضران تعارف كنند . پس از آن كه بطرىهاى شخر تمام شد ، طهماسب از آورامف پرسيد باز هم از آن دارد يا نه ، و چون آورامف جواب مثبت داد دوباره بطرىها را پر كردند . بعدا طهماسب از آورامف خواهش كرد مقدارى شخر برايش نگاه دارد و بيشتر از آن بسازد و كمى هم ودكا براى استفادهء شخص او تهيه كند . « 1 »\r\nاز يادداشت‌هاى آورامف چنين بر مىآيد كه طهماسب غالب اوقات خود را به مىگسارى مىگذرانيد . در اين يادداشت‌ها مكرر از تقاضاى طهماسب براى به دست آوردن ودكا سخن به ميان مىآيد . آورامف بعد از اين تجربهء تلخ در خواجه ربيع ، بدون اعتراض ، هميشه مقدارى ودكا مىفرستاد . با وجود اين ، قبل از اين كه به روسيه بازگردد ، يكى از مأموران مست ، نيمه شبى به خانهء او آمد و گفت طهماسب بسيار عصبانى است و بايد مقدارى ودكا بىدرنگ برايش بفرستد .\r\nدر اوايل 1729 ، هنگامى كه آورامف از مهمان دار پرسيد چرا اجازهء مراجعت به روسيه به او داده نمىشود ، اين شخص پاسخ داد كه شنيده است طهماسب باز مقدارى ودكا مىخواهد و اگر آورامف بتواند از آن تهيه كند ، خواهد توانست به روسيه بازگردد . عاقبت آورامف موفق شد خواهش شاه‌زاده را بر آرد و بعد از آن به كشور خود مراجعت كرد . « 2 »\r\nميكلو خوما كلاى « 3 » در تفسيرى كه راجع به يادداشت آورامف به دست مىدهد مىنويسد كه طهماسب طبيعتا احمق نبود ، ولى متذكر مىشود كه از خود اراده‌اى نداشت و در نتيجهء تربيتى كه در حرم‌سرا يافته بود ، به باده‌گسارى و فسق و فجور عادت كرده بود . چند تن از طرف‌داران درست كار و صادق او بسيار بدبين بودند . روزى مهمان‌دار باشى به آورامف گفت كه به عقيدهء او شاه ، يعنى طهماسب « 4 » ، هرگز در زندگى موفق نخواهد شد ، زيرا هميشه مست است و كسى جرئت ندارد او را سرزنش كند . « 5 »\r\nفرق شخصيت اين نوادهء فاسد شاه عباس اول با نادر از زمين تا آسمان بود . در حقيقت\r\n\r\n\r\n","description":"","footnote":"\r\n( 1 )  Zapiski , pp . 95 - 6  .\r\n( 2 ) . همان كتاب ، ص 97 .\r\n( 3 )  Miklukhomaklai  .\r\n( 4 ) . طرف‌داران طهماسب هميشه او را شاه مىدانستند ، زيرا وى پس از سقوط اصفهان و كناره‌گيرى پدر ، خود را در قزوين شاه ناميده بود . ولى چون قدرت حقيقى در ايران اول در دست محمود و بعد اشرف بود ، اين اشخاص بيشتر شايستگى اين لقب را داشتند . براى اجتناب از اشتباه ، طهماسب را شاه‌زاده يا به اسم ناميده‌ام ، تا اين كه در نوامبر 1729 در اصفهان بر تخت سلطنت نشست .\r\n( 5 ) . آورامف ، ص 97 .\r\n","page_name":" 275 ","page_number":287},
  {"content":"\r\n\r\nطهماسب فاقد هر صفتى بود كه نادر داشت . نادر به لياقت و كفايت خود ايمان داشت و داراى اراده‌اى قوى بود و اگر چه در موقع خود به عيش و نوش مىپرداخت ، ولى هرگز نمىگذاشت اين امور مانع انجام مقاصدش بشود . حس جاه طلبى او بسيار قوى و نيروى جسمانى او واقعا شگفت انگيز بود .\r\nبعد از سقوط مشهد ، تأثيرات بدگويى وزراى طهماسب از نادر به ظهور رسيد ، و روابط ميان آن شاه‌زاده و نادر به سرعت رو به خرابى گذاشت و در اوايل فوريه كار اختلاف آن دو چنان بالا گرفت كه طهماسب و وزرايش از مشهد عازم خبوشان شدند تا در آنجا كردها و ساير طوايف را عليه نادر بشورانند . مىگويند طهماسب حتى خواست با ملك محمود در برانداختن نادر هم داستان شود . ولى ملك محمود نادر را از اين قضيه آگاه ساخت . « 1 » طهماسب اگر چه نتوانست با ملك محمود در آن مورد سازش كند ، ولى موفق شد كردها و ساير طوايف ساكن شمال خبوشان را با خود هم دست كند . در نتيجه در چند نقطه شورش بر پا شد و مجاهداتى كه نادر به منظور متحد ساختن ايرانىها آغاز كرده بود به جايى نرسيد . در اثر تحريك وزرا ، طهماسب بيانيه‌هايى در استرآباد و مازندران انتشار داد و نادر را خاين قلمداد كرد . « 2 » ملك محمود هم كه از دوستى با نادر و شايد از زندگى درويشى خود خسته شده بود . دوباره تاتارهاى مرو را تحريك به شورش كرد . « 3 »\r\nوضع نادر در اين هنگام وخيم بود ، زيرا فقط قسمتى از طايفه افشار و نيز عده‌اى از جلايرها به رهبرى طرف‌دار با وفايش طهماسب خان وكيل ( كه به نام طهماسب خان جلاير مشهور بود ) با او بودند .\r\nنادر عادت نداشت در لحظات خطر ترديدى از خود نشان دهد و بىدرنگ تمام ثروتى را كه آن شاه‌زاده بر جاى نهاده بود به تصرف در آورد و اسبان و شتران او را به سربازان بخشيد و تمام طرف‌داران طهماسب را در مشهد دستگير ساخت و قصر سلطنتى ، عمارات دولتى ، منازل اعتماد الدوله و قوللر آقاسى طهماسب را مهر و موم كرد و در كنار درها نگهبانانى برگماشت . « 4 »\r\nنادر برادر خود ابراهيم‌خان را در مشهد گذاشت و با بقيهء سربازان به طرف شمال غرب آن شهر عزيمت كرد . در راه به جمعى از اكراد ياغى برخورد و آنها را شكست داد و سپس به خبوشان ، كه طهماسب هنوز آنجا بود ، ره سپار شد و شهر را در محاصره گرفت .\r\nاقدامات شديد نادر ، طهماسب و طرف‌دارانش را غافل‌گير كرد ، و چون انتظار محاصره نداشته بودند فقط مقدار كمى آذوقه ذخيره كرده بودند . بنابراين در مضيقه ماندند . چنان كه\r\n\r\n\r\n","description":"","footnote":"\r\n( 1 ) . تاريخ نادرى ، ص 40 .\r\n( 2 ) . آورامف ، ص 98 ؛ هم‌چنين - تاريخ نادرى ؛ ص 40 .\r\n( 3 ) . تاريخ نادرى ، ص 45 .\r\n( 4 ) . آورامف ، ص 98 .\r\n","page_name":" 276 ","page_number":288},
  {"content":"\r\n\r\nآورامف مىنويسد « 1 » ، طهماسب در اوايل مارس ملا باشى ( مير محمد حسين ) را به اردوى نادر فرستاد . هنگامى كه آورامف علت مأموريت اين شخص را از يكى از افسران نادر جويا شد ، افسر مذكور در پاسخ گفت كه وى براى مذاكرات صلح آمده است . سپس آن افسر اظهار داشت كه روز قبل ( 5 مارس ) نادر با ملاباشى مدت درازى گفت‌وگو كرده و به او گفته است كه بيم دارد طهماسب او را به قتل برساند و مير محمد حسين در پاسخ اظهار داشته است كه طهماسب به خدا سوگند خورده به او آسيبى نرساند . نادر هم با خنده جواب داده است :\r\n« بلى ، من شاه را خوب مىشناسم . خيلى قابل اعتماد و درست كار است . يك روز صبح به خدا قسم خورد كه از فتحعليخان محافظت كند ، و عصر آن روز فرمان داد سرش را ببرند ! »\r\nبا وجود اين ، اگر چه نادر حق داشت به قول طهماسب اعتماد نكند ، ولى تصميم گرفت با او كنار بيايد ، زيرا براى انجام مقاصد خود لازم مىدانست كه آن شاه‌زاده لااقل ظاهرا از او طرف‌دارى كند . بنابراين هر دو با يكديگر صلح كردند و طهماسب پذيرفت به مشهد برود . اين خود براى نادر پيروزى بزرگى بود .\r\nدر اين ضمن چون اقدام ملك محمود در برانگيختن تاتارهاى مرو كشف شده بود ، او را با برادرش ملك محمد على و برادرزاده‌اش ملك اسحق در 27 فوريه / 10 مارس به قتل رساندند . « 2 » نادر چند روز زودتر از طهماسب به مشهد رفت و براى پذيرايى او ، كه در نوروز صورت گرفت ، تداركات بسيار ديد .\r\nنادر از طهماسب با شكوه و جلال تمام پذيرايى كرد و فرمان داد ضريح امام رضا ( ع ) را چراغانى كنند . جشن نوروز تا چند روز ادامه داشت و ظاهرا روابط دوستانهء نادر و طهماسب به حال اول بازگشته بود . « 3 » با وجود اين ، نادر مىدانست كه نبايد اعتمادى به طهماسب داشته باشد و شاه‌زاده هم اگر چه مجبور به همكارى با او بود ولى دنبال فرصت مىگشت تا علنا مخالفت خود را ظاهر كند .\r\nهنوز اين تشريفات به پايان نرسيده بود كه در قسمتى از خبوشان و مرو شورش‌هايى روى داد و نادر براى فرونشاندن آنها عزيمت كرد . نادر به محض آن كه طغيان را در يك ناحيه فرو مىنشاند ، آشوب ديگرى در جاى ديگر بر پا مىشد و به اين ترتيب وى نمىتوانست براى مقابله با دشمن نيرومند خود ، يعنى افغان‌هاى ابدالى و غلجايى ، آماده شود . كسانى كه بيشتر از همه مزاحم مىشدند طوايف تركمن و كردهاى چميشگزك و\r\n\r\n\r\n","description":"","footnote":"\r\n( 1 ) . همان كتاب ، ص 99 .\r\n( 2 ) . زبدة التواريخ ، ورق  a  213 ؛ هم‌چنين - آورامف ، ص 95 . در اين صفحه تاريخ اين واقعه ذكر شده است .\r\n( 3 ) . زبدة التواريخ ، ورق  b  213 .\r\n","page_name":" 277 ","page_number":289},
  {"content":"\r\n\r\nقراچورلو « 1 » بودند كه نادر نمىتوانست به قول آنها اعتماد كند .\r\nنادر مىدانست مسئوليت اين شورش‌ها با كيست ، در يكى از ملاقات‌هاى خود با طهماسب در 28 ر 17 آوريل 1727 از او خواستار شد كه قوللر آقاسى و عده‌اى از بزرگان و وزرا و همچنين خواجه‌سرايان را از خدمت دور كند . طهماسب كه چاره‌اى نداشت پذيرفت ، ولى نادر روز بعد كه احساس مىكرد تقاضاهاى سنگينى كرده است ، به وى گفت كه مىتواند آن اشخاص را از خدمت طرد نكند مشروط به آن كه چند شرط را بپذيرد . سپس در كمال صراحت به شاه‌زاده گفت كه اعتمادى به او ندارد . طهماسب مثل سابق رضايت داد و اين بار نيز نادر پيروز شد . « 2 » از نوشته‌ها آورامف و منابع ديگر به خوبى برمىآيد كه طهماسب در اين هنگام مثل ايامى كه امر و نهى فتحعليخان را مىپذيرفت ، اوامر نادر را نيز اجرا مىكرد و وضع رقت‌انگيزى داشت .\r\nدر روابط طهماسب و نادر وضع بحرانى ديگرى در 23 ر 12 اكتبر 1727 در سبزوار پيش آمد .\r\nدر اين مورد ، نادر سربازان طهماسب را شكست داد و خودش را اسير كرد . در آن شب طهماسب به بهانهء دست شستن از چادر بيرون رفت و رو به گريز نهاد . هنوز مسافت بعيدى طى نكرده بود كه نادر از قضيه با خبر شد و به تنهايى به دنبال او شتافت و در ضمن راه به او رسيد . طهماسب بىچاره چنان پريشان و مضطرب شده بود كه خواست با كارد به زندگى خود خاتمه دهد ، ولى نادر آن را از دستش گرفت و او را با خود به اردو برد و با عده‌اى مستحفظ و دو نفر مستخدم به مشهد فرستاد . سپس مهر طهماسب را برداشت تا فرامين و اوامر خود را به نام او صادر كند . « 3 »\r\nدل انسان نمىتواند بر پريشانى و خوارى طهماسب تيره بخت نسوزد ، ولى بايد در نظر داشت كه در نتيجهء توطئه‌هاى او عليه نادر بود كه قسمتى از آن مصايب نصيب او شد . نادر هم از تأخيرى كه در كار آمادگى او به منظور حمله به افغان‌ها روى مىداد خشمگين بود و مىخواست هر چه زودتر جهت متحد ساختن قواى خود دشمنان را از ميان بردارد .\r\nبا وجود تمام اقدامات احتياط آميز نادر ، باز طهماسب توانست فرمان دهء خود را در عراق عجم ، كه به نام محمد عليخان موسوم بود ، تحريك به شورش كند . اين شخص مسئول طغيان‌هايى بود كه در شمال خراسان به وقوع پيوست و در آنها تقريبا هميشه طوايف سركش قراچورلو و چميشگزك و ديگران شركت داشتند .\r\nدر تابستان 1728 نادر و طهماسب از حيث ظاهر با يكديگر همكارى مىكردند و توانستند به مقابلهء افغان‌هاى ابدالى بشتابند . ولى چنان كه در فصل بعد گفته خواهد شد ، در ماه اوت\r\n\r\n\r\n","description":"","footnote":"\r\n( 1 ) . تاريخ نادرى ، ص 43 . ميرزا مهدى در تاريخ نادرى شرح مفصلى راجع به شورش‌هاى ممتد اين اقوام مىنويسد ، ص 39 - 44 ؛ براى خلاصهء آن ، - كتاب نادرشاه ، تأليف مترجم ، ص 28 - 30 .\r\n( 2 ) . ميرزا مهدى ، در تاريخ نادرى ، ص 41 ، صفات جنگ جويانه اين اقوام را مىستايد .\r\n( 3 ) . آورامف ، ص 101 ؛ هم‌چنين - زبدة التواريخ ، ورق  b  213 .\r\n","page_name":" 278 ","page_number":290},
  {"content":"\r\n\r\nبدون آن كه نتيجه‌اى از لشكركشى خود گرفته باشند به مشهد بازگشتند .\r\nدر ماه اكتبر بعد خبر رسيد كه ذوالفقار خان ، عموزاده « 1 » يا برادرزادهء « 2 » محمد على خان ، در حدود هشت هزار سرباز از طوايف قاجار و تركمن گرد آورده و استرآباد را متصرف شده است ، و مىگفتند كه قصد دارد طهماسب را از زير سلطهء نادر بيرون آرد .\r\nآورامف مىنويسد در آن روز كه اين اخبار وحشت‌انگيز به مشهد رسيد ( 29 / 18 اكتبر 1728 ) نادر به ديدن طهماسب رفت و او را به سختى ملامت كرد و گفت : « 3 »\r\n« تا كى مىخواهى احمق باشى ؟ تو عليه رعاياى خودت توطئه مىچينى و به اين ترتيب فرصت بيشترى به دشمن مىدهى . اين‌ها از اين كار تو خوش حال‌اند . »\r\nطهماسب جواب داد : « من از اين قضيه خبر نداشتم و اجازهء شورش به ذوالفقار ندادم . » نادر در پاسخ گفت : « مسلم مىدانم كه تو به ذوالفقار دستور دادى . » « 4 »\r\nبعد از آن‌كه اين مباحثات چند روزى ادامه داشت قضيه به آخر رسيد و ظاهرا طهماسب در اقدامات شديدى كه عليه ذوالفقار شد ، « 5 » با نادر همكارى كرد . در نتيجه اين شخص گرفتار شد و به قتل رسيد . « 6 »\r\nاز آن به بعد طهماسب دريافت كه با توطئه نمىتواند بر نادر فايق آيد و اجبارا در جنگ عليه ابدالىها بايد با او همكارى كند .\r\n\r\n\r\n","description":"","footnote":"\r\n( 1 ) . تاريخ نادرى ، ص 54 .\r\n( 2 ) . زبدة التواريخ ، ورق  a  214 .\r\n( 3 ) . آورامف ، ص 102 .\r\n( 4 ) . از تاريخ نادرى ، ص 53 - 54 ، چنين بر مىآيد كه محمد على خان ، ذوالفقار را تحريك به شورش كرده بود .\r\nترديدى نيست كه طهماسب مستقيما ، يا به طور غير مستقيم ، مسئول بود .\r\n( 5 ) . زبدة التواريخ ، ورق  a  214 .\r\n( 6 ) . براى شرح جزئيات - تاريخ نادرى ، ص 53 - 55 . ميرزا مهدى دربارهء ذو الفقار مىنويسد كه وى غرور شير و شجاعت موش را داشت ( تاريخ نادرى ، ص 55 ) .\r\n","page_name":" 279 ","page_number":291},
  {"content":"\r\n . \r\n","description":"","footnote":"","page_name":" 280 ","page_number":292},
  {"content":"\r\n\r\n\r\nفصل بيست و پنجم جنگ با افغان‌هاى ابدالى\r\nچنان كه در فصل پيش ديديم ، ميان طهماسب و سردار نيرومند او بر سر به دست آوردن قدرت و اختيارات كشمكشى در گرفته بود كه عاقبت در سبزوار به نفع نادر تمام شد . از اين تاريخ به بعد طهماسب تقريبا قدرتى نداشت و مجبور بود هر چه نادر مىگويد بپذيرد . « 1 » اين شاه‌زاده اگر چه از لحاظ نظامى ارزشى نداشت ، مع‌الوصف چون تنها فرزند بازماندهء شاه سلطان حسين بود و ادعاى او در مورد تاج و تخت ايران مشروع‌تر به نظر مىرسيد ، به درد نادر مىخورد . اين موضوع كه جلب توجه ايرانيان را مىكرد بسيار اهميت داشت .\r\nنقشهء نادر اين بود كه افغان‌هاى ابدالى را قبل از شكست دادن غلجايىها و استرداد تاج و تخت صفوى مطيع و منقاد سازد و اين خود سياست عاقلانه‌اى بود . اگر چه ابدالىها ، چنان كه ديديم ، در اثر نفاق داخلى ضعيف شده بودند ، ولى طايفه‌اى نيرومند و جنگ آور به شمار مىآمدند . درست است كه در آن موقع به خصوص مايهء نگرانى نبودند و احتمال نمىرفت كه به يارى غلجايىها بشتابند ، ولى ممكن بود كه از غيبت طهماسب و نادر در خراسان غربى استفاده كنند و مشهد را به تصرف در آورند و با اين ترتيب ضربهء مهلكى به نهضت آزاد ساختن ايران وارد سازند .\r\nاگر چه نادر اعتماد و اطمينان بىپايانى به رهبرى خود داشت ، ولى به تجربه دريافته بود كه بايد مدت‌ها بكوشد تا قوايى را كه در اختيار دارد به صورت لشكرى جنگنده و مهيب در آرد .\r\nشكست‌هاى پىدرپى كه سرداران صفوى خورده بودند چنان روحيهء ايرانىها را خراب كرده بود كه اكثرا از ديدن افغان‌ها وحشت‌زده مىگريختند . « 2 » بنابراين مىبايستى حس اعتماد آنها را\r\n\r\n\r\n","description":"","footnote":"\r\n( 1 ) . ولى بعدا بعضى از طرف‌داران طهماسب باعث مزاحمت نادر شدند .\r\n( 2 ) . به استثناى مردم شجاع قزوين و بن اصفهان كه پاىدارى كردند .\r\n","page_name":" 281 ","page_number":293},
  {"content":"\r\n\r\nنسبت به رهبران تقويت كرد و احساسات جنگ جويانهء آنان را بر انگيخت و در آنها روح انضباط دميد و به آنان تعليمات نظامى داد . در حقيقت چنان دشوارىهايى وجود داشت كه هر كس به جز نادر بود از ادامهء كار نوميد مىشد .\r\nاگر چه شورش‌هاى بىشمارى كه به وسيلهء تركمان‌ها و كردها و ساير طوايف سركش بر پا شد به نادر مجال نداد كه نقشهء اصلى خود را عملى كند ، و باعث وقفه در كارش گرديد ، ولى آن حوادث به سربازانش فرصتى داد كه تجارب جنگى كسب كنند .\r\nدر تابستان 1727 نادر با هشت هزار سرباز به منظور سركوبى يكى از رؤساى سيستان ، به نام حسين سلطان ، و شكست دادن افغان‌هاى سنگان و بهدادين « 1 » عزيمت كرد . حسين سلطان در اثر تحريكات ملك محمود سر به شورش برداشته بود و يكى از برادران ملك محمود ، به نام ملك كلب على ، و فرزند اين شخص ، موسوم به ملك لطفعلى ، از او طرف‌دارى مىكردند . افغان‌هاى ساكن سنگان و بهدادين شعبه‌اى از طايفهء ابدالى هرات بودند .\r\nنادر به سرعت حسين سلطان را مغلوب كرد ، ولى نتوانست ملك كلب على و فرزندش را اسير كند و هر دو گريختند و در اصفهان به اشرف پيوستند .\r\nافغان‌هاى سنگان بدون مقاومت تسليم شدند ولى ساكنان بهدادين تا چند روز در قلعهء شهر پاىدارى كردند . عاقبت رئيس آنان تسليم شد و قول داد در حفظ صلح بكوشد . در اين ضمن افغان‌هاى سنگان در غياب نادر شورش كردند . نادر فرمان داد به سرعت چند توپ از مشهد بياورند و خود عازم سنگان شد و آن را در محاصره گرفت . پس از رسيدن توپ‌ها و گلوله باران كردن شهر ، نادر نزديك بود در ضمن تعليم دادن به توپچىها كشته شود . خوش بختانه نادر قبل از آتش كردن يكى از توپ‌ها چند قدم به عقب رفته بود زيرا توپ تركيد و چند نفر از افسران و سربازان را كشت . « 2 »\r\nبه زودى نادر سنگان را با حمله گرفت و تمام مدافعان را از دم تيغ گذرانيد . در ضمن اين محاصره ، افغان‌هاى بهدادين نيز سر به شورش برداشتند و از هرات تقاضاى كمك كردند . در نتيجه در حدود هفت تا هشت هزار نفر از ابدالىها به يارى آنها شتافتند و سپس در برابر نادر و لشكر او در حوالى سنگان صف آرايى كردند . نادر به علت بىتجربگى بسيارى از سربازان خود ، قسمت اعظم لشكر را در خندق‌ها جاى داد و با پانصد سوار كار آزموده مكرر به افغان‌ها حمله برد . اگر چه سربازانى كه در خندق بودند مىخواستند در اين مبارزه شركت كنند ، ولى نادر به آنها اجازه نداد . بعد از چهار روز جنگ و زد و خورد ، ابدالىها ، به قول ميرزا مهدى ، « حرب را به هرب\r\n\r\n\r\n","description":"","footnote":"\r\n( 1 ) . اين دو شهر در قسمت جنوب ناحيه خاف ( خواف ) قرار دارند . سنگان در 62 ميلى جنوب غربى تربت شيخ جام و 40 ميلى مغرب سرحد فعلى ايران و افغانستان واقع است . بهدادين ، كه امروزه به نام بهداوين معروف است ، در 17 ميلى جنوب غربى سنگان قرار دارد .\r\n( 2 ) . تاريخ نادرى ، ص 47 .\r\n","page_name":" 282 ","page_number":294},
  {"content":"\r\n\r\nبدل ساختند » و به هرات گريختند . نادر كه احساس مىكرد بايد احتياط را از دست ندهد ، از تعقيب دشمن چشم پوشيد و به مشهد بازگشت .\r\nمىگويند طهماسب بارها از نادر خواهش كرد به اصفهان بتازد ، ولى نادر نمىپذيرفت و مىگفت تا دشمن مجاور يعنى ابدالىها مغلوب نشده‌اند صلاح نيست به چنان كارى اقدام شود . « 1 » سپس نادر و طهماسب موافقت كردند جداگانه عليه ابدالىها لشكركشى كنند . قرار بود نادر از مشهد و طهماسب از نيشابور عازم شود و در سلطان آباد واقع در ناحيهء ترشيز و در چهل ميلى غرب تربت حيدريه به هم بپيوندند . نادر به موقع عزيمت كرد ، ولى وزراى طهماسب اين شاه‌زاده را متقاعد ساختند كه از آن نقشه منصرف شود و به مازندران برود . در ضمن طهماسب از نادر خواست كه به تنهايى به هرات حركت كند . هنوز نادر مسافت زيادى طى نكرده بود كه خبر يافت وزراى طهماسب عليه او مشغول توطئه‌اند و در ميان قواى شاه‌زاده توليد نفاق مىكنند .\r\nناچار از فكر حمله به هرات منصرف شد و شتابان به مشهد بازگشت . بعد از آن ميان او و طهماسب در سبزوار گفت و گويى در گرفت كه در فصل پيش به آن اشاره كرديم .\r\nآورامف مىنويسد كه نادر و طهماسب در تابستان 1728 تصميم گرفتند جداگانه به هرات لشكركشى كنند ، ولى نتيجه‌اى به دست نيامد . آورامف جزئيات اين جنگ را شرح نمىدهد ، ولى مىتوان گفت اگر جنگى هم صورت گرفته باشد حاصلى نداشته است . نادر و طهماسب در ماه اوت به مشهد بازگشتند . « 2 »\r\nاز گفت‌وگوى نادر با آورامف چنين بر مىآيد كه نادر از دشوارى كارى كه درپيش داشت به خوبى آگاه بود . هنگامى كه آورامف گله كرد كه چرا نمىگذارند به روسيه بازگردد ، نادر پاسخ داد :\r\n« علت حقيقى بازداشت شما اين است : ما قصد داريم به قريب پانصد هزار نفر افغان ابدالى حمله كنيم . اگر فاتح شديم ، شما شاهد خواهيد بود و بعد به شما اجازه مىدهيم برويد و به برادران روسى خود بگوييد تا سوار كشتى بشوند و برگردند . اگر شكست خورديم ، بايد بدانيد كه آخر كار مملكت ايران رسيده است و شما بايد به فكر خودتان باشيد . . . » « 3 »\r\nافغان‌هاى ابدالى كه از قصد حملهء دشمن آگاهى داشتند به رفع اختلافات خود پرداختند . « 4 » رؤسايى كه در اين وقت براى به دست گرفتن زمام امور مىكوشيدند عبارت بودند از اللّه يار خان ،\r\n\r\n\r\n","description":"","footnote":"\r\n( 1 ) . همان كتاب ، ص 49 .\r\n( 2 ) . زاپيسكى ، ص 101 . باعث تعجب است كه شرحى دربارهء اين لشكركشى در تاريخ نادرى با هيچ متن ايرانى هم زمان با آن يافت نمىشود . اگر اظهارات آورامف قابل اعتماد نبود ، امكان نداشت بدانيم كه چنين واقعه‌اى روى داده است يا نه .\r\n( 3 ) . زاپيسكى ، ص 101 .\r\n( 4 ) . براى جزئيات - اواخر فصل هشتم .\r\n","page_name":" 283 ","page_number":295},
  {"content":"\r\n\r\nبرادر محمد خان افغان ملتانى ، و ذوالفقارخان ، پسر ارشد محمد زمان خان . « 1 »\r\nاللّه‌يارخان به حكومت هرات و به رياست قواى عمدهء ابدالىها منصوب شد و رقيب سابقش ذوالفقار به حكومت فراه انتخاب گرديد .\r\nدر چهارم شوال 1141 ( سوم مه 1729 ) نادر بعد از فراهم آوردن وسايل كار و بستن شروطى با طهماسب از مشهد به اتفاق او از طريق جام و فرمند آباد ( فرمان آباد فعلى ) و كاريز « 2 » عازم جنوب شد . قواى ابدالى نيز به سردارى اللّه‌يارخان از هرات به سوى شمال غربى پيش رفت .\r\nدو لشكر در نزديكى كافر قلعه « 3 » به هم رسيدند و در اينجا بود كه ابدالىها به فرمان دهى محمد زمان خان ايرانىها را به سردارى صفى قليخان در ده سال قبل شكست داده بودند .\r\nنادر همان سياست احتياط آميزى را كه در 1727 در جنگ با ابدالىها اتخاذ كرده بود پيش گرفت . نخست از شور و هيجان سربازانش جلوگيرى كرد و سپس توپ خانه را در اطراف پياده نظام گذاشت و سواران را در جناح لشكر جاى داد . ابدالىها اول حمله كردند و جنگ سختى بر پا شد . يكى از حملات آنها باعث آشفتگى صفوف پياده نظام ايران گرديد ، ولى نادر با سواران حمله شديدى كرد و با دست خود يكى از سرداران افغانى را به هلاكت رسانيد و در اين گيرودار نيزه‌اى به پاى راستش اصابت كرد ، ولى زخمى كه خورد كارى نبود . « 4 » مىگويند مردى كه او را مجروح ساخت حاجى مشكين نام داشت و سوگند خورده بود يا او را بكشد يا خود به قتل رسد . « 5 » چون شب فرارسيد ، طرفين دست از جنگ كشيدند و به جاى خود بازگشتند .\r\nروز بعد ابدالىها به هريرود عقب نشينى كردند و سپاهيان نادر به دنبال آنها شتافتند . ولى افغان‌ها توانستند از رودخانه بگذرند و در خارج شهر كوسويه در شصت ميلى شمال غربى موضع بگيرند . در اينجا جنگ سخت ديگرى در گرفت و افغان‌ها شكست خوردند و با چنان سرعتى به هرات گريختند كه توپ خانه و باروبنهء خود را نتوانستند با خود ببرند . ميرزا مهدى دربارهء اين پيروزى بزرگ نكته‌اى از قرآن نقل مىكند كه از اين قرار است :  « لِيَمِيزَ اللَّهُ الْخَبِيثَ مِنَ الطَّيِّبِ . . . »  يعنى تا آن كه خدا پليد را از پاكيزه جدا سازد . « 6 »\r\nبعد از اين شكست ، ابدالىها به شتاب به هرات رفتند و قوايى ترتيب دادند و دوباره به مقابلهء ايرانىها شتافتند . دو لشكر در نزديكى دهكدهء رباط پريان ، در نزديكى هرات و شش ميلى\r\n\r\n\r\n","description":"","footnote":"\r\n( 1 ) . فرزند جوان محمد زمان خان ، احمد خان نام داشت ، يعنى همان كسى كه بعدها به نام احمد شاه درانى موسوم شد ؛ وى در اين وقت تقريبا شش ساله بود .\r\n( 2 ) . كاريز شهر كوچكى است كه در 15 ميلى مغرب هريرود قرار دارد و زادگاه مقنع است .\r\n( 3 ) . اكنون به اسلام قلعه معروف است .\r\n( 4 ) . تاريخ نادرى ، ص 57 .\r\n( 5 ) . عبد الكريم علوى ، تاريخ احمد ( لكنهو ، 1850 ) ، ص 4 . هم‌چنين - محمد عبد الرحمن ، تاريخ احمد شاه درانى .\r\n( 6 ) . قرآن ، سورهء انفال ، آيهء 36 .\r\n","page_name":" 284 ","page_number":296},
  {"content":"\r\n\r\nشمال هريرود ، با يكديگر روبه‌رو شدند . جنگى كه در گرفت مانند دو جنگ پيش بسيار خونين بود و تمام روز ادامه داشت . عاقبت افغان‌ها از صحنهء جنگ گريختند و بيش از هزار نفر كشته بر جا نهادند .\r\nطوفان شديدى كه چهل و هشت ساعت ادامه داشت مانع از تجديد مخاصمات گرديد و چون فرو نشست ، اللّه يارخان قاصدى به اردوى ايرانىها فرستاد و پيش‌نهاد صلح كرد ، ولى نادر نپذيرفت و گفت تا اللّه يار خان و ساير رؤسا شخصا به حضور او نيايند ، به تقاضاى آنها گوش نخواهد داد . اللّه يار خان عازم حركت بود كه ناگهان خبر رسيد ذوالفقار از فراه به كمكش مىآيد .\r\nنادر قسمتى از لشكر خود را براى دفع ذوالفقار فرستاد و خود با بقيهء سربازان در شكيبان ، در بيست و پنج ميلى غرب هرات ، اردو زد .\r\nذوالفقار و سربازانش از چنگ قوايى كه نادر عليه آنها فرستاده بود گريختند و در نزديكى شكيبان به كمين نشستند . سپس اللّه يارخان از شرق به نادر حمله كرد و ذوالفقار به اردوى ايرانىها حمله برد و باروبنهء آنها را به باد غارت داد . نادر پس از آن كه عده‌اى را براى دفع ذوالفقار فرستاد خود با باقى لشكر قواى اللّه يارخان را مشغول داشت . روز بعد جنگ ادامه يافت و نادر و سربازانش عاقبت ابدالىها را از صحنهء جنگ بيرون راندند .\r\nاللّه يار خان بار ديگر حاضر به صلح شد ، ولى نادر جواب سابق را تكرار كرد . بعضى از رؤساى افاغنه ناچار شخصا به حضور نادر آمدند و بعد از طلب پوزش حاضر شدند نه فقط اوامرش را اطاعت كنند بلكه با ايرانىها به دفع غلجايىها بپردازند . طهماسب و وزراى او با اين پيش نهاد مخالف بودند ، ولى نادر با آن موافقت كرد . روز بعد ، عدهء زيادى از رؤساى ابدالى با هدايا و تحف به نزد نادر آمدند و به دريافت خلعت از طرف او نايل شدند . سپس چند تن از رؤساى متنفذ به خدمت طهماسب در آمدند و اللّه يارخان ، كه رسما تسليم شد ، به حكومت هرات منصوب گرديد . « 1 »\r\nنادر و طهماسب پس از انجام نقشهء خود بازگشتند و در چهارم ذىالحجه 1141 ( اول ژوئيه 1729 ) به مشهد رسيدند .\r\nاين جنگ قواى ابدالىها را كاملا در هم نريخت ، چنان كه سال بعد هنگامى كه نادر با تركان عثمانى سرگرم زد و خورد بود ، آنها سر به شورش برداشتند . « 2 » ولى ثابت شد كه افغان‌ها شكست ناپذير نيستند و سپاهيان ايران كه در دست نادر پرورش يافته‌اند بار ديگر مىتوانند جنگ آورى خود را نشان دهند . گذشته از اين ، نه تنها به سردار نيرومند خود ، بلكه به قدرت خود\r\n\r\n\r\n","description":"","footnote":"\r\n( 1 ) . تاريخ نادرى ، ص 60 .\r\n( 2 ) . سردسته شورشيان اللّه يارخان نبود كه وفادار ماند ، بلكه رقيب او ذوالفقار بود . - كتاب نادرشاه ، ص 51 - 54 ، تأليف مترجم .\r\n","page_name":" 285 ","page_number":297},
  {"content":"\r\n\r\nاعتماد يافتند . در اين جنگ كوتاه و دشوار ، نخستين دشمن سرسخت در خاك ايران از پاى در آمد و علايم اميد بخشى به ايرانيان نشان داده شد . « 1 »\r\nنكته مهم آن كه طهماسب در اين وقت دريافته بود كه چگونه نقشه‌هاى جنگى عليه غلجايىها را بايد هم آهنگ كند . در نامهء مورخ ذىالحجه 1141 ( ژوئن و ژوئيه 1729 ) « 2 » طهماسب به حسين قلى خان زنگنه مير آخورباشى دستور داد كه با سربازان قزلباش در آن وقت به اصفهان حمله نكند ، زيرا خود او و نادر به سرعت مشغول تهيه وسايل جنگ بودند .\r\n\r\n\r\n","description":"","footnote":"\r\n( 1 ) . شرح اين جنگ ، كه قسمت عمدهء آن متكى بر نوشتهء ميرزا مهدى است ، با اختلافات مختصرى از كتاب نادرشاه ، ص 32 - 34 ، تأليف مترجم ، اقتباس شده است .\r\n( 2 ) . اين نامه در تصرّف دكتر ميناسيان است كه از راه لطف نسخه‌اى از آن را به من دادند .\r\n","page_name":" 286 ","page_number":298},
  {"content":"\r\n\r\n\r\nفصل بيست و ششم بازگشت سلطنت سلسلهء صفويه\r\nاشرف بعد از آن كه در دسامبر 1725 بدون نتيجه كوشيد كه طهماسب را به دام اندازد ، « 1 » ديگر متعرض او نشد ؛ زيرا تمام توجه او به جنگ با تركان عثمانى و امور مهم ديگر معطوف بود .\r\nهنگامى كه بعد از ظهور نادر و سقوط مشهد ، خبر نيرومند شدن طهماسب و قصد حملهء او به غلجايىها و اصل شد ، اشرف بىاعتنايى كرد و سپاهيانش از راه استهزا آن شاه‌زاده را « سگ‌زاده » خواندند . خود اشرف مىگفت خشنود خواهد شد اگر طهماسب جرئت حمله به او را داشته باشد ، زيرا حوصلهء پيدا كردن او را در كوهستان‌ها ندارد . « 2 »\r\nولى در اوايل بهار 1729 معلوم بود كه اشرف از تهديدات طهماسب و سردار پيروز او سخت بيمناك شده است . محمد رشيد افندى كه در آن وقت از طرف دربار عثمانى به نزد اشرف فرستاده شده بود ، « 3 » چنين گزارش داد كه فرمان‌رواى افغانى خود را براى حمله به طهماسب آماده مىكند . معلوم بود كه اشرف اميدى به پيروزى نداشت ، زيرا به شدت استحكامات شهر را تقويت مىكرد و براى آن كه كسانى را كه به اين كار مشغول بودند تشويق كند خود جامهء بسيار ساده‌اى مىپوشيد چنان كه هر كس او را مىديد وى را كارگرى معمولى مىپنداشت و تصور نمىكرد مالك تخت و تاج و خزاين ايران است . « 4 »\r\n\r\n\r\n","description":"","footnote":"\r\n( 1 ) . - اوايل فصل بيستم .\r\n( 2 ) . كلراك ، به نقل از فرانسوا دوگاردان ، جلد سوم ، صفحات 33 - 34 .\r\n( 3 ) . - اواخر فصل بيست و يكم .\r\n( 4 ) . - ترجمهء فرانسوى نامه‌اى از محمد رشيد افندى از اصفهان ، مورخ 7 آوريل 1729 ، در بايگانى وزارت امور خارجه ، جلد هفتم ، ورق  b  92 . اشرف هنگامى كه مواجه با حملهء تركان عثمانى شد ، قلعهء تبرك را وسعت داد و حتى در آن وقت يا چندى بعد وى آن قلعه را كه در ميان راه يزد و زاينده رود و در غرب پل شهرستان و در دامن تپه‌اى بود از نو ساخت و مرمت كرد . اين تپه هنوز به « اشرف تپه » موسوم است . - كتاب\r\n","page_name":" 287 ","page_number":299},
  {"content":"\r\n\r\nقابل توجه است كه گزارش سفير تركيه را با نوشته‌هاى نمايندهء كمپانى انگليسى هند شرقى در گمبرون مقايسه كنيم . وى در 13 / 2 آوريل 1731 به بمبئى چنين گزارش داد :\r\n« در ماه مه 1729 شايع شده بود كه شاه‌زادهء ايرانى قواى مهمى در مشهد و هرات فراهم آورده است و قصد رسيدن به سلطنت را دارد . افاغنه تا مدتى به اين موضوع توجهى نداشتند و در نتيجهء پيروزىهاى سهل و ساده‌اى كه در جنگ با ايرانيان به دست آورده بودند چنان از قدرت و امنيت خود و ضعف و جبن دشمنان مطمئن شده بودند كه هيچ تداركى نديدند و خوش‌بختانه شاه‌زاده فرصت يافت كه در تمام قسمت‌هاى ايران تحقيق كند چه اشخاصى نسبت به او وفادار مانده‌اند . » « 1 »\r\nاين شايعات و خبر اين كه حسين برادر محمود از قندهار عزيمت كرده است ، « 2 » اشرف را از خواب غفلت بيدار ساخت .\r\nخبر عزيمت حسين به منظور حمله به اشرف بىاساس بود ، ولى گزارش رسيد كه طهماسب و نادر پس از سركوبى افغان‌هاى ابدالى به سوى اصفهان پيش مىآيند . اشرف كه دچار وحشت و اضطراب شديدى شده بود ، عده‌اى را براى تقويت پادگان در قزوين فرستاد و هم چنان كه ويليام كاكل « 3 » ، نمايندهء كمپانى انگليسى هند شرقى مقيم اصفهان و معاونش جان گيكى « 4 » ، مىنويسد :\r\n« پادشاه [ اشرف 
  ] با چند توپ و هر قدر سرباز كه ممكن بود گرد آرد در دوم ماه اوت از اصفهان بيرون رفت و به شتاب به تهران رسيد و در آنجا مدتى صبر كرد كه خان‌هاى ولايات مجاور به او بپيوندند و سپس عازم سنگان در ولايات خراسان شد . »\r\nفريزر مىنويسد كه تعداد سپاه اشرف در اين وقت در حدود سى هزار نفر بود . « 5 » معلوم نيست چرا اشرف در حملهء به نادر و طهماسب تا آن اندازه تأخير كرد .\r\nوى اگر ضمن جنگ هرات مستقيما به مشهد حمله برده بود ، مىتوانست موقعيت دشمن را سخت به خطر اندازد .\r\nخبر بيرون آمدن اشرف از اصفهان در حدود دو ماه بعد از بازگشت طهماسب و نادر به مشهد به اين شهر رسيد . نادر در گردآورى سرباز و مهمات براى جنگ حياتى و مهمى كه در پيش بود هيچ تأخير روا نمىداشت .\r\n\r\n\r\n","description":"","footnote":"\r\n Suite deis Revoluioun de Perse : Extrait d'une lettre d Ispahan , du May 1429 ( Paris , 1729 ) \r\nكه نويسندهء آن معلوم نيست .\r\n( 1 )  Persia and the Persian Gulf Records , vol . XIV  .\r\n( 2 ) . يادداشت‌هاى روزانهء گمبرون  ( Gombroon Diary , 13 , 24 oct ) \r\n( 3 )  Cockell  .\r\n( 4 )  Geekie  .\r\n( 5 ) . كتاب نادرشاه ، ص 95 . شيخ حزين ، احوال ، ص 191 ، مىنويسد كه اشرف با عدهء زيادى ملتزم ركاب و قشونى بزرگ حركت كرد .\r\n","page_name":" 288 ","page_number":300},
  {"content":"\r\n\r\nمحمد محسن مىنويسد كه قبل از حركت طهماسب و نادر از مشهد ، طهماسب پذيرفت كه در ازاى خدمات نادر ، ولايات خراسان و كرمان و مازندران « 1 » را پس از تصرف اصفهان و اخراج غلجايىها از ايران به وى واگذارد . « 2 » ميرزا مهدى در تاريخ نادرى ذكرى از اين موضوع نمىكند ، ولى دليلى در دست نداريم كه در قسمت اظهارات محمد محسن ترديد كنيم .\r\nدر 18 صفر 1142 ( 12 سپتامبر 1729 ) نادر و طهماسب با سپاه خود از مشهد بيرون آمدند و از شهرهاى نيشابور و سبزوار گذشتند تا سمنان را كه اشرف در محاصره گرفته بود آزاد كنند . « 3 » اشرف نيز عده‌اى از سربازان را براى ادامهء محاصره سمنان به جاى گذاشت و خود براى مقابله با دشمن به مشرق شتافت . طلايه‌داران غلجايى به فرمان‌دهى محمد سيدال خان كوشيدند كه توپ خانهء نادر را در بسطام به تصرف در آورند . ولى تا دهكدهء مهمان دوست در حوالى دامغان عقب نشستند و در آنجا اشرف با قسمت اعظم سپاه به آنها ملحق شد . « 4 »\r\nنادر و طهماسب به پيش روى خود به طرف غرب ادامه دادند تا اين كه به رودخانهء مهمان دوست در شرق دهكدهء مذكور رسيدند . در اينجا در صبح ششم ربيع الاول ( 29 سپتامبر ) نخستين نبرد ميان غلجايىها و سربازان نادر روى داد . نادر سربازان خود را به صورت يك گروه در آورده و در اطراف آنها تفنگچىها و توپ‌خانه را قرار داده و اوامر اكيد صادر كرده بود كه تا وقتى فرمان حمله ندهد كسى نبايد حركت كند . افغان‌ها كه مطابق رسم خود به سه گروه تقسيم شده بودند به شدت به قلب سپاه نادر و بعد به دو جناح آن حمله بردند . نادر صبر كرد كه دشمن درست در تير رس آتش توپ خانه قرار گيرد و سپس فرمان شليك داد . اگر چه عدهء زيادى از افغان‌ها به خاك هلاك افتادند ولى باقى آنها با تعجب دريافتند كه ايرانىها نه تنها پاى دارى مىكنند بلكه مىتوانند دست به حمله نيز بزنند . توپ خانهء نادر هرج‌ومرج عجيبى در صفوف دشمن ايجاد كرد و گذشته از آن كه زنبورك‌هاى افغان‌ها را از كار انداخت ، تلفات سنگينى بر آنها وارد ساخت . « 5 » در اين ضمن پرچم‌دار اشرف تير خورد و كشته شد و در نتيجه غلجايىها روبه‌فرار نهادند . سربازان ايرانى كه از پيروزى بر دشمن قوى مغرور شده بودند مىخواستند به دنبال او بشتابند ، ولى نادر كه احساس مىكرد آنها هنوز تجربهء كافى ندارند ، اجازهء تعقيب دشمن را نداد . « 6 »\r\nميرزا مهدى و محمد محسن تعداد دو سپاه و ميزان تلفات آنها را به دست نمىدهند . اوتر « 7 »\r\n\r\n\r\n","description":"","footnote":"\r\n( 1 ) . معلوم مىشود كه طهماسب به ادعاى روسيه در خصوص مازندران ديگر اهميتى نمىداد .\r\n( 2 ) . زبدة التواريخ ، ورق  a  215 .\r\n( 3 ) . تاريخ نادرى ، ص 61 . هم‌چنين - محمد على حزين ، احوال ، صفحات 191 - 192 .\r\n( 4 ) . تاريخ نادرى ، ص 91 .\r\n( 5 ) . تاريخ نادرى ، ص 72 .\r\n( 6 ) . همان كتاب .\r\n( 7 )  Otter  .\r\n","page_name":" 289 ","page_number":301},
  {"content":"\r\n\r\nعدهء افاغنه را پنجاه هزار نفر مىنويسد . « 1 » ولى اين رقم به نظر مبالغه آميز مىآيد ، در صورتى كه هنوى تعداد سربازان نادر را بيست و پنج هزار نفر ذكر مىكند . « 2 » كاكل تلفات افغان‌ها را دوازده هزار و تلفات ايرانيان را چهار هزار نفر مىنويسد . « 3 »\r\nبدون ترديد اين موفقّيت بزرگ نادر شايستهء تمجيد است . تغييرى كه وى در روحيهء سربازان ايرانى در اين مدت كوتاه به وجود آورد به نظر بعضىها با معجزه پهلو مىزند . ولى مردان دليرى كه وى به دقت تربيت كرد و به مشقات جنگ معتاد ساخت نيز در خور ستايش‌اند . نادر نشان داد كه ايرانىها با انضباط شديد و تعليمات صحيح مىتوانند سربازان خوبى بشوند . « 4 »\r\nبعد از آن نبرد سخت ، نادر و طهماسب فرمان استراحت دادند و سپس به دامغان رفتند . ولى به زودى باز اختلافى ميان آن دو به وجود آمد و نادر چنان به صراحت و بىپرده سخن گفت كه شاه‌زاده تا مدتى از پيش روى خوددارى كرد . عاقبت طهماسب نزد نادر آمد و از رفتار خود پوزش خواست . سپس پيش روى آغاز شد .\r\nدر اين ضمن اشرف با سپاهيانش به طرف ورامين عقب‌نشينى كرد و در آنجا فرمان داد كه نيروى امدادى از تهران به كمك بيايد . پس از آن كه سربازان تازه نفس وارد شدند ، اشرف در گردنهء باريكى در درهء خوار ، در شرق ورامين ، به كمين سپاه نادر كه قرار بود از آنجا بگذرد نشست . نادر كه از طلايه‌داران خود گزارشى در اين مورد دريافت داشته بود ، عدهء زيادى از تفنگچيان خود را براى حمله به دشمن از پشت سر فرستاد و شخصا يكراست به مقابله او شتافت . اين عمليات كه باعث غافل گير شدن دشمن گرديد ، كاملا موفقيت‌آميز بود . غلجايىها يك بار ديگر رو به هزيمت نهادند و باروبنه و توپ‌هاى خود را به جاى گذاشتند و به شتاب به اصفهان گريختند . « 5 »\r\nنادر قبل از تعقيب دشمن ، طهماسب را متقاعد ساخت به تهران ، كه افغان‌ها آن را تخليه كرده بودند برود و به امور مهمهء مملكتى بپردازد . « 6 » در حقيقت نادر مىخواست كه اين شاه‌زاده مانع كارش نباشد تا خود بتواند مبارزهء سختى را كه در پيش داشت با خيال راحت ادامه دهد .\r\nهنگامى كه اشرف بعد از چند شكست به اصفهان رسيد ، از بيم آن كه مبادا مردم سر به شورش بردارند ، در حدود سه هزار تن از علما و اشراف شهر را از دم تيغ گذرانيد و در اين ضمن سربازانش بازارها را غارت كردند و آنها را آتش زدند ، و چون مىترسيدند كه كارمندان\r\n\r\n\r\n","description":"","footnote":"\r\n( 1 )  Voyage en Turgoie et en Perse , vo 1 . 1 , p . 303  .\r\n( 2 ) . سفرنامه ، جلد چهارم ، ص 27 .\r\n( 3 ) . نادرشاه ، ص 95 ، اثر جيمز فريزر . شيخ حزين ( كه ضمن جنگ در فاصله نسبتا دورى از صحنهء نبرد بود ) در احوال ، ص 193 ، مىنويسد كه ايرانىها دو نفر زخمى دادند !\r\n( 4 ) . انتقادى كه موريه در كتاب حاجى بابا ، ص 395 - 396 ( لندن ، 1897 ) از طرز رفتار سربازان ايرانى در جنگ مىكند بسيار بىانصافانه است .\r\n( 5 ) . تاريخ نادرى ، ص 64 .\r\n( 6 ) . همان كتاب .\r\n","page_name":" 290 ","page_number":302},
  {"content":"\r\n\r\nكمپانىهاى انگليسى و هلندى هند شرقى به نادر پناه برند ؛ اموال آنها را تصاحب و خودشان را روانهء زندان كرد و آنان هفده روز محبوس ماندند . « 1 »\r\nاحمد پاشا ، فرمان رواى بغداد ، به خواهش اشرف عده‌اى سرباز و چند توپ فرستاد . « 2 » و اشرف با هر اندازه سرباز كه داشت از اصفهان بيرون رفت و در دهكدهء مورچه خورت ، واقع در 35 ميلى شمال غربى شهر ، موضع گرفت .\r\nدر اين ضمن نادر بعد از آن كه از دست طهماسب خلاص شد ، از طريق كاشان و نطنز به طرف اصفهان حركت كرد ( اين راه اگر چه از راه قهرود طويل‌تر بود ، ولى براى توپ خانه مناسب بود ، در صورتى كه راه ديگر به علت آن كه از كوهستان مىگذشت چنين مزيتى نداشت ) . نادر در زمان ورود اشرف به مورچه خورت ، در چند ميلى مشرق اين دهكده موضع گرفته بود و چون افغان‌ها در نزديكى آن حاضر به دفاع بودند ، نادر جرئت نكرد دست به حمله بزند ، و در عوض براى بيرون آوردن دشمن از موضع خود ، تظاهر كرد كه به سوى اصفهان در حركت است . اين نيرنگ مؤثر واقع شد ، زيرا اشرف بىدرنگ با سپاهيان خود از دهكده بيرون آمد و ، به تقليد نادر در مهمان دوست ، سربازان را به صورت يك گروه در آورد و توپ خانه را در دو جناح قرار داد .\r\nايرانىها در حالى كه تفنگچيان آنها از جلو مىرفتند به افغان‌ها حمله بردند . حملهء آنان چنان شديد بود كه بسيارى از توپ‌هاى دشمن را تصرّف كردند . سپس جنگ تن به تن خونينى بر پا شد و ايرانىها با وجود حملهء سخت دشمن از پشت سر و پهلو ، شاهد پيروزى را در آغوش گرفتند . ايرانيان به حملات خود ادامه داده ، باقى توپ‌هاى افغان‌ها را به دست آوردند ، و عدهء زيادى از آنها را به اضافهء تعدادى از سربازان ترك كه احمد پاشا به كمك اشرف فرستاده بود اسير كردند . « 3 » اشرف كه مىديد جنگ را باخته است ، با بقيهء سپاه خود به شتاب به اصفهان گريخت . « 4 »\r\nاشرف چون به پاىتخت بازگشت ، بىدرنگ آمادهء فرار شد و براى حمل زنان و كودكان و خزاين سلطنتى هر چهارپايى را كه در شهر بود مصادره كرد و با پيروان خود در 13 نوامبر روانهء شيراز شد . « 5 »\r\n\r\n\r\n","description":"","footnote":"\r\n( 1 ) . براى جزئيات بيشتر - اواخر فصل سى و سوم .\r\n( 2 ) . ميرزا مهدى ( تاريخ نادرى ، ص 65 ) مىنويسد كه احمد پاشا چندين پاشا با عده‌اى مرد جنگى فرستاد ، ولى اين موضوع اغراق آميز است . شيخ حزين ، احوال ، ص 107 ، مىگويد كه چون اشرف با ترك‌ها صلح كرده بود ، احمد پاشا ، بنابر تقاضاى او ، « يك تيپ تمام » توپچى به كمكش فرستاد .\r\n( 3 ) . ميرزا مهدى ( تاريخ نادرى ، ص 66 ) مىنويسد كه نادر با ترك‌ها به مهربانى رفتار نمود و آنها را آزاد كرد .\r\n( 4 ) . يادداشت‌هاى روزانهء گمبرون ، 24 دسامبر 1729 و 4 ژانويه 1730 . ميرزا مهدى مىنويسد ( تاريخ نادرى ، ص 67 و دورهء نادرى ، صفحات 75 - 76 ) كه اشرف در همان شب كه از مورچه خورت رسيد اصفهان را ترك گفت .\r\nنظر به اين كه كاكل و گيكى در اين محل بودند ، گواهى آنها را ترجيح دادم .\r\n( 5 ) . يادداشت‌هاى روزانهء گمبرون ، 24 دسامبر ، 4 ژانويه .\r\n","page_name":" 291 ","page_number":303},
  {"content":"\r\n\r\nپس از حركت اشرف ، اوباش شهر و دهكده‌هاى مجاور به منازل متروكه و حتى خانه‌هاى مسكونى ريختند و تا روزى كه نادر در 16 نوامبر وارد اصفهان شد ، به غارت اموال مردم پرداختند . نادر بىدرنگ نگاهبانى در اطراف قصر سلطنتى گذاشت و سپس به جست و جوى افغان‌هايى كه پنهان شده بودند پرداخت و هر كه را دست گير كرد از دم تيغ گذرانيد ؛ و كسانى را كه در دورهء اشغالى با مردم به ملاطفت رفتار كرده بودند ، بخشيد و به آنها اجازهء بازگشت به اوطان خود داد . مردم هنوز چنان از افغان‌ها متنفّر بودند كه نادر به آنها اجازه داد مقبرهء محمود را ويران و گورش را پاى مال كنند . « 1 »\r\nنادر جواهراتى را كه افغان‌ها به جا گذاشته بودند جمع‌آورى و ميان سربازان خود تقسيم كرد و سپس قاصدى به نزد طهماسب فرستاد تا او را از تصرف اصفهان آگاه كند و براى بر تخت نشستن به اين شهر بازگرداند .\r\nطهماسب پس از شنيدن اين خبر از تهران خارج شد ، « 2 » و در نهم دسامبر 1729 به دهكدهء گز در حوالى اصفهان رسيد . نادر به استقبال او شتافت و به احترام از او پذيرايى كرد . شاه ( چون اشرف گريخته بود ، طهماسب را بايد از اين به بعد شاه بناميم ) از پيروزى او بر اشرف و تصرّف مجدّد پاى تخت به او تبريك گفت و بعد از آن هر دو با هم در رأس سپاهيان به اصفهان راندند . « 3 »\r\nاز هنگامى كه طهماسب در طى محاصرهء اصفهان از اين شهر در دل شب گريخت هفت سال و نيم گذشته بود . در اين وقت عدهء قليلى كه بر جا مانده بودند با شوق و شعف به او خوش آمد گفتند ، ولى طهماسب چنان از ويرانى شهر متأثر شده بود ، كه بىاختيار به گريه افتاد . « 4 » مىگويند وقتى به حرم‌سرا وارد شد پير زنى با شوق و ذوق خود را به گردنش آويخت و چون طهماسب مىدانست كه خواهران و ساير بستگان او را اشرف با خود برده است ، از اين كه معلوم شد اين زن\r\n\r\n\r\n","description":"","footnote":"\r\n( 1 ) . كلراك ، از قول فرانسوا دو گاردان ، جلد سوم ، صفحات 47 - 55 .\r\n( 2 ) . همان كتاب ، جلد سوم ، ص 53 ، در يادداشت‌هاى روزانهء گمبرون ، تاريخ 24 دسامبر ، 4 ژانويه نيز ذكر شده است و اسقف بارناباس فدلى چنين مىنويسد . -  A Chronicle of the Carmelites , vol . I , p . 582 \r\n( 3 ) . كلراك ، از قول فرانسوا دو گاردان ( كه شاهد عينى بود ) ، جلد سوم ، صفحات 53 - 55 در نسخه‌اى در بايگانى وزارت امور خارجه فرانسه ، جلد چهارم ، اوراق  a  99 -  a  95 ، اين مطلب عجيب را ذكر كرده است كه 35000 تن قواى طهماسب شامل عده‌اى روسى و فرمان دهان مسكوى بود و اين اشخاص اصفهان را به تصرف در آوردند و به اسم تزار آن را چند روز نگاه داشتند ، و نظر به شيوع قحطى يا تهديد ايرانىها به منظور متوسل شدن به ترك‌ها ، شهر را رها كردند . مطالب همان نسخه با مختصرى تغيير عنوان در جلد سوم كتاب كلراك ، صفحات 90 - 105 ديده مىشود . تنها موردى كه روس‌ها كمك نظامى به ايران رساندند وقتى كه نادر ترك‌ها را در اردبيل به سال 1730 در محاصره كرده بود .\r\n( 4 ) . شيخ محمد على حزين هنگامى كه بعد از آزاد شدن اصفهان به اين شهر بازگشت ، مشاهده كرد كه آن شهر بزرگ ، با وجود حضور شاه ، در كمال خرابى و ويرانى است و مىنويسد كه از تمام دوستانم تقريبا هيچ كس را نديدم . احوال ، ص 205 .\r\n","page_name":" 292 ","page_number":304},
  {"content":"\r\n\r\nمادر خود اوست دچار شگفتى شد . وى بعد از حملهء افغان‌ها به صورت كنيزان در آمده و به تمام مشقّاتى كه اين زنان معمولا تحمّل مىكردند تن در داده بود . « 1 »\r\nولى مردم اصفهان به زودى دريافتند كه شادى و مسرت آنان زودگذر است . زيرا پس از ورود قواى سلطنتى به شهر ، نادر فرمان داد كه براى پرداخت مواجب سربازان برهنه و گرسنه ، از تمام مردم پولى گرفته شود ، و اين مبلغ چنان ظالمانه اخذ شد كه بسيارى از مردم به هلاكت رسيدند ، و جمعى ديگر به كلى ورشكست شدند . « 2 » در واقع ، سربازان با ساكنان اصفهان به خشونت رفتار كردند ، و خانه‌هاى آنان را به ياد غارت دادند ، و حتى بعضى از آنها را مثل غلام و برده فروختند .\r\nديرى نگذشت كه مردم متوجه شدند كه وضع آنها در زمان تسلط افاغنهء منفور بهتر بود . « 3 »\r\nمىگويند كه طهماسب براى بار دوم به تخت نشست ؛ « 4 » ولى ، تاريخ آن ذكر نشده است . با آن كه طهماسب به نادر اصرار مىكرد كه به تعقيب اشرف بپردازد ، ولى نادر علاقه‌اى به اين موضوع نشان نمىداد . بعيد نيست كه نادر مىخواست سربازانش از خستگى راه بياسايند و گذشته از اين چون اواسط زمستان بود ، صلاح نمىديد به جنگ بپردازد . شايد دليل بهترى براى تأخيرى كه نادر نشان مىداد اين بود كه مىخواست از زحماتى كه كشيده بود ، نتيجه بگيرد . و موقعيّت خود را مستحكم كند . براى اين منظور در نظر داشت طهماسب را به اجراى عهدى كه كرده بود وادارد و ايالات خراسان و كرمان و مازندران را از او بگيرد . طهماسب نه تنها اين ايالات را به وسيلهء « نعمت نامه » اى به او بخشيد بلكه به او حق نصب جقه را نيز اعطا كرد . « 5 » بنابراين ، نادر آنچه را مىخواست به دست آورد و در واقع سه ايالت مذكور را با اختيارات تامه كسب كرد . گذشته از اين ، نادر اظهار مىداشت كه تنها آرزوى او بازگشتن به خراسان است . و چون شاه و وزراى او مىدانستند كه بدون كمك نادر نمىتوانند جنگ نهايى عليه اشرف را آغاز كنند ، و روس‌ها و ترك‌ها را از خاك ايران بيرون رانند ، از او تقاضا كردند تغيير عقيده بدهد و دشمن را از پاى درآرد .\r\nنادر رضايت داد ولى به شرط آن كه حق ماليات گرفتن بيشترى براى پرداخت مواجب لشكريان تحصيل كند . « 6 » بنابراين يكى ديگر از امتيازات سلطنتى به او واگذار شد .\r\n\r\n\r\n","description":"","footnote":"\r\n( 1 ) . اين قسمت از سفرنامه هنوى ، جلد چهارم ، ص 35 ، ترجمه‌اى است از شرحى كه فرانسوا دو گاردان داده و كلراك در كتاب خود جلد سوم ، صفحات 56 - 57 ، آن را نقل كرده است .\r\n( 2 ) . يادداشت‌هاى روزانهء گمبرون ، 25 / 14 فوريه ، 1730 .\r\n( 3 ) . همان كتاب ، 16 / 5 ژوئيه 1730 .\r\n( 4 ) . بار اول در 10 نوامبر 1722 در قزوين بود . - اوايل فصل شانزدهم .\r\n( 5 ) . زبدة التواريخ ، ورق  a  215 .\r\n( 6 ) . فريزر طبق گفته كاكل ، در كتاب نادرشاه ، ص 100 ، مىنويسد كه نادر به طهماسب اطلاع داد كه اگر براى قوايش اجازهء جمع‌آورى پول را نداشته باشد ، حاضر نخواهد شد فرمان دهى قشونى را كه قرار بود عليه اشرف فرستاده شود به عهده بگيرد . طهماسب در آغاز مخالف با اين پيش نهاد بود ، ولى چون كسى را نمىديد كه جاى نادر را بگيرد ، موافقت كرد . هنگامى كه طهماسب با سرداران خود مشورت كرد ، آنها گفتند كه بهتر است موقتا\r\n","page_name":" 293 ","page_number":305},
  {"content":"\r\n\r\nنادر پس از آن كه هر اختيارى كه مىخواست از طهماسب كسب كرد ، در 24 دسامبر با سربازان خود به قصد فارس به حركت در آمد و از طريق ابرقو و مشهد مادر سليمان ( پازارگاد ) به زرقان در حوالى شيراز رفت و در اين محل اشرف با بيست هزار سرباز در انتظار ورود او بود . در جنگ سختى كه بر پا شد ، اشرف با وجود مهارتى كه از خود نشان داد شكست خورد و به شتاب به طرف شيراز عقب‌نشينى كرد . « 1 »\r\nروز بعد ، محمد سيدال و دو تن ديگر از بزرگان افغانى به نام مير صادق و ملا زعفران به حضور نادر آمدند و امان خواستند . نادر در جواب گفت كه به آنها امان خواهد داد و همچنين اگر اشرف تقاضاى تسليم شدن كند خواهش او را خواهد پذيرفت ، مشروط به آن كه بازماندگان خانوادهء سلطنتى را پس بدهد .\r\nافغان‌ها تمام اين اسيران را كه ظاهرا همگى زن بودند تسليم كردند ولى خود اشرف در اثر توصيهء سيدال با باقى سربازان به اميد فرار به طرف قندهار از شيراز گريخت . « 2 »\r\nنادر هنگامى كه گرد و غبارى را كه افغان‌ها بر پا كرده بودند ديد ، به تعقيب آنها پرداخت .\r\nطلايه‌داران لشكر او كه شامل پانصد نفر از طايفهء افشار و كردان قراچورلو بودند در پل فسا ، در ده ميلى جنوب شرقى شيراز ، به افغان‌ها رسيدند . در جنگى كه در گرفت عده‌اى از افغان‌ها گرفتار و عده‌اى ديگر در رودخانه غرق شدند . ولى اشرف و جمعى از سربازانش به لار گريختند . نادر فراريان را چند فرسنگ دنبال كرد ولى نتوانست به آنها برسد . ناچار به شيراز بازگشت و فرمان داد دروازه‌هاى شهر را ببندند . « 3 »\r\nدر ميان اسرايى كه به دست سربازان نادر گرفتار شدند عده‌اى از بزرگان افغانى ديده مىشدند كه مهم‌ترين آنها ميانگى بود كه در دستگاه محمود از لحاظ مذهبى مهم‌ترين منصب را داشت ، و ديگرى ملا زعفران بود . ملا زعفران در ضمن فرار از چنگ نگهبانان در آب افتاد و غرق شد ولى ميانگى و ساير بزرگان به قتل رسيدند . « 4 »\r\nاشرف نه روز در لار ماند . هر روز عده‌اى از سربازانش مىگريختند ولى تقريبا همگى به\r\n\r\n\r\n","description":"","footnote":"\r\nپيش‌نهاد نادر را بپذيرد و بعدها كه احتياجى به خدمت او نداشته باشد پاداش گستاخى او را بدهد و گفتند كه در اين مورد سربازان حاضر به پذيرفتن اوامر سردار ديگرى نيستند .\r\n( 1 ) . مطابق نوشتهء ميرزا احمد شيرازى ، نوروزنامه ، ص 6 ، ده هزار نفر افغانى اسير شدند . هم‌چنين - فارسنامهء ناصرى ، ص 167 تأليف حسن بن حسن فسايى .\r\n( 2 ) . تاريخ نادرى ، ص 70 .\r\n( 3 ) . براى اقداماتى كه در گمبرون به عمل آمد و كارهايى كه نمايندگان كمپانى انگليسى هند شرقى و كمپانى هلندى هند شرقى انجام دادند ، - اواخر فصل سى و سوم .\r\n( 4 ) . تاريخ نادرى ، صفحات 70 - 72 .\r\n","page_name":" 294 ","page_number":306},
  {"content":"\r\n\r\nدست دهقان‌ها گرفتار و كشته شدند . ناچار اشرف به برادر خود « 1 » و جمعى ديگر فرمان داد كه با باقى خزائن به طرف سواحل خليج فارس بروند و از آنجا كشتى جهت رفتن به بصره بگيرند و در اين شهر از ترك‌ها تقاضاى كمك كنند . اين عده به آن قصد از لار بيرون رفتند ولى همگى كشته شدند .\r\nاشرف بيست و پنج تن از اعيان لار را در قلعهء شهر زندانى كرده بود . اين عده نگهبانان را به قتل رساندند و درها را بستند و از ورود افغان‌ها جلوگيرى كردند . « 2 » اشرف چون ديد از ماندن در لار سودى عايدش نمىشود و سربازانش هر روز مىگريزند ، ناچار با عده‌اى كه نسبت به او وفادار مانده بودند ، به طرف سيستان و قندهار فرار كرد . عده‌اى از افغان‌ها كه به طرف خليج فارس گريخته بودند توانستند به ساحل برسند و در آنجا سوار كشتى شده به سوى سواحل عربستان حركت كردند . بعضى از كشتىهاى آنها با مسافران غرق شدند و بعضى به آن طرف خليج رسيدند و جمعى ديگر به دست اعراف گرفتار و به صورت برده فروخته شدند . شيخ محمد على حزين دربارهء آنها مىنويسد :\r\n« پس از چندى كه من به سواحل عمّان رسيدم ، پسر يك برادر اشرف را ، كه قريب بيست سال سن داشت ، و خداداد خان حاكم لار را ، كه از امراى بزرگ ايشان بود ، در شهر مسقط بديدم . هر دو مشگى بر دوش گرفته آب به خانه‌ها مىبردند . ايشان را طلبيده سخنان پرسيدم و سرور خان نامى نيز از امراى ايشان در آنجا بود . گفتند به مزدورى كار گل مىكند . او را هم نزد من آوردند و احوال پرسيدم . » « 3 »\r\nدر اين ضمن اشرف با عده‌اى به طرف شرق مىگريخت . در اواسط فوريه افغان‌ها از ناحيهء سيرجان گذشتند و به طرف شرق رفتند ، در حالى كه عدهء آنها هر روز كم‌تر مىشد . « 4 » معلوم نيست اشرف چگونه به هلاكت رسيد ولى قول حسين سلطان قندهارى كه يكى از عمو زادگان اشرف بود ، معتبرتر است . وى به نادر گفت كه چون از خبر فرار اشرف آگاه شد ، عده‌اى را براى دست گيرى او فرستاد ، و چون حسين سلطان شنيده بود كه اشرف براى آن كه به قندهار نرود از راه جنوبىترى حركت مىكند ، اين عده به طرف جنوب حركت كردند و به فراريان رسيدند . در جنگى كه بر پا شد ، تيرى به سر اشرف اصابت كرد و او را كشت . « 5 »\r\n\r\n\r\n","description":"","footnote":"\r\n( 1 ) . شيخ حزين ، احوال ، ص 200 . احتمالا اين شخص همان كسى بود كه اشرف او را در اوايل سلطنت خود كور كرد ( - اواخر فصل بيستم ) . مطابق نوشتهء شيخ حزين ، اشرف چندين برادر داشت ، ولى اسم هيچ كدام از آنها را ذكر نمىكند .\r\n( 2 ) . شيخ حزين ، احوال ، ص 201 .\r\n( 3 ) . همان كتاب ، ص 202 .\r\n( 4 ) . يادداشت‌هاى روزانهء گمبرون ، 28 / 17 فوريه 1730 ، از قول قاصد كمپانى آنها را در آنجا ديد .\r\n( 5 ) . تاريخ نادرى ، ص 78 . راورتى  ( Raverty )  ، ص 609 ، نام اين اثر راورتى كه دربارهء افغانستان و بلوچستان است ، در فهرست مآخذ كتاب حاضر آورده شده است .\r\n","page_name":" 295 ","page_number":307},
  {"content":"\r\n\r\nبه اين ترتيب ، مردى كه مدت چهار سال و نيم در قسمت اعظم ايران به زور سلطنت كرده و قواى ترك‌هاى عثمانى را در هم شكسته بود مانند غارتگرى از بين رفت . اشرف در موقع مرگ در حدود 29 يا 30 سال داشت . وى از محمود با كفايت‌تر بود و تا چندى كم‌تر از او ظلم و ستم مىكرد . مقام پادشاهى او بسيار متزلزل بود . سلطنت با زور تا وقتى ميسر است كه پادشاه بتواند در مقابل قواى مخالف مقاومت كند . به محض آن كه يكى از ايرانيان با اراده ، كه تجربهء نظامى كافى داشت ، توانست اختلافات جزئى ايرانيان را بر طرف كند و آنها را به صورت جمعى كار ديده و با انضباط در آرد ، مقام اشرف متزلزل شد . چنان كه نادر نشان داد ، پيروزى بر غلجايىها امرى مسلم بود و به زودى صورت مىگرفت . « 1 »\r\nطهماسب در اثر نبوغ نظامى نادر نه فقط پاى تخت و تاج و تخت نياكان خود را به دست آورده بود ، بلكه ابدالىها را مطيع و غلجايىها را از كشور بيرون كرده بود و قسمت اعظم ميراث اجدادش اكنون در تصرف او بود . مع الوصف ، چنان كه گفتيم ، طهماسب مجبور شد قسمتى از امتيازات سلطنتى را به سردار مقتدر خود واگذار كند و اين شخص را ، به عللى كه ديديم ، « 2 » نه از خدمت مىتوانست معزول كند و نه از نظر بيندازد . بنابراين شاه كاملا به آيندهء خود اميدوار نبود ، و شايد هم حق داشت . زيرا دو سال و نيم بعد از نيل به سلطنت ، نادر او را مجبور كرد به نفع فرزند كوچكش ، عباس ، كناره گيرى كند و اين حادثه در وقتى روى داد كه طهماسب از ترك‌ها شكست خورده و مجبور شده بود قسمت اعظم سرزمين‌هايى را كه نادر از آنها در سال 1730 گرفته بود دوباره به باب عالى پس بدهد . « 3 »\r\nطهماسب در نتيجهء اخلاق خود فقط شايستگى فرمان‌روايى بر كشور كوچكى آن هم در زمان صلح را داشت و نمىتوانست از عهدهء امور مهمى كه در اثر تصادف به عهدهء او محول شده بود\r\n\r\n\r\n","description":"","footnote":"\r\nاين مطلب را گذشته از ميرزا مهدى ، شخص ديگرى به نام مارتين فرنچ  ( French )  كه نمايندهء كمپانى انگليسى هند شرقى در بصره بود ، تصديق مىكند . تاريخ گزارش او كه به لندن فرستاده شده است ، 20 / 9 سپتامبر 1730 است . - جلد پانزدهم .\r\n Persia And The Persian Gulf Records \r\nشيخ حزين در احوال ، ص 203 ، مىنويسد كه اشرف در بلوچستان يا حوالى سيستان به وسيلهء يكى از رؤساى قوم براهوى ، به نام عبد اللّه خان ، به قتل رسيد . هم‌چنين - مطلبى كه لانگ‌ورت  ( Longworth )  در دايرة المعارف اسلام ، جلد اول ، ص 637 ، نوشته است . به نظر من گفتهء حسين سلطان بيشتر قابل اعتماد است .\r\n( 1 ) . لاويس  ( Lavisse )  و رمبو  ( Rimbaud )  در تاريخ عمومى خود ، جلد هشتم ، ص 106 ، مىنويسند كه اگر طهماسب به عنوان وارث حقيقى تخت و تاج وجود نداشت و اگر حملات روس‌ها و ترك‌ها در ميان نبود ، اشرف مىتوانست سلسله‌اى در ايران تأسيس كند . براى اين اثر - فهرست مآخذ كتاب حاضر .\r\n( 2 ) . همين فصل .\r\n( 3 ) . براى جزئيات ، - كتاب نادرشاه ، ص 55 - 62 .\r\n","page_name":" 296 ","page_number":308},
  {"content":"\r\n\r\nبرآيد . معلوم نيست اگر محمود ميرزا يا صفى ميرزا ولى عهد ايران بودند ، مىتوانستند كارى از پيش ببرند يا نه .\r\nطهماسب باقى عمر غم انگيز و بىنتيجهء خود را در زندان گذرانيد . در سال 1736 نادر فرزند طهماسب ، عباس سوم ، را از سلطنت خلع كرد و خود بر جايش نشست و او را نيز محبوس ساخت . چهار سال بعد ، طهماسب و دو فرزندش عباس و اسماعيل به فرمان رضا قلى ميرزا ، بزرگ‌ترين فرزند نادر ، به قتل رسيدند . « 1 »\r\n\r\n\r\n","description":"","footnote":"\r\n( 1 ) . بهترين و موثق‌ترين شرح اين واقعهء غم انگيز در عالم آراى نادرى ، صفحات 484 - 488 ، تأليف محمد كاظم يافت مىشود . خلاصه‌اى از آن در نادر شاه ، ص 177 ، نوشته شده است .\r\n","page_name":" 297 ","page_number":309},
  {"content":"\r\n . \r\n","description":"","footnote":"","page_name":" 298 ","page_number":310},
  {"content":"\r\n\r\n\r\nفصل بيست و هفتم روابط طهماسب با تركيه و روسيه از 1725 تا 1730\r\nبازگشت سلطنت سلسلهء صفويه و طرد افغان‌هاى غلجايى را شرح داديم ، ولى بايد مختصرى دربارهء روابط طهماسب با تركيه و روسيه از مرگ پطر كبير تا اواخر دورهء تسلط افغان‌ها بگوييم . و همچنين روابط روسيه و تركيه را تا آنجا كه مربوط به ايران در همان دوره است مورد مطالعه قرار دهيم .\r\nاز تاريخ مرگ پطر كبير تا شكست و قتل اشرف در زمستان 1729 - 1730 ، روابط طهماسب با تركيه و روسيه به همان نسبت كه بخت با اين شاه‌زاده يارى مىكرد تغيير و تحول مىيافت . هنگامى كه طهماسب مىديد كه اوضاع مساعد است ، حاضر نمىشد هيچ قسمتى از ايران را به تركيه و روسيه بدهد تا اين دو كشور او را به پادشاهى بشناسند و با او در دفع افغان‌ها همكارى كنند . ولى وقتى ورق برگشت ، چنان كه در اواخر 1725 پيش آمد ، طهماسب مايل به مذاكره شد و بعدا هنگامى كه ستارهء بخت او در ترقّى بود ، مخصوصا بعد از آن كه نادر به خدمت او در آمد ، در روابط خود با تركيه و روسيه سخت گيرى كرد .\r\n\r\n1 - روابط طهماسب با تركيه\r\nدر روابط طهماسب با تركيه نه تنها وضعيت اين شاه‌زاده ، بلكه جنگ تركيه با افغان‌هاى غلجايى ، و سپس نزديكى آن كشور با اين طايفه نيز تأثير داشت . به علاوه ، چنان كه خواهيم ديد ، نظريهء روسيه دربارهء تركيه و طهماسب نيز عامل نسبتا مهمى بود . ترك‌ها تا زمانى كه در جنگ با طرف‌داران طهماسب پيروز مىشدند به هيچ وجه نمىخواستند با او كنار بيايند ، ولى وقتى معلوم شد كه ميان او و اشرف مبارزه‌اى در خواهد گرفت ، رفتار آنها تغيير كرد .\r\n\r\n","description":"","footnote":"","page_name":" 299 ","page_number":311},
  {"content":"\r\n\r\nدر اوايل 1726 ، هنگامى كه بخت با طهماسب سازگار نبود ، اين شاه‌زاده به عبد اللّه كوپرولو پاشا نوشت كه سفيرى براى عقد معاهده‌اى به روسيه فرستاده است و شكايت كرد كه ترك‌ها شورش افغان‌ها را ، كه « پست‌ترين رعاياى او هستند » ، مغتنم شمرده و به او حمله كرده‌اند و اگر سلطان دست از جنگ بكشد و با او از در دوستى در آيد ، قشون ايران مىتواند شورشيان را به آسانى سركوب كند . سپس پرسيد چرا ترك‌ها در عوض به افغان‌ها حمله نكرده‌اند ؟ اگر چه روسيه حاضر بوده به او كمك برساند ، ولى وى نخواسته از ملتى كه مخالف اسلام‌اند كمك بگيرد . بنابراين ، پيش نهاد كرد كه سلطان سه سال جنگ را متاركه كند تا وى بتواند شورشيان را به جاى خود بنشاند و اگر سلطان اين پيش‌نهاد را بپذيرد ، در عوض مىتواند تمام سرزمين‌هايى را كه از ايران گرفته است براى هميشه ضميمهء تركيه كند . « 1 »\r\nدولت تركيه پس از اطلاع از پيش‌نهاد طهماسب ، نمىدانست چه رويه‌اى در پيش گيرد ؛ و در آغاز نمىخواست تقاضاى او را رد كند ، زيرا مىترسيد اين عمل باعث نزديكى روابط طهماسب و روسيه بشود . گذشته از اين ، كشمكش تركيه با اشرف در شرف وقوع بود . با در نظر گرفتن اين اوضاع ، دولت تركيه مرد كار ديده و با كفايتى به نام مصطفى افندى را جهت آغاز مذاكرات به نزد طهماسب فرستاد . وزير اعظم ، نپلويف را از اين عمل آگاه ساخت و پيش‌نهاد كرد بهتر است نماينده‌اى از طرف روسيه براى مذاكره با مصطفى افندى و نمايندگان طهماسب به شماخى يا محل ديگر فرستاده شود .\r\nاز اين مذاكرات نتيجه‌اى حاصل نشد ، زيرا ترك‌ها بعد از آن كه نتوانستند بر اشرف فايق آيند ، به اين فكر افتادند كه تا زمانى كه وى بر قسمت اعظم ايران مسلّط است بستن عهد نامه با طهماسب سودى براى تركيه نخواهد داشت . « 2 »\r\nدر سال 1728 طهماسب سفيرى به نزد دولت تركيه فرستاد ولى از رفتن او به تبريز ممانعت به عمل آمد . استانيان دربارهء اين جريانات مىنويسد كه ترك‌ها مىخواهند در كار او اشكال تراشى كنند تا ببينند كار طهماسب به كجا خواهد كشيد . « 3 »\r\nدو ماه بعد استانيان گزارش داد كه دولت تركيه نمايندگانى براى مذاكره با اين سفير به تبريز فرستاده ، ولى به آنها دستور داده است كه تعهد صريحى نكنند و تا زمانى كه وضع متغير سر و صورتى نيافته قول صريحى مخالف عهد نامهء با اشرف ندهند . « 4 » استانيان در همان گزارش\r\n\r\n\r\n","description":"","footnote":"\r\n( 1 ) . كلراك ، جلد دوم ، صفحات 324 - 325 ؛ استانيان ، 16 / 5 ژوئيه 1726 در 94  Stae papers  جلد بيست و پنجم ؛ فن هامر ، جلد چهاردهم ، ص 149 .\r\n( 2 ) . گزارش‌هاى استانيان ، مورخ 28 / 17 مارس و 8 آوريل / 28 مارس 1727 در 97  State Papers  ، جلد بيست و پنجم .\r\n( 3 ) . همان كتاب 8 ژوئيه / 27 ژوئن 1728 در 97  State Papers  ، جلد بيست و پنجم .\r\n( 4 ) . همان كتاب ، 31 ر 20 اوت 1728 .\r\n","page_name":" 300 ","page_number":312},
  {"content":"\r\n\r\nمىنويسد كه وزير اعظم به نپلويف اطلاع داده است كه باب عالى آن قدر در جنگ با ايران پول خرج كرده است كه مايل است تا زمانى كه وضع طهماسب و اشرف معين نشده اقدامى نكند و منتظر پيروزى يكى از اين دو نفر باشد . همچنين ، نوشت كه اظهارات وزير اعظم با رفتارش چنان تطبيق مىكند كه مىتوان آنچه را كه مىگويد باور كرد . به عبارت ديگر ، تركيه مىخواست صبر كند ببيند كدام يك از آن دو نفر پيروز خواهند شد .\r\nدر روابط طهماسب با تركيه تا اواخر اكتبر 1729 تغييرى ايجاد نشد و در اين تاريخ سفيرى از طهماسب به قسطنطنيه رسيد و وزير اعظم او را به خوبى پذيرفت . ولى از بيم آن كه مبادا اشرف آزرده شود نسبت به او احترامات معموله به جا آورده نشد . ( در آن وقت ترك‌ها نمىدانستند كه موقعيت اشرف تا چه اندازه متزلزل شده است . ) استانيان در تاريخ 5 دسامبر / 24 نوامبر 1729 ، بعد از آن كه خبر خراب شدن وضع اشرف رسيد ، مىنويسد كه اولياى امور تركيه با سفير طهماسب خوب‌تر رفتار مىكنند و اگر اخبارى را كه مىدهد بتوان باور كرد انقلاب ديگرى در ايران برپا خواهد شد ، زيرا مىگويد طهماسب دوبار اشرف را شكست داده و قزوين را گرفته و به سوى اصفهان در حركت است .\r\nدر اواسط ژانويهء 1730 ، شايعاتى دربارهء سقوط اصفهان به قسطنطنيه رسيد و در اوايل فوريه معلوم شد كه آن شايعات صحت دارد . در نتيجهء اين تحولات ، نظريهء طهماسب نسبت به تركيه كاملا تغيير يافت زيرا ديگر خود را نيازمند كمك همسايگان مقتدر نمىدانست .\r\nدر اين هنگام بود كه محمد على رفسنجانى داعى تخت و تاج ايران ، كه خود را صفى ميرزا مىناميد ، وارد قسطنطنيه شد و گفت كه برادر بزرگ طهماسب است . ( در واقع صفى ميرزاى حقيقى برادر طهماسب بود ) « 1 » استانيان ورود اين شخص را گزارش داده مىنويسد : « گفته مىشود كه باب عالى براى تسويهء اختلافات خود با هر كسى كه شاه ايران شود از اين شخص استفاده خواهد كرد . » « 2 » اگر چه سفير طهماسب ادعاى او را تكذيب كرد ، ولى « صفى ميرزاى ثانى » تا چند سال در تركيه در ناز و نعمت زيست و ، چنان كه در جاى ديگر نوشته‌ام ، « 3 » ترك‌ها از اين شخص در جنگ با نادر استفاده كردند .\r\nدر اينجا به پايان دوره‌اى مىرسيم كه كتاب حاضر دربارهء آن نوشته شده است . ولى براى سهولت مراجعه ، شرح مختصرى راجع به روابط ايران و تركيه تا انعقاد عهدنامه ميان احمد پاشا و نادر در 19 دسامبر 1733 داده خواهد شد .\r\n\r\n\r\n","description":"","footnote":"\r\n( 1 ) . - اواخر فصل بيست و دوم .\r\n( 2 ) . گزارش 17 ر 6 فوريه 1730 در 97  State Papers  ، جلد بيست و ششم .\r\n( 3 ) . - كتاب نادرشاه ، صفحات 231 و 247 . ترك‌ها از شياد ديگرى كه خود را سام ميرزا مىناميد به همين طريق استفاده كردند .\r\n","page_name":" 301 ","page_number":313},
  {"content":"\r\n\r\nطهماسب در نامه‌اى كه به سلطان عثمانى نوشت وى را از تصرّف مجدّد اصفهان آگاه ساخت و بدون ترديد در اثر ترغيب نادر بود كه از سلطان خواستار شد ايالاتى را كه قشونش اشغال كرده ، به ايران بازگرداند . سپس طهماسب سفيرى به نام رضاقلى خان شاملو به قسطنطنيه فرستاد و تقاضاى استرداد ايالات اشغالى را كرد و پيغام داد كه در صورت امتناع باب عالى ، به جنگ متوسل خواهد شد . رضاقلى خان موفّق شد عهدنامه‌اى با ترك‌ها ببندد و آنها را وادارد كه ايالات اشغالى را به ايران بازگردانند و اين كشور ساليانه مبلغى به تركيه بپردازد تا جبران مخارجى را كه باب عالى متحمل شده است بكند .\r\nنادر ، كه هميشه جنگ را براى تسويهء اختلافات مناسب‌تر مىدانست ، منتظر امضاى عهدنامه نشد و در آوريل 1730 ، بعد از شكست غلجايىها ، بىدرنگ به ترك‌ها در نهاوند حمله برد . در محارباتى كه به وقوع پيوست نادر قسمت غرب ايران را از وجود دشمن پاك كرد و بخش اعظم آذربايجان را به تصرف در آورد . اگر ابدالىها سر به شورش بر نداشته بودند ، نادر مسلما ترك‌ها را بيرون كرده بود ، زيرا شورش مذكور وى را مجبور ساخت دست از جنگ با ترك‌ها بكشد و براى سركوبى ابدالىها به خراسان بشتابد .\r\nدر غياب او طهماسب ساده لوح به ترك‌ها حمله كرد ، ولى شكست سختى خورد و مجبور شد عهد نامه‌اى با شرايط ننگين منعقد كند . نادر بعد از بازگشت از خراسان آن عهد نامه را نپذيرفت و دوباره به ترك‌ها حمله برد و آنچه را كه طهماسب از دست داده بود مجدّدا تصرف كرد و با وجود شكست سختى كه در بين‌النهرين خورد ، تمام آذربايجان را از چنگ دشمن بيرون آورد . در نتيجهء معاهده‌اى كه نادر با احمد پاشا ، در 19 دسامبر 1733 ، منعقد ساخت تركيه از ادعاى مالكيت ايالاتى كه تصرّف كرده بود چشم پوشيد و حاضر شد به حدودى كه در عهدنامهء زهاب در سال 1639 تعيين شده بود بازگردد .\r\n\r\n2 - روابط طهماسب با روسيه از 1725 تا 1730\r\nدر آغاز اين دوره ، طهماسب هم چنان از تصويب عهدنامه‌اى كه اسماعيل بيگ در سال 1723 بسته بود خوددارى مىكرد . و اگر چه روسيه بارها قول داده بود كه اگر طهماسب به آن كشور پناهنده شود با او به خوبى رفتار خواهد شد ، ولى وى نمىپذيرفت . گذشته از اين ، وقتى در اكتبر 1725 ژنرال لواشف به وى نوشت كه اگر قواى ايران از اردبيل فراتر برود ، وى حاضر است با او عليه ترك‌ها همكارى كند ، طهماسب ظاهرا توجهى به اين پيش‌نهاد نكرد . « 1 »\r\nولى طهماسب در نتيجهء شكست‌هاى سختى كه در دسامبر 1725 از اشرف خورد ، در ماه\r\n\r\n\r\n","description":"","footnote":"\r\n( 1 ) . بوتكوف ، جلد اول ، ص 85 .\r\n","page_name":" 302 ","page_number":314},
  {"content":"\r\n\r\nمارس 1726 مجبور شد سفيرى به روسيه جهت تسويهء اختلافات اعزام دارد . هنگامى كه اين سفير به گيلان رسيد ، پرنس دالگوروكى ، فرمان‌دهء كل قواى روسيه در ايران ، بنا به دستور دولت متبوع خود حاضر به گفت‌وگو با او شد . « 1 » در اين ضمن دولت روسيه به علل مختلف سياست خود را دربارهء ايران تغيير داده بود . كاترين امپراتريس آن كشور ، كه قلبى رئوف داشت ، از اخبار مربوط به مشقات سربازان روسى در گيلان و تعداد مرگ و مير آنها به رقّت آمده بود . بنابراين ، به پرنس دالگوروكى نوشت كه اگر طهماسب تسلط روسيه را بر قسمتى از شيروان و داغستان كه در تصرّف آن كشور است به رسميت بشناسد ، روسيه حاضر است كه از گيلان و مازندران و استر آباد چشم بپوشد . ظاهرا اين پيش نهاد توسط دالگوروكى به سفير طهماسب داده شد . دولت روسيه همچنين براى نشان دادن نيت خود حاضر شد از عمليات نظامى در شمال ايران دست بردارد . « 2 »\r\nبدون ترديد در نتيجهء مرگ كاترين در بهار 1727 و به علت بهتر شدن وضعيت طهماسب بود كه هيچ‌گونه موافقتى ميان او و روسيه در اين مورد حاصل نشد . از طرف ديگر ، سيمون آورامف ، كنسول روسيه در رشت ، به عنوان منشى روسى آن شاه‌زاده انتخاب شد تا روسيه از جريانات ايران آگاه باشد . آورامف تقريبا تا ژانويه 1729 در آن منصب در خدمت طهماسب بود و در آن تاريخ به روسيه بازگشت .\r\nبه محض آن كه گردش زمان با طهماسب موافق شد ، وى بيش از پيش ، از دادن قسمتى از ايران به روسيه خوددارى كرد . با وجود اين روابط او با روسيه دوستانه بود .\r\nدر 15 ر 4 ژانويهء 1727 آورامف در زاپيسكى « 3 » نوشت كه يكى از شاه‌زادگان گرجى در خدمت طهماسب ( محمد ميرزا يا حسين قلى بيگ ) به او اطلاع داده است كه در مجلسى كه در حضور آن شاه‌زاده تشكيل يافته صحبت از مقام آورامف و امكان بستن معاهده‌اى با روسيه پيش آمده است . نادر كه در اين مجلس حضور داشت به طهماسب گفته است :\r\n« اين روس‌ها آدم نيستند . اگر به من امر بدهيد همه‌شان را مىكشم . » « 4 »\r\nطهماسب در نهايت جديت ( شايد هنوز شراب ننوشيده بود ) پاسخ داد :\r\n« به شما مربوط نيست . شما كار خودتان را بكنيد . »\r\nطهماسب در سال 1728 ، هنگامى كه به مازندران مىرفت ، خلعتى براى ژنرال لواشف فرستاد و پيغام داد كه روابط او با روسيه هميشه دوستانه خواهد بود . در اواخر آن سال ، به قول\r\n\r\n\r\n","description":"","footnote":"\r\n( 1 ) . كلراك ، جلد دوم ، صفحات 326 - 327 .\r\n( 2 ) . با وجود بهبود روابط ايران و روسيه ، هنگامى كه سويمونف براى بازديد به سواحل مازندران و استرآباد رفت ( تابستان 1726 ) بعضى از عشاير بر كشتى او تير انداختند . در نتيجه وى مجبور شد با سربازانش به ساحل برود و چند نفر را به گروگان با خود ببرد . - بوتكوف ، جلد اول ، ص 88 .\r\n( 3 ) .  Zapiski  ، ص 98 .\r\n( 4 ) . با گفت‌وگوى امان اللّه ژوزف آپى سليميان دربارهء روس‌ها مقايسه شود ، - گيلاننتس ، فصل هشتاد و ششم .\r\n","page_name":" 303 ","page_number":315},
  {"content":"\r\n\r\nميرزا مهدى ، نادر از طرف طهماسب به دربار روسيه پيغام فرستاد كه بايد گيلان را تخليه كند . « 1 »\r\nاستانيان در گزارشى كه در 11 نوامبر / 31 اكتبر 1728 به لندن فرستاد نوشت كه هرگاه ايران توسط شاه زاده‌اى متحد شود ، ترديدى نيست كه نخستين تصميم او بازگرفتن متصرفات روسيه و بيرون كردن روس‌ها از آن قسمت از آسيا خواهد بود كه آن را ميراث مسلمانان مىنامند . « 2 »\r\nبا وجود اين ، نادر تا مدتى متعرض روس‌ها در گيلان نشد . بايد به خاطر داشت كه در سال 1728 ، نادر به آورامف گفت كه اگر لشكركشى او عليه افغان‌هاى ابدالى به پيروزى انجامد ، روس‌هاى مقيم ايران بايد سوار كشتى شده و به كشور خود برگردند . « 3 » نادر پس از اداى اين كلمات دريافت كه زياده روى كرده است ، زيرا به آورامف گفت : « 4 »\r\n« در حقيقت روس‌ها با ما دوستانه رفتار مىكنند و من نمىدانم چرا بايد با آنها بجنگيم . گيلان سيصد سال در دست پادشاهان ما بوده و حالا كه روس‌ها چند سال است در آنجا هستند ، مىتوانند آن را نگاه دارند . »\r\nآورامف طبعا ديده بود كه نادر تا چه اندازه بر روحيهء طهماسب تسلّط دارد ، و در ژانويهء 1729 ، هنگامى كه عازم مراجعت به روسيه بود ، از اعتماد الدولهء طهماسب پرسيد كه چرا آن شاه زاده از روس‌ها عليه دشمنان خود تقاضاى كمك نمىكند ؟ وزير در پاسخ گفت كه اگر طهماسب چنين كارى بكند ، نادر از خدمت او دست خواهد كشيد و موقعيّت آن شاه‌زاده متزلزل خواهد شد . « 5 »\r\nنادر آن قدر كه از ترك‌ها تنفّر داشت از روس‌ها بدش نمىآمد . و علت آن هم سياست مسالمت آميز روس‌ها و چشم پوشيدن آنها از متصرفات خود در ايران بود . و اگر چه تحقق اين امر مدتى به طول انجاميد ، ولى روس‌ها بر خلاف ترك‌ها بدون توسّل به جنگ حاضر به سازش شدند .\r\nاگر چه اين موضوع از حدود اين كتاب فراتر مىرود ، ولى عقب‌نشينى روس‌ها به اين طريق صورت گرفت :\r\nچنان كه ديديم روابط ژنرال لواشف با طهماسب دوستانه بود ، و حتى در تابستان 1730 هنگامى كه قواى ايران ترك‌ها را در اردبيل محاصره كرده بود ، به طور غير رسمى به ايرانىها كمك كرد . وى از طرف امپراتريس روسيه ، آنا ايوانوا ، مأمور بستن معاهده‌اى با طهماسب شد به منظور پس دادن ايالات گيلان و مازندران و استرآباد . « 6 » در تاريخ 18 ر 7 اكتبر 1730 ، امپراتريس\r\n\r\n\r\n","description":"","footnote":"\r\n( 1 ) . تاريخ نادرى ، ص 55 .\r\n( 2 ) .  State Papers 97  ، جلد بيست و پنجم .\r\n( 3 ) . - اواخر فصل بيست و پنجم .\r\n( 4 ) .  Zapiski  ، ص 101 .\r\n( 5 ) . همان كتاب ، ص 103 ، اين آخرين فقره در يادداشت‌هاى روزانهء آورامف بود .\r\n( 6 ) . بوتكوف ، جلد اول ، ص 106 .\r\n","page_name":" 304 ","page_number":316},
  {"content":"\r\n\r\nروسيه نامه‌اى به طهماسب نوشت و بر تخت نشستن او را تبريك گفت و متذكر شد كه چون خطر ترك‌ها نسبت به گيلان از بين رفته است ، روسيه قوايى را كه براى حفاظت گيلان و ساير ايالات از خطر ترك‌ها و افاغنه فرستاده است فرا مىخواند . در نتيجهء مذاكرات ، عهدنامهء رشت در اول فوريه 1732 منعقد شد و طبق مواد آن ، روسيه تعهّد كرد تمام ايالات ايران واقع در جنوب كورا را پس بدهد . مطابق عهد نامه گنجه كه در 21 مه 1735 بسته شد روسيه شهرهاى باكو و دربند و تمام اراضى واقع در جنوب سولاق را به ايران بازگرداند و به زودى آن كشور تا حدود تركيه عقب نشست . « 1 » اكنون كه ايالات مجاور درياى خزر در دست ايران مقتدرى بود ، روسيه اطمينان داشت كه تركيه از دست يافتن به آن دريا محروم خواهد شد .\r\nهنگامى كه نظرى به سياست پطر كبير در مورد ايران مىافكنيم ، مىبينيم كه آن سياست نابه‌هنگام ، و در بعضى موارد غلط و غير عملى ، بود . پطر كبير اشكالاتى را كه در اين نواحى دور دست وجود داشت كاملا در نظر نياورده و مخصوصا توجهى به آب و هواى آن نكرده بود .\r\nاگر چه لشكركشى او به ايران منظور اصلى او را كه جلوگيرى از تسلط ترك‌ها به درياى خزر بود برآورد ، ولى اين عمل به بهاى تلفات سنگين و مشقات فراوان تمام شد . در طى سيزده سالى كه شمال ايران در دست روس‌ها بود ، آب و هواى اين منطقه ، مخصوصا گيلان به سربازان روسى نساخت و در نتيجه بسيارى از آنها « مانند مگس مردند » « 2 » . به طور كلى صد و سى هزار نفر از آنها طى آن سال‌ها در ايران تلف شدند . « 3 » نظر به اين كه روسيه پادگانى به تعداد سى هزار سرباز در آن نواحى نگاه داشته بود ، تقريبا هر سال يك سوم آنها از بيمارى از بين مىرفتند . « 4 »\r\nپطر كبير مقاصد ديگرى در نظر داشت كه در بعضى موارد قسمتى از آنها تا مدتى عملى شد و در موارد ديگر انجام نگرفت . وى تا حدى توفيق يافت كارى كند كه تجارت ايران با اروپا به جاى آن كه از راه تركيه صورت گيرد از طريق روسيه به عمل آيد ، ولى نتوانست از طريق ايران با هندوستان باب تجارت را باز كند . اگر پطر بيشتر عمر كرده بود شايد وضع ديگرى پيش مىآمد ، و البته اين در صورتى بود كه وى با نادر روابط حسنه برقرار مىكرد . همچنين طرف‌دارى پطر از ساكنان عيسوى ماوراى قفقاز قابل تمجيد است ، مگر در مواردى كه خود اين مردم به روسيه يا قسمتى از گيلان و شيروان و داغستان كه در تصرف روسيه بود مهاجرت كردند .\r\n\r\n\r\n","description":"","footnote":"\r\n( 1 ) . براى متن روسى معاهدهء دوم رشت و عهدنامهء گنجه ، - كتاب يوزفويچ ، صفحات 197 - 207 . ( عنوان اين اثر در فهرست مآخذ كتاب انقراض سلسلهء صفويه آمده است . )\r\n( 2 )  Manstein's Memories , vo 1 . 1 , P . 95  .\r\n( 3 ) . بوتكوف ، جلد اول ، ص 141 ، عدهء تلفات روس‌ها را در حدود 13000 تا 20000 نفر تخمين مىزند .\r\n( 4 ) . من اشتاين  ( Manstein )  ، همان كتاب ، ص 95 . محلى كه سرنوشت غم انگيز عده‌اى از اين روس‌ها را نشان مىدهد « قبرستان روسىها » است كه در خارج شهر كوچك گوراب گسكر در گيلان واقع است . - مقالهء رابينو  ( Rabino )  در مجلهء -  Revue du Monde Musulman , Vo 1 . XXXII , PP 154 - 5 \r\n","page_name":" 305 ","page_number":317},
  {"content":"\r\n\r\nاگرچه روس‌ها در لشكركشى به ايران متحمل تلفات جانى سنگينى شده بودند ، ولى غلجايىها و ترك‌ها در حمله به اين كشور بيشتر صدمه ديدند . چنان كه ديديم ، غلجايىها تقريبا نابود شدند و فقط عدهء كمى از آنها خود را به قندهار رساندند و تلفاتى كه ترك‌ها در صحنهء جنگ دادند از تلفات روس‌ها به مراتب سنگين‌تر بود . « 1 »\r\nاما مردم بدبخت ايران كه از 1722 تا 1730 در معرض هجوم دشمنان قرار داشتند بيشتر از همه صدمه ديدند . تعداد ايرانيانى كه در نتيجهء جنگ ، قتل ، گرسنگى و طاعون جان خود را از دست دادند هرگز به درستى معلوم نخواهد شد . تلفات مادى هم بىاندازه بود . اگر چه با ظهور نادر اميد مىرفت كه ايرانيان عاقبت نجات يابند ، ولى آنان مجبور شدند در قشون او كار كنند و ماليات بپردازند و اين خود امرى دشوار و طاقت فرسا بود . درست است كه نادر كشور را از آن اوضاع آشفته و ننگين اواخر عهد صفوى به مقام بلندى رسانيد ، ولى اين كار به بهاى سنگينى تمام شد .\r\n\r\n\r\n","description":"","footnote":"\r\n( 1 ) . اگر چه زيان‌هايى كه از عمليات پطر كبير در قفقاز و ايران به روسيه رسيد ظاهرا بيشتر از سود آن بود ، ولى اميل بورژوا  ( E . Bourgeois )  در كتاب\r\n Manuel bistorigue de pofigue Etrongere ( Paris , 1897 ) , vo 1 . 1 , p 287 \r\nعقيده‌اى ابراز مىدارد كه تا حدى موافق سياست پطر كبير است . وى مىنويسد كه عمليات تزار در قفقاز و ايران براى رفع خستگى نبود ، بلكه پايان و ، به عبارت بهتر ، توجيه كارهايى بود كه وى در روسيه انجام داده بود و مىخواست تجارت و نفوذ و افكار روس‌ها را در آسيا توسعه دهد . در واقع تزار كه در غرب فرمان‌ده و سياست‌مدار بود ، مىخواست در شرق پيش قدم باشد .\r\n","page_name":" 306 ","page_number":318},
  {"content":"\r\n\r\n\r\nفصل بيست و هشتم سياست روسيه و تركيه دربارهء ايران از 1725 تا 1730\r\nچنان كه ديديم ، « 1 » مرگ پطر كبير در سياست روسيه نسبت به ايران و در روابط آن كشور با تركيه بر سر مسئلهء ايران تأثير عميقى به جاى گذاشت . سياست توسعه طلبى روسيه بعد از مرگ پطر رو به ضعف نهاد ، در صورتى كه ترك‌ها به فعاليت خود در ايران ادامه دادند ، تا آن كه لشكركشى آنها به طرف شرق باعث در افتادن آنها با اشرف شد .\r\n\r\n1 - تعيين مرزهاى روسيه و تركيه در داغستان و شيروان\r\nمرگ پطر كبير و پيروزىهاى قشون ترك در ايران در سال 1725 باعث شد كه تركيه از روسيه زياد بيمناك نباشد . اين تحول از رفتارى كه ترك‌ها با سرتيپ الكساندر روميانتسف كردند ، به خوبى معلوم مىشود . اين شخص نمايندهء مخصوص پطر كبير بود و تزار او را در اواخر 1724 به قسطنطنيه فرستاده بود تا نسخه‌هاى عهدنامهء تقسيم ايران را مبادله كند و همچنين مرزهاى سرزمين‌هايى را كه عهدنامهء مذكور به روسيه و تركيه داده بود معين نمايد .\r\nروميانتسف قبل از آن كه در 11 سپتامبر / 31 اوت 1724 عازم قسطنطنيه شود اختيارات كامل براى تعيين حدود به دست آورده بود . « 2 » در همان تاريخ به سرگرد گربر « 3 » كه فرمان دهى توپ خانهء روس‌ها را در سال قبل ضمن محاصرهء باكو به عهده داشت و همچنين به سرهنگ دوم فن لوكه ، افسر پياده ، اختيارات كامل نيز براى همان منظور داده شد . « 4 »\r\n\r\n\r\n","description":"","footnote":"\r\n( 1 ) . - آخر فصل هفدهم ، آخر فصل هيجدهم و فصل نوزدهم .\r\n( 2 )\r\n De Koch , Histoire abregee des Traites de Paix , vo 1 . XIV , p . 311 \r\n. ( 3 ) . - اواخر فصل هيجدهم . براى جزئيات زندگى گربر ، - مقدمه‌اى كه مولر بر  Nachrichten  ، در صفحات 2 - 4 ، جلد چهارم از كتاب -  Sammlung Russi ccher Geschichte -  نوشته است .\r\n( 4 )  De Koch , ibid , P . 311  .\r\n","page_name":" 307 ","page_number":319},
  {"content":"\r\n\r\nروميانتسف به آسانى توانست نسخه‌هاى عهدنامهء تقسيم ايران را رد و بدل كند زيرا پطر كبير هنوز زنده بود ولى وقتى از ترك‌ها خواهش كرد كه به تعيين حدود دو كشور داغستان و شيروان بپردازند ، پاسخ مساعد دريافت نداشت . امتناع ترك‌ها از انجام اين امر تا حدى به علت اوضاع آشفته آن دو ايالت بود و از طرف ديگر روسيه عده‌اى را كه بايستى همراه مأموران خود بفرستد هنوز اعزام نداشته بود . « 1 » ولى علت عمدهء امتناع ترك‌ها در امر تعيين مرزها همانا پيروزى درخشان قشون آنها در ايران و سست شدن عمليات نظامى روس‌ها در اين كشور بود . اين دو عامل باعث شد كه ترك‌ها به فكر بيفتند كه عهد نامهء تقسيم ايران بايد به نفع آنها تغيير يابد .\r\nبا وجود اعتراضات مكرر روميانتسف و نپلويف ، قضيهء فوق در سال 1725 در بوتهء اجمال ماند .\r\nدر سپتامبر آن سال وزير اعظم ، رئيس افندى ، نپلويف و آندره زل سفير فرانسه مجلس مشاوره‌اى در قسطنطنيه تشكيل دادند . هنگامى كه نپلويف از وقفه در كار شكايت كرد و خواستار تعجيل در مسئلهء تعيين حدود شد ، رئيس افندى پاسخ داد كه تا زمانى كه قشون ترك در نواحى سرحدى است ، اين كار امكان پذير نيست و حتى اگر به نمايندگان روسيه اجازهء رفتن به آن حدود داده شود ، اولياى امور تركيه نمىتوانند مسئوليت حفظ جان آنها را به عهده بگيرند . همچنين گفت كه روس‌ها به ترك‌ها در فتح ايران مساعدتى نكرده‌اند و قشون روس ظاهرا نمىتواند حتى تمام گيلان را اشغال كند . و چون روسيه در انجام تعهدات خود طبق عهد نامهء مذكور قصور ورزيده است ، تركيه آن را كأن لم يكن مىداند ولى حاضر است عهد نامهء ديگرى منعقد كند كه تحولات جديد را به حساب آرد و روميانتسف آزاد خواهد بود كه با نامهء تبريكى مربوط به تخت نشستن امپراتريس كاترين به روسيه بازگردد . نپلويف پاسخ داد كه اين تحولات آن قدر غير منتظره بوده است كه لازم مىداند از دولت متبوع خود دستورهاى جديدى دريافت دارد . « 2 »\r\nپس از آن كه خبر رسيد كه ترك‌ها اردبيل را اشغال كرده‌اند ، روابط روسيه و تركيه رو به تيرگى نهاد . اين شهر اگر چه در منطقهء روس‌ها نبود ، ولى خارج از حدودى بود كه عهدنامه معين كرده بود . « 3 » در دسامبر 1725 ترك‌ها نه تنها مصمم به الغاى عهد نامه بودند بلكه در نظر داشتند گيلان را از روس‌ها بگيرند . « 4 » مع‌الوصف ، امكان اين كه طهماسب تقاضاهاى روس‌ها و ترك‌ها را خواهد پذيرفت ، و همچنين كشمكش تركيه با افغان‌هاى غلجايى ، باعث ايجاد آرامش در روابط آن دو كشور شد . در ژانويهء 1726 ، هنگامى كه وزير اعظم به نپلويف و آندره زل خبر داد كه قصد دارد عبد العزيز ، نمايندهء اشرف ، را فقط به عنوان حامل پيغام يك فرمان رواى سنى بپذيرد ، متذكر شد كه در مذاكرات خود با او كارى نخواهد كرد كه مخالف عهدنامه با روسيه باشد ، « 5 » و دوباره از عدم\r\n\r\n\r\n","description":"","footnote":"\r\n( 1 ) . گزارش استانيان ، مورخ 10 اكتبر 29 سپتامبر 1725 ؛  State Papers 97  ، جلد بيست و پنجم .\r\n( 2 ) . استانيان ، 14 / 3 اكتبر ، 97  State Papers  ، جلد بيست و پنجم .\r\n( 3 ) . اواخر فصل نوزدهم .\r\n( 4 ) . استانيان ، 14 / 3 دسامبر 1725 .\r\n( 5 ) . - اوايل فصل بيست و يكم .\r\n","page_name":" 308 ","page_number":320},
  {"content":"\r\n\r\nفعاليت روس‌ها در ايران شكايت كرد . نپلويف پاسخ داد كه اگر دولت متبوع او به همان شدت ترك‌ها جنگ را در ايران ادامه نداده ، به علت عهد نامهء روسيه با طهماسب بوده است . داماد ابراهيم سپس گفت كه روسيه يا بايد طهماسب را مجبور به مصالحه كند يا لشكرى براى حمله به ايران با همكارى تركيه فراهم سازد . « 1 »\r\nاگر چه استانيان و آندره زل تا آنجا كه مىتوانستند كوشيدند مانع كارها شوند ولى روميانتسف عاقبت موفق شد با مير عالم درويش محمد آقا نمايندهء تركيه در آوريل 1726 عازم نواحى سرحدى شود . آندره زل در نتيجهء سياست جديد فرانسه راجع به تركيه و روسيه « 2 » نگذاشت كه دو سن داليون ، از خويشان دوبوناك به عنوان ميانجى همراه درويش محمد آقا و روميانتسف برود و بهانه آورد كه خدمات آن شخص در جاى ديگرى مورد نياز است .\r\nهنوز روميانتسف و همكار ترك او از ارزنة الروم فراتر نرفته بودند كه درويش محمد آقا ناگهان براى انجام امر مهمى به قسطنطنيه فرا خوانده شد . تعويق ديگرى كه در كار ايجاد شد به علت آن بود كه نمايندهء تركيه مجبور گرديد در عمليات نظامى عليه طوايف شاهسون و شقاقى شركت كند . « 3 » در سپتامبر 1726 هنگامى كه مأموران مشغول تعيين حدود شدند ، ساكنان شماخى به دولت تركيه شكايت كرده گفتند كه مرز روسيه و تركيه نبايد در مجاورت آن شهر تعيين شود و چون مردم شماخى مىخواستند شورش كنند ، حاجى مصطفى پاشا سر عسكر گنجه مأمور سركوبى آنها شد .\r\nپس از استقرار آرامش ، فن لوكه و گربر كه به روميانتسف ملحق شده بودند ، به اتفاق درويش محمد آقا به تعيين مرزها پرداختند و طبق عهدنامهء 1724 از شماخى به طرف سواحل درياى خزر رفتند و نخستين نقطه را در دهكدهء مبور ، در 17 ميلى مشرق شماخى ، تعيين كردند . « 4 » اين نقطه تقريبا يك سوم مسافت از شماخى تا درياى خزر فاصله داشت . در مبور تپهء بزرگى جهت علامت بر پا ساختند . روز بعد ، نمايندگان روس و ترك ، به همراهى حاجى مصطفى پاشا ، به\r\n\r\n\r\n","description":"","footnote":"\r\n( 1 ) . استانيان ، 6 فوريه 27 ژانويه 1726 .\r\n( 2 ) . انگلستان هنوز مىكوشيد كه روابط روسيه و تركيه را تيره سازد ، زيرا از يك طرف مىديد كه امپراتريس كاترين در نتيجهء سياست خود ، مربوط به شلزويگ - هلشتاين ، هانور را تهديد مىكند و از طرف ديگر مىشنيد كه امپراتريس طرف‌داران ژاك را تشويق مىنمايد ، - نامه دوك نيوكاسل  ( Newcastle )  خطاب به استانيان ، مورخ 26 / 15 ژانويه 1726 ( جلد 25 - 97  State Papers  كه در آن به استانيان توصيه مىكند كه ترك‌ها را وادارد كه روس‌ها را در ايران سرگرم كنند و به اين ترتيب توجه آنها را به آن جانب معطوف سازد .\r\nفرانسه در نتيجهء امضاى معاهدهء هانور در سوم سپتامبر 1725 ، از متفقان انگلستان شده بود و اين اتفاق براى مقابله با اتحاد اتريش و اسپانيا و اتحاد احتمالى ميان اتريش و روسيه ( كه بعدا صورت تحقق به خود گرفت ) به عمل آمد . به اين علل ، سفير فرانسه در قسطنطنيه همان سياستى را كه استانيان نسبت به روسيه و تركيه در پيش داشت تعقيب مىكرد .\r\n( 3 ) . - اوايل فصل بيست و يكم .\r\n( 4 ) . - اواخر فصل هفدهم .\r\n","page_name":" 309 ","page_number":321},
  {"content":"\r\n\r\nطرف شمال به سوى دربند رفتند و هشت روز بعد به آنجا رسيدند . نمايندگان مذكور پس از رسيدن به داغستان دچار اشكالات فراوان شدند و در نتيجه به قسطنطنيه گزارش دادند . همچنين حاجى مصطفى پاشا مجبور شد از مأموران جدا شده عازم سركوبى ارامنه بسيغناق گردد . « 1 »\r\nعاقبت بعد از آن كه اشكالات بر طرف شد و مأموران خواستند از نو به كار بپردازند ، دريافتند كه تعيين حدود در روى نقشه در قسطنطنيه با كشيدن خطوط مرزى در اراضى مربوط بسيار فرق دارد . مطابق عهد نامه ، مأموران مىبايستى از دربند تا بيست و دو ساعت به طرف خشكى برانند و سپس نخستين علامت را در شمال بگذارند ولى بعد از آن كه هجده ساعت راندند متوجه شدند كه راه آن قدر صعب العبور است كه پيش روى بيشتر امكان ندارد . ناچار به طرف جنوب و به سوى رودخانهء سمور راندند و خط سرحدى را در نقطه‌اى در قبه معين كردند كه از ساحل بيست و دو ساعت راه فاصله داشت . از اينجا به بعد كار نسبتا آسان‌تر شد و چون در دسامبر 1727 به مبور رسيدند قضيه پايان يافت .\r\nهنگامى كه مأموران به تنظيم متن موافقت نامه پرداختند ، بحثى ميان آنها در گرفت دربارهء قسمت شمالى مرز كه نتوانسته بودند خود به آنجا بروند . نمايندگان روسيه در كمال درستى مىگفتند كه اين قسمت از مرز بايد در موافقت نامه « نامعين » خوانده شود . ولى درويش محمد آقا حاضر نمىشد اين كلمه در متن تركى ذكر شود . اما روس‌ها بدون اطلاع او آن كلمه را در متن روسى گنجاندند و او نيز امضا كرد . اين موافقت نامه در 23 ر 12 دسامبر 1727 به امضا رسيد .\r\nنقشه‌اى كه ترسيم شد كار سرگرد گربر بود . وى ضمن كار خود ، اطلاعات زيادى دربارهء آن حدود به دست آورد كه در تأليف كتابش ، به نام اخبار « 2 » ، مورد استفادهء او واقع شد .\r\nبه اين ترتيب ، اختلاف روسيه و تركيه بر سر مسئلهء مرزهاى آن دو كشور در داغستان و شيروان به پايان رسيد . ولى به عللى كه بر ترك‌ها و روس‌ها مجهول بود ، مقدر نبود اين موافقت نامه مدت مديدى دوام كند .\r\n\r\n2 - شورش شمخال عادل گراى\r\nوفادارى شمخال عادل گراى به روسيه بسيار سطحى بود و اگر چه وى از پطر كبير در ترخو ، در ماه اوت 1722 ، به خوبى پذيرايى كرده بود ، ولى رفتار او در برابر روس‌ها در چند ماه بعد ، هنگامى كه پطر كبير از در بند عازم روسيه بود ، بسيار مشكوك به نظر مىرسيد . « 3 » شمخال از اين كه روس‌ها در روى قلمرو او قلعهء « سوياتوى كرست » را بنا كرده بودند عصبانى بود . وجود اين\r\n\r\n\r\n","description":"","footnote":"\r\n( 1 ) . - اواسط فصل نوزدهم .\r\n( 2 )  Nachrichten  .\r\n( 3 ) . - اواخر فصل پانزدهم .\r\n","page_name":" 310 ","page_number":322},
  {"content":"\r\n\r\nقلعه و پادگان نيرومند آن چنان باعث خشم مردم شده بود كه بسيارى از رؤساى داغستانى به هم‌دستى با عادل‌گراى سر به شورش برداشتند .\r\nولى اين شورش ديرى نپاييد زيرا شره موتوف « 1 » و كروپوتف « 2 » دو ژنرال روسى با پانزده هزار سرباز شورشيان را در 7 اكتبر / 26 سپتامبر 1725 شكست دادند . يكى از متفقين عادل گراى و هزاران نفر از طوايف در اين جنگ كشته شدند و خود او به كوههاى صعب العبور داغستان گريخت ، هم چنان كه جد او شمخال اندى بعد از شكست از روس‌ها ، به فرمان دهى بوتورلين « 3 » و پلش كف « 4 » در 1604 ، به آن كوه‌ها پناهنده شده بود . « 5 » روس‌ها بعدها عادل گراى را اسير كردند و به كولا ، در لاپ‌لند « 6 » ، فرستادند ؛ و او چند سال بعد در آنجا درگذشت .\r\nسربازان فاتح روسى ترخو و چند دهكدهء مجاور را سوزاندند و منصب شمخالى را به كيفر آن شورش منسوخ نمودند .\r\n\r\n3 - حملات چلاق سرخاى خان به روس‌ها و ارامنه\r\nبه كشمكش ميان چلاق سرخاى خان ، رئيس طايفهء غازى قموق ، و داود بيگ ، حاكم قسمتى از شيروان كه در تصرف تركيه بود ، اشاره كرده‌ايم . « 7 » پس از آن كه سرخاى خان با ترك‌ها صلح كرد ، با روس‌ها از در مخالفت درآمد و لو آن كه خود سابقا متمايل به همكارى با روس‌ها عليه ترك‌ها بود . سرخاى و سربازانش چند بار به منطقهء اشغالى روس‌ها حمله بردند و غنايم فراوان به دست آوردند و در يكى از اين حملات شصت هزار گوسفند به غارت بردند . روس‌ها بعضى از افراد طوايف شاهسون را ، كه دشمن او بودند ، در قلعهء خود در ساليان پناه داده بودند و سرخاى از اين موضوع بسيار عصبانى بود . يكى ديگر از علل مخالفت او با روس‌ها اين بود كه ادعاى تصرف ناحيهء كورالى را ، واقع در شمال رودخانهء سمور و در مجاورت مصبّ آن ، داشت . « 8 » يك بار كه وى به آن ناحيه وارد شد ، روس‌ها او را به زور بيرون كردند . « 9 » معلوم نيست ترك‌ها تا چه حد سرخاى را عليه روس‌ها تحريك مىكردند . وى طبعى چنان پرشور داشت كه خود بدون ترغيب ديگران به منطقهء اشغالى روس‌ها حمله مىبرد . سال‌هاى بعد سرخاى مايهء مزاحمت نادر را فراهم آورد . « 10 »\r\nسرخاى نيز بارها به ارامنه‌اى كه تحت فرمان دهى ايوان يوزباشى بودند حمله برد . ايوان كرارا\r\n\r\n\r\n","description":"","footnote":"\r\n( 1 )  Sheremotov  .\r\n( 2 )  Kropotov  .\r\n( 3 )  Buturline  .\r\n( 4 )  Pleshkov  .\r\n( 5 )  Clairac , vo 1 . II , p . 292  .\r\n( 6 )  Lappland  .\r\n( 7 ) . فن هامر ، جلد چهاردهم ، ص 201 .\r\n( 8 ) . براى شرح اوضاع اين ناحيه ، -  « Nachrichten »  ، همان كتاب ، صفحات 57 - 77\r\n( 9 ) . فن هامر ، جلد چهاردهم ، ص 214 .\r\n( 10 ) . - نادرشاه ، صفحات 83 ، 84 ، 94 و 95 .\r\n","page_name":" 311 ","page_number":323},
  {"content":"\r\n\r\nاز روس‌ها در خواست كمك كرد ، زيرا مىترسيد سرخاى و ترك‌ها ارامنه‌اى را كه زير دست او بودند از بين ببرند . روميانتسف كه ايوان از او در خواست كمك كرده بود و در آن وقت به تعيين حدود روسيه و تركيه در داغستان و شيروان اشتغال داشت ايوان را مردى بسيار باهوش مىدانست و از تقاضاهاى مكرر او آزرده شد . پرنس دالگو روكى و ساير فرمان دهان روسى بيشتر دلسوزى مىكردند ، زيرا سرخاى را دشمنى سرسخت مىدانستند ولى نمىتوانستند بدون نقض عهد نامهء تقسيم ، مورخ 1724 ، به ايوان و ارامنه كمك كنند و خود نمىخواستند دست به چنين كارى بزنند . « 1 » فقط در موردى مىتوانستند با سرخاى به جنگ بپردازند كه وى به منطقهء روس‌ها داخل شود .\r\n\r\n4 - علل ديگر اختلاف روسيه و تركيه بر سر ايالات اشغالى ايران\r\nدشمنى سرخاى با روسيه و تجاوزات او به خاك اين كشور تنها علل اختلاف روسيه با تركيه نبود . اشغال اردبيل در 1725 از طرف ترك‌ها اگر چه به بهانهء حفظ آن از دست شورشيان انجام گرفته بود ولى باعث اعتراض شديد روس‌ها شد . علت اين اعتراض آن نبود كه روسيه مىخواست از طهماسب طرف‌دارى كند بلكه حضور پادگان ترك در اردبيل امنيت خاك آن كشور را تهديد مىكرد . نگرانى روس‌ها بىدليل نبود زيرا در اوايل 1726 هزار سرباز ترك به طور « غير رسمى » به گيلان حمله بردند . هنگامى كه نپلويف شكايت به نزد وزير اعظم برد ، وى پاسخ داد كه مخالف اين حمله است و گفت روس‌ها بايد آن عده را جبرا از گيلان بيرون رانند . « 2 »\r\nترديدى نيست كه وزير اعظم نخواست حقيقت امر را بگويد . « 3 » زيرا آن حمله به دستور دولت تركيه براى امتحان قدرت روس‌ها در آن ناحيه صورت گرفته بود .\r\nدر آن زمان همگى مىدانستند كه اشغال گيلان از طرف روس‌ها و نظارتى كه بر تجارت ابريشم در آنجا معمول مىداشتند باعث عصبانيت ترك‌ها شده بود . « 4 »\r\nعكس‌العمل روس‌ها نسبت به حملهء ترك‌ها بر مناطق اشغالى آنها در ايران دو صورت به\r\n\r\n\r\n","description":"","footnote":"\r\n( 1 ) . -  P . T . Arutunion Osvoboditelnoe Dvizhenie , p . 237  مطابق قول اين نويسنده ( 238 ) ، دشوارترين ايام ارامنه در اواخر 1726 است ، و در اين سال عده زيادى از آنها تسليم ترك‌ها شدند . ولى اوان يكى از اشخاص معدودى بود كه دست از مقاومت برنداشت . وى به اسقف اعظم به نام ازاى حسن جلالياننتس نوشت كه او و همراهانش نسبت به نهضت ملى ارامنه وفادار مانده‌اند و تا وقتى به خدمت تزار در آيند خواهند جنگيد . در خاتمه نوشت كه « ممكن است همگى بميريم ، ولى هيچ عيسوى را در دست مسلمانان نخواهيم گذاشت . »\r\n( 2 ) . كلراك ، جلد دوم ، ص 321 ، به استناد نامه‌اى از دوسون داليون .\r\n( 3 ) . در مورد ديگر ، استانيان دربارهء وزير اعظم مىنويسد كه او مثل مردم مسكوى زيرك و محيل است و ادعا مىكند كه از آنها باهوش‌تر است . - گزارش او مورخ 13 / 2 آوريل 1726 ،  State Papers 97  ، جلد بيست و پنجم .\r\n( 4 ) . كلراك ، جلد دوم ، صفحات 321 - 322 .\r\n","page_name":" 312 ","page_number":324},
  {"content":"\r\n\r\nخود گرفت . در وهلهء اول ، روسيه استحكامات خود را تقويت كرد و در آستارا « 1 » و ساير جاها به ساختن قلاع نظامى پرداخت . ثانيا ، در تابستان 1726 ، دولت روسيه وختانگ را به بهانهء مذاكره با طهماسب به گيلان فرستاد . « 2 » ولى در حقيقت به منظور ايجاد جنگ تبليغاتى عليه ترك‌ها در آن ناحيه بود . « 3 » وختانگ وقتى در سپتامبر 1726 به گيلان رسيد ، « 4 » متوجه شد كه ايرانىها از تصرف اردبيل توسط ترك‌ها و حملهء « غير رسمى » آنها خشمگين هستند و اگر چه رابطهء آنها با روس‌ها دوستانه نيست ولى حاضرند با آنها عليه ترك‌ها همكارى كنند .\r\nعلت ديگر اختلاف روسيه و تركيه آن بود كه روس‌ها ارامنه و گرجىها را در مناطق اشغالى خود جا داده بودند . پطر كبير شخصا ميل داشت كه به مردم عيسوى ساكن گرجستان و ارمنستان كمك كند و چون نتوانسته بود كه آنها را به زور آزاد سازد ناچار آنها را تشويق كرد از خاك تركيه و منطقهء اشغالى ترك‌ها مهاجرت و در گيلان ، و ساير نقاط منطقهء اشغالى روس در ايران ، سكونت اختيار كنند . جانشينان پطر كبير اين سياست را ادامه دادند . استانيان در 24 ر 13 مه 1729 به لندن نوشت كه يكى ديگر از علل نگرانى ترك‌ها اين است كه روس‌ها عدهء زيادى از اهالى ارمنستان و گرجستان را به متصرفات جديد خودشان دعوت مىكنند و اين موضوع باعث شده است كه سرحدهاى تركيه تقريبا بدون جمعيت شود . « 5 » و نيز نوشت كه اين موضوع و همچنين احساسات ضد ترك در آن قسمت از ارمنستان كه در نتيجهء عقدنامهء 1724 و موافقت نامهء مرزى 1727 به روسيه تعلق گرفته است حتما در صورت تغيير حكومت در تركيه باعث جنگ ميان آن دو كشور خواهد شد . ماه بعد ، نمايندگانى از داغستان به قسطنطنيه رسيدند و به قول استانيان :\r\n« از زيان‌هايى كه مجاورت با روس‌ها در ايران براى آنها در بر دارد فرياد . شكايت بر آوردند . اين اشخاص مىكوشند رابطهء باب عالى را با تزار خراب كنند . » « 6 » ولى علل اختلاف روسيه و تركيه بر سر ايران ، در نتيجهء احياى قدرت اين كشور به وسيلهء نادر ، از بين رفت .\r\n\r\n\r\n","description":"","footnote":"\r\n( 1 ) . ساختمان قلعهء آستارا در پاييز 1727 به پايان رسيد ؛ - كتاب بوتكوف ، جلد اول ، صفحهء 86 .\r\n( 2 ) . چنان كه بعدا خواهيم ديد ، طهماسب در اين وقت بىميل نبود با روسيه و تركيه مذاكره كند .\r\n( 3 )  Soloviev , Istoriya Rossii , vo 1 . xIx , p . 1116  .\r\n( 4 ) . وختانگ در سال 1728 به روسيه بازگشت .\r\n( 5 )  State Papers 97 , vo 1 . xxv  .\r\n( 6 ) . گزارش 30 / 19 ژوئن 1729 در  State Papers 97 , vo 1 . XXV \r\n","page_name":" 313 ","page_number":325},
  {"content":"\r\n . \r\n","description":"","footnote":"","page_name":" 314 ","page_number":326},
  {"content":"\r\n\r\n\r\nفصل بيست و نهم روابط اوليهء كمپانى انگليسى هند شرقى و كمپانى هلندى هند شرقى با ايران\r\nنخستين كسانى كه از كمپانى انگليسى هند شرقى با ايران روابط تجارى بر قرار كردند ، ريچارد استيل « 1 » و جان كروثر « 2 » و ادوارد كاناك « 3 » بودند . استيل در ايامى كه در سال 1614 از طريق ايران عازم هندوستان بود ، از امكانات مساعدى كه براى تجارت در اين كشور وجود داشت واقف گرديد و دريافت كه چون زمستان‌هاى ايران سرد است ، مردم به لباس احتياج شديدى دارند و چون به سورات « 4 » رسيد ، گزارش مفصلى از آنچه در ايران ديده بود تقديم داشت . تصادفا كمپانى انگليسى كه از فروش پارچه‌هاى خود در هندوستان گرفتار اشكالاتى شده بود ، سال بعد استيل را به همراهى جان كروثر به اصفهان فرستاد تا نه تنها امكانات فروش پارچه‌هاى اضافى را بررسى كند ، بلكه به طور كلى باب تجارت با ايران را مفتوح سازد . استيل و كروثر از شاه عباس فرمانى دريافت داشتند مبنى بر اين كه اتباع او از هر درجه كه باشند بايستى با انگليسىها به خوبى رفتار كنند . استيل و كروثر بعد از بررسى در اوضاع چند بندر ، جاسك را از همه مناسب‌تر يافتند زيرا ديدند كه اين بندر كم‌تر از ساير بنادر در معرض حملات پرتغالىها قرار دارد .\r\nبا وجود مخالفت سر تامس رو « 5 » ، سفير انگلستان در دربار امپراتور مغول ، « 6 » رؤساى كمپانى در سورات هيأتى را به رياست كاناك در كشتى جيمز در دسامبر 1616 به ايران فرستادند . كشتى مذكور توانست كالاى خود را ، در برابر حملهء پرتغالىها در اوايل 1617 ، به جاسك برساند .\r\nكاناك از آنجا به شيراز رفت و شعبه‌اى در اين شهر تأسيس كرد و سپس عازم اصفهان شد . چون\r\n\r\n\r\n","description":"","footnote":"\r\n( 1 )  Steele  .\r\n( 2 )  Crowther  .\r\n( 3 )  Connock  .\r\n( 4 )  Surat  .\r\n( 5 )  Roe  .\r\n( 6 ) . - نامه‌اى كه وى به كمپانى هلند شرقى در تاريخ 24 نوامبر 1616 نوشت اين نامه در كتاب  Churchill's Voyages , vo 1 . I , p . 870  آمده است .\r\n","page_name":" 315 ","page_number":327},
  {"content":"\r\n\r\nشاه در آن وقت از پاى تخت غايب و سر گرم زد و خورد با ترك‌هاى عثمانى بود ، كاناك نتوانست به سهولت با او ملاقات كند ؛ و چون در اين امر توفيق يافت ، نتيجهء رضايت بخشى به دست آورد . شاه عباس فرمانى كه صريح‌تر از فرمان سابق بود صادر كرد ، مبنى بر اين كه كمپانى مذكور حق تجارت در تمام ايران را خواهد داشت و سفيرى از طرف انگلستان مىتواند به طور دايم در دربار ايران حاضر باشد و نمايندگانى در هر كجا كه مناسب بداند منصوب كند . گذشته از اين ، به كاركنان انگليسى در ايران اجازهء اجراى مراسم مذهبى را داد و قرار شد در صورت ارتكاب جرم ، تحت نظر سفير خود محاكمه شوند .\r\nدر همان سال ( 1617 ) بنگاهى در اصفهان و دو سال بعد بنگاه ديگرى در جاسك تأسيس شد .\r\nشاه عباس گذشته از آن كه فرمان مذكور را به كاناك اعطا كرد ، قول داد ميان هزار تا سه هزار لنگه ابريشم هر ساله از قرار هر پوندى ( 454 گرم ) شش شلينگ تا شش شلينگ و شش پنس به كمپانى بفروشد و اين مقدار ابريشم بدون پرداخت حقوق گمركى از جاسك صادر شود .\r\nدر اين شرايط مساعد ، روابط تجارى كمپانى انگليسى هند شرقى با ايران آغاز شد . « 1 »\r\nدر سال 1622 ، نمايندگان كمپانى تا حدى به اكراه اجازه دادند كه كشتىهاى آنها با قواى شاه در طرد پرتغالىها از جزيرهء هرمز و قشم همكارى كنند . « 2 » اين كار باعث شد كه پرتغالىها براى هميشه از كمپانى مذكور برنجند و يكى از مطلعان امور خليج فارس مىنويسد كه معلوم نيست چه منافع مادى از اين كار عايد كمپانى شد . « 3 » ولى استاد با كسر « 4 » مىنويسد « 5 » كه انگليسىها جز در اين مورد نمىتوانستند قدرت پرتغالىها را در خليج فارس در هم بشكنند ، زيرا گذشته از آن كه مؤسسات انگليسىها در شرق هميشه در معرض حملهء آنها بود ، هرگز نمىتوانستند با پرتغالىها در هرمز رقابت كنند . از طرف ديگر نمىتوان انكار كرد كه شاه عباس در ازاى خدمات آن كمپانى امتيازات مهمى به آن بخشيد . قبل از آن كه حملهء ايرانىها و انگليسىها عليه هرمز آغاز شود ، شاه عباس موافقت كرد كه كمپانى مذكور براى هميشه از پرداخت حقوق گمركى معاف باشد و همچنين نيمى از عوايد گمركى هرمز را دريافت دارد . « 6 » كمپانى هم از طرف ديگر تعهّد كرد كه دو\r\n\r\n\r\n","description":"","footnote":"\r\n( 1 ) . در شرح فوق و موارد ديگر به اختصار از حوادث سخن به ميان آورديم . اين موضوع در مآخذ ديگر مفصلا و بهتر شرح داده شده است . - آثار بروس  ( Bruce )  و هانتر  ( Hunter )  و خان  ( Khan )  كه در فهرست مآخذ اين كتاب آنها را ذكر كرده‌ايم .\r\n( 2 ) . ايرانىها بارهاى ابريشم كمپانى را نگاه داشتند تا آن را مجبور به همكارى كنند .\r\n( 3 )  A . Wilson , The Persian Gulf , p . 149  .\r\n( 4 )  Boxer  .\r\n( 5 ) . - مقدمه‌اى به قلم اين استاد بر كتاب\r\n Commentarois de Grande Capitan Ruy Freyse de Androda ( London , 1930 ) \r\n( 6 ) . ده درصد بهاى كالاهاى وارداتى به عنوان حقوق گمركى اخذ مىشد ، در صورتى كه به صادرات پنج درصد تعلق مىگرفت . در ساير جاها ( به استثناى كنگ كه ميزان حقوق گمركى در آنجا نظير هرمز بود ) از هر بار شتر ،\r\n","page_name":" 316 ","page_number":328},
  {"content":"\r\n\r\nكشتى جنگى در خليج فارس براى جلوگيرى از حملهء انتقام جويانهء پرتغالىها نگاه دارد .\r\nبعد از تصرف هرمز ، تصميم گرفته شد از آن به عنوان بندر استفاده نكنند و در عوض شهر كوچك گمرو را كه در ده ميلى شمال غربى آن قرار داشت مورد استفاده قرار دهند . گمرو اگر چه موقعيت هرمز را نداشت ، ولى براى لنگر انداختن كشتى مناسب‌تر بود . قبل از اين تاريخ ، گمرو بندرى بود كه تمام كالاهايى كه از طريق هرمز مىگذشت از آنجا عبور مىكرد .\r\nشاه عباس بر آن شد كه گمرو را بندر عمدهء مملكت كند و آن را به اسم خود بندر عباس ناميد .\r\nو سپس به كمپانى انگليسى هند شرقى تمام امتيازاتى را كه پرتغالىها در هرمز داشته بودند عطا كرد . كمپانى نيز محل كار خود را از جاسك به بندر عباس انتقال داد . كاركنان كمپانى در اين بندر آن را هميشه به نام « گمبرون » مىخواندند كه وجه تسميهء غلطى از گمروست . « 1 »\r\nبيشتر اميدهايى كه كمپانى هند شرقى در آغاز روابط تجارى خود با ايران داشت به زودى مبدل به يأس گرديد . هنوز مدت مديدى از تأسيس كارخانه در گمبرون در 1623 نگذشته بود كه كمپانى هلندى هند شرقى بنگاه بزرگ‌ترى در شرق بر پا كرد . در آن سال قتل عام آمبوينه « 2 » به وقوع پيوسته بود و انگلستان و هلند روابط خوبى نداشتند و نمايندهء كمپانى انگليسى هند شرقى در گمبرون از ظهور چنان رقيب خطرناكى نگران شد . با وجود اين ، هنگامى كه پرتغالىها شروع به مداخله در امور كشتيرانى انگليسىها در خليج فارس كردند ، هلندىها عليه دشمن مشترك به انگليسىها نزديك شدند .\r\nوضع كمپانى هلندى هند شرقى از لحاظ مادى از جهاتى بهتر از وضع كمپانى انگليسى بود .\r\nهلندىها كه با وجود مخالفت پرتغالىها و اسپانيايىها مشغول تجارت پر خطرى در شرق بودند ، زودتر از انگليسىها به اهميت ضرب المثل « قدرت در اتحاد است » پى بردند . « 3 »\r\nدر 1602 ، دو سال بعد از تشكيل كمپانى انگليسى هند شرقى ، پارلمان هلند تمام گروه‌هايى را كه در هلند علاقه‌مند به تجارت با شرق بودند با هم متحد كرد . هر كدام از اين گروه‌ها در هيئت رئيسهء كمپانى جديد داراى نماينده‌اى بود و تمام مردم هلند مىتوانستند سهام آن را خريدارى\r\n\r\n\r\n","description":"","footnote":"\r\nقاطر ، گاو نر يا الاغ مقدارى وجه اخذ مىشد . - سفرنامهء شاردن ، جلد هشتم ، ص 518 . شاه عباس ، براى آن كه تا حدى جبران خسارت پرتغالىها را در مورد هرمز بكند ، فرمان داد كه آنها در كنگ همان امتيازاتى را كه انگليسىها در هرمز به دست آوردند داشته باشند .\r\n( 1 ) . شرح گمبرون در فصل سىام خواهد آمد .\r\n( 2 ) . قتل عام آمبوينه سال‌ها در خاطر انگليسىها باقى ماند . پنجاه سال بعد ، هنگامى كه انگلستان در ظرف بيست سال براى بار سوم با هلند به جنگ مىپرداخت ، درايدن  ( Dryden )  يك تراژدى به نام آمبوينه ساخت كه اين بيت نمونه‌اى از آن است :\r\nهلندىها بىادبانه شرارت مىكنند : آنها داراى طبيعتى خبيث و رفتارى زننده‌اند .\r\n( 3 ) . اين كلمات شعار جمهورى ترانسوال گرديد .\r\n","page_name":" 317 ","page_number":329},
  {"content":"\r\n\r\nكنند . مقدار كافى پول در اختيار كمپانى مذكور گذاشته شد و جمهورى هلند به آن حق داد كه به نام پارلمان با سلاطين و بزرگان شرق معاهده ببندد و به جنگ و صلح بپردازد و استحكامات بر پا كند و قشون فراهم آرد و فرمان دهانى براى آن تعيين نمايد . لذا بر خلاف كمپانى انگليسى ، يك مؤسسهء ملى بود و منابع و اختيارات بيشترى در دست داشت . « 1 »\r\nهلندىها براى نيل به آزادى و حفظ آن در كشور خود بسيار كوشيده بودند و وقتى تصميم به تجارت در شرق گرفتند ، همان سعى و كوشش را مبذول داشتند . اگر چه در آن ايام بيش از انگليسىها قدرت نداشتند ولى حاضر بودند تن به فداكارى بيشترى بدهند . ضمن اين كه كمپانى هلندى اختيارات زيادى از طرف پارلمان به دست آورده بود و ملت نيز از آن طرف‌دارى مىكرد ، كمپانى انگليسى هند شرقى يك مؤسسه خصوصى بيش نبود و از كمك پادشاه هم برخوردار نمىشد .\r\nهنگامى كه در اواخر 1607 دسته‌اى از ناوگان هلندى براى نخستين بار در آب‌هاى هرمز لنگر انداخت ، شاه عباس به خيال آن كه مىتواند از هلندىها عليه پرتغالىها كمك بگيرد بسيار خشنود شد ، و شخصى را ، به نام زين العابدين خان شاملو « 2 » ، به هلند فرستاد تا مذاكراتى در اين خصوص به عمل آورد ولى نتيجه‌اى به دست نيامد . در سال 1623 بود كه چنان كه ديديم كمپانى هلندى هند شرقى در صحنهء ايران ظاهر شد و چون شاه عباس سخت مشغول جنگ با تركان عثمانى بود ، كمپانى مذكور در خليج فارس شروع به قدرت نمايى كرد و سپس از پرداخت حقوق گمركى در گمبرون امتناع ورزيد ( به اين ترتيب كمپانى انگليسى هند شرقى از نيمى از حقوق خود محروم شد ) . همچنين ، به علت تسلط بر قسمت جنوب شرقى آسيا تقريبا انحصار تجارت ادويه در ايران و خليج فارس را به دست آورد .\r\nباعث تعجّب نيست كه كمپانى هلندى هند شرقى فقط شش سال بعد از استقرار كمپانى انگليسى هند شرقى در ايران دست به اقداماتى در اين كشور زده و از رقيب خود پيش افتاده باشد .\r\nهنگامى كه برترىهاى عظيمى را كه هلندىها بر انگليسىها داشتند در نظر مىگيريم ، شگفتى اينجا خواهد بود كه هلندىها آنها را به كلى از ايران بيرون نراندند ، چنان كه آنها را از جنوب شرقى آسيا طرد كردند . اين خود دليل شجاعت و سرسختى كاركنان كمپانى انگليسى هند شرقى است كه با وجود چنان دشوارىهايى كه در پيش داشتند ، توانستند در ايران بمانند .\r\n\r\n\r\n","description":"","footnote":"\r\n( 1 ) . براى فعاليت‌هاى نخستين كمپانى هلندى هند شرقى ، - آثار دانلپ  ( H . Dunlop ) \r\n( 2 ) . زين العابدين سابقا به سفارت نزد امپراتور فرستاده شده بود ؛ - كتاب سردنيس راس  ( Ross )  تحت عنوان\r\n Sir Anthony Sherley and his Persian Adventure . ( London , 1933 ) , p . 60 \r\nتصويرى از زين العابدين . ( يا زينل ) در كتاب  A Chronicle of the Carmelites  ، مقابل صفحه 169 ، كه توسط سادلر  ( SAdeler )  كشيده شده است ، ديده مىشود .\r\n","page_name":" 318 ","page_number":330},
  {"content":"\r\n\r\nهمان‌طور كه هلند در اواسط قرن هفدهم در اوج عظمت بود ، كمپانى هلندى هند شرقى نيز در ايران آن عهد به كمال قدرت خود رسيده بود . در سال 1645 ، هنگامى كه كمپانى مذكور از اشكال تراشى دولت ايران و تأخيرى كه در مذاكرات نشان مىداد عصبانى شده بود ، تصميم گرفت موقعيت خود را در ايران با زور مستحكم كند . براى اين منظور كشتىهاى خود را در داخل خليج فارس متمركز و در جزيرهء قشم قشون پياده كرد و قصر حاكم آن را در محاصره گرفت . اين عمل دولت ايران را چنان مضطرب و نگران ساخت كه حاضر شد در صورت ترك عمليات جنگى هلندىها ، شرايط مساعد و مناسبى به آنها پيش‌نهاد كند . فرمان‌ده قواى هلندى ، به نام بلوك « 1 » ، به اصفهان رفت و شاه به خوبى از او پذيرايى كرد . وى توانست اجازهء خريد ابريشم در تمام نواحى ايران و صدور آن را بدون پرداخت حقوق گمركى به دست آورد و در عوض به جنگ با ايران پايان دهد . « 2 » اين عمل موفقيت آميز هلندىها باز در وضع تجارى كمپانى انگليسى اثرات بدى داشت . « 3 »\r\nدر اثر طرد پرتغالىها از مسقط به وسيلهء امام عمّان ، در ژانويهء 1650 ، موقعيت هلندىها به مراتب بدتر شد . در نتيجه ، نفوذ پرتغالىها از خليج فارس از ميان رفت .\r\nكمپانى انگليسى هند شرقى با دشوارىهايى مواجه بود كه عامل آنها هلندىها نبودند ، و اگر چه از پرداخت حقوق گمركى در گمبرون معاف بود ولى عايدات گمركى آن در آنجا از سال 1638 به بعد پرداخته نشده بود . كمپانى از اين كه ايرانىها حاضر به پرداخت اين وجوه نمىشدند هميشه شكايت مىكرد و عاقبت در 1676 موفق شد با آنها قرار بگذارد كه هر سال هزار تومان در عوض نصف عوارض گمركى كه شاه عباس معين كرده بود دريافت دارد ، و ايرانىها نمىخواستند حتى اين مبلغ را هم بپردازند . هنگامى كه كمپانى نارضايتى خود را از اين وضع اظهار داشت ، دولت ايران پاسخ داد كه كمپانى مطابق تعهدى كه كرده بود دو كشتى جنگى در خليج فارس نگاه نداشته است .\r\nكمپانى انگليسى از عواقب جنگ داخلى در انگلستان نيز ضرر ديد زيرا پيوريتن‌ها « 4 » از پوشيدن پارچه‌هاى ابريشمى احتراز مىكردند و اين خود باعث تقليل مصرف ابريشم در انگلستان شد و از طرف ديگر چون كمپانى نمىتوانست مقدار ابريشمى را كه معين كرده بود از ايران خريدارى كند ، موجب نارضايتى دولت ايران را فراهم ساخت .\r\n\r\n\r\n","description":"","footnote":"\r\n( 1 )  Bloch  .\r\n( 2 ) . - كتاب بروس  ( Bruce )  ، ج 1 ، ص 414 .\r\n( 3 ) . هلندىها در دنبال موفقيت خود در قشم ، به محل كار كمپانى انگليسى هند شرقى در بصره حمله بردند .\r\nاموال كمپانى مذكور از لحاظ احتياط به گمبرون حمل شده بود . -  Wilson , the Persian Gulf , p . 164 \r\n( 4 )  Puritans  .\r\n","page_name":" 319 ","page_number":331},
  {"content":"\r\n\r\nاز طرف ديگر ، در سال 1655 ، كرمول از شركت تجارى ديگرى ، به نام « بازرگانان حادثه‌جو » « 1 » ، طرف‌دارى كرد و رقابت ميان اين شركت و كمپانى انگليسى هند شرقى نتايج زيان‌بخشى به بار آورد تا آن كه هر دو به صورت شركت واحدى در آمدند . قاچاقچىها نيز زيان‌هاى فراوانى به كمپانى مىزدند ، « 2 » همچنين كمپانى لوان « 3 » شكايت مىكرد كه فعاليت كمپانى انگليسى هند شرقى به ضرر تجارت آن با ايران است .\r\nدشوارى ديگرى كه در نيمهء دوم قرن هفدهم روى داد و به ضرر هلندىها نيز تمام شد ، سعى و كوشش كمپانى فرانسوى « 4 » براى پيدا كردن جاى پايى در ايران بود ؛ ولى چون در اين امر پافشارى نمىكرد ، تا مدت‌ها خطر بزرگى محسوب نمىشد .\r\nشاردن هنگامى كه در سال 1674 در گمبرون بود مشاهده كرد كه هلندىها شكست فرانسوىها را در هلند با شوق و ذوق فراوان جشن گرفته‌اند . كشتىهاى آنها با فانوس‌ها آراسته شده بود و تمام شب توپ‌ها شليك مىكردند . اين امر باعث تعجب ايرانىها شد . شاردن مىنويسد :\r\n« فكر باطل شرقىها دربارهء برترى هلندىها خيلى عجيب به نظر مىرسد . ايرانىها و هندىها روى ترقى تجارت آنها استدلال مىكنند و مىگويند تجارت دول ديگر در حال كسادى است و تصور مىكنند آنها فرمان‌روايان اروپا هستند . حاكم بندر به مدير شركت كمپانى فرانسوى مىگفت كه مطابق ادعاى شما پادشاه فرانسه مملكت هلند را تصرف كرده است ، مع الوصف ببينيد كه هفت كشتى از آنها وارد مىشود در صورتى كه هيچ كشتى فرانسوى يا انگليسى وارد نمىشود . » « 5 »\r\nدر سال 1679 اوضاع كمپانى در ايران به اندازه‌اى بد بود كه تصميم گرفت روابط تجارى خود را با آن كشور قطع كند . كمپانى اگر چه آيندهء روشنى نداشت ولى جرياناتى در شرف وقوع بود كه راه را براى تفوق نهايى آن باز مىكرد . اولا ، سه جنگى كه بين سنوات 1652 و 1674 در ميان انگليسىها و هلندىها در گرفت ، هلند را ضعيف كرد و كشمكش‌هاى اين كشور با فرانسه باعث از بين رفتن منابع آن شد ، سياست تجاوزكارانهء لويى چهاردهم كه انگليس و هلند را تهديد\r\n\r\n\r\n","description":"","footnote":"\r\n( 1 )  Merchant Adventurers  .\r\n( 2 ) . بوناسيو  ( Bonnasieux )  در كتاب خود ، ص 464 ، پاورقى نقل مىكند كه تجار ماجراجوى انگليسى در همان محلى كه كمپانىهاى انگليسى تجارت مىكنند مشغول داد و ستد مىشوند ، و حال آن كه در فرانسه و هلند ، بر خلاف انگلستان ، هنگامى كه شركتى تشكيل مىشود ، به بازرگانان خصوصى اجازه نمىدهند در محل‌هايى كه شركت‌هاى مذكور امتياز تجارت گرفته‌اند مشغول فعاليت شوند و در صورت تمرد آنها را جريمه مىكنند .\r\n( 3 )  Levant  .\r\n( 4 )  La Compagnie francaise des Indes  .\r\n( 5 ) . سفرنامه ، جلد نهم ، صفحات 71 و 72 . لانگلس  ( Langles )  در پاورقى ص 72 مىنويسد كه اين ملاحظات بسيار درست و شايستهء توجه مخصوص است .\r\n","page_name":" 320 ","page_number":332},
  {"content":"\r\n\r\nمىكرد اين دو كشور را بر آن داشت كه اختلافات خود را تسويه و عليه دشمن مشترك متفقا اقدام كنند . به علاوه ، در نتيجه انقلاب 1688 ، جيمز دوم از سلطنت خلع شد و دخترش ، مارى ، همراه با شوهرش ، گيوم د / اورانژ « 1 » ، به جايش نشستند . و به اين ترتيب ، موقتا انگلستان و هلند متحد شدند .\r\nهفت سال پيش از آن كه اين تحول صورت گيرد ، هلندىها نمايندگان كمپانى انگليسى هند شرقى را از بنتام ، آخرين جاى پاى آنها از جاوه ، بيرون كرده بودند . اگر چه از بين رفتن تجارت جاوه به نظر انگليسىها تا مدتى شكست بزرگى محسوب مىشد ، ولى تا آنجا كه مربوط به منافع آنها در هندوستان ( و تا حدى در ايران ) بود ، آن واقعه تأثير خوبى داشت زيرا كمپانى هلندى هند شرقى با وجود قدرت و نفوذ خود ، نتوانست تفوق خود را هم در جنوب شرقى آسيا و هم در هندوستان حفظ كند . از آنجا كه هلندىها بيشتر با جنوب شرقى آسيا به تجارت مشغول بودند ، راه ترقى كمپانى انگليسى هند شرقى در هندوستان باز شد و اين وضع موقعيت آن را در ايران بهتر كرد . « 2 » با وجود اين ، اگر چه كمپانى انگليسى هند شرقى به زودى به صورت يك مؤسسهء سياسى و تجارى در هندوستان درآمد ، ولى فعاليت آن در ايران هميشه محدود به امور تجارى بود .\r\nدر سال 1682 ، هنگامى كه اوضاع كمپانى انگليسى هند شرقى خوب نبود ، دو برادر كاردان ، يكى به نام سر جوزايه چايلد « 3 » در لندن ، و ديگرى به اسم سر جان در هندوستان ، شروع به فعاليت كردند و قسمت عمدهء امور كمپانى را به دست گرفتند و در اثر كوشش آنها بود كه دورهء ترقى آن آغاز شد . در ايران ، انگليسىها سعى كردند كه بازرگانان ارمنى را ترغيب به تجارت با اروپا از طريق بمبئى كنند ؛ و مىگفتند از اين راه منافع بيشترى عايد آنها خواهد شد تا از راه حلب . « 4 » طبعا اين اقدام باعث تجديد كشمكش با كمپانى لوان گرديد . همچنين ارسال كالاهاى هندى از طرف كمپانى هند شرقى به انگلستان باعث اعتراض سازندگان كالاهاى مشابه در اين كشور شد و به اين ترتيب دشوارى ديگرى پيش آمد . « 5 »\r\n\r\n\r\n","description":"","footnote":"\r\n( 1 )  William of Orange  .\r\n( 2 ) . خان ، ص 135 .\r\n( 3 )  Josiah Childe  .\r\n( 4 ) . -  Bruce , Annals , vo 1 . II , p . 618  ، گذشته از قيمت گران حمل و نقل كالا از طريق حلب ، مخارج دلالان را هم بايد در نظر گرفت . قابل توجه است كه بهاى ادويه‌اى كه از طريق دماغهء اميد نيك به اروپا فرستاده مىشد يك سوم مبلغى بود كه از طريق حلب ارسال مىگرديد .\r\n( 5 ) . در حدود نه سال بعد هنوز مخالفت شديدى از طرف سازندگان كالاهاى مشابه در انگلستان ابراز مىشد و عريضه‌هايى در اين مورد به پارلمان مىفرستادند و بعضىها هم عرايضى مخالف آنها ارسال مىداشتند .\r\nمقدارى از اين عرايض و شكايات كه تاريخ آنها در حدود سال 1700 است در موزهء بريتانيا ديده مىشود .\r\n","page_name":" 321 ","page_number":333},
  {"content":"\r\n\r\nسر جوزايه چايلد به اعتراضات كمپانى لوان وقعى ننهاد و كوشيد فروش پارچه‌هاى انگليسى را در ايران رواج دهد و مىگفت كه چون كرايهء كشتى كم است و كمپانى هند شرقى در گمبرون حقوق گمركى نمىپردازد ، بهاى پارچهء آن از بهاى پارچهء كمپانى لوان ، كه از طريق خشكى به بازار ايران عرضه مىشود ، كم تر تمام مىشود . بنابراين ، در سال 1691 ، به نمايندهء كمپانى هند شرقى در گمبرون دستور داده شد كه تا حد امكان در فروش پارچه سعى كند . چندى بعد مقدار زيادى پارچه به آنجا ارسال گرديد و نمايندهء كمپانى مأمور شد براى ترتيب فروش آن به اصفهان برود . همچنين قرار بود براى عده‌اى جوان انگليسى كه از لندن فرستاده شده بودند محلى در اصفهان پيدا كند . منظور از اعزام آنها اين بود كه زبان‌هاى فارسى و ارمنى را بياموزند تا بتوانند امور تجارى كمپانى را در ايران اداره كنند . « 1 »\r\nدر اكتبر 1693 سر جوزايه چايلد موفق شد امتيازات جديدى از پادشاه انگلستان به دست آرد كه نه تنها امتيازات سابق را تأييد مىكرد ، بلكه كمپانى را موظف مىساخت كه ساليانه مقدارى كالا ( مخصوصا پارچه ) به بهاى صد و پنجاه هزار ليره از انگلستان صادر كند . از آنجا كه فروش اين مقدار امتعه در بازارهاى هندوستان محال به نظر مىرسيد ، ترتيبى داده شد كه قسمت عمدهء آن كالاها در ايران به فروش برسد .\r\nسياست توسعه طلبى كمپانى در ايران در سال 1693 بعد از انهدام ناوگان فرانسوى در ازمير تقويت شد . خسارات كمپانى در اين حادثه بالغ بر ششصد هزار ليره بود . « 2 » در صورتى كه هلندىها بيشتر زيان ديدند . گفته مىشد در نتيجهء اين شكست پارچه‌هاى كمپانى لوان از طريق خشكى در آن سال به ايران نخواهد رسيد و به اين ترتيب كمپانى هند شرقى خواهد توانست پارچهء خود را به خوبى بفروشد . « 3 » نتيجهء ديگر انهدام ناوگان فرانسوى اين بود كه كمپانى هند شرقى توانست كالاهاى بيشترى بفرستد .\r\nدر همان سال رؤسال كمپانى هند شرقى به سورات و بمبئى دستور دادند كه در امر تجارت با ايران تسريع كنند . در وهلهء اول ، نمايندهء كمپانى در ايران مىبايست تا آنجا كه مىتوانست ابريشم\r\n\r\n\r\n","description":"","footnote":"\r\n( 1 )  Bruce , Annals , vo 1 . III , p . 108  .\r\n( 2 ) . سر جوزابه چايلد از شنيدن ضررى كه به بازرگانان ترك وارد آمده بود بسيار خشنود شد ؛ زيرا به قول او ترك‌ها مرتبا به كمپانى او حمله كرده بودند . اين شخص اميدوار بود كه كمپانى لوان موقعيت خوب خود را از دست بدهد و كمپانى هند شرقى جاى آن را بگيرد . - سرخان ، همان كتاب ، ص 248 . از دست رفتن آن همه كشتى با امتعهء گران بهاى آنها باعث نارضايتى مردم از وزارت دريادارى انگليس شد . اسقف برنت  ( Burnet )  در كتاب خود تحت عنوان\r\n History of his Own Times ( London , 1818 ) , vo 1 . III , P . 138 \r\nمىنويسد كه مردم از اطلاعات غلط ما در امور بحريه شكايت دارند و دستورهايى كه دريا سالاران از شوراى كابينه گرفته بودند غلط بود و بدتر آن كه بد اجرا شد .\r\n( 3 ) . چنان كه در فصل سى و يكم شرح داده خواهد شد ، اين واقعه مانع از رسيدن پارچه‌هاى كمپانى لوان به اصفهان نگرديد .\r\n","page_name":" 322 ","page_number":334},
  {"content":"\r\n\r\nو هم‌چنين پشم كرمانى جمع كند ( قسمتى به طريق پاياپاى ) ؛ و ثانيا ، براى تسهيل امور در ايران دستگاه‌هاى خود را در اين كشور توسعه دهد ، به طورى كه شامل يك نماينده ، چهار عامل و چهار منشى باشد ؛ و ثالثا ، محل كار كمپانى واقع در اصفهان ، به جاى آن كه متناوبا كار كند ، مىبايست هميشه باز باشد و رابعا ، نمايندهء كمپانى مىبايست بتواند به ميل خود يا در گمبرون بماند و يا محل كار خود را به اصفهان منتقل سازد و اين امر را مىبايست به صلاح ديد او واگذاشت كه كدام يك از اين دو محل براى اجراى سياست جديد كمپانى مناسب‌تر است . « 1 » هم‌چنين تذكر دادند كه منشىهاى مذكور براى آن كه بهتر بتوانند كار خود را انجام دهند بايد در منازل بازرگانان ارمنى ساكن جلفا زندگى كنند ، زيرا به اين طريق خواهند توانست زبان آنها را فراگيرند و از طرز كار آنها مطلع شوند . « 2 » سپس دستورات دقيقى دربارهء خريد پارچه از ارامنه و طريقهء فروش پارچه داده شد .\r\nكمپانى بعدا اظهار اميدوارى كرد كه اگر امور تجارى به خوبى اداره شود ممكن است : « راه قديمى تجارت ابريشم بين ايران و حلب منحرف گردد و اصفهان مركز اين داد و ستد شود و بتوان پارچه‌هاى انگليسى را با ابريشم در اين شهر معاوضه كرد . ابريشمى كه در پاى تخت به دست مىآيد بايد به گمبرون فرستاده شود تا با كشتىهاى كمپانى به اروپا ارسال گردد . اين عمل باعث خواهد شد كه هم كشتى رانى رونق گيرد و هم عوايد انگلستان افزايش يابد . بنابراين در فروش پارچه‌هاى پشمى تسهيلات لازم بايد فراهم شود تا كمپانى بتواند مقدار زيادترى در سال بعد به ايران بفرستد و تعهّداتى را كه ضمن به دست آوردن امتيازات اخير از طرف پادشاه انگليس قبول كرده است ، انجام دهد . » « 3 »\r\nهنگامى كه اين دستورها در اوايل 1695 به ايران رسيد . نمايندهء كمپانى تصميم گرفت مركز كار خود را در اصفهان قرار دهد تا با تجّار ارمنى در جلفا تماس نزديك‌ترى بگيرد و پارچه‌ها را توسط آنها به فروش برساند . منفعت ديگرى كه عايد شد و اهميت آن به زودى نمايان گرديد اين بود كه نمايندهء مذكور تماس نزديك‌ترى با دولت ايران پيدا كرد . قبل از آن كه ناخدا بنيامين\r\n\r\n\r\n","description":"","footnote":"\r\n( 1 )  Bruce , Annals , vo 1 . III , p . 140  .\r\n( 2 ) . -  Bruce , Annals , pp . 140 - 141  معلوم نيست كه جا دادن جوانان انگليسى در منازل ارمنىها عملى شده باشد . همين نكته هم در مورد فارسى و ارمنى ياد گرفتن اين جوانان صدق مىكند . با در نظر گرفتن اين كه كاركنان كمپانى اسامى ايرانى را غلط نوشته‌اند ، معلوم مىشود كه بيش از چند تن آنها در زبان فارسى تسلطى پيدا نكردند .\r\n( 3 ) . همان كتاب ، ص 161 ، متكى برنامه‌هايى كه از دربار انگليس به نمايندگان كمپانى هند شرقى در ايران ارسال شده است ، ( مورخ 30 مارس و 6 ژوئن 1694 و 8 مارس 1695 ) ، بايد در نظر داشت كه پطر كبير نيز مىخواست راه اين تجارت را منحرف كند ، ولى قصد او اين بود كه از طريق روسيه بگذرد . - اوايل فصل نهم .\r\n","page_name":" 323 ","page_number":335},
  {"content":"\r\n\r\nبرنگ وين « 1 » از گمبرون عازم اصفهان شود ، دستورهاى مفصّل ذيل را دريافت داشت :\r\n1 - فروش پارچه را بايد به پنج بازرگان ارمنى كه نام آنها برده شده است واگذار كند .\r\n2 - بايد به فرمان‌هاى پادشاه ايران توجه شايانى كند زيرا « فوق‌العاده مهم‌اند . »\r\n3 - به علت مخارج فراوان دو بنگاه تجارى ، نمايندهء كمپانى بايد بسيار صرفه جويى كند .\r\n4 - در تعقيب اين سياست ، نمايندهء مذكور ، ضمن عزيمت به اصفهان ، نبايد « از وزرا هديه قبول كند زيرا در اين صورت انتظار دريافت مبالغ گزافى خواهند داشت » . بنابراين ، توجهى به هداياى آنها نكنيد و از پذيرفتن آنها امتناع بورزيد و بگوييد كه براى قدر شناسى از الطاف آنها پولى نداريد . » « 2 »\r\nدربارهء قاصدان و مستخدمان كمپانى هلندى هند شرقى اخطار ديگرى شده بود : « لطفا به قاصدان و مستخدمان هلندى هيچ نامه‌اى ندهيد و با آنها كم‌تر سروكار داشته باشيد زيرا گران تمام مىشود . هر قدر كه ظاهرا با شما اظهار دوستى كنند ، در باطن از دشمنان سرسخت ما هستند . »\r\nولى قبل از آن كه اين دستورها به برنگ وين برسد ، واقعه‌اى روى داد كه تا مدتى جلوى فعاليت كمپانى انگليسى هند شرقى و كمپانى هلندى را در ايران گرفت . اين واقعه مرگ شاه سليمان در 29 ژوئيه 1694 بود .\r\n\r\n\r\n","description":"","footnote":"\r\n( 1 )  Brangwin  .\r\n( 2 ) . -  Original Correspondence , India Office Library ,  جلد پنجاهم ، نامهء شماره 5993 ، مورخ 31 / 20 مارس 1694 . برنگ وين در سال 1695 به اصفهان رفت .\r\n","page_name":" 324 ","page_number":336},
  {"content":"\r\n\r\n\r\nفصل سىام مراكز كمپانى انگليسى هند شرقى و كمپانى هلندى هند شرقى در گمبرون و اصفهان\r\n\r\n1 - گمبرون ( بندر عباس )\r\nهنگامى كه آلفونس دو آلبوكرك جزيرهء هرمز را در سال 1514 به تصرف در آورد ، ناحيهء باريك ساحلى ، واقع در خاك ايران ، را كه شهر گمرو در آن قرار داشت نيز اشغال كرد ؛ و پرتغالىها تا يك قرن بعد از اين شهر براى حمل كالا به هرمز و بالعكس استفاده كردند . ولى چون هرمز داراى اهميت بيشترى بود ، آن شهر چندان مورد توجه نبود . شايد جان نيوبرى « 1 » نخستين فرد انگليسى باشد كه از گمرو ديدن كرد . دربارهء آن شرحى جز اين نمىدهد كه آن شهر سابقا در تصرف پادشاهان لار و بعد پادشاهان هرمزى بود و پرتغالىها در آنجا قصرى با هفت هشت سرباز دارند . « 2 » در سال 1614 داود خان ، برادر امامقلى خان ، حاكم معروف فارس ، شهر گمرو و ناحيهء باريك ساحلى را از دست پرتغالىها بيرون آورد . دو سال بعد ادوارد كاناك از گمرو ، يا به قول او گمبرون ، ديدن كرد و از امكانات استفاده از آن بندر آگاه شد و اظهار اميدوارى كرد كه كمپانى هند شرقى بتواند ، در « آغوش پرتغالىها » ، يك سال ديگر در بندر آباد گمبرون بماند . بعد مىنويسد كه گمبرون بهترين بندر ايران است و همه نوع كشتى ، در تحت حفاظت قلعهء محكمى ، مىتواند در آنجا لنگر اندازد . « 3 »\r\nشش سال بعد ، چنان كه ديديم ، بندر گمبرون سقوط كرد و به كمپانى هند شرقى همان امتيازاتى كه ممكن بود در هرمز داشته باشد اعطا گرديد و كمپانى نيز مركز كار خود را از جاسك به آن شهر انتقال داد .\r\n\r\n\r\n","description":"","footnote":"\r\n( 1 )  Newberie  .\r\n( 2 )  Purchas His Pilgrimes , Part II , p . 614  .\r\n( 3 )\r\n Calendar of State Papers , East Indies , 1513 - 1616 p . 485 \r\n.\r\n","page_name":" 325 ","page_number":337},
  {"content":"\r\n\r\nدر اسناد و كتب قرن هفدهم و هجدهم نام گمبرون به صورت‌هاى گوناگون از قبيل گمرو ، گمبرون ، گمبرن ، كمرون ، كومورون و كوماران يو ديده مىشود . شاردن وعدهء ديگرى از نويسندگان تصور مىكردند كه آن نام وجه تسميهء غلطى از لغت تركى « گمرگ » است . « 1 » ولى اين موضوع صحت ندارد . همچنين آن نام از كلمهء پرتغالى « كوماران يو » ، كه به معنى ميگوست ، مشتق نشده است . الكساندر هميلتن ، كه با كشتى خود غالبا به گمبرون آمد و شد مىكرد ، مىگويد كه از آن بندر سابقا براى ماهى گيرى استفاده مىشد . و وقتى شاه عباس شروع به ساختن آن كرد ، از اين كه پرتغالىها آن شهر را براى صيد ميگو مناسب مىدانستند ، خنده‌اش گرفت . « 2 » ريشهء كلمه ظاهرا چنين است : از قرن دهم تا اوايل قرن چهاردهم ، شهر هرمز ، كه در آن وقت در دهانهء خيلى كوچكى در نزديكى شهر ميناب در چهل و هفت ميلى شرق بندر عباس قرار داشت ، انبار كالاهاى شرقى بود . در سال 1300 اعراب غارتگر به اندازه‌اى به آن شهر حمله بردند كه پادشاه هرمز با تمام اتباعش آن محل را ترك كرد و به جزيرهء كوچ جرون ( به فتح يا كسر جيم ) ، كه در چهار ميلى جنوب خاك ايران و چهل ميلى غرب ميناب قرار دارد ، رفت . لنگرگاه خوبى در قسمت شمالى جزيره كه جاى مناسبى بود ساخته شد و به زودى آن شهر ترقى كرد . اين شهر را هرمز نو ناميدند ولى كلمهء نو متدرجا از بين رفت و شهر و جزيره از آن به بعد به نام هرمز معروف شد . عجب آن كه نام جرون كه تا آن وقت به آن جزيره اطلاق مىشد ، اخيرا به شهر كوچك يا دهكده سرو يا شهرو واقع در ده ميلى شمال غربى هرمز در خاك ايران داده شده است .\r\nگمرو يا گمبرون و ساير نام‌هاى نظير آن وجه تسميهء غلطى از جرون است . « 3 »\r\nبسيارى از منازلى كه در گمرون ، بعد از ترك هرمز ، بر پا شد از مصالحى كه از خانه‌هاى مخروبهء آن جزيره به دست آمده بود ساخته شد . « 4 »\r\nاز لحاظ تجارى ، گمبرون چند مزيت بر جاسك داشت . اولا براى لنگر انداختن كشتى مناسب‌تر و به شيراز و اصفهان بسيار نزديك‌تر بود . گذشته از اين ، راه‌هاى كاروانى كه آن شهرها را به گمبرون مربوط مىساخت ، كم‌تر از راه طويل جاسك در معرض حملات عشاير غارتگر بود . كاروان‌ها معمولا در بيش از يك ماه مسافت بين گمبرون و اصفهان را طى مىكردند ولى چاپارهايى كه بار زياد نداشتند مىتوانستند آن مسافت را در ده روز بپيمايند .\r\nراه كاروان رو ديگرى گمبرون را به كرمان مربوط مىساخت ، و از اين طريق بود كه انگليسىها ، و\r\n\r\n\r\n","description":"","footnote":"\r\n( 1 ) . مىگويند خود كلمهء گمرگ وجه تسميهء غلطى از يك كلمهء يونانى است .\r\n( 2 ) . كتاب هميلتن ، ج 1 ، ص 92 . دوبروين  ( De Bruyn )  در سفرنامهء خود ، جلد دوم ، ص 73 ، مىكوشد ثابت كند اين اسم از گمبرى  ( Gambcri )  آمده است كه نوعى خرچنگ در آب‌هاى گمبرون است .\r\n( 3 ) . - مقالهء استرك  ( Streck )  در دايرة المعارف اسلام تحت عنوان « بندر عباس » ، ج اول .\r\n( 4 )  Churchill's Voyages , vo 1 . II , p 228  .\r\n","page_name":" 326 ","page_number":338},
  {"content":"\r\n\r\nبعدا هلندىها ، موى بز كرمانى را به دست مىآوردند .\r\nبه اين ترتيب ، گمبرون مزاياى مسلمى داشت ولى اروپايىهايى كه به آن شهر رفت و آمد مىكردند ، يا در آنجا مقيم بودند ، مطالب اغراق‌آميزى را كه كاناك دربارهء آن نوشته بود باور نمىكردند . اشكال مهم آن شهر هواى ناسازگار و ناسالم تابستان آن ناحيه بود ( از طرف ديگر هواى آن در زمستان مطبوع و سازگار بود ) . اشكال ديگر بدى آب شهر بود ( به استثناى آبى كه از دهكدهء عسين واقع در شمال غربى شه و در مجاورت تپه‌هاى كوه گنو به دست مىآمد ) . « 1 » در نتيجهء آشاميدن آب بد شهر ساكنان آن مبتلا به كرم‌هاى پيوك مىشدند . دوبروين « 2 » مىنويسد :\r\n« اين كرم‌ها در بازوان و پاهاى اشخاص فرو مىرود و اگر در هنگام بيرون آوردن آنها مقدارى از آنها در گوشت باقى بماند ، براى آن اشخاص زيان‌هايى دارد . » بسيارى از اروپايىهايى كه در قرن‌هاى هفدهم و هجدهم در اين شهر ساكن بودند ، يا به آنجا رفت و آمد مىكردند ، از اوضاع آن شكايت داشتند و در اينجا لزومى ندارد كه تمام آنچه را نوشته‌اند نقل كنيم . محض مثال كافى است چند نمونه ذكر كنيم .\r\nجان نيوهف « 3 » ، كه در سال 1662 در گمبرون بود ، مىنويسد :\r\n« كشتىهايى كه مجبورند در تابستان در اينجا بمانند بايستى با بادبان پوشيده شوند و گرنه تخته‌ها شكاف برداشته و قيرها به جوش مىآيند . به طورى كه كسى جرئت نمىكند با پاى برهنه روى عرشهء كشتى راه برود . كسانى كه جرئت مىكنند در هواى گرم در گمبرون بمانند معمولا به بيمارى بدى دچار مىشوند كه اگر آنها را نكشد لااقل به ندرت بدن آنها را ترك مىكند ، و آثارى به جا مىگذارد كه آنها را به قبر مىكشاند . » « 4 »\r\nشاردن كه چند سال بعد در گمبرون بود ، راجع به آب و هواى مهلك آن مىنويسد :\r\n« فكر نمىكنم در دنيا هوايى ناسالم‌تر و بدتر از هوايى كه در آنجا استنشاق مىشود بتوان پيدا كرد ، ( مخصوصا از اواخر آوريل تا پايان سپتامبر ) . بايد گفت آب و هواى آن مخصوصا براى خارجىها مهلك است و نمىتوانند مدت مديدى در آن شهر اقامت كنند و لااقل از هر ده نفر نه نفر در ظرف ده سال مىميرد و اين حسابى است كه معمولا مىكنند . » « 5 »\r\n\r\n\r\n","description":"","footnote":"\r\n( 1 ) . وقتى از جنوب به بندر عباس نزديك مىشويم ، كوه‌گنو نشان مشخصى است و مثل توچال در شمال تهران مشرف بر چشم انداز است .\r\n( 2 ) . -  Travels , vo 1 I p . 74  هم‌چنين\r\n Thevenot , Travels into the Levant ( London , 1683 ) , part II , p . 137 - \r\nوى مىنويسد كه اگر قسمتى از كرم در گوشت بدن باقى بماند ، نتايج آن وخيم خواهد بود و بازو و يا ساق پا را براى بيرون آوردن كرم بايد شكافت .\r\n( 3 )  Nieuhoff  .\r\n( 4 ) . همان كتاب ، ص 229 .\r\n( 5 ) .  , Voyages  جلد هشتم ، صفحات 511 - 512 . گودرو مىنويسد كه در نزديكى بندر عباس محلى است كه\r\n","page_name":" 327 ","page_number":339},
  {"content":"\r\n\r\nدكتر جان فراير « 1 » ، كه در همان ايام از گمبرون ديدن كرد ، مىنويسد كه ملوان‌هاى انگليسى كه به آن بندر مىآمدند ، از گرماى شديد آن شكايت داشتند و از راه تمسخر مىگفتند كه ميان گمبرون و دوزخ فاصلهء كوتاهى بيش نيست . « 2 » دوبروين كه در پاييز 1705 مبتلا به تب شديدى در گمبرون شد به تعداد زياد متوفيات در آن شهر اشاره مىكند و بعد از آن كه مرضى را كه در نتيجهء كرم‌هاى پيوك ايجاد مىشود شرح مىدهد ، مىنويسد :\r\n« براى تنبيه بدكاران مجازاتى بدتر از مجبور كردن آنها به زيستن در اين شهر نيست . اكثر اوقات اشخاص شايسته و معروفى كه به قصد جمع ثروت به آنجا مىآيند ، قبل از آن كه به آرزوى خود برسند به چنگ مرگ گرفتار مىشوند . » « 3 »\r\nالكساندر هميلتن هم عقايد مشابهى اظهار مىدارد و مىگويد : « گمبرون محل بدى است و فاقد احتياجات بشرى ، به استثناى ماهى و گوشت گوسفند ، است . با وجود اين ، سال‌ها به علت تجارت پر جمعيت بوده و جيب بازرگانان تهى دست را پر كرده است . » « 4 »\r\nتونو « 5 » خوش‌بين‌تر بود و عقيده داشت كه بهترين طريقه براى حفظ سلامتى در بندر عباس آن است كه غذاى مخصوصى به طور منظم بخورند و به اندازه‌اى در خوردن آن جانب اعتدال را نگاه دارند كه هميشه اشتها داشته باشند . همچنين براى پاكيزه كردن آب ، آهن گداخته‌اى را در آن فرو برند و بعد مواد خارجى آن را با پارچهء كتانى بگيرند . به اين ترتيب ، هميشه خوش و خرم خواهند بود . « 6 » ترديدى نيست كه اكثر مطالبى كه در بالا نقل كرديم تا حدى اغراق آميز است . « 7 » ولى بايد به خاطر داشت كه در آن ايام علم طب قادر نبود بيمارىهايى را كه در محل‌هايى مانند گمبرون وجود داشت معالجه كند . گذشته از اين ، بسيارى از اروپايىهايى كه در آن محل زندگى مىكردند اقدامات احتياطآميز براى حفظ سلامتى خود به جا نمىآوردند .\r\n\r\n\r\n","description":"","footnote":"\r\nفقط سه ساعت اقامت در آنجا باعث هلاكت مىشود . به همين علت بود كه محل مذكور به « گور بازرگان » معروف شده است .\r\n( 1 )  Fryer  .\r\n( 2 )\r\n A New Account of the East Indies and Persia , p . 224 \r\n. ( 3 ) . سفرنامه ، ج 2 ، ص 74 .\r\n( 4 ) . همان كتاب ، جلد اول ، ص 92 .\r\n( 5 )  Thevenot  .\r\n( 6 )  Travels , part II , p . 137  .\r\n( 7 ) . اين قسمت را كه از كتاب  The Persian Gulf Pilot  ( چاپ هفتم ) ص 167 ، اقتباس شده است با مطالب فوق مقايسه كنيد :\r\n« هواى بندر عباس ناسالم نيست ؛ و از اكتبر تا آوريل كاملا مطبوع است . در زمستان هنگامى كه كوه‌هاى واقع در شمال از برف پوشيده مىشود ، هوا خنك و فرح بخش است . در تابستان گرماى اين كوه‌ها به دشت پايين منعكس مىشود و هوا مرطوب ، گرم و سست كننده است . ولى طورى نيست كه براى اروپايىهايى كه منازل مناسبى دارند غير قابل تحمل باشد و نسيم‌هايى كه از خشكى و دريا به طور منظم مىوزد ، باعث گرما مىشود امراضى كه در آن محل بيشتر شيوع دارد عبارت است از تب مالاريا و امراض پوستى . ساير بيمارىهاى واگيردار وجود ندارد . »\r\n","page_name":" 328 ","page_number":340},
  {"content":"\r\n\r\nدر گمبرون تفريحات كمى وجود داشت و از اين جهت بود كه اروپايىهاى مقيم آنجا به نوشيدن مشروبات الكلى مىپرداختند . « 1 » جهان گرد هلندى جان اشترويس « 2 » كه از گمبرون در سال 1671 عبور كرد مىنويسد كه اشخاص زيادى در آنجا يافت مىشوند كه « خود را با نوشابهء مخصوصى نابود مىكنند . وقتى انسان اين نوشابهء گوارا را مىچشد ، نمىتواند از نوشيدن آن خوددارى كند و يك نوع گيجى و تب و تغييراتى به وجود مىآورد كه متدرجا بدن را از بين مىبرد و كسانى كه به افراط از آن نوشيده‌اند مرده‌اند . » « 3 »\r\nهمچنين خطر افراط در نوشيدن مسكرات درگمبرون را متذكر مىشود و مىگويد :\r\n« اروپايىها در نتيجهء زياده روى در نوشيدن مسكرات ، و فسق و فجور نظير آن ، زودتر به استقبال مرگ مىروند و قبرستانى در نزديك شهر دارند كه پر از گور است . » « 4 »\r\nچارلز لاك‌ير « 5 » كه در سال 1705 در گمبرون بود از پذيرايىهاى مجالس هلندىها در اين بندر تعريف مىكند و مىگويد اگر از اين نوع مجالس مست و لا يعقل بيرون نروند معجزه است .\r\nمندرجات مدارك كمپانى انگليسى هند شرقى و كمپانى هلندى هند شرقى در گمبرون بسيار غم انگيز است ، زيرا در آن اشارات مكررى به مرگ اعضاى آنها در سن پايين ديده مىشود و ترديدى نيست كه عده‌اى از آنها در نتيجهء افراط در مصرف مشروبات الكلى مردند . « 6 »\r\nولى تمام كاركنان آن دو كمپانى مجبور نبودند اوقات خود را در هواى ناسالم گمبرون بگذرانند بلكه بر حسب وظيفه‌اى كه داشتند به شيراز و اصفهان و كرمان و ساير جاها كه هوا نسبتا سالم‌تر بود مىرفتند .\r\nدر اواخر قرن هفدهم گمبرون بسيار وسيع و مهم شد ، به طورى كه رؤياى شاه عباس كه مىخواست آن را بندر عمدهء مملكت خود كند به تحقق پيوست . اسكله‌اى به طول يك ميل در كنار دريا ساخته شد ولى كشتىهاى بزرگ به علت عمق كم آب نمىتوانستند كنار آن لنگر بيندازند . چنين كشتىهايى مجبور بودند در مسافت دورترى توقف كنند و كالاهاى آنها را با\r\n\r\n\r\n","description":"","footnote":"\r\n( 1 ) . اطلاعاتى دربارهء استعمال پنج  ( Punch )  در هندوستان و مواد متشكلهء آن در كتاب اين جانب ،  Famous Cities of Iran  ، صفحات 108 - 109 ، ( 1939 ) يافت مىشود .\r\n( 2 )  Stroys  .\r\n( 3 )\r\n The Voyages and Travels of John Struys ( London , 1684 ) P . 350 \r\n. ( 4 ) . همان كتاب ، جلد اول ، ص 95 .\r\n( 5 )  Lockyer  .\r\n( 6 ) . مديران كمپانى هلندى هند شرقى در هندوستان ظاهرا از اين خطر واقف بودند ، زيرا نوشيدن چاى را به جاى مشروبات الكلى تشويق مىكردند و به قول اوينگ تن  ( Ovington )  در اين امر بيش از انگليسىها توفيق يافتند . در حقيقت ، در مؤسسات آنها « قورى هرگز از روى آتش برداشته نمىشد . »\r\n-  Voyage to Surat in 1689 ( Oxford , 1929 ) , p . 180  ، اثر اوينگ تن .\r\n","page_name":" 329 ","page_number":341},
  {"content":"\r\n\r\nقايق‌هايى به نام سنبوق « 1 » خالى كنند . براى حفاظت شهر ، يك ديوار سنگى بنا كرده بودند ولى وقتى جان نيوهف در سال 1662 در آنجا بود ، مشاهده كرد كه چنان خراب است كه قابل استفاده نيست . همچنين چهار قلعه كه دو تاى آن كوچك بود بر پا شده بود ولى فقط يكى از آنها با توپ مجهز شده بود و سه تاى ديگر در اواخر قرن به حالت خرابى افتاده بود .\r\nدر عهد شاردن در حدود 1400 تا 1500 خانه در شهر وجود داشت و در حدود بيست سال بعد احتمالا تعداد آن بيشتر بود . در بالاى بام‌ها بادگيرهايى ساخته شده بود كه بعضى از آنها چنان وسيع بود كه انسان مىتوانست در هواى گرم در آنجا بخوابد . « 2 »\r\nمركز كمپانى انگليسى هند شرقى در كنار ساحل و در حدود غربى شهر بود ( و در آن ايام ، شهر بيشتر از امروز به طرف غرب امتداد داشت ) . دربارهء آن شرحى از نويسندگان آن عهد در دست نداريم . « 3 » ولى تا آنجا كه نقاشى دوبروين نشان مىدهد ، مركز كمپانى عبارت بود از ساختمان نسبتا بزرگى كه تا ساحل راه داشت و بادگيرى در وسط ساختمان تعبيه شده بود . در داخل آن حياط وسيعى ساخته بودند تا بار چهار پايان را در آنجا قرار دهند . در مجاورت آن خليج كوچكى بود كه سنبوق‌ها براى انتقال دادن بار به آنجا مىآمدند .\r\nمركز اصلى كمپانى هلندى در شرق كمپانى انگليسى قرار داشت ولى وسيع تر بود و ديوارهاى كنگره‌دار و بادگير بلندى داشت . در سال 1698 ژاكوبوس هوگ كامر « 4 » كه در آن وقت رئيس كمپانى هلندى بود شالودهء ساختمان بزرگ‌ترى را در حاشيهء شرقى شهر ريخت . دوبروين دربارهء ساختمان جديد مىنويسد :\r\n« منزلى كه متعلق به كمپانى ماست زيباترين ساختمان شهر است و در حاشيهء شهر به طرف شرق قرار دارد . اين ساختمان خيلى وسيع و داراى مخازن اسلحه است . اتاق‌هاى آن هم بسيار\r\n\r\n\r\n","description":"","footnote":"\r\n( 1 ) . هلندىها آن را چيام بوك يا چيام بوخ  ( Chiambok - Chiambox )  مىناميدند . سنبوق در واقع قايقى است براى صيد مرواريد و مىتوان آن را به وسيلهء پارو سريعا حركت داد . - تصويرى كه سرهنگ ديكسن  ( H . R . P . Dickson )  از روى سنبوق كشيده است ، در كتاب  The Arab of the Desery ( London , 1949 ) , p . 477 \r\n( 2 )  Nieuhoff , loc . cit , p . 228  .\r\n( 3 ) . در ماه اكتبر 1759 يك دسته كشتى فرانسوى به فرمان دهى كنت استين  ( Estaing )  در حوالى گمبرون ظاهر شد . سپس در دريا يكى از كشتىهاى كوچك را تا نزديكى محل كار انگليسىها كشاندند و اين كشتى شروع به بمباران كرد و بعد فرانسوىها به خشكى پياده شدند و مدافعان را مجبور به تسليم كردند . سرانجام فرانسوىها ساختمان را منفجر كردند ، به طورى كه كاملا ويران شد . فريزر  ( Fraser )  در كتاب خود تحت عنوان :\r\n Narrative of a Joumey in to Khorassan in the Years 1821 and 1822 ( London 1825 ) p . 44 \r\nمىنويسد ويرانه‌هاى محل كار انگليسىها كه امواج بر آن مىخورد هنوز برجاست و اين توده وسيع به اندازه‌اى ويران شده است كه نمىتوان پايه‌هاى اصلى ساختمان را تشخيص داد . خرابه‌هاى يك يا دو حوض هنوز باقى است و سرداب‌هاى متعددى كه جهت حفاظت از گرما بود نيز ديده مىشود .\r\n( 4 ) .  Hoogkamer  ، اين شخص از سال 1698 تا 1701 رئيس كمپانى بود .\r\n","page_name":" 330 ","page_number":342},
  {"content":"\r\n\r\nزيبا و بلند است . همچنين سالن مجللى در بالا قرار دارد كه از پنجره‌هاى آن و همچنين از پنجره‌هاى مسكن رئيس كمپانى ، كه در همين ساختمان قرار دارد ، منظرهء قشنگ دريا پيداست و در اتاق‌هاى آن هواى بسيار مطبوعى جريان دارد ، ولى اين ساختمان هنوز تمام نشده است . » « 1 »\r\nرئيس كمپانى هلندى منزل ديگرى در دهكدهء نى بند در حوالى شهر داشت و در اين دهكده درختان خرما روييده بود ( هنوز از اين درختان وجود دارد ) . معلوم نيست كه رئيس كمپانى انگليسى هم خانه‌اى در خارج گمبرون داشته يا نه ، ولى كمپانى داراى باغى در عسين بود كه در آن ناحيه شهرت داشت . چنان كه گفتيم بهترين آب آشاميدنى در گمبرون از چاه‌هاى عسين به دست مىآمد .\r\nمركز كمپانى فرانسوى ، كه در غرب مركز كمپانى انگليسى واقع بود ، به زيبايى ساختمان‌هاى ديگر نبود ؛ و در وقتى كه چارلز لاك ير در سال 1705 از گمبرون ديدن كرد كسى در آن ساختمان سكونت نداشت . « 2 »\r\n\r\n2 - مركز كمپانى انگليسى هند شرقى و كمپانى هلندى هند شرقى در اصفهان\r\nالف - مركز كمپانى انگليسى هنگامى كه شاه عباس اول به كمپانى انگليسى هند شرقى در 1617 اجازه داد كه محلى در اصفهان براى خود تعيين كند ، به نمايندگان آن پيش نهاد كرد كه هر كدام از عمارات سلطنتى را كه مىخواهند انتخاب كنند ؛ و آنها نيز قصرى را كه در غرب بازار قيصريه قرار داشت برگزيدند .\r\nشاردن كه اين ساختمان را خوب مىشناخت دربارهء آن مىنويسد :\r\n« مركز كمپانى انگليس خانه‌اى بزرگ و وسيع و دو طبقه است و يك باغ زيبا با دو حوض دارد ولى حقيقت آن كه به حال خرابى افتاده است . نود سال قبل كه اين قصر به كمپانى داده شد ، امور تجارى كمپانى خوب و مشتريانش زياد بود ولى حالا ديگر وضع به همان منوال نيست . تقريبا سى سال است كه از اين ساختمان زيبا به عنوان خانهء ييلاقى استفاده مىشود ، و چند نمايندهء كمپانى چهار پنج ماهى در آنجا مىگذرانند و بعد به گمبرون باز مىگردند . خرابى اين قصر باعث تأسف است ، زيرا سقف‌ها و نقاشىها و زرنگارىهاى آن بسيار زيبا بود . قصر مذكور را يك نفر جارچى باشى بنا كرده بود ؛ و اين منصب ، مقام بزرگى به شمار مىآيد . در اواخر قرن شانزدهم يك نفر جارچى باشى مورد غضب شاه عباس كبير واقع شد و اموال او را به رسم شرقىها ضبط كردند . اتفاقا كمپانى انگليسى بعد از آن نمايندگانى به دربار فرستاد و تقاضاى ساختمانى در\r\n\r\n\r\n","description":"","footnote":"\r\n( 1 )  Travels , vo 1 . II , pp . 73 - 4  .\r\n( 2 ) . - كتاب چارلز لاك بر ، ص 230 .\r\n","page_name":" 331 ","page_number":343},
  {"content":"\r\n\r\nپاىتخت و در قصر پادشاه كرد . اولياى امور ايران نيز چند محل به آنها نشان دادند و كمپانى اين يكى را انتخاب كرد ، زيرا در مركز تجارى شهر و در مجاورت دربار بود . » « 1 »\r\nاز اين قصر و باغ زيبا چيزى به جاى نمانده است ولى نام كاروان‌سراى كوچكى كه در محل آن بنا شده هنوز دوره‌اى را كه نمايندگان كمپانى هند شرقى در آن ناحيه زندگى مىكردند به خاطر مىآورد . اين كاروان سرا امروزه به نام تيمچهء فرنگىها معروف است و در آخر كوچه‌اى است كه از قسمت عمدهء بازار قيصريه به طرف غرب امتداد دارد . ساختمان‌هاى نيمه مخروبه‌اى كه در اطراف حياط مركزى بنا شده محل اقامت رنگرزها و قلم كارهاست و پارچه‌هاى آنها در حياط در زير آفتاب براى خشك شدن قرار دارد . « 2 » شاردن حق داشت موقعيت مناسب اين قصر را ياد آور شود .\r\nزندگى در محل كمپانى در اصفهان محدودتر از گمبرون بود . با وجود اين ، جفريس ، « 3 » كه يكى از كاركنان كمپانى در اصفهان بود ، در ماه اوت 1620 مىنويسد كه دربان و دو نفر فرارى از كشتى آن قدر مشروب نوشيدند كه دو نفر از آنها كه هوشيارتر بودند مجبور شدند ديگرى را با خود حمل كنند . « 4 »\r\nب - مركز كمپانى هلندى هند شرقى مركز كمپانى هلندى هند شرقى در اصفهان قدرى در شمال مركز كمپانى انگليسى قرار داشت و از آن امروزه چيزى بر جاى نمانده است و حتى تعيين محل آن با دشوارى صورت مىگيرد . شاردن مىنويسد كه محل كمپانى در مجاورت « مدرسهء صفويه » بود . اين مدرسه نيز از بين رفته است و چند سال قبل مدرسهء ديگرى به نام « مدرسهء شاه‌زاده‌ها » در محل آن تأسيس شد . مركز كمپانى هلندى در قسمت شمال واقع در ناحيه‌اى است كه فعلا قسمتى از آن به صورت زمين باير و قسمت ديگر داراى ساختمان‌هاى جديد و چند باغ است . « 5 » مركز كمپانى هلندى موقعيت مركز كمپانى انگليسى را نداشت ، زيرا خارج از مركز تجارى شهر و دربار بود . به علاوه ، با محلهء بدنامى مجاورت داشت . « 6 »\r\nشاردن شرح عجيبى دربارهء هيوبرت و يس نيچ ، كه يكى از نخستين پايه گذاران كمپانى هلند شرقى در ايران بود ، مىنويسد و متذكر مىشود كه وى چگونه قصرى را كه محل كمپانى شد به\r\n\r\n\r\n","description":"","footnote":"\r\n( 1 )  Voyages , vo 1 VII , pp . 403 - 4  .\r\n( 2 ) . از دوست خود ، آقاى والتر ، رئيس سابق بانك شاهنشاهى ايران ، و آقاى اكبرزادهء اصفهانى بسيار متشكرم كه مرا در يافتن تيمچهء فرنگىها يارى كردند . بدون كمك آنها ميسر نبود كه اين تيمچه را پيدا كنم و آن را با محل سابق كمپانى هند شرقى مربوط بدانم .\r\n( 3 )  Jefferis  .\r\n( 4 ) . منقول از مقالهء آقاى يول  ( Yule )  در مجلهء 327  The Asiatic Quarterly Review ( 1888 ) , vo 1 . V , p . \r\n( 5 ) . آقاى اكبرزاده مرا به اين محل راه نمايى كرد .\r\n( 6 ) . - سفرنامه شاردن ، ج 7 ، ص 416 .\r\n","page_name":" 332 ","page_number":344},
  {"content":"\r\n\r\nدست آورد و چگونه بعد از اين كه مورد غضب واقع گرديد و رو به فرار نهاد آن قصر به تصرف كمپانى در آمد . « 1 » كورنليوس دوبروين ، كه در سال 1704 در اصفهان بود ، از فصر و باغ آن تصويرى كشيد . « 2 » گذشته از اين ، در كتابش راجع به آن مىنويسد :\r\n« اجازه بدهيد مختصرى دربارهء محل كار كمپانى ، منزل رئيس آن و ساير كارمندان بنويسم .\r\nاين محل با ديوار بلندى از گل محصور شده است و دروازهء آن وسيع و بلند است ، و از آنجا از ميان دو ديوار گذشته مىتوان به اصطبل‌ها رفت ولى غالبا اسب‌ها را در خارج مىبندند . پس از گذشتن از اصطبل‌ها و باغ در دست چپ ، به خود ساختمان مىتوان راه يافت . در وسط حياط آن مجراى آبى است كه از كنار خارج مىشود و خارجىها را در آنجا مىپذيرند . در پشت آن آپارتمان زيبايى است كه در آن قالىهاى ظريف گسترده شده و مطابق رسم مملكت ناز بالش‌هاى بسيار در آن نهاده‌اند . در يك طرف ، آپارتمان‌ها و ادارهء معاون ، و در طرف ديگر محل اقامت نوكرهاى كمپانى قرار دارد . از آنجا به قسمتى كه مخصوص خود رئيس است مىتوان رفت . براى رفتن به آنجا بايد از دالان كوچكى عبور كرد . اين قسمت داراى سه يا چهار آپارتمان است و بايد سالن غذاخورى را كه مشرف بر آن است به حساب نياوريم . . . باغ زيبايى در اين محل ايجاد كرده‌اند كه در وسط آن سايبانى از چوب است و حوضى زيبا با فواره در آن ساخته‌اند كه در آنجا آب به چند مجرا سرازير مىشود و از آن براى آب دادن به درختان استفاده مىشود به اين طريق كه دستگاهى آب را به هر قسمت جارى مىكند . در باغ مذكور درختان ميوه و گل‌ها و نباتات فراوان نيز يافت مىشود . » « 3 »\r\nبه آسانى مىتوان دريافت كه كارمندان دو كمپانى انگليسى و هلندى پس از مدتى اقامت در هواى گرم گمبرون و طى مسافت بين اين شهر و اصفهان و تحمل رنج سفر و مخاطرات اين راه‌ها چه اندازه از ورود به آن محل زيبا و استراحت در باغ‌هاى پر سايه آن لذت مىبردند . حتى در ايران امروز ، يعنى در عهدى كه مسافرت در اين كشور نسبتا به سهولت و راحتى انجام مىگيرد ، انسان هميشه پس از يك سفر طولانى و پر از گرد و غبار با لذت فراوان به چنان محل ساكتى قدم مىگذارد . جايى كه مىتوان به صداى آرام بخش آب روان گوش داد .\r\nهر دو كمپانى در شيراز شعبه داشتند ، و در هر حال يكى از آنها در كرمان نماينده داشت . به\r\n\r\n\r\n","description":"","footnote":"\r\n( 1 ) . همان كتاب ، صفحات 415 - 416 .\r\n( 2 ) . - لوحه‌هاى 107 و 108 در جلد اول كتاب سفرنامه دوبروين .\r\n( 3 ) . سفرنامه ، جلد اول ، صفحات 243 - 244 پيترون دام  ( Pieter van Dam )  در كتاب خود تحت عنوان  Beschryvinge  ، مىنويسد كه كمپانى هلندى داراى خانه‌اى وسيع و زيبا و دو باغ پر از درختان ميوه است . همچنين اورشى  ( Overschie )  در نامه‌اى كه به رؤساى كمپانى در آمستردام در تاريخ هشتم مه 1633 فرستاده به اين موضوع اشاره كرده است ؛ وى نوشته است كه خانهء كمپانى بسيار وسيع و داراى باغ زيبايى است .\r\n","page_name":" 333 ","page_number":345},
  {"content":"\r\n\r\nعلاوه ، هلندىها شعبهء كوچكى هم در لار باز كرده بودند . ظاهرا جزئيات اين دو شعبه ضبط نشده است .\r\n\r\n3 - مواجب نمايندگان و اعضاى دو كمپانى انگليسى و هلندى در ايران\r\nبا در نظر گرفتن ارزش پول در قرن هفدهم و هيجدهم ، حقوق نمايندگان دو كمپانى مذكور بسيار كم بود .\r\nچارلز لاك‌ير پس از ذكر سختىهاى زندگى در گمبرون مىنويسد كه با در نظر گرفتن بيمارى در بهار ، و گرماى شديد در تابستان ، و بيمارى سخت در زمستان ، نمايندگان كمپانى بيش از 15 ليره و منشيان آن بيش از 5 ليره در سال نمىگيرند . « 1 » و بعد مىنويسد امكان ثروتمند شدن در آنجا بيشتر از جاهاى خوش آب و هواست ، زيرا اعضاى كمپانى مىتوانند مايملك همكاران خود را به ارث ببرند ! لاك‌ير ذكرى از رئيس ، يا رؤساى عالىتر به ميان نمىآورد ، ولى مىدانيم كه حقوق آنها از قرار ذيل بوده است :\r\nرئيس : 150 ليره در سال\r\nدو تاجر با سابقه : 40 ليره در سال\r\nنمايندهء عالى رتبه : 30 ليره در سال\r\nكارمندان جزء : 5 ليره در سال\r\nلاك‌ير مىتوانست متذكر شود كه كارمندان كمپانى امكان داشت در نتيجهء تجارت خصوصى و شخصى متمول شوند . به اين طريق كه مىتوانستند به اسم كمپانى ، بدون پرداخت حقوق گمركى ، امتعهء خود را صادر و وارد كنند . « 2 » با وجود اين ، بسيارى از كاركنان كمپانى در هنگام مرگ به رفقاى خود مقروض بودند .\r\nظاهرا مواجب كاركنان كمپانى هلندى در ايران در جايى ضبط نشده است ولى مىتوان گفت كه مواجب آنها از كارمندان كمپانى هلندى در هندوستان بيشتر نبود . با در نظر گرفتن ارقامى كه كتلار « 3 » به دست مىدهد ، مواجب كارمندان آن كمپانى در ايران از قرار ذيل بوده است :\r\n\r\n\r\n","description":"","footnote":"\r\n( 1 ) . همان كتاب ، صفحات 217 - 218 .\r\n( 2 ) . كمپانى با اكراه زياد به دادن اين امتياز راضى شد ، ولى كارمندان آن حق نداشتند در شعبه‌اى از تجارت كه كمپانى به خود اختصاص داده بود دخالت كنند .\r\n The Cambridge Shorter History of india , pp . 526 - 7 \r\n( 3 ) . براى جزئيات خدمت كتلار در ايران ، - اواخر فصل سى و يكم .\r\n","page_name":" 334 ","page_number":346},
  {"content":"\r\n\r\nرتبه گيلدر ( پول هلندى ) تاجر با سابقه 75 تاجر 65 تاجر تازه كار 40 حساب دار 30 معاون 20 به اين ترتيب ، اگر چه حقوق يك تاجر با سابقهء هلندى تقريبا مساوى حقوق نمايندهء كمپانى انگليسى در ايران بود ، ولى مواجب كارمندان جزء آنها به مراتب بيشتر از مواجب انگليسىهايى بود كه همان مقام را داشتند . شايد علت آن بوده كه كارمندان جزء كمپانى هلندى اجازه نداشتند به تجارت خصوصى بپردازند ولى همگى اين قانون را رعايت نمىكردند . از يك منبع هلندى « 1 » چنين بر مىآيد كه رئيس شعبهء كمپانى هلندى در گمبرون « مىتوانست آن قدر ثروت در مدت كوتاهى به دست آورد كه در چهار يا پنج سال ديگر احتياجى به تجارت نداشته باشد .\r\n\r\n4 - نوع تجارت كمپانى انگليسى و هلندى با ايران\r\nالف - كمپانى انگليسى هند شرقى « 2 » ( 1 ) صادرات از ايران : در اواخر قرن هفدهم ابريشم ايران به علت گرانى بهاى آن با مقايسه با ابريشم هندى مورد توجه كمپانى نبود و در عوض توجه كمپانى معطوف به خريد پشم بز از ناحيه راور ، در هفتاد ميلى شمال شهر كرمان ، گرديد . بسيارى از كارخانه‌داران انگليسى .\r\n\r\n\r\n","description":"","footnote":"\r\n( 1 )\r\n \" Voyage Round the World , by Commodore Roggewin in 1421 - 1423 , in Robert Kerrs A \r\n.\r\n General History and Collection of Voyages an Travels ( Ekinburgh , 1814 ) , vo 1 cl . p . 158 \r\n( 2 ) . جزئيات اين قسمت از منابع مختلف اقتباس شده است و مهم‌ترين آنها يادداشتى است مضبوط در بايگانى وزارت امور خارجهء فرانسه ( جلد پنجم ، اوراق  a  191 -  b  184 ) و عنوان آن  \" Commerce des Anglois [ Sic 
  ] en  است .\r\nمورخ 15 ژوئيه 1718 و شامل اطلاعات مفيدى است دربارهء امور تجارى كمپانى هلندى هند شرقى و ارمنىهاى ايران . نام نويسنده ذكر نشده است . ولى مسلما اين شخص جان بيون دوكن سويل ،  ( De Cansevilles )  تاجرى از اهل مارسى ، بود و راجع به او بعدا مطالبى خواهم نوشت . شفر  ( Schefer )  هم در كتاب را فائل كشيش ، تحت عنوان  Estat de la Perse en 1660  ، يادداشت مشابهى نقل مىكند . وى نام نويسندهء اين يادداشت را ذكر نكرده است . ولى از تاجر فوق الذكر در دوازده سال بعد است . هم‌چنين - كتاب آبه رنال  ( Reynal )  تحت عنوان\r\n The Philosophical and Political History of the Settlement and Trade of the Eruopeans in the East and West Indies \r\n، جلد اول ، صفحات 255 - 256 . اطلاعات زيادى راجع به تجارت به طور كلى با ايران در يادداشت ديگرى كه شفر از نويسندهء ديگر ذكر مىكند ، در كتاب فوق در ضميمه‌هاى 65 و 67 و 68 يافت مىشود .\r\n","page_name":" 335 ","page_number":347},
  {"content":"\r\n\r\nمخصوصا كلاه‌سازان ، مايل به خريد اين پشم بودند . « 1 » مىگويند اين پشم به نرمى ابريشم و به طور عجيبى به هم چسبيده شده است و رنگ آن مخلوطى از آبى و سفيد ، و متمايل به خاكسترى است . « 2 »\r\nصادرات ديگر عبارت بود از پارچه‌هاى زربفت ، پارچه‌هاى پرده‌اى ، قاليچه ، پارچه ، كارهاى چرمى ، چرم ساغرى ، پسته ، بادام ، خشكبار ، پادزهر ( ترياق پارسى ) « 3 » ، انقوزه ، مازو ، زرنيخ زرد ، فيروزه ، صدف ، سنگ لاجورد ، گلاب ، شراب و نوشابه‌هاى شيراز .\r\nكالاهاى فوق بيشتر به انگلستان صادر مىشد ، ولى قسمتى از آن هم ، مخصوصا شراب شيراز ، به هندوستان حمل مىشد .\r\n( 2 ) واردات ايران از انگلستان : واردات ايران از انگلستان شامل پارچه‌هاى گوناگون به الوان مختلفه ، قلع ، سرب ، ساعت ، فنجان ، نعلبكى ، ظروف و قرمز دانه ( قرمز گچ كش ) بوده است .\r\n( 3 ) واردات ايران از هند : مهم‌ترين اين واردات عبارت بود از چوب صندل ، عاج ، روغن نارگيل ، شكر « 4 » و پارچه‌هاى پنبه‌اى ، پارچه‌هاى اضافى انگليسى هم براى آن كه زودتر به فروش برسد از هند به ايران ارسال مىشد .\r\n( 4 ) متفرقه : كمپانى انگليسى هند شرقى از كرايه دادن كشتىهاى خود به بازرگانان ايرانى و ارمنى و هندى براى حمل و نقل امتعه ميان هندوستان و ايران استفاده‌هاى سرشار مىبرد . « 5 »\r\nب - كمپانى هلندى هند شرقى\r\n\r\n\r\n","description":"","footnote":"\r\n( 1 ) . لاك‌ير در كتاب خود  Account of Trade in India  ، ص 218 ، مىنويسد كه كلاه سازان ما نمىتوانند بدون پشم كرمانى كار كنند .\r\n( 2 ) .\r\n Millburn , Oriental Commerce : or the East India Trader's Complete Guide , p . 135 \r\n؛ رنال ، همان كتاب ، جلد اول ، ص 255 ، مىنويسد : « اين پشم تقريبا شبيه شتر لاماست ( آمريكاى جنوبى ) و در ساختن كلاه از آن و مواد ديگرى استفاده مىشود . باعث تعجب است كه در ماه مه پشم بزهاى كرمانى خود به خود مىريزد . » طبق يك ياد داشت فرانسوى ( احتملا اثر دوكن سويل ) راجع به تجارت در ايران ، مورخ 1716 ، از فروش اين پشم صد در صد نفع عايد مىشد . بايگانى وزارت امور خارجهء فرانسه ، جلد اول ، ورق  a  35 . اوليويه  ( Olivier )  در كتاب\r\n Voyage danns L'Empire Othoman , L'Egypte la et Perse , vo 1 . 11 , p . 185 \r\n، اطلاعات قابل توجهى در خصوص اين پشم به دست مىدهد .\r\n( 3 ) . كلمهء  « Bezoar »  به زبان انگليسى از همان پادزيرمارى آمده است ، زيرا تصور مىشد خاصيت ترياقى دارد .\r\nاوليويه ، همان كتاب ، جلد سوم ، ص 191 ، مىنويسد كه اين ماده در شرق بسيار خواستار داشت و ايرانىها آن را ذى قيمت مىدانستند ، زيرا مىگفتند « معرق ، محرك ، مقوى است و خاصيت ترياق را دارد » .\r\n( 4 ) . وارد كردن مقدار زيادى شكر توسط انگليسىها به ايران مدت‌ها باعث ناراحتى هلندىها شده بود ، زيرا به بازار فروش آنها لطمه مىزد .\r\n( 5 ) . -  Commerce des Anglais [ Sic 
  ] en Perse  ، در بايگانى وزارت خارجهء فرانسه جلد پنجم ، ورق  a  186 مطابق نوشتهء لاك ير ، همان كتاب صفحات 252 - 253 ، مسافران ايرانى ، و ساير ملل نيز مىتوانستند سوار كشتىهاى كمپانى بشوند . « اتاق بزرگ » كشتى را براى هزار روپيه كرايه مىكردند ( احتمالا از گمبرون تا سورات و بالعكس ) .\r\n","page_name":" 336 ","page_number":348},
  {"content":"\r\n\r\n( 1 ) صادرات از ايران : صادرات هلندىها از ايران تقريبا مثل صادرات انگليسىها از اين كشور بود . دولت ايران مجبور بود كه طبق قرارداد منعقد در 1701 ، هر سال صد لنگه ابريشم به آن كمپانى بفروشد . « هر لنگه 408 پوند هلندى وزن دارد » « 1 » ، ابريشم‌هاى ايران در انواع مختلف بود و بهترين آنها به نام « كدخدا پسند » ذكر شده بود . « 2 » بعد ، ابريشم ناحيهء لاهيجان ، و سپس نوع اردسه « 3 » آن ، كه از شيروان به دست مىآيد ، و از دو نوع ديگر زبرتر بود .\r\nساير صادرات هلندىها از ايران عبارت بود « 4 » از قالىهاى پشمى ( بيشتر به سيلان و جنوب شرقى آسيا حمل مىشد ) و قاليچه‌هاى زربفت ، مخمل ، پشم بز ( از ناحيهء راور ) ، عنبر ، انقوزه ، مسكوكات عباسى ايرانى « 5 » ، طلا و نقره « 6 » ، شراب قرمز و سفيد شيراز ، پسته ، بادام ، رومپن « 7 » ، روناس و انواع مختلف نيل « 8 » .\r\n( 2 ) واردات ايران : اين واردات شامل پارچه‌هاى مختلف ، حرير ، عاج ، حسن لبه ( عسلبند ) ، روى ، انواع عطر ، فلفل ، هل و چاشنىهاى ديگر و شكر بود .\r\nنظر به اين كه عطر و ادويه در ايران خريدار بسيار داشت و هلندىها فروشندهء عمدهء آن بودند ، توانستند با بهاى گزاف آنها را بفروشند و به اين طريق ثروت كلانى به دست آرند . « 9 »\r\n( 3 ) هلندىها هم مثل انگليسىها ، نه تنها از حمل مسافر ، بلكه از حمل و نقل امتعه بازرگانان ايرانى و ارمنى و هندى ميان ايران و هندوستان ، استفاده مىبردند .\r\n\r\n\r\n","description":"","footnote":"\r\n( 1 )  De Bruyn , Travels , vo 1 . 1 , p . 223  .\r\n( 2 ) . - فرهنگ لغات دشوار ، تأليف اشتاپل  ( Stapel )  در كتاب 609 .  Beschryvinge van de Oostindische Compagnie , p \r\n( 3 ) . دكتر اشتاپل در كتاب فوق ، ص 500 ، نوشته است كه اردسه كلمه‌اى پرتغالى است و معنى آن ابريشم زبرى از شيروان است . اين كلمه را با  Ardassine  لغت فرانسوى مقايسه كنيد كه بر منسوجى از اين ابريشم اطلاق مىشود .\r\nاز آقاى داويد دانلپ كه مرا از اقسام مختلف ابريشم آگاه كرد متشكرم .\r\n( 4 ) . بسيارى از اين كالاها صادرات مجددى از هندوستان يا محل ديگرى در شرق بود .\r\n( 5 ) . هر تومان شامل 50 عباسى بود . - تذكرة الملوك ، صفحات 130 - 131 . هم‌چنين - يادداشت اتين پادرى تحت عنوان ،  Memoire sur les Monoyes de Perse  ، بايگانى وزارت امور خارجهء فرانسه جلد پنجم ، ورق  b  209 .\r\n( 6 ) . طلا و نقره را مخصوصا به دماغهء اميد مىفرستادند . دو كمپانى انگليسى و هلندى مقدار زيادى طلا و نقره به صورت شمش و يا مسكوك صادر مىكردند .\r\n( 7 ) .  Rompen  به نوع نامرغوبى از گردوهاى مسقط اطلاق مىشد و از آن زياد صادر مىكردند ( از آقاى داويد دانلپ كه مرا از اين موضوع مطلع كرد متشكرم ) .\r\n( 8 ) . براى انواع مختلف نيل - فرهنگ لغات دشوار تأليف دكتر اشتاپل در  Picter van Dam , Beschryvinge , p . 609 \r\n( 9 ) . گودرو  ( Gaudereau )  در كتاب خود ،  Relation I  ، صفحات 3 - 4 ، تأكيد مىكند كه هلندىها از حمل ادويه به ايران بسيار سود مىبردند .\r\n","page_name":" 337 ","page_number":349},
  {"content":"\r\n . \r\n","description":"","footnote":"","page_name":" 338 ","page_number":350},
  {"content":"\r\n\r\n\r\nفصل سى و يكم فعاليت‌هاى كمپانى انگليسى هند شرقى و كمپانى هلندى هند شرقى از 1694 تا 1722\r\nاز آنجا كه امتيازات دو كمپانى مذكور در ايران مربوط به فرامين پادشاه بود و به عهدنامه بستگى نداشت ، آن امتيازات بعد از مرگ شاه سليمان در ماه ژوئيه 1695 ملغى شد . بروس « 1 » مىنويسد كه « در ايران تعهداتى كه پادشاه در امور جزئى ، مثلا تجارت ، « 2 » مىكند پس از مرگ او ملغى محسوب مىشود . و بنابراين از جانشين او بايد تقاضا كرد كه آن تعهدات را تجديد يا امتيازات تازه‌اى تفويض كند . » نظر به اين كه نمايندهء كمپانى انگليسى هند شرقى به طور دايم در اصفهان سكونت داشت ، به مجرد درگذشت شاه سليمان توانست در نتيجهء مذاكرات طولانى ، فرامين جديدى به دست آرد و با وجود سعى و مجاهدتى كه در اين راه مبذول داشت ، نتوانست قبل از ژوئن 1697 به تحصيل بيست و يك فرمان مورد نظر موفق شود . اين فرامين دربارهء مطالب زير بود :\r\n1 - ابقاى محل كار كمپانى در اصفهان .\r\n2 - پس دادن محل كار كمپانى در شيراز توسط حاكم آن شهر ( حاكم مذكور آن محل را به تصرف در آورده و محل بدترى به كمپانى داده بود ) .\r\n3 - معافيت از پرداخت ماليات راه .\r\n4 - حق صادر كردن لااقل دوازده اسب در سال .\r\n5 - حق خريد پشم كرمانى ( راور ) به هر مقدار .\r\n6 - حق ساختن و صدور شراب .\r\n\r\n\r\n","description":"","footnote":"\r\n( 1 )  Annals , vo 1 , . III , p . 168  .\r\n( 2 ) . مبلغان كاتوليك در ايران نيز مىبايستى حقوق و امتيازات خود را در اين موارد تجديد كنند . براى اين موضوع ، - فصل سى و پنجم اين كتاب .\r\n","page_name":" 339 ","page_number":351},
  {"content":"\r\n\r\n7 - پرداخت باقى سهميهء كمپانى از حقوق گمركى گمبرون .\r\n8 - خوش رفتارى مأموران ايرانى با انگليسىها .\r\n9 - تهيهء نگاهبان براى كاروان‌هاى كمپانى در نقاط ناامن ايران .\r\n10 - پس گرفتن كالاهاى كمپانى از راه زنان .\r\n11 - حاكم گمبرون نبايد انگليسىها را مجبور كند كه امتعهء خودشان را به قيمتى كه او تعيين مىكند بفروشند . بلكه بايد مثل هر تاجر ديگرى بخرد و پول نقد بپردازد . « 1 »\r\nهنگامى كه فرمان مربوط به حقوق گمركى صادر شد ، پرداخت سهم كمپانى چهار سال به تعويق افتاده بود . بنابراين ، به شه بندر ، يا رئيس گمركات ، امر داده شد كه باقى ماندهء سهم كمپانى را بپردازد . « 2 »\r\nنمايندهء كمپانى انگليسى از بعد از ورود خود به اصفهان ، در فروش پارچه‌هايى كه مرتبا از گمبرون مىرسيد دچار اشكال شده بود . اولا ، اميد كمپانى به اين كه شكست كشتىهاى ازمير در 1693 مانع از ورود پارچه‌هاى كمپانى لوان به ايران خواهد شد تا مدتى به يأس مبدّل گرديد گذشته از اين ، نمايندهء كمپانى به زودى دريافت كه بعضى از بازرگانان ارمنى كه توسط آنها قرار بود پارچه‌هاى كمپانى انگليسى به فروش برسد ، به علت داشتن روابط ديرين با كمپانى لوان نمىخواستند آن را ترك كنند . در نتيجه ، مقدار زيادى پارچهء اضافى به جاى ماند و كمپانى انگليسى مجبور شد به بهاى كم آنها را به فروش برساند .\r\nكمپانى انگليسى به منظور توسعهء فروش پارچه ، اشخاصى را ، به نام ويليام لى و تامس ميجر ، به مشهد و تبريز فرستاد ( 1696 ) . در 20 ر 9 اكتبر 1696 ، لى از مشهد به نمايندهء كمپانى نوشت كه مشهد شهر بزرگ و پر جمعيتى است . و بعد از شرح مختصرى دربارهء مرقد امام رضا ( ع ) ، نوشت :\r\n« در اينجا انواع و اقسام ميوه و آذوقه در نهايت خوبى و ارزانى يافت مىشود . و تا آنجا كه من مىدانم هواى شهر مثل هواى اروپاست . تجارت اين محل مربوط به هندوستان است . زيرا از آنجا هر نوع پارچه ، شال ، نيل و غيره مىآورند و امپراتورى مغول هم تا اينجا مسافت يك ماه بيشتر فاصله ندارد . از اصفهان كالاهايى از قبيل قهوه و شيرينى و غيره وارد مىشود . راه اينجا تا هندوستان فعلا خراب است ، به طورى كه قافله‌اى از آن سو نمىآيد . قومى به اسم ازبك ، در ناحيهء واقع بين هندوستان و اينجا ، به جنگ داخلى سرگرم‌اند ، و به همين علت بازرگانان جرئت نمىكنند از اين طريق تجارت كنند . از اينجا مقدار زيادى ماهوت كه ارامنه از اروپا\r\n\r\n\r\n","description":"","footnote":"\r\n( 1 ) . فهرست فرامين در كتاب خانهء  India office  ، جلد پنجاه و سوم در قسمت  Original Correspondence  ، سند شماره 6411 يافت مىشود .\r\n( 2 ) . سند شماره 6412 در همان محل فوق ، جلد پنجاه و سوم .\r\n","page_name":" 340 ","page_number":352},
  {"content":"\r\n\r\nمىآورند صادر مىشود . فعلا سيصد لنگه بار براى ارسال به شهرى موسوم به كابل واقع در امپراتورى مغول حاضر است . تجارت در اينجا به حدى متزلزل است كه نمىتوانم بهاى كالاها را به طور دقيق عرض كنم . » « 1 »\r\nويليام لى بعد مىنويسد كه نتوانسته است مقدار زيادى از پارچه‌هاى كمپانى را به فروش برساند . ولى اظهار اميدوارى مىكند كه به محض باز شدن راه هندوستان شرايط بهترى به وجود مىآيد . در پايان نامه مىنويسد : « مجبورم در اينجا لباس ايرانى بپوشم و گرنه نمىتوانم از منزل خارج شوم ، زيرا مردم كه در طى عمر خود حتى يك نفر فرنگى نديده‌اند ، تصور مىكنند آدم عجيبى است . » « 2 »\r\nتامس ميجرهم بعد از ورود خود به تبريز در اوايل مارس 1696 ، به اصفهان گزارش داد ولى نامهء او حاوى مطالب جالب نيست . « 3 »\r\nمعلوم نيست لى تا چه مدتى در مشهد ماند يا چه كسى به جانشينى او تعيين شد ، ولى كمپانى در حدود بيست سال اشخاصى را در تبريز براى فروش پارچه و همچنين ارسال امتعهء گران‌بها به انگلستان ، از طريق تركيهء عثمانى ، نگاه داشت . به اين اشخاص رتبهء محلى نايب كنسول اعطا مىشد . « 4 »\r\nگرفتارىهاى نمايندهء كمپانى در اصفهان محدود به تحصيل ارقام ( فرامين ) و به دست آوردن سهميهء عوايد گمركى گمبرون يا فروش پارچه‌هاى انگليسى نبود . گذشته از اين‌ها ، وى مجبور بود توجه زيادى به تجارت ابريشم معطوف دارد ، زيرا بازرگانان ارمنى تقريبا انحصار خريد و فروش آن را به دست آورده بودند . هم‌چنين قطع تجارت از طريق تركيه در نتيجهء جنگ با فرانسه ، باعث افزايش بهاى ابريشم گرديد . از طرفى دولت ايران در سال 1698 از تهيهء ابريشم خوددارى كرد و فقط به هلندىها اجازهء خريد مقدارى كه مقرر شده بود ، داده شد . اشكال ديگر عبارت بود از تقاضاى مكرر دولت ايران براى كمك عليه اعراب مسقط . « 5 »\r\nكمپانى هلندى هند شرقى ، بر خلاف كمپانى انگليسى ، محل كار خود را از گمبرون به اصفهان\r\n\r\n\r\n","description":"","footnote":"\r\n( 1 ) . نامهء شماره 6285 در  Original Correspondence  ، در كتاب‌خانهء  India Office  ، جلد پنجاه و دوم .\r\n( 2 ) . اين موضوع را با مطلبى كه سار  ( Saar )  از گمبرون در 1649 مىنويسد مقايسه كنيد . مطابق نوشتهء او انگليسىها و هلندىها مىبايستى لباس ايرانى بر تن داشته باشند . - نوشته او تحت عنوان :\r\n« 1660 - 1644 ،  « Reise Von Java , Banda , Ceylan und Persien  در جلد اول\r\n Reisebesc hreibung von Deutschen Beamten und Kriegsleuten in Dienst der Niederl andischen West - und Ost - Indischen Kompagnien , 1601 - 1797 ( The Hague , 1930 ) , p . 114 . \r\n( 3 ) . نامهء ميجر ، شماره در 6375 ، در  Original Corrspondence  ، در كتاب‌خانهء  India Office  ، جلد پنجاه و سوم يافت مىشود .\r\n( 4 ) . - يادداشت تحت عنوان :  « Commerce des Augois [ Sic 
  ] en Perse »  ، در بايگانى وزارت امور خارجهء فرانسه ، جلد 5 ، ورق  b  185 .\r\n( 5 ) . بعدا راجع به اين موضوع مطالب ديگرى خواهيم نوشت .\r\n","page_name":" 341 ","page_number":353},
  {"content":"\r\n\r\nانتقال نداد و فقط در شهر اخير شعبه‌اى تأسيس كرد . در واقع ، آن كمپانى براى فروش پارچهء خود مثل انگليسىها با دشوارى مواجه نبود و مقدار ابريشم لازم را آسان‌تر به دست مىآورد . ولى به زودى شكايت كرد كه تمام سهميهء خود را دريافت نمىدارد . از طرف ديگر دست نمايندگان هلندى در مخارج محلى بازتر بود ؛ و در نتيجه ، مىتوانستند محل كار خود را زودتر از انگليسىها تعمير كنند . و اين حقيقت باعث شد كه « آب‌روى » انگليسىها پيش ايرانيان ريخته شود . به طور كلى مىتوان گفت كه هلندىها در معامله با دولت ايران كم‌تر از انگليسىها دچار مشكل بودند . « 1 » زيرا نه تنها مقتدرتر از انگليسىها بودند ، بلكه رشوه‌هاى كلان و هداياى سنگينى به بزرگان ايران مىدادند .\r\nچنان كه در فصل پنجم نوشتم ، عمان در زمان امام سيف بن سلطان اول ( 1679 - 1711 ) بسيار آباد و ثروتمند شد . و خود امام هم دارايى زيادى اندوخت و قسمت اعظم آن را براى تقويت ناوگان نيرومند خود صرف كرد . در زمان او ، اعراب مسقط گذشته از ادامهء جنگ با پرتغالىها ، از طريق دريا به غارت كشتىها پرداختند و در ژانويهء 1695 به كنگ حمله بردند و آن را غارت كردند و يكى از كشتىهاى پر از امتعهء ارمنىها را كه در آن بندر لنگر انداخته بود به دست آوردند . از آنجا كه بيم حملهء آنها به گمبرون نيز مىرفت ، حاكم اين بندر نزد ناخدا برنگ وين ، نمايندهء كمپانى ( كه هنوز به اصفهان نرفته بود ) ، شتافت و گفت چون انگليسىها و ايرانىها با يكديگر متفق‌اند ( احتمالا اشاره‌اى بود به عمليات اين دو قوم عليه هرمز در 1622 ) شايسته است كه كمپانى انگليسى كشتىهاى خود را در صورت حملهء اعراب در اختيار ايرانىها بگذارد .\r\nبرنگ‌وين توجهى به خواهش او نكرد و در پاسخ فقط گفت كه چند سال است كه كمپانى سهم خود را از عايدات گمرك گمبرون دريافت نداشته است . رؤساى كمپانى در بمبئى با آن كه مىدانستند در صورت امتناع از كمك رساندن به ايرانىها ، دولت ايران ممكن است به پرتغالىها متوسل شود ، اظهار داشتند كه حاضر به دخالت نيستند ، زيرا اعراب مزاحم كشتىهاى انگليسى نشده‌اند . در اواخر 1695 اعراب هنوز مانع آزادى تجارت ايران بودند و برنگ وين پيش بينى كرد كه « اعراب براى هندوستان مثل مردم الجزيره براى اروپا ناراحتى ايجاد خواهند كرد . » « 2 »\r\nهلندىها هم حاضر نشدند با ايرانيان عليه اعراب همكارى كنند . پرتغالىها تا حدى كمك كردند ولى آن قدر نبود كه مؤثر واقع شود . مع الوصف اعراب از اين دخالت چنان خشمگين\r\n\r\n\r\n","description":"","footnote":"\r\n( 1 ) . واقعهء قشم و مأموريت بلوك  ( Block )  به اصفهان در نيم قرن قبل به هيچ وجه فراموش نشده بود .\r\n( 2 ) . -  Bruce , Annals , vo 1 . III . p . 198  ، پيش بينى برنگ وين تا حدى حقيقت داشت ، زيرا در آوريل 1697 ، اعراب مسقط يكى از كشتىهاى انگليسى را كه متعلق به كمپانى نبود ، و لندن نام داشت ، به تصرف در آوردند و كاركنان آن را مجبور كردند كه با آنها عليه پرتغالىها اقدام كنند . همچنين -\r\n Miles , The Countries and Tribes of The Persian Gulf ( London , 1920 ) , vo 1 . l , p . 220 . \r\n","page_name":" 342 ","page_number":354},
  {"content":"\r\n\r\nبودند كه تصميم به تلافى گرفتند . براى اين منظور ناوگان خود را به دو دسته كردند : يكى را به سواحل شرقى افريقا و ديگرى را به هندوستان فرستادند . دستهء اول در نزديكى موم بسه « 1 » قشون پياده كرد و آنجا را بعد از دو سال محاصره به تصرف در آورد ؛ « 2 » و دستهء ديگر به محل كار پرتغالىها در مانگالور « 3 » حمله برد و كشتىهاى آنها را آتش زد .\r\nبا وجود امتناع كمپانى انگليسى از دخالت در اين قضيه ، دولت ايران به نمايندهء كمپانى در اصفهان پيش نهاد كرد كه اگر كمپانى چند كشتى و تعدادى سرباز براى تصرف مسقط در اختيار ايران بگذارد ، پس از سقوط آن شهر نصف غنايم جنگى به كمپانى داده خواهد شد و همان امتيازاتى را كه در گمبرون داشته تحصيل خواهد كرد . نظر به اين كه كمپانى در آن وقت داراى كشتى و سرباز اضافى نبود ، نماينده جواب مبهمى داد . « 4 » در نتيجهء امتناع انگليسىها و هلندىها ، و ناتوانى پرتغالىها در رساندن كمك مؤثر ، ايرانىها متوسل به فرانسوىها شدند . « 5 »\r\nحال بپردازيم به امور دو كمپانى انگليسى و هلندى در ايران . در سال‌هاى 1695 و 1696 اوضاع چنان نامساعد بود كه بروس « 6 » نوشت :\r\n« اطلاعاتى كه از گمبرون و اصفهان در اين فصل به دست مىآيد ، دلايل بىثباتى از تجارت در كشورى است كه دولت آن متغير و مستبد است و نمىتوان امور تجارت را جز به مستخدمان و بازرگانانى كه در پيش رفت آن ذى علاقه‌اند سپرد . » « 7 »\r\nبا وجود اين ، امور كمپانى رو به بهبودى نهاد و چنان كه ديديم ، كمپانى در تابستان 1697 تمام فرامين مورد نظر خود را دريافت داشت .\r\nدو سال بعد ، كمپانى مورد عنايات مخصوص شاه واقع گرديد و اين قضيه باعث ناراحتى هلندىها شد . روزى كه شاه از محل كار كمپانى در اصفهان عبور مىكرد ، چنان از وضع ظاهرى آن خوشش آمد ( با آن كه محل مذكور احتياج به تعمير داشت ) كه گفت مايل است از آن ديدن كند . به شرط آن كه طورى بشود كه به مقام و حيثيت او لطمه‌اى وارد نيايد . پس از آن كه معلوم شد كه شاه عباس اول در هشتاد سال پيش از آن محل ديدن كرده و سابقه‌اى ايجاد كرده است ، اشكال كار بر طرف شد و شاه با بانوان حرم ، در صبح 4 اوت 24 ژوئيه 1699 ، به آن محل قدم نهاد . بروس بازديد شاه و پذيرايى از او را چنين شرح مىدهد :\r\n\r\n\r\n","description":"","footnote":"\r\n( 1 )  Mombasa  .\r\n( 2 ) .  Bruce , Annals , vo 1 . III . p . 216  . مطابق نوشتهء گى ين (  Guillain  ) در\r\n Documeuts sur I' Histoire , la Geographie et Le Commeree de L'Afrique Orientale ( Paris , 1855 ) \r\nقسمت اول ، ص 511 ، قلعهء موم بسه در 13 دسامبر 1698 سقوط كرد . اين براى بار دوم بود كه اعراب مسقط موم بسه را به تصرف در آوردند .\r\n( 3 )  Mangalore  .\r\n( 4 )  Bruce , Annals , vo 1 . III , p . 216  .\r\n( 5 ) . براى نتايج آن - فصل سى و چهارم .\r\n( 6 )  Bruce  .\r\n( 7 )  Annals , vo 1 . III , p . 196  .\r\n","page_name":" 343 ","page_number":355},
  {"content":"\r\n\r\n« در زير نظر مأموران ايرانى بسيار كوشيديم كه اتاق بزرگ را آراسته كنيم و تخت نسبتا مجللى در آنجا ساختيم . در راه‌هاى باغ و راه روها قالىهاى نفيس و از بهترين پارچه‌هاى انگليسى گسترديم ، و مقدارى ميوه و مرغوب‌ترين شراب‌ها را تهيه كرديم . سپس انگليسىها از آن محل دور شدند و امور را به دست‌زن‌ها سپردند و دستور دادند كه از پادشاه و بانوان حرم با شكوه و جلال تمام پذيرايى كنند . در ضمن سه عريضه به جاى نهادند : در يكى نوشتند كه پذيرايى آنها ناقابل است ، و در عريضهء دوم خواهش كردند كه به خواجه سرايان امر شود كه مردم را از نگاه كردن از سوراخ‌هاى ساختمان جهت ديدن شاه و بانوان حرم باز دارند ، و ديگر آن كه چون نمىخواهند اعلى حضرت را با خواهش‌هاى خود ناراحت كنند ، به اعتماد الدوله امر فرمايند آنها را بپذيرد .\r\nشاه نه تنها از آن پذيرايى و ميوه و شرابى كه تقديم شده بود خشنود شد ، بلكه اظهار داشت مايل است يك بار ديگر از آنجا ديدن كند . اگر چه مخارج اين بازديد به چهار صد تومان بالغ مىشد ، ولى نمايندهء كمپانى به رؤساى خود نوشت كه ضرورى و اجتناب ناپذير است و ممكن است نتايجى داشته باشد كه به نفع كمپانى تمام شود ، يعنى تجارت و امتيازاتى را كه اين كمپانى داراست بر اساس محكم‌ترى قرار دهد . » « 1 »\r\nاين پذيرايى اگر چه گران تمام شد و ليكن نمايندهء كمپانى از نتايج آن بسيار خشنود بود زيرا شه بندر گمبرون ، بدون ترديد در اثر فرمان شاه ، فورا هزار تومان به كمپانى پرداخت و قول داد دو هزار تومان در ماه مارس آينده بپردازد . همچنين پيدا بود كه انگليسىها در اين وقت مورد توجه شاه بودند . در صورتى كه هلندىها اين موقعيت را نداشتند ، زيرا هنگامى كه خواستند اجازهء ساختن قلعه‌اى در گمبرون به دست آورند ، تقاضاى آنها بىدرنگ رد شد .\r\nهلندىها طبعا از موفقيت رقباى خود خشمگين بودند و بسيار زحمت كشيدند كه پادشاه از محل كار آنها در اصفهان ديدن كند و مىگفتند كه كمپانى انگليسى و ملت انگليس از آنها پايين‌تر است ، زيرا رئيس آنها پادشاه انگليس شده است . « 2 » بروس ، نمايندهء انگليس دربارهء هلندىها مىگفت :\r\n\r\n\r\n","description":"","footnote":"\r\n( 1 ) . همان كتاب ، جلد سوم ، صفحات 315 - 316 الكساندر هميلتن ( كه در شرق در امور تجارى مداخله مىكرد و بنابراين غالبا مخالف كمپانى بود ) نسبت به اين ملاقات نظر خوبى اظهار نداشت . در\r\n New Account of the East Indies , vo 1 I , p . 112 \r\nمىنويسد : « آقاى بروس ، نمايندهء كمپانى ، در ذكر افتخاراتى كه بيش از هلندىها نصيب رؤساى او شده است مبالغه مىكند . وى مىنويسد كه به تمام كاركنان كمپانى از كوچك و بزرگ امر شد كه جامهء خود را ترك كنند و در اتاق‌ها و انبارها را همه باز بگذارند تا شاه با نازپروردگانش در آنجاها به گردش بپردازد و هر چه را كه دلخواه خود و آنهاست بردارد . به عقيدهء من كمپانى نبايد از به دست آوردن چنين افتخارى بر خود ببالد ، زيرا مجبور بود آن را خريدارى كند . »\r\n( 2 )  Bruce , Annals , vo 1 . III , p . 317  .\r\n","page_name":" 344 ","page_number":356},
  {"content":"\r\n\r\n« اين‌ها نوكران بازرگانانى هستند كه چون پادشاه ندارند در نظر پادشاه ايران بىارزش‌اند .\r\nبنابراين شاه در خواست آنها را مبنى بر ديدن محل كار آنها نپذيرفت و اگر چه شاه براى بار دوم به محل كار انگليسىها نيامد ، در دوم سپتامبر 1699 براى نمايندهء آنها خلعتى به انضمام شمشيرى مرصع و اسبى فرستاد . اين جريان مساعد باعث شد كه نماينده به رؤساى خود نوشت كه رجاى واثق دارد كه امتيازات كمپانى تثبيت شود و تجارت آن رونق گيرد . » « 1 »\r\nاگر چه بازديد شاه از محل كار انگليسىها باعث اختلاف انگليسىها و هلندىها شد ولى تأثير آن ديرى نپاييد . در اين هنگام در كشور هلند نتايج نيم قرن جنگ احساس مىشد و كمپانى هلندى هند شرقى اگر هنوز قوى بود ولى قدرت سابق را نداشت . « 2 » گذشته از اين ، سياست تجاوزكارانهء لوئى چهاردهم انگليسىها و هلندىها را به رهبرى گيوم د / اورانژ متحد ساخته بود .\r\nدر اين ضمن در انگلستان و نواحى ديگر اوضاع به نفع كمپانى انگليسى هند شرقى نبود . در سال 1695 پنج كشتى كمپانى مذكور به بهاى يك ميليون ليره در دو جنگ با فرانسوىها از دست رفت . هم چنان كه بعد از شكست پادگان در ازمير در دو سال قبل از آن پيش آمد ، به قول برنت « 3 » : « مردم لندن بسيار ناراضى بودند و شكايت مىكردند كه نه وزارت دريادارى و نه دولت براى حفظ ثروت ملى اقدامى نمىكند . »\r\nكمپانى هم‌چنين از فعاليت‌هاى قاچاقچيان « 4 » زيان مىديد . اين اشخاص در سال 1691 شركتى به نام داوگيت « 5 » تشكيل داده بودند . سه سال بعد مجلس عوام اعلام كرد كه تمام مردم انگلستان حق تجارت در شرق را خواهند داشت ، مگر در مواردى كه پارلمان مجاز نداند . اين بيانيه باعث تشكيل كمپانى هند شرقى در سال 1698 گرديد و در ازاى پرداخت دو ميليون ليره به عنوان قرض ، توانست كمك دولت را جلب كند . كشمكشى كه ميان دو كمپانى در گرفت گذشته از آن كه به تجارت زيان رسانيد ، باعث اختلاف سياسى نيز شد . زيرا محافظه كاران با كمپانى\r\n\r\n\r\n","description":"","footnote":"\r\n( 1 ) . همان كتاب ، صفحات 317 - 318 .\r\n( 2 ) . از يادداشت هوه تحت عنوان : .  Memoire sur Le Commerce des Hollandais , p . 166  برمىآيد كه كمپانى در آن وقت هنوز داراى قدرت بود .\r\n( 3 )  Burnet  .\r\n( 4 ) . -\r\n History of his Own Times ( London , 1818 ) , vo 1 . III , p . 171 . \r\nقاچاقچىها هم در ايران و هم در هندوستان ( كه مورد تشويق هلندىها واقع مىشدند ) به فعاليت مىپرداختند . در نامهء شماره 6086 كه در  India Office  ، و جزو  Original Correspondence  جلد پنجاه و دوم ، يافت مىشود ، نمايندهء كمپانى كه در آن وقت در اصفهان بود از فعاليت‌هاى بعضى از سوداگران انگليسى در هند شكايت مىكرد و مىگفت اين اشخاص در نتيجهء وارد نكردن كالاى خود از طريق گمبرون و نپرداختن حقوق گمركى حيثيت و اعتبار كمپانى را در چشم ايرانىها لكه‌دار كرده‌اند . و همچنين به آنها گفته‌اند كه چگونه مىتوانند رأى خود را بر كمپانى و ساير انگليسىها تحميل كنند .\r\n( 5 )  Dowgate  .\r\n","page_name":" 345 ","page_number":357},
  {"content":"\r\n\r\nسابق ، و مخالفان آنها با كمپانى جديد ، موافق بودند .\r\nرقابت ميان كمپانى قديم و جديد ، تا آنجا كه مربوط به تجارت با ايران بود ، به زودى نتايج مطلوبى را كه بازديد شاه از محل كار كمپانى در اصفهان به بار آورده بود از بين برد . هلندىها از اين جريان طبعا زياد استفاده كردند و توانستند محل كار خود را در اصفهان وسيع‌تر كنند و تقريبا آن را به صورت قلعه در آوردند . در صورتى كه محل كار كمپانى انگليسى در آنجا كهنه شده بود و بيش از پيش احتياج به تعمير داشت ، كوتاهى انگليسىها در بهتر ساختن وضع ظاهرى آن باعث شد كه دولت ايران و بازرگانان تصور كنند كه انگليسىها قصد ندارند تجارت خود را در پاىتخت ايران يا نقاط ديگر اين كشور احيا كنند . « 1 »\r\nولى اثرات بد رقابت ميان دو كمپانى انگليسى به زودى معلوم شد و در سال 1702 پارلمان انگلستان قانونى گذرانيد و آن دو را به صورت شركت واحدى در آورد . سه سال بعد ، در بيستم اوت 1705 ، كمپانى سابق مورد عفو پارلمان قرار گرفت و تمام جنايات و گناه‌هايى كه از « ابتداى آفرينش عالم » مرتكب شده بود بخشيده شد . « 2 » در بيست و نهم سپتامبر 1708 ، در نتيجهء فتواى گودولفين « 3 » ، دو كمپانى مذكور به صورت « شركت واحد بازرگانان انگليسى كه تا هند شرقى به تجارت مشغول‌اند » در آمد . طبق اين فتوا ، كمپانى قرار شد يك ميليون و دويست هزار ليره به دولت بپردازد و از قروضى كه قرار بود در ظرف سه سال پس بگيرد چشم بپوشد .\r\nاشغال بصره توسط ايران كه از 914 تا 941 ه - . ق ادامه داشت باعث رونق تجارت آن شهر شد . همچنين كمپانى انگليسى هند شرقى كه در آنجا شعبه‌اى داشت سود فراوان برد . « 4 » از طرف ديگر ، يكى از كشتىهاى آن كه حامل مهمان و آذوقه به مقصد بصره بود ، بعد از دورهء اشغالى ايران توسط حاكم بصره بازداشت شد و آن قدر در آنجا ماند كه دورهء بادهاى موسمى سپرى شد و اين خود به كمپانى زيان رسانيد . در سپتامبر ، نمايندهء كمپانى نامه‌اى به اعتماد الدوله نوشت و غرامت حاصله را ، كه بالغ بر 230 ليره مىشد ، مطالبه كرد . و همچنين از وى خواست كه سهم كمپانى را از عوايد گمركى گمبرون كه مدتى باز به تعويق افتاده بود بپردازد . « 5 »\r\n\r\n\r\n","description":"","footnote":"\r\n( 1 ) . -  Bruce , Annals , vo 1 . III . p . 573  ، صرفه جويى زياد واقعا باعث از دست رفتن حيثيت كمپانى گرديد . اين اشتباه را هلندىها هرگز در ايران مرتكب نشدند .\r\n( 2 ) . - سند شمارهء 62 ، متعلق به كمپانى هند شرقى ، در كتاب‌خانهء  . India Office \r\n( 3 )  Godolphin  .\r\n( 4 ) . - اوايل فصل پنجم كتاب حاضر .\r\n( 5 ) . سند شمارهء 8454 ،  Original Correspondence  ، كتاب‌خانهء  India Office  ، جلد شصت و دوم . در سال 1704 ، رؤساى كمپانى ، كه از دريافت نداشتن سهم خود از عوايد گمركى گمبرون خشمگين شده بودند مردى به نام پرسكات  ( Prescott )  را به جانشينى ادوارد اون  ( Owen )  به عنوان نماينده تعيين كردند تا از دولت ايران مطالبه سهم كمپانى را بكند . ولى وقتى پرسكات به ايران رسيد ، دريافت كه وى مرده است و خود او نيز به زودى ، بىآن كه كارى انجام دهد ، درگذشت .\r\n","page_name":" 346 ","page_number":358},
  {"content":"\r\n\r\nدر اين ضمن ، هلندىها بر سر حقوق و امتيازات خود و همچنين مقدار ابريشمى كه بايستى بخرند با دولت ايران وارد كشمكش شدند و تا چند سالى به علت گرانى بهاى ابريشم نتوانستند مقدارى را كه قرار بود خريدارى كنند و دولت ايران شكايت مىكرد كه از عايدى خود محروم شده است . در سال 1695 ، دولت مذكور از فروش ابريشم به هلندىها مطلقا امتناع كرد ، به بهانهء اين كه اين كالا ناياب شده است ( در صورتى كه هلندىها در آن وقت مايل به خريدارى آن بودند ) . علت آن بود كه مقدار زيادى ابريشم به روسيه ارسال شده بود .\r\nاز آنجا كه ممكن نبود تمام اختلافات به وسيلهء نمايندهء كمپانى در اصفهان تسويه شود ، ژاكوب هوگ كامر رئيس كمپانى در گمبرون با مقام سفارت به پاىتخت فرستاده شد ( بهار 1701 ) بعد از مباحثات مفصل و دشوار با دولت ايران ، هوگ كامر موفق شد عهدنامه‌اى با شرايط رضايت بخش منعقد كند . در مورد ابريشم موافقت شد كه هلندىها هر ساله صد لنگه بار ، از قرار بارى 44 تومان ، دريافت دارند . و در صورتى كه نتوانند اين مقدار را صادر كنند معادل بهاى صد لنگه بار را به دولت ايران بپردازند . « 1 » هلندىها اگر چه از نتيجهء مأموريت هوگ كامر راضى بودند ولى به زودى دريافتند كه وضع مساعدى كه پيش آمده بود ديرى نخواهد پاييد .\r\nچنان كه گفتيم ، از اعتبار كمپانى انگليسى هند شرقى در اصفهان به علت ظاهر خراب محل كار آن كاسته شده بود . گذشته از اين ، واقعه‌اى روى داد كه در نظريهء ايرانىها دربارهء انگليسىها تأثير عميقى بخشيد ؛ و آن از اين قرار بود كه يكى از كشتىهاى كمپانى مذكور بعد از نبرد سختى با اعراب مسقط به چنگ آنها افتاد . « 2 » ايرانىها همچنين مىدانستند كه امپراتورى مغول دايما در امور تجارى كمپانى اشكال تراشى مىكند . نمايندهء كمپانى گزارش داد كه اگر براى تجديد اعتبار از دست رفته آن اقدامى نشود ، عوايد آن پيوسته تقليل خواهد يافت . « 3 »\r\nهيئت مديرهء كمپانى در لندن از خطر اعراب واقف بود و در آغاز سال 1705 به رئيس آن در بمبئى اطلاع داد كه : « جنگ در اروپا مانع از آن است كه سربازانى جهت پاك كردن اقيانوس هند از وجود دزدان دريايى ، يا تقويت پادگان بمبئى ، بفرستند . بعد از استقرار صلح بايد نهايت سعى و مجاهدت مبذول دارند كه نه فقط پادگان مذكور قوى شود بلكه كشتىهاى مسلح براى از بين بردن اعراب مسقط ارسال گردد . » « 4 »\r\n\r\n\r\n","description":"","footnote":"\r\n( 1 )  Valentijn's Beschryving , vo 1 . V p . 270  .\r\n( 2 ) . -  Lockyear , Account of Trade in India , p . 209  ، هميلتن در همان كتاب ، جلد اول ، ص 63 ، به غلط نوشته است كه اين كشتى به فرمان‌دهى ناخدا مرويل مقاومتى نكرد . اين نخستين موردى بود كه يكى از كشتىهاى كمپانى مورد حمله واقع مىشد .\r\n( 3 )  Bruce , Annals , vo 1 . III , p . 572  .\r\n( 4 ) . همان كتاب ، ص 557 .\r\n","page_name":" 347 ","page_number":359},
  {"content":"\r\n\r\nبا وجود آن كه اعراب كشتى ناخدا مرويل « 1 » را ضبط كردند ، چارلز لاك ير توانست سال بعد از مسقط بازديد كند ( 1706 ) . شرحى كه دربارهء اين شهر و پادگان امام مىنويسد در جاى ديگر اين كتاب نقل شده است . « 2 »\r\nاعراب مسقط اگر چه به عمليات خود عليه كشتىهاى ايرانى و پرتغالى ادامه دادند ، ولى ظاهرا از حمله به كشتىهاى كمپانى انگليسى هند شرقى خوددارى مىكردند ، و معلوم نيست كه به كشتىهاى هلندىها نيز حمله كرده باشند . گذشته از اين ، بعد از آن كه در نتيجهء عهد نامهء او ترخت ، با فرانسه صلح شد ، هم انگليسىها و هم هلندىها توانستند به تقويت كشتىهاى خود در خليج فارس و بحر عمان بپردازند . در سال 1716 ، كمپانى انگليسى هند شرقى دو كشتى كوچك ، به نام گرب « 3 » ، در سورات جهت حمل و نقل در خليج فارس و نواحى مجاور ساخت .\r\nيكى از آنها ، به نام بريتانيا ، داراى 18 توپ بود و گنجايش 140 نفر را داشت ؛ و ديگرى ، به نام ، فيم « 4 » ، داراى 16 توپ و به گنجايش 120 نفر بود . « 5 »\r\nاكنون نظرى به اوضاع كمپانى انگليسى هند شرقى در ايران بيفكنيم . بعد از مرگ ادوارد اون « 6 » و پرسكات « 7 » ، جان لاك « 8 » به عنوان نماينده انتخاب شد . شخص اخير توانست تا آغاز سال 1707 باقى سهم كمپانى گمبرون را از عوايد گمركى گمبرون به دست آورد . وى دريافت كه تجارت پارچهء كمپانى دستخوش حوادث گوناگون است ؛ به اين معنى كه در سال 1706 از فروش اين كالا 16 درصد استفاده كرده بود در صورتى كه سال بعد آن را با ضرر فروخت . « 9 »\r\nدر ماه مه 1707 ، يك بازرگان انگليسى ، به نام اسكترگود « 10 » ، به همراه تاجر ديگرى ، موسوم به پطر كورگن ون « 11 » ، از گمبرون به اصفهان رفت و چند ماهى در آنجا ماند و سپس به خليج فارس بازگشت . اسكتر گود در اين مدت خاطرات روزانهء خود را مىنوشت ، ولى نكتهء جالب توجهى را\r\n\r\n\r\n","description":"","footnote":"\r\n( 1 )  Murvil  .\r\n( 2 ) . - اواخر فصل پنجم .\r\n( 3 ) .  « Grab »  از كلمهء « غراب » مىآيد و دربارهء يك نوع كشتى اطلاق مىشد كه آن را با پارو مىراندند ، ولى بعدا دربارهء كشتىهاى تندرو و مجهز به كار برده مىشد . - يادداشت  Foster  در :\r\n C . Downing , A History of the Indian Wars , p . 10 \r\n( 4 )  Fame  .\r\n( 5 ) . جزئيات تسليحاتى و كاركنان اين دو كشتى از كتاب دونينگ ، ص 14 ، اقتباس شده است .\r\n( 6 ) . دوبروين ، كه در هنگام مرگ اون در سال 1704 در اصفهان اقامت داشت ، او را مردى شريف و درست كار و مورد احترام همه مىداند . - سفرنامهء او ، جلد اول ، ص 263 . اون يكى از دوستان نزديك فرانس كاستلين بازرگان عمدهء كمپانى هلندى در اصفهان بود .\r\n( 7 )  Prescott  .\r\n( 8 )  Lock  .\r\n( 9 ) . منتشر شده در كلكته در سال 1935 .\r\n( 10 )  Scattergood  .\r\n( 11 )  Curgenwen  .\r\n","page_name":" 348 ","page_number":360},
  {"content":"\r\n\r\nضبط نكرده است . سر ويليام فاستر « 1 » در مقدمه‌اى كه بر كتاب خانوادهء اسكتر گود و كمپانى هند شرقى نوشت ، يادداشت‌هاى روزانهء اين شخص را مبتذل دانست ، و متذكر شد كه وى از مناظرى كه ديده و اشخاصى كه ملاقات كرده و مخاطراتى كه متحمل شده چيزى ننوشته و فقط به ذكر وقايع روزانه اكتفا كرده است .\r\nباعث تأسف است كه به استثناى ويليام كاكل « 2 » ، كه اطلاعات ذى قيمتى دربارهء زندگى نادرشاه « 3 » به جيمز فريزر اهل ريليگ « 4 » داد ، هيچ كدام از اعضاى كمپانى انگليسى هند شرقى در ايران در اواخر قرن هفدهم و نيمهء اول قرن هيجدهم دربارهء اين كشور چيزى ننوشته و علاقه‌اى به خوب ياد گرفتن زبان فارسى نشان نداده‌اند . بايد اعتراف كرد كه كارمندان كمپانى هلندى هند شرقى بهتر در اين زمينه كار كردند ، مسلما بزرگ‌ترين دانشمندى كه بين سنوات 1694 و 1730 در خدمت آن كمپانى كار مىكرد جان جوز و كتلار « 5 » بود . مشار اليه زبان فارسى را نسبتا خوب ياد گرفت ولى اهميت كار او در اين است كه براى نخستين بار دستور زبان هندى را تأليف كرد ، و اين كتاب را در حدود سى سال قبل از كتاب شولتز به پايان رسانيد . مع‌الوصف ، بيست و پنج سال قبل از آغاز قرنى كه مورد نظر ماست ، شخص ديگرى ، به نام هربرت دوياگر ، بهتر از كتلار كار كرد . شاردن كه معاصر و دوست او بود مىنويسد :\r\n« در سال 1662 در اصفهان با رئيس كمپانى هلندىها بسيار دوست شدم . اين شخص ، كه مرد دانشمندى بود ، هربرت دوياگر نام داشت . براى تعيين ارزش او كافى است بگويم كه گليوس استاد معروف زبان‌هاى شرقى او را شايسته‌ترين شاگرد براى اشغال كرسى استادى بعد از خود مىدانست . » « 6 »\r\nدر اوايل 1706 به نمايندگان دو كمپانى انگليسى و هلندى در اصفهان خبر رسيد كه نمايندهء فرانسه به نام جان باتيست فابر ، به ايروان وارد شده است . ولى مرگ او ، و همچنين عياشى\r\n\r\n\r\n","description":"","footnote":"\r\n( 1 )  Foster  .\r\n( 2 )  Cockell  .\r\n( 3 ) . - كتاب نادر شاه ، ص 305 .\r\n( 4 )  Reelig  .\r\n( 5 ) . نام كتلار  ( Ketelaar )  اصلا كتلر  ( Kettler )  بود . وى در شهر البينگ  ( Elbing )  در پروس به دنيا آمده بود ، ولى وقتى در سال 1682 به خدمت كمپانى هلندى هند شرقى در آمد ، هم اسم و هم مليت خود را تغيير داد . براى جزئيات زندگى او - مقالهء فوگل  ( Vogel )  تحت عنوان .\r\n \" Joan Josua Ketelaar of Elbing , Author of the First Hindustani Grammar in , Bulletin of the School of OrientaL Studies , vo 1 . VIII , pp . 817 - 22 . \r\n( 6 ) . -  Voyages , vo 1 . VIII , pp . 287 - 8  ، شاردن و ياگر هر دو مدتى مشغول گرد آورى اطلاعات دربارهء اصفهان بودند ، و اگر چه اطلاعات شاردن در سفرنامه او ذكر شده است ، ولى از مطالبى كه ياگر جمع آورى كرده است ظاهرا اثرى در دست نيست . از طرف ديگر ، شرحى كه ياگر دربارهء تخت جمشيد نوشته است در كتاب  Beschryving  اثر والنتين  ( Valentijn )  جلد پنجم ، صفحات 221 - 224 يافت مىشود .\r\n","page_name":" 349 ","page_number":361},
  {"content":"\r\n\r\nمعشوقه‌اش ، به نام مارى پتى ، به آنها فهماند كه كوشش فرانسوىها براى احياى تجارت با ايران جدى نيست . اما پس از آن كه پير ويكتور ميشل از طرف فريول سفير فرانسه در قسطنطنيه به رياست هيئت فرانسوى منصوب شد ، قضيه رنگ ديگرى به خود گرفت . نمايندهء جديد مارى پتى را به فرانسه فرستاد و در اصفهان براى انعقاد يك معاهدهء تجارى به مذاكرات پرداخت ، و با وجود اشكال تراشى انگليسىها و هلندىها توانست در 1708 معاهده‌اى منعقد كند . « 1 » ولى فرانسه تا چند سالى از شرايط مساعد آن معاهده استفاده نكرد .\r\nپس از آن كه نمايندگان انگليسى و هلندى در اصفهان از ورود اسرائيل اورى و همراهان بسيار او به شماخى آگاه شدند ، به اتفاق ميشل كوشيدند دولت ايران را وادارند كه از پيش رفت اين هيئت روسى جلوگيرى كند . ولى به عللى كه گفتيم ، « 2 » زحمات آنها بىنتيجه ماند . اگر چه اورى به پاى تخت رسيد ولى در تجارت ايران با روسيه تغييرى حاصل نشد زيرا اوضاع آشفتهء نواحى شمال غربى ايران تا مدتى مانع توسعهء تجارى بود .\r\nاز يك منبع فرانسوى بر مىآيد « 3 » كه انگليسىها و هلندىها در اصفهان در سال 1712 گرفتار اشكالاتى بودند ، به طورى كه انگليسىها مجبور شده بودند مبالغ گزافى به شاه و اشخاص ديگر بپردازند و براى اين منظور از دلالان هندى قرض كرده بودند . « 4 » هلندىها هم نمىتوانستند مبلغ 14000 تومانى را كه « از راه بىاحتياطى پرداخته بودند » به دست آرند . معلوم نيست كه اين دو كمپانى مبالغ مذكور را وصول كردند يا نه .\r\nتا مدتى دربارهء كمپانى انگليسى هند شرقى اطلاعى نداريم زيرا وقايعى كه ضبط شده بسيار جزئى است . ولى دربارهء هلندىها اطلاعات بيشترى در دست است .\r\nدر بهار سال 1715 يك نمايندهء ايرانى به نام محمد جعفر بيگ با دستورهايى از طرف شاه براى ادارهء امور كمپانى در ايران به شهر باتاويا رسيد . كمپانى از پذيرفتن آن دستورها امتناع كرد ؛ و چون به نظر مىرسيد كه محمد جعفر بيگ اختيار تغيير دادن آنها را ندارد ، تصميم گرفته شد نماينده‌اى به اصفهان فرستاده شود . شخصى كه براى اين مأموريت معين شد جان جوزوا كتلار بود كه به فضايل او در فوق اشاره كرديم . كتلار كه يكى از اعضاى عالى رتبهء كمپانى هلندى هند شرقى در هندوستان به شمار مىرفت ، در سه سال قبل مهارت و كاردانى خود را در مذاكرات با بهادر شاه نشان داده بود . « 5 »\r\n\r\n\r\n","description":"","footnote":"\r\n( 1 ) . - به فصل سى و چهارم .\r\n( 2 ) . اواسط فصل پنجم .\r\n( 3 ) . نامهء برناردو بورژ از تبريز ، مورخ 26 فوريه 1713 ، در بايگانى وزارت امور خارجهء فرانسه ، جلد سوم ، ورق  b  41 .\r\n( 4 ) . اين دلالان بيشتر از مولتان مىآمدند .\r\n( 5 ) . براى شرح كامل اين مأموريت -\r\n Journaal van J . J Ketelaar , s Hofreis naar den Groot Mogol te \r\n","page_name":" 350 ","page_number":362},
  {"content":"\r\n\r\nكتلار در اوايل اكتبر 1716 با عده‌اى از كارمندان كمپانى به گمبرون رسيد . اين هيئت مدتى در گمبرون منتظر ورود شش فيلى شد كه قرار بود به شاه تقديم شود . در پنجم آوريل 1717 كتلار و ساير اعضاى هيئت عازم اصفهان شدند و گردش‌كنان در سىام مه به پاىتخت رسيدند . ورود كتلار به اين شهر در حالى كه سربازان همراه او « 1 » لباس سرخ و اعضاى هيئت او جامه‌هاى فاخر پوشيده بودند نظير سفارت مجلل و با شكوه او به لاهور بود . جان بل اهل انترمونى « 2 » ، كه در آن وقت در اصفهان بود ، مىنويسد .\r\n« مأمور هلندى جناب فن كتلار فرستادهء حكومت باتاويا در دربار شاه رسما وارد اصفهان شد .\r\nدر جلو او شش فيلى كه حاكم براى شاه تقديم كرده بود حركت مىكردند . عدهء زيادى همراه او مىآمدند و چند تن از محترمين نيز با او بودند . ورود او چنان با شكوه بود كه گويى سفيرى از يكى از دربارهاى اروپا رسيده است . كتلار در محل كار كمپانى اقامت كرد . از قرارى كه به من مىگفت در كورلند متولد شده است و در جوانى به عنوان سرباز در خدمت كمپانى هلندى هند شرقى در آمده ، و در نتيجهء استعداد و كفايت خارق‌العاده خود توانسته خود را از آن شغل پست به مقام افتخار آميزى كه فعلا دارد برساند . » « 3 »\r\nدر 12 ژوئن كتلار با اعضاى هيئت اعزامى به حضور شاه رسيد و هداياى كمپانى را تقديم داشت . هنگامى كه شش فيل مذكور را پيش آوردند ، بزرگ‌ترين آنها به شاه تعظيم كرد . « 4 » شاه در هفتم ژوئيه دوباره كتلار را به حضور پذيرفت . چهار روز بعد كتلار به مذاكرات پرداخت ، و او با اعتماد الدوله فتحعليخان داغستانى و سپس با مستوفى خاصه وارد مباحثه شد . در اين گفت و گوها ، كتلار خواستار تجديد حقوق و امتيازاتى شد كه هوگ كامر در شانزده سال قبل دريافت داشته بود . ولى فتح عليخان پاسخ داد كه حقوق و امتيازات مذكور به پايان رسيده است .\r\n\r\n\r\n","description":"","footnote":"\r\n Lahore , 1711 - 1713 \r\nكه به وسيلهء استاد فوگل در 1937 در لاهه انتشار يافته است . خانم كوئن‌ان - و يك استبد از قسمتى از اين كتاب ترجمه‌اى كرده است كه در ،  Journal of the Panjab Historical Society  جلد دهم ، قسمت اول ، صفحات 1 - 94 ، انتشار يافته است . بدبختانه مرگ ناگهانى بهادر شاه در سال 1712 و جنگ ميان برادرانش براى جانشينى او ، مذاكرات كتلار را خنثى كرد ؛ و به همين جهت وى را بيهوده مدتى ملامت كردند . در اين خصوص - مقاله استاد فوگل در ،  Bulletin of the School of Oriental Studies  كه راجع به آن ذكرى شد .\r\n( 1 ) . همراهانش عبارت بودند از گرلاگ  ( Gerlag )  تاجر ، بك  ( Beeck )  حساب‌دار ، زبوت  ( Zeebot )  منشى كل در گمبرون ، دينتر  ( Dinter )  منشى هيئت ( اين شخص يادداشت‌هايى نوشته كه نسخهء خطى آن را در  Rijks Kolonial Archiet  در لاهه در قسمت  Bock 3 , Overgecomen Briven 1719  ، جلد 1793 و اوراق 975 - 1209 ، مضبوط است ) ، گروتنر  ( Gruttner )  و فليردن  ( Vlierden )  دو معاون ، و گروت  ( Groot )  جراح ، و دوازده سرباز .\r\n( 2 )  Antermony  .\r\n( 3 )  Travels , vo 1 . 1 . p . 94  .\r\n( 4 ) . - مقدمهء استاد فوگل بر  Jourmaal  ، اثر كتلار ، ص 112 .\r\n","page_name":" 351 ","page_number":363},
  {"content":"\r\n\r\nسپس بر سر دو مبلغ هنگفت « 1 » كه پطر مكاره « 2 » ، يكى از رؤساى سابق كمپانى « 3 » ، به شاه قرض داده بود اشكالاتى پيش آمد . در اين مباحثات ، مستوفى خاصه بيشتر از همه اظهار مخالفت مىكرد .\r\nبا وجود اين ، در بيست و نهم اوت ، كتلار موفق شد پنج فرمان به دست آرد كه علاوه بر تفويض تمام امتيازات سابق به كمپانى ، شرايط بدى را كه محمد جعفر در باتاويا پيش نهاد كرده بود كان لم يكن محسوب مىداشت . كتلار قدردانى و تشكر خود را با تقديم هدايا به فتحعليخان داغستانى و مستوفى خاصه ابراز كرد .\r\nدر اين مدت ميان اعضاى اين هيئت و اعضاى هيئت ولينسكى روابط دوستانه برقرار شد .\r\nقبل از آن كه هيئت اعزامى روسى از اصفهان بيرون رود ، شاه بزرگ‌ترين فيلى را كه از هلندىها دريافت داشته بود ، به عنوان هديه به تزار ، به ولينسكى سپرد .\r\nكتلار اگر چه به مقصود اصلى خود رسيده بود ، و ليكن منظور ايرانىها برآورده نشد . تقاضاى آنها اين بود كه با كمك هلندىها به اعراب مسقط حمله برند . در اين وقت اعراب مذكور بحرين را تصرف كرده بودند و گمبرون را تهديد مىكردند . فتحعليخان كتلار را احضار كرد و از او خواست كه دو كشتى كمپانى را براى پس گرفتن بحرين ارسال دارد . كتلار به صراحت ، ولى مؤدبانه ، پاسخ داد كه اجازهء چنين اقدامى را ندارد . اگر چه شاه در 29 اكتبر به كتلار اجازهء بازگشت داد ، ولى فتح عليخان دوباره او را در 17 نوامبر به حضور طلبيد و تقاضاى سابق را تكرار كرد .\r\nكتلار كه در اين وقت حال خوشى نداشت در امتناع خود پافشارى كرد .\r\nكتلار با وجود كشمكش بر سر مسئلهء كمك به ايرانىها عليه اعراب مسقط و ضعف و ناتوانى خود ، در اواخر نوامبر با اعضاى هيئت عازم گمبرون شد . ضمن سفر به آنها خبر رسيد كه اعراب در جزيرهء هرمز پياده شده به محاصرهء قلعه پرداخته‌اند ؛ و گذشته از اين ، بيم اين بود كه به گمبرون حمله كنند . كتلار ، با وجود ناتوانى ، به همراهى اعضاى هيئت اعزامى به گمبرون شتافت و در 19 ژانويه 1718 به آنجا رسيد . يكى از كشتىهاى هلندى ، به نام هرينگ توين « 4 » ، آماده شده بود كه كتلار را به باتاويا ببرد ولى مقدر نبود كه سفير سوار كشتى شود . به مجرد ورود او ، فرمان ده پادگان ايرانى خواهان استفادهء كشتى عليه اعراب شد و وقتى كه هلندىها با اين تقاضا موافقت نكردند ايرانىها محل كار آنان را در محاصره گرفتند و مانع ورود آذوقه و غيره به آنجا\r\n\r\n\r\n","description":"","footnote":"\r\n( 1 ) . شايد اين همان مبلغى باشد كه برناردو بورژ  ( Bourges )  ذكر كرده است ؛ - ص 467 اين كتاب .\r\n( 2 )  Macare  .\r\n( 3 ) . پطر مكاره ، از تاريخ 1708 تا 1712 ، بازرگان عمده‌اى در اصفهان بود و بعد مقام مديريت را يافت . وى در سال 1713 به باتاويا رفت . -\r\n Wijnaendts Van Resandt , De Gezaghebbers der Oost - Indische \r\n Compagnie , p . 252 . \r\n( 4 )  Haringtuyn  .\r\n","page_name":" 352 ","page_number":364},
  {"content":"\r\n\r\nشدند . دو روز ، بعد كتلار دچار تب شديدى شد و بعد از مدت كوتاهى در گذشت . وقتى خبر مرگ او منتشر شد ، ايرانىها دست از محاصرهء محل كار هلندىها برداشتند و به آنها اجازه دادند كه جنازهء سفير را در گورستان خارج از شهر به خاك بسپارند . مراسم تدفين با شكوه و جلال تمام انجام گرفت ، و سپس هرمى به ارتفاع سى ذراع بر سر آرامگاه او ساخته شد . « 1 »\r\nبه اين ترتيب مأموريتى كه كتلار با نهايت موفقيت انجام داده بود به طور غم انگيزى به پايان رسيد .\r\nدولت ايران مسلما حق داشت از اوضاع خليج فارس نگران باشد . در 1717 اعراب مسقط و متفقين جواسمى آنها قشم و لارك و جزاير بحرين را به تصرف در آورده ، هم چنان كه گفتيم ، قلعهء هرمز را محاصره كرده بودند . اگر چه در جزاير ديگر به پيروزى رسيده بودند ولى نتوانستند قلعهء هرمز را با وجود هفت ماه محاصره بگيرند . « 2 »\r\nبا وجود اوضاع آشفته در خليج فارس و نواحى مجاور آن ، بسيارى از كشتىهاى هلندى و انگليسى به گمبرون مىآمدند ، و در سال 1720 در حدود هيجده تا بيست كشتى انگليسى به اين بندر وارد شد . « 3 »\r\nدر ايران ، به طور كلى ، مرحلهء انحطاط متدرجا تندتر مىشد و وضع تجارت در اين كشور نيز نامساعدتر مىگرديد . هنگامى كه محمود غلجايى براى نخستين بار در اواخر 1719 به كرمان حمله برد ، انگليسىها محل كار خود را در اين شهر تخليه كردند ولى بعد از بازگشت او به قندهار ، در بهار بعد ، دوباره بازگشتند . « 4 »\r\nطوايف بلوچ كه از ضعف دولت ايران در سركوبى ابدالىها و غلجايىها خبر داشتند به حملات خود بيش از پيش ادامه دادند و در نواحى بيشترى به تاخت و تاز پرداختند . پس از آن كه لطفعلىخان داغستانى برادرزادهء اعتماد الدوله از سواحل خليج فارس فرا خوانده شد ( وى لشكرى براى حمله به عمان فراهم آورده بود ) ، بلوچ‌ها در اوايل زمستان 1720 تالار پيش آمدند و آن شهر را به باد غارت دادند و به محل كار هلندىها در آنجا حمله بردند . دوازده نفر هلندى كه\r\n\r\n\r\n","description":"","footnote":"\r\n( 1 ) . هنگامى كه فريزر ، در سال 1821 ، در بندر عباس بود ، از آرامگاه كتلار ديدن كرد ، نظر به اين كه تمام خطوط روى سنگ قبرها محو شده بود ، فريزر به غلط چنين تصور كرد كه اين قبرها از آن انگليسىهاست . - كتاب او ، -\r\n Narrative of a Joumey into Khorassan in the years 1821 and 1822 , London , 1825 , p . 44 \r\nآرامگاه كتلار شايد دومين مقبره از دست راست در طرحى باشد كه استيف  ( Stiffe )  قريب هشتاد سال بعد از آن گورستان كشيد . - مقالهء او راجع به بندر عباس در  . Geographical Journmal , vo 1 . XVI , . p . 212  چند سال بعد تمام آرامگاه‌ها را براى ساختن عمارات جديد در شهر خراب كردند .\r\n( 2 ) . -  Nouvelles de Perse  ، 15 سپتامبر 1718 ، بايگانى وزارت امور خارجه فرانسه ، جلد پنجم ، ورق  b  193 .\r\n( 3 ) . گزارش گاردان ، مورخ 15 اكتبر 1720 ، بايگانى وزارت امور خارجه فرانسه ، جلد پنجم ، ورق  b  311 .\r\n( 4 ) . همان كتاب ، مورخ 20 ژوئن 1720 ، بايگانى وزارت امور خارجهء فرانسه ، جلد 5 ، ورق  b  289 .\r\n","page_name":" 353 ","page_number":365},
  {"content":"\r\n\r\nدر آنجا كار مىكردند چنان به شدت از خود دفاع كردند كه مهاجمان با دادن هشتاد نفر كشته رو به هزيمت نهادند .\r\nبلوچ‌ها سپس متوجه گمبرون شدند و در 25 / 14 دسامبر چهار هزار نفر از آنها به آن بندر در آمدند . ناخدا الكساندر هميلتن ، كه در آن وقت در گمبرون بود ، با عده‌اى از ملوانان به كمك كارمندان كمپانى انگليسى هند شرقى شتافت . عدهء مدافعان در حدود پنجاه تن بود . هميلتن دربارهء آنچه روى داد مىنويسد :\r\n« از قصد آنها ده روز قبل از ورودشان اطلاع داشتيم . و به اين ترتيب ، ما و هلندىها محل كار خودمان را به بهترين وجه مستحكم ساختيم : توپ‌هاى كوچكى بر بالاى ديوارها روى محورهاى چرخنده نصب كرديم و براى قرار دادن توپ‌هاى بزرگ جهت حفاظت راه‌هاى محل كارمان ، سوراخ‌هايى در ديوار ساختيم . حاكم شهر هر شب توپ شليك مىكرد تا دشمن بداند كه وى آدم شجاعى است ، ولى در پانزدهم دسامبر « 1 » دشمن به شهر نزديك شد و حاكم چنان ترسيد كه با وجود آن كه يك ديوار بلند گلى ميان او و مهاجمان حايل بود ، سوار بر اسب شد و به يكى از قلاع ساحلى پناه برد و چند توپ پر به جا گذاشت .\r\nبلوچ‌ها اول به محلهء غربى شهر ، در جايى كه محل كار ما قرار دارد ، آمدند و به سرعت از ديوارهاى گلى گذشتند و هر مرد سال خورده يا كودكى كه ديدند از دم تيغ گذراندند ، و با عجله در پايين بعضى كوچه‌هايى كه به محل كار ما مربوط است ظاهر شدند ولى با توپ‌هاى خود از آنها پذيرايى گرمى كرديم . مهاجمان به زودى به اشتباه خود پىبردند و دوباره با عجله عقب نشستند . روز ديگر با هم مشورت كردند كه چگونه مجددا به حمله بپردازند ، ولى كسى نبود كه سايرين را رهبرى كند و روز بعد تصميم گرفتند به هلندىها كه از ما سه مرتبه قوىتر بودند حمله كنند ، ولى با همان مقاومت و دفاع ما مواجه شدند . هلندىها در محل كار خود انبارى داشتند و كالايى به بهاى بيست هزار ليرهء استرلينگ در آنجا گذاشته بودند . بلوچ‌ها به اين انبار حمله كردند و آنچه در آن بود به غارت بردند . از هلندىها دوازده نفر كشته و در حدود هشت تا ده نفر زخمى شدند . بلوچ‌ها تا يك ماه در نواحى مجاور ما مشغول غارت بودند ، تا آن كه به آنها فرمان رسيد بازگردند . » « 2 »\r\nدر يادداشت‌هاى روزانهء گمبرون نوشته شده است كه هلندىها در اين كشمكش رهبر بلوچ‌ها و بسيارى از آنها را به هلاكت رساندند . همان منبع ذكر مىكند كه پادگان ايرانى هيچ گونه مقاومتى نكرد و به مهاجمان اجازه داد عده‌اى اسير و تعداد زيادى اغنام و احشام با خود ببرند .\r\n\r\n\r\n","description":"","footnote":"\r\n( 1 ) . مطابق  Gombroon Diary  ، تاريخ واقعه 25 / 14 دسامبر است ، و احتمالا صحت دارد .\r\n( 2 ) .\r\n A new Account of the East Indies , vo 1 . 1 , pp . 68 - 9 \r\n.\r\n","page_name":" 354 ","page_number":366},
  {"content":"\r\n\r\nروحيهء ايرانيان در اين وقت بسيار خراب بود ، زيرا از ابدالىها و غلجايىها چند بار شكست خورده بودند و بعد از عزل و كور كردن فتح عليخان داغستانى در هشتم دسامبر اوضاع كشور بسيار آشفته بود . بعد از عزل شخص مذكور ، برادرزاده‌اش لطفعلىخان بازداشت شد و قوايى كه فراهم آورده بود متفرق گرديد ؛ و به اين ترتيب تنها سنگرى كه در برابر شورش و حمله در جنوب و جنوب غربى كشور وجود داشت از ميان رفت .\r\nايضا در يادداشت‌هاى روزانهء گمبرون ، مورخ 26 ر 15 سپتامبر 1721 ، ذكر شده است كه « بلوچ‌ها و افغان‌ها تا حدود اصفهان را نيز به باد غارت مىدهند و بسيارى از تجار و كالاها را با خود مىبرند و به طور كلى تجارت در ايران را خراب كرده‌اند » . در همان يادداشت‌ها نوشته شده است كه اصفهان بهترين بازار براى فروش ماهوت است ؛ ولى متذكر مىشود كه مخارج محل كار در آنجا بسيار زياد و بالغ بر 175000 شاهى « 1 » يا سه هزار ليره در سال مىشود . نمايندهء كمپانى براى توجيه اين مبلغ مىگفت : « بايد در نظر داشت كه محل كمپانى در شهرى واقع است كه مردم آن در تجمل زندگى مىكنند و ظاهر آراستهء آن محل براى شهرت و اعتبار كمپانى ضرورى است . » « 2 »\r\nنمايندهء كمپانى بعد از شرح مختصرى دربارهء محل كار كمپانى در كرمان و پشم اين ناحيه ، مىنويسد كه نامه‌اى به اعتماد الدوله ( محمد قليخان شاملو ) نوشته است به اميد آن كه امتيازات مساعدترى براى تجارت كسب كند . در پايان شكايت مىكند كه « هر حق يا امتيازى كه كمپانى از پادشاه ايران دريافت داشته لغو شده است . و بسيارى از آنها كه در نتيجهء فرامين مكرر تجديد شده چند ماه بيشتر دوام نداشته است » ؛ معلوم نيست چه جوابى به نمايندهء مذكور داده شده است . با در نظر گرفتن وقايعى كه به زودى روى داد ، شكايت نمايندهء كمپانى بىاثر بود ، زيرا حملهء دوم غلجايىها مدت كوتاهى بعد از آن به وقوع پيوست و تمام اوضاع كشور را آشفته كرد .\r\n\r\n\r\n","description":"","footnote":"\r\n( 1 ) . محاسبات كمپانى هميشه به شاهى صورت مىگرفت ، و يك شاهى معادل 4 پنس بود ( هر دويست شاهى يك تومان بود ) . نرخ مبادله در بمبئى در آن وقت از قرار هر تومان 27 روپيه بود .\r\n( 2 )  Persia and the Persian Gulf Records , vo 1 . XIV .  .\r\n","page_name":" 355 ","page_number":367},
  {"content":"\r\n . \r\n","description":"","footnote":"","page_name":" 356 ","page_number":368},
  {"content":"\r\n\r\n\r\nفصل سى و دوم اوضاع دو كمپانى انگليسى و هلندى هنگام محاصرهء اصفهان\r\nدر اوايل مارس 1722 ، هنگامى كه معلوم شد محمود با قوايى به سوى اصفهان پيش مىآيد و امكان محاصرهء شهر در ميان است ، او فيليپس نمايندهء كمپانى انگليسى و نيكلاشورر ، تاجر عمدهء هلندى ، مقدار زيادى آذوقه براى خود و اعضاى كمپانى اندوختند . « 1 » انگليسىها براى دفاع محل كارشان چند تن سرباز اروپايى و ارمنى « 2 » به رياست سروان اسميت تعيين كردند . هلندىها سربازى نداشتند ولى در روز چهارم مارس سى تن ارمنى مسلح استخدام نمودند و آنها را در هر گوشهء محل كار خود قرار دادند . هلندىها گذشته از اندوختن مقدارى آذوقه ، باروت و گلوله و چهارده قداره نيز تهيه كردند . « 3 »\r\nخبر شكست ايرانىها در گلناباد در هشتم مارس در ساعت 9 آن روز به محل كار هلندىها رسيد و وحشت و اضطراب عظيمى توليد كرد . روز بعد وضع به همان منوال بود و شايعات عجيب و غريبى جريان داشت . در همان روز ، منشى الممالك يا منشى كل به ملاقات فيليپس\r\n\r\n\r\n","description":"","footnote":"\r\n( 1 ) . از قرار معلوم كارمندان اروپايى دو كمپانى در اصفهان به ترتيب ذيل بودند : ( الف ) كمپانى انگليسى هند شرقى : اون فيليپس ، نماينده ؛ آيزك هوسه  ( Houssaye )  و جان هورن : عامل ؛ چارلز سوج  ( Savage )  : منشى ؛ فراست  ( Frost )  : كشيش مخصوص ؛ دووكس  ( Devaux )  و مينگز  ( Myngs )  اعضاى تازه كار هيئت . همچنين سروان اسميت فرمان دهى سربازان كمپانى را به عهده داشت . ( ب ) كمپانى هلندى هند شرقى : نيكلاشورر : تاجر عمده ؛ لان : معاون تاجر عمده ؛ فن لايپزيگ  ( Leipzig )  : دفتردار و محاسب ، گوبيوس  ( Gobius )  منشى ؛ كلرك :\r\n ( Clerq ) \r\nمعاون . راهب الكساندر از اهالى مالابار در كتاب خود  ( Kort Narigt )  به غلط فن لايپزيگ را كمك دارو ساز ناميده است . مترجمان دو كمپانى به ترتيب استفان ماركر  ( Marcor )  ارمنى و الياس سعيد بودند ؛ و شايد اين شخص اخير كليمى بود .\r\n( 2 ) . براى جمع آورى سربازان ارمنى جهت حفاظت از اعضاى كمپانى در اصفهان ، - مكاتبهء  Court of Directors  با نمايندگان آن در بمبئى ، مورخ 26 فوريه 1692 ، به ترتيبى كه بولتس  ( Bolts )  در\r\n Considerations of Indian Affairs ( London , 1782 ) \r\n، جلد سوم ، صفحات 196 - 197 ، نوشته است .\r\n( 3 ) . داگ رجيستر ، 4 مارس 1722 .\r\n","page_name":" 357 ","page_number":369},
  {"content":"\r\n\r\nرفت ، به او گفت كه انگليسىها بايد به شاه در دفاع از شهر كمك كنند ولى فيليپس پاسخ داد كه قادر به چنين عملى نيست . « 1 »\r\nهنگامى كه فيليپس و همكاران او از وخامت اوضاع آگاه شدند ، بعد از مدتى مشورت تصميم گرفتند از پاى تخت خارج شوند و به شيراز يا شهر ديگرى بروند ، ولى اعتماد الدوله مانع از خروج آنها شد . « 2 »\r\nاگر چه هلندىها و انگليسىها در محل كار خود از خطر حمله در امان بودند ، ولى هم چنان كه محاصره ادامه يافت و قحطى و طاعون در شهر ظاهر شد ، بيم سرايت اين بيمارى مىرفت . با وجود اين ، ظاهرا هيچ كدام از آنها مبتلا نشدند . طبعا نگرانى دربارهء عاقبت كار از خاطر آنها محو نگرديد ، و اين موضوع از داگ رجيستر بر مىآيد كه جملاتى نظير اين دارد : « خدا مىداند اين مصايب تا كى ادامه خواهد يافت . »\r\nدر اواسط ژوئن ، هنگامى كه سه ماه از محاصرهء شهر مىگذشت ، شاه براى پرداخت مواجب سربازان در مضيقه افتاد . در پانزدهم آن ماه ضراب باشى ، به نام شاه از نيكلا شورر تقاضاى مبلغى قرض ميان دو تا سه هزار تومان كرد . در همان وقت ، سيد عبد الله ، والى طماع عربستان ، هزار تومان از او مطالبه نمود . شورر هر دو تقاضا را رد كرد .\r\nدر 17 ر 6 ژوئيه ، اون فيليپس و مشاوران او ، به نمايندگان كمپانى در گمبرون نامهء بلند بالايى با لحن تأثر آور نوشتند و خطر موجود و ازدياد تدريجى بهاى آذوقه را در اصفهان متذكر شدند .\r\nحتى در آن تاريخ ، سقوط سلسلهء صفويه را امرى مسلم و قطعى مىدانستند . « 3 »\r\nهم چنان كه انتظار مىرفت ، احتياج شاه به پول ، براى پرداخت مواجب پادگان شهر ، به همان نسبت كه محاصره ادامه مىيافت بيشتر مىشد . در بيست و چهارم اوت ، ميرزا رفيع منشى الممالك به شورر خبر داد كه شاه فرمانى صادر كرده است مبنى بر اين كه كالاهاى انگليسى و هلندى و گجراتى به بهاى 1500 تومان بايد به كمپانى هلندى فروخته شود ، تا به اين ترتيب پولى براى مواجب سربازان به دست آيد . در همان وقت شورر در خواستى از طرف ملك التجار اصفهان براى مبلغ 800 تومان قرض دريافت داشت . شورر در جواب اين تقاضا هم گفت كه بدون اجازهء رئيس خود در گمبرون به هيچ كس قرض نخواهد داد . « 4 » مع‌الوصف ، شاه چنان در\r\n\r\n\r\n","description":"","footnote":"\r\n( 1 ) . نامهء فيليپس به گمبرون ، مورخ 17 ر 6 ژوئيه 1722 در ،  Persia and the Persian Gulf Records , vo 1 . XIV \r\n( 2 ) . حقوق اين ارامنه از قرار روزى 4 محمودى بود . نظر به اين كه هر محمودى شامل دو شاهى بود ، اين مبلغ معادل 8 پنس به پول انگليسى مىشد . و چون يك محمودى شامل صد دينار بود ، گاهى آن را يكصد دينار مىخواندند . براى جزئيات راجع به محمودى و ساير مسكوكات ايرانى ، - يادداشت پادرى تحت عنوان :\r\n de Perse , vo 1 . V , p . 209 b \r\n( عينا )  Memoire sur les Monoyes \r\n( 3 ) . قسمت‌هايى از اين نامه در فصل مربوط به محاصرهء اصفهان در اين كتاب ذكر شده است .\r\n( 4 ) . داگ رجيستر ، 29 اوت 1722 .\r\n","page_name":" 358 ","page_number":370},
  {"content":"\r\n\r\nمضيقه بود كه در اواخر اوت به هلندىها اطلاع داد كه بايد در حدود هفتاد هزار تومان به وى بپردازند . هلندىها بعد از مدتى مشورت تصميم گرفتند بيست هزار تومان بدهند ولى شورر موفق شد اين مبلغ را به هفده هزار تومان تقليل دهد . « 1 »\r\nانگليسىها نيز در چند مورد تقاضاى قرض دريافت داشتند ولى به صداقت گفتند كه خود آن قدر پول براى تهيهء آذوقه پرداخته‌اند كه تقريبا چيزى ندارند ، ظاهرا بيش از چهار هزار تومان مجموعا نپرداختند . اما فرانسوىها به مراتب كم تر از اين مبلغ دادند . « 2 »\r\nدر اواخر سپتامبر ، هنگامى كه بهاى مواد غذايى به طور سرسام‌آورى افزايش يافته بود ، انگليسىها مجبور شدند 32 تومان ( بيش از صد پوند ) براى خريد يك گاو كوچك بپردازند .\r\nفيليپس ، بعد از آن كه شرحى دربارهء مناظر وحشت انگيز شهر قبل از سقوط مىنويسد ، متذكر مىشود كه كمپانى بايد بداند كه « ما هم به سهم خود مصايب اين قحطى شگفت انگيز را تحمل كرده‌ايم . خدا را شكر كه در نتيجهء احتياط به جاى خود نجات يافتيم ، ولى به بهاى مخارج سنگينى تمام شد كه نمىتوان آن را بىاحتياطى ناميد . اميد است كسى كه از رفتار ما با خبر مىشود آن قدر انسانيت داشته باشد كه ما را ملامت نكند از اين كه جان خود را به بهاى سنگينى خريدارى كرده‌ايم . . . » « 3 »\r\nتا آنجا كه معلوم است هيچ يك از هلندىها در طى محاصرهء اصفهان جان خود را از دست ندادند و از اثرات آن براى هميشه رنج نبردند . ولى انگليسىها اين اقبال را نداشتند زيرا در 23 اكتبر ، يعنى در همان روز كه شاه سلطان حسين در فرح آباد تسليم محمود شد ، جان مينگز « 4 » و سزار دووكس « 5 » ، دو تن از كارمندان كمپانى ، كوشيدند از شهر بگريزند ولى ديگر ديده نشدند .\r\nيكى از افغان‌ها كه بعدا جامهء مينگز را پوشيده بود حكايت كرد كه وى به قتل رسيده است و ترديدى نيست كه دوست او نيز جان خود را بر سر تهور و بىباكى خود گذاشته است . با وجود اين ، با در نظر گرفتن رقم وحشت‌آور مردگان در اصفهان ، بخت با انگليسىها و هلندىها ، و همچنين ساير اروپاييان مقيم اين شهر يارى كرد كه توانستند از آن معركه به آسانى جان به در برند .\r\n\r\n\r\n","description":"","footnote":"\r\n( 1 ) . - نامهء شورر  ( Shorer )  ، مورخ 18 نوامبر 1722 در :  Perzie Voorheen en Thans , p . 258 . \r\n( 2 ) . - فصل سى و هفتم .\r\n( 3 ) . نامهء مورخ 11 دسامبر / 30 نوامبر 1722 ، در  Persia and the Persian Gulf Rexords , vo 1 . XIV \r\n( 4 )  Myngs  .\r\n( 5 )  Caesar Devaux  .\r\n","page_name":" 359 ","page_number":371},
  {"content":"\r\n . \r\n","description":"","footnote":"","page_name":" 360 ","page_number":372},
  {"content":"\r\n\r\n\r\nفصل سى و سوم تجارب دو كمپانى انگليسى و هلندى در دورهء تسلط افغان‌ها\r\nبراى نمايندگان و كارمندان كمپانى انگليسى هند شرقى و كمپانى هلندى هند شرقى در ايران ، دورهء تسلط افغان‌ها جز ناكامى و سختى و خطر نتيجه‌اى نداشت . و به علت جنگ‌هاى متمادى و شورش و ناامنى عمومى در اين كشور ، تجارت تقريبا در حال وقفه بود . بنابر اين مطالعهء مدارك و اسنادى كه موجود است جز تأثر خاطر سودى ندارد . مع الوصف در آغاز چنين به نظر مىرسيد كه فعاليت تجارى اروپاييان در دورهء جديد كم تر از زمان شاه سلطان حسين نخواهد بود .\r\nپس از آن كه امان الله ، سردار افغانى و سربازانش نقاط سوق الجيشى اصفهان را به تصرف درآوردند ، اون فيليپس و نيكلا شورر با كارمندان شخصا براى اداى احترام حركت كردند . فيليپس گزارش مىدهد كه امان الله از آنها به خوبى پذيرايى كرد و قول داد كه براى پيش رفت كارشان بكوشد . « 1 » روز بعد ( 25 اكتبر 1722 ) ، هنگامى كه محمود با جلال و شكوه وارد پاى تخت شد ، فيليپس نوشت :\r\n« به ديدن او رفتيم و به طريق معمول اداى احترام كرديم و به او به عنوان بازرگانان انگليسى معرفى شديم كه براى تبريك به او آمده‌ايم . اميدواريم به زودى به مجلسى دعوت شويم و با لطف و توجهى كه اعتماد الدوله به ما دارد ، انتظار داريم از ما به خوبى پذيرايى شود . » « 2 »\r\nهنگامى كه افغان‌ها وارد پاى تخت شدند ، انگليسىها در نتيجهء وساطت خواجه ماركر « 3 » ، برادر استفان ماركر ، مترجم كمپانى ، زيانى نديدند .\r\nطبق نوشتهء راهب الكساندر اهل مالابار ، محمود هلندىها را به ادب ، ولى از روى اكراه ،\r\n\r\n\r\n","description":"","footnote":"\r\n( 1 ) . نامه‌اى از اصفهان مورخ 31 / 20 اكتبر 1722 در  Persia and the Persian Gulf Records , vo 1 . XV . \r\n( 2 ) . اين نامه و تعدادى نامهء ديگر از اصفهان و گمبرون كه ضمن محاصرهء اصفهان نوشته شده‌اند در مأخذ ذيل يافت مىشوند :\r\n Asiatic Quarterly Review ( London , 1886 ) vo 1 . 11 . pp . 156 - 210 . \r\n( 3 )  Marcor  .\r\n","page_name":" 361 ","page_number":373},
  {"content":"\r\n\r\nپذيرفت و هداياى آنان را قبول كرد و خلعت‌هايى به آنها بخشيد . « 1 » شورر بعدا با هداياى گران بها توانست به حضور محمود بار يابد ولى محمود از پذيرفتن فيليپس امتناع كرد ، زيرا كمپانى انگليسى در اين وقت از حيث پول اضافى در مضيقه بود كه نمىتوانست به وى و زير دستانش مبالغى را كه مىخواستند تقديم كند .\r\nبنابراين ، وضع آيندهء هلندىها از وضع انگليسىها بهتر به نظر مىرسيد . ولى به زودى هر دو آنها كاملا نوميد شدند ، زيرا گزارش‌هاى مبالغه آميزى كه به محمود و سردارانش دربارهء ثروت بىكران دو كمپانى مذكور مىرسيد ، حس طمع آنان را بر مىانگيخت . شايع بود كه هلندىها ضمن محاصرهء شهر مقدار زيادى شكر به قيمت گزاف فروخته و ذخاير فراوانى از آن اندوخته‌اند . « 2 » بنابراين ، محمود گرزدار خود ، محمد نشان ، را كه مرد خشنى بود به محل كار هلندىها فرستاد و مطالبهء مبلغ گزافى كرد . محمد نشان وقتى به مقصد رسيد ، شورر را تهديد كرد كه اگر امتناع كند جان بر سر اين كار خواهد گذاشت و كارمندانش نيز به چوب فلك بسته خواهند شد . راهب الكساندر مىنويسد :\r\n« رئيس هلندىها با شجاعت پاسخ داد كه كمپانى به اندازه‌اى مقتدر و نيرومند است كه مىتواند در صورت كشته شدن او انتقام خونش را بگيرد و خود از مرگ باك ندارد و پولى هم باقى نمانده است كه بپردازد ( زيرا محمد نشان تقاضاى مبلغ چهل هزار تومان از كمپانى كرده بود ) . محمد نشان جواب داد كه اگر تا فردا اين پول را تهيه نكنى ، هلندىها را با چماق خواهم كشت . » ( در اين امور محمد نشان بسيار ظالمانه رفتار مىكرد و محمود را به كارهاى بد بر مىانگيخت ) . بنابراين ، هلندىها به ميانسى ( ميانگى ) پناه بردند و او آنها را به خوبى پذيرفت و منشى خود را به حضور محمود فرستاد تا او را از رفتار محمد نشان آگاه سازد . لذا پادشاه معذرت خواست و گفت هلندىها مهمانان او نيستند . ميانسى هم يكى از سرداران خود را براى محافظت آنها فرستاد ، و به او امر كرد كه اگر يكى از آدم‌هاى محمد نشان نزديك محل كار هلندىها آمد سرش را بشكند . به اين ترتيب ، هلندىها از خطر جستند و خشنود شدند ، و روز بعد وقتى كه سربازان محمد نشان آمدند مجبور شدند دست خالى برگردند . » « 3 »\r\nبا وجود مداخلهء ميانگى ، هلندىهاى مقيم اصفهان مجبور شدند كه در موارد مختلفه روى هم رفته مبلغ 23000 تومان به افغان‌ها بپردازند .\r\nاگر چه امان الله انگليسىها را در ابتدا به ادب پذيرفته بود ، ولى بعد ماهيت حقيقى خود را نشان داد . فيليپس در نامه‌اى كه در تاريخ 11 دسامبر / 30 نوامبر 1723 مىنويسد ، بعد از آن كه\r\n\r\n\r\n","description":"","footnote":"\r\n( 1 ) .  Kart Narigt  ، اثر راهب الكساندر ، ترجمهء دانلپ در :  Royal Central Asian Joumal , vo 1 . XXIII , p . 650 . \r\n( 2 ) . -\r\n Memoire sur la Derniere Revolution de Perse etc . \r\nدر بايگانى وزارت امور خارجه فرانسه ، جلد ششم ، ورق  b  364 .\r\n( 3 ) . همان كتاب ، صفحات 650 - 651 .\r\n","page_name":" 362 ","page_number":374},
  {"content":"\r\n\r\nبه مصايب خود و يارانش ضمن محاصرهء شهر اشاره مىكند ، متذكر مىشود كه « امان الله حقيقتا شخص كاملا بىشرف و زيرك و مغرور و ظالمى است و در تعقيب و آزار مردم پافشارى مىكند .\r\nاگر چه مجبور شديم به ملاقاتش برويم و او ظاهرا با ما به ادب رفتار كرد ، ولى هنوز به محل كار خود برنگشته بوديم كه ديديم عهد و پيمان‌هاى اين افعى مثل اشك‌هاى تمساح و مانند بركتى قبل از اذيت است . »\r\nفيليپس سپس مىنويسد : بعد از آن كه افغان‌ها اسنادى را كه طبق آنها كمپانى مبلغى پول از ارامنه قرض كرده بود به دست آوردند ، « غرش كنان » به محل كار انگليسىها آمدند و گفتند بايد فورا آن مبلغ را بپردازند و ضمنا منشى و ساير مستخدمان را كتك زدند . به محض آن كه به محل سكونت نمايندهء انگليسىها رسيدند ، خوش‌بختانه خواجه ماركر ارمنى وارد شد و مزاحمان را متقاعد كرد بازگردند . بعدا امان الله به فيليپس اطلاع داد كه اگر حمايت او را طالب است بايد هديهء مناسبى تقديم دارد . فيليپس كه تقريبا پولى نداشت ، بستهء كوچك سر به مهرى كه محتواى جواهراتى به بهاى چندين هزار تومان بود ، و شاه سابق در گرو مبلغى قرض به كمپانى سپرده بود ، باز كرد و يك دانه الماس براى تقديم به امان الله از آن برداشت . از آنجا كه لازم بود آن بسته دوباره مهر شود ، فيليپس آن را نزد محمد قليخان اعتماد الدوله سابق برد كه در اين وقت مورد توجه افاغنه بود و قول داده بود تا آنجا كه مىتواند منافع انگليسىها را حفظ كند . ولى فيليپس با نهايت تعجب ديد كه محمد قليخان پيش از آن كه مهر خود بر سر آن بسته بگذارد ، دست در آن فرو برد و جواهراتى به بهاى دو هزار تومان از آن برداشت ، به بهانهء آن كه حقيقتا متعلق به اوست .\r\nفيليپس بىچاره مجبور شد تن در دهد .\r\nچندى بعد از اين حادثه ، محمد نشان كه موفق شده بود مقدارى پول از هلندىها به زور بگيرد ، توجه خود را معطوف به انگليسىها كرد و آنها را مجبور ساخت جواهراتى را كه شاه سابق در نزد كمپانى به گرو گذاشته بود به او بدهند . گذشته از اين ، امان الله كه از آن يك دانه الماس راضى نبود مطالبهء هديه‌اى به بهاى 150 تومان كرد . چون فيليپس ديگر پولى نداشت ، مجبور شد اين مبلغ را از مترجم خود ، استفان ماركر ، بگيرد و دريافت كه تقديم پول مفيدتر است . « 1 » امان الله كه موقتا راضى شده بود ، به كمپانى اجازه داد كه كشيش جان فراست و اسميت و ساير سربازان اروپايى را به گمبرون اعزام دارد . الكساندر مالابارى با اين هيئت ، كه در اوايل آوريل 1723 از اصفهان بيرون رفت ، همراه شد . علت آن كه فيليپس اين اشخاص را از پاى تخت بيرون فرستاد اين بود كه بهاى اجناس هنوز گران بود و او نمىتوانست براى آن عده غذا تهيه كند .\r\nولى در گمبرون اين كار آسان‌تر بود .\r\n\r\n\r\n","description":"","footnote":"\r\n( 1 )  Persia and the Persian Gulf Record , vo 1 . XIV .  .\r\n","page_name":" 363 ","page_number":375},
  {"content":"\r\n\r\nهنوز دير زمانى از خروج اين عده نگذشته بود كه افغان‌ها به محل كار هلندىها در اصفهان تاختند و آن را كاملا ويران و با شورر و كارمندانش به خشونت رفتار كردند . جزو اشيايى كه به غارت رفت نقره آلاتى بود كه مبلغان عيسوى كار ملى به عنوان وديعه جهت تهيهء غذا نزد كمپانى هلندى گذاشته بودند . « 1 »\r\nبه علت اوضاع آشفته مملكت در زمان تسلط محمود ، اروپاييان مقيم اصفهان متدرجا از تماس با دنياى خارج محروم شدند . اگر هم نامه‌اى مىفرستادند ، به دشوارى به مقصد مىرسيد .\r\nمثلا نامه‌اى كه فيليپس در 1 ژوئيه / 20 ژوئن 1723 به لندن نوشت ، تقريبا دو سال بعد به اين شهر رسيد . در اين نامه ، فيليپس نوشته بود كه به علت اوضاع خراب ، كارى نمىتوان انجام داد .\r\nهمچنين نوشت :\r\n« به آسانى نمىتوان براى رؤساى محترم شرح داد كه چه دشوارىهايى شگفت‌انگيزى براى تهيه پول ، جهت غذا و ارضاى خواهش‌هايى كه از ما شده است در پيش داشته‌ايم . ولى خدا را شكر كه از تمام آنها گذشتيم ، و لو آن كه به قيمت اضطراب و تشويش خود و ضرر رؤساى محترم تمام شد . اميد به لطف و مساعدت خداوند داريم كه از تمام اين مصايب رها شويم و آرزومنديم كه رؤساى محترم اقداماتى را كه براى حمايت خود انجام داديم به پاى سياست غلط ما حساب نكنند . » « 2 »\r\nشايد با اندكى رضايت خاطر بود كه فيليپس نوشت كه هلندىها بيش از انگليسىها زيان ديدند .\r\nدر اينجا لازم است وقايع گمبرون را كه هنوز در دست طرف داران طهماسب بود شرح دهيم .\r\nدر نوامبر 1723 واقعه‌اى كه عواقب ناگوارى داشت در آن شهر روى داد . توضيح آن كه دو تن از سربازان كمپانى انگليسى هند شرقى كه مست شده بودند به بازار رفتند و غوغايى بر پا كردند . در اين گيرودار ، يكى از سربازان كشته و ديگرى مجروح شد . هنرى فولر « 3 » ، كه در آن وقت بازرگان عمدهء مقيم گمبرون بود ، فورا در آن باره با شه بندر مذاكره كرد ، ولى كار به جايى نرسيد ، و در نتيجه ميان انگليسىها و سربازان شه بندر زد و خورد درگرفت . به فرمان فولر ، كشتى انگليسى ، به نام بريتانيا ، كه در آن وقت در كنار بندر لنگر انداخته بود ، به خانهء شه بندر شليك كرد و يكى از ديوارهاى آن را فروريخت . شه بندر ناچار حاضر شد كسانى را كه سرباز انگليسى را به قتل رسانده و ديگرى را مجروح كرده بودند مجازات كند . ولى فولر از روى بىملاحظگى پيش نهاد او\r\n\r\n\r\n","description":"","footnote":"\r\n( 1 ) . -\r\n A Chronicle of the Carmelites , vo 1 . 11 , pp 1082 - 3 \r\n، مبلغان مذهبى به علت نرسيدن پول از روم و گرانى زندگى در اصفهان سخت در مضيقه بودند . فقط كشيشان كار ملى نبودند كه از اين بابت رنج مىبردند .\r\n( 2 ) . نامهء شمارهء 2336 در  Persia and the Persian Gulf Records , vo 1 . XIV \r\n( 3 )  Fowler  .\r\n","page_name":" 364 ","page_number":376},
  {"content":"\r\n\r\nرا نپذيرفت . زد و خورد دو هفته ادامه داشت و در طى آن شه بندر و دويست تن از سربازانش به قتل رسيدند . در صورتى كه انگليسىها كه در ابتدا شصت و هشت نفر بودند بيست و هشت نفر كشته و تعداد زيادى زخمى داشتند . از آنجا كه ايرانىها محل كار انگليسىها را در محاصره گرفته بودند ، آوردن غذا و آب به آن محل دشوار بود ، و مدافعان ناچار آب شور را با شراب ممزوج مىكردند . در نتيجه ، بسيارى از آنها بيمار شدند و نتوانستند مقاومت كنند . در اين وقت ، هلندىها وساطت كردند و جنگ خاتمه يافت ، و وقتى فولر حاضر به پرداخت هزار تومان شد ، قضيه ختم گرديد . « 1 »\r\nدر پاييز 1724 ، يعنى چند ماه بعد از سقوط شيراز ، قواى محمود لار را تصرف كردند . خداداد ، فرمان‌دهء آن قوا ، گروهى را به سوى سواحل خليج فارس براى گرفتن گمبرون فرستاد .\r\nهنگامى كه خبر نزديك شدن دشمن به آن شهر رسيد ، بسيارى از ساكنان آن وحشت زده به جانب جزيرهء هرمز گريختند . پس از آن كه افغان‌ها وارد گمبرون شدند ، فرمان ده آنها به ملاقات فولر رفت و عقيدهء او را در خصوص انتصاب يك نفر شه بندر پرسيد . فولر نيز معاون شه بندر را براى اين مقام پيشنهاد كرد . سپس افغان‌ها از انگليسىها و هلندىها خواستند كه شخصى را به نام خسرو بيگ ، كه مدت‌ها از آنها طرفدارى كرده بود از هرمز آزاد سازند تا او را به حكومت گمبرون منصوب كنند . فولر بسيار كوشيد كه خسرو بيگ را سوار يك كشتى انگليسى به نام دوك آويورك كند ؛ در صورتى كه پطر تلام ، رئيس هلندىها ، مايل بود كه وى سوار كشتى هلندى شود . عاقبت فولر در اين امر توفيق يافت . سپس پيغامى از خداداد كه در لار بود دريافت داشت . فرمان‌دهء افغانى از وى خواسته بود كه بازرگانان ايرانى را كه به هرمز گريخته بودند به گمبرون بازگرداند ، زيرا ميل داشت كه تجارت دوباره رونق گيرد . فولر در اين راه بسيار كوشيد و تدريجا بسيارى از فراريان مراجعت كردند . « 2 »\r\nتسلط افغان‌ها بر گمبرون ديرى نپاييد و پس از آن كه محمود در لشكركشى خود به عربستان و ناحيهء كوه گيلويه توفيق نيافت ، افغان‌ها مجبور شدند از گمبرون بيرون بروند . « 3 »\r\nدر اينجا بايد به ذكر حوادث اصفهان باز گرديم . زد و خوردى كه پس از جلوس اشرف به تخت سلطنت و قتل ( يا مرگ طبيعى ) محمود در اصفهان روى داد ، تأثير بدى در اوضاع انگليسىها و هلندىهاى مقيم اين شهر نداشت ؛ زيرا آن زد و خورد در محيط قصر سلطنتى به وقوع پيوست . « 4 » اشرف عاقل‌تر از محمود و بيشتر از او از اهميت و فوايد تجارت آگاه بود . اگر چه اشرف در\r\n\r\n\r\n","description":"","footnote":"\r\n( 1 ) . نامهء شمارهء 2330 ، مورخ 13 / 2 مارس 1724 .\r\n( 2 ) . نامه از گمبرون مورخ 17 / 6 فوريه 1725 .\r\n( 3 ) . - اواسط فصل پانزدهم . شرح اين كه افغان‌ها چگونه دوباره بر گمبرون تسلط يافتند در اواخر اين فصل خواهد آمد .\r\n( 4 ) . - اواخر فصل يازدهم .\r\n","page_name":" 365 ","page_number":377},
  {"content":"\r\n\r\nآغاز مبلغ چهار هزار تومان از انگليسىها مطالبه كرد ولى به زودى آن مبلغ را به نصف تقليل داد و پس از آن كه دريافت كه انگليسىها پول نقد ندارند ، از مطالبهء همان مبلغ هم چشم پوشيد .\r\nوزراى او مىخواستند كه كمپانى از تمام امتيازاتى كه دريافت داشته بود صرف نظر كند و مىگفتند كه بايد فرامين جديدى در اين خصوص صادر شود . ولى مبلغى كه براى اين منظور مطالبه مىكردند زياد نبود و نمايندهء انگليسىها ، اگر چه در فراهم كردن آن مبلغ دچار اشكالاتى شد ، صلاح در اين دانست كه تن در دهد .\r\nوى در نامه‌اى كه در تاريخ 9 ژوئيه 28 ژوئن 1726 به لندن فرستاد نوشته بود : « از وقتى كه امور خود را براى رؤساى محترم شرح داديم ، از طرف حكومت جديد زحمتى نديده‌ايم و به نظر مىرسد كه شاه اشرف مايل است تجارت دوباره رونق گيرد زيرا فرامينى براى كارمندان انگليسى و هلندى در گمبرون ارسال داشته است تا مانع از هر گونه هتاكى نسبت به آنها بشود ، و لو اين كه جزئيات آن فرامين را نمىدانيم . »\r\nمتأسفانه نظريهء مساعدى كه دولت جديد دربارهء تجارت داشت ارزش محدودى داشت ، زيرا نه فقط قسمت عمدهء كشور در دست روس‌ها و ترك‌ها بود ، بلكه در شهرهايى كه مردم آنها ظاهرا از اشرف اطاعت مىكردند عده‌اى مدعى تاج و تخت برخاستند كه مىكوشيدند با زور به منظور خود نايل آيند . « 1 » گذشته از اين ، قواى مختصرى كه در اختيار اشرف بود ، نمىتوانست جلوى حملات متعدد طوايف بلوچ و ديگران را بگيرد .\r\nيكى از مدعيان تاج و تخت كه خود را سلطان محمود ميرزا ، ارشد اولاد شاه سابق ، مىدانست ، در اواخر 1725 در سواحل خليج فارس ظاهر شد . در يادداشت‌هاى روزانهء گمبرون ، مورخ 23 ر 12 دسامبر ، نوشته شده است كه شخص مذكور مىكوشد قوايى براى مقابله با افغان‌ها فراهم آورد ( افغان‌ها در اين وقت از آن نواحى عقب نشينى كرده بودند ) تا به مقصود خود نايل شود . در همان روز ، يكى از سرداران آن « شاه‌زاده » كه نمايندگان كمپانى او را به نام « شرى ارى » « 2 » مىخواندند با هفتصد سرباز « براى كمك به حاكم » وارد گمبرون شد . در همان تاريخ ذكر شده است كه سهم كمپانى از عايدات گمركى گمبرون سه سال عقب افتاده است . ولى پس از تحقيق معلوم شد كه وضع تجارت آن قدر خراب بود كه عايدات بندر كم‌تر از هزار تومان در سال بود و اين مبلغ را هم كمپانى مطالبه مىكرد . يكى از علل خرابى تجارت آن بود كه شيخ رشيد ، اهل باسعيدو « 3 » ، كشتىهايى را كه به گمبرون مىرفت مجبور مىكرد در بندر خودش لنگر اندازند\r\n\r\n\r\n","description":"","footnote":"\r\n( 1 ) . - اواخر فصل دوازدهم .\r\n( 2 ) . كمپانى او را به همين اسم مىخواند . اين نام ممكن است از « شهريار » يا « شهريارى » آمده باشد . سربازان انگليسى در هندوستان نيز « سراج الدوله » را « سر راجر دولر »  ( Sir Roger Dowler )  مىخواندند !\r\n( 3 ) . باسعيدو در قسمت غربى قشم واقع است . شيخ رشيد مربوط به اعراب هواله و جواسمى بود .\r\n","page_name":" 366 ","page_number":378},
  {"content":"\r\n\r\nو به اين ترتيب ، عايداتى نصيبش مىشد . حتى به كشتى « بريتانيا » در باسعيدو حمله برد . و پس از اين واقعه ، كمپانى انگليسى هند شرقى به ساير كشتىهاى خود اجازه نمىداد كه به آنجا بروند .\r\nشيخ رشيد عوايد زيادترى در خليج فارس به دست مىآورد ، و از طرف ديگر آن قدر انسانيت داشت كه به عده‌اى از ايرانىها و ارامنه كه از دست افغان‌ها به باسعيدو گريخته بودند پناه داد . « 1 »\r\nدر اواخر دسامبر 1726 ، در گمبرون شايع شد كه مردم ناحيهء جهرم عليه افغان‌ها سر به شورش برداشته‌اند . چندى پس از آن ، كاروانى كه از كرمان مىرسيد خبر آورد كه سيد احمد ، يكى ديگر از مدعيان تخت و تاج ايران ، در آنجا به سلطنت رسيده است ، « 2 » و قصد دارد كه به سلطان محمود ميرزا در ميناب حمله برد . به استثناى اين كه سيد احمد در كرمان بر تخت نشسته بود ، اين شايعات صحت نداشت .\r\nدر اينجا بايد به شرح امور كمپانى هلندى هند شرقى بپردازيم .\r\nهنگامى كه يوهانس دوكرويزه « 3 » ، رئيس كمپانى در گمبرون ، در 1724 در اين بندر در گذشت ، لقب نمايندهء عمده كمپانى در ايران از مدير به رئيس تبديل يافت . نخستين كسى كه اين لقب را دريافت داشت پطر تلام بود . « 4 »\r\nپطر تلام در نامه‌اى كه در تاريخ 16 ژوئن 1727 به آمستردام فرستاد نوشت كه مجموع وجوهى كه كمپانى به شاه سابق و فرمان روايان افغانى پرداخته است بالغ بر 1721060 گيلدر مىشود ، و اين مبلغ در حدود چهل هزار تومان بود . نظر به اين كه اميد بازيافتن اين مبلغ نمىرفت ، پطر تلام به كمپانى اصرار ورزيد كه چهار كشتى مجهز خود را از باتاويا به خليج فارس بفرستد تا جزيره و قلعهء هرمز را متصرف شود و آنها را به عنوان وثيقه براى آن وجوه نگاه دارد .\r\nهم‌چنين پيش‌نهاد كرد كه محل كار را از گمبرون به هرمز انتقال دهند . سپس اشاره به نامه‌اى كرد كه از آمستردام رسيده و در آن شكايت شده بود كه كارمندان هلندى در اصفهان در نهايت خيانت پانزده تن طلا را بر باد داده‌اند . پطر تلام متذكر شد كه كارمندان مذكور را نمىتوان ملامت كرد . در پايان نامه خواهش كرده بود كه به علت بيمارى شغل ديگرى به او داده شود .\r\nپطر تلام بى آن كه منتظر جواب باشد تصميم گرفت هرمز را با دادن رشوه به تصرف در آورد .\r\nبراى اين منظور ، در اكتبر 1728 دو تن از معاونان خود را به آن جزيره فرستاد تا متصديان را بر آن\r\n\r\n\r\n","description":"","footnote":"\r\n( 1 ) . - مقالهء دانويل  ( Danville )  در : -\r\n Memoires de Litterature , tieres des Registrs de L earademie des \r\n151 .\r\n Inscpiption et Belles - Lettres ( Paris , 1764 ) , vo 1 . XXX , p \r\nدانويل مىنويسد كه اين اطلاعات را در 1729 از يك نفر اسپانيايى در خدمت پرتغالىها ، به نام چين فيوگوس  ( Cienfuegos )  ، به دست آورد كه از آفريقاى شرقى بازگشته و غالبا در خليج فارس بوده است . ( دانويل نام او را به غلط ذكر مىكند ، و صحيح آن را استاد با كسر به من داد ) .\r\n( 2 ) . - آخر فصل بيست و دوم .\r\n( 3 )  Johannes de Croeze .  .\r\n( 4 ) . اين مطلب را دانلپ در  Perize  ، ص 258 ، ذكر كرده است .\r\n","page_name":" 367 ","page_number":379},
  {"content":"\r\n\r\nدارد كه در ازاى دريافت مبلغى هنگفت قلعه را به او واگذارند . متصديان مذكور اين پيش نهاد را نپذيرفتند ولى به هلندىها اجازه دادند پرچمى بر فراز آن برافرازند .\r\nهنگامى كه اين خبر به اصفهان رسيد ، اشرف بسيار خشمگين شد ، زيرا چندى قبل از اين حادثه ، سيد عبد الله ، والى سابق عربستان ، را كه شخص بدنامى بود به فرمان‌دهى كل قواى خود در گرمسيرات ، يا نواحى مجاور خليج فارس و خليج عمان ، منصوب كرده بود . در اين وقت به سيد عبد الله فرمان داد كه براى باز گرفتن هرمز از دست هلندىها شتابان به گمبرون برود . در همان زمان به برودخان ، حاكم گمبرون « 1 » ، پيغام فرستاد كه رئيس هلندىها و زير دستانش را تحت الحفظ به اصفهان بفرستد .\r\nبرود خان پس از دريافت اين پيغام ، پطر تلام و بازرگانى به نام مولن گراف و ميشل زه ، نمايندهء هلندىها را در بصره كه تصادفا در آن وقت در گمبرون بود بازداشت كرد . نمايندهء انگليسى پس از اين حادثه كوشيد كه وساطت كند ولى برود خان گفت كه سر از فرمان نمىپيچد و كسى نبايد مداخله نمايد .\r\nتقريبا در همين زمان سيد عبد الله با هزار و چهار صد نفر سرباز به گمبرون رسيد و به ملاقات پطر تلام در زندان رفت و به او هتاكى كرد و فرمان داد او را با دوستانش به زنجير ببندند .\r\nسپس براى آزاد كردن او مبلغ كلانى مطالبه كرد ، « 2 » و بعد از انگليسىها جهت بازگرفتن هرمز ( كه ظاهرا هلندىها آن را اشغال كرده بودند ) كمك خواست . نمايندهء انگليسىها حاضر به همكارى شد و پيش نهاد كرد كه اول قلعه را محاصره كنند . ولى قبل از آن كه ترتيبى براى اين كار داده شود ناوبانى هلندى به نام فن اسلينگه لاندت « 3 » با جمعى سرباز در حدود 150 نفر به خانهء حاكم كه تلام و دو نفر از يارانش در آنجا زندانى بودند حمله برد .\r\nبه محض آن كه اين حمله آغاز شد ، محافظان زندانىها را چند زخم زدند و گريختند . وقتى كه فن اسلينگه لاندت و سربازانش به اتاق زندانيان رسيدند ، مولن گراف كه در هر دست تپانچه‌اى گرفته بود فرياد زد : « رفقا ، خوش آمديد ، ما زخمى شده‌ايم . » « 4 » بعد معلوم شد كه ميشل زه در گذشته است و پطر تلام ، مثل مولن گراف ، زخمى شده و به حال ضعف به زمين افتاده است .\r\nنجات دهندگان آن دو نفر زخمى را به محل كار هلندىها بردند ، ضمن اين كه سربازان سيد عبد الله به سوى آنها شليك مىكردند و ناگهان مولن گراف بدبخت دوباره زخمى شد . او و پطر تلام در همان روز درگذشتند . « 5 » باعث تأسف است كه براى تلام چنين وضعى پيش آمد ، زيرا\r\n\r\n\r\n","description":"","footnote":"\r\n( 1 ) . وى جانشين خسرو خان شده بود .\r\n( 2 ) . وى دو ميليون گيلدر مطالبه مىكرد . -  Dunlop , op . cit , p . 260 \r\n( 3 )  Slingelandt  .\r\n( 4 )  Dunlop , op . cit . p . 260  .\r\n( 5 ) . ايضا - يادداشت‌هاى روزانهء گمبرون  ( Gombroon Diary )  ، ميان 4 و 29 سپتامبر 1728 .\r\n","page_name":" 368 ","page_number":380},
  {"content":"\r\n\r\nجانشين او ، به نام ليندرت دوكلين « 1 » ، چند روز قبل از آن به گمبرون رسيده و هنوز رسما كارها را از او تحويل نگرفته بود . « 2 »\r\nچون زد و خورد ادامه داشت ، سيد عبد الله از انگليسىها تقاضاى كمك عليه هلندىها كرد ولى جواب مساعدى دريافت نداشت . سپس ، بنابر تقاضاى هلندىها ، انگليسىها وساطت كردند و جنگ پايان يافت و هلندىها از هرمز چشم پوشيدند . « 3 »\r\nدر تاريخ 13 ر 2 فوريه 1729 ، قاصدى از اصفهان وارد شد و پيغامى از ويليام كاكل ، نمايندهء عمدهء كمپانى انگليسى هند شرقى در اين شهر ، آورد « 4 » كه اشرف از خدماتى كه كمپانى در مورد قضيهء هرمز كرده است بسيار خشنود است . از طرف ديگر ، اين واقعه كه به حيثيت و اعتبار هلندىها لطمه وارد آورد ، آغاز دورهء انحطاط قدرت آنها در ايران محسوب مىشود . « 5 »\r\nدر اينجا بايد در حدود بيش از دو سال به عقب برگرديم تا رشتهء سخن را در مورد كمپانى انگليسى هند شرقى به دست گيريم .\r\nدر 11 دسامبر / 30 نوامبر 1726 ، جان هورن « 6 » ، نمايندهء انگليسى در اصفهان ، نامه‌اى با گمبرون فرستاد و خبر غلبهء اشرف بر احمد پاشا را متذكر شد و نوشت كه :\r\n« پادشاه قبل از آن كه براى اين مهم بيرون رود ، تمام اروپاييان مقيم پاى تخت را احضار كرد و به آنها فرمان داد همراه او بروند . و اگر چه آنها از پذيرفتن آن معذرت خواستند ولى مجبور شدند هديه‌اى به بهاى چهل تومان به اعتماد الدوله جهت مرخص شدن تقديم كنند . زيرا مىدانند كه با اسلحه در مقابل ترك‌ها ظاهر شدن عواقب بسيار بدى دارد . »\r\nچندى پس از آن ، اشرف به انگليسىها فرمان داد كه محل كار خود را از اصفهان به جلفا انتقال دهند ولى آنها خواهش كردند كه وى تصميم خود را تغيير دهد زيرا سابقا تمام امتيازات و حقوق آنها را تجديد كرده بود . « 7 » اشرف نيز پذيرفت مع‌الوصف ، در اوايل ژانويهء 1729 ، جان هورن محل كار خود را به گمبرون انتقال داد . مىتوان حدس زد كه علت اين انتقال ، راكد بودن تجارت در مركز كشور به علت شورش و ناامنى عمومى بوده است . در تابستان 1729 ، رفتار ظالمانهء افغان‌ها باعث طغيانى در ناحيهء اور ، از شهرهاى كرمان شد ، جايى كه انگليسىها و هلندىها پشم بز مورد نظر را خريدارى مىكردند . شورش‌هاى ديگرى در ساير نقاط آن ولايت به وقوع\r\n\r\n\r\n","description":"","footnote":"\r\n( 1 )  Lindert de Cleen  .\r\n( 2 ) . تاريخ انتصاب او 23 ژوئيه 1728 بود ( در اين وقت هنوز در باتاويا اقامت داشت ) . -  Von Rcsandt , op . cit . p . 254 \r\n( 3 )  Gambroon Diary , 11 and 23 January , 1729  .\r\n( 4 ) . جان هورن  ( Horne )  نماينده ، محل كار خود را ماه قبل از آن اصفهان به گمبرون انتقال داده بود .\r\n( 5 )  Dunlop , op . cit . pp . 260 - 1  .\r\n( 6 )  Horne  .\r\n( 7 ) . نامه‌اى از اصفهان به گمبرون ، مورخ 30 ر 19 ژانويه 1757 .\r\n","page_name":" 369 ","page_number":381},
  {"content":"\r\n\r\nپيوست ولى بر خلاف شورش در راور به آسانى فرو نشانده شدند . « 1 »\r\nاشرف مدت‌ها طهماسب را به چيزى نمىگرفت و امكان خطرى از جانب او را بعيد مىدانست . ولى در ماه مه 1729 از قدرت روز افزون دشمن بيمناك شد .\r\nپيش از اين گفتيم كه قواى طهماسب به فرمان دهى نادر افغان‌ها را شكست داد و سلطنت را به خانوادهء صفوى بازگردانيد . قسمت آخر اين فصل به تجارب دو كمپانى انگليسى و هلندى در ايران ضمن طرد افغان‌ها اختصاص دارد .\r\nاوضاعى كه پيش آمد براى هلندىها و انگليسىها ، و البته فرانسوىها « 2 » ، گاهى بسيار خطرناك بود و همگى دقايق اضطراب آميزى داشتند ، و نيز جمعى از اعضاى دو كمپانى به حوادث ناگوار و وحشت انگيزى برخوردند . خوش بختانه در اين جريانات كسى تلف نشد .\r\nدر 26 يا 15 اكتبر 1729 « 3 » ، هنگامى كه اشرف بعد از شكست‌هاى سخت خود در مهماندوست و دره خوار به اصفهان بازگشت ، حالت وحشت زده‌اى داشت . و چون مىترسيد كه انگليسىهاى مقيم پايتخت فرار كنند و به قواى ايرانى كه پيش مىآمد ملحق شوند ، از آنها هر چه داشتند گرفت و همگى را در كاروان سرايى نزديك قصر زندانى كرد ، و اين عده هفده روز در آنجا محبوس بودند . در طى اين مدت اشرف كوشيد كه از پيش رفت ايرانىها در مورچه خورت جلوگيرى كند ولى دوباره شكست خورد و با دادن تلفات سنگين به اصفهان گريخت . بسيارى از سربازان او در اين وقت چشم از انضباط پوشيدند و به تخريب منازل و كشتن مردم و آتش زدن بازارها پرداختند . عاقبت در 13 نوامبر ، روزى كه اشرف تخت و تاج را رها كرد و از پاى تخت گريخت ، انگليسىها به نگهبانان خود رشوه دادند و آزادى خود را بازيافتند . ولى با نهايت تعجب ديدند كه محل كار آنها آسيبى نديده ، در صورتى كه دشمن به محل كار هلندىها ريخته و هر چه يافته بودند به غارت برده بودند . ( احتمال مىرود كه هلندىها مثل انگليسىها به زندان افتاده باشند ولى اين نكته در جايى ثبت نشده است ) .\r\nدر گمبرون ، به علت دير رسيدن اخبار وقايع اصفهان ، انگليسىها و هلندىها تا مدتى نگران سرنوشت هم ميهنان خود در پاى تخت بودند .\r\nدر 25 ر 14 نوامبر ، جان هورن و دوكلين پيغامى از اشرف دريافت داشتند به اين مضمون كه در صورت لزوم به او كمك كنند . در حدود يك هفته بعد ، هنگامى كه خبر فرار اشرف از پاى تخت رسيد ، هورن تصميم گرفت به هلندىها پيش‌دستى كند ؛ و براى اين منظور مردم هرمز\r\n\r\n\r\n","description":"","footnote":"\r\n( 1 ) . گزارش از ويليام كردو  ( Cordeux )  نمايندهء كمپانى در كرمان ، كه در  Gambroon Diary  ، در 6 و 30 سپتامبر 1729 نقل شده است . كردو مىنويسد كه مردم راور آن قدر از دست افغان‌ها عصبانى شده بودند كه تصميم داشتند تا آخرين نفر مقاومت كنند .\r\n( 2 ) . - فصل سى و ششم .\r\n( 3 ) . نامه‌اى از گمبرون به بمبئى ، مورخ آوريل 1731 ، در  Persia and the Persian Gulf Records , vo 1 . XV . \r\n","page_name":" 370 ","page_number":382},
  {"content":"\r\n\r\nرا از آن واقعه آگاه و آنها را به طرف دارى از طهماسب ترغيب كرد . « 1 » در 16 دسامبر قوايى از ايرانىها گمبرون را اشغال كردند و در نتيجه پادگان افغانى به يكى از قلعه‌ها پناه برد و در محاصره افتاد . چند روز بعد ، عده‌اى از افغان‌ها و ايرانيان طرف‌دارشان ( احتمالا از طوايف درگزين ) به حوالى گمبرون رسيدند . و ايرانىهاى اشغال كنندهء گمبرون ناچار به شتاب عقب نشستند و افغان‌ها و متفقين آنها شهر را به تصرف در آوردند . مع الوصف در 9 ژانويه 1730 ، فرماندهء افغانى و سربازانش به سرعت به جانب شيراز گريختند و گمبرون دوباره به دست ايرانىها افتاد ؛ و اين وضع ديگر تغييرى نكرد .\r\nدر اين ضمن ، هورن نامه‌هايى از كاكل و گيكى ، كه در اصفهان بودند ، دريافت داشت مبنى بر اين كه صحيح و سالم‌اند و ايرانىها شهر را اشغال كرده‌اند . همچنين نامه‌اى از نادر به او رسيد كه در آن از وى خواهش شده بود مانع فرار افغان‌ها از طريق دريا بشود ، و خود مقام حاكم و شه بندر را تا انتصاب ايرانىها داشته باشد . هورن در پاسخ نامهء نادر نوشت كه حاضر است همه گونه كمك به طرف داران شاه در آن محل بكند . همچنين از نادر خواهش كرد كارى كند كه تلفات كمپانى جبران شود . « 2 » هورن انتظار داشت كه با او به خوبى رفتار شود زيرا با متصديان ايرانى در گمبرون بهتر از هلندىها همكارى كرده بود .\r\nچندى بعد يك نفر ايرانى ، به نام كلب على ، براى تحويل گرفتن مقام حكومت از هورن وارد گمبرون شد . هورن هم طبعا بعد از آن مقام شه بندرى را به مأمور ديگرى داد .\r\nهم انگليسىها و هم هلندىها در اين مدت از خطر جستند و محل كار آنها آسيبى نديد . ولى تجارت در نتيجهء اوضاع آشفتهء كشور متوقف شده بود .\r\nولى با انگليسىها و هلندىهاى مقيم شيراز بخت به همان ترتيب يار نبود ، زيرا در نتيجهء هرج و مرجى كه بعد از طرد افغان‌ها از شهر بر پا شد ، به محل كار آنها دست برد زدند . در محل كار انگليسىها ميزان خسارت به 7000 تومان بالغ مىشد . سپس افغان‌ها كارمندان آن دو كمپانى را لخت كردند و نمايندهء انگليسىها را كتك زدند . بعضى از ارامنه را نيز گرفتار و لخت كردند .\r\nانگليسىها و هلندىها به اتفاق ارامنهء مذكور به تپه‌هاى مجاور گريختند ولى چون نتوانسته بودند غذايى با خود ببرند ، مجبور شدند در دل شب وارد دره شوند و از نزديك‌ترين ده تقاضاى غذا و خوراكى كنند . خوش بختانه هيچ كدام از انگليسىها و هلندىها در اين دورهء اضطراب آميز صدمهء سختى نديدند . « 3 »\r\nدر اواخر ژانويه ، خسرو نمايندهء كمپانى در كرمان به هورن خبر داد كه به محل كار انگليسىها\r\n\r\n\r\n","description":"","footnote":"\r\n( 1 ) . -  December , 1729 .  ، 14 ر 3 ،  . Gambroon Diary \r\n( 2 )  Ibid , 27 December , 1729 / 7 January  .\r\n( 3 ) . همان كتاب ، 14 ر 3 دسامبر 1729 .\r\n","page_name":" 371 ","page_number":383},
  {"content":"\r\n\r\nدر اين شهر آسيبى نرسيده است ، و لو آن كه ميان قواى عبد الله‌خان « 1 » و مردم كرمان زد و خوردى درگرفته بود .\r\nبه اين ترتيب ، اگر چه هيچ يك از اعضاى انگليسى و هلندى كمپانىهاى هند شرقى جان خود را از دست ندادند ولى اكثر آنها متحمل توهين و سختىهاى بسيار شدند . خساراتى هم كه به دو كمپانى وارد آمد ، هر چند سنگين ولى ، فلج كننده نبود . آنچه بيشتر از همه زيان رسانيد ، وقفهء كامل تجارت در نتيجهء جنگ ميان ايرانىها و افغان‌ها بود . و مدت‌ها طول كشيد تا اثرات اين كشمكش بر طرف شد . به علاوه ، هر دو كمپانى در ابتدا اميدوار بودند كه ايرانىها با آنها بهتر رفتار كنند و در دورهء جديد تجارت رونق گيرد ؛ ولى اميدوارى آنها مبدل به يأس شد ، زيرا نادر ، كه مردى مستبد بود ، به زودى براى مخارج جنگ‌هاى خود وجوه سنگينى از آنها مطالبه كرد .\r\n\r\n\r\n","description":"","footnote":"\r\n( 1 ) . احتمالا مقصود سيد عبد الله والى سابق عربستان ( خوزستان ) است .\r\n","page_name":" 372 ","page_number":384},
  {"content":"\r\n\r\n\r\nفصل سى و چهارم روابط فرانسه با ايران از آغاز تا 1706\r\nكشور فرانسه ديرتر از پرتغال و انگلستان و هلند با ايران روابط مستقيم برقرار كرد . گذشته از تبادل چند نامه ميان پادشاهان اين دو كشور ( مانند نامه‌اى كه شاه عباس اول توسط سر آنتونى شرلى در سال 1599 براى هانرى چهارم فرستاد ) « 1 » هيچ گونه رابطه‌اى ميان فرانسه و ايران در قرن شانزدهم وجود نداشت . و فقط در ربع دوم قرن بعد بود كه تماس حقيقى ميان آنها برقرار شد . به استثناى كتاب بارنابه بريسون « 2 » ، مردم فرانسه در آن عهد فقط نامى از ايران ، و آن هم به طور مبهم ، شنيده بودند . اين نكته از نقل قولى كه از كمدى اصطلاحات ، تأليف آدريان دومونلوك « 3 » ، كه به كنت دوكراماى « 4 » مشهور بود ، مستفاد مىشود : « 5 »\r\n« او تو را بيشتر از صوفى بزرگ ايران [ پادشاه صفوى 
  ] نمىشناسد . »\r\nولى قبل از پايان قرن هفدهم تغيير مهمى به وجود آمد . فرانسه ، هم در زمينهء مذهبى و هم در امور فرهنگى ، از تمام رقبا پيش افتاد و موفقيت‌هايى كه در اين موارد نصيب اين كشور شد واقعا برجسته بود . فقط در امور تجارى بود كه فرانسه با وجود مساعى فراوان نمىتوانست به پايهء انگليس و هلند برسد .\r\n\r\n\r\n","description":"","footnote":"\r\n( 1 ) . -\r\n Sir . E . D . Ross , Sir Anthony Sherley and his Persian Adventure ( London , 1933 ) , p . 22 \r\nقابل توجه است كه پيش كار شرلى در هنگام اقامت او در ايران يك نفر فرانسوى به نام آبل پنسن  ( Pincon )  بود . اين شخص خاطرات خود را نوشت ، در 1651 انتشار يافت . سپس موريسو  ( Morisot )  آن را در كتاب خود  Pelations Veritables et Curieuses  تحت عنوان :\r\n 1599 \" \" Relation d'un Voyage Faict [ Sic 
  ] es Annees 1589 et \r\nآورد .\r\n( 2 )  Brisson  .\r\n( 3 ) . كتاب او تحت عنوان :  De Regio Persarum Principatu  براى نخستين بار در پاريس در 1580 انتشار يافت و در 1590 و 1591 تجديد چاپ شد و در هايدلبرگ نيز ، به سال 1595 ، منتشر شد .\r\n( 4 )  Cramail  .\r\n( 5 ) . پردهء سوم ، صحنهء هفتم . اين نمايش در سال 1616 براى اولين بار روى صحنه آمد .\r\n","page_name":" 373 ","page_number":385},
  {"content":"\r\n\r\nهنگامى كه سياست فرانسه را در قرن هفدهم راجع به مسائل شرق ملاحظه مىكنيم ، نام دو تن به چشم مىخورد . يكى راهب كبوشى به نام پرژوزف دوپارى « 1 » و ديگرى ، كه مقاصد او را تعقيب مىكرد ، ژان باتيست كلبر است . راهب مذكور بيش از ريشليو براى برقرار ساختن روابط مستقيم با ايران كوشيد . وى عقيده داشت كه فرانسه نبايد فقط كشورى اروپايى باشد و براى انجام اين منظور بايد در ماوراى بحار منافع تجارى و غيره به دست آرد . هدف عمده هندوستان بود ؛ ولى چون اين سرزمين از فرانسه زياد فاصله داشت ، لازم بود فرانسه در كشور ديگرى جاى پايى براى رسيدن به هندوستان باز كند و اين كشور ، ايران بود . بنابراين ، تصميم گرفته شد كه در وهلهء اول با ايران روابط برقرار شود . « 2 »\r\nدر اثر تشويق پرژوزف ، ريشليو لويى دهه « 3 » را ، كه بارون دو كورمنن « 4 » مشهور بود ، در سال 1626 با مقام سفارت به ايران فرستاد و براى بستن عهدنامه‌اى با اين كشور و حفظ عيسويان آنجا و افتتاح روابط تجارى با آن اختياراتى به وى داد . ولى به علت اشكال تراشى ترك‌ها ، دهه از قسطنطنيه فراتر نرفت . سه سال بعد دهه به مسكو فرستاده شد تا براى باز كردن راه تجارى ميان فرانسه و ايران از طريق بالتيك و روسيه و درياى خزر به مذاكره پردازد ، ولى مأموريت او نتيجهء مثبتى نداشت . « 5 »\r\nضمنا سعى شده بود كه با ايران رابطهء مستقيم برقرار شود و اين بار مقصود عملى شد .\r\nپرژوزف و ريشليو كه از نفوذ و اعتبار اسپانيايىها و ايتاليايىها در هيئت‌هاى كار ملى « 6 » در ايران و از پرتغالى بودن تمام كشيشان سلك سنت اگوستن « 7 » در اين كشور آگاه بودند ، تصميم گرفتند\r\n\r\n\r\n","description":"","footnote":"\r\n( 1 ) . وى در 1577 متولد شد و نامش فرانسوا لكلر دو ترامبله  ( Leclerc du Tremblay )  بود ، تا آن كه به فرقهء كبوشى در آمد ( 1599 ) و به نام بالا معروف شد .\r\n( 2 )\r\n Les Relations de la France avec la Perse , in the bulletin de la \r\n\"  H . Castonnet des Fosses , \r\n( 3 )\r\n Societe de Geographie de Tours ( Angers , 1889 ) , pp . 9 . 10 . \r\n( 4 )  Courmenin  .\r\n( 5 ) . پ . مارگرى  ( Margry )  با استفاده از اسناد بايگانى وزارت دريادارى و مستعمرات فرانسه مىنويسد كه شاه عباس پيش نهاد كرد راه شمالى از طريق روسيه را مورد استفاده قرار دهند ، زيرا نمىخواست كه ترك‌ها ، دشمنان او ، از طريق عبور خطوط تجارى از قلمرو خود سود ببرند . از لحاظ مخارج حمل و نقل فرقى وجود نداشت . -\r\n Margry , Relations et Memoires inedits Pour Servir a L'Histoire de la l Frunce dans les Pays d Outre Mer , tires des Archives du ministere de la Marine et des Colonies ( Paris , 1887 ) p . 85 . \r\nهمچنين - ،\r\n Octave Noel , Histoire du Commerce du Monde depuis les Temps les plus recules ( Paris 1894 ) , pp . 209 - 10 . \r\n( 6 )  Carmelite  .\r\n( 7 ) . نخستين هيئت از فرقهء سنت‌اگوستن در اصفهان در سال 1599 تشكيل شد .\r\n-\r\n Antonio Lourenco Farinha , A Expansao do Fe no Oriente Lisbon , ( 1943 ) vo 1 . 11 , p . 187 \r\n، طبق همين منبع ، ( جلد دوم . ص 192 ) تمام كنسول‌هاى پرتغالى در اصفهان در طى قرن هجدهم از فرقهء سنت اگوستن بودند .\r\n","page_name":" 374 ","page_number":386},
  {"content":"\r\n\r\nهيئتى از كاپوسن‌ها « 1 » را كه اعضاى آن تماما فرانسوى باشند به اين كشور اعزام دارند . بنابراين محرك آنها در اين امر ، هم سياسى و هم مذهبى بود .\r\nدر 1627 ، پرپاسى فيك دوپرونس « 2 » با نامه‌هايى از طرف لويى سيزدهم خطاب به شاه عباس اول از فرانسه عازم ايران شد و سال بعد كه به اصفهان رسيد ، به مقام سفارت ارتقا يافت و از اين شهر به قزوين ، كه شاه در آن وقت آنجا مقيم بود ، رفت . شاه عباس او را به مهربانى پذيرفت و به او اجازه داد كه در اصفهان و بغداد ( كه در آن زمان در تصرف ايران بود ) مراكز تبليغ باز كند . پرپاسى فيك بعدا به رياست هيئت در اصفهان منصوب شد . نظر به اين كه وى با مقام سفارت به ايران سفر كرده بود ، جانشينان او سال‌ها به عنوان سفير پادشاه فرانسه به شمار مىآمدند .\r\nمهم‌ترين و با نفوذترين كاپوسن‌ها در ايران ، پررافائل دومانس « 3 » بود . اين شخص ، كه نام اصلىاش ژاك دوترتر « 4 » بود ، در شهر مانس در سال 1612 متولد شد و چون به سلك كاپوسن‌ها در آمد ، نام رافائل دومانس را انتخاب كرد . در سال 1644 به همراهى جهان گرد فرانسوى ژان باتيست تاورنيه به اصفهان رفت و در آنجا به هيئت كاپوسن‌ها پيوست و به رياست آن منصوب شد . نظر به اين كه پر رافائل رياضى دان قابلى بود ، در دربار ايران مقدمش را گرامى داشتند و شاه عباس دوم و سپس شاه سليمان او را بسيار محترم شمردند . وى فعاليت خود را منحصر به امور مذهبى نمىكرد ، بلكه اكثر اوقات را به فرا گرفتن زبان فارسى و مطالعه در احوال و اوضاع ايران و مردم آن مىگذرانيد . هرگاه شاه يك نفر فرانسوى را به حضور مىپذيرفت ، پررافائل به عنوان مترجم خدمت مىكرد و وظيفهء خود مىدانست كه مشاور هم ميهنان باشد . به اين ترتيب ، وى باعث ناراحتىهايى شد ، زيرا در اصفهان فرانسوىهاى ديگرى « 5 » مقيم بودند كه قابليت او را براى چنين عملى داشتند . با وجود ادعاى او در اين مورد ، وى هميشه حاضر بود كه بدون ملاحظات شخصى به ديگران كمك كند . تاورنيه و تونو « 6 » و شاردن « 7 » در نوشتن كتاب‌هاى خود راجع به ايران مديون او هستند .\r\n\r\n\r\n","description":"","footnote":"\r\n( 1 )  Capucins  .\r\n( 2 )  Pere Pacifique de Provins ,  .\r\n( 3 )  Du Mans  .\r\n( 4 )  Dutertre  .\r\n( 5 ) . نظير شاردن و لويى گيلرم دولستوال  ( De l'Estoile )  كه بعدا راجع به او مطالبى خواهيم نوشت . در اين مورد -\r\n Barthelemy Carre , Travels , ( Hakluyt Society Edition ) vo 1 . III , p . 108 \r\n. قابل توجه است كه وقتى كاره در سن تومه  ( St Thome )  در گلكنده بود ( 1674 ) دريافت كه دوپره ويلى  ( Previlly )  ، رئيس كبوشىها در آنجا با نفوذتر و مستبدتر از پررافائل دومانس است ؛ - كتاب او تحت عنوان :  Travels , vo 1 . 111 , pp . 758 , 776 , 777 .  .\r\n( 6 )  Thevenot  .\r\n( 7 ) . شاردن خود را مديون پر رافائل مىدانست . -  Voyages , vo 1 . VIII . p . 109 . \r\n","page_name":" 375 ","page_number":387},
  {"content":"\r\n\r\nگذشته از اين ، وقتى كه فرانسواپتى دولاكروا « 1 » ، خاورشناس جوان ، « 2 » براى فراگرفتن زبان فارسى و جمع‌آورى كتب خطى به اصفهان آمد ، پررافائل كمك‌هاى زيادى به او كرد و چون آن جوان بيمار شد ، در بهبود حالش كوشيد و بعدا در آموختن فارسى او را راه‌نمايى كرد . پررافائل فقط به هم كيشان يا هم ميهنان خود مساعدت نمىكرد بلكه انگليسىها و هلندىهاى مقيم اصفهان را نيز از خدمات خود بهره‌مند مىساخت .\r\nپررافائل گذشته از آن كه براى تهيهء اطلاعات با ديگران همكارى مىكرد ، خود نويسنده بود و هنگامى كه كلبر براى تشكيل كمپانى فرانسوى ، به نام كمپانى فرانسوى در هندوستان ، مشغول جمع آورى اطلاعات بود ، پررافائل كتابى به نام كشور ايران در 1660 براى استفادهء او نوشت . شفر در مقدمه‌اى كه بر اين كتاب نوشته است جزئيات ساير تأليفات پررافائل را متذكر شده است . « 3 »\r\nدر اينجا بايد كاپوسن فرانسوى ديگرى را ، به نام پر گبريل دوشينن ، ياد آور شويم كه معاصر پررافائل بود . اين شخص در زبان فارسى تسلط داشت و غالبا به عده‌اى از جهان گردان فرانسوى در ايران كمك مىكرد .\r\nيسوعيون ، آخرين دسته‌اى از كاتوليك‌ها كه در ايران مقيم شدند ، مثل كاپوسن‌ها داراى رهبرى فرانسوى بودند . پرريگوردى « 4 » هيئت يسوعى را در اصفهان در سال 1653 تشكيل داد .\r\nسال‌هاى بعد ، بسيارى از كشيشان يسوعى در ايران خدمت كردند ولى اشخاصى از مليت‌هاى ديگر هم جزء اين فرقه بودند . « 5 » عدهء زيادى از فرانسوىها نيز نه تنها در فرقهء كارملى بلكه به عنوان كشيش معمولى انجام وظيفه مىكردند . در كتاب حاضر اشارات زيادى به آثار پرسانسون و\r\n\r\n\r\n","description":"","footnote":"\r\n( 1 )  Petis de La Croix  .\r\n( 2 ) . وى كه در سال 1653 متولد شد فرزند فرانسوا پتى ، نخستين منشى پادشاه براى زبان‌هاى عربى و تركى بود .\r\nدر سال 1670 كلبر ، كه سياست پرژوزف در خصوص ايجاد روابط با ماوراى بحار را به ارث برده بود ، فرانسواى جوان را براى آموختن زبان‌هاى عربى ، تركى و فارسى به شرق فرستاد تا همچنين براى كتاب خانهء پادشاه كتاب‌هايى به اين زبان‌ها به دست آرد . كاره كه با فرانسوا در سال 1674 در بغداد ملاقات كرد از استعداد عجيب او براى فرا گرفتن زبان‌هاى شرقى بسيار متعجب شد . ( - كتاب او  Travels , vo 1 . III . p . 860  فرانسوا در 1680 به فرانسه بازگشت و در اين حال نه تنها تمام زبان‌هايى را كه نام برديم مىدانست بلكه ارمنى را نيز آموخته و از راه و روش سياست در شرق به خوبى آگاه شده بود . هنگامى كه پدرش در 1695 در گذشت ، وى در مدرسهء  College du Roi  در پاريس ، كرسى استادى زبان عربى را ، كه تا آن زمان متعلق به پدرش بود ، به دست آورد .\r\nبعدا مطالب ديگرى دربارهء او خواهيم نوشت .\r\n( 3 ) . - نامهء مورخ 10 آوريل 1696 ، از پرفرانسوا ژان‌باتيست از مبلغان فرقهء كابوشى در اصفهان ، خطاب به نمايندهء كمپانى انگليسى هند شرقى ، كه مرگ پررافائل را در اول همان ماه اطلاع مىدهد . اين نامه به شمارهء 6207 و در  Original Correspondence  در كتاب‌خانهء  India Office  يافت مىشود .\r\n( 4 )  Rigordi  .\r\n( 5 ) . نظير كشيش يسوعى لهستانى ، به نام كروسينسكى ، كه كتاب او تحت عنوان\r\n Histoire de la dermiere Revohtion de Perse \r\n، يكى از مآخذ عمدهء اين كتاب است .\r\n","page_name":" 376 ","page_number":388},
  {"content":"\r\n\r\nپرگودرو شده است . مقام فرانسوا پيكه « 1 » ، اسقف بابل ( بغداد ) « 2 » ، و جانشين او ، پيدو دو سنت اولون « 3 » از همه بالاتر بود . شخص اخير كه در سال 1687 منصوب شد ، بعدا به عنوان كنسول معين گرديد .\r\nبنابراين ، پيداست كه فرانسوىها در امور تبليغات مذهبى در آن ايام بسيار فعاليت مىكردند و بعضى از آنها مخصوصا پررافائل دومانس با وجود وظايف كليسايى خود در اصلاح روابط ايران و فرانسه و پيش بردن منافع كشورشان مىكوشيدند .\r\nولى وقتى امور تجارى را در نظر مىگيريم ، منظرهء ديگرى پيش چشم مىآيد . اگر چه پرژوزف و ريشليو كوشيدند كه تجارت فرانسه با ايران و هندوستان را بين سنوات 1626 و 1629 رونق دهند ، ولى بيش از سى سال گذشت تا آن كه اقدام ديگرى ، غير از آنچه توسط ماجراجويانى مانند تاورنيه از سال 1644 به بعد به عمل آمد ، صورت گرفت .\r\nعلت عدم تعقيب اقدامات اوليهء پرژوزف و ريشليو ، وقايعى بود كه در اروپا روى داد . در فرانسه جنگ داخلى مانع از پرداختن به امور خارجى بود و ديگر آن كه اين كشور مىبايستى جنگ با اسپانيا را قبل از توجه به امور شرق خاتمه دهد . ولى در سال 1661 صلح برقرار شد ، و لويى چهاردهم كه از زير نفوذ مازرن « 4 » بيرون آمده بود ، توانست خود زمام امور را در دست بگيرد .\r\nلويى با كمك كلبر ، وزير دارايى خود ، تصميم به احياى تجارت با ماوراى بحار گرفت ؛ و براى اين منظور ابتدا در نظر داشت كه مثل پادشاهان اسپانيا و پرتغال خود امور تجارى را اداره كند .\r\nولى به زودى از اين نقشه منصرف شد و تصميم گرفت به جاى آن يك شركت تجارى تشكيل دهد . « 5 » شايد مشوق لويى در اين قضيه كلبر بوده ، زيرا مىدانست كه كمپانى انگليسى هند شرقى و كمپانى هلندى هند شرقى منافع سرشارى از تجارت با شرق برده‌اند و مىخواست فرانسه هم با ايران و هندوستان روابط بازرگانى پر سودى برقرار كند . در مورد ايران ، كلبر اطلاعات مفيد خود را از كتاب پررافائل به نام كشور ايران به دست آورد .\r\nدر سال 1664 ، كمپانى فرانسوى هند شرقى « 6 » تشكيل گرديد ، « 7 » و در همان سال هيئتى مركب از پنج نفر به ايران فرستاده شد تا از جانب آن به مذاكرات بپردازد . سه تن از اعضاى اين هيئت\r\n\r\n\r\n","description":"","footnote":"\r\n( 1 )  Picquet  .\r\n( 2 ) . براى دانستن اين كه چرا اسقف بابل غالبا در اصفهان اقامت مىكرد ، -\r\n A Chronicle of the Carmelites , vo 1 . 1 , pp . 300 , 301 , 346 , 402 and 428 - 30 . \r\n( 3 )  St . Olon  .\r\n( 4 )  Mazarin  .\r\n( 5 )\r\n L . Pauliat , Louis XIV et la Compagnie des Indes orientales de 1664 ( Paris , 1886 ) pp . 57 - 8 \r\n. ( 6 )  Comapgnie des Indes Orientales  .\r\n( 7 )\r\n Jules Sottas , Histoire de la Compagnie Royale des Indes Orientales , 1664 - 1719 ( Paris , 1905 ) , pp . 10 - 13 \r\n.\r\n","page_name":" 377 ","page_number":389},
  {"content":"\r\n\r\n- يعنى دوپن « 1 » ، ببر « 2 » ، و مارياژ « 3 » - از طرف كمپانى ، و دو تن ديگر - يعنى نيكلا كلوددولالن « 4 » و دولا بوله‌لوگوز « 5 » - از طرف لويى چهاردهم منصوب شده بودند . اعضاى اين هيئت در نوامبر 1664 به اصفهان رسيدند ولى هنوز چند روزى از ورود آنها نگذشته بود كه ببر و دو تن همكار او حاضر نشدند لالن را به عنوان رئيس هيئت بشناسند . عجب آن كه دولالن با دولابوله لوگوز مشاجره كرد و پررافائل با نهايت سختى توانست اختلافات آنها را رفع و آنان را براى مذاكره با دولت ايران آماده كند . با وجود تأثير نامساعدى كه اين اختلافات داشت ، « 6 » شاه موافقت كرد فرمانى صادر كند و كمپانى را از پرداخت عوارض راه دارى و حقوق گمركى تا مدت سه سال معاف دارد . و همچنين نظير حقوق و امتيازاتى كه به ساير كمپانىهاى خارجى داده است ، يا خواهد داد ، به كمپانى فرانسوى عطا كند و نيز قول داد به محض آن كه هداياى مناسبى از لوئى چهاردهم يا از كمپانى دريافت دارد ، يك معاهدهء رسمى تجارى با فرانسه ببندد .\r\nكمپانى هند شرقى محل كارى در گمبرون تعيين و شروع به تجارت با ايران كرد . ولى نه لويى چهاردهم و نه كمپانى هديه‌اى براى شاه نفرستادند و اقدامى براى عقد معاهده به عمل نياوردند .\r\nجاى تعجب نيست كه شاه و وزرايش از اين غفلت رنجيدند و تهديد كردند كه مانع از فعاليت كمپانى در ايران خواهند شد .\r\nلوئى گيلرم دولستوال « 7 » كه در اصفهان متولد و در آنجا بزرگ شده « 8 » و به خدمت كمپانى در آمده بود ، به شتاب به سورات رفت تا متصديان امور را از عواقب ناگوار كار آگاه سازد . كمپانى ناچار ژستن « 9 » را ، كه يكى از دو نفر رئيس كمپانى در سورات بود ، در سال 1673 با هداياى گران‌بهايى نزد شاه فرستاد . بدبختانه ژستن ضمن مسافرت به اصفهان در شيراز در گذشت و\r\n\r\n\r\n","description":"","footnote":"\r\n( 1 )  Dupont  .\r\n( 2 )  Beber  .\r\n( 3 )  Mariage  .\r\n( 4 )  De Lalain  .\r\n( 5 )  De la Boullaye Le Gouz  .\r\n( 6 ) . كمپانى فرانسوى از اين مشاجرات ميان اعضاى خود بسيار زيان ديد . كاره در سفر نامهء  ( Travels )  خود ( لندن 1947 - 1948 ) ، جلد دوم ، ص 381 ، راجع به تجارت در هندوستان مىنويسد كه « بدبختى ما فرانسوىها در اين است كه هنوز پيش رفتى نكرده بوديم كه طبيعت فرانسوى غلبه كرد . مقصود من اختلافات و سركشىهاى ما عليه يكديگر است كه به اندازه‌اى شديد بود كه ساير كمپانىهاى اروپايى ، كه ابتدا نسبت به پيش رفت ما حسود شده بودند ، آرزو مىكردند كه مؤسسه عالى ما به زودى از ميان برود . و آشكارا مىگفتند كه لازم نيست با امور تجارى ما مخالفت كنند ، زيرا خود ما با مخالفت‌ها و مشاجراتى كه ميانمان ايجاد شده است آن را خراب خواهيم كرد . » كاره از طرف ديگر كارمندان شركت انگليسى هند شرقى را كه منافع آن را بالاتر از منافع شخصى مىدانستند تمجيد مىكند . - كتاب او تحت عنوان :\r\n Travels , vo 1 , I , pp . 157 - 9 and vo 1 . III , pp . 680 , 681 , 708 , and 783 \r\n( 7 )  Guilherme de I'Estoile  .\r\n( 8 ) . پدرش ايزاك بوته دولستوال ، كه اهل ليون بود ، در اواسط قرن هفدهم به اصفهان رفت و به استثناى مدت كوتاهى كه به فرانسه بازگشت ، باقى عمر را در آن شهر گذرانيد .\r\n( 9 )  Geston  .\r\n","page_name":" 378 ","page_number":390},
  {"content":"\r\n\r\nجوانى به نام دوژون شر « 1 » كه چندى قبل از آن از فرانسه رسيده بود به جايش منصوب شد .\r\nدوژون‌شر هنگامى كه به پاىتخت وارد شد ، مورد احتراماتى واقع گرديد كه دربارهء سفرا معمول مىداشتند ولى چون جوان بود ، ايرانىها مذاكرات با او را جدى تلقى نكردند و نمايندهء كمپانى انگليسى هند شرقى فورا از اين موقعيت استفاده نمود . با وجود اين ، در نتيجهء مساعى پررافائل و لوئى دولستوال ، نمايندهء فرانسوى توانست اجازهء آزادى در امور تجارى را براى كمپانى در ايران به دست آورد ، ولى بىآنكه از امتيازات استثنايى يا انحصارى برخوردار گردد .\r\nتا سى سال بعد اقدام رسمى ديگرى براى پيش رفت تجارت فرانسه در ايران به عمل نيامد ؛ و در نتيجه ، كمپانى هند شرقى نتوانست در طى اين مدت منافعى ببرد . اشكالات عمدهء آن بيشتر در اثر مخالفت نمايندگان دو كمپانى انگليسى و هلندى مخصوصا هلندىها بود . گذشته از اين ، جنگ‌هاى فرانسه در اواخر قرن هفدهم براى توسعهء بازرگانى زيان داشت و همچنين مساعى كمپانى فرانسوى هند شرقى براى ايجاد روابط تجارى با سيام و چين مانع از آن شد كه اين شركت توجهى به روابط خود با ايران بكند . در طى اين سنوات ، علاقهء لوئى چهاردهم و وزراى او به ايران محدود به فعاليت هيئت‌هاى مذهبى كاپوسن و يسوعى بود .\r\nدر نيمهء دوم قرن هفدهم ، فرانسه اطلاعات خود را دربارهء ايران منحصرا از منابع مذهبى دريافت نمىداشت ، بلكه در طى قرن مذكور اين كشور از منابع غير مذهبى مانند آثار تاورنيه ، تونو ، دوليه دلاند ، و همچنين شاردن ، اطلاعاتى كسب مىكرد . شفر حق داشت راجع به سفر نامه شخص اخير بگويد : « اين كتابى است كه روح ملت ايران را بهتر به ما مىشناساند و هر كس مايل به مطالعهء دورهء درخشان سلسلهء صفويه است بايد آن را در دست داشته باشد . » « 2 »\r\nجهان گردان و بازرگانان فرانسوى مذكور اطلاعات ذى قيمتى دربارهء ايران آن عهد در اختيار هم ميهنان خود گذاشتند ؛ و همچنين در نتيجهء مسافرت و تا حدى اقامت خود در ايران ، مردم اين كشور را با نام و شهرت فرانسه آگاه ساختند و به اين ترتيب در روابط فرانسه و ايران تأثير به سزايى داشتند .\r\nاشخاص ديگرى كه كم‌تر مشهور و در بعض موارد شايستهء ذكرند عبارت‌اند از ساعت سازان ، جواهرسازان و هنرمندان فرانسوى كه از عهد شاه عباس اول به بعد در ايران ساكن شدند و غالب آنها در خدمت پادشاهان صفوى در آمدند . سابقا نام ايزاك بوته دولستوال و فرزندش لويى گيلرم را ذكر كرديم . شخص اخير پسرى داشت به نام آندره كه او نيز به خدمت كمپانى فرانسوى هند شرقى در آمد و تا مرگ خود ( 1745 ) در آنجا باقى ماند . اين اشخاص با اطلاعات دقيقى كه از\r\n\r\n\r\n","description":"","footnote":"\r\n( 1 )  de Joncheres  .\r\n( 2 ) . - مقدمهء شفر  ( Schefer )  بر  Estat de la Perse  .\r\n","page_name":" 379 ","page_number":391},
  {"content":"\r\n\r\nايران و زبان فارسى داشتند ، در پيش رفت امور تجارى فرانسه كوشيدند . زن دولستوال ، احتمالا دختر لوئى گيلرم بود ، در سال 1727 با ژاكوب ( ژاك ) روسو ساعت ساز و جواهرساز ژنوى كه سى سال قبل از آن در اصفهان ساكن شده بود ازدواج كرد . « 1 » پسرشان ژان فرانسوا زاويه « 2 » كه در 1738 در اصفهان تولد يافت ، خاورشناس و سياست مدار فرانسوى معروفى شد . « 3 »\r\nدر زمان سلطنت شاه سلطان حسين يك نفر فرانسوى ، به نام فيليپ دو كلمب ، بعد از مدتى خدمت در قشون روس به خدمت شاه در آمد و تا چند سالى متصدى توپ خانهء ايران بود ، تا اين كه در جنگ گلناباد كشته شد .\r\nعهد نامهء ريس و يك ، كه در 21 سپتابر 1697 منعقد شد ، به فرانسه مهلتى داد كه دوباره به امور شرق بپردازد . در نتيجهء اين عهدنامه ، فرانسه ناحيهء پونديچرى را از هلندىها گرفت و به اين ترتيب موقعيت خود را در هندوستان مستحكم كرد . اگر چه كشور هلند بعدا ضعيف شد ، « 4 » ولى كمپانى هند شرقى هنوز در خليج فارس رقيب نيرومندى بود و ضمنا كمپانى انگليسى هند شرقى نيز موقعيت خود را در آنجا محكم مىكرد .\r\nكمپانى فرانسوى هند شرقى كه در هندوستان كارش بالا گرفته بود ، با وجود مخالفت رقباى سرسخت خود ، تصميم به تحصيل امتيازات تجارى در ايران گرفت . در سال 1698 دوشاتونوف ، سفير فرانسه در قسطنطنيه ، جان بيون دوكن سويل « 5 » را ، كه بازرگان كاردانى از شهر مارسى بود ، به عنوان منشى هيئت به اصفهان فرستاد و مقصود عمده از اين انتصاب اين بود كه وى بتواند از شرايط تجارى در ايران اطلاعات دقيقى به دست آرد . وى تا 1705 در ايران ماند و در اين سال به فرانسه باز گشت و دو سال بعد مجددا به ايران آمد . اين شخص كه بسيار با هوش و تيزبين بود توانست در طى اين دو سفر مأموريت خود را به خوبى انجام دهد .\r\nدر اواخر قرن هفدهم دولت ايران از قتل و غارت اعراب مسقط در خليج فارس بسيار نگران بود و هم چنان كه در فصول پيش گفتيم علاوه بر خواستن كمك از پرتغالىها ، انگليسىها و\r\n\r\n\r\n","description":"","footnote":"\r\n( 1 ) . ژاكوب روسو با هيئت فابر تيره‌بخت در سال 1705 عازم ايران شده بود و جزئيات آن در فصل بعد خواهد آمد . وى پسر عموى ژان ژاك معروف و يكى از خويشان سميوئل روسو مستشرق انگليسى ، بوده است . مرگ او در سال 1753 در اصفهان اتفاق افتاد .\r\n( 2 )  Zavier  .\r\n( 3 ) . جان باتيست لوئى ژاك ، فرزند ژان فرانسوا زاويه ، كه در 1780 در فرانسه متولد شد ، همچنين يكى از مستشرقين و سياسيون فرانسه شد .\r\n( 4 ) . طبق نوشتهء ويلسون در كتاب :\r\n Anglo - Dutch Commerce and Finance in the XVIII th century Cambridge , 1941 ) \r\n، وضع تجارى هلندىها به طور كلى از 1730 به بعد خراب شد . چنان كه در اواخر فصل سى و سوم گفتيم ، اهميت تجارى و اعتبار هلندىها در ايران و خليج فارس در 1729 رو به زوال نهاد . از آقاى جوسلين وابسته به پمبروك كالج ، كمبريج ، كه كتاب آقاى ويلسن را به من نشان داد متشكرم .\r\n( 5 )  Billon de Cansevilles  .\r\n","page_name":" 380 ","page_number":392},
  {"content":"\r\n\r\nهلندىها را نيز به يارى طلبيد . از آنجا كه كمك پرتغالىها نتيجه‌اى نبخشيد و انگليسىها و هلندىها اصلا كمكى نكردند ، دولت ايران متوجه فرانسه شد . در ماه اوت 1699 ، اعتماد الدوله نامه‌اى از طرف شاه خطاب به پادشاه فرانسه تسليم پرمارتن گودرو كرد ، كه در آن وقت به اتفاق اسقف آنقره « 1 » عازم خروج از ايران بود . اعتماد الدوله از گودرو خواهش كرد كه اين نامه را براى ارسال به فرانسه به مأموران فرانسوى در سورات بسپارد . مضمون آن از قرار ذيل بود :\r\n1 - شاه ميل دارد سفيرى به حضور پادشاه فرانسه براى جلب دوستى او و ايجاد روابط تجارى بين دو كشور بفرستد .\r\n2 - مايل است براى تصرف مسقط عهدنامه‌اى با فرانسه منعقد كند .\r\n3 - براى اين منظور احتياج به سى هزار سرباز فرانسوى و تعدادى كشتى جهت انتقال آنها به صحنهء عمليات جنگى دارد .\r\n4 - مخارج لشكركشى متساويا از طرف دو كشور پرداخته خواهد شد و غنايم مسقط به همان ترتيب تقسيم خواهد گرديد .\r\n5 - دو قلعه واقع در قسمت رو به خشكى مسقط به ايرانىها و دو قلعهء ديگر ( موسوم به الجلال و ميرانى ) در مجاورت دريا به فرانسه واگذار خواهد شد .\r\n6 - شاه بندرى را ، واقع ميان بندر عباس و كنگ ، در اختيار كمپانى فرانسوى خواهد گذاشت و براى اعضاى آن منازل مناسبى در اصفهان و شيراز و تبريز تهيه خواهد كرد . « 2 »\r\nمعلوم نيست اين نامه در چه تاريخى به فرانسه رسيد و آيا هرگز رسيد يا نه . « 3 » بنابراين ، نمىدانيم كه دولت فرانسه چه وقت از قصد شاه براى ايجاد روابط نزديك‌ترى با فرانسه آگاه شد يا چه وقت لويى چهاردهم تصميم گرفت خواهش شاه را براى اعزام هيئتى سياسى به اصفهان بپذيرد . بعيد نيست كه قصد اعزام هيئتى به ايران خود به خود به وجود آمده باشد . قدر مسلم آن كه قبل از خاتمهء ماه ژوئيه 1703 اين تصميم گرفته شده بود ، زيرا مىدانيم كه پتى دولاكروا « 4 » در بيستم آن ماه از هدايايى كه قرار بود براى شاه فرستاده شود فهرستى آماده كرد . « 5 » در ماه قبل\r\n\r\n\r\n","description":"","footnote":"\r\n( 1 ) . - اول فصل پنجم و اواخر فصل ششم .\r\n( 2 ) . مفاد اين نامه در يادداشتى كه گودرو در تاريخ 25 ژانويه 1715 نوشته است ، اين يادداشت در بايگانى وزارت امور خارجه ، جلد سوم ، اوراق  a  8 -  a  386 يافت مىشود . گودرو در  Relation 11  نامى از آن نمىبرد ، زيرا اعتماد الدوله اصرار در كتمان آن كرده بود . شرايط اين نامه شبيه شرايطى است كه دولت ايران سابقا به كمپانى انگليسى هند شرقى پيشنهاد كرده بود . - اوايل فصل سى و يكم .\r\n( 3 ) . احتمالا اين نامه به پاريس نرسيد ، زيرا در 1715 نتوانستند آن را در بايگانى آنجا پيدا كنند ، و به همين علت بود كه گودرو مجبور شد از حفظ خلاصه‌اى از محتويات آن نامه را بنويسيد .\r\n( 4 )  Petis de la Croix  .\r\n( 5 ) . اين هدايا شامل يك پردهء ديوارى گوبلن ، يك ساعت بزرگ ، يك ساعت طلا مزين به جواهر ، ده ساعت .\r\n","page_name":" 381 ","page_number":393},
  {"content":"\r\n\r\nيادداشتى تهيه كرده و در آن اهميت مجدد تجارت ايران و فرانسه از طريق راه دراز دماغهء اميد نيك يا از طريق تركيه ياد آور شده بود . در اين يادداشت نوشته شده بود كه مناسب‌ترين كالاى فرانسوى براى فروش در بازار ايران عبارت است از انواع پارچه ، آهن آلات ، ساعت ، آئينه ، كاغذ و قرمز دانه . و از ايران ابريشم ، پنبه ، پوست بز ، سنگ لاجورد ، مرواريد ، الماس ، ياقوت كبود ، فيروزه و مانند آنها به دست مىآيد . همچنين ادعا شده بود كه منافع سرشارى عايد خواهد شد .\r\nدر خاتمه ذكر شده بود كه شاه بسيار مايل است با پادشاه فرانسه روابط دوستانه برقرار كند و حاضر است به اتباع فرانسوى امتيازات زيادى بدهد . « 1 »\r\nشاه كه نمىدانست بر سر نامه‌اى كه به گودرو جهت ارسال به فرانسه داده شده بود چه آمده است ، نامهء ديگرى در ماه مارس 1703 به لوئى چهاردهم نوشت و از او خواهش كرد سفيرى به ايران بفرستد . سال بعد به خيال افتاد كه خود هيئتى به پاريس اعزام دارد و ميرزا احمد نامى را كه حاكم استرآباد بود ، به عنوان يكى از اعضاى آن تعيين كرد . به علاوه ، قرار بود بيون دوكن سويل همراه آن هيئت برود .\r\nنمايندگان دو كمپانى انگليسى و هلندى به محض آن كه از قصد فوق آگاه شدند ، به ميرزا احمد رشوه دادند تا از رفتن به فرانسه خوددارى كند و توجه وزراى ايران را به اين حقيقت جلب كردند كه لوئى چهاردهم براى تبريك جلوس شاه به تخت سلطنت سفيرى نفرستاده است . در نتيجه ، قصد اعزام هيئتى به فرانسه متروك شد . دوكن‌سويل هم تا ماه مه 1705 در اصفهان ماند و بعد به فرانسه بازگشت . « 2 »\r\n\r\n\r\n","description":"","footnote":"\r\nكوچك‌تر ، دو توپ كوچك ، دو خمپاره‌انداز كوچك ، و يك تفنگ ته پر بود . - بايگانى وزارت امور خارجه فرانسه ، جلد اول ، ورق  b  237 .\r\n( 1 ) . اين يادداشت بدون امضا و مورخ ژوئن 1703 است . معلوم نيست آيا متكى بر يادداشتى است كه دوكن سويل در ايران چندى قبل تهيه كرده بود ، يا خود او نوشته بود و بعدا آن را در ايران دريافت داشت . اين يادداشت در بايگانى وزارت امور خارجه ، جلد اول ، اوراق  b  232 و  a  233 يافت مىشود .\r\n( 2 ) . نقاش هلندى ، كورنليوس دوبروين ، كه با دوكن‌سويل در اصفهان در آوريل 1705 ملاقات كرد ، مىنويسد :\r\n« آقاى بيون رادمردى فرانسوى است كه كشيش فرقهء مالت  ( Malta )  و در دربار ايران است . وى فقط از ماه دسامبر به اين عنوان انجام وظيفه كرده و در 22 مارس 1705 اجازهء بازگشت گرفته است . ايشان هم‌چنين با رئيس ما ملاقات كردند و شام خوردند و بعدا ما را در دوازدهم و سيزدهم هفتهء عيد قيام مسيح  ( Easter )  دعوت كرد .\r\n-  Travels , vo 1 . 11 , p . 54 \r\n","page_name":" 382 ","page_number":394},
  {"content":"\r\n\r\n\r\nفصل سى و پنجم مأموريت فابروميشل و عهدنامهء 1708 ميان فرانسه و ايران\r\nپس از آن كه لوئى چهاردهم و وزراى او تصميم به اعزام هيئتى به ايران گرفتند ، بازرگانى به نام جان باتيست فابر را به رياست آن تعيين كردند و قرار شد در صورت مرگ او پيدو دوسنت اولن ، اسقف بابل ( بغداد ) ، جانشين او شود .\r\nفابر در حدود 1652 در مارسى تولد يافته و در جوانى به تركيه رفته سال‌ها در آنجا به تجارت مشغول شده بود . وى بعد از بازگشت به فرانسه در آغاز قرن هيجدهم ، ادعا كرد كه از قسمت شرق مديترانه اطلاعات دقيقى دارد و با بازرگانان آنجا به خوبى آشناست . مسلما به همين علت بود كه متصديان امور او را به عنوان سفير در ايران تعيين كردند ، ولى اگر با مقامات فرانسوى در قسطنطنيه مشورت كرده بودند ، به اين نكته مىرسيدند كه فابر كه در حقيقت مرد بىارزشى بود و به هيچ وجه شايستگى سفارت را نداشت ، و گذشته از اين ، به شدت مقروض بود . « 1 »\r\nانتصاب فابر به چند علت باعث خشم كنت دو فريول « 2 » ، سفير فرانسه در تركيهء عثمانى ، گرديد . دوفريول يكى از منشيان خود را به نام پير ويكتور ميشل « 3 » براى سفارت در ايران پيش نهاد كرده ولى مورد قبول واقع نشده بود . سفير مذكور از عدم صلاحيت فابر و قروض او اطلاع داشت . « 4 » گذشته از اين ، دوفريول با زن فابر سر و سرى داشت و در طى غيبت شوهرش در فرانسه\r\n\r\n\r\n","description":"","footnote":"\r\n( 1 ) . -\r\n O . Noel , Histoire du commerce du Monde depuis les Temps les les plus recules , ov 1 , 11 , p . 25 \r\n( نوئل اشتباه مىكند كه مىگويد همراهان فابر در 1703 عازم ايران شدند ) .\r\n( 2 ) . وى از سال 1699 تا 1711 سفير فرانسه در تركيه عثمانى بود .\r\n( 3 ) . مطالب ديگرى دربارهء ميشل خواهيم گفت .\r\n( 4 ) . دوفريول در نامه‌اى خطاب به ژوان كور  ( Jouvancourt )  مىنويسد : « اگر كنت دوپون شارترن حرف مرا باور كرده بود ، آقاى فابر را به ايران نمىفرستاد .\r\n Correspondance du marguis de ferriol , Ambassadeur de - « Louis XIV a constantinople avec une introduction par M . Emile Varenbergh ( Anvers , 1870 ) , p . 241 . \r\n","page_name":" 383 ","page_number":395},
  {"content":"\r\n\r\nاو را مجبور كرده بود كه در ساختمان سفارت مقيم شود . « 1 »\r\nهنگامى كه فابر آمادهء حركت شد ، آن قدر به پول احتياج داشت كه مجبور شد براى مخارج خود از معشوقه‌اش مارى كلودپتى مبلغى قرض بگيرد . اين زن ، كه مقدر بود در حوادثى كه براى هيئت اعزامى پيش آمد وظيفهء مهمى انجام دهد ، به قولى دختر نامشروع يك نفر وكيل دادگسترى و زن رخت شويى بود . « 2 » وى در مولن در حدود 1675 تولد يافته و با وجود اصل و نسبى كه داشت نسبتا خوب تربيت شده بود و به زودى نشان داد كه داراى شخصيت برجسته و روح ماجراجويى است . در سال 1702 مشغول ادارهء قمار خانه‌اى در پاريس بود . شايد در همين اوقات بود كه فابر با او دوست شد ( و شايد رفتار دوفريول باعث اين كار شده بود ) . از مدرك عجيبى كه در بايگانى وزارت امور خارجهء فرانسه « 3 » مضبوط است برمىآيد كه اين زن تصميم گرفت هرجا كه فابر مىرود همراه او باشد و پولى از او مطالبه نكند .\r\nاگر چه دولت فرانسه در اوايل 1703 تصميم به اعزام هيئتى به ايران گرفته بود ، ولى فابر اعتبار نامه‌هاى خود را تا 24 ژوئيهء 1704 دريافت نداشت و فقط در اوايل ماه مارس سال بعد بود كه عازم سفر ايران شد . عدهء زيادى به همراهى او حركت كردند و ميان آنها پسر عمويش ژاك فابر و جراحى به نام لوئى روبن ، كه بعدا سرگذشت آن مأموريت را نوشت ، و ژاك روسو « 4 » و جمعى ديگر ديده مىشدند . در ميان اين عده سوارى بود كه معلوم شد مارى پتى در لباس مردانه است .\r\nفابر و همراهانش از راه دريا به اسكندرون و از آنجا به حلب رفتند . اين عده ابتدا قصد داشتند از طريق ارزنة الروم و تبريز به اصفهان بروند . ولى مأموران ترك در حلب در اثر تحريكات بلان ، كنسول فرانسه ( كه مسلما طبق دستورهاى دوفريول عمل مىكرد ) ، چنان اشكالاتى به وجود آوردند كه هيئت اعزامى نتوانست به مسافرت خود ادامه دهد . مارى پتى كه در آن وقت خود را همسر دوهامل « 5 » ، خوانسالار هيئت اعزامى ، مىناميد بىحجاب در كوچه‌ها ظاهر شد ؛ و از اين بابت ترك‌ها را عصبانى ، و همچنين كشيشان يسوعى سخت‌گير را با رفتار خود در ساير موارد به وحشت انداخت .\r\nفابر و مارى كه از ادامهء سفر نوميد شده بودند به قسطنطنيه رفتند و يك ماه در آنجا ماندند .\r\n\r\n\r\n","description":"","footnote":"\r\n( 1 ) . - مقالاتى دربارهء مارى پتى در :\r\n Nouvelle Biographie Generale , vo 1 XXXIX , and in Michaud's Biographie universelle , vo 1 . XXXII . \r\n( 2 )  Nouvelle Biographie Generale  .\r\n( 3 ) . بايگانى وزارت امور خارجهء فرانسه ، جلد اول ، ورق  b  222 .\r\n( 4 ) . - اواخر فصل سى و چهارم .\r\n( 5 )  du Hamel  .\r\n","page_name":" 384 ","page_number":396},
  {"content":"\r\n\r\nوزير اعظم ، كه نمىدانست تركيه از تسهيل تجارت ميان ايران و فرانسه چه منافعى خواهد برد ، ابتدا نمىخواست به هيئت اعزامى اجازهء حركت بدهد ولى عاقبت راضى شد و فابر و مارى ( كه در اين وقت لباس گرجى بر تن داشتند ) به اتفاق سفير ايران كه به اصفهان باز مىگشت عازم مرز ايران گرديدند ، و براى آن كه بقيهء هيئت از حلب حركت كند و جداگانه به ايران برود ، ترتيباتى داده شد .\r\nدر ژانويهء 1706 فابر و مارى از سر حد ايران گذشتند و به ايروان رسيدند . در اينجا محمد خان ، حاكم شهر ، آنها را به خوبى پذيرفت و ورود آنها را به دربار خبر داد و تقاضاى ارسال دستور كرد .\r\nفابر ، كه خود را شخص مهمى مىدانست ، از محمد خان خواست كه روزانه مبلغ ششصد ليور به عنوان مقررى سفير به او بدهد ( اين مبلغ ده برابر مقدار معمولى بود ) و نيز روزانه صد ليور براى مارى پتى به عنوان « فرستادهء شاه‌زاده خانم‌هاى فرانسوى » تعيين كند . سپس يكى از كشيشان يسوعى مقيم ايران ، به نام پرلئونار مسنيه « 1 » ، را براى خدمت به هيئت اعزامى منصوب كرد . چندى بعد از اين ، يكى از مستخدمان فرانسوى كه ظاهرا مارى پتى پرتقالى به سرش كوفته بود تصميم گرفت اين زن را بكشد . « 2 » مارى پتى كه در اين وقت بر روحيهء خان ايروان مسلط شده بود ، او را واداشت كه آن مرد را دست‌گير و در زندان شهر محبوس كند . مسنيه كه نسبت به مارى پتى نظر خوبى نداشت اين واقعه را به ساير اعضاى هيئت اعزامى كه بعد از مدتى توقف در ارزنة الروم « 3 » به حدود مرزهاى ايران رسيده بودند اطلاع داد .\r\nهنگامى كه اين عده وارد شدند ، يك راست براى آزاد كردن مستخدم محبوس به زندان رفتند و درها را گشودند و او را آزاد كردند و به ساختمانى كه براى هيئت اعزامى در نظر گرفته شده بود رفتند . وقتى خان از اين گستاخى آگاهى يافت ، خواستار تسليم مرد زندانى گرديد ، ولى فرانسوىها مانع شدند . خان نيز محل اقامت آنها را در محاصره گرفت و در زد و خوردى كه روى داد دو ايرانى كشته و چند نفر ديگر زخمى شدند . عاقبت ايرانىها در نتيجهء تفوق خود توانستند آن ساختمان را با حمله بگيرند و تمام ساكنان آنجا را ، كه شامل پر مسنيه و ژوزف فرزند چهارده سالهء فابر بود ( مادام فابر به اين كودك اجازه داده بود به هيئت اعزامى ملحق شود ) ، زندانى كنند .\r\nايرانىها از آنچه روى داده بود چنان خشمگين بودند كه مىخواستند پر مسنيه را به قتل برسانند\r\n\r\n\r\n","description":"","footnote":"\r\n( 1 ) . مسنيه كه اهل آكى تن  ( Aquitaine )  بود در سال 1675 تولد يافته بود ، وى سال‌ها به عنوان مبلغ در ارمنستان خدمت مىكرد و رئيس هيئت يسوعى بود . جد او در سال 1724 در گذشت .\r\n( 2 )  Michaud's Biographie universelle , vo 1 . XXXII .  .\r\n( 3 ) . هم‌چنان كه در  Biographie universelle  دربارهء مارى نوشته شده است ، اين زن خان ايروان را ترغيب كرد كه براى پاشاى ارزنة الروم پول بفرستد تا هداياى اهدايى به شاه را كه وى ضبط كرده بود ارسال دارد و به اعضاى هيئت اجازهء حركت بدهد .\r\n","page_name":" 385 ","page_number":397},
  {"content":"\r\n\r\nولى مىگويند مارى پتى در برابر خان به زانو در افتاد و از او خواهش كرد جان آن مرد را ببخشد و ساير فرانسويان را آزاد كند . « 1 » خان هم مسنيه را عفو و سايرين را آزاد كرد ولى دو تن نوكر ارمنى را كه در خدمت هيئت اعزامى بودند به تلافى كشته شدن دو سرباز ايرانى به قتل رسانيد .\r\nهفت هفته پس از ورود فابر به ايروان ، خان جواب مساعدى از دربار دريافت داشت و سفير و همراهانش بىدرنگ آمادهء حركت شدند . ولى خان قبل از عزيمت آنها فابر و مارى را به شكار دعوت كرد كه در نتيجهء آن فابر سرما خورد و به تب شديد مبتلا شد و در 16 اوت درگذشت .\r\nبعضى از دشمنان مارى بعدا گفتند كه خان به علت علاقه به مارى « 2 » فابر را به قتل رسانده است ولى ميشل ( كه با مارى سخت مخالف بود ) اين حقيقت را كه وى به مرگ طبيعى مرده است پذيرفت . ميشل در خاطرات خود مىنويسد : « خداوند كه هيچ جنايتى را بدون مجازات نمىگذارد بيمارى شديدى نصيبش كرد كه در ظرف چند روز او را به گور فرستاد . » « 3 »\r\nپس از مرگ فابر هرج و مرج عجيبى پيش آمد . بعضى از فرانسوىها طرف دار انتصاب ژوزف فابر به سفارت بودند ، در صورتى كه پسر عمويش ژاك فابر دو مسنيه ، اسقف بابل ( بغداد ) ، را از آن واقعه آگاه و از او خواهش كرد بيايد و سرپرستى هيئت اعزامى را به عهده بگيرد . ولى خان خيوه تا رسيدن فصل باران از دادن اين پيغام به اسقف ، كه در آن وقت در همدان بود ، ممانعت كرد . بعد هم اين شخص را كه در آن عهد شصت ساله و ضعيف بود ، قدرت مسافرت نداشت . « 4 »\r\nدر اين هنگام ، مارى پتى ، « به نام شاه زاده خانم‌هاى فرانسوى » ، مدعى رهبرى هيئت اعزامى شد و نه تنها اموال فابر ، بلكه هدايايى را كه براى شاه فرستاده شده بود ، و همچنين اوراق و مدارك ميسيون را تصاحب كرد و مسنيه و ديگران نتوانستند او را از اين كار بازدارند ؛ زيرا مطابق نوشتهء ميشل « 5 » ، اين زن به خاطر آن كه چند بار به حرم خان راه يافته بود ادعا داشت كه مورد حمايت اوست و همگى را تهديد مىكرد كه در صورت سرپيچى از اوامرش مضروب و محبوس خواهند شد .\r\nخان ايروان خبر مرگ فابر و همچنين وقايع اخير را به پاشاى ارزنة الروم رسانيد و اين خبر عاقبت به قسطنطنيه و از آنجا به گوش دوفريول رسيد . اين شخص بىآن كه منتظر ورود اعتبار نامه از فرانسه شود ، منشى خود ميشل را به شتاب به ايران فرستاد و به او دستور داد كه به\r\n\r\n\r\n","description":"","footnote":"\r\n( 1 )\r\n M . F . Brosset , Nouveau Journal Asiatique ( 1832 ) , vo 1 . IX , p . 202 \r\n. ( 2 ) . - شرح غلط و مغرضانه‌اى كه اسقف پيدو دو سنت اولن در نامه‌اى از ايروان مورخ 9 ژوئيه 1707 نوشته است . ترجمهء انگليسى آن در  A Chronicle of the Carmelites  ، جلد اول ، صفحات 535 - 536 آمده است .\r\n( 3 ) . -  Ms . Fonds Francais 7200 ,  ، كتاب خانهء ملى پاريس ، ص 2 .\r\n( 4 ) . نامهء اسقف پيدو دو سنت اولن در  A Chronicle of the Carmelites , vo 1 . 1 . , p . 535  نقل شده است .\r\n( 5 )  Michel , Memoire , p . 4  .\r\n","page_name":" 386 ","page_number":398},
  {"content":"\r\n\r\nهيئت اعزامى و اصل و خود رهبر آن شود و مارى پتى را بىدرنگ به قسطنطنيه بفرستد .\r\nدر اين ضمن مارى براى بزرگ‌ترين اقدام خود ، يعنى بازديد از دربار ايران ، نقشه مىكشيد و چون مورد عنايت خان ايروان بود ، وى را راضى كرد كه بگذارد برود و نامه‌اى در خصوص او به حاكم تبريز بنويسد . همچنين خان يك نفر ارمنى فرارى را ، به نام امامقلىبيگ ، كه با نام تصنعى كنت دوزاگلى « 1 » در اروپا مرتكب كارهاى خطا شده بود به عنوان منشى همراه او فرستاد .\r\nدر آغاز دسامبر ، هنگامى كه ميشل به مرز ايران نزديك مىشد ، اعضاى هيئت اعزامى از ايروان عازم دربار ايران شدند . در رأس آنها مارى پتى و ژوزف فابر جوان ( كه به او لقب ايلچى داده بودند ) و همچنين مسنيه ، كشيش يسوعى ، حركت مىكردند .\r\nميشل شتابان به راه افتاد و از بيم آن كه مبادا در ايروان بازداشت و توسط خان مسموم شود ، از رفتن به آنجا اجتناب كرد و در نخجوان به هيئت ملحق شد ولى دريافت كه كارى عليه مارى نمىتواند بكند زيرا نگهبانانى كه خان ايروان همراه او فرستاده بود از او حمايت مىكردند . ناچار پس از مذاكرات محرمانه با مسنيه ، جداگانه به تبريز رفت و در نزد پرايسودن « 2 » رئيس هيئت كاپوسن‌ها در اين شهر اقامت گزيد و اوضاع را براى او و دوستانش شرح داد و همگى متفق القول شدند بر اين كه مارى نبايد رياست هيئت اعزامى را بر عهده داشته باشد . مع‌الوصف ، هنگامى كه هيئت اعزامى وارد شد ميشل نتوانست اقدامى عليه مارى بكند ، زيرا در اين وقت به حكم نامهء خان ايروان خطاب به حاكم تبريز تحت حمايت شخص اخير بود . تنها كارى كه ميشل توانست بكند اين بود كه خود را به عنوان سفير معرفى كرد و نامه‌اى در خصوص اخلاق و رفتار مارى به شاه نوشت و اطلاع داد كه مأموريت دارد وى را توقيف كند و به فرانسه بفرستد ولى مأموران ايرانى مانع از اين عمل شده‌اند . « 3 » اما اين نامه به مقصد نرسيد زيرا دزدان به قاصدى كه آن نامه را همراه داشت حمله كردند و آنچه داشت به يغما بردند .\r\nامامقلى بيگ ، منشى مارى ، به خان تبريز اطلاع داد كه ميشل ظاهرا مرد متقلب و دروغ گويى است زيرا در ظرف مدت نسبتا كوتاهى كه از مرگ فابر گذشته است ، امكان ندارد كه ميشل اعتبار نامهء خود را دريافت داشته باشد . هم‌چنين گفت كه ميشل نه تنها عده‌اى همراه خود ندارد بلكه هدايايى براى شاه نياورده است . خان هم ميشل را به سردى پذيرفت . روزى ميان مارى و ميشل در حضور مسنيه و مبلغ مذهبى ديگرى مباحثه‌اى در گرفت . مارى در نهايت خضوع و فروتنى پرسيد آيا به دار آويخته خواهد شد . ميشل پاسخ منفى داد و بعد از مارى خواست كه فهرست هدايايى را كه بايد به شاه تقديم شود به وى بدهد . در اين هنگام مارى سخت خشمگين شد و به همگى دشنام داد و تهديد كرد كه دست از كيش و آيين خود بر خواهد داشت و از شاه و\r\n\r\n\r\n","description":"","footnote":"\r\n( 1 )  Zagly  .\r\n( 2 )  Issoudun  .\r\n( 3 )  Michel , « Memoire » p . 15  .\r\n","page_name":" 387 ","page_number":399},
  {"content":"\r\n\r\nوزراى او خواهد خواست كه تمام مبلغان مذهبى را از ايران اخراج كند . سرانجام آرام شد و فهرست هدايا را به ميشل داد . ميشل هم از او خواهش كرد در تبريز بماند تا خود به ملاقات شاه برود . « 1 »\r\nميشل ، به موجب حواله‌اى كه در حلب قابل پرداخت بود ، مقدارى وجه از بازرگانى انگليسى به نام استون « 2 » گرفت . « 3 » و به اين ترتيب توانست به قزوين برود و در آنجا حاكم شهر از او به خوبى پذيرايى كرد . ولى رضايت خاطر او ديرى نپاييد ، زيرا مارى با توصيه نامه‌هاى خان‌هاى ايروان و تبريز روز بعد به قزوين رسيد و اولياى امور را تحت تأثير بيانات خود قرار داد . دشمنانش مىگفتند كه وى ضمن عزيمت از تبريز عنوان « فرستادهء شاه زاده خانم‌هاى فرانسوى » را ترك گفته عنوان بهترى ، كه عبارت است از زوجهء شاه ، اختيار كرده است . « 4 »\r\nميشل بسيار مايل بود به دربار كه در آن وقت در شرق تهران قرار داشت برود ( شاه و وزرايش در اين ايام عازم زيارت مشهد بودند ) ، ولى متصديان امور مانع از حركت او شدند ، و اين عمل تا حدى در اثر نامه‌هاى مارى و همچنين به علت رشوه دادن انگليسىها و هلندىها به مأموران ايرانى صورت گرفت . نتيجه اين شد كه ميشل نتوانست كارى انجام دهد ، در صورتى كه به مارى اجازهء رفتن به دربار داده شد . هنگامى كه اين زن به آنجا رسيد ، اعتماد الدوله از او پذيرايى كرد و او را به حرم سراى شاهى برد و مطابق گفتهء خود او نسبت به او همه گونه احترام مرعى داشتند . « 5 » روز بعد ، شاه به مارى اجازهء بازگشت داد و او به تبريز مراجعت كرد .\r\nپس از مدتى ، ميشل توانست به اردوگاه شاهى راه يابد ولى دشمنانش نگذاشتند كه با اشخاص مهم تماس بگيرد و چون اعتبار نامه‌اى نداشت و اشخاصى به ضرر او تحريكات مىكردند موقعيت او خوب نبود و ناچار مجبور به بازگشتن شد و در اواخر آوريل 1707 به سلطانيه رسيد و در آنجا اسقف پيدو دو سنت اولن را ، كه به زحمت از همدان به آنجا رسيده بود ، ملاقات كرد . سپس هر دو با هم به ايروان رفتند ولى در اثر تحريكات امامقلى بيگ به زندان افكنده شدند . اين شخص به ميشل و اسقف توصيه كرد كه از زندان بگريزند و به تركيه بروند ولى آنها اين رفتار را شايستهء مقام خود ندانستند و بنابراين آن را نپذيرفتند . « 6 » و به وسايلى كه معلوم نيست آزادى خود را بازيافتند و به تبريز رفتند و در آنجا مارى را ديدند . اين زن كه حالش\r\n\r\n\r\n","description":"","footnote":"\r\n( 1 ) . همان كتاب ، ص 18 .\r\n( 2 )  Easton  .\r\n( 3 ) . نمايندهء كمپانى انگليسى هند شرقى استون را بعدا سخت ملامت كرد و فرمان داد كه هيچ مبلغى نبايد به ميشل قرض داده شود . ميشل در اين وقت احتياج شديدى به پول داشت . زيرا مجبور بود نه تنها مبالغى جهت خود بلكه سى و دو نفر فرانسوى و هجده مستخدم فراهم آرد -  Ferriols Correspondance , p . 190 . \r\n( 4 ) . بايگانى وزارت امور خارجه فرانسه ، جلد دوم ، ورق  b  282 .\r\n( 5 ) . همان كتاب ، جلد دوم ، ورق  a  259 .\r\n( 6 ) . اسقف پيدو دوسنت اولن ، همان كتاب ، ص 539 .\r\n","page_name":" 388 ","page_number":400},
  {"content":"\r\n\r\nخوب نبود به نزد هيئت مبلغان كاپوسن آمده بود كه از ميشل پوزش بخواهد و چون خان تبريز به او امر كرده بود از ايران بيرون برود ، از ميشل تقاضا كرد عده‌اى همراه او بفرستد و براى مخارج سفرش مبلغى تهيه كند . « 1 » ميشل هم دو نفر را همراه او روانه كرد و دويست اكو « 2 » به او داد و نيز براتى به مبلغ دوازده هزار ليور كه در حلب قابل وصول بود به او سپرد ( بعدا معلوم شد اين برات ارزشى ندارد ) تا مبلغى را كه مارى به فابر قرض داده بود ادا كند . « 3 » سپس مارى در هشتم ژوئيه 1707 از تبريز عازم فرانسه شد . « 4 »\r\nبعد از آن كه ميشل با اين خدعه و نيرنگ « 5 » از شر مارى نجات يافت ، به ايروان رفت و در آنجا از خان تقاضا كرد جبران حمله‌اى را كه سال قبل به هيئت اعزامى فرانسه شده بود بكند . خان نيز حاضر شد امامقلى بيگ را كه مسئول عمدهء اين حمله بود به قتل رساند . و در نتيجه ، در دوم اوت فرمان داد او را گردن زدند . « 6 » سپس خان بنابر تقاضاى ميشل به هيئت كشيشان يسوعى اجازه داد دوباره به فعاليت بپردازند ( معلوم نيست چه وقت اين اشخاص مجبور به ترك تبليغات مذهبى شده بودند ) و به ارامنه امر كرد دست از حمله و تعرض به كاتوليك‌ها بردارند . ميشل همچنين موفق شد ناقوس‌هاى كليساى ارامنهء كاتوليك را كه بنا بر تحريكات يكى از ملاهاى محل برداشته شده بود به جاى خود بگذارد . « 7 »\r\nتا اينجا ميشل به طور عجيبى در مقاصد خود توفيق يافته بود ولى ديگر بدون دريافت اعتبار نامهء خود كارى نمىتوانست بكند . هنگامى كه دو فريول به او امر داد به تركيه بازگردد ، وى نپذيرفت و در انتظار رسيدن اعتبار نامه در ايروان ماند . صبر و شكيبايى او عاقبت نتيجه بخشيد ؛ زيرا در ماه مارس 1708 مدارك او كه سال قبل در ورساى در 4 اوت امضا شده بود رسيد . تقريبا در همان زمان ، خان ايروان اجازه گرفت كه ميشل به دربار برود . وى نيز از ايروان حركت كرد و در اواسط ماه مه به اصفهان رسيد و مهمان دارباشى و داروغهء اصفهان از او به خوبى پذيرايى كردند .\r\nدر هفتم ژوئن ، شاه سلطان حسين براى نخستين بار ميشل را به حضور پذيرفت . شاه ، كه در\r\n\r\n\r\n","description":"","footnote":"\r\n( 1 )  Michel , Memoire pp . 34 - 8  .\r\n( 2 )  . Ecu  .\r\n( 3 ) . اسقف پيدو دوسنت اولن ، همان كتاب ، ص 536 ، مىنويسد : « آقاى ميشل با زرنگى توانست از اين زن براتى به مبلغ 12000 فرانك حواله شده به مرحوم فابر بگيرد و ممكن است اين برات به درد ما بخورد ، و در عوض اوراق بىبهاى ديگرى را به او سپرد و قول داد كه 600 پياستر جهت بازگشت او به فرانسه بپردازد . »\r\n( 4 ) . براى شرحى دربارهء ماجراهاى بعدى اين زمان ، - مقالهء من تحت عنوان :\r\n « Marie Petit and her Persian Adventure » , The Asiatic Review ( July , 1946 ) . \r\n( 5 ) . بروسه راجع به ميشل عقيدهء خوبى نداشت و او را « توطئه‌چى » مىناميد . -  Documents Originaux , loc , cit . p . 201 .  \"\r\n sur les Relations diplomatigues de la Georgie avec la France \r\n( 6 ) . دوفريول در  Correspondance  ، ص 210 ، مىنويسد كه امامقلى بيگ « از همه خائن‌تر بود . » با وجود اخلاق بد امامقلى بيگ ، پن شارترن بعدها به ميشل نوشت كه از مرگ او ناراحت شده است . -  Michel , Memoire , p . 213 . \r\n( 7 )  Michel , Memoire , pp . 44 - 50  .\r\n","page_name":" 389 ","page_number":401},
  {"content":"\r\n\r\nشاه‌نشين نشسته بود ، نيم تنه‌اى از اطلس سرخ با دگمه‌هاى الماس بر تن داشت . براى ميشل چارپايه‌اى در برابر شاه گذاشتند و ساير حضار در چند قدمى ايستادند . پس از آن كه شاه پرسش‌هايى دربارهء اوضاع جنگ در اروپا كرد ، ميشل بقيهء هدايا را تقديم داشت . « 1 »\r\nپس از آن كه از ميشل دعوت شد كه در قصر سلطنتى ناهار بخورد و اين دعوتى بود كه از ساير سفرا به عمل نمىآمد . غذا در ظروف طلا صرف شد و سپس ميشل را دوباره به حضور شاه بردند . شاه مثل دفعهء قبل كمال ملاطفت را مبذول داشت و به قول ميشل : « پادشاه صفوى تا اين حد با هيچ سفيرى گفت‌وگو نكرده بود . » « 2 »\r\nدر بيست و هفتم ژوئن ، ميشل يك مصاحبهء طولانى با اعتماد الدوله به عمل آورد . اين شخص در اثر تحريكات انگليسىها و هلندىها آغاز سخن كرد و پرسيد كه چرا پادشاه فرانسه سفيرى براى تبريك جلوس شاه به تخت سلطنت نفرستاده است . ميشل در پاسخ گفت كه علت اين فراموشى آن بوده است كه پادشاه ايران به پادشاه فرانسه خبرى دربارهء جلوس خود نداده است ولى پادشاه فرانسه اكنون با فرستادن سفيرى تبريكات خود را تقديم مىدارد و حال آن كه از طرف ايران سفيرى به دربار فرانسه اعزام نشده است . وزير سپس پرسيد كه فرانسوىها چه كالاهايى مىتوانند به ايران بفرستند و آنها را از چه راهى مىتوان فرستاد . ميشل جواب داد كه فرانسه مىتواند انواع و اقسام پارچه به رنگ‌هاى گوناگون و همچنين منسوجات زربفت و فاستونى و تورى تهيه كند و آنها را از راه خشكى از طريق تركيه يا از راه دريا و بندر عباس به ايران بفرستد . در عوض ، فرانسه مايل است مثل انگليسىها و هلندىها پشم و قالى به دست آورد .\r\nميشل همچنين گفت اگر فرانسه محل كارى در اصفهان داشته باشد به سود طرفين خواهد بود .\r\nوزير بنابر اغواى انگليسىها و هلندىها گفت كه ايران نسبت به مللى كه به او كمك‌هاى نظامى و غيره كرده‌اند تعهداتى دارد . ميشل به تندى گفت كه نتيجهء چنين كمكى را نمىبيند زيرا اعراب مسقط حتى به كشتىهاى ايرانى در بندر عباس حمله مىبرند و انگليسىها و هلندىها بازرگانان ايرانى را ترغيب مىكنند كشتىهاى آنها را مورد استفاده قرار دهند . معلوم است كه ميشل از اين مصاحبه عصبانى شده بود ، زيرا در خاطرات خود مىنويسد :\r\n« مسلم است كه نمىتوان تصور كرد كه معامله با شرقىها تا چه اندازه دشوار است . ايرانىها مثل ترك‌ها تند خو نيستند ولى خباثتشان بيشتر است . همچنين بى آن كه خود سفيرى بفرستند ، از ديدن عدهء زيادى از سفرا در دربار مباهات مىكنند . » « 3 »\r\n\r\n\r\n","description":"","footnote":"\r\n( 1 ) . - اواخر فصل سى و چهارم . بعضى از هدايا ، شامل دو توپ كوچك ، در حلب و ارزنة الروم به دست ترك‌ها افتاد و بقيه را فابر و رفيقه‌هاى او « تلف كردند » .  Michel , Memoire pp . 127 - 9 \r\n( 2 )  . Michel , Memoire , p . 126 \r\n( 3 ) . همان كتاب ، ص 136 .\r\n","page_name":" 390 ","page_number":402},
  {"content":"\r\n\r\nشايد در اين زمان بود كه ميشل به فكر بستن عهدنامه‌اى افتاد و پس از آن كه جزئيات ملاقات خود را با وزير در خاطرات خود شرح مىدهد ، مىنويسد كه براى برقرارى روابط حسنه ميان فرانسه و ايران وجود چيزى بيش از فرامين شاهى لازم است و آن عهد نامه است . « 1 » نتيجهء عمدهء عهد نامه آن بود كه بر خلاف فرامين ، پس از مرگ شاه و جلوس پادشاه جديد بر تخت سلطنت ، احتياج به تجديد نداشت .\r\nدر 27 ژوئيه ، طى گفت و گوى محرمانه‌اى با شاه ، ميشل جزئيات جنگ در اروپا و مقاصد فرانسه عليه انگلستان را به عرض او رسانيد و بعدا ادعا كرد كه مطالب او در روحيهء شاه تأثير زيادى داشته است . شاه كه « هميشه سر حال و هوشيار » بود اظهار داشت كه مايل است سفيرى به فرانسه بفرستد ، ولى با در نظر گرفتن طرز رفتار ترك‌ها نسبت به فابر ، نمىداند چنين كارى چگونه ميسر است . ميشل در پاسخ گفت كه از راه‌هاى مختلفى مىتوان به فرانسه رفت و اگر سفير به طور ناشناس حركت كند و عدهء زيادى همراه او نباشد ، مىتواند حتى از طريق تركيه نيز بگذرد .\r\nگفت و گوى با شاه يك ساعت به طول انجاميد و ميشل چنان از آن خشنود بود كه گفت : « بهترين ملاقاتى كه تاكنون با شاه صورت گرفته همين بود . » « 2 »\r\nپس از آن ، مذاكرات به منظور بستن عهدنامه‌اى آغاز شد ولى ناگهان اعتماد الدوله مانع از ادامهء آن گرديد . مطابق ادعاى ميشل ، علت اين عمل اين بود كه انگليسىها و هلندىها به وزراى مربوطه رشوه‌هاى زيادى داده بودند . « 3 » مع الوصف ميشل از شايعاتى كه دربارهء ورود جيمز به اسكاتلند رواج يافته بود استفاده كرد و اعتماد الدوله را بر آن داشت كه مذاكرات را از سر گيرد . و شاه هم به مستوفى خاصه فرمان داد كه با ميشل به مذاكره بپردازد . ولى ميشل ابتدا از گفت و گو با اين مرد به علت تمايل او به انگليسىها اكراه داشت ولى بعد كه ديد شخص با كفايت و هوشمندى است ، عقيده‌اش تغيير كرد . « 4 »\r\nهنگامى كه ميشل پرسيد چرا انگليسىها و هلندىها و پرتغالىها داراى امتيازات مخصوصى هستند ، مستوفى خاصه پاسخ داد كه انگليسىها در تصرف هرمز خدمات ذى قيمتى\r\n\r\n\r\n","description":"","footnote":"\r\n( 1 ) . همان كتاب ، ص 137 .\r\n( 2 ) . -  Memoire , p . 114  ، اين ادعا شبيه ادعايى بود كه جان بل اهل انترمونى در نه سال قبل ، از قول نمايندهء روس‌ها ، آرتمى ولنسكى كرد . -  Bell . Travels , vo 1 . 1 . . p . 92  .\r\n( 3 ) . -  Michel . « Memoire » . P . 141  . باعث تعجب نيست كه انگليسىها و هلندىها نهايت سعى را مبذول داشتند كه اشكالاتى براى ميشل به وجود آورند . دوفريول در  Correspondance  ص 189 ، به برادر خود مىنويسد كه فابر باعث خصومت دو كمپانى است ، زيرا وى در حلب ادعا كرده بود كه آنها را از ايران بيرون خواهد كرد و به جاى آنها فرانسوىها را خواهد گذاشت .\r\n( 4 ) . ميشل او را « مستوفى خاصه » مىنامد . وى سابقا سفير ايران در سيام بود و در آنجا با دو نفر فرانسوى ، به نام‌هاى فارژ  Farges  و دوبريان  Du Briant  ، آشنا شده بود .\r\n","page_name":" 391 ","page_number":403},
  {"content":"\r\n\r\nانجام داده‌اند ؛ و تجارت هلندىها با ايران نيز منافع زيادى به اين كشور مىرساند ، و همچنين به پرتغالىها امتيازات مخصوصى داده شده است ، زيرا هرمز را به ايران واگذاشته‌اند ؛ و فرانسوىها اگر چه دوستان جديد ايرانىها هستند ، ولى خدمتى به آنها انجام نداده‌اند . شايد در اين مورد بود كه ميشل شفاها قول داد كه ترتيبى براى رسانيدن كمك فرانسوىها عليه اعراب مسقط از راه دريا بدهد . سپس مذاكرات مفصلى دربارهء حقوق گمركى كه فرانسوىها بايد بپردازند صورت گرفت .\r\nابتدا نمايندهء ايران تقاضاى دريافت ده درصد حقوق گمركى بر كالاهاى وارداتى و صادراتى كرد و سه درصد هم به عنوان راه دارى به آن افزود ولى بعد تخفيفى داد . ميشل اين موضوع را قبول نداشت و مىگفت چرا انگليسىها هيچ نمىپردازند ولى چون ديد كه براى خدمت به هيئت‌هاى مبلغين كاتوليك بايد در مورد تجارت سخت‌گيرى نكند ، ناچار پذيرفت كه سه درصد حقوق گمركى به صادرات و واردات فرانسوى تعلق گيرد ، ولى اصرار كرد كه بازرگانان فرانسوى تا شش سال از پرداخت آن معاف باشند تا ببينند چه پيش مىآيد . شاه به اين شرط با اين پيش نهاد موافقت كرد كه دورهء معافيت به پنج سال محدود شود . پس از رفع اين اشكال ، دشوارى ديگرى در پيش نبود . در اين وقت ، انگليسىها و هلندىها و پرتغالىها شاه را تهديد كردند كه در صورت انعقاد عهد نامه ، سواحل ايران را مورد حمله قرار خواهند داد . در آن حال ، به وزرا نيز رشوه دادند . « 1 » شاه چنان مضطرب شد كه نزديك بود از بستن عهدنامه خوددارى كند . ميشل هم شتابان به نزد وزرا رفت و در عوض تغييرات جزئى به نفع ايران ، موفق شد عهد نامه را به تصويب شاه برساند . احساسات ميشل را در اين مورد مىتوان از خاطرات او درك كرد . مىنويسد :\r\n« هنگامى كه در دربارى هستيد كه از خارجىها مىترسد و اوضاع درستى ندارد و مذاكرات شما به ضرر بيگانگانى تمام مىشود كه بيش از صد سال است در اين كشور مستقر شده‌اند و براى شكست شما مبالغ گزافى صرف مىكنند ، آن‌گاه دچار حيرت و سرگردانى مىشويد . اگر چه مشكل است تصور كرد كه در چنين احوالى سفير با چه اشكالاتى مواجه است ، ولى مىتوانم بگويم كه عهدنامه‌اى كه به تصويب پادشاه ايران رسانده‌ام بهترين عهدنامه است . اين مدرك در چهاردهم ماه به دست من رسيد و من آن را در اين خاطرات گذاشته‌ام . » « 2 »\r\nسپس ميشل متن فرانسوى عهدنامه را ذكر مىكند و ظاهرا كشيش كار مليت ، بزل پيروسنت چارلز ، كه در زبان‌هاى شرقى تبحر داشت آن را به فرانسه ترجمه كرده است . « 3 » معلوم نيست اين\r\n\r\n\r\n","description":"","footnote":"\r\n( 1 ) . قول ميشل چنين است و ممكن است صحت داشته باشد . -  Memoire pp . 172 - 3 \r\n( 2 )  Michel , op . cit . pp . 173 - 4  .\r\n( 3 ) . همان كتاب ، صفحات 181 - 199 ترجمهء ديگرى از اين عهد نامه اثر پتى دولاكروا ، مورخ 8 مارس 1710 ، در بايگانى وزارت امور خارجه فرانسه است ، جلد دوم ، اوراق 35 - 40 . از پادرى نيز ترجمه ديگرى تحت عنوان\r\n","page_name":" 392 ","page_number":404},
  {"content":"\r\n\r\nعهدنامه در چه تاريخى به امضا رسيد . ميشل مىنويسد كه آن را در تاريخ 15 ( سپتامبر ) برايش فرستادند ولى از فحواى كلام در آخر عهد نامه چنين بر مىآيد كه در آغاز رجب 1120 منعقد شد .\r\nاحتمالا آنچه روى داده از اين قرار است كه عهد نامهء مورد قبول در 14 سپتامبر ( 28 جمادى الثانى 1120 ) به دست او رسيد و دو روز بعد در اوايل رجب امضا شد .\r\nاين عهدنامه داراى سى و يك ماده است كه اهم آنها از قرار ذيل است :\r\n1 - چنان كه موافقت شد ، حقوق گمركى بر صادرات و واردات از قرار سه درصد تعيين گرديد و اين ترتيب بعد از انقضاى پنج سال معافى اجرا خواهد شد . ( مادهء 2 )\r\n2 - در دو ماده‌اى كه به خوبى تصريح نشده است ( مادهء 7 و 8 ) ، به فرانسوىها اختيار داده شد كه هر ساله مقدارى طلا و نقره به بهاى 21000 تومان صادر و وارد كنند و همچنين ساليانه مقدارى امتعهء هندى و غيره به بهاى 7000 تومان و كالاهايى از تركيه وارد يا مانند پارچه و فاستونى و « كالاهايى كه شباهتى به امتعهء هندى نداشته باشد » به بهاى 14000 تومان وارد نمايند . اگر بيش از اين مبالغ كالاهايى وارد يا صادر شود ، بايد ده درصد حقوق گمركى بپردازند .\r\n3 - بيش از 500 بار كالا از عوارض راه دارى معاف نخواهد بود ( مادهء 9 ) .\r\n4 - بعد از تصويب اين عهدنامه و ورود نمايندگان تجارى فرانسه به ايران ، بايد يكى از منازل شاه در اصفهان را براى ايشان اختصاص داد ( در صورتى كه بخواهند در اين شهر ساكن شوند ) ( ماده 3 ) . همچنين بايد منازل ديگرى در بندر عباس و كنگ و بندر ريگ در اختيار آنها گذاشت و به آنها اجازهء برافراشتن پرچم فرانسه را بر فراز اين منازل داد « هم چنان كه ساير اروپايىها از اين امتياز برخوردارند » ( مادهء 4 و 5 ) .\r\n5 - بازرگانان و ساير فرانسوىها و تا بيست نفر نوكر ارمنى و هندى آنها بايد از پرداخت ماليات و خراج معاف باشند ( مادهء 11 ) .\r\n6 - در صورت بروز اختلاف ميان دو نفر فرانسوى ، يا اين كه يكى از آنها ديگرى را بكشد ، كنسول فرانسه به تنهايى بايد قضاوت كند . اگر فرانسوىها از يك طرف و مسلمان‌ها با ساير اروپايىها از طرف ديگر اختلافى داشته باشند ، يا كسى كشته شود ، قضات مسلمان بايد در آن قضيه تحقيق كنند و در حضور كنسول فرانسه آن را مورد مطالعه قرار دهند . هيچ فرانسوى متهم به قتل را نبايد بدون دليل زندانى يا مجازات كرد . ( مادهء 16 و 18 ) .\r\n7 - هر رئيس ، ناخدا و كنسولى كه از طرف پادشاه فرانسه تعيين گردد مىتواند در هر بندر ايرانى مقيم شود ( مادهء 23 ) .\r\n\r\n\r\n","description":"","footnote":"\r\n Negociations en perse \r\nاوراق  b  21 -  b  16 در همان جا يافت مىشود . بازل و پادرى بعضى از مواد را در هم ريختند و تعداد آن را از 31 به 29 تقليل دادند .\r\n","page_name":" 393 ","page_number":405},
  {"content":"\r\n\r\n8 - در مادهء 27 شاه قبول كرد كه « اسقف‌هاى فرانسوى و ساير مبلغان مذهبى ساكن مملكت ما مىتوانند نماز بگزارند و وظايف مذهبى خود را در جاها و منازلى كه اقامت دارند به جاى آرند ، بدون آن كه كسى مانع يا مزاحم آنها شود ، به شرط آن كه در خارج از منازل خود به كارى كه مخالف دين اثنى عشريه باشد دست نزنند . در مورد اروپايىهاى مقيم نخجوان و ساير شهرهاى مملكت ما ، كسى نبايد جلوى فرامينى را كه در گذشته به آنها عطا شده است بگيرد يا مزاحم آنها شود . همچنين قول مىدهيم كه قوانينى را كه اسلاف ما صادر كرده‌اند تأييد و تصويب كنيم و اگر ارامنه يا اروپايىها به آنها حمله بردند و با آنها بدرفتارى كردند ، پس از ثبوت جرم و محكوميت بايد پنجاه تومان تبريزى به خزانهء دولتى بپردازند . » در اين ماده تصريح شده است كه كشيشان كار مليت ، دومينيكن ، سنت آگوستينى ، يسوعى و ديگران مقيم شيروان و ساير نقاط آذربايجان يا در اصفهان و تبريز و گنجه و ساير شهرها مىتوانند به دلخواه خود در آن شهرها ساكن يا عازم نقاط ديگر شوند . « 1 »\r\nچنان كه مىبينيم ، سخنى از كمك فرانسوىها عليه اعراب مسقط از راه دريا در ميان نيست .\r\nگفتيم كه ميشل ضمن مذاكرات خود به اين نكته اشاره كرد كه انگليسىها جلوى حملات اعراب به ايرانىها را نمىگيرند و نمايندهء ايران در اين مورد پاسخ داد : « پس شما سواحل ما را حفظ كنيد . » ظاهرا بعد از امضاى عهدنامه بود كه ميشل حاضر شد براى رساندن كشيش‌هاى فرانسوى به خليج فارس اقدامى بكند همچنين قول داد كه اگر كشيش‌هاى فرانسوى امتعهء متعلق به ايرانىها را از دست دشمن بگيرند ، آنها را به صاحبانشان مسترد خواهند داشت . « 2 »\r\nانعقاد اين عهدنامه به وسيلهء ميشل كار سهل و ساده‌اى نبود . آغاز فعاليت او در ايران ، به علت اقدامات مارى پتى و دوستانش ، با دشوارىهاى فراوان مواجه بود و مجبور شد با آنها دست و پنجه نرم كند و در اين مورد لياقت و كفايت خود را ظاهر ساخت . از طرف دولت متبوعش كمكى به او نرسيد و در واقع به او امر شده بود كه به تركيه بازگردد ولى او نپذيرفت و مترصد فرصت مناسبى شد كه در ايران پيش آيد . در مذاكرات خود نه تنها با مخالفت شديد دو كمپانى انگليسى و هلندى رو به رو گرديد ، بلكه مجبور بود با ايرانىهاى سخت‌گير كشمكش كند . با وجود تمام اين اشكالات ، موفق به بستن اولين عهدنامهء رسمى ميان ايران و فرانسه شد . تا اين تاريخ هر امتيازى كه فرانسوىها به دست آورده بودند در نتيجهء « ارقام » يا فرامينى بود كه به نمايندگان تجارى يا مذهبى اعطا شده بود . گذشته از اين ، عهدنامهء مذكور تنها سندى بود كه توسط نمايندگان معتبر دو ملت به امضا رسيد .\r\nاز لحاظ مذهبى ، اين عهد نامه ظاهرا بسيار رضايت بخش و مواد قضايى آن كافى بود . ولى از\r\n\r\n\r\n","description":"","footnote":"\r\n( 1 ) . خلاصهء اين عهدنامه از ترجمهء فرانسوى آن توسط پتى دولاكروا گرفته شده است .\r\n( 2 )\r\n Herbette , une Ambassade Persane sous Louis XIV , p . 250 . \r\n.\r\n","page_name":" 394 ","page_number":406},
  {"content":"\r\n\r\nلحاظ تجارى نقايصى داشت . در واقع خود ميشل هم اعتراف مىكرد كه براى امضاى عهدنامه و اعطاى امتيازات در مسائل مذهبى ، لازم بود در مورد كسب امتيازات تجارى تا حدى كوتاه بيايد .\r\nنقص اول آن كه اين عهد نامه فرانسوىها را با رقباى انگليسى و هلندى آنها كه هيچ گونه حقوق گمركى نمىپرداختند مساوى نمىدانست . دوم آن كه محدوديت‌هايى بر مقدار امتعهء فرانسوى قايل بود . بنابراين ، اگر چه ميشل حق داشت از خود راضى باشد ، « 1 » ولى اين كه عهد نامهء مذكور را « بهترين عهد نامه‌ها » مىنامد راه اغراق مىپيمايد . « 2 »\r\nچندى قبل از امضاى عهد نامه ، ميشل فرامينى به دست آورد كه امتيازات بيشترى به مبلغان مذهبى مىداد . يكى از اين فرامين خطاب به وختانگ ، نايب السلطنهء گرجستان و كارتلى ، بود « 3 » و در آن به وى امر شده بود كه مبلغان مذهبى فرانسوى را از اذيت و آزار محافظت كند . فرامين مشابهى خطاب به خان‌هاى شماخى و تبريز صادر شد . فرمان ديگرى كه در 22 سپتامبر صادر گرديد مبلغان مذهبى را از پرداخت ماليات بر آب‌هاى جارى معاف مىداشت .\r\nميشل پس از انجام اين وظيفه مورد ستايش و تكريم شاه و وزراى او واقع شد و چون شاه شنيده بود كه وى مايل است قدرى موميا به دست آرد ، ( اين ماده در ايران به علت خاصيت شفا بخشى كه مىگفتند دارد ، بسيار اهميت داشت ) « 4 » مقدارى از آن را در جعبهء نقره‌اى برايش فرستاد . همچنين يك دست زره و اسبى با لگام طلايى و خلعتى فاخر به او هديه كرد . « 5 »\r\nدر 23 سپتامبر ، ميشل از شاه رخصت بازگشت گرفت ولى يك ماه بعد حركت كرد . در چهار منزلى شمال پاى تخت ، به اسرائيل اورى ارمنى كه مأموريت او را در فصل پنجم شرح داديم برخورد . اورى كه ملازمان زيادى داشت ، پنجاه اسب به نزد او فرستاد و تقاضاى ملاقات كرد ولى چون ميشل شنيده بود كه اورى در ظلم و ستمى كه به كاتوليك‌ها در شماخى شده بود دست داشت ، حاضر به ديدن او نشد و قاصدى به نزد اعتماد الدوله فرستاده پيغام داد كه اورى مقاصد شومى دارد . « 6 »\r\nميشل پس از عبور از ايروان و ارزنةالروم و قسطنطنيه ، در سوم اوت 1709 به فرانسه رسيد و بعد از شركت در محاكمهء مارى پتى « 7 » از فرانسه خارج شد تا به عنوان سر كنسول به تونس برود .\r\nوى تا پايان عمر خود ( 1720 ) متصدى اين مقام بود .\r\n\r\n\r\n","description":"","footnote":"\r\n( 1 ) . دوفريول در نامهء مورخ 3 فوريه 1709 خطاب به ژوان كور ،  ( COrrespoNdance , p . 357 )  مىنويسد كه به نظر من اگر راه ميان فرانسه و ايران باز بود ، اين عهد نامه خيلى مفيد بود .\r\n( 2 )  Memoire . p . 174  .\r\n( 3 ) . همان كتاب ، ص 167 وختانگ در آن وقت والى گرجستان بود ، و در سال 1711 پادشاه كارتيل شد .\r\n( 4 ) . براى شرح اين ماده ، - مقاله‌ام در مجلهء .  Revue Petrolifere ( Paris , 1938 ) , nos . 810 , 811 \r\n( 5 )  Michel , Memoire , p . 210 - 11  .\r\n( 6 )  Michel , Memoire , P . 165  .\r\n( 7 ) . - مقاله‌ام در  The Asiatic Review , July , 1946 , p . 6  .\r\n","page_name":" 395 ","page_number":407},
  {"content":"\r\n . \r\n","description":"","footnote":"","page_name":" 396 ","page_number":408},
  {"content":"\r\n\r\n\r\nفصل سى و ششم روابط فرانسه و ايران از 1708 تا 1715\r\nاگر چه شاه سلطان حسين عهدنامهء 1708 را بىدرنگ تصويب كرد ، فرانسه مدت‌ها علاقه‌اى نسبت به اين موضوع نشان نداد . علل آن از اين قرار بود : اولا ، مواد تجارى آن عهدنامه مورد قبول بازرگانان مارسى و رؤساى كمپانى فرانسوى هند شرقى نبود ؛ ثانيا ، فرانسه هنوز گرفتار جنگ جانشينى تخت و تاج اسپانيا بود ؛ ثالثا در نتيجهء اين جنگ ، روابط ميان فرانسه و ايران نه تنها به كندى صورت مىگرفت بلكه پر از خطر بود . بنابراين ، فرانسه تا سال 1711 نتوانست آن عهد نامه را تصويب كند .\r\nضمنا دولت فرانسه نه تنها در اعزام نمايندهء تجارى به ايران مسامحه كرد ، بلكه كالايى هم به آنجا نفرستاد . از طرف ديگر ، دشمنان فرانسه سخت مشغول فعاليت در ايران بودند ؛ به اين معنى كه دو كمپانى انگليسى و هلندى با بازرگانان ارمنى در اين كشور هم دست شدند و به شاه فشار آوردند كه امتيازاتى را كه به فرانسه داده است لغو كند . و در امور مذهبى هم الكساندر جاثليق اچميادزين كه قدرت زيادى داشت موفق شد فرامينى را كه ميشل به نفع مبلغان كاتوليك به دست آورده بود ملغى سازد . در برابر اين همه مخالفت‌ها ، تنها كارى كه دولت فرانسه كرد اين بود كه اسقف بابل ، پيدودوسنت اولن ، را كه مقيم همدان بود به عنوان كنسول منصوب نمود و او نيز به علت كبر سن و بيمارى و فقر « 1 » نتوانست از همدان به پاى تخت برود ؛ گذشته از اين ، مدت‌ها طول كشيد تا دولت ايران مقام او را به رسميت شناخت . « 2 »\r\nخبر بدرفتارى با مبلغان كاتوليك در نتيجهء تحريكات جاثليق و تعصب مجتهدان و ملاهاى شيعى عاقبت به گوش پاپ و دولت فرانسه رسيد . و در نتيجه ، گراسيان دوگاليتسن ، اسقف\r\n\r\n\r\n","description":"","footnote":"\r\n( 1 ) . وى نيز مانند اسقف آنقره در يازده سال پيش مدت‌ها پولى از اروپا دريافت نداشته بود ، و بنابراين روزگار در مشقت مىگذرانيد .\r\n( 2 )  Carmelits in Persia , vo 1 . 1 , p . 539  .\r\n","page_name":" 397 ","page_number":409},
  {"content":"\r\n\r\nآگاتوپوليس و معاون اسقف بابل ( بغداد ) ، براى اعتراض به اين طرز رفتار ، مأمور به ايران شد .\r\nاين شخص در ماه آوريل 1712 به اصفهان رسيد و چند بار به حضور شاه باريافت و موفق شد فرمانى از شاه به نفع مبلغان كاتوليك بگيرد . ولى بعد از مرگ ناگهانى او در سپتامبر همان سال ، اشكالات آنها دوباره عود كرد . « 1 »\r\nدر اثر نفوذ جاثليق الكساندر ، شاه مىخواست به وسيلهء آبه ژان ريشار « 2 » جواب نامساعدى به لويى چهاردهم و پاپ بدهد ، ولى در اين وقت خبر پيروزىهاى فرانسه در دونن و مارشىين و ترك محاصرهء لاندرسى به اصفهان رسيد . ريشار عاقبت موفق شد شاه و وزراى او را وادارد كه نظريهء خود را دربارهء فرانسه تغيير دهند . گذشته از اين ، چون ايرانىها نتوانسته بودند كمكى از انگليسىها و هلندىها به منظور دفع حملات اعراب مسقط بگيرند ، و اين حملات هم بيشتر از سابق شده بود ، « 3 » ناچار بار ديگر به فكر گرفتن كمك از فرانسوىها افتادند . در نتيجه دولت ايران تصميم به اعزام سفيرى به دربار فرانسه گرفت . شاه و وزيران بىكفايت او براى يافتن شخصى كه لياقت اين سفارت دشوار را داشته باشد كوششى نكردند ، و در واقع مثل فرانسوىها ، در انتصاب فابر مطالعه‌اى به عمل نياوردند . نظر به اين كه آبه ريشار در آن وقت ( ماه مه 1713 ) عازم سفر فرانسه بود ، شاه هدايايى جهت تقديم به لوئى چهاردهم به او سپرد و او را مأمور كرد كه پس از رسيدن به ايروان آن هدايا را به دست محمد خان حاكم اين شهر بسپارد . ضمنا به محمد خان پيغام فرستاد كه شخص مناسبى به عنوان سفير ايران در فرانسه تعيين كند .\r\nمحمد خان پس از دريافت اين پيغام ، فرمان دهء سواره نظام محل را انتخاب كرد ولى او نپذيرفت . ناچار از محمد رضا بيگ ، كلانتر ايروان ، سومين شخص مهم اين شهر ، تقاضا كرد آن مأموريت را به عهده بگيرد . محمد رضا بيگ با آن كه از طول سفر به فرانسه و مخاطرات آن آگاه بود ، پيش نهاد حاكم را پذيرفت و هداياى شاه براى لوئى چهاردهم را در چند عدل ابريشم پنهان كرد و آنها را از جلو فرستاد و خود محرمانه در ماه مارس 1714 به راه افتاد . علت آن بود كه مىترسيد اگر به طور آشكار حركت كند ، ترك‌ها مانع ورود او به تركيه شوند ؛ اشكالات پيش\r\n\r\n\r\n","description":"","footnote":"\r\n( 1 ) . بايگانى وزارت امور خارجه فرانسه ، جلد سوم ، ورق  b  43 .\r\n( 2 ) . آبه ريشار سابقا جزء هيئتى در پاريس بود كه سرپرستى مبلغان مذهبى را به عهده داشت . وى در سال 1710 عازم شرق شد و بعد از آن كه مدتى به آموختن زبان تركى گذرانيد ، راه ايروان را در پيش گرفت . پرديسون  ( d'Issoudun )  رئيس مبلغان كابوشى در تبريز ، نسبت به ريشارد عقيده بدى داشت و او را بىتجربه و لجوج مىخواند . - نامهء او خطاب به ميشل از تبريز ، مورخ 12 ژوئيه 1717 ، بايگانى وزارت امور خارجهء فرانسه ، جلد پنجم ، اوراق  b  138 و  a  139 ، هربت  ( Herbette )  در كتاب خود تحت عنوان :  Ambassade Persane sous Louis XIV , p . 11 .  به غلط مىنويسد كه وى يك نفر يسوعى  ( Jesuit )  بود ، و ظاهرا او را با رنه ريكار  ( Ricard )  ، كه جزو هيئت يسوعى در ايروان در آن زمان بود ، اشتباه كرده است .\r\n( 3 ) . فعاليت اعراب مسقط در نتيجهء اقدامات سلطان بن سيف ثانى رو به افزايش نهاده بود ، زيرا اين شخص قواى دريايى مسقط را تقويت كرده بود .\r\n","page_name":" 398 ","page_number":410},
  {"content":"\r\n\r\nآمده براى فابر و ساير سفرا در خاك تركيه فراموش نشده بود .\r\nدر اينجا لزومى ندارد سرگذشت محمد رضا بيگ را در تركيه شرح دهيم زيرا هربت آن را به تفصيل در كتاب خود ، به نام سفارت ايران در زمان لويى چهاردهم ، آورده است . همين قدر كافى است بگوييم كه محمد رضا بيگ با وجود احتياطات لازم ، مورد سوء ظن ترك‌ها واقع و سرانجام توقيف و به زندان افكنده شد . وى اعتراض كرد كه فقط قصد زيارت كعبه را دارد و ترك‌ها هم باور كرده او را سوار يكى از كشتىهاى زوار كردند . ولى در اثر پافشارى و كاردانى اتين پادرى مترجم ، كه كنت دزآلور سفير فرانسه در قسطنطنيه به يارى او فرستاده بود ، محمد رضا بيگ موفق شد بگريزد و سوار يك كشتى فرانسوى كه در خليج اسكندرون لنگر انداخته بود بشود . به اين ترتيب تقريبا شش ماه طول كشيد تا تركيه را بپيمايد .\r\nمحمد رضا بيگ در 23 اكتبر 1714 به مارسى رسيد . هربت سرگذشت دو ماه اقامت او را در مارسى و مسافرتش را به پاريس شرح داده و نوشته است كه چگونه مزاج عصبى او مزاحم اشخاص بدبختى شد كه مأموريت داشتند به ملاقات او بروند و او را تا پاى تخت فرانسه همراهى كنند . « 1 »\r\nمحمد رضا بيگ پس از آن كه تقاضا كرد در شهرهاى بزرگ واقع در مسير او احترامات لازم را نسبت به او مرعى دارند ، در 7 فوريه 1715 به پاريس رسيد و ورود او به اين شهر حس كنج كاوى مردم را برانگيخت . « 2 »\r\nدر 19 فوريه ، لويى چهاردهم سفير ايران را رسما در ورساى به حضور طلبيد . پادشاه پير و سال خورده براى آن كه قدردانى خود را نسبت به شاه در اعزام محمد رضا بيگ نشان دهد ، نخستين بار پس از چهل و هفت سال سلطنت بر تخت خود در تالار بزرگ ورساى نشست . سفير كه از عظمت آن منظره تا حدى در بهت و حيرت فرو رفته بود ، مراسم احترام را به جاى آورد و اعتبار نامهء خود را تقديم كرد . سپس صندوقچهء حاوى هداياى شاه را گشودند ، ولى جز اشياى نسبتا ارزان قيمت چيزى در آن نيافتند و اين خود تأثير بدى در بينندگان به جاى گذاشت . اين موضوع و همچنين رفتار عجيب و شگفت انگيز سفير در بعضى موارد اين فكر را در بسيارى از اشخاص برجسته از جمله مونتسكيو « 3 » به وجود آورد كه ممكن است سفير شخص شيادى بيش\r\n\r\n\r\n","description":"","footnote":"\r\n( 1 ) . براى شرح مختصرى دربارهء سوابق پادرى ، - اوايل فصل يازدهم .\r\n( 2 ) . در ميان اين عده آبه ريشار و گودرو و فرانسوا پيدو دوسنت اولن ، برادر اسقف بابل ( بغداد ) ، ديده مىشدند .\r\nگودرو منشى و مترجم پادشاه براى زبان‌هاى شرقى شده بود .\r\n( 3 ) . دوكلو  c . P . Duclos  در كتاب خود تحت عنوان :\r\n Memoires Secretes sur les Regnes de louis XIV et de Louis xv ( Paris , 1791 ) , vo 1 . 11 . pp . 134 - 5 \r\nبعد از شرح پذيرايى مجلل در ورساى مىنويسد : « بسيارى از مردم عقيده داشتند كه اين شخص آدم\r\n","page_name":" 399 ","page_number":411},
  {"content":"\r\n\r\nنباشد . در صورتى كه نامهء شاه خطاب به لويى چهاردهم و نامهء حاكم ايروان براى ماركى دو تورسى وزير امور خارجهء فرانسه و همچنين گواهى آبه ريشار نشان مىداد كه مأموريت محمد رضا بيگ حقيقى است . با وجود اين ، اولياى امور فرانسه از مارى پتى دربارهء سوابق سفير مطالبى پرسيدند و اين زن پاسخ داد كه ضمن اقامت در ايروان با محمد رضا بيگ ملاقات كرده و او در حقيقت كلانتر آن شهر بوده است .\r\nدر دربار فرانسه حدس زده مىشد كه مذاكرات با محمد رضا بيگ ديرى نخواهد پاييد . لويى چهاردهم پس از آن كه او را در 19 فوريه به حضور پذيرفت ، ماركى دوتورسى و كنت دوپن شارترن ، وزير نيروى دريايى ، و نيكلاده ماره ، مميز كل دارايى ، را براى مذاكره با او تعيين كرد .\r\nانتخاب اين سه شخص برجسته به دو علت قابل توجه است . اولا ، نشان مىدهد كه پادشاه اهميت زيادى براى مذاكرات با سفير قايل بود . ثانيا ، هر سه نمايندهء فرانسه به لزوم يافتن بازار براى امتعهء فرانسوى پىبرده بودند و مىخواستند اين مقصود به ضرر دشمنان و رقيبان فرانسه عملى شود .\r\nپن شارترن ، مثل كلبر « 1 » ، تمام اطلاعات لازم را دربارهء روابط تجارى فرانسه و ايران جمع آورى كرد و به اتفاق دو نفر همكار خود با ژان بيون دوكن سويل به مشاوره پرداخت و بدون ترديد در نتيجهء تقاضاى آنها بود كه اين شخص در 20 مارس 1715 يادداشت خود را تنظيم كرد و در اين سند نكات ذيل را نوشت :\r\n1 - در استر آباد و خراسان مراكزى براى تجارت با اين ايالات و همچنين با آسياى مركزى تأسيس خواهد شد . آهن آلات ، پارچه ، كاغذ ، آئينه و ساعت ساخت فرانسه در اين نواحى فروخته مىشود . مراكز مشابهى در ساير ايالات به منظور تجارت با روسيه ، كردستان ، بين النهرين ، عربستان و هندوستان تأسيس خواهد شد .\r\n2 - فرانسه مىتواند انواع داروها ، پشم ، سنگ‌هاى قيمتى ، مرواريد ، ابريشم پنبه و قالى از ايران خريدارى كند .\r\n3 - كالاهايى را كه ورود آنها به فرانسه ممنوع است مىتوان با قيمت خوب در اسپانيا و ايتاليا به فروش رسانيد .\r\n\r\n\r\n","description":"","footnote":"\r\nماجراجويى است و او را درست كرده‌اند تا پادشاه را با تذكار عظمت گذشته‌اش از آن حالت افسردگى بيرون آرند . » مطابق نوشته دوكلو ، گودرو هم محمد رضا بيگ را آدم متقلبى مىدانست . بعيد نيست كه مونتسكيو در نوشتن نامه‌هاى ايرانى خود محمد رضا بيگ را در نظر داشته است .\r\n( 1 ) . ژان باتيست كلبر ، ملقب به ماركى دوسابله و دوتورسى ، برادر زادهء كلبر معروف بود ( كه در 1683 مرده بود ) .\r\nوى سياست مدار قابلى بود كه مقاصد عمومى خود و پرژوزف دوپارى را در خصوص احتياج فرانسه به منافع ماوراى بحار به ارث برده بود .\r\n","page_name":" 400 ","page_number":412},
  {"content":"\r\n\r\n4 - پس از آن كه اتباع پادشاه به خوبى در ايالات ايران مستقر شدند ، اگر جنگى ميان فرانسه و انگلستان يا هلند درگيرد ، كشتىهاى فرانسوى مىتوانند به كشتىهاى دشمن در اقيانوس هند حمله كنند و غنايم را براى فروش به ايران يا تركيه ببرند . كالاى زايد را مىتوان به مارسى فرستاد .\r\n5 - در ناحيهء نخجوان دوازده صومعهء راهبه‌هاى ارامنهء پيرو آيين دومينيكن قرار دارد و بيش از پانصد سال است از طرف پادشاهان فرانسه حمايت مىشود . گذشته از اين ، كشيش‌هاى يسوعى در ساير ايالات ايران و كشيش‌هاى كبوشى اهل ايتاليا و فرانسه ، و همچنين از فرقهء دومينيكن و كار مليت برهنه پا و اوگوستينين ، در نتيجهء اين تأسيسات تجارى ، بيشتر در اين كشور مورد احترام خواهند بود و پادشاه فرانسه به عنوان حامى كليساى مقدس و تمام هيئت‌هاى مذهبى در شرق و غرب مورد تعظيم و تكريم واقع خواهد شد . « 1 » دوكن سويل در پايان قسمتى از يادداشت خود كه مربوط به تجارت بود مىنويسد : « عظمت شما در اين خواهد بود كه به نفع بازرگانان فرانسوى دامنهء تجارت را توسعه دهيد . » وى با تذكر دادن منافعى كه از تجارت عايد مبلغان مذهبى خواهد شد مىخواست حرف خود را بهتر به كرسى بنشاند .\r\nپادشاه و وزيران او در آغاز اميدوار بودند كه مذاكرات با محمد رضا بيگ به زودى پايان يابد ولى معلوم شد وى عجله‌اى ندارد . عيش و نوش در پاريس ( به خرج پادشاه ) و ساير لذايذ اين شهر ، و همچنين فكر سفرى طولانى و مخاطره آميز باعث شد كه سفير ايران شتابى براى مذاكرات نشان ندهد . در نتيجه ، گفت و گوها زودتر از 13 ژوئن صورت نگرفت . سپس موافقت شد كه اعتراضات فرانسه به عهد نامهء 1718 نوشته و براى ملاحظهء سفير به فارسى ترجمه شود .\r\nهم‌چنين قرار گذاشتند هيئت كوچكى تمام نكات و تغييرات لازم را پيش نويس كند . « 2 »\r\nنخستين ملاقات سفير با اين هيئت در 6 ژوئيه صورت گرفت . از آن به بعد مذاكرات به سرعت پيش رفت و تا دوازدهم آن ماه بر سر تمام مسائل توافق حاصل شد . اشكالى كه ناگهان روى داد اين بود كه محمد رضا بيگ مىخواست عهدنامهء سابق حفظ شود ، و به اين ترتيب لازم بود طرح عهدنامهء جديد متروك و عهد نامهء ديگرى براى ابقاى عهدنامهء سابق طرح شود تا با تغييراتى كه داده بودند سازگار باشد . در اين مرحله بود كه محمد رضا بيگ به منافعى كه از عهد نامهء جديد عايد فرانسه مىشد پىبرد و اظهار داشت كه مطابق دستور شاه بدون سفير فرانسه و نمايندگان كنسولگرى و تجار فرانسه نبايد به ايران بازگردد و از دولت فرانسه تقاضا كرد\r\n\r\n\r\n","description":"","footnote":"\r\n( 1 ) . اين يادداشت در بايگانى وزارت امور خارجه فرانسه ، جلد چهارم ، اوراق  a  30 و  a  32 يافت مىشود و خطاب به دوترسى است . هربت در همان كتاب ، ص 259 ، به درستى مىنويسد كه كنسويل اشكالات روابط ميان فرانسه و ايران و بعد مسافت بين كشور را كاملا در نظر نياورده بود .\r\n( 2 ) . براى شناختن اعضاى اين هيئت ، -  Herbette , op . cit . pp . 265 - 6  .\r\n","page_name":" 401 ","page_number":413},
  {"content":"\r\n\r\nطبق قولى كه ميشل در سال 1708 داده بود ( كه كشتىهاى فرانسوى را براى كمك به فتح مسقط و حفظ سواحل و كشتىهاى ايران بفرستد ) عمل كند . تا اين وقت وى دربارهء اين موضوع چيزى نگفته بود و در نامه‌هاى او هم به علت محرمانه بودن مطلبى راجع به آن ننوشته بودند .\r\nمع‌الوصف پادرى حق داشت بگويد كه مقصود عمدهء محمد رضا بيگ بستن عهدنامه‌اى عليه اعراب مسقط است . « 1 »\r\nوقتى پن شارترن اين تقاضا را دريافت داشت ، صلاح نديد كتبا تعهدى راجع به آن بكند . « 2 » و به اتفاق رفقاى خود تصميم گرفت منافعى را كه ايران از بستن عهدنامه با فرانسه مىبرد گوشزد كند ، بى آن كه سخنى از موضوع مسقط به ميان آورد . بنابراين ، به پادرى امر شد كه سندى به فارسى تنظيم كرده و فوايد بستن عهدنامه‌اى را با فرانسه تصريح كند و متذكر شود كه « شاه مىتواند مهندسان و متخصصان فنى كه در ايران يافت نمىشود از فرانسه استخدام و كشتىهايى از اين كشور خريدارى كند . تجارت در خليج فارس كه در نتيجهء رفتار تقلب آميز بيگانگان و نهب و غارت اعراب رو به خرابى نهاده است دوباره رونق خواهد گرفت و ضمنا جزاير بحرين و بندر گنگ ( مركز صيد مرواريد ) از حمله مصون خواهد بود . »\r\nگودرو مواد ديگرى كه متكى بر گفت و گوى او با اعتماد الدوله در 1699 بود طرح كرد ، به اميد آن كه با اعطاى امتيازاتى به ايرانىها ، مواد عهد نامه بيشتر مورد قبول سفير واقع شود .\r\nدر مذاكرات نهايى كه ميان سه نفر نمايندهء فرانسه و محمد رضا بيگ صورت گرفت ، تمام مسائل ديگر حل شد و عهد نامه در ورساى به تاريخ 13 اوت 1715 به امضا رسيد . عهد نامهء مذكور داراى نكات مهم ذيل بود :\r\n1 - عهدنامهء 1708 تا آنجا كه با عهدنامهء جديد متناقض نباشد مجرى خواهد بود . ( مادهء 1 ) 2 - فرانسوىها و اشخاص ديگرى كه تحت پرچم فرانسه با ايران تجارت مىكنند حق خواهند داشت بدون پرداخت عوارض گمركى هر نوع كالاى اروپايى يا هندى به ايران وارد و از آنجا صادر كنند . ( مادهء 2 )\r\n3 - پادشاه ايران براى تجار فرانسوى منازلى به طور مجانى در اصفهان و بنادر خليج فارس و نواحى مجاور تركيه و گرجستان تهيه كرده ، همچنين براى كنسول فرانسه و ساير كارمندان مراكز تجارى فرانسه اين موضوع را رعايت خواهد كرد . ( مادهء 4 )\r\n4 - سفير فرانسه در دربار ايران بر تمام سفرا تقدم خواهد داشت و كنسول‌ها و نمايندگان تجارى فرانسه نيز از اين مزيت برخوردار خواهند شد . ( مادهء 5 )\r\n\r\n\r\n","description":"","footnote":"\r\n( 1 )  Negociation en perse , 29 b .  .\r\n( 2 ) . در نظر گرفتن اوضاع كشور و قواى درياى فرانسه بعد از جنگ‌هاى جانشينى اسپانيا ، اين احتياط كاملا به جا بود .\r\n","page_name":" 402 ","page_number":414},
  {"content":"\r\n\r\n5 - فرانسوىها از پرداخت ماليات سرانه معاف خواهند بود . ( مادهء 6 )\r\n6 - براى صدور اسب هيچ گونه محدوديتى نبايد قايل شد ، مشروط به آن كه متعلق به شاه نباشد . ( مادهء 9 )\r\n7 - اختلافات ميان اتباع فرانسه و اتباع ساير ممالك بايد در حضور كنسول و به وسيلهء قضات مسلمان حل و فصل شود . ( مادهء 10 )\r\n8 - گذشته از مصونيت‌ها و ساير امتيازاتى كه خواه در نتيجهء عهدنامهء 1718 و يا عهدنامهء حاضر به فرانسوىها تفويض شده است ، اين اشخاص بايد از هر امتيازى كه به خارجىها داده شود بهره‌مند شوند . ( ماده 21 ) نكات ديگرى هم از قرار ذيل وجود داشت :\r\n1 - بازرگانان ايرانى كه به مارسى مىروند از همان امتيازات و معافيت‌ها برخوردار مىشوند ولى نبايد كالاهايى را كه ممنوع شده است وارد فرانسه كنند .\r\n2 - از طرف ايران يك نفر كنسول براى رفع اختلافات ميان ايرانىها در مارسى مقيم خواهد بود . اختلافاتى كه ميان ايرانىها و اتباع ساير ممالك روى خواهد داد به وسيلهء دادگاه‌هاى فرانسوى حل و فصل خواهد شد .\r\n3 - اگر يك بازرگان ايرانى در فرانسه بميرد ، اموال او به دست كنسول ايران سپرده خواهد شد ، ولى اگر قروضى از خود به جا بگذارد ، بايد از اموال او پرداخت شود . « 1 »\r\nاين عهدنامه تا آنجا كه مربوط به فرانسوىها بود بر عهدنامهء سابق مزيت فراوانى داشت ، زيرا تمام حقوق گمركى كه به صادرات و واردات فرانسوى تعلق مىگرفت به اين ترتيب از ميان رفت .\r\nگذشته از اين ، در مسائل ديپلماسى ، سفير فرانسه بر ساير سفرا مقدم شمرده شد . البته ايران هم منافعى به دست آورد ، ولى در مقايسه با منافع فرانسه ناچيز بود . ضمنا مقصود عمده از مأموريت محمد رضا بيگ ، يعنى اتحاد عليه مسقط اصلا ذكر نشد . از طرف ديگر ، طبق گفتهء پادرى ( كه هميشه طرف دار نقشه عليه مسقط بود ) ، به طور شفاهى موافقت شد كه يك نفر ناخداى فرانسوى ، به نام ژرالدن ، به عنوان سفير به اصفهان برود تا نه تنها عهدنامهء جديد را به تصويب شاه برساند ، بلكه در اوضاع مملكت مطالعهء دقيقى به عمل آورد و ببيند چه ترتيباتى براى اجراى نقشهء حمله به مسقط مىتواند بدهد كه در صورت امكان به طريق شايسته‌اى عمل شود . همچنين موافقت شد كه پادرى قبلا به همراهى محمد رضا بيگ به ايران برود تا زمينه را براى مأموريت ژرالدن فراهم آورد . « 2 »\r\n\r\n\r\n","description":"","footnote":"\r\n( 1 ) . متن اين عهد نامه در بايگانى وزارت امور خارجهء فرانسه ، جلد چهارم ، اوراق  a  234 -  a  235 ، يافت مىشود و هربت در صفحات 370 - 377 كتاب خود آن را نقل مىكند .\r\n( 2 ) .  Negociations en Perse , fol 32 b  ، دليلى در دست نيست كه به شرح پادرى شك كنيم .\r\n","page_name":" 403 ","page_number":415},
  {"content":"\r\n\r\nشواليه آنژدوگاردان ، داراى نشان صليب مقدس « 1 » ، قرار شد به عنوان كنسول همراه سفير ايران برود .\r\nدر همان روز كه عهدنامه امضا شد ، محمد رضا بيگ رخصت بازگشت گرفت . لويى چهاردهم كه ضعيف و سال خورده بود ، پس از آن به طور رسمى ظاهر نشد . سفير در 30 اوت از پاريس به لوهاور رفت و در تاريخ 13 سپتامبر به قصد سن پترزبورگ سوار كشتى شد . در اين ضمن مرگ لويى چهاردهم در اول سپتامبر باعث تغييراتى شد : سفارت ژرالدن به ايران نقض گرديد و حركت آنژدوگاردان به اين كشور تا چند ماه به تعويق افتاد . در نتيجه فقط پادرى همراه محمد رضا بيگ حركت كرد .\r\n\r\n\r\n","description":"","footnote":"\r\n( 1 ) . براى دانستن جزئيات مربوط به خانوادهء گاردان و پيوستگى آنها با شرق ، - ضميمهء ششم ، قسمت پنجم ، همين كتاب .\r\n","page_name":" 404 ","page_number":416},
  {"content":"\r\n\r\n\r\nفصل سى و هفتم روابط فرانسه و ايران از 1716 تا 1730\r\nعزيمت محمد رضا بيگ از فرانسه خالى از شور و هيجان نبود . هنگامى كه صندوق‌هاى حامل اثاثيهء او را در بندر لوهاور در كشتى گذاشتند ديدند يكى از آنها كه بسيار بزرگ بود سوراخ‌هايى دارد . اين صندوق فورا به اتاق سفير برده شد و چون مىگفتند حاوى كتب مذهبى اوست ، تحت نظارت شديد قرار گرفت مبادا دست كافرى محتويات مقدس آن را آلوده سازد . ضمن حركت كشتى در وسط دريا ، اين صندوق را باز كردند و ديدند حاوى ماركيز دپينه ، خانم جوان خوش پوشى است كه ديوانه‌وار عاشق و شيفتهء سفير شده است . معلوم شد اين زن از منزل مادرش در پاريس گريخته و در روان به وى رسيده است و پس از ورود هر دو به لوهاور ، او را در صندوقى گذاشته به طور قاچاق به كشتى برده‌اند . « 1 »\r\nمتأسفانه باد شديدى در دريا شروع به وزيدن كرد و در نتيجه هر دو دل داده حالشان از تلاطم امواج به هم خورد و در اثر اصرار محمد رضا ، كشتى در كپنهاگ لنگر انداخت . سپس گفت و گوى تندى ميان او و پادرى در گرفت و عاقبت هر دو از يكديگر جدا شدند . پس از عزيمت سفير و معشوقه‌اش ، پادرى به بهانهء بيمارى حركت نكرد .\r\nمحمد رضا هنگامى كه سرانجام به وطن بازگشت ، دريافت كه محمد خان ، حاكم سابق ، از شغل خود بر كنار و برادرزادهء فتح عليخان داغستانى اعتماد الدوله به جايش منصوب شده است و چون احساس مىكرد كه نمىتواند علت سفر دراز خود را به طور رضايت بخش شرح دهد و مىدانست كه از حدود اختيارات خود در بستن عهدنامه با فرانسه تجاوز كرده است ، جرئت نكرد به اصفهان برود ، بلكه عازم زادگاه خود ، ايروان ، شد و در اواخر ماه مه 1717 به آنجا رسيد .\r\nموضوع ديگرى كه باعث تشويش و اضطراب او گرديد اين بود كه مجبور شده بود مقدارى از\r\n\r\n\r\n","description":"","footnote":"\r\n( 1 ) . اين واقعهء شور انگيز توسط هربت ، همان كتاب ، صفحات 226 - 230 نقل شده است .\r\n","page_name":" 405 ","page_number":417},
  {"content":"\r\n\r\nهداياى لويى چهاردهم به شاه را جهت تأمين مخارج راه بفروشد . اين نگرانىها چنان بر وجودش مستولى گرديد كه سه هفته بعد از ورودش به ايروان ، سم خورد و به اين ترتيب بر اجلى كه مسلما در پاى تخت در انتظارش بود پيش‌دستى كرد . « 1 » ماركيز دپينه هم پس از خودكشى محمد رضا بيگ اسلام آورد و مىگويند كه با برادرش ازدواج كرد . وى قسمتى از وظايف سفير پيشين را به جاى آورد ، به اين معنى كه هدايايى را كه در پاريس به او سپرده بودند به دربار ايران رسانيد .\r\nميان مأموريت فابر و محمد رضا بيگ وجوه تشابهى موجود است . اولا ، هر دو سفير صلاحيت لازم را براى انجام دادن مأموريت خود نداشتند . در واقع اگر معاصر معروف آنها ، فرانسوا دوكالير ، سوابق آنها را مطالعه كرده بود ، به اين نتيجه مىرسيد كه هيچ كدام از آنها شرايط لازم را از لحاظ ديپلماسى ندارند . ثانيا ، در هر دو مأموريت يك حادثهء عشقى عجيب به وقوع پيوست . ثالثا ، هر دو سفير به مرگ ناگهانى در گذشتند : يكى از تب ، و ديگرى به دست خود جان سپرد .\r\nدر ايامى كه محمد رضا بيگ به آهستگى از طريق روسيه باز مىگشت ، آنژدو گاردان به همراه فرانسوا ، برادر جوان خود ، و عده‌اى ديگر از فرانسه عازم ايران شد . وى با مقام سفارت به اين كشور مىآمد و قرار بود پس از رسيدن به اصفهان و متصدى كنسولگرى فرانسه در اين شهر بشود . اين هيئت پس از آن كه در آسياى صغير از دست ترك‌ها زجر و آزار ديد ، در ماه ژوئيه 1717 به مرز ايران ، در حوالى ايروان ، رسيد . « 2 » آنژدو گاردان و همراهانش قريب سه ماه در اين شهر اقامت كردند و به علت بيمارى او شش هفته در تبريز ماندند . در ماه آوريل 1718 ، اين هيئت به درباريان ايران كه در آن وقت از كاشان عازم قزوين بودند رسيد . در قزوين آنژدو گاردان به خدمت فتحعليخان رفت و وزير كه هميشه نسبت به فرانسوىها نظر خوبى داشت ، از او پذيرايى شايانى كرد . « 3 »\r\n\r\n\r\n","description":"","footnote":"\r\n( 1 ) . آنژدوگاردان كه در ماه ژوئيهء بعد به ايروان رسيد ، اظهار داشت كه محمد رضا ماه قبل در اين شهر از غصه جان سپرد ، ولى بعد گفت كه وى خود را مسموم كرد . و اين اظهار اخير محتملا درست‌تر است . - گزارش‌هاى او از ايروان و اصفهان ، به ترتيب مورخ 5 اكتبر 1717 ( بايگانى وزارت امور خارجهء فرانسه ، جلد 5 ، ورق 1469 ) و 15 سپتامبر ( بايگانى وزارت امور خارجه فرانسه ، جلد 5 ، ورق  a  176 ) .\r\n( 2 ) . نامه ديسودن  ( Dissoudin )  به ميشل از تبريز ، مورخ 12 ژوئيه 1717 ( بايگانى وزارت امور خارجهء فرانسه ، جلد 5 ، ورق  b  138 ) .\r\n( 3 ) . كروسينسكى در كتاب  The History of the Revolution of Persia , p . 141  دربارهء فتحعليخان مىنويسد كه وى اروپايىها را عموما ، و فرانسوىها را خصوصا ، دوست مىداشت و مىكوشيد به آنها بيش از ديگران امتيازات تجارى بدهد و اين كار را فقط به علت علاقهء به آنها نمىكرد ، بلكه از لحاظ سياست بود ، زيرا مىدانست كه امتيازات زيادى كه شاه عباس به كمپانىها داده است به حال مملكت مضر است و دولت در صورتى سود مىبرد كه تجارت آنها رو به نقصان و زوال بگذارد .\r\n","page_name":" 406 ","page_number":418},
  {"content":"\r\n\r\nفتحعليخان از نامه‌اى كه دولت فرانسه فرستاده بود بسيار مشعوف شد و قول داد كه منافع تجارى فرانسه را حفظ كند . ولى وقتى گاردان او را از شرايط عهدنامه آگاه كرد ، وى فوق العاده متعجب شد و گفت كه محمد رضا بيگ نه متن اين عهد نامه را فرستاده و نه شاه و نه وزرايش را از وجود آن با خبر كرده است . سپس خواهش كرد نسخه‌اى از عهدنامه را به او بدهد . روز بعد فتحعليخان به گاردان خبر داد كه محمد رضا بيگ از حدود اختيارات خود تجاوز كرده است زيرا به وى امر شده بود كه از دولت فرانسه تقاضا كند كه مواد عهد نامهء 1708 را عملى سازد و اگر خود را نكشته بود ، مسلما به مجازات مىرسيد . در ملاقات بعدى ، فتح عليخان سخن از عهدنامهء جديد به ميان نياورد و گفت منتظر ورود كشتىهاى فرانسوى به خليج فارس است . با وجود اين ، شاه گاردان را در 26 مه به خوبى پذيرفت . « 1 »\r\nولى پس از چندى ، رابطهء گاردان با دربار در نتيجهء ورود اتين پادرى خراب شد . پادرى پس از مشاجره با محمد رضا بيگ در كپنهاگ ، به فرانسه بازگشته بود . ولى در سال 1719 براى تصدى مقام كنسولى در شيراز و مذاكره با دولت ايران دربارهء نقشهء مسقط از پاريس حركت كرده بود . « 2 » پادرى با اتحاد ايران و فرانسه به منظور حمله به مسقط كاملا موافق بود ؛ ولى گاردان مخالفت مىكرد و مىترسيد كه اگر اعراب از اين قضيه آگاه شوند ، دست به اقداماتى عليه منافع و كشتىهاى فرانسه بزنند . « 3 » با وجود مخالفت گاردان ، پادرى پس از ورود به قزوين در ماه اوت 1720 قضيه را با فتحعليخان در ميان گذاشت هم‌چنين گاردان از اين كه پادرى اصرار مىكرد لقب سفير و من سنيور به او داده شود بسيار عصبانى بود .\r\nچندى پس از آن ، هنگامى كه پادرى شنيد كه فتحعليخان با پرتغالىها به منظور استفاده كشتىهاى آنها عليه اعراب مسقط گفت و گو مىكند ، دست به اقداماتى زد كه به عقيدهء او باعث قطع اين مذاكرات گرديد . « 4 »\r\nبعد از عزيمت پادرى براى تصدى مقام كنسولى در شيراز ، موقعيت گاردان بهتر شد . از طرف ديگر ، با عزل فتحعليخان داغستانى در دسامبر 1720 امكان تصويب عهد نامه از ميان رفت .\r\nظاهرا نه گاردان و نه پادرى اين موضوع را درك نمىكردند كه تا دولت فرانسه از كشتىهاى خود به خليج فارس نفرستد ، دولت ايران حاضر به قبول عهدنامه نخواهد بود . فرانسه ، مثل سابق ، در انجام دادن تعهدات خود مسامحه مىكرد و فقط در تابستان 1721 بود كه كشتىهاى كمپانى\r\n\r\n\r\n","description":"","footnote":"\r\n( 1 ) . گزارش گاردان ، مورخ 15 سپتامبر 1718 ، بايگانى وزارت امور خارجهء فرانسه ، جلد 5 ، اوراق  a  175 و  a  176 .\r\n( 2 ) . - يادداشت مضبوط در بايگانى وزارت امور خارجه فرانسه ، جلد 5 - ورق  b  252 .\r\n( 3 ) . گاردان مستقيما از اقدامات اعراب مسقط عليه پرتغالىها در 1696 - 1698 اطلاع داشت .\r\n( 4 ) . -  « Compte au Roi »  ، بايگانى وزارت امور خارجهء فرانسه ، جلد ششم ، ورق  a  406 .\r\n","page_name":" 407 ","page_number":419},
  {"content":"\r\n\r\nفرانسوى در بندر عباس لنگر انداخت . « 1 » گاردان در گزارشى كه به پاريس فرستاد چنين نوشته بود كه ورود آنها بسيار به موقع بود ، زيرا باعث بر طرف كردن شك و ترديد دولت ايران شد و جلوى كوشش‌هايى را كه انگليسىها و هلندىها به ضرر فرانسه مىكردند ، گرفت . با وجود اين ، گاردان نتوانست دولت ايران را به زودى وادار به تصويب عهدنامه كند . وى بر خلاف پادرى ، در اين موضوع چندان پافشارى نمىكرد « 2 » و نمىتوانست قول دهد كه اتحادى نظير اتحاد فرانسه و ايران عليه مسقط در ميان خواهد بود . از طرف ديگر ، پادرى تصميم داشت چنين اتحادى را به وجود آورد و به تصويب برساند . با اين قصد در اكتبر 1721 به اصفهان بازگشت . بديهى است كه گاردان بسيار عصبانى شد و به پادرى نوشت ( ظاهرا در اين وقت با يكديگر حرف نمىزدند ) كه بايد از مذاكره با دولت ايران چشم بپوشد . « 3 » پادرى نپذيرفت و روابط آن دو چنان خراب شد كه منافع فرانسه در خطر افتاد . به قول اسقف بارناباس فدلى « 4 » : « كنسول فرانسه در شيراز به پاىتخت آمده است و ميان دو كنسول هيچ رابطه‌اى نيست . هر دو براى يكديگر كارشكنى مىكنند . »\r\nدر اوايل 1722 گاردان به پاريس گزارش داد كه هنگامى كه مىكوشيد اعتماد الدوله را به تصويب عهد نامهء 1715 وادارد ، متوجه شد كه نظريهء وزير بعد از شنيدن پيش نهادهاى پادرى بسيار تغيير كرده است . « 5 »\r\nسرانجام پادرى موفق شد كه در ماه رجب 1134 ( 1722 مه - آوريل ) « 6 » عهد نامه را به تصويب برساند ولى اين عمل فايده‌اى نبخشيد ، زيرا در اين وقت افغان‌ها اصفهان را در محاصره گرفته بودند و وضعى پيش آمد كه نگذاشت فرانسه از ثمرات عهدنامه بهره‌مند شود .\r\nهنگام شروع محاصرهء اصفهان در ماه مارس 1722 ، پادرى و گاردان هر دو در اصفهان بودند و گزارش‌هايى كه ضمن محاصرهء شهر فرستاده‌اند بسيار جالب توجه است . گاردان هم مانند نمايندگان كمپانى انگليسى و كمپانى هلندى هند شرقى مقدار زيادى آذوقه قبل از محاصرهء\r\n\r\n\r\n","description":"","footnote":"\r\n( 1 ) . در كتاب\r\n Histoire de la Compagnie Royale des Indes Orientales , pp . 469 - 464 \r\nتأليف سوتا  ( Sottas )  تصوير يك كشتى فرانسوى به نام اكوى با شرح جزئيات آن ديده مىشود .\r\n( 2 ) . پادرى ، در نامهء خطاب به كاردينال دوبوا  ( Dubois )  ، مورخ 10 مارس 1722 ، مىنويسد كه گاردان « هيچ ناراحت نيست و در طى سه يا چهار سالى كه در اين دربار مقيم است نتوانسته است امتيازى به دست آرد . » ولى بايد اظهارات پادرى را در خصوص گاردان با احتياط تلقى كنيم .\r\n( 3 ) . گزارش گاردان مورخ 28 اكتبر 1721 ، در بايگانى وزارت امور خارجهء فرانسه ، جلد ششم ، اوراق  b  107 و 108 .\r\n( 4 ) . منقول در  A Chronicle of The Carmelites , vo 1 . 1 . p . 610 \r\n( 5 ) . گزارش گاردان مورخ 20 ژانويه 1722 ، بايگانى وزارت امور خارجه فرانسه ، جلد ششم ، ورق  a  141 .\r\n( 6 ) . رقم ( فرمان ) اصلى ، كه داراى مهر محمد قلى خان اعتماد الدوله است ، در ماه رجب 1134 صادر شد . اين رقم در بايگانى وزارت امور خارجهء فرانسه ، جلد هفدهم ، 1700 - 1800 ، در قسمت  piecces Diverses en langues Orientales  ، شمارهء 21 يافت مىشود . هم‌چنين - گزارش پادرى ، مورخ 20 مه 1722 ، در همان بايگانى ، جلد ششم ، ورق  b  173 .\r\n","page_name":" 408 ","page_number":420},
  {"content":"\r\n\r\nپاىتخت اندوخته بود ؛ « 1 » و مثل هلندىها خاطرات روزانه را يادداشت مىكرد . « 2 »\r\nدر ماه ژوئن ، دولت ايران ، كه براى پرداخت مواجب پادگان شهر دچار مضيقه شده بود ، از گاردان تقاضاى مبلغى وام كرد ولى او كارى نمىتوانست بكند زيرا به زحمت زندگى مىكرد . « 3 » نظر به اين كه پادرى تا وقت فرار خود در اصفهان بود و احتمالا با ساير فرانسوىها مىزيست ، مصاحبت او با گاردان مسلما ناگوار بوده است . « 4 » پس از آن كه پادرى در شب هشتم اوت از شهر گريخت ، گاردان حتما نفسى به راحتى كشيد .\r\nچنان كه در فصل چهاردهم گفتيم ، به محض آن كه گاردان دريافت كه شاه قصد دارد تسليم شود ، منشى و مترجم خود ژوزف آپى سليميان را با وجود خطرات بسيار مأمور كرد به اردوى افغان‌ها در فرح آباد برود تا از محمود خواهش كند اتباع فرانسوى و اموال آنها و همچنين مبلغان مذهبى را تحت حمايت خود بگيرد . ژوزف با موفقيت از دشوارىها گذشت و خواهش گاردان را ابلاغ كرد . مىگويند محمود از اين كه نمايندگان دول اروپايى او را به عنوان پادشاه ايران خطاب كرده بودند بسيار خشنود شد و فرمان داد كه فرانسوىها كار خود را ادامه دهند و پرچم فرانسه را برافرازند و كسى به هيچ وجه مزاحم آنها نشود . « 5 »\r\nنظر به اين كه افغان‌ها به ژوزف دستور داده بودند كه همراه رئيس تشريفات آنها باشد ، وى در ملاقاتى كه ميان شاه سلطان حسين و فاتح تخت و تاج ايران در 23 اكتبر 1722 صورت گرفت حضور داشت . بعدا گاردان به او ملحق شد و هر دو به اتفاق ساير فرانسوىها براى تقديم احترامات به نزد محمود رفتند ، كه در اين وقت با فتح و فيروزى به اصفهان در آمده بود .\r\nمحمود با فرانسوىها بهتر از انگليسىها و هلندىها رفتار كرد . شايد مىدانست كه منابع مالى فرانسوىها كم‌تر از رقباى آنهاست . درست است كه محمود كبوشىها را مجبور كرد كه صومعهء خود را به او واگذارند ، ولى اين عمل در نتيجهء تعصب مذهبى نبود ، بلكه از آن لحاظ بود كه اين صومعه در نزديك ارگ شهر قرار داشت . « 6 » هم‌چنين گاردان را مجبور كرد كه مبلغى بپردازد ،\r\n\r\n\r\n","description":"","footnote":"\r\n( 1 )  Clairac , vo 1 . I . pp . 336  .\r\n( 2 ) . اين خاطرات روزانه در بايگانى وزارت امور خارجهء فرانسه مضبوط است .\r\n( 3 ) . خاطرات روزانهء گاردان ، مورخ 16 ژوئن 1722 ، در همان بايگانى ، جلد ششم ، ورق  b  193 .\r\n( 4 ) . پادرى در 15 ژوئن 1722 شكايت كرد كه گاردان هنوز او را « تعقيب مىكند » ؛ - گزارش او در همان تاريخ ، بايگانى وزارت امور خارجهء فرانسه ، جلد ششم ، ورق  a  182 .\r\n( 5 ) . -\r\n \" Memoire sur la Derniere Revolution de Perse jusequ'a la fin de lannee 1724 \r\nدر بايگانى وزارت امور خارجهء فرانسه ، جلد 6 ، ورق  a  385 . ( اين يادداشت ظاهرا در سفارت فرانسه در قسطنطنيه نوشته شده و متكى بر اطلاعاتى است كه ژوزف آپى سليميان به دست داده است ) . با وجود فرمان محمود ، بعضى از افغان‌ها وارد خانهء گاردان شدند و او را مجبور كردند ساعتش را به آنها بدهد .\r\n( 6 ) . - \"  Memoire surla Guerre Civile de perse  \"  Joseph Apisalaimian ,  در بايگانى وزارت امور خارجهء فرانسه ، جلد ششم ، ورق  a  289 .\r\n","page_name":" 409 ","page_number":421},
  {"content":"\r\n\r\nولى از حدود سى تومان تجاوز نكرد و با مقايسهء آنچه انگليسىها و هلندىها پرداختند ، اين خود مبلغ ناچيزى بود . « 1 »\r\nچنان كه ديديم ، در نتيجهء اوضاع آشفتهء كشور ، تجارت به حال وقفه افتاده بود . دوپلكس ، در يادداشتى كه دربارهء جنوب شرقى آسيا در 1727 نوشت ، متذكر شد كه : « كمپانى فرانسوى هند شرقى سابقا محلى در بندر عباس داشت كه از آن هرگز استفاده نكرده و حالا هم به حال خرابى افتاده است . » « 2 » اين بود نتيجهء سال‌ها زحمات و كوشش‌هاى كلبر و جانشينان او . درست است كه در سال‌هاى بعد وضع فرانسوىها تا حدى بهتر شد ، ولى تجارت فرانسه در ايران و خليج فارس هرگز - مگر در موارد استثنايى - نتوانست با تجارت انگليسىها برابرى كند . هنگامى كه روابط تجارى فرانسه با ايران تا سال 1730 را در نظر مىگيريم ، مىبينيم كه اگر چه نتايج شايانى به دست آمد ، ولى ديرى نپاييد . گذشته از اين ، كشمكش‌هاى نمايندگان سياسى و تجارى فرانسه در ايران ضررهاى بسيارى به منافع كشور آنها وارد آورد . فرانسوىها بر خلاف كاركنان كمپانى انگليسى هند شرقى ، هرگز با يكديگر همكارى نداشتند و هر كدام مىخواستند مستقل باشند و چه بسا نظريات شخصى آنها در امورى كه انجام مىدادند مؤثر واقع مىشد . طبعا اين رويه نتيجهء خوبى نداشت ، خصوصا اين كه كمپانى فرانسوى هند شرقى با رقباى نيرومندى در ايران مواجه بود . « 3 » البته نمىتوان اين كمپانى را به علت عدم موفقيت آن در امور تجارى ملامت كرد ، زيرا در زمان فعاليت آن ، دولت صفوى با وضع ننگينى منقرض شد ، ولى معايب و نقايص بعضى از كارمندانش در زمانى كه امكان بهبودى تجارت وجود داشت مانع پيش رفت كار آن گرديد .\r\nبه اين ترتيب ، اگر چه مساعى فرانسوىها در زمينهء تجارى به طور كلى مأيوس كننده بود ، ولى در جهات ديگر با موفقيت روبه‌رو شد . در مورد مذهب ، ترديدى نيست كه وجود كارمندان كنسولگرى فرانسه در اصفهان تا 1730 ، مبلغان مذهبى در ايران و مخصوصا كشيش‌هاى فرانسوى را از آسيب مصون داشت . اگر جمع زيادى از مسلمان‌ها به آيين مسيحى در نيامدند ، تقصير آن متوجه مبلغان فرانسوى ( يا اتباع ساير كشورها ) ، كه سال‌ها در اين راه زحمت كشيدند ، نبود .\r\n\r\n\r\n","description":"","footnote":"\r\n( 1 ) . -\r\n « Memoire sur la Derniere Revolution de perse jusqu'a la fin de lannee 1724 \r\nبايگانى وزارت امور خارجهء فرانسه ، جلد ششم ، ورق  a  365 .\r\n( 2 ) . اين مطلب را آلفرد مارتينو در مقالهء خود تحت عنوان :\r\n « Le Premier Consul de France a Bassora ( 1730 - 1745 ) » \r\nدر مجلهء\r\n Revue de I'Histoire de Colonies Francaises ( 1917 ) , p . 8 . \r\nنقل كرده است .\r\n( 3 ) . اگر وقايعى كه باعث بىاثر ماندن عهدنامهء تقسيم ايران ميان روسيه و تركيه شد روى نداده بود ، حمايت فرانسه از عهد نامهء مذكور مسلما به ضرر ايران تمام مىشد .\r\n","page_name":" 410 ","page_number":422},
  {"content":"\r\n\r\nموفقيت فرانسوىها بيش از همه در امور فرهنگى بود . اتباع فرانسه در آن وقت بيشتر از ديگر اروپايىها اخبار و اطلاعات مربوط به ايران و مردم و ادبيات آن را جمع آورى و توزيع مىكردند .\r\nهم‌چنين در تعليم زبان فارسى در اروپا بيش از ديگران مىكوشيدند . وزارت امور خارجه فرانسه كه دريافته بود دانستن زبان‌هاى شرقى براى مأمورانى كه جهت حفظ منافع فرانسه به شرق فرستاده مىشوند كمال لزوم را دارد ، قسمتى از دبيرستان لويى كبير را ، به نام مدرسهء پاريس ، ضميمه خود كرد و سه نفر مترجم زبان‌هاى شرقى را براى تعليم زبان‌هاى عربى ، تركى و فارسى در نظر گرفت . « 1 » فرانسوا پتى دولاكروا ، و همچنين آبه گودرو ، از نخستين معلمان زبان فارسى در اين مؤسسه بودند .\r\nدر خاتمه لازم است سخنى چند دربارهء سرنوشت اتين پادرى و برادران گاردان بگوييم .\r\nپادرى ، كه در ماه اوت 1722 از اصفهان با زرنگى گريخته بود ، در 21 سپتامبر بعد از تحمل مشقات و مخاطرات فراوان به شيراز رسيد ؛ و پس از آن كه يك نفر از كشيش‌هاى فرانسوى ، به نام ربوفه « 2 » ، را به عنوان كنسول در شيراز تعيين كرد ، خود به بندر عباس رفت و قريب يك سال در آنجا ماند . و بعد به هندوستان رفت و در سال 1725 به فرانسه بازگشت . ديگر اطلاعاتى دربارهء او در دست نيست ؛ شايد از آنجا به قسمت شرق مديترانه رفته باشد .\r\nطى محاصرهء اصفهان ، به علت وقفه كامل تجارت ، آنژدو گاردان و برادرش فرانسوا نمىتوانستند در امور تجارى كارى انجام دهند . ولى براى حفظ هيئت‌هاى مبلغان كاتوليك در پايتخت و ساير شهرها ، در اصفهان ماندند .\r\nدر سال 1726 ، آنژدو گاردان به علت سكته مدت‌ها قادر به سخن گفتن و حركت كردن نبود .\r\nناچار فرانسوا وظايف او را به عنوان كنسول انجام مىداد و افغان‌ها هم او را در همين مقام قبول داشتند . وى مايل بود برادر بيمار خود را به فرانسه ببرد ، و اشرف اگر چه حاضر شد به آنژ اجازهء سفر بدهد ولى نگذاشت فرانسوا همراه او برود . فقط بعد از شكست نهايى افغان‌ها و بر تخت نشستن طهماسب بود كه فرانسوا به خيال فرار افتاد . وى در نامه‌اى كه در هشتم مارس 1730 به پاريس فرستاد نوشته بود :\r\n\r\n\r\n","description":"","footnote":"\r\n( 1 ) . تعليم زبان‌هاى عربى و تركى ( مخصوصا زبان عربى ) در فرانسه خيلى زودتر از اين تاريخ شروع شده بود .\r\nگذشته از اين ، از اواخر قرن هفدهم ، عربى و تركى در مدارس يسوعى در قسطنطنيه و ازمير تدريس مىشد و مخارج مدرسهء قسطنطنيه را اتاق بازرگانى مارسى مىپرداخت . از سال 1700 به بعد ، عربى و تركى در كالج يسوعىها در پاريس تعليم داده مىشد و جوانانى كه در آنجا تحصيل مىكردند بعدها به عنوان سياست مدار يا مبلغ در شرق به كار مىپرداختند . ظاهرا زبان فارسى در اين مؤسسات تعليم داده نمىشد .\r\n Dugat Histoire des Orientalistes de 1 ' Europe du XIIe au XIX siecles , precedee d une Esguisse historigue des Etudes Orientales ( Paris , 1868 ) . vo 1 . I , pp . XXIII and XXIV . \r\n( 2 ) . آبه ربوفه ضمن محاصرهء شيراز در سال 1724 كشته شد .\r\n","page_name":" 411 ","page_number":423},
  {"content":"\r\n\r\n« . . . لزومى ندارد كه شوق و ذوق خود را از اين نجات شرح دهم . ما كه كمكى دريافت نمىداشتيم و مثل برده‌ها زندگى مىكرديم ، بيش از ديگران از آزادى خود خشنوديم . مدتى است كه براى دريافت مرخصى مىكوشم و از غيبت طهماسب قلى خان ، سردار معروفى كه اين همه اعجاز كرده است ، استفاده مىكنم و مستقيما با شاه به مذاكره مىپردازم و اميدوارم به آرزوى قلبى خود برسم . » « 1 »\r\nفرانسوا دوگاردان در آخر نامه خود تقاضاى مبلغى وجه مىكند تا در اين سفر طولانى به فرانسه بتواند مخارج خود و برادر بيمارش را بپردازد . اين دو نفر ، مثل مبلغان مذهبى در ايران ، سال‌ها بود كه پولى دريافت نمىداشتند . و در نتيجه ، در اين وقت سخت محتاج كمك مالى بودند .\r\nعاقبت فرانسوا دو گاردان موفق شد از طهماسب اجازهء مراجعت براى خود و آنژ ( كه قدرى حالش بهتر شده بود ) بگيرد . همچنين شاه را واداشت كه تمام فرامين مربوط به حقوق و امتيازات مبلغان كاتوليك را تجديد كند و خانه‌اى را كه شاه سابق به آنها بخشيده بود مجددا متعلق به آنها بداند و تمام كشيش‌هاى فرانسوى را در بندر عباس از پرداخت عوارض گمركى معاف دارد .\r\nاين دو برادر ، در اين وقت ، عازم سفر شدند « 2 » و پس از گذشتن از بصره و بغداد و حلب ، عاقبت در ماه فوريهء 1732 ، بعد از شانزده سال غيبت ، به مارسى رسيدند . ولى بدبختىهاى گاردان هنوز به آخر نرسيده بود ، زيرا به محض پياده شدن از كشتى به علت مقروض بودن دست‌گير و به زندان افكنده شد . بنابراين ، فرانسوا در نجات او سعى كرد و گفت كه او در خدمت پادشاه فرانسه مقروض شده است . « 3 » با در نظر گرفتن اين كه آنژ دو گاردان در دشوارترين و خطرناك‌ترين دورهء تاريخ ايران در اين كشور مقيم شده و محاصرهء اصفهان را تحمل كرده و طى فرمان روايى افغان‌ها ، آن هم تا مدتى با حال فلج ، در اين شهر مانده بود ، رفتار دولت فرانسه با او پس از بازگشت او به وطن بسيار بىانصافانه بوده است . مع الوصف ، دولت فرانسه بعدا پشيمان شد و براى آنژ و فرانسوا مقدارى مقررى تعيين كرد . « 4 »\r\n\r\n\r\n","description":"","footnote":"\r\n( 1 ) . گزارش جهت كنت دو مورپا ،  ( Maurepas )  مورخ 8 مارس 1730 ، در بايگانى وزارت امور خارجهء فرانسه ، جلد 7 ، ورق  a  100 مضبوط است .\r\n( 2 ) . در خانه كنسول در اصفهان ، يك نفر راهب كبوشى  ( Capuchin )  و يك مترجم گرجى به جا نهادند . همچنين - نامهء گاردان از حلب ، مورخ 13 فوريه 1731 ، در بايگانى وزارت امور خارجهء فرانسه ، جلد هفتم ، ورق  a  100 .\r\n( 3 ) . بايگانى وزارت امور خارجهء فرانسه ، جلد هفتم ، ورق  b  112 .\r\n( 4 ) . مقدر نبود كه آنژ دوگاردان مدت مديدى مقررى خود را دريافت دارد ، زيرا در سال 1735 در مارسى در گذشت . اما در خصوص فرانسوا ، كمپانى فرانسوى هند شرقى قصد داشت او را جهت تصدى امور تجارى به اصفهان بفرستد ، ولى از كار افتادن وزير اعظم توپال عثمان پاشا كه طرف دار فرانسوىها بود و بروز جنگ ميان ايران و تركيه باعث متروك ماندن اين نقشه شد . -\r\n Masson , Histoire du Commerce Francais dans le Levant au XVIIIe Siecle , p . 532 \r\n","page_name":" 412 ","page_number":424},
  {"content":"\r\n\r\n\r\nضميمهء سوم شهر اصفهان در ربع اول قرن هجدهم\r\nشهر اصفهان در درهء زاينده رود ، كمى در طرف شرق محلى واقع است كه آن رودخانه ، بعد از سرچشمه گرفتن از اطراف كوهرنگ و گذشتن از كوه‌هاى زاگرس ، وارد جلگهء مركزى ايران مىشود . اين رودخانه شهر را به دو قسمت غير مساوى تقسيم مىكند و قسمت عمدهء شهر در شمال آن واقع است . اصفهان 5200 پا از سطح دريا ارتفاع دارد و به همين علت داراى هواى نسبتا معتدلى است . خاك ناحيهء مجاور ، كه از آبرفت تشكيل يافته ، بسيار حاصل خيز است و به وسيلهء آبى كه از زاينده رود و چاه‌ها به دست مىآيد آبيارى مىشود . « 1 »\r\nدر سال 1598 ، هنگامى كه شاه عباس كبير اصفهان را ، به جاى قزوين ، به پاىتختى برگزيد ، اين شهر داراى هشتاد هزار نفر جمعيت بود . قبلا سلاطين سلجوقى و ديگران عمارات زيبايى ، نظير مسجد جامى ، در آن ساخته بودند ، ولى شاه عباس كبير بود كه زيبايى خاصى به آن بخشيد و آن را يكى از مهم‌ترين شهرهاى عصر خود كرد . هم او بود كه باعث شد اصفهانىها بگويند « اصفهان نصف جهان . »\r\nترديدى نيست كه شاه عباس در انتخاب اصفهان به عنوان پاى تخت عقل و كياست فراوانى از خود نشان داد . ظاهرا اين شهر به علت دور بودن از سرحد ، از حمله مصون بود . آب و هواى آن عالى و در ناحيهء حاصل خيزى واقع است .\r\nشاه عباس نقشهء شهر را تغيير داد و آن را از نو ساخت . در ميدان شاه ساختمان‌هاى زيبا بنا نهاد ؛ مانند مسجد شاه در زاويهء جنوبى ، و مسجد شيخ لطف الله در قسمت شرق ، و در مقابل آن عالى قاپو كه در مدخل قطعه زمين وسيع كاخ سلطنتى و در غرب آن بود . « 2 » همچنين بازار قيصريه\r\n\r\n\r\n","description":"","footnote":"\r\n( 1 ) . اخيرا مقدار آب زاينده رود زيادتر شده است ؛ زيرا قسمتى از آب رودخانهء كارون را ، كه از قسمت غربى كوهرنگ سرچشمه مىگيرد ، به سوى زاينده رود منحرف كرده‌اند .\r\n( 2 ) . در اين ايام فقط خود عالى قاپو و ساختمان كوچك ديگرى به نام تالار اشرف بر جاى مانده است .\r\n","page_name":" 413 ","page_number":425},
  {"content":"\r\n\r\nرا بايد نام برد كه مدخل آن در قسمت زاويهء شمالى ميدان شاه در مقابل منتهى اليه زاويهء جنوبى مسجد شاه قرار دارد .\r\nشاه عباس با ساختن چهار باغ معبر زيبايى براى پايتخت خود ايجاد كرد . « 1 » به جاى راه‌هاى درشكه‌رو در زمان حاضر ، گردش‌گاه‌هايى در دو طرف چهار باغ ساخت و در وسط آن جويى كه در فواصل معين داراى حوضچه بود روان كرد . در اين حوضچه‌ها فواره‌هايى وجود داشت . به موازات گردش گاه‌ها ، صفوف درختانى قرار داشت كه در گرماى تابستان سايه‌هاى مطلوبى مىانداخت . فراير ، كه در سال 1677 در اصفهان بود ، مىنويسد : « در شب تمام اعيان اصفهان به چهار باغ مىآمدند و هواخورى مىكردند و با عده زيادى از ملتزمان خود در اطراف مىگشتند و با يكديگر در شكوه و جلال و سخا و بخشندگى رقابت مىكردند . » « 2 » الله ورديخان ، فرمان‌ده نظامى معروف ، پل معظمى بر روى رودخانه در قسمت جنوبى چهار باغ ساخت ، و به اين ترتيب اين محوطه را در مسير باغ بزرگ هزار جريب در قسمت جنوبى زاينده رود قرار داد .\r\nشاه عباس براى ترقى تجارت اصفهان نه فقط بازارهاى موجود را وسيع كرد ، بلكه با زور شش هزار نفر ارمنى را از جلفا ، در شمال ايران ، كوچ داد و آنها را در جنوب و جنوب غربى پاى تخت ساكن كرد . به اين ناحيه نام جلفاى نو داده شد ( و متدرجا كلمهء نو ساقط گرديد و به صورت « جلفا » در آمد ) . شاه عباس به اين مردم ساعى و تجارت پيشه امتيازات زيادى ، شامل آزادى مذهب و ساختن كليسا و انتخاب رئيس شهردارى ، اعطا كرد .\r\nشاه عباس كبير تنها پادشاه صفوى نبود كه در زيبا ساختن اصفهان كوشيد . شاه عباس ثانى با ايجاد پل خواجو و قصر سعادت آباد و گردش‌گاه ، و شايد تالار اشرف « 3 » ، به زيبايى شهر افزود . از طرف ديگر ، شاه سليمان خسيس عمارت عمده‌اى بر پا نكرد بلكه به ساختمان‌هاى موجود عمارات ديگرى افزود ، مانند ايجاد گنبد كوچكى در درب امام ( قرن پانزدهم ) و نماز خانهء كوچك مجلسى در مسجد جامى . همچنين چند عمارت را تعمير كرد .\r\nبسيارى از اروپايىهايى كه در قرن هفدهم و هجدهم به اين شهر آمدند دربارهء آن مطالبى نوشتند . مهم‌ترين و جامع‌ترين اثرى كه در اين باره در دست داريم از شاردن است كه روى هم رفته ده سال بين سال‌هاى 1665 و 1677 در اصفهان زندگى كرد ، و در آن عهد اصفهان در اوج\r\n\r\n\r\n","description":"","footnote":"\r\n( 1 ) . پير لوتى در كتاب  Vers Ispahan  ، ص 216 ، چهار باغ را به درستى « شانزه ليزهء اصفهان » ناميده است .\r\n( 2 )\r\n A New Account of East India and Persia , ( London , 1698 ) , p . 290 \r\n. ( 3 ) . پروفسور پوپ  ( Pope )  در كتاب  Survey of Persian Art  ، جلد دوم ، ص 1194 ، مىنويسد كه اين تالار را اشرف بر پا كرد ولى آقاى گودار  ( Godard )  در مقالهء خود راجع به اصفهان در آثار ايران ، جلد دوم ، صفحات 161 - 162 ، مىنويسد كه ممكن است اين تالار در اواخر زمان شاه سليمان يا شاه سلطان حسين ساخته شده باشد . اين ساختمان فعلا محل يكى از ادارات دولتى است .\r\n","page_name":" 414 ","page_number":426},
  {"content":"\r\n\r\nعظمت خود بود . « 1 » همچنين طرح‌هاى زيبايى كه هنرمند هلندى ، كورنليوس دوبروين ، در 1704 - 1705 و 1706 - 1707 از آثار اين شهر ساخته است بسيار جالب است . منظرهء وسيعى كه وى از اصفهان كشيده است ( لوح 74 در جلد اول سفر نامهء او ) نشان مىدهد كه پاى تخت ايران در آن زمان به چه صورت بوده است .\r\nنقشهء اصفهان در ابتداى قرن هجدهم\r\n1 - قصر فرح‌آباد 2 - پل مرنان 3 - پل الله‌وردى 4 - مدرسهء مادر شاه 5 - چهل ستون 6 - عالى قاپو 7 - مسجد شاه 8 - مسجد شيخ لطف الله 9 - ميدان شاه 10 - مركز كمپانى انگليسى هند شرقى 11 - مركز كمپانى هلندى هند شرقى 12 - مسجد جامع 13 - قلعه تبرك 14 - پل جوبى 15 - قصر سعادت آباد 16 - هفت دست 17 - پل خواجو 18 - پل شهرستان 19 - خرابه‌هاى شاه دز 20 - پل ورگان .\r\nاروپايىهايى كه به اصفهان سفر مىكردند ، يا در آنجا مقيم مىشدند ، به طور كلى عمارت زيبا و طرح اصفهان را مىستودند ، ولى بعضى از آنها از كوچه‌هاى تنگ و باريك و پرپيچ و خم و ناهموار و كثيف آن سخن به ميان آورده‌اند . گذشته از اين ، در اين كوچه‌ها سوراخ‌ها و دست اندازهاى خطرناكى بود كه در شب نمىشد از آنها به آسانى گذشت . « 2 » اگر چه كوچه‌هاى اصفهان چنان كه بايد نبود ، ولى از طرف ديگر منازل بسيار تميز و باشكوهى در آن ديده مىشد . « 3 »\r\n\r\n\r\n","description":"","footnote":"\r\n( 1 )  Chardin , Voyages , vo 1 . VII , pp . 273 - 492  .\r\n( 2 ) . همان كتاب ، جلد هفتم ، صفحات 285 - 286 .\r\n( 3 )\r\n Relation des DifferEntes Especes de Peste que reconnoissent les Orientaux , pp . 42 - 3 . \r\n.\r\n","page_name":" 415 ","page_number":427},
  {"content":"\r\n\r\nدربارهء جمعيت اصفهان در قرن هفدهم يا ربع اول قرن هجدهم اطلاعات دقيقى در دست نداريم . شاردن مىنويسد كه در زمان وى ، بعضىها جمعيت اصفهان را در حدود 000 / 100 / 1 مىدانستند ، ولى بعضىها آن را بيش از 000 / 600 نفر تخمين نمىزدند . شاردن با آن كه رقمى به دست نمىدهد ، ولى معتقد است كه جمعيت اصفهان به اندازهء لندن در آن عهد بوده است ، يعنى شهرى كه بيش از ساير شهرهاى اروپا جمعيت داشته ، « 1 » و چون هر دو شهر را خوب مىشناخت ، قضاوت او درست به نظر مىآيد . از آنجا كه مىدانيم لندن در اواخر قرن هفدهم 670000 نفر جمعيت داشت ، شايد بتوان گفت كه جمعيت اصفهان در حدود 650000 نفر بود ( از جمله 30000 نفر اهالى جلفا ) . طى يك قرن ، جمعيت اصفهان هشت برابر شده بود .\r\nنظر به اين كه جمعيت شهر در آن وقت سه برابر ساكنان امروزى آن بود ، ساختمان‌هاى فراوانى نيز در آن وجود داشت . فراير مىنويسد : « اصفهان و جلفا وسيع‌تر از لندن و سوث وارك و نواحى مجاور آنهاست ، ولى با اين فرق كه در اكثر جاهاى آن باغ وجود دارد . به عقيدهء من ، نبايد به همان اندازه جمعيت داشته باشد . » « 2 »\r\nمحيط ديوارهاى گلى شهر بيش از 11 ميل بود ، ولى چون در حدود 8000 خانه و باغ‌هاى زيادى در خارج از اين ديوارها قرار داشت ، محيط شهر بيش از آن بود كه ذكر شد . كمپفر آن را به 57 ميل تخمين زده است ، ولى اين رقم به نظر مبالغه آميز مىآيد ، مگر اين كه بعضى از دهكده‌هاى مجاور را هم به شمار آورده باشد . در اثر غفلت متصديان ، ديوارها احتياج به تعمير داشتند و در واقع در بعضى از قسمت‌ها به كلى ويران شده و از بين رفته بودند . ويرانى ديوارها هم شايد به وسيلهء سازندگان منازل جديد تسريع شده باشد ، زيرا اين اشخاص مصالح ساختمانى لازم را از ديوارهاى مجاور به دست مىآوردند . « 3 »\r\nارگ ، كه به نام تبرك معروف بود ، در قسمت شمالى محلهء خواجو و در يك ميل و ربعى شرق مركز چهار باغ قرار داشت . اين ارگ شامل چند ساختمان بود كه در اطراف يك زمين سان واقع بود . خزاين سلطنتى در يكى از برج و باروها نگه‌دارى مىشد . ارگ هم ، مثل ديوارهاى شهر ، به حال خرابى افتاده بود . « 4 »\r\nدر ازمنهء قديم ، اصفهان 12 دروازه داشت . ولى وقتى شاردن در آنجا زندگى مىكرد شمارهء آنها\r\n\r\n\r\n","description":"","footnote":"\r\n( 1 )  Chardin , Voyages , vo 1 . VIII , p . 274  .\r\n( 2 )  A New Account of East India and Persia , p . 293  .\r\n( 3 ) . در ماه مه 1954 مشاهده كردم كه مقدار زيادى خشت از بقاياى ديوارهاى شهر در محلهء سابق نور باران ، كه در جنوب شرقى قسمت مسكونى شهر واقع است ، مىساختند .\r\n( 4 ) . -  De Bruyn , Travels , vo 1 . I . p . 194 .  از اين ارگ چيزى به جاى نمانده است و سرنوشت ديوارهاى محلهء نور باران را داشته است .\r\n","page_name":" 416 ","page_number":428},
  {"content":"\r\n\r\nبه هشت دروازه تقليل يافته بود . همچنين شش دهانه يا سوراخ در ديوارها به وجود آمده بود . اگر از دروازهء طوقچى در شمال شروع كنيم و در جهت گردش عقربه‌هاى ساعت به دور ديوارها بچرخيم ، ساير دروازه‌هاى شهر از اين قرار بودند : جوباره ( يا عباس ) در شرق ، حسن آباد در جنوب شرقى ، سيد احمد و كارون در جنوب ، دوله و لومبان در غرب ، و در دشت در شمال غربى ، در حدود بيست يا سى سال بعد ، شمار دروازه‌ها به ده رسيد و شايد هر دهانه‌اى را كه شاردن ذكر مىكند ، به صورت دروازه در آورده باشند . « 1 » در زمان حاضر ، تمام آثار دروازه‌ها از بين رفته است ، چنان كه در تهران نيز چنين است .\r\nزاينده رود در وقت طغيان خط دفاعى مستحكمى براى شهر بود . در بهار ، در اثر باران ، و همچنين آب شدن برف‌هاى زاگرس ، از اين رودخانه جز به وسيلهء پل نمىشد گذشت . و بنابراين ، پل‌هاى اصفهان در اين وقت سال از لحاظ نظامى بسيار اهميت داشت . در مواقع ديگر ، عبور از روخانه آسان بود .\r\nدر زمان صفويه ، اصفهان داراى چهار پل اصلى و دو پل فرعى بود . ولى از اين همه فعلا يك پل فرعى به جاى مانده است . در مسير رودخانه از غرب به شرق ، اول به پل مرنان مىرسيم . « 2 » اين پل بسيار ساده و داراى هيجده طاق و ديواره‌هاى كوتاه است و محلهء عباس آباد اصفهان را با قسمت غربى جلفا مربوط مىكند .\r\nدر يك ميل و ربعى پايين رودخانه پل الله ورديخان قرار دارد ، كه به مراتب زيباتر از پل مرنان است . اين پل كه در زمان شاه عباس كبير ساخته شده است ، داراى ديواره‌هاى بلند در هر دو طرف است و براى دفاع آسان‌تر از پل مرنان است . اصفهان و جلفا به وسيلهء اين پل به يكديگر مربوط مىشوند و به همين علت گاهى آن را پل جلفا مىنامند ( گاهى هم به آن « پل سى و سه طاق » مىگويند ) . چنان كه گفتيم ، اين پل قسمت شمالى و جنوبى چهار باغ را به هم متصل مىكند .\r\nطول آن 968 پا و عرض آن 45 پاست . « 3 »\r\nپايين‌تر از پل الله‌ورديخان ، پل كوچكى به نام پل چوبى قرار دارد كه به غلط پل چوبى خوانده مىشود . اين پل كه اصلا براى گذراندن مجراى آبى از روى رودخانه ساخته شده بود ، امروزه مورد استفادهء پياده‌روها و رانندگان وسايل نقليهء سبك است .\r\nپل خواجو پايين‌تر از پل چوبى است و شاه عباس ثانى آن را بر پايه‌هاى پلى كه اوزون حسن آق قوينلو در حدود دو قرن پيش ساخته بود بنيان نهاد . پروفسور پوپ عقيده دارد كه شاه عباس ثانى با ساختن اين پل بهترين اثر پل سازى ايرانىها و يكى از زيباترين پل‌هاى فعلى را به وجود\r\n\r\n\r\n","description":"","footnote":"\r\n( 1 )\r\n Valentijn , F . Ouden Nieuw Oost - Indien , vo 1 . P . , Vart I , pp . 207 - 8 \r\n. ( 2 ) . نام درست آن پل ماربانان است ، ماربانان اسم دهكدهء كوچكى است كه فعلا حومهء جلفاست .\r\n( 3 )\r\n Professor Pope , « Islamic Architecture : M . Bridges » A Survey of Persian Art , vo 1 . , II , p . 1236 \r\n.\r\n","page_name":" 417 ","page_number":429},
  {"content":"\r\n\r\nآورد . « 1 » از اين پل به عنوان سد نيز استفاده مىشود . مجارى آب آن را به آسانى باز مىكنند و مىبندند . مقصود شاه عباس ثانى از ساختن اين پل اين بود كه با بستن مجارى آب آن يك نوع درياچهء مصنوعى در مقابل قصر سعادت آباد و ساير ساختمان‌هايى كه خود در دو طرف رودخانه تا پل جوبى بر پا كرد به وجود آورد . پل چوبى سبكى ( كه از بين رفته است ) « هفت دست » و ساير منازل پادشاه را ، واقع در ساحل جنوبى ، با حرم سراى شاهى در شمال رودخانه متصل مىساخت . در قسمت جنوبى رودخانه ، پايين‌تر از هفت دست و نزديك پل خواجو ساختمانى بود به نام آينه خانه كه شبيه چهل ستون ولى كوچك‌تر از آن بود . تمام اين عمارات از ميان رفته‌اند و غالب آنها را ظل السلطان در يك قرن پيش خراب كرد . « 2 » در محل آنها اكثرا كارخانه‌هاى نساجى ايجاد شده است .\r\n\r\n\r\n","description":"","footnote":"\r\n( 1 )  Pope , loc . cit , p . 1237 .  .\r\n( 2 ) . هنگامى كه لرد كرزن در اواخر قرن نوزدهم به اصفهان رفت ، آينه خانه هنوز بر جا بود ، ولى مىنويسد كه به حال خرابى افتاده بود . - كتاب او\r\n Persia and the persian Question ( London , 1892 ) vo 1 , ll . pp . 48 - 9 . \r\n","page_name":" 418 ","page_number":430},
  {"content":"\r\n\r\nفعلا مجارى آب در پل خواجو را براى بالا بردن سطح آب رودخانه مىبندند و به آن وسيله اراضى واقع در پايين پل را آبيارى مىكنند . در قرن هفدهم و اوايل قرن هجدهم ، اين پل را پل حسن آباد مىناميدند و اين اسم از نام محله‌اى كه در جنوب آن قرار دارد گرفته شده است . پس از آن كه افغان‌ها اين محله را ضمن محاصرهء اصفهان خراب كردند ، آن پل به مناسبت محلهء خواجو كه در شمال آن قرار دارد پل خواجو ناميده شد . « 1 »\r\nقديم‌ترين پل اصفهان به نام پل شهرستان است كه 4 / 3 / 2 ميل پايين‌تر از پل خواجو قرار دارد .\r\nپايه‌هاى آن سنگين و كهنه است و نفوذ سبك ساسانى را مىرساند ولى روسازى آن از قرون وسطى است . در قسمت شمالى آن سر پل مستحكمى است كه اگر چه فعلا خراب شده است ولى در اواخر عهد صفوى مانع بزرگى به شمار مىرفت . دهكدهء شهرستان در قسمت شمالى اين پل واقع است .\r\nدر زمان شاه سلطان حسين سه پل ديگر بر روى زاينده رود در اصفهان بسته بودند . دو تا از اين پل‌ها به نام چوم و دشتى به ترتيب در چهار و نه ميلى جنوب شرقى پل شهرستان قرار داشتند . پل چوم فعلا برپاست و اخيرا آن را تعمير كرده‌اند ولى از پل دشتى فقط پايه‌هايى باقى است كه در شمال دهكده‌اى به همين نام ديده مىشوند . پل ورگان در يازده ميلى جنوب غربى اصفهان واقع است و شايد در قرن هفدهم ساخته شده باشد و خوب به جا مانده است .\r\nاگر چه شاه سلطان حسين خانه ساز خستگى ناپذيرى بود ، ولى از عماراتى كه بر پا كرد تعداد كمى باقى مانده است . اين پادشاه در ساختن قصرها و مساجد و مدارس مذهبى و همچنين تعمير ابنيهء قديمى مبالغ هنگفتى صرف كرد . بزرگ‌ترين و زيباترين عمارات اصفهان مدرسه مادر شاه است كه در قسمت شرق چهار باغ و ميان منتهى اليه شمالى آن و زاينده رود قرار دارد . اين ساختمان و كاروان سراى بزرگى كه در شرق آن قرار دارد به وسيله مادر شاه سلطان حسين بر پا شد . ساختن آن در سال 1118 شروع گرديد و در سال 1126 هجرى به پايان رسيد . پروفسور پوپ دربارهء آن مىنويسد : « اين ساختمان بهترين دليل پاى دار بودن ذوق و قريحهء هنرى كشور است . مجموعهء اين مسجد و مدرسه و كاروان سرا آخرين ساختمانى در ايران است كه جا دارد آن را عظيم بناميم . » « 2 »\r\nپروفسور پوپ در جايى ديگر مىنويسد : « مدرسهء مادر شاه ساختمانى است كه وقار ، شخصيت و فريبندگى دارد . در زيبايى كاشى كارى آن افراط نشده است ، زيرا با اشكال ساختمانى\r\n\r\n\r\n","description":"","footnote":"\r\n( 1 ) . سابقا اين پل نام‌هاى مختلفى داشت ، يكى پل حسن بيگ ( به نام اوزون حسن ) ، ديگرى پل شيراز ( زيرا راه شيراز از آنجا مىگذشت ) ، ديگرى پل بابا ركن الدين ( زيرا آرامگاهى به همين نام در جنوب آن است ) ، ديگرى پل گبرى ( زيرا محلهء زردشتىها سابقا در قسمت جنوبى رودخانه و در مجاورت آن بود ) .\r\n( 2 )  A Survey of Modern Art , vo 1 . II , p . 1213 .  .\r\n","page_name":" 419 ","page_number":431},
  {"content":"\r\n\r\nآن كه ساده و محكم است هم آهنگى دارد . در ساختن آن هدف اصلى به خوبى حفظ شده است ؛ آن هم در زمانى كه مهندسى در ساير ممالك اسلامى از سنن ديرين اندك اندك منحرف مىشده است . » « 1 » بسيارى از اروپاييانى كه به اصفهان رفته‌اند از اين مدرسه تعريف و توصيف كرده‌اند . در حدود هفتاد سال قبل كه پير لوتى در اصفهان بود ، از آن بنا بسيار تعريف كرد ، ولى از اين كه به حال خرابى افتاده بود متأسف شد . « 2 » به فرمان رضا شاه ، تعميرات كلى در آن شد و اكنون به خوبى حفظ مىشود .\r\nساير عماراتى كه شاه سلطان حسين بر پا كرد از قرار ذيل است :\r\n1 - مدرسهء جلاليه . اين عمارت كه در قسمت شمالى خيابان حافظ و در شرق شهر واقع است ، در سال 1114 ساخته شد . طرز ساختمان آن ساده و در وسط آن حياطى است . در قسمت شمالى مقابل مدخل ، ايوان كوچكى با كاشى كارى و گچ برى ديده مىشود .\r\n2 - مدرسهء شمس آباد . اين مدرسهء مذهبى ، كه كوچك‌تر از مدرسهء معروف چهار باغ است ، در وسط شهر در محلهء شمس آباد واقع است . تزئينات آن مثل مدرسهء جلاليه ساده است و ساختمان آن در 1713 - 1714 به پايان رسيد .\r\n3 - مسجد ميسو ( مصرى ؟ ) . اين مسجد ساده و كوچك كه در حدود 1116 و 1704 - 1705 ساخته شد در محلهء جوباره ميان محل دروازهء طوقچى ( كه از بين رفته است ) و منارهء چهل دختران قرار دارد .\r\nشاه سلطان حسين علاوه بر ايجاد عمارات فوق ، عده‌اى از ساختمان‌هاى قديمى را تعمير كرد و از خود بر آنها افزود و از ميان آنها مىتوان امام زاده اسماعيل ، درب امام و مسجد شياع ( اشعياء ) را نام برد .\r\nمع الوصف ، تمام ساختمان‌هايى كه شاه در اصفهان بر پا كرد ، به استثناى مدرسهء چهار باغ در برابر قصر مجلل و باغ فرح آباد ارزشى نداشت . ساختمان اين ورساى ايرانى در حدود 1700 ميلادى شروع شد ولى هفده سال طول كشيد . « 3 » معلوم نيست چرا شاه سلطان حسين به قصر سعات آباد و گردشگاه آن و همچنين باغ وسيع هزار جريب ، كه پانصد فواره داشت و داراى قبه‌هاى زيبا و درختان بىشمار بود ، اكتفا نكرد . « 4 » شايد بتوان گفت كه وى مىخواست مثل\r\n\r\n\r\n","description":"","footnote":"\r\n( 1 ) . همان كتاب ، ص 1215 .\r\n( 2 ) . همان كتاب ، صفحات 264 - 265 .\r\n( 3 ) . در سال 1704 ديوارها هنوز كاملا ساخته نشده بودند ، چنان كه از تصويرى كه دوبروين در جلد اول  Travels  از اصفهان كشيده است پيدا است .\r\n( 4 ) . اين باغ و قسمتى از ديوارها و بعضى از برج‌ها كه هنوز برپاست مجموعا از هايد پارك و باغ‌هاى كن زينگتن  ( Kensington )  در لندن بزرگ‌تر است . باغ مذكور در زمين ساخته شده بود كه به سوى رودخانه تمايل داشت .\r\nعدهء زيادى از جهان گردان آن را وصف كرده‌اند ، و ميان آنها بايد آثار ذيل را نام برد :\r\n Herbert , Travels , ( London , 1928 ) , pp . 132 - 4 ; Chardin , Voyages , vo 1 . VIII , pp . 33 - 5 ; sackville West , The Legacy of Persia ( Oxford , 1953 ) , pp . 270 - 1 . \r\n","page_name":" 420 ","page_number":432},
  {"content":"\r\n\r\nبسيارى از پادشاهان شرقى چيزى به وجود آورد كه تمام آثار پيشينيان را تحت الشعاع قرار دهد .\r\nمحلى كه براى ساختن فرح آباد در نظر گرفته شد در جنوب زاينده رود و در حدود يك ميلى غرب باغ هزار جريب واقع بود و زمين آن مثل زمين اين باغ از قسمت فوقانى يا قسمت جنوبى به طرف رودخانه متمايل مىشد . و به اين ترتيب ، آب از مجرا گذشته وارد حوض‌ها و فوّاره‌ها و بالاخره رودخانه مىگرديد .\r\nبه علت خرابىهايى كه در اثر باد و باران ، و همچنين اقدامات كشاورزان ، به آن ساختمان وارد آمده است ، به خوبى نمىتوان حدود قصر را تعيين كرد ، « 1 » ولى آنچه باقى مانده است نشان مىدهد كه فرح آباد تا چه اندازه وسيع بوده است . در تابستان 1932 ، مسيو بودوان فرانسوى مدتى به بررسى خرابه‌ها پرداخت . ظاهرا در آن وقت بقاياى قصر به سرعت امروزى از بين نمىرفت ، زيرا مشار اليه توانست نقشهء مفصلى از آن بكشد و با چند طرح به مجلهء اوربانيسم در همان سال بدهد . « 2 » اين نقشه در كتاب بررسى هنر ايران ، به قلم پروفسور پوپ و دكتر فيليس آكرمن چاپ شده است . « 3 »\r\nتهيه آب براى چنين باغ عظيمى بسيار دشوار بود ، زيرا مجراى آبى كه شاه عباس كبير براى باغ هزار جريب ساخته بود كفاف فرح آباد را نيز نمىكرد . كروسينسكى نوشته است كه چون شاه سلطان حسين قصر و باغ خود را در جايى ساخت كه بسيار خشك بود ، مشكلى كه در پيش داشت آوردن آب بود و آن را از مسافت بعيدى از طريق مجارى سنگى آورد . كسانى كه آن را نديده‌اند نمىتوانند تصور كنند كه ساختن اين مجارى چه مخارج و زحماتى دربر داشت است . « 4 » كروسينسكى اگر چه درست مىگويد كه آب را مىبايستى از راه درازى بياورند ، ولى از مجارى سنگى كه او نام برده است ، به جز مجرايى كه شاه عباس در حدود يك قرن پيش از آن ساخته بود ، اثرى ديده نمىشود . مىتوان حدس زد كه مجراى موجود را قدرى وسيع‌تر كردند تا آب به اندازهء كافى به باغ‌هاى هزار جريب و فرح آباد برسد . نظر به اين كه سطح باغ‌ها بالاتر از سطح آب بود ، مجبور بودند در دهكدهء « مزرا » ، در 5 / 17 ميلى جنوب فرح آباد ، از آب زاينده رود وارد مجرا كنند ، ولى به علت تركيب خاك ، اين مجرا راه پر پيچ و خمى مىپيمود و در حقيقت 30 ميل طول داشت . در يك نقطه كه چند تپه در مسير آن واقع بود ، مجبور شدند سيفونى بسازند . اين مجرا را مىبايستى از دامنه‌هاى تپه‌ها تا شرق رودخانه بسازند و چون مقدارى از بدنهء آن فرو ريخته است ، امروزه مورد استفاده نيست . ساختن مجراى اصلى توسط شاه عباس كبير و وسيع\r\n\r\n\r\n","description":"","footnote":"\r\n( 1 ) . فرح آباد مدت‌ها به همان سرنوشت قلعهء تبرك و اكثر ديوارهاى اصفهان دچار بوده است .\r\n( 2 )  Urbonisme ( Paris , 1932 ) , no . 10 .  .\r\n( 3 )  A Survey of Persian Art , vo 1 . II , pp . 1436  .\r\n( 4 )  History of the Revolution of Persia , p . 91  .\r\n","page_name":" 421 ","page_number":433},
  {"content":"\r\n\r\nكردن آن به وسيلهء شاه سلطان حسين اقدام بزرگى بوده است . « 1 » با وجود اين ، نقشهء شاه عباس براى منحرف كردن آب كارون به طرف زاينده رود از طريق سوراخ كردن كوهرنگ در دل سلسله جبال زاگرس بسيار مهم‌تر بوده است . « 2 » شاه سلطان حسين كه مىخواست آب لازم براى اصفهان و باغ‌هاى هزار جريب و فرح آباد تأمين شود ، مدتى در خيال عملى كردن نقشهء مربوط به كوهرنگ بود و اگر چه مالياتى هم براى اين منظور به مردم بست ، ولى احتمالا به علت حملهء افغان‌ها نتوانست آن را به مرحلهء عمل در آرد .\r\nفرح آباد تنها محل تفريح شاه سلطان حسين در حوالى اصفهان نبود . اين پادشاه باغ وحش بزرگى نيز احداث كرد كه در 17 ميلى جنوب غربى شهر قرار داشت و عبارت بود از محوطهء چهار گوش بزرگى كه هر ضلع آن لااقل يك ميل و نيم طول داشت . ديوارهاى سه ضلع آن هنوز ديده مىشوند ولى به حال خراب و اسف‌انگيزى افتاده‌اند . ديوار شمالى را اهالى دهكدهء مجاور خراب كرده‌اند تا در قسمت شمالى باغ سابق زراعت كنند . اين قسمت چون در سطح پايين‌ترى قرار دارد ، مىتوان آن را با آب رودخانه سيراب كرد . پير ويكتور ميشل ، سفير لويى چهاردهم در دربار ايران ، قبل از حركت به سوى فرانسه از اين باغ ديدن كرد . « 3 »\r\nدر اينجا بايد مختصرى راجع به جلفا در آن زمان بنويسيم . اين شهر در نتيجهء سياست عاقلانهء شاه عباس كبير و فعاليت و كاردانى مردم آن به سرعت ترقى كرد و توسعه يافت . شاه عباس ثانى با آوردن عدهء ديگرى از ارامنه از شمال غربى مملكت به جمعيت آن افزود . اين اشخاص تازه وارد در هر قسمت شهر كه ساكن مىشدند آن را به اسم محلى كه ترك كرده بودند مىناميدند . به اين ترتيب ، جلفا تا امروز هم به محله‌هايى تقسيم شده است كه نام‌هايى مانند جلفا ، ايروان و تبريز دارند . بيش از بيست كليسا ، كه از آنها سيزده كليسا باقى است ، ساخته شد . دو تاى آنها كه از ديگران بزرگ‌ترند عبارت‌اند از منجى عام كه در سال 1606 بر پا شد ولى در سال 1655 آن را به صورت بزرگ‌ترى كه امروز موجود است ساختند ، و ديگرى كليساى بيت لحم است كه در 1627 ساخته شد . خود شهر ديوارى داشت با كوچه‌هاى تميزى كه در دو طرف آنها درخت روييده بود .\r\n\r\n\r\n","description":"","footnote":"\r\n( 1 ) . از آقاى دكتر ميناسيان متشكرم كه در ماه مه 1954 مرا به ديدن اين مجرا برد .\r\n( 2 ) . شاه طهماسب اول مىخواست با احداث تونلى اين نقشه را عملى كند ، و ليكن به علت نبودن تهويه از آن منصرف شد . شاه عباس ثانى هم در دو مورد كوشيد از آب كارون استفاده كند ، و با آن كه از خدمات يك نفر مهندس فرانسوى بهره‌مند بود ، ولى نتوانست كارى از پيش ببرد . قابل توجه است كه اين نقشه اخيرا عملى شده است .\r\n( 3 ) . -  Michel , Memoire p . 162  ، ميشل را همچنين به باغ سلطنتى ديگرى كه وى آن را « باكمه » مىنامد بردند . اين باغ ظاهرا در حوالى دهكدهء كمه و 5 / 1 ميلى جنوب غربى دهكدهء بزرگ‌ترى به نام باغ عربستان و 5 / 2 ميلى جنوب شرقى پل ورگان بوده است . يكى از اهالى كمه به دكتر ميناسيان اطلاع داد كه قطعه زمينى در آن حوالى است كه مردم آن را هنوز « قصر » مىنامند . كلمهء « باكمه » كه ميشل ذكر كرده است مسلما « باغ كمه » بوده است .\r\n","page_name":" 422 ","page_number":434},
  {"content":"\r\n\r\nولى بعضى از جانشينان شاه عباس با مردم جلفا به بدى رفتار مىكردند و ماليات‌هاى سنگينى بر آنها مىبستند و گاهى دختران و زنان آنها را براى حرم سراى خود مىربودند . مردم اين شهر نيز از قانونى كه به يك نفر عيسوى حق مىداد در صورت اسلام آوردن ، اموال خويشان خود را تصاحب كند بسيار صدمه ديدند .\r\nشهر جلفا با وجود هرج و مرجى كه به خود ديد ، باز در زمان شاه سلطان حسين نسبتا آباد بود . كسانى كه همراه سراسقف آنقره آمدند و در سال 1699 در اين شهر ماندند ، تحت تأثير زيبايى آن قرار گرفتند و خانه‌هاى مجلل و باغ‌هاى سرسبز و كوچه‌هاى تميز و هواى عالى شهر را ستودند . مبلّغ فرانسوى به نام گودرو ، كه مدت‌ها در ايران مقيم و وابسته به هيئت همراهان اسقف بود ، از جلفا بسيار تعريف كرده و گفته است : « در اينجا خلاصه‌اى از جهان تهيه كرده‌اند . » ضمنا مىنويسد كه مردم شهر وضعشان خوب بود و با تمام دنيا روابط تجارى داشتند . در آن وقت جمعيت شهر را ميان 30000 و 40000 نفر تخمين زده است . « 1 »\r\nجلفا اگر چه از مصايبى كه مردم اصفهان ضمن محاصره شدن در 1722 كشيدند بر كنار ماند ، ولى باز نه تنها از بدرفتارى افغان‌ها ، بلكه از وقفهء كامل تجارت در نتيجهء حملات افغان‌ها ، روس‌ها و ترك‌ها و همچنين شورش‌هايى كه در نقاط مختلف مملكت بر پا شد بسيار آسيب ديد .\r\nجلفا هم مثل اصفهان بعد از صدماتى كه در آن روزگار آشفته به آن وارد آمد ديگر قد علم نكرد .\r\n\r\n\r\n","description":"","footnote":"\r\n( 1 )  Gaudereau , Relation II , pp . 94 and 97  .\r\n","page_name":" 423 ","page_number":435},
  {"content":"\r\n . \r\n","description":"","footnote":"","page_name":" 424 ","page_number":436},
  {"content":"\r\n\r\n\r\nضميمهء چهارم هنر و ادبيات در اواخر عهد صفوى\r\nهنر و ادبيات نيز مثل ساير رشته‌ها در سى يا چهل سال آخر عهد صفوى به طور كلى راه تنزل و انحطاط پيمود . مع ذلك چند مورد استثنايى مهم وجود دارد . مثلا در معمارى مىتوان گفت دوره‌اى كه اثرى مانند مدرسهء مادرشاه در اصفهان به وجود آورده است ، نمىتواند كاملا فاقد سليقه و ذوق و مهارت هنرى باشد .\r\nدر مورد قالى بافى ، ادواردز در مقاله‌اى تحت عنوان « قالىهاى ايرانى » ، در كتاب ميراث ايران ، نوشته است :\r\n« درست گفته‌اند كه هر نهضت هنرى ، تخم فساد و تباهى خود را با خود حمل مىكند و نبوغ و استعداد ، بدون سرپرستى و تمجيد و محيط مساعد هميشگى ، پژمرده مىشود و گل نمىدهد . » جانشينان شاه طهماسب و شاه عباس علاقه‌اى به قالى بافى نشان نمىدادند . طراحان و استادان قالىباف كه براى شاه عباس كار كرده بودند از حمايت پادشاه محروم و به زودى يا پراكنده شدند و يا از بين رفتند و كسى جاى آنها را نگرفت . اگر چه طرح‌هاى آنها به جاى ماند ، ولى صنعت قالى بافى راه انحطاط پيمود و بد و ناشيانه شد . عاقبت شاه سلطان حسين ، آخرين پادشاه سلسلهء صفوى ، در سال 1722 ، پاىتخت و تاج شاهى خود را تسليم افاغنه كرد و عهد درخشانى به وضع شرم‌آورى پايان يافت .\r\nدر آن دورهء صد سالهء انحطاط ، هنر قالى بافى نيز متدرجا راه تنزل پيمود و سلطنت كوتاه ولى خونين رؤساى افغانى آنچه را هم كه به جاى مانده بود از ميان برد . ( ص 253 )\r\nاگر چه مطالبى كه ادواردز دربارهء قالى بافى به طور كلى نوشته است مسلما تا حد زيادى درست است ، ولى در قالىهاى مربعى كه احتمالا در خراسان در اواخر قرن هفدهم و اوايل قرن هجدهم بافته مىشد به هيچ وجه علامت انحطاط ديده نمىشود . « 1 » يك نمونهء عالى از اين نوع\r\n\r\n\r\n","description":"","footnote":"\r\n( 1 )\r\n Von Bode Vorderas iatische Knupfteppiche aus alter Zeit , ( Brunswick , 1955 ) , pp . 135 - 6 \r\n.\r\n","page_name":" 425 ","page_number":437},
  {"content":"\r\n\r\nقالى در مجموعهء لردابر كانوى موجود است . « 1 » به عقيدهء آقاى گرى « 2 » ، در اين قالىها اثر قالىهاى كرمان كه تصوير درخت در آنها رسم شده است پيداست .\r\nدر مورد منسوجات زربفت ، دورهء شاه سلطان حسين را به هيچ‌وجه نمىتوان دورهء انحطاط ناميد . مثلا نمونه‌هاى زيبايى از اين منسوجات در مرقد على ( ع ) در نجف « 3 » و هم‌چنين در مجموعه‌هاى شخصى در امريكا و ساير نقاط يافت مىشود . « 4 »\r\nچنان كه از ساختمان زيباى مدرسهء چهار باغ در اصفهان پيداست ، در مهندسى و هنرهاى تزئينى آثار انحطاط زياد معلوم نيست . با وجود اين ، اگر كسى به دقت آن ساختمان را نگاه كند ، خواهد ديد كه كاشى كارى آن با وجود آن كه مسلما زيبا و دل پذير است ، از آثار قرون گذشته بهتر نيست .\r\nدر مورد نقاشى ، تنزل و انحطاط بسيار محسوس است . اين نقص تنها در اثر نبودن هنرمندان قابل به وجود نيامده است ، بلكه فقدان سرپرستى و محيط مساعد نيز مؤثر بوده است . به علاوه ، تأثير افكار و عقايد اروپايى باعث شده است كه « دو شخصيت » به وجود آيد . يعنى در ضمن اين كه بعضى از هنرمندان به سبك و شيوهء ديرين پاى بند بودند ، ديگران ، كه مىتوان آنها را « مترقى » ناميد ، در نقاشى روش‌هاى اروپايىها را در پيش گرفتند . در يك مورد ، چنان كه در زير شرح داده مىشود ، هر دو سبك به طور عجيبى با يكديگر آميخته شدند .\r\nمهم‌ترين طرف دار سبك نقاشى ايرانى معين بود كه خود را مصور مىناميد . « 5 » معين كه در سال 1617 ميلادى تولد يافته بود ، يكى از شاگردان و مقلدان هنرمند معروف رضا عباسى به شمار مىرفت كه در زمان سلطنت شاه عباس كبير و شاه صفى به مقامى ارجمند رسيده بود .\r\nاستاد ارنست كونل ، در مقاله‌اى تحت عنوان « نقاشى كتاب » ، در كتاب بررسى هنر ايران ، تأليف پوپ ، بعد از آن كه شرحى دربارهء رضا عباسى و كارهاى او مىدهد ، راجع به معين مىنويسد :\r\n« هيچ يك از شاگردان بىشمار او [ رضا عباسى 
  ] مثل معين به او نزديك نبودند ؛ و اگر چه خود از لحاظ هنر شخصيت بارزى داشت ، ولى تابعيت استاد مىكرد . » استاد كونل در همان مقاله ، بعد از\r\n\r\n\r\n","description":"","footnote":"\r\n( 1 ) . - لوحهء شمارهء 1270 ، در  A Survey of Persian Art  ، جلد ششم .\r\n( 2 ) . اين نكته را آقاى گرى در نامه‌اى كه شخصا به من نوشتند ياد آور شدند . از اطلاعاتى كه ايشان در مورد هنر ايرانى در اين دوره در اختيار من گذاشتند بسيار سپاس گزارم .\r\n Aga - oglu , Safawid Rugs and Texiles in the Collection of the shrine of Imam Ali at al - Naiaf \r\n. ( 3 )\r\n New York , 1941 ) . . Reath and E . B . Sachs , Persian Textiles and Their Technique from the Sixth to the Eighteenth \r\n( 4 )\r\n Centuries Including a System for General Texitle Classiflcation ( New Heaven , 1937 ) . \r\n( 5 ) . حاجى حسين ، يكى از نقاشان معروف اين زمان ، لقب مصور الملك گرفته است . خانهء او واقع در اصفهان در دورهء صفويه و احتمالا قبل از سلطنت شاه سلطان حسين ساخته شده است . داخل آن داراى گچ‌برىهايى است .\r\n","page_name":" 426 ","page_number":438},
  {"content":"\r\n\r\nآن كه در مورد تصويرى كه معين از رام كردن شيرها كشيده است بحث مىكند ، مىنويسد كه از مقايسهء اين تصوير با تصاوير مشابهى كه رضا عباسى كشيده است چنين بر مىآيد كه معين ، نه در تركيب و نه در نمودار ساختن حالات و حركات ، هرگز به پايهء او نمىرسد .\r\nوقتى شاه سلطان حسين به تخت نشست ، معين پير شده بود و بعد از آن اثر زيادى از خود به جاى نگذاشت . چند نمونهء كار او در نمايشگاه آثار هنرى ايران در لندن ، در 1931 ، عرضه شده بود ولى اكثر آنها را در زمان سلطنت شاه عباس يا شاه صفى كشيده بود . « 1 » اكنون به مكتب « مترقى » مىرسيم كه به وسيلهء شاه عباس ثانى پايه گذارى شد . به قول استاد كونل ، اين پادشاه « نخستين كسى بود كه دريافت نقاشى ايرانى به سبك رضا عباسى در حال ركود كامل است و براى آن كه قوهء خلاقهء جديدى در آن به وجود آيد ، به نيروى محركى از خارج احتياج دارد » . « 2 » به عقيدهء شاه عباس ثانى بهترين راه براى ايجاد چنين نيرويى اين بود كه چند تن از هنرمندان با استعداد را براى تمرين به رم بفرستد . موفق‌ترين اين هنرمندان محمد زمان بود كه در كارهاى او « تركيب عجيبى از آثار شرق و غرب » پيداست . « 3 »\r\nسبك‌هاى قديم و جديد در كنار هم در شاهنامهء جالبى كه در موزهء متروپليتن نيويورك مضبوط است ديده مىشود . تصاويرى كه به سبك قديم است كار معين و هنرمند ناشناسى است كه استعداد او از معين كم‌تر ولى داراى تمايلات شديد به سبك قديم است . در صورتى كه تصاوير مربوط به مكتب ايتاليايى از كارهاى على نقى و آقانويان است . « 4 »\r\nلارنس بنيان مرحوم و ويل كينسن و بزل گرى در كتاب نقاشىهاى مينياتور ايرانى « 5 » ، اين نظريهء جالب را ابراز داشتند كه محمد زمان و رفقايش نمونه‌هايى از نقاشىهاى ايتاليايى را با خود به ايران آوردند « . . . كه ممكن است در كشيدن تصاوير بسيارى از خانوادهء مقدس و مقدسان و فرشتگان عيسوى بىتاثير نبوده است ، و اين خود در قرن‌هاى هجدهم و نوزدهم در كشورى مسلمان ، پديدهء عجيبى به شمار مىرود » . « 6 »\r\nدر موزهء بريتانيا تصوير مهم‌ترى از هنرمند معاصر معين ، به نام محمد على ، ديده مىشود .\r\n\r\n\r\n","description":"","footnote":"\r\n( 1 ) . -\r\n Binyon , Wilkinson and Gray , Persian Miniature Painting , pp . 178 - 9 \r\nدر صفحهء 161 اين كتاب مؤلفان عقيدهء خوبى نسبت به كار معين اظهار نداشته‌اند .\r\n( 2 )  A Survey of Persian Art , vo 1 . III , p . 1896 .  .\r\n( 3 )  Binyon , Wilkinson and Gray , op . cit , p . 180 .  .\r\n( 4 ) . رجوع شود مخصوصا به الواح 23 و 24 در كتاب آقاى رابينسن  ( Robinson )  تحت عنوان :\r\n The Metropolitan Museum of Art Miniatures : Persian Painting . \r\nاين نقاشىها كه صحنه‌هايى از شاهنامه را نشان مىدهد ، عبارت‌اند از « بهرام گور در حال شكار » ، اثر معين ؛ و « رستم پيشاپيش سپاه ايران » اثر آقانويان .\r\n( 5 )  Persian Miniature Painting  .\r\n( 6 ) . شايد قابل توجه باشد كه محمد زمان تا مدتى از آئين كاتوليك پيروى مىكرد .\r\n","page_name":" 427 ","page_number":439},
  {"content":"\r\n\r\nتاريخ آن 1133 ( 1 / 1720 ) و موضوع آن تشريفات نوروز است . شخصى كه با عمامهء بزرگ در وسط نشسته مسلما شاه سلطان حسين نيست ، چنان كه از تصويرى كه كورنليوس دوبروين از اين پادشاه كشيده است معلوم مىشود ( و لو اين كه اين پرده هفده سال بعد از آمدن كورنليوس دوبروين كشيده شده است ) . بنابراين ، شخصى كه در وسط نشسته است به احتمال قوى اعتماد الدوله وزير اعظم است . اگر اين پرده تشريفات نوروز در 1132 را نشان دهد ، در آن صورت شخص مورد نظر ما فتحعليخان داغستانى خواهد بود ، ولى اگر مربوط به سال بعد باشد ، از آن جانشين او محمد قليخان است . تصوير اشخاصى كه در اين پرده ديده مىشود با مهارت بسيار ساخته شده است و نكتهء مهم آن كه غالب آنها افسرده به نظر مىرسند .\r\nدر اينجا شايسته است كه ملاحظات خود دربارهء نقاشى ايرانى در اواخر عهد صفوى را با ذكر نظريهء هنرمند هلندى كورنليوس دوبروين خاتمه دهيم . وى مىنويسد :\r\n« ايرانىها حتى نقاشانى دارند كه پيشهء آنها نقاشى است و دو نفر از بهترين آنها در عهدى كه من در ايران بودم در خدمت پادشاه كار مىكردند . از كنج كاوى به ديدن يكى از آنها رفتم و دريافتم كه تصاوير او برتر از آنچه تصور مىكردم بود . اين كارها فقط پرندگانى را كه با رنگ لعابى كشيده بود نشان مىداد ولى بسيار تميز و پاكيزه بود . در حقيقت نمىتوانم بگويم كه او از سايه روشن اطلاعى داشت و در اين كشور كسى هم از اين موضوع آگاه نيست و به همين علت نقاشىهاى آنها بسيار ناقص است . اين نقاش براى پادشاه تصوير گل‌ها را از روى كتابى مىكشيد كه از مملكت ما به آنجا رسيده بود و رنگ آميزى آن را يكى از كشيش‌هاى اروپايى به بهترين طريقى كه مىتوانست به او آموخته بود ؛ و براى اين منظور زيباترين رنگ‌ها را دارند . . . خودشان رنگ لاجوردى را ، كه قشنگ‌ترين رنگ‌هاى جهان است ، درست مىكنند و سنگ آن را در مملكت دارند . . . هم‌چنين در ميان ايرانىها نقاشانى پيدا مىشوند كه عصا را با نوعى صمغ رنگ مىزنند و تأثير دل پذيرى دارد و نيز قلمدان‌هايى به شكل قوطى مىسازند كه روى آنها در كمال پاكيزگى تصوير اشخاص ، جانوران ، گل‌ها و همه نوع زينت آلاتى را مىكشند . » « 1 »\r\nنظريات دوبروين بسيار جالب است زيرا نشان مىدهد كه شاه سلطان حسين ضمن آن كه تا حدى هنرمندان را تشويق مىكرد ، تا اندازه‌اى نيز علاقهء شاه عباس ثانى به هنرهاى اروپايى را به ارث برده بود .\r\nهنر ايرانى ، كه در اين مورد بايد نام آن را صنعت استادانه بناميم ، در زمينهء فلزكارى به اوج خود رسيد . از مطالعهء تذكرة الملوك « 2 » چنين بر مىآيد كه كارگاه‌هاى سلطنتى ( كه شمارهء آنها به\r\n\r\n\r\n","description":"","footnote":"\r\n( 1 )  Travels , v . 1 , p . 220  .\r\n( 2 ) . صفحات 48 - 50 .\r\n","page_name":" 428 ","page_number":440},
  {"content":"\r\n\r\n33 مىرسيد ) هنوز در عهد شاه سلطان حسين كار مىكردند ، و شايد اسطرلاب‌هاى زيبايى كه در موزهء بريتانيا و موزهء ويكتوريا و آلبرت مضبوط است در همين كارگاه‌ها ساخته شده باشد . در موزهء بريتانيا نمونهء بسيار خوبى اثر عبد العلى بن محمد رفيع الجزى ديده مىشود كه تاريخ آن شعبان 1124 است . خطوطى كه بر آن نوشته شده است كار محمد باقر يكى از برادران عبد العلى است . « 1 » اين اسطرلاب اگر چه از لحاظ علمى بر آلاتى كه در عهد الغ بيگ ساخته شده است مزيتى ندارد ، ولى در ساختن و پرداختن آن نهايت استادى به كار رفته است .\r\nاسطرلاب زيباى ديگرى كه به وسيلهء عبد الائمه « 2 » ، استاد معروف در تاريخ 1127 ساخته شده است ، در موزهء ويكتوريا و آلبرت مضبوط است . « 3 »\r\nوقتى به ادبيات اين دوره مىپردازيم ، مىبينيم كه هيچ نويسنده يا شاعر بزرگى در عهد شاه سلطان حسين وجود نداشته است ، مگر اين كه محمد باقر مجلسى ، نويسندهء پركار و گردآورندهء احاديث شيعه ، را جزو اين دسته بدانيم . در حقيقت عهد شاه سلطان حسين با بقيهء دوران سلسلهء صفوى كه در آن ادبيات به ادنى درجه رسيد فرقى ندارد . مرحوم ادوارد براون كه مىدانست ايرانىها در زمان سلاطين صفوى در بسيارى از جهات به ترقيات افتخار آميزى نايل آمدند ، از اين كه در ادبيات كارى انجام ندادند بسيار تعجب مىكرد و علت آن را از دوست خود مرحوم محمد قزوينى پرسيد . ميرزا محمد در پاسخ مطالبى بدين مضمون اظهار داشت :\r\n« سلاطين صفوى به علت مقاصد سياسى خود و مخالفت شديد با امپراتورى عثمانى ، بيشتر همّ خود را مصروف اشاعهء مذهب شيعه و تشويق علمايى مىكردند كه اصول و قوانين شيعه را به خوبى مىدانستند . اين علما اگر چه بسيار كوشيدند كه ايران را از لحاظ مذهبى متحد كنند ( عملى كه منجر به اتحاد سياسى آن شد ) و شالودهء ايران امروزى را گذاشتند كه مردم آن به طور كلى داراى يك ايمان و يك زبان و يك نژاد هستند ، ولى ، از طرف ديگر ، از نقطهء نظر ادبيات و شعر و تصوف و عرفان ، و به قول خودشان ، هر چه كه متعلق به كماليات بود ( در مقابل\r\n\r\n\r\n","description":"","footnote":"\r\n( 1 ) . براى شرح مفصلى دربارهء اين اسطرلاب ، - كتاب مارلى  ( Morley )  تحت عنوان :\r\n Description of a Plani Spheric Astrolabe Constructed for Shah Sultan Husain Safawi , King of Persia , and Now preserved in the British in the british Museum ( London , 1886 ) . \r\nگانتر در مقدمهء جلد اول كتاب خود\r\n The Astrolabes of the World ( Oxford , 1932 ) , pp . 1 - 50 \r\nشرح فوق را نقل مىكند . سپس در ص 147 اين كتاب مىنويسد كه اين اسطرلاب شايد زيباترين اسطرلاب مضبوط در موزهء بريتانيا باشد . همچنين مىنويسد كه اين اسطرلاب جزو مجموعهء سراسلون بوده و در سال 1753 به موزهء بريتانيا انتقال يافته است .\r\n( 2 ) . در مقالهء كريستى  ( Christie )  تحت عنوان :\r\n،\r\n « Islamic Arts and their Influence upon European Work » , the Legacy of lslam ( Oxford , 1931 ) \r\nاسم اين استاد به غلط عبد الحميد ذكر شده است . تصوير 16 آن كتاب عكس اين اسطرلاب است .\r\n( 3 ) . شمارهء 1888 - 485 .\r\n","page_name":" 429 ","page_number":441},
  {"content":"\r\n\r\nشرعيات ) نه تنها كارى پيش نبردند بلكه به هر وسيله كوشيدند كه به نمايندگان اين كماليات كه معمولا عقيدهء محكمى به شرعيات و مشتقات آن نداشتند آسيب و زيان برسانند . مخصوصا در مورد صوفيان همه نوع سخت گيرى و آزار از قبيل تبعيد و اخراج و قتل و توبيخ مرعى داشتند ، و بسيارى از آنها را با دست خود كشتند يا سوزاندند يا به قتل و حرق آنها فتوا دادند . على اى حال ، در ايران رابطهء نزديك شعر و ادبيات از يك طرف و تصوف و عرفان از طرف ديگر معلوم است ، به طورى كه نابودى يكى باعث نابودى و انهدام ديگرى خواهد شد . به اين علت بود كه در عهد سلطنت اين سلسله دانش و فرهنگ و شعر و عرفان كاملا از ايران رخت بربست . . . » « 1 »\r\n\r\n\r\n","description":"","footnote":"\r\n( 1 ) . اين مطلب در صفحات 26 - 27 كتاب  Persian Literature in Modem Times  ذكر شده است .\r\n","page_name":" 430 ","page_number":442},
  {"content":"\r\n\r\nملاحظات فوق اگر چه دربارهء تمام دوران صفوى است ، ولى در مورد سلطنت شاه سلطان حسين كاملا صدق مىكند ؛ عهدى كه علماى متعصب و سخت گير شيعى قدرت و نفوذ فراوانى به دست آوردند .\r\nدرست است كه اثرى هم از ادبيات در آن عهد بود ، چنان كه از تذكرة الاحوال شيخ محمد على حزين بر مىآيد ، ولى تمام نويسندگان و شاعران اين عهد ، شامل خود او ، در درجهء اول نبودند .\r\nلطفعلى بيگ آذر ، هنگامى كه دربارهء تسلط كوتاه افغان‌ها و ساليان پرآشوبى كه تا روى كار آمدن كريم‌خان زند ادامه داشت مطالبى مىنويسد ، نبودن اديبان در آن دوران را نتيجهء هرج و مرج و فقر و فاقه‌اى مىداند كه به قول او به جايى رسيده بود كه كسى را حوصلهء شعر خواندن نبود ، چه رسد به اين كه شعر بگويد . « 1 »\r\n\r\n\r\n","description":"","footnote":"\r\n( 1 ) . مرحوم ادوارد براون اين مطلب را از آتشكده در كتاب خود  Persian Literature in Modem Times , p . 282  آورده است .\r\n","page_name":" 431 ","page_number":443},
  {"content":"\r\n . \r\n","description":"","footnote":"","page_name":" 432 ","page_number":444},
  {"content":"\r\n\r\n\r\nضميمهء پنجم يادداشت‌هايى دربارهء نقشه‌ها\r\nتهيهء نقشه‌هايى كه در اين كتاب ديده مىشود كار آسانى نبوده است . اولا ، در طى دو قرن و نيمى كه از آغاز سلطنت شاه سلطان حسين گذشته است ، در اسامى جغرافيايى ايران تغييرات زيادى به وجود آمده است : نام بعضى شهرها و دهكده‌ها عوض شده است و بعضى از آنها از ميان رفته ، ولى بعضى هم با نقاط مجاور يكى شده است ( مثلا بن اصفهان كه فعلا قسمتى از سه ده است ) .\r\nثانيا ، هم چنان كه در فصل اول اين كتاب ديديم ، مرزهاى ايران در عهد صفويه دقيقا تعيين نشده بود « 1 » ، و امتداد آنها مخصوصا در شرق غالبا مبهم بود . ثالثا ، شناختن حدود ايالات آن عهد دشوارتر از تعيين مرزهاست .\r\nبراى آن كه نقشه‌هاى دقيقى به دست دهيم ، نقشه‌هاى جديد را براى تعيين كيفيات طبيعى از قبيل سواحل ، كوه‌ها ، رودخانه‌ها و همچنين شهرها به كار برده‌ايم . ولى هر جا كه اسم محل تغيير كرده است ، تا حد امكان به نقشه‌هاى آن عهد ، مانند نقشهء بسيار خوبى كه دليل « 2 » در سال 1724 كشيده بود ، مراجعه كرده‌ايم . در مورد حملهء پطر كبير به ايران در سال 1722 ، از نقشه‌هاى روسى استفاده برده‌ايم .\r\nاز نقشهء دليل به خوبى مىتوان دريافت كه اطلاعات اروپايىها در اواخر ربع اول قرن هجدهم راجع به ايران تا چه پايه بوده است . اين نقشه ، مخصوصا قسمت غربى آن ، به مراتب بهتر از نقشه‌هايى است كه جهان گردان در ايران در قرون شانزدهم و هفدهم تهيه كرده‌اند . در نقشهء آنتونى جن كين سن ، درياى خزر به اسم عجيبى ناميده شده است و باكو و دربند را به ترتيب در\r\n\r\n\r\n","description":"","footnote":"\r\n( 1 ) . چنان كه در فصل اول ذكر كرديم ، نخستين اقدام روس‌ها و ترك‌ها براى تعيين حدود كشورشان در سال 1727 به عمل آمد و شمال غربى ايران را به طريقى كه در عهدنامهء تقسيم ايران ، مورخ 1724 ، تصريح شده بود ميان خود قسمت كردند .\r\n( 2 )  Delisle  .\r\n","page_name":" 433 ","page_number":445},
  {"content":"\r\n\r\nجنوب شرقى و جنوب آن نشان داده است ؛ در صورتى كه شماخى را تقريبا در سمت تهران تعيين كرده است . اگر چه نقشه‌اى كه در كتاب الياريوس « 1 » ديده مىشود بهتر از نقشهء جن كين سن است ، ولى درياى خزر در محل دور دستى در شرق نشان داده شده است و اسم عجيبى دارد ، در صورتى كه خليج فارس را كاملا در جنوب تنگهء هرمز كشيده است . نقشهء كتاب سانسون « 2 » چنان كوچك است كه جزئيات آن را نمىتوان شرح داد . در اينجا درياى خزر و خليج فارس دقيق‌تر از نقشهء الياريوس نشان داده شده است .\r\nممكن است سؤال شود كه دليل چگونه توانست نقشه‌اى را كه سانسون سى سال قبل از او كشيده بود اصلاح كند ؟ جواب آن است كه در آن سال‌ها عدهء زيادى از جهانگردان ، مبلّغان مذهبى ، سفيران و بازرگانان به ايران مىآمدند و جمعى از آنها اطلاعات جغرافيايى خود را در بازگشت در اختيار دليل مىگذاشتند . از جمله كسانى كه به دليل كمك كرد ، نمايندهء سوئدى به نام لودويك فابريتيوس بود كه بين سنوات 1679 - 1698 سه بار به ايران آمد . « 3 » ديگرى زورابك ، يكى از ارامنهء كاتوليك شهر شماخى ، بود كه توسط شاه سلطان حسين به سفارت در دربار پادشاه لهستان منصوب و از طرف اين پادشاه به اصفهان فرستاده شد . « 4 » سپس در سال 1713 ، وختانگ چهارم از كارتيل دايى خود سلخان سبا ، را به فرانسه فرستاد تا از لويى چهاردهم تقاضا كند شاه را وادارد كه وى ( وختانگ ) بدون اسلام آوردن دوباره بر تخت بنشيند . « 5 » سلخان سبا هنگامى كه در پاريس بود ، به ملاقات دليل رفت و دربارهء اوضاع جغرافيايى گرجستان اطلاعاتى در اختيار او گذاشت . « 6 »\r\nدليل نيز مديون پطر كبير بود كه در سال 1717 در پاريس اقامت داشت . مىگويند پطر چند نقشهء روسيه را كه آكادمى علوم به او داده بود با دست خود تصحيح كرد . « 7 » پطر هنگامى كه به\r\n\r\n\r\n","description":"","footnote":"\r\n( 1 ) . اين نقشه در اول كتاب پنجم ( ميان صفحات 195 و 196 ) چاپ لندن 1642 ديده مىشود .\r\n( 2 ) . معلوم نيست كه اين شخص با آدريان و گيوم سانسون  ( Guillaume Sanson )  چه خويشاوندى داشت ، دو شخص اخير جغرافى دانان معروفى هستند .\r\n( 3 ) . - اوايل فصل پنجم .\r\n( 4 ) . - يادداشت‌هاى روزانهء كشيش يسوعى دو لاماز  ( de la Maze )  كه همراه زورابك از شماخى به اصفهان رفت ، در\r\n Lettres Edfiantes et Curieuses , vo 1 . IV , pp . 53 - 112 \r\n( 5 ) . مأموريت سلخان سبا به جايى نرسيد ، و لو آن كه وختانگ قول داده بود كه در عوض كمك ، امور تجارى فرانسه را در گرجستان تسهيل خواهد كرد و براى اشاعهء آيين كاتوليك در آنجا وسايلى فراهم خواهد ساخت . -  Sulkhan Saba , Dsigni Sbrdzne Sitsruisa  سر واردروپ  ( Wardrop )  اين كتاب را تحت عنوان :\r\n The Book of Wisdom and Lies ( London , 1894 ) \r\nترجمه كرده است .\r\nسلخان سبا نيز به رم رفت و در آنجا به حضور پاپ كلمنت يازدهم باريافت . همچنين - مقالهء بروسه  ( Brosset )  در مجلهء  Nouveau Joumal Asiatique , vo 1 . IX , pp . 340 - 66 \r\n( 6 )\r\n R . Mintslov , Pierre le Grand dans la Litterature etrangere , ( St . Petersbourg , 1872 ) p . 32 \r\n. ( 7 ) . دليل همچنين از برادرش ژوزف نيكلا ، كه يكى از دوستان پطر كبير و سال‌ها متصدى رصد خانهء سنت\r\n","page_name":" 434 ","page_number":446},
  {"content":"\r\n\r\nمملكت خود بازگشت ، علاقهء بيشترى به ناحيهء درياى خزر نشان داد ، زيرا فكر لشكركشى به ايران و تجارت از اين سو به آن سوى درياى خزر در سرش قوت گرفته بود . پس از آن كه سويمونف و فن وردن نقشهء خود را از آن ناحيه كشيدند ، پطر نسخه‌اى از آن را براى دليل فرستاد « 1 » و از او خواهش كرد چاپ تازه‌اى از آن را ، كه شامل اصلاحات لازم باشد ، تهيه كند . اين نقشه ، به استثناى چند اشتباه جزئى در شمال شرق درياى خزر و قسمتى از سواحل آن ، بسيار دقيق است و اين موضوع از نقشهء چهار رنگى « 2 » در كتاب فن باير مستفاد مىشود . « 3 »\r\nدليل به محض آن كه اين نقشه روسى را دريافت داشت ، مطابق خواهش تزار در ترسيم نقشهء جديدى از اطلاعات آن استفاده كرد . اين نقشه نيز به قطع كوچكى به زبان هلندى ، و همچنين به زبان انگليسى ، به وسيلهء هرمن مول تهيه گرديد . « 4 » اطلاعاتى كه در اين نقشهء جديد بود ، در نقشهء عمومى ايران كه دليل در سال 1724 منتشر كرد ديده مىشود . « 5 »\r\nاگر چه اين اطلاعات جديد براى دليل فوق‌العاده اهميت داشت ، ولى فقط مربوط به قسمت شمال غربى نقشهء عمومى او بود . بنابراين ، هر وقت كه نقشهء او را به طور كلى ملاحظه مىكنيم ، مىبينيم كه هر قدر به طرف شرق مىرويم ، كمتر دقيق مىشود . مثلا ، تعيين حدود امپراتورى مغول با ايران بهتر از نقشهء سانسون انجام داده نشده است . در قسمت شرقى نقشهء دليل عباراتى نظير « صحراى پر از راه زن » ديده مىشود كه انسان را به ياد اشعار معروف جاناتان سويفت مىاندازد : « 6 »\r\n\r\n\r\n","description":"","footnote":"\r\nپترزبورگ بود ، اطلاعاتى به دست آورد . -\r\n R . V . Tooley , Maps and Map Makers ( London , 1923 ) , pp . 42 - 3 \r\n( 1 ) . اتين پادرى كه در سال 1720 در قزوين بود ، نقشهء ديگرى از ناحيهء بحر خزر به پاريس فرستاد . شايد طبع آن قديمىتر از نقشه‌اى بود كه پطر جهت دليل فرستاد . - بايگانى وزارت امور خارجهء فرانسه ، جلد پنجم ، ورق  b  315 . از آنجا كه از اين نقشه اثرى در آن بايگانى وجود ندارد ، احتمال دارد كه آن نقشه جهت دليل فرستاده شده باشد .\r\n( 2 ) . اين نقشهء جالب هر كدام از اين قسمت‌ها را به رنگى نشان مىدهد : ( الف ) سواحل بحر خزر ؛ ( ب ) خطوط ساحلى چنان كه در روى نقشهء سويمونوف و فن وردن آمده است ؛ ( ج ) نقشهء اولياريوس ؛ ( د ) نقشهء بطلميوس .\r\nپطر كبير حتما به فن وردن احترام زيادى مىگذاشت ، زيرا وى را رئيس نقشه كش‌هاى خود كرد ؛ -\r\n Wahl , Altes und Neues Vorder - und Mittel - Asien , p . 43 \r\nظاهرا فن وردن ، هم چنان كه از اسمش بر مىآيد ، هلندى بوده ولى بگرو ( باقراف ؟ ) در كتاب  Die Geschich der Kartographie ( Berlin , 1951 ) , p .  369 او را روسى مىداند .\r\n( 3 ) . اين نقشه در كتاب ذيل است :\r\n Beitrage zur Kenntniss des Russischen Reiches und der angrenzenden Lander Asiens ( St , . Petersbourg , 1872 ) pp . 241 - 242 . \r\n( 4 ) . -  Mintslov , op cit , p . 31  ، راجع به مول مىنويسد كه وى جغرافى دانى بىارزش بود .\r\n( 5 ) . اين نقشه اساس كار عده‌اى از نقشهءكشان و نيز هومن  ( Homann )  قرار گرفت .\r\n( 6 ) .  On Poetry  ، قسمت دوم ، صفحات 177 - 180 .\r\n","page_name":" 435 ","page_number":447},
  {"content":"\r\n\r\n« به اين ترتيب جغرافى دان‌ها ، در نقشه‌هاى افريقا ، جاهاى خالى را با عكس‌هاى وحشىها پر مىكنند و در روى زمين‌هاى خشك و غير مسكون ، به علت نبودن شهر ، عكس فيل مىگذارند . »\r\nنقشه‌اى كه دليل در سال 1724 ترسيم كرده است با وجود نقايصى كه دارد باز قابل تمجيد است .\r\nنقشهء اصفهان و نواحى مجاور آن در اوايل قرن هجدهم با استفاده از چند منبع تهيه شده است ، كه از آنها نقشه‌اى را كه آقاى سمبات براى من كشيد و نقشه‌هايى را كه ضميمهء مقاله بودون در مجلهء اوربانيسم « 1 » سال 1932 شماره دهم است نام مىبريم .\r\nطرح جنگ گلناباد تا حدى متكى بر نقشه آقاى سمبات است ولى از نتايج بازديدى كه در سال 1954 به اتفاق دكتر ميناسيان از ميدان جنگ مذكور به عمل آوردم نيز استفاده كرده‌ام . شرح مواضع قواى ايران و افغان را از منابع آن عهد به دست آورده‌ام .\r\nتبصره - پس از آن كه اين ضميمه را نوشتم ، نسخه‌اى از مقالهء جالب آقاى آلن « 2 » را دريافت داشتم . اين مقاله در ايماگو موندى « 3 » ، شمارهء سيزدهم ، صفحات 137 - 50 ، چاپ شده است و شامل اطلاعات بيشترى است كه اكثرا از كتب و مقالات تركى و روسى اقتباس شده است .\r\n\r\n\r\n","description":"","footnote":"\r\n( 1 )  Urbanisme  .\r\n( 2 )  Allen  .\r\n( 3 )  Imago Mundi  .\r\n","page_name":" 436 ","page_number":448},
  {"content":"\r\n\r\n\r\nضميمهء ششم يادداشت‌هايى راجع به منابع كتاب\r\nمطالب مربوط به تاريخ ايران از سال 1694 تا 1730 فراوان است و گذشته از اين ، هم متنوع و هم به زبان‌هاى مختلف است . در اين مورد منابعى را كه به پانزده زبان شرقى و اروپايى است بايد مطالعه كرد . اگر چه حجم اين مطالب در بادى امر زياد به نظر مىآيد ، ولى با خلاصه كردن تفسيرها و حواشى ، مىتوان آن را تقليل داد . اين مطلب دربارهء كتاب‌هايى كه راجع به حملهء پطر كبير به ايران نوشته شده است كاملا صدق مىكند .\r\nدر تأليف اين كتاب كوشيده‌ام كه تا حد امكان از مطالبى كه هم زمان با وقايع مربوطه نوشته شده است استفاده كنم ، ولى اغلب هم به آثار نويسندگان بعدى مانند ، كلراك ، سرجان ملكم ، بروسه و سولويف مراجعه كرده‌ام . گذشته از اين ، هنگامى كه نويسندگان جديد اشاره به نكتهء تازه‌اى كرده‌اند ، آن را هم مورد استفاده قرار داده‌ام . در مورد اخير ، منابعى كه در دست داشته‌ام عبارت‌اند از :\r\n1 - مقالهء بسيار مهم ميكلو خرماكلاى « 1 » دربارهء زاپيسكى اثر آورامف .\r\n2 - شرح حال مفيدى كه در كتاب پ . ت . آروطونيان موجود است . « 2 »\r\nبعضى از كتاب‌هايى كه ديدم قابل استفاده نبودند ، مانند : كتاب كاته فورو « 3 » ، كه مرد جاهل و نادانى بود . همچنين كتاب ديگرى اثر موبردوگوس « 4 » ، تحت عنوان دهقان مشهور يا يادگار و ماجراهاى دانيل موژينيه . « 5 »\r\n\r\n\r\n","description":"","footnote":"\r\n( 1 ) . - نام نويسندهء اين مقاله در فهرست مآخذ كتاب حاضر .\r\n( 2 ) . عنوان اين كتاب اين است :\r\n Osvoboditelnoe Dvizheniye Arnyanskogo Naroda v pervoi Chetverti XVIII veka \r\n( 3 ) .  Katephoro  ، براى دانستن عنوان اين كتاب - فهرست مآخذ كتاب حاضر .\r\n( 4 )  Maubert de Gouvest  .\r\n( 5 )\r\n L'IIIustre Parisan ou Memoires et Aventures de Daniel Moginie \r\n.\r\n","page_name":" 437 ","page_number":449},
  {"content":"\r\n\r\nكتاب‌هاى كم اهميت‌تر عبارت‌اند از : رساله در سلطنت پطر كبير امپراتور روسيه « 1 » ، چاپ آمستردام ( 1728 ) ؛ و رساله در سلطنت كاترين امپراتريس تمام روسيه « 2 » لاهه ( 1721 ) ؛ هر دو كتاب اثر ژان روسه « 3 » است كه به اسم مستعارنس تزورانوى « 4 » نوشته شده است ؛ و شايد اسم اخير مقلوب كلمهء ژان روسه باشد . در نامه‌اى كه ب . ه - . سامنر « 5 » به من نوشته كتاب اول را تركيبى از حكايات دانسته است و به عقيدهء او هر مطلب با ارزشى در اين كتاب از منابع ديگر گرفته شده است .\r\n\r\nالف - منابع موثق شرقى\r\nشمارهء كتاب‌هاى تاريخى به زبان فارسى و ساير زبان‌هاى شرقى مربوط به دوره‌اى كه در اين كتاب ذكر شده بسيار است ، ولى بيش از چند تايى از آنها حايز اهميت نيست ؛ و راجع به دستهء اخير مطالب جداگانه‌اى بعدا خواهيم گفت . بسيارى از كتاب‌هاى چاپى و خطى در درجهء دوم از اهميت قرار دارند و مىتوان آنهايى را كه دربارهء تاريخ افغان‌هاى غلجايى و ابدالى ، و روابط آنها با پادشاهان صفوى نوشته شده است جزو اين دسته كتاب‌ها دانست . بعضى از نويسندگان مطالب خود را از كتاب‌هاى متقدمان به عاريت گرفته‌اند ولى مآخذ را ذكر نكرده‌اند ( بايد اعتراف كرد كه اين شيوه منحصر به نويسندگان شرقى يا مربوط به دورهء معين نيست ) .\r\nاز مقاله‌اى ، اثر يكى از دانشمندان روسى « 6 » ، چنين بر مىآيد كه جلد اول شرح احوال نادر ، به قلم محمد كاظم ، كه مىگفتند از دست رفته ، خوش بختانه اخيرا پيدا شده است .\r\n\r\n1 - محمد محسن\r\nاز زندگى محمد محسن جزئيات زيادى در دست نداريم و آن هم منحصر به مطالبى است كه او راجع به خود در كتاب زبدة التواريخ مىنويسد . از اصل و نسب و تولد و سال‌هاى اول عمر او چيزى نمىدانيم ، ولى بنا به گفتهء خود او منصب مهمى در قسمت خزانه دارى آستان قدس رضوى در سال 1132 هجرى قمرى داشته است . احتمالا پس از اين تاريخ از مشهد عازم اصفهان شده است ، زيرا ضمن محاصرهء پاى تخت در اين شهر بوده است . در اصفهان ، حتما در يكى از قسمت‌هاى مربوط به « خاصه » مشغول كار شده است . احتمال دارد كه بعد از خاتمه محاصره به مشهد بازگشته باشد ، زيرا از وقايع آشفته‌اى كه در آن شهر قبل از استقرار ملك محمود سيستانى در غرب خراسان به وقوع پيوست اطلاعات دقيقى دارد . در تاريخى كه ذكر نشده است ، وى به\r\n\r\n\r\n","description":"","footnote":"\r\n( 1 )\r\n Memoires du Regne de Pierre le Grand , Empereur de Russie \r\n. ( 2 )\r\n Memoire du Regne de Catherine , Imperatrice de toute la Russie \r\n. ( 3 )  Jean Rousset  .\r\n( 4 )  Nestesuranoi  .\r\n( 5 )  Sumner  .\r\n( 6 ) . ميكلو خوماكلاى\r\n","page_name":" 438 ","page_number":450},
  {"content":"\r\n\r\nخدمت نادر در آمد و به مقام مستوفى يا خزانه‌دار شعبه‌اى از « خاصه » ، به نام قسمت « سر كار فيض » « 1 » ، ارتقا يافت .\r\nهمچنين از اظهارات خود او بر مىآيد كه نادر وى را مأمور تأليف زبدة التواريخ ، جهت اطلاع رضا قلى ميرزا فرزند ارشدش ، كرد ( 1154 ) . از تاريخ وفات محمد محسن خبرى نداريم .\r\nزبدة التواريخ به عنوان تاريخ عمومى تأليف شد و اگر چه از « سرگذشت آدم » شروع مىشود ولى اطلاعات زيادى جز تا فصلى كه مربوط به سلسلهء صفويه است از آن به دست نمىآيد . ريو مىنويسد : « 2 » « قسمت آخر فصل داراى اهميت بسيار است ، زيرا به عنوان منبع معاصرى دربارهء انحطاط سلسلهء صفويه و ظهور نادر تا هنگام بر تخت نشستن او به شمار مىآيد . »\r\nراجع به آن چه محمد محسن دربارهء شورش ابدالىها و غلجايىها و كوششى كه براى فرونشاندن آن به كار رفت مىنويسد مطلب زيادى نمىتوان نوشت . در مورد عزل فتحعليخان داغستانى ، محمد محسن توضيح مىدهد كه چگونه دشمنانش نظر شاه را با او بد كردند و از اين عده مخصوصا محمد حسين ملا باشى و رحيم خان حكيم باشى را بيشتر مسئول مىداند . دو نكته كه از اين قسمت زبدة التواريخ به خوبى مستفاد مىشود يكى ضعف شاه و ديگرى دسيسه‌ها و مشاجرات اشراف ، وزرا ، درباريان و خواجه سرايان است . در نتيجه ، مملكت دچار مصايب فراوان گرديد و وقتى هم تصميمى گرفته مىشد ، دير شده بود و قدرت كافى براى انجام دادن آن وجود نداشت .\r\nدر مورد شكست گلناباد ، محمد محسن ضمن اين كه رفتار محترمانهء رستم خان گرجى را مىستايد ، از جبن و بىلياقتى سرداران ديگر شديدا انتقاد مىكند . « 3 » شرحى كه محمد محسن راجع به محاصرهء اصفهان مىنويسد ، اگر چه مختصر است ، اطلاعات مفيدى به دست مىدهد .\r\nدر حقيقت ، مطالبى كه دربارهء بىارزش شدن پول در تحت بعضى شرايط مىنويسد بسيار جالب توجه است . « 4 »\r\nصحت مطالب محمد محسن راجع به انتصابات پىدرپى پسران شاه ( سلطان محمود ميرزا ، صفى ميرزا و طهماسب ميرزا ) به عنوان ولى عهد ، از مطالعهء داگ رجيستر و ساير منابع درجهء اول ، به خوبى معلوم مىشود . گذشته از اين ، وى به درستى از رفتار طهماسب و طرف دارانش كه پس از فرار از اصفهان در ماه ژوئن 1722 اقدامى براى نجات پاى تخت به عمل نياوردند انتقاد مىكند .\r\nمحمد محسن شرح مىدهد كه چگونه فتحعليخان قاجار پس از شورش خود به طهماسب پيوست و براى خود و طرف دارانش مناصب بزرگى به دست آورد ، ولى پس از ظهور نادر مقاصد\r\n\r\n\r\n","description":"","footnote":"\r\n( 1 ) . براى دانستن وظايف اين شخص - تذكرة الملوك ، ص 84 .\r\n( 2 )\r\n Supplement to the Catalogue of the Persian Mss . in the british Museum , no 36 \r\n. ( 3 ) . زبدة التواريخ ، ورق  a  207 .\r\n( 4 ) . همان كتاب ، ورق  a  208 .\r\n","page_name":" 439 ","page_number":451},
  {"content":"\r\n\r\nجاه طلبانه‌اش خنثى شد . اين قسمت از مطالب محمد محسن بسيار جالب توجه است . وى بر خلاف ميرزا مهدى نشان مىدهد كه رئيس طايفهء قاجار مكاتبات خيانت آميزى با ملك محمود سيستانى آغاز كرد و آنچه نويسنده در اين باره مىنويسد با شهادت بىطرفانهء سيمون آورامف تاييد مىشود .\r\nمحمد محسن سقوط مشهد را نتيجهء خيانت سردار ملك محمود مىداند ، و مىنويسد كه وزراى طهماسب اين پادشاه را با اظهارات بىاساس خود از نادر بيگانه كردند . از نوشته‌هاى نويسندگان آن زمان ، مانند آورامف ، ضعف طهماسب و وجود متملقان و توطئه‌گران در اطراف او به خوبى معلوم مىشود ؛ و پيداست كه محمد محسن در بيان اين مطلب حقيقت مىگويد و براى ارضاى نادر نمىنويسد .\r\nاگر چه عيب كتاب بىنظمى و تكرار بعضى مطالب و ذكر سنوات غلط است ، « 1 » ولى روى هم رفته بدون ترديد اين كتاب مهم‌ترين منبع ايرانى راجع به اين دوره به شمار مىآيد .\r\n\r\n2 - شيخ محمد على حزين\r\nشيخ محمد على حزين بن ابى طالب در اصفهان ، در تاريخ 27 ربيع الثانى 1103 ، متولد شد .\r\nچنان كه خود مىنويسد ، « 2 » از اخلاف تاج الدين ابراهيم زاهد گيلانى است كه پير شيخ صفى معروف بوده است . جد بزرگ و پدر بزرگ و پدرش همگى عالم بوده‌اند و او نيز در عنفوان شباب شوق و ذوقى براى آموختن نشان داد .\r\nمحمد على در كودكى چند بار به خدمت مجتهد بزرگ محمد باقر مجلسى برده شد و در سال‌هاى بعد خود غالب اوقات مصاحب ساير علماى شيعه بود ، ولى هرگز تحت تأثير افكار تعصب آميز آنها قرار نگرفت .\r\nدر سال 1715 ، پدرش در بستر مرگ به فرزند گفت : « در اصفهان اگر توانى زياده توقف مكن كه شايد از ما كسى باقى ماند . » « 3 » در آن ايام كسى به اين گفته وقعى ننهاد ، و محمد على و ساير اعضاى خانواده هفت سال بعد وقتى محاصره شروع شد ، هنوز در اصفهان بودند . همگى به استثناى محمد على از بين رفتند و چيزى نمانده بود كه خود او نيز تلف شود . پس از آن كه به اندازهء كافى بهبودى يافت ، سه روز قبل از سقوط شهر از آنجا گريخت .\r\nحزين « 4 » قبل از حملهء افغان‌ها به شعر گفتن پرداخته بود ، ولى گرفتارىهايى كه پيش آمد او را مجبور كرد تا استقرار آرامش دست از چنين فعاليتى بردارد .\r\n\r\n\r\n","description":"","footnote":"\r\n( 1 ) . شايد بعضى از اين اغلاط از استنساخ كنندگان ناشى شده باشد .\r\n( 2 ) . - ترجمهء انگليسى احوال ، به قلم بلفور  . ( Belfour ) \r\n( 3 ) . همان كتاب ، ص 14 .\r\n( 4 ) . « حزين » تخلص او بود .\r\n","page_name":" 440 ","page_number":452},
  {"content":"\r\n\r\nحزين پس از گريختن از اصفهان به خرم‌آباد ، كه هنوز در دست عليمردان خان والى لرستان و از طرف داران صفويه بود ، رفت . والى از او به خوبى پذيرايى كرد ، ولى به علت حملهء ترك‌ها مجبور شد از آنجا عزيمت كند . سپس با ترك‌ها تماس حاصل كرد و مورد الطاف آنها قرار گرفت و اجازه يافت به همدان ، كه چندى قبل از آن به تصرف ترك‌ها در آمده بود ، برود . از همدان به بختيارى و از آنجا به خليج فارس رفت و به قصد زيارت مكه سوار كشتى شد . « 1 » ولى كشتى او در دريا شكست و نتوانست از حدود يمن فراتر برود و از آنجا به ايران بازگشت . يك بار ديگر به ترك‌ها پيوست ، كه مثل سابق با او مهربانى كردند و به او اجازه دادند به اماكن مقدسهء شيعيان در كربلا و نجف برود . پس از سه سال اقامت در نجف ، به آذربايجان و مازندران و استرآباد رفت . در سال 1729 به مشهد رسيد و در آنجا طهماسب او را به حضور پذيرفت و به او اصرار كرد كه همراه لشكرى كه مأمور دفع غلجايىها بود برود . حزين مجبور شد قبول كند ولى چون مايل به جنگيدن نبود ، از طهماسب معذرت خواست . مىنويسد : « از عقب آن لشكر به خاطر خواه خود روانه شدم و در ميانه هميشه مسافت اندك بود . » « 2 » علت اين كه شرح او دربارهء جنگ مهماندوست كاملا صحيح نيست همين اجتناب او از همراه رفتن با قشون است . « 3 » همين نكته دربارهء مطالبى كه راجع به ساير جنگ‌ها مىنويسد صدق مىكند .\r\nبعد از آزاد شدن اصفهان و بيرون رفتن افغان‌ها ، حزين به پاى تخت بازگشت ، و در آنجا پنج ماه اقامت كرد ، ولى اصفهان شباهتى به شهرى كه سابقا ديده بود نداشت . مىنويسد : « آن شهر معظم را با وجود پادشاه به غايت خراب ديدم و از آن همه مردم و دوستان كم‌تر كسى مانده بود . » « 4 » حزين وقتى به شيراز رفت ، دريافت كه آن شهر همان حال پاى تخت را دارد و هيچ يك از دوستان او زنده نمانده‌اند . بنابراين ، مدت زيادى در آنجا نماند و به بندر عباس رفت و به قصد سورات سوار كشتى شد و از آنجا به جده رفت و از اين بندر براى بار دوم عازم زيارت مكه گرديد .\r\nدر بازگشت به ايران ، اوضاع اين كشور را باز آشفته يافت . هر جا كه مىرفت مردم در نهايت فقر و فاقه زندگى مىكردند و از سخت‌گيرى متصديان نادر شكايت داشتند . حزين طاقت ديدن اين همه بدبختى را نداشت و در نتيجه در سال 1724 موطن خود را براى هميشه ترك گفت و در هندوستان مقيم شد . هشت سال بعد ، كتاب خود را به نام احوال نوشت و در آن وقايع برجستهء زندگى خود را تا هنگام عزيمتش از ايران شرح داد . در سال 1779 ، به سن 78 سالگى . در بنارس در گذشت .\r\nشرح مختصرى كه دربارهء زندگى حزين نوشتيم نشان مىدهد كه وى فرصت كافى داشت كه\r\n\r\n\r\n","description":"","footnote":"\r\n( 1 ) . وى قبل از شروع شورش در ايران به زيارت كعبه رفته بود .\r\n( 2 ) . احوال ، ص 192 .\r\n( 3 ) . اوايل فصل بيست و ششم .\r\n( 4 ) . احوال ، ص 205 .\r\n","page_name":" 441 ","page_number":453},
  {"content":"\r\n\r\nوقايعى را كه در كشورش در آن ايام پر آشوب رخ مىداد مشاهده كند . خاطرات او ، به استثناى مواردى كه مربوط به امور نظامى است ، بسيار ارزش دارد . « 1 » سرجان ملكم ، در چند مورد در كتاب خود به نام تاريخ ايران مطالبى از احوال نقل قول كرد و مخصوصا در فصلى كه مربوط به سلطنت محمود و اشرف است خود را مديون حزين مىداند . « 2 »\r\nحزين از وزراى طهماسب و درباريان او به شدت انتقاد مىكرد ، و اگر چه طرف‌دار با وفاى سلسلهء صفويه بود ، ولى به هيچ وجه از معايب شاه سلطان حسين و فرزندش طهماسب غافل نبود .\r\nدربارهء اشاراتى كه حزين به ادباى عصر خود مىكند شرح مختصرى داديم . پروفسور براون در اين مورد نوشته است : « شرح حال دانشمندان و ادباى معاصر كه بسيارى از آنها در محاصرهء اصفهان در 1722 ميلادى از بين رفتند و حزين شخصا با آنها آشنايى داشت ، يكى از قسمت‌هاى بسيار جالب كتاب او به شمار مىرود . » « 3 »\r\nچنان كه گفتيم ، اگر چه حزين غالبا با مجتهدان زمان خود رفت و آمد داشت ، هرگز در عقايد مذهبى و فلسفى خود تحت تاثير افكار آنها قرار نگرفت و هميشه خالى از تعصب بود . سرويليام آوزلى ، در مقدمه‌اى كه بر ترجمهء قسمتى از احوال مىنويسد ، راجع به او چنين مىگويد :\r\n« در امور مذهبى ، با وجود علاقه به مذهبى كه داشت ، به مراتب از نويسندگانى كه با آثار آنها آشنا هستم كم تر متعصب بود و اين موضوع از ستايشى كه از بعضى از موبدهاى دانشمند و خوش خو مىكند به خوبى پيداست . در تمجيد كسانى كه شايستگى آن را داشتند ، از هر فرقه و ملتى كه بودند ، هرگز كوتاهى نمىكرد . » « 4 »\r\nچند سال بعد ، سرويليام از حزين چنين تعريف مىكند : « . . . در ميان صدها نويسندهء مسلمان كه آثار آنها را مطالعه كرده‌ام ، او از اشخاص معدودى است كه شايستگى لقب روشن فكر را دارد . » « 5 » ترجمهء قسمت‌هايى از احوال ( شامل متن فارسى ) در سال 1798 انتشار يافت . سى و دو سال بعد ، بلفور ترجمهء كاملى از آن تهيه كرد و سال بعد ( 1831 ) جلد ديگرى كه شامل متن فارسى بود انتشار داد . در سال 1311 ( 1893 - 1894 ) متن فارسى دوباره در كاون پور منتشر شد و شامل كليات حزين بود كه 1032 صفحه داشت . تازه‌ترين كتاب دربارهء حزين ، به نام محمد على حزين ، زندگى و آثار او ، توسط سرفراز خان ختاك در لاهور ، به سال 1944 ، انتشار يافته است .\r\n\r\n\r\n","description":"","footnote":"\r\n( 1 ) . نويمن در  Persien seit dem Niedergang der Sefi , p . 454  احوال را منبعى ذى قيمت مىداند و مىنويسد كه حزين مرد شريف و بزرگى بود و مردم او را دوست مىداشتند .\r\n( 2 )  A History of Persia , vo 1 . II , p . 42 n  .\r\n( 3 )  Persian Literature in Modem Times , p . 281  .\r\n( 4 )  Oriental Studies ( London , 1798 ) , p . 37  .\r\n( 5 )  Travels , vo 1 . I , p . 416 .  .\r\n","page_name":" 442 ","page_number":454},
  {"content":"\r\n\r\n\r\n3 - ژوزف آپى سليميان\r\nاز احوال ژوزف آپى سليميان در اوايل زندگى او ، به جز مطالب مختصرى كه خود در يكى از يادداشت‌هايش به زبان تركى نوشته است ، اطلاعى نداريم . « 1 » درست است كه مىگويد در تفليس متولد شد ، ولى دربارهء خويشان و سال تولد خود چيزى نمىنويسد . شايد والدين او ثروت و مكنتى داشتند ، زيرا توانستند فرزند خود را در كودكى به اروپا بفرستند تا زبان‌هاى غربى را به خوبى بياموزد . مىتوان حدس زد كه وى چون اوايل عمر را در تفليس گذرانيد ، توانست زبان‌هاى گرجى ، تركى ، فارسى و شايد عربى را ، به اضافهء ارمنى كه زبان مادرى او بود ، ياد بگيرد .\r\nاگر چه محل تحصيل خود را در اروپا ذكر نمىكند ، ولى از آنجا كه ظاهرا زبان فرانسه را خوب مىدانست ، شايد بتوان گفت در هر حال مدتى هم در فرانسه گذرانيده است . شايد در مدرسهء يسوعىها در پاريس به تحصيل مشغول شد ، زيرا دوگا مىنويسد « 2 » كه از سال 1700 تا 1721 « دولت به خرج خود » 22 جوان شرقى را كه غالبا ارمنى هستند براى منشى شدن و خدمت در امور سياسى ، و همچنين براى اشاعه و تبليغ آيين كاتوليك تربيت مىكند . اگر اين فرضيه درست باشد ، احتمالا ژوزف سليميان در همين وقت و در اين مدرسه آيين كاتوليك را پذيرفت .\r\nاز آنجا كه ژوزف نشان داد كه با زبان ايتاليايى نيز آشناست ، احتمال دارد كه مدتى هم در ايتاليا اقامت داشته است . قدر مسلم آن است كه پس از اتمام تحصيلات خود در اروپاى غربى ، در ونيز به قصد قسطنطنيه سوار كشتى شد .\r\nظاهرا دليلى در دست نيست كه نشان دهد ژوزف به محض ورود به قسطنطنيه فورا به عنوان مترجم در سفارت فرانسه به كار مشغول شده باشد ، ولى احتمال آن وجود دارد .\r\nتا اينجا شرحى كه دربارهء زندگى او داديم متأسفانه مبنى بر حدس و گمان بوده است ، ولى خوش بختانه به چند موضوع حقيقى نيز مىرسيم .\r\nدر نوامبر 1716 ، آنژدو گاردان و برادرش فرانسوا كه عازم ايران بودند به پرا رسيدند . نظر به اين كه آنژدو گاردان به يك نفر منشى احتياج داشت ، ژوزف با اين سمت به خدمت او در آمد و با او به سوى ايران حركت كرد . چنان كه گفتيم ، گاردان و همراهانش به علل مختلف نتوانستند سفر خود را به سرعت انجام دهند و در اواخر مارس 1718 به كاشان رسيدند ، كه محل اقامت\r\n\r\n\r\n","description":"","footnote":"\r\n( 1 ) . - ترجمه‌اى از پروفسور واير  ( Weir )  از يادداشت تركى ژوزف كرده است . عنوان آن\r\n The Revolution in Persia at the Beginning of the Eighteenth Century \r\nدر كتاب\r\n A Volume of Oriental Studies Presented to Edward G . Browne , pp . 480 - 90 \r\n( 2 )\r\n Dugat , Histoire des Orientalistes de L'Europe du XIIe au XIX siecles ( Paris , 1870 ) , pp XXIII XXIV \r\n","page_name":" 443 ","page_number":455},
  {"content":"\r\n\r\nشاه و درباريان بود . « 1 » گاردان و همراهان او به دنبال آنان به قزوين رفتند و بعد از چند ماه عازم اصفهان شدند .\r\nترديدى نيست كه ژوزف به علت آشنايى با زبان‌هاى مختلف خدمات ذى قيمتى به گاردان كرد ؛ زيرا اين شخص در ابتدا با هيچ يك از زبان‌هاى شرقى آشنا نبود و راه و رسم شرقىها را نمىدانست . مسلما گاردان در گزارش‌هايى كه راجع به حوادث ايران ، بعد از ورود خود به اصفهان ، به پاريس فرستاده است از اطلاعات و معلومات ژوزف استفاده كرده است .\r\nمىدانيم كه قبل از سقوط اصفهان ، گاردان ژوزف را به عنوان نمايندهء مخصوص خود به نزد محمود فرستاد تا از او خواهش كند منافع و اتباع فرانسه را پس از ورود به شهر حفظ كند و اين نكته مىرساند كه گاردان اعتماد و اطمينان زيادى به ژوزف داشت . ژوزف هم مأموريت خود را به خوبى انجام داد و اين عمل نه تنها دليل قدرت او در امور ديپلماسى بود ، بلكه شجاعت او را مىرساند ، زيرا در همان مراحل نهايى محاصره ، گذشتن از صفوف ايرانىها و افغانىها بسيار خطرناك بود . « 2 »\r\nمحمود ژوزف را در فرح‌آباد به مهربانى پذيرفت ؛ و هنگامى كه شاه سلطان حسين براى تسليم تاج و تخت به نزد محمود آمد ، ژوزف هنوز در آنجا بود ؛ و در واقع هنگامى كه آن دو با يك ديگر ملاقات كردند ، حضور داشت . به همين مناسبت بود كه ژوزف توانست اطلاعات گران‌بهايى راجع به آنچه در اين مورد روى داد به دست آورد . « 3 »\r\nدر اواخر ژانويهء 1723 ، ژوزف يادداشتى تحت عنوان « جنگ داخلى ايران » نوشت . در مقدمهء اين يادداشت شرح مختصرى راجع به ابدالىها و غلجايىها ديده مىشود ، و سپس شورش ميرويس و قتل گرگين يازدهم به دست او و كوشش‌هاى بىفايده‌اى كه ايرانىها براى اعادهء آرامش و فرو نشاندن شورش كردند ذكر شده است . بعد قضيهء مساعى لطفعلىخان براى جلوگيرى از حملات اعراب مسقط و نخستين حملهء محمود به ميان مىآيد ( قابل توجه است كه ژوزف دربارهء شكستى كه مىگويند لطفعلىخان به محمود وارد آورد چيزى نمىنويسد ) . « 4 » و سپس شورش لزگىها و دومين حملهء محمود مورد بحث قرار مىگيرد . به استثناى مطلب مختصرى كه در آن راجع به قحط و غلاى وحشت انگيز اصفهان نوشته شده است ، سخنى از محاصرهء شهر به ميان نمىآيد . ژوزف بعد از آن مأموريت خود را به حضور محمود در فرح آباد و روابط ملك محمود را با محمود غلجايى و ماليات گرفتن محمود از مردم اصفهان و شورش اهالى قزوين را شرح مىدهد . يادداشت فوق با عبارتى كه محمود بر سكه‌هاى خود نقش كرده\r\n\r\n\r\n","description":"","footnote":"\r\n( 1 ) . - اوايل فصل سى و هفتم .\r\n( 2 ) . همان جا .\r\n( 3 ) . بايگانى وزارت امور خارجهء فرانسه ، جلد ششم ، اوراق  a  308 -  b  262 .\r\n( 4 ) . - ص 129 .\r\n","page_name":" 444 ","page_number":456},
  {"content":"\r\n\r\nبود پايان مىيابد . در ضميمه‌اى كه ظاهرا مدتى بعد بر اين يادداشت نوشته شده است ، آمده است كه بعضى از ترك‌ها مايل بودند لشكرى به ايران بفرستند تا وساطت كند يا به حمايت يكى از طرفين بپردازد .\r\nچنان كه گفتيم ، « 1 » ژوزف در فوريهء 1723 با عثمان آقا ، فرستادهء تركيه به نزد محمود ، دوباره ملاقات كرد . شايد چند ماه بعد بود كه ژوزف از خدمت كنسول‌گرى فرانسه مرخص شد و اول به همدان و از آنجا به رشت رفت .\r\nژوزف در رشت به ديدن شخصى ارمنى به نام پطروس دى سرگيس گيلاننتس رفت و قسمت عمدهء اطلاعات خود را ، كه در يادداشت‌هاى اين شخص مذكور است ، « 2 » در اختيار او گذاشت .\r\nبسيارى از اين اطلاعات در ساير يادداشت‌هاى ژوزف و آثار نويسندگان آن عهد ديده نمىشود .\r\nشرح جنگ گلناباد داراى چند اشتباه است ، ولى قسمت مربوط به رستم ، شاه زادهء گرجى ، قابل توجه است . سپس شرح مفصلى دربارهء محاصرهء اصفهان داده شده و جزئيات فتح جلفا به دست افغان‌ها و رفتار آنها با اهالى اين شهر به دقت ضبط شده است . ژوزف ملاقات ميان شاه سلطان حسين و محمود در فرح آباد را كه در 23 اكتبر 1722 روى داد با عبارتى نظير آن چه بعدا در يادداشتى به زبان تركى نوشت شرح مىدهد . « 3 » باقى اطلاعاتى كه ژوزف به گيلاننتس داد و شخص اخير نيز در يادداشت‌هاى روزانهء خود آورد مربوط به وقايع ابتداى سلطنت محمود است ؛ مانند شورش قزوينىها ، شكستى كه به امان الله و سربازانش وارد آوردند ، كشته شدن اعيان و اشراف ايران به دست محمود ، گفت و گوى ژوزف با عثمان آقا ، سفير تركيه ، و ماليات گرفتن محمود از ارامنه و از دو كمپانى انگليسى و هلندى در ايران .\r\nيادداشت‌هاى روزانهء گيلاننتس به زبان ارمنى نوشته شد و به زبان روسى جهت اطلاع ژنرال لواشف ، فرمان‌دهء قواى روسى در گيلان ترجمه شد . متن ارمنى در مجلهء ماهانهء كرونك ، چاپ تفليس ، در ماه‌هاى فوريه و مارس 1863 منتشر شد . هفت سال بعد ، پروفسور پاتكانف ( يا پاتكانيان ) اين مقاله را ترجمه نمود و آكادمى علوم در سن پطرزبورگ منتشر كرد . « 4 »\r\nترديدى نيست كه يادداشت‌هاى گيلاننتس ، مخصوصا اطلاعاتى كه ژوزف به او داده بود ، مهم‌ترين منبع تاريخ اين دوره به شمار مىرود . « 5 »\r\n\r\n\r\n","description":"","footnote":"\r\n( 1 ) . - اواسط فصل پانزدهم .\r\n( 2 ) . هشتاد و دو فصل از صد و سى و دو فصل .\r\n( 3 ) . اين همان يادداشتى است كه در بالا به آن اشاره كرديم .\r\n( 4 ) . معلوم نيست بر سر ترجمهء اصلى روسى چه آمد . متن ارمنى مندرج در مجلهء كرونك  ( Krunk )  اخيرا توسط دوست من ، دكتر ميناسيان اصفهانى ، به زبان انگليسى ترجمه شده است و اميدوارم به زودى انتشار يابد .\r\n( 5 ) . باقى يادداشت‌هاى گيلاننتس مربوط به قضاياى قفقاز است ، مانند زجر و آزار ارامنه توسط ايرانىها و ترك‌ها ، كشمكش ميان وختانگ و كنستانتين كاختى ، و حملهء ترك‌ها به قفقاز .\r\n","page_name":" 445 ","page_number":457},
  {"content":"\r\n\r\nمعلوم نيست كه ژوزف چه مدت در گيلان ماند ، ولى ظاهرا در اوايل سال 1724 به قسطنطنيه رسيد و پس از ورود به اين شهر در سفارت فرانسه كارى به دست آورد . از نامهء مورخ 15 اكتبر 1725 به قلم ويكنت آندره زل ، سفير فرانسه ، چنين بر مىآيد كه ژوزف فقط به عنوان مترجم استخدام نشد . آندره زل در اين نامه مىنويسد كه وزير اعظم ژوزف را به حضور پذيرفت و با او بر سر مسأله‌اى مربوط به اسقف بزرگ گرجستان مذاكراتى به عمل آورد . بروسه « 1 » ضمن اين كه عين اين نامه را نقل مىكند ، مىنويسد كه ژوزف به نفع سفير جاسوسى مىكرد . اين گزارش منصفانه نيست ، زيرا ژوزف فقط به جاسوسى نمىپرداخت !\r\nدر قسطنطنيه ، ژوزف مطالب بسيارى تحرير كرد . در اين باره بايد گفت كه اطلاعات زيادى در اختيار سفير فرانسه گذاشت ؛ و او نيز در سال 1724 ، مدركى تحت عنوان « تاريخچهء انقلاب اخير ايران » به پاريس فرستاد كه متكى بر مطالب ژوزف بود . « 2 » همچنين ژوزف يادداشتى در دو فصل به زبان تركى براى اطلاع وزير اعظم نگاشت ، كه قسمت دوم آن مربوط به وقايع ايران تا اواخر 1725 بود . ژوزف براى لويى آندره دولامامى دوكلراك ترجمه‌اى از يادداشت فوق به زبان ايتاليايى تهيه كرد كه شخص اخير عنوان : « سرگذشت انقلاب ايران ، تأليف آقاى ژوزف گرجى ، مترجم كنسول فرانسه در اصفهان » « 3 » را براى آن انتخاب كرد .\r\nچنان كه ديده مىشود ، نام خانوادگى ژوزف از عنوان فوق حذف شده است و او خود را گرجى معرفى كرده . حذف نام خانوادگى او ، و اين نكته كه در هيچ يك از اسناد وزارت امور خارجهء فرانسه چنين نامى را نديدم ، حس كنج كاوى مرا تحريك كرد ، و اگر چه تحقيقات دقيقى در اين باره به عمل آوردم ، ولى به جايى نرسيدم ؛ تا اين كه يادداشت‌هاى روزانهء گيلاننتس را خواندم كه در آنجا نام خانوادگى آپى سليميان ذكر شده است . « 4 » اين اسم به خوبى نشان مىدهد كه ژوزف اهل ارمنستان بوده است و گيلاننتس به صراحت ارمنى بودن او را متذكر مىشود .\r\nشايد ژوزف از آن لحاظ خود را گرجى مىدانست كه متولد تفليس بوده . احتمال دارد كه وى اسم ارمنى خود را از آن لحاظ ننوشته است كه ادعاى خود را مبنى بر گرجى بودن ثابت كند ، ولى در اين صورت مىبايستى اسم مناسبى براى خود اختيار كند ؛ و ظاهرا اين كار را نكرده است .\r\nچنان كه در يادداشت مربوط به لامى دوكلراك خواهيم ديد ، ژوزف نه تنها مطالبى مانند آنچه\r\n\r\n\r\n","description":"","footnote":"\r\n( 1 )  Histoire de la Georgie , vo 1 . II , Part i , p . 126  .\r\n( 2 ) . بايگانى وزارت امور خارجهء فرانسه ، جلد ششم ، اوراق  b  341 - 370 .\r\n( 3 ) .  « Catalogue des Ouvrages »  اثر كلراك ، در\r\n Histoire de Perse depuis le Commencement de ce Siecle , vo 1 . I p . 17 . \r\n. ( 4 ) . - قسمت پنجم يادداشت‌هاى روزانهء گيلاننتس .\r\n","page_name":" 446 ","page_number":458},
  {"content":"\r\n\r\nدر بالا ذكر كرديم براى تأليف كتاب اين شخص در اختيار او گذاشت ، بلكه به بسيارى از پرسش‌هاى او پاسخ داد . اين كه ژوزف به مورخ فرانسوى كمك‌هاى زيادى كرد از كتاب شخص اخير به ثبوت مىرسد . در واقع كلراك از كمالات و فضايل ژوزف بسيار تعريف مىكند ، چنان كه در اين قسمت از كتاب او به نام تاريخ پيداست : « 1 »\r\n« اين مرد گرجى كه قبل از محاصرهء اصفهان و در طى آن مترجم كنسول فرانسه در اين شهر بوده است ، گذشته از آن كه اغلب زبان‌هاى اروپايى و شرقى را مىداند ، حافظه‌اى قوى و هوشى سريع الانتقال و درست ، و تبحّر فراوانى در تاريخ و جغرافيا دارد . »\r\nژوزف گذشته از آن كه اين همه اطلاعات دست اول در اختيار دولت‌هاى فرانسه و تركيه و افرادى نظير گيلاننتس و كلراك گذاشت ، به كروسينسكى كمك‌هاى مؤثرى كرد . « 2 » بنابراين ، بايد او را يكى از مهم‌ترين مراجع تاريخ آن زمان دانست . ژوزف ، مانند كروسينسكى ، گاهى اشتباهاتى كرده است ، مانند اين كه برادر و جانشين ميرويس را ، كه عبد العزيز بود ، مير عبد الله دانسته و به اين ترتيب كلراك ( و بنابر اين هنوى ) و بعضى از نويسندگان متأخر را گم راه كرده است . « 3 » ولى با در نظر گرفتن اطلاعات دقيق و مفيدى كه ژوزف به نويسندگان داده است ، چنين اشتباهاتى اهميت ندارد .\r\nمعلوم نيست عاقبت چه بر سر ژوزف آمد . احتمال دارد كه تا پايان عمر در قسطنطنيه مانده باشد و شايد هم براى كمك كردن به برادران گاردان به اصفهان باز گشته باشد ، زيرا وقتى كه فرانسوا و برادر عليلش در ماه مارس 1730 به پاريس بازگشتند ، فرانسوا اظهار داشت كه كشيشى از فرقهء كبوشى و مترجمى گرجى را در خانهء كنسول به جا نهاده‌اند . « 4 »\r\nقابل توجه است كه يكى از مورخان گرجى ، به نام گاباش ويلى ، مقاله‌اى در سال 1955 دربارهء ژوزف نوشته است : « 5 »\r\nنظر به اين كه گاباش ويلى اثر گيلاننتس را نخوانده است ، ژوزف را گرجى مىداند .\r\nولى به آثار بعضى از مورخان مانند كلراك ، پروفسور واير و دكتر م . د . لنگ مراجعه كرده است . « 6 »\r\n\r\n\r\n","description":"","footnote":"\r\n( 1 ) . جلد اول ، ص 71 .\r\n( 2 ) . داندره زل  ( D'Andrezel )  ، در گزارشى كه در 15 اكتبر 1725 به پاريس فرستاد چنين نوشت : « به عقيدهء من اين ژوزف مؤلف سرگذشتى به زبان‌هاى گرجى و ايتاليايى در آن عهد است كه كروسينسكى بى آن كه آنها را بهتر بشناساند از آنها غالبا سخن به ميان مىآورد . » .\r\n( 3 ) . - ترجمهء پروفسور واير ، همان كتاب ، ص 486 ؛ و كلراك ، جلد اول ، صفحات 99 و 106 .\r\n( 4 ) . بايگانى وزارت امور خارجهء فرانسه ، جلد هفتم ، ورق  a  100 .\r\n( 5 ) . براى دست‌يابى به اين مقاله - نام اين شخص در فهرست مآخذ كتاب .\r\n( 6 ) . در اثر لطف دكتر لنگ  ( Lang )  بود كه توانستم به مقالهء گاباش ويلى اشاره كنم .\r\n","page_name":" 447 ","page_number":459},
  {"content":"\r\n\r\n\r\n4 - محمد كاظم مروى\r\nباعث خشنودى است كه جلد اول شرح حال نادر اثر محمد كاظم اخيرا در روسيه پيدا شده است ، « 1 » و با دو جلد ديگر در انستيتوى خاورشناسى در لنينگراد مضبوط است . دانشمند روسى ، ميكلو خوما كلاى ، از اين جلد براى نوشتن مقالهء خود استفاده كرده است . « 2 » از اين مقاله چنين بر مىآيد كه عنوان كامل كتاب فوق عالم آراى نادرى است . « 3 »\r\nهنوز نسخه‌اى از جلد اول در انگلستان موجود نيست ، بنابراين نتوانستم آن را مطالعه كنم . تا آنجا كه از مقالهء دانشمند روسى پيداست ، اين جلد براى دورهء 1694 تا 1730 به اندازهء قسمت اول تاريخ نادرى ، اثر ميرزا مهدى ، اهميت دارد . اگر چه در اين كتاب مسلما بيشتر از نادر سخن به ميان آمده است ، ولى اطلاعات جالب و مفيدى راجع به حوادث آن عهد در اختيار ما مىگذارد .\r\n\r\n5 - محمد خليل مرعشى\r\nنسب محمد خليل مرعشى از طرف مادر به شاه سليمان مىرسد ، زيرا جد بزرگ او ميرزا داود ، متولى ضريح امام رضا ( ع ) ، با شهربانو بيگم دختر بزرگ اين پادشاه ازدواج كرده بود . عموى او ، سيد احمد ، كه همچنين متولى آستان رضوى بود ، شاهرخ پسر ارشد نادر را در دسامبر 1749 خلع و كور كرد و به نام شاه سليمان ثانى بر تخت نشست ، ولى بيش از چهل روز نتوانست سلطنت كند ، زيرا خود معزول و از نعمت بينايى محروم شد .\r\nمحمد خليل كتاب خود مجمع التواريخ را با موضوع شورش غلجايىها در سال 1120 ( 1708 - 1709 ميلادى ) شروع كرد و دنبالهء قضيه را تا 1307 ( 1792 - 1793 ) يعنى سالى كه آن را به پايان رسانيد ، ادامه داد . مرحوم عباس اقبال كه حواشى و تعليقاتى بر نسخهء چاپى اين كتاب نوشته و آن را انتشار داده است ، « 4 » در مقدمهء خود آن را يكى از بهترين و مهم‌ترين اثر تاريخى به زبان فارسى مىداند ، و لو آن كه مؤلف بعضى از مطالب را از قلم انداخته است . « 5 »\r\nنيمهء اول كتاب مربوط به وقايع زمان شاه سلطان حسين و دو غاصب افغانى است . مؤلف در بعضى از موارد نكته‌هايى را روشن مىكند كه در كتاب‌هاى ديگر مبهم و نامعلوم است . مثلا نشان مىدهد كه لطفعلىخان داغستانى ، گذشته از آن كه محمود افغانى را در حملهء اول شكست نداد و او را مجبور به گريختن از كرمان به قندهار نكرد ، بى آن كه كارى انجام دهد با لشكر عظيم خود در\r\n\r\n\r\n","description":"","footnote":"\r\n( 1 ) . - مؤسسهء  Institut Vostokovedeniya , AN SSSR , no D . 430 \r\n( 2 ) . اين مقاله در  Ucheniye Zapiski  ، سرى شمارهء 4 ، 1954 ، صفحات 138 - 158 يافت مىشود .\r\n( 3 ) . عنوان‌هاى جلدهاى دوم و سوم به ترتيب عبارت‌اند از كتاب نادرى و نادر نامه . نسخه‌هاى عكسى اين دو جلد در كتاب‌خانهء  The School of Oriental and African Studies  در لندن مضبوط است .\r\n( 4 ) . منتشر در تهران در 1328 .\r\n( 5 ) . مجمع التواريخ .\r\n","page_name":" 448 ","page_number":460},
  {"content":"\r\n\r\nكنگ باقى ماند . تنها عكس‌العمل لطفعلىخان در مقابل تقاضاى كمك از طرف كرمانىها اين بود كه عدهء كمى از سربازان خود را براى نجات كرمان فرستاد . « 1 » بنابراين ، ترديدى نيست كه ادعاى بعضى از مورخان اروپايى در اين كه لطفعلى خان محمود را شكست داد كاملا بىاساس است و تنها علت عقب‌نشينى ناگهانى محمود رسيدن خبر شورشى بود كه در غياب او در قندهار بر پا شده بود .\r\nاز همه جالب‌تر شرحى است كه محمد خليل راجع به اوضاع دربار ايران در اواخر سلطنت شاه سلطان حسين مىنويسد . وى نسبت به فتح عليخان داغستانى نظر كاملا خوبى داشت ، و لو اين كه با برادرزاده‌اش فتحعلى خان سخت مخالف بود . همچنين مىنويسد كه هرگاه فتحعليخان مىخواست براى اعادهء آرامش در مملكت اقدامى بكند ، ساير وزرا مانع مىشدند . وى نشان مىدهد كه چگونه هر كس بر روحيهء شاه ضعيف مسلط بود و هرگاه تقاضاى فرمانى مىكرد ، شاه در پاسخ « ياخشىدير » ( خيلى خوب ) مىگفت و آن شخص به مقصود خود مىرسيد . ولى اين حال تا موقعى دوام داشت كه ديگرى به نزد شاه نرفته و فرمان مخالفى به دست نياورده بود ، « 2 » نتيجهء اين عمل هرج و مرج و بدبختى نهايى بود .\r\nمحمد خليل به تفصيل از كارهاى سيد احمد ، از نواده‌هاى شاه سليمان اول ، سخن به ميان مىآورد و مىنويسد كه چگونه به علت مىخوارگى و جهل طهماسب ، از او با حال تنفر دورى گزيد و بعد با افغان‌ها و ترك‌ها ، و حتى قواى طهماسب ، در افتاد و در كرمان ، در ربيع الاول 1139 ( 1726 ) ، بر تخت نشست و عاقبت تسليم اشرف شد و به دست او به قتل رسيد .\r\nاين كتاب ، تا آنجا كه مربوط به دورهء مورد نظر ماست ، در بسيارى از جهات عالى است ، و اگر محمد خليل سرگذشت سيد احمد را به اختصار و محاصرهء اصفهان و كناره‌گيرى شاه سلطان حسين و احوال طهماسب را به تفصيل نوشته بود ، كتاب او به عنوان تاريخ عمومى آن دوره به شمار مىآمد . در اين اثر مطالبى از قلم افتاده است ؛ مثلا راجع به سرگذشت فتحعليخان قاجار ، كه مورد اختلاف مورخان است مطلبى در آن ديده نمىشود ( خوش‌بختانه اين موضوع از منابع ديگر به خوبى مستفاد مىشود ) .\r\n\r\n6 - ميرزا مهدى\r\nاگر چه قسمت مناسب و مفيد تاريخ نادرى ، اثر ميرزا مهدى ، نسبتا زياد نيست ، ولى آن اندازه اهميت دارد كه در اينجا ذكر شود .\r\nملاحظات ميرزا مهدى در آغاز كتاب از بعضى جهات قابل توجه است . اول به اختصار ، ولى در\r\n\r\n\r\n","description":"","footnote":"\r\n( 1 ) . همان كتاب ، صفحات 53 - 54 .\r\n( 2 ) . همان كتاب ، ص 48 .\r\n","page_name":" 449 ","page_number":461},
  {"content":"\r\n\r\nكمال دقت ، شورش غلجايىها و قتل گرگين يازدهم را شرح مىدهد ، هم‌چنين نام درست برادر ميرويس ، يعنى مير عبد العزيز ( نه عبد الله ) ، را ذكر مىكند . سپس طغيان ابدالىها را شرح مىدهد كه به عقيدهء او تعدادشان از غلجايىها بيشتر بود و مىنويسد كه چگونه دولت ايران براى فرو نشاندن اين دو شورش دست به اقدامات غير مؤثرى زد . بعد از آن ، راجع به كشمكش رؤساى طايفهء ابدالى اطلاعاتى در اختيار ما مىگذارد .\r\nميرزا مهدى دربارهء جنگ گلناباد و محاصرهء اصفهان مطالب زيادى نمىنويسد . اغلب سكوت او در اين مورد پيداست ، زيرا نادر در آن ايام در خراسان ، يعنى در ايالت دوردستى بود .\r\nسپس مختصرا و بدون دقت از اشغال گيلان توسط روس‌ها سخن به ميان مىآورد و به حملهء ترك‌ها به ايران اشاره مىكند . بعد از آن به شرح شورش‌هايى مىپردازد كه در نقاط مختلف ايران ، توسط مدعيان تاج و تخت اين كشور ، بعد از كشته شدن شاه زادگان ايرانى به دست محمود ( 1725 ) ، بر پا شد . اكثر اين مدعيان شياد و حيله گر بودند . « 1 »\r\nبا آنچه ميرزا مهدى راجع به تولد ، كودكى و عنفوان جوانى نادر مىنويسد در اينجا كارى نداريم ، و فقط وقتى توجه ما جلب مىشود كه ميرزا مهدى دربارهء نخستين تماس‌هاى نادر با طهماسب مىنويسد . سپس از كشمكش فتحعليخان قاجار با نادر سخن به ميان مىآورد . در حقيقت آنچه ميرزا مهدى دربارهء از نظر افتادن و كشته شدن فتحعليخان مىنويسد بسيار عجيب است . وى به جاى اين كه حقايق را ذكر كند - يعنى بگويد فتحعليخان ضمن خيانت به طهماسب گرفتار شد - مىنويسد كه فتحعليخان از آن جهت به فرمان طهماسب به قتل رسيد كه اجازه خواسته بود ضمن محاصرهء مشهد توسط قشون شاه زاده براى فراهم آوردن سربازان تازه نفس به استر آباد برگردد . همين اختلاف ميان آثار محمد محسن و ميرزا مهدى راجع به اين قضيه باعث شد كه من در تحقيق اين موضوع در كتاب خودم ، نادر شاه ، سرگردان شوم . در آن وقت به غلط چنين استدلال كردم كه محمد محسن قصهء خيانت فتحعليخان را جعل كرده است تا نادر را مبرا كند . ولى هم چنان كه از نوشته‌هاى آورامف بر مىآيد ، نادر گناهى نداشت ، و لو اين كه از بين رفتن رقيب كاملا به نفع او تمام شد . پس چرا ميرزا مهدى حقيقت قضيه را ننوشت ؟ شايد علت آن بود كه يازده سال بعد از مرگ نادر ، مىخواست خود را طرف توجه محمد حسن خان ، فرزند فتحعليخان ، قرار دهد و اين موضوع از قسمت آخر بعضى چاپ‌هاى تاريخ نادرى « 2 » كه شامل مدح و تعريف اغراق آميزى از رئيس طايفهء قاجار است به خوبى معلوم مىشود .\r\n\r\n\r\n","description":"","footnote":"\r\n( 1 ) . به استثناى سيد احمد ، كه نسب او از طرف مادر به خاندان صفوى مىرسيد .\r\n( 2 ) . در آخر اين چاپ‌ها تاريخ 1171 ذكر شده است .\r\n","page_name":" 450 ","page_number":462},
  {"content":"\r\n\r\n\r\n7 - تذكرة الملوك\r\nبه مؤلف ناشناس تذكرة الملوك ، كه به عقيدهء پروفسور مينورسكى كتابش براى وقوف به تشكيلات دورهء صفويه كمال اهميت را دارد ، بسيار مديونيم . اين كتاب كه تا حدى خسته كننده است اطلاعات فراوانى راجع به تشكيلات پيچيدهء سلسلهء صفويه در اختيار ما مىگذارد .\r\nپروفسور مينورسكى در مقدمه‌اى كه بر ترجمهء خود از كتاب تذكرة الملوك مىنويسد ، بعد از آن كه از آثار بعضى از نويسندگان اروپايى ، مانند كشيش رافائل دومانس ، شاردن ، كمپفر ، سانسون و دوبروين ، تعريف مىكند ، متذكر مىشود كه اين نويسندگان فقط وظايف اشخاصى را شرح مىدهند كه در عهد صفوى داراى مقاماتى بودند . در صورتى كه تذكرة الملوك تمام مشاغل را با اسامى فارسى آنها ذكر مىكند . هم‌چنين مىنويسد كه اين كتاب داراى مطالبى است كه در جاى ديگر يافت نمىشود . « 1 »\r\nكتاب مذكور احتمالا در 1726 يعنى در سال دوم سلطنت اشرف براى استفادهء فاتحان افغانى ايران نوشته شده است كه به علت نقص تربيت ، تجربه و اطلاع لازم را براى ادارهء چنان كشور وسيعى نداشتند .\r\nنظر به اين كه پروفسور مينورسكى در مقدمه و تفسير خود بر اين كتاب حق مطلب را ادا كرده است ، دربارهء آن فقط مىتوان گفت كه مطالعهء آن براى درك تشكيلات ايران قبل از وقوع فاجعهء 1722 كمال ضرورت را دارد . واقعا باعث خوش بختى است كه اين كتاب نه تنها از دست برد حوادث مصون مانده است ، بلكه به وسيلهء چنين شخص مطلع و بصيرى به زبان انگليسى ترجمه و تفسير شده است .\r\n\r\n8 - رضا قلى خان هدايت\r\nرضا قلى خان هدايت كه بعدها به علت تخلصش « هدايت » ناميده شد ، در تهران در 15 محرم 1215 ( 8 ژوئن 1800 ) تولد يافت . وى از اخلاف شاعر معروف قرن چهاردهم شيخ كمال خجندى دوست حافظ بود .\r\nشارل شفر ، در مقدمه‌اى كه بر ترجمهء فرانسوى از كتاب اثر رضا قلى خان مىنويسد ، مىگويد كه اين مرد را مىتوان به حق جزو نخستين صف ادبا و مورخان متبحرى دانست كه در طى اين قرن از ايران برخاسته‌اند . « 2 »\r\nدر اينجا با اشعار رضا قلى خان كارى نداريم و فقط يكى از آثار او را ، كه ادامهء تاريخ مير خواند است ، و به اسم ناصر الدين شاه روضة الصفاى ناصرى ناميده شده ذكر مىكنيم . اين اثر در تهران\r\n\r\n\r\n","description":"","footnote":"\r\n( 1 ) . تذكرة الملوك ، ص 11 .\r\n( 2 ) . - ص 10 .\r\n","page_name":" 451 ","page_number":463},
  {"content":"\r\n\r\nدر ده جلد انتشار يافت كه سه جلد آخر آن شامل تاريخ رضا قلى خان تا عصر خود اوست . اين ده جلد ميان سنوات 1270 و 1274 ( 1853 - 1856 ) انتشار يافت .\r\nجلد هشتم اين اثر شامل شرح وقايع 1694 تا 1730 است . بدبختانه صفحات اين جلد داراى شماره نيست و به اين ترتيب نمىتوان به آنها اشاره كرد .\r\nنكتهء قابل توجه اين است كه رضا قلى خان ضمن شرح انحطاط و انقراض سلسلهء صفويه ، تأسيس ، ترقى ، انحطاط و انقراض سلسله‌ها را با تولد ، رشد ، پيرى و مرگ بشر مقايسه مىكند ، « 1 » و اين موضوع را قبل از اوزوالد اشپنگلر ذكر كرده است كه تمدن‌ها را با موجودات جان دار به همان استدلال رضا قلى خان مقايسه مىكند .\r\nرضا قلى خان در ذكر وقايع به نقل از ميرزا مهدى و ساير مورخان گذشته مىپردازد ولى آنها را به طور خلاصه شرح مىدهد . در استفاده از مطالب او بايد دقت كرد ، زيرا اشتباهاتى از لحاظ تاريخى در آن ديده مىشود ، مثلا قضيهء مأموريت اسماعيل بيگ به سن پطرزبورگ و اشغال گيلان توسط روس‌ها به درستى ذكر نشده است .\r\nوقتى به قضيهء مرگ فتحعليخان قاجار مىرسيم ، مىبينيم همان‌طور كه انتظار مىرود ، رضا قلى خان نادر را مسئول مشوب كردن ذهن طهماسب عليه رئيس طايفهء قاجار مىداند .\r\nشرحى كه رضا قلى خان دربارهء وقايع بعدى تا آخر دورهء تسلط افغان‌ها مىدهد احتياج به تفسير ندارد جز اين كه گاه‌گاهى سال‌ها اشتباها ذكر شده است . شفر مىنويسد كه رضا قلى خان براى تحقيق در حوادث از بهترين منابع استفاده كرده و توانسته است آثارى را مطالعه كند كه به اروپا نرسيده است . « 2 »\r\nاز طرف ديگر ، اگر چه وى مسلما به بهترين منابع رجوع كرده است ، ولى نتوانسته است لااقل در همين قسمت از اثر خود به بهترين وجهى از آنها استفاده كند .\r\n\r\n9 - منابع مختلف\r\nاز ميان تاريخ‌هايى كه مربوط به نواحى خاصى است مىتوان از فارسنامهء ناصرى ، تأليف حسن بن حسن فسايى ، و تاريخ پانصد سالهء خوزستان ، اثر سيد احمد كسروى استفاده كرد .\r\nچاپ سنگى كتاب فسايى ( كه مانند دنبالهء روضة الصفا توسط رضا قلى خان ، به احترام ناصر الدين شاه ، « ناصرى » ناميده شد ) در دست است . تاريخ چاپ آن 1896 است ، يعنى يك سال قبل از كشته شدن آن پادشاه . اين كتاب هم داراى جنبهء جغرافيايى و تاريخى است و اگر چه\r\n\r\n\r\n","description":"","footnote":"\r\n( 1 ) . - ص 20 .\r\n( 2 )\r\n Relation de l'Ambassade au Kharezm de Riza Quly Khan traduite et annotee par Charles Schefer . Paris , 1879 ) p . 20 . \r\n","page_name":" 452 ","page_number":464},
  {"content":"\r\n\r\nاصلا مربوط به فارس است ولى داراى مطالبى است كه راجع به ساير نواحى ايران است . مؤلف اطلاعات خود را از منابع اروپايى و غربى به دست آورده است .\r\nتاريخ پانصد سالهء خوزستان ، تأليف مرحوم سيد احمد كسروى ، كه در سال 1312 شمسى ( 1933 - 4 ) در تهران منتشر شد ، سرگذشت خاندان بزرگ مشعشع را روشن مىكند . سيد عبد الله خاين كه يك يا دو سال قبل از پايان سلطنت شاه سلطان حسين والى عربستان ( خوزستان فعلى ) بود ، وابسته به اين خاندان بود . آنچه مؤلف راجع به اشغال بصره توسط ايرانىها و ماجراجويى صفى ميرزا قلابى در عربستان مىنويسد نيز قابل توجه است .\r\nكتاب زبدة التواريخ سنندجى ، اثر محمد شريف بن ملا مصطفى قاضى اردلان در اواخر قرن هفدهم و اوايل قرن هجدهم ، از دو كتاب فوق اهميت كم‌ترى دارد . مؤلف آن را براى خسروخان حاكم آن ايالت نگاشت . اين كتاب با وجود عنوانى كه دارد منحصرا مربوط به كردستان نيست ، بلكه قسمت اول آن عمومىتر است . بخش مربوط به دورهء مورد نظر ما در برگ 203 ب تا 206 ب است . اين كتاب كه نسخهء خطى آن در دست است تحت شمارهء 18 در مجموعهء براون در كتابخانهء دانشگاه كمبريج مضبوط است .\r\nكتابى كه مربوط به دستهء ديگر است ولى از لحاظ عجيب بودن قابل ذكر است ، شرح حال اشرف اثر نويسندهء نامعلومى است . اين كتاب به زبان مالزى و عنوان آن حكايت سلطان هشرف [ كذا 
  ] ذكر عجم است . قسمتى از آن توسط پ . پ . روردا فن آيزينگا « 1 » در آخر فرهنگ مالزى او نقل شده است .\r\n\r\nب - مراجع اروپايى\r\n\r\n1 - كروسينسكى\r\nتادوز يودا كروسينسكى در برززيك « 2 » در لهستان در 6 مه 1675 تولد يافت . در هجده سالگى آيين يسوعى را پذيرفت و بعد در آموختن زبان‌هاى شرقى چنان استعدادى از خود نشان داد كه در سال 1707 براى پيوستن به هيئت مبلغان يسوعى در ايران به اين كشور فرستاده شد . فعاليت و كاردانى او به اندازه‌اى بود كه در سال 1720 به عنوان دادستان اين هيئت منصوب گرديد .\r\n\r\n\r\n","description":"","footnote":"\r\n( 1 )  Roorda Van Eysinga  .\r\n( 2 ) . اين نام‌ها را همان‌طور كه در لهستان معمول بود نوشتم . گبريل كربوت  ( Korbout )  در كتاب  Literatura Polska , vo 1 . II , p . 1  ، نيز چنين نوشته است . اسم  Tadeusz  يا  Thaddaeus  را مبلغان مذهبى عازم ايران بر خود مىنهادند ، زيرا تصور مىكردند شخص مقدسى به همان اسم ( مشهور به  ( St Jude )  انجيل را به ايرانىها تبليغ كرده است .\r\n","page_name":" 453 ","page_number":465},
  {"content":"\r\n\r\nبارناباس فدلى ، اسقف اصفهان ، چندى قبل از آن سه نامه از پاپ كلمنت يازدهم « 1 » و همچنين نامه‌هايى از امپراتور و لويى چهاردهم دريافت داشته و مأمور شده بود كه به دولت ايران شكايت كند كه ارامنهء « رافضى » در تفليس و گنجه به زجر و آزار هيئت مبلغان كبوشى پرداخته‌اند . مسلما به همين علت بود كه اسقف مذكور كه از تبحر كروسينسكى در زبان‌هاى مختلف آگاهى داشت ، او را به عنوان منشى و مترجم خود منصوب كرد و به تهران فرستاد تا با شاه و درباريان ، كه در اين وقت در اين شهر مقيم بودند ، مذاكراتى را دربارهء موضوع فوق شروع كند . كروسينسكى اين مأموريت را به خوبى انجام داد و در اوايل دسامبر 1720 ، اندكى قبل از عزل فتحعليخان داغستانى اعتماد الدوله ، به اصفهان بازگشت . بعدا مجبور شد سفر ديگرى به عمل آرد ، ولى تاريخ آن ذكر نشده است . در آوريل 1721 شاه و درباريان به اصفهان بازگشتند ، و از آن به بعد كروسينسكى مكرر با آنها در تماس بود . اگر چه وى نفوذ و قدرت رافائل دومانس را نداشت ، ولى تماس او با دربار ايران باعث شد كه از آنچه در اين كشور روى مىداد اطلاع حاصل كند . از معلوماتى كه در اين مورد كسب كرد ، ضمن نوشتن خاطرات خود استفاده برد .\r\nدر ايامى كه محمود براى بار دوم به ايران حمله آورد ، كروسينسكى در اصفهان بود و تا اواخر محاصره در اين شهر ماند و بعد از محمود اجازهء مخصوص گرفت تا به جلفا برود . اين اجازه از آن لحاظ به او داده شد كه كشيشى يسوعى كه در جلفا به جا مانده بود ( اسم او ظاهرا ذكر نشده است ) توانسته بود با داروهاى مربوط به بيطارى يكى از رؤساى افاغنه را كه طبيبان افغانى در معالجه‌اش فرو مانده بودند بهبودى بخشد . كشيش مزبور به بيمار قدرشناس خود گفته بود كه كروسينسكى در مسائل پزشكى از او ماهرتر است و در نتيجه محمود به او اجازه داد به جلفا برود . « 2 »\r\nكروسينسكى در دربار محمود جاه و عزتى يافت و مثل دو سال آخر سلطنت شاه سلطان حسين با درباريان تماس نزديك داشت . در ايام بيمارى محمود ، كروسينسكى در اصفهان بود و شرحى كه وى راجع به خواندن « انجيل سرخ » بر بالين محمود مىنويسد ، با وجود استهزاى ولتر ، صحت دارد . « 3 »\r\nكروسينسكى در اوايل ژوئن 1725 ، يعنى چند هفته بعد از بر تخت نشستن اشرف ، از اصفهان عازم سفر اروپا شد و به همراهى عبد العزيز ، قاطرچى سابق كه از طرف اشرف به سفارت تركيه منصوب شده بود ، به سوى اين كشور حركت كرد . چنان كه سابقا ذكر شد ،\r\n\r\n\r\n","description":"","footnote":"\r\n( 1 ) . براى ترجمهء انگليسى اين نامه‌ها ، -  A Chronicle of the Camelites , vo 1 . l , pp 554 - 6 \r\n( 2 ) . صفحات  VI - IX  از مقدمه‌اى كه دو سرسو بر خاطرات كروسينسكى تحت عنوان :\r\n Histoire de la Demiere Revolution de Perse ( the Hague , 1728 ) \r\nنوشته است .\r\n( 3 ) . اواخر فصل شانزدهم .\r\n","page_name":" 454 ","page_number":466},
  {"content":"\r\n\r\nعبد العزيز و همراهانش در 20 ژانويه 1726 به اسكوتارى ( اسكودار ) رسيدند . « 1 »\r\nكروسينسكى مدت هجده سال ، يعنى قبل از شروع فتنهء افغان ، تا اوايل سلطنت اشرف در ايران مانده بود و به علت مقامى كه مخصوصا در سال‌هاى آخر اقامت خود يافته بود ، توانست از نزديك شاهد وقايع مهم باشد .\r\nپس از رسيدن به تركيه ، كروسينسكى كشيش مخصوص شاه‌زاده فرانسيس ( دوم ) راكوشى در رودوستو واقع در كنار درياى مرمره شد ، جايى كه اين شاه‌زاده چند سال قبل از آن رحل اقامت افكنده بود . « 2 »\r\nمعلوم نيست آيا كروسينسكى قسمتى از خاطرات خود را قبل از حركت از ايران نوشت يا نه ، ولى قدر مسلم اين است كه آن خاطرات را در رودوستو به پايان رسانيد . ظاهرا در نوشتن آن زبان لاتين را بر زبان مادرى خود ، كه لهستانى بود ، ترجيح داد . به عللى كه بعدا ذكر خواهد شد ، مسئلهء متن اصلى خاطرات كروسينسكى بسيار پيچيده است . بعيد نيست كه آنچه به زبان لاتين در سال 1740 انتشار داد ، ترجمهء اصلاح شده‌اى از اين متن اصلى باشد .\r\nدر هر حال ، به قول لامى دوكلراك ( كه از 1724 تا اوايل 1727 در قسطنطنيه اقامت داشت ) راكوشى به منشى اول خود ، كه يك نفر فرانسوى به نام بشون بود ، امر داد كه اين خاطرات را به زبان فرانسه ترجمه كند و اين عمل « تحت نظر كروسينسكى » انجام گرفت . « 3 » ترديدى نيست كه همين ترجمه بود كه كروسينسكى براى فلوريو دارمنونويل ، دادستان هيئت‌هاى يسوعى در قسمت شرق مديترانه ، فرستاد .\r\nقبل از آن كه به شرح بيشترى دربارهء اين ترجمهء فرانسوى بپردازيم ، بايد از اثر عجيبى تأليف كروسينسكى سخن به ميان آوريم كه مطابق نوشتهء زومر فوگل در رم به سال 1727 ، انتشار يافت . « 4 »\r\nزومر فوگل اقرار مىكند كه خود هرگز اين كتاب را نديده است . در سال 1954 ، هنگامى كه در رم اقامت داشتم ، مدت‌ها در كتاب‌خانهء واتيكان به جست و جوى آن كتاب پرداختم ، و دوست من كشيش ج . پ . اسميت هم با كمال مهربانى تحقيقاتى در آن باره در كتاب‌خانه‌هاى شهر به عمل آورد ، ولى اثرى از كتاب فوق به دست نيامد . عاقبت به اين نتيجه رسيد كه اگر اين كتاب موجود باشد ، فقط نسخهء خطى آن باقى است . اشترايخر در كتاب بيبليو گرافياپلكا از كتاب فوق نام مىبرد ، ولى اين نكتهء عجيب را ذكر مىكند كه ترجمه‌هايى هم از آن به زبان انگليسى و فرانسه\r\n\r\n\r\n","description":"","footnote":"\r\n( 1 ) . - اوايل فصل بيست و يكم .\r\n( 2 ) . فن هامر ، جلد چهاردهم ، ص 197 .\r\n( 3 ) . كلراك ، جلد اول ، ص  i  1 .\r\n( 4 ) . نام اين كتاب چنين است :\r\n Relatio de Mutationibus Memorabilibus Regni Persarum . \r\n","page_name":" 455 ","page_number":467},
  {"content":"\r\n\r\nوجود دارد . « 1 » وى شايد تصور كرده است كه اين اثر همان كتاب تاريخ سياح است كه كلوديوس آن را به زبان لاتين در آورده است .\r\nفلوريو دارمنونويل ترجمهء خاطرات كروسينسكى توسط بشون را در فهرست آثار هيئت‌هاى يسوعى در شرق مديترانه نياورده است ، و شايد به اين علت بوده است كه تصور مىكرده خاطرات مذكور به طرز شايسته‌اى مدون نشده است . اين فرضيه بر اين حقيقت متكى است كه وى متن كتاب را براى كشيش يسوعى ديگرى ، به نام ژان آنتوان دوسرسو « 2 » ، فرستاد كه آن را اصلاح و منتشر كند .\r\nدوسرسو كه در 1670 در پاريس تولد يافته و هجده سال بعد به آيين يسوعى گرويده بود ، در ادبيات دست داشت و اشعارى به زبان لاتينى و فرانسوى گفته و همچنين چند نمايش نوشته بود . در شاعرى بيش از نمايش نويسى موفق شد و در هر حال از شاعران درجه دوم يا سوم به شمار مىآمد . بسيار تند مىنوشت و مىگويند اغلب نوشته‌هاى خود را تصحيح نمىكرد . شايد اين غفلت باعث اشتباهاتى شد كه وى ضمن اصلاح كتاب كروسينسكى مرتكب گرديد .\r\nدوسرسو در مقدمهء خاطرات كروسينسكى مىنويسد كه تغييرات زيادى در آن داده است . در واقع مطالب كتاب را پس و پيش كرد تا از لحاظ تاريخى آن را مرتب كند . دوسرسو مىنويسد كه خاطرات كروسينسكى به سه بخش تقسيم شده بود . بخش اول راجع به ورود غلجايىها به ايران ، محاصره و تصرف اصفهان توسط افغان‌ها ، كناره‌گيرى شاه سلطان حسين ، سلطنت محمود ، سرانجام وحشت‌انگيز او و سلطنت اشرف تا سال 1725 بود . بخش دوم شورش افغان‌ها ، سرگذشت ميرويس و جانشين او عبد العزيز « 3 » ، به قدرت رسيدن محمود و نخستين حملهء او را به ايران شرح مىداد . بخش آخر ، كه حجم آن به اندازهء مجموع دو بخش ديگر بود ، اوضاع آشفتهء مملكت را توصيف مىكرد و نتايج ناگوار حكم‌فرمايى خواجه‌سرايان را توضيح مىداد . « 4 »\r\nدوسرسو گذشته از مرتب كردن مطالب كتاب از لحاظ تاريخى ، قسمت آخر آن را بسيار خلاصه كرد . همچنين تاريخچهء سلسلهء صفويه را از به دو تأسيس آن در 1499 ( كذا ) تا آغاز دوره‌اى كه كروسينسكى شرح مىدهد به آن افزود ، و تا انعقاد معاهدهء صلح ميان اشرف و ترك‌ها در اكتبر 1727 فصلى به آن اضافه نكرد . وى صريحا در مقدمهء خود متذكر شد كه ميان قسمتى كه\r\n\r\n\r\n","description":"","footnote":"\r\n( 1 ) . كراكو  ( Krakow )  ، 1905 ، جلد بيستم . كربوت  ( Korbut )  در  Literatura Polska , vo 1 , II , p . 1  ، حتى فراتر مىرود و مىگويد  Relatio  به زبان‌هاى تركى ، هلندى و آلمانى ، فرانسوى و انگليسى ترجمه شد .\r\n( 2 ) . جلد اول ، صفحات  XIV  و  XV  .\r\n( 3 ) . دوسرسو نام او را ذكر نمىكند . در تأليف كروسينسكى در 1740 ، اين نام عبد الله ذكر شده است .\r\n( 4 ) . اين ترتيب مشابه كتاب 1740 است .\r\n","page_name":" 456 ","page_number":468},
  {"content":"\r\n\r\nمتكى بر خاطرات و قسمتى كه بر آن اضافه شده و از مجلات به دست آمده است بايد فرق گذاشت .\r\nچاپ اول اثر دوسرسو در دو جلد در لاهه ، در 1728 ، منتشر شد . « 1 »\r\nمسلما ترتيبى كه دوسرسو به كتاب كروسينسكى داد منطقىتر بود و چون در نويسندگى دست داشت ، احتمالا سبك ترجمهء او از سبك ترجمهء بشون بهتر بود .\r\nطبعا در اين كتاب اشتباهاتى ديده مىشود . در اين مورد اشكالى پيش‌رو داريم ، يعنى چون متن اصلى كتاب كروسينسكى و ترجمهء بشون گم شده است ، معلوم نيست اين اشتباهات از دوسرسو سر زده است يا كروسينسكى . مع‌الوصف ، در بعضى موارد حدس ما صايب است . مثلا ، در مورد قضيهء جعلى غلبهء لطفعليخان بر محمود در سال 1720 ، اشتباه از طرف كروسينسكى است ، زيرا دو سرسو صريحا مىگويد كه خود نكته‌اى علاوه بر آنچه در خاطرات وجود داشت به آن نيفزوده است . همين موضوع دربارهء مطلبى كه در صفحهء 255 جلد دوم نوشته شده است صدق مىكند ؛ يعنى صفى ميرزا به عنوان ارشد فرزندان شاه سلطان حسين معرفى شده است ، در صورتى كه وى فرزند دوم بود . در اينجا نيز تقصير از كروسينسكى است و نه از طرف ناشر او . در صفحهء 62 جلد دوم كتاب دوسرسو نوشته شده است : « محمد والى در حويزه ، كه قسمتى از عربستان و متعلق به ايران بود ، حكم‌روايى مىكرد . ايالات او كه بسيار وسيع است ، تا ايالت افغان‌هاى هزاره ادامه دارد . . . »\r\nدر اينجا كلمهء  Machomet  را به جاى محمد آورده است ، ولى همان‌طور كه از منابع ديگر مىدانيم ، والى عربستان در آن عهد شخصى بود به نام عبد الله كه به جاى برادر خود محمد نشسته بود ( عربستان به خوزستان فعلى اطلاق مىشد و كلمهء عربى كه دوسرسو نوشته است به معنى شبه جزيرهء عربستان به كار مىرفته ) . ظاهرا كروسينسكى نام اين دو نفر را با يكديگر اشتباه كرده است . وى در كتابى كه در 1740 نوشت ، والى را سيد فرج الله معرفى كرد كه پدر عبد الله ، و بنابراين پدر بزرگ محمد ، بود . دوسرسو املاى حويزه را  Hacvuza  نوشته است و در جاى ديگر نزديك تلفظ اصلى شده است . « 2 » اين نكات البته جزئى است ، ولى اشتباه مهم اين است كه عربستان را مجاور ايالت افغان‌هاى هزاره مىداند . اين اشتباه نبايد از طرف كروسينسكى سر زده باشد .\r\nمع الوصف ، نبايد به اين قبيل اشتباهات زياد اهميت داد و بايد تناسب را در نظر گرفت . به اين ترتيب ، مىبينيم كه جنبه‌هاى خوب كتاب بر معايب آن بسيار مىچربد . در مورد دوسرسو بايد گفت كه چون هيچ زبان شرقى نمىدانست ، معذور است . گذشته از اين ، تا وقتى كه شروع به مطالعهء خاطرات كروسينسكى كرد ، تقريبا هيچ اطلاعى از تاريخ ايران نداشت . عقيدهء الفين\r\n\r\n\r\n","description":"","footnote":"\r\n( 1 ) . عنوان اين كتاب  Histoire de la Demiere Revolution de Perse  است .\r\n( 2 ) . در ص 62 ، ج 2 ، كروسينسكى اين محل را  Havuzae  ذكر مىكند .\r\n","page_name":" 457 ","page_number":469},
  {"content":"\r\n\r\nاستون راجع به كروسينسكى و دوسرسو منصفانه نيست . وى مىنويسد :\r\n« هم‌چنين تاريخ عجيبى از تسلط غلجايىها در دست است كه از يادداشت‌هاى كروسينسكى كه در آن وقت در اصفهان بود اقتباس شده است . ولى زودباورى اين كشيش يسوعى و قوهء تصور ناشر فرانسوى او داستان تاريخى اغراق‌آميزى به وجود آورده است كه اگر چه فاقد اطلاعات نيست ولى در تعيين مطالب درست و نادرست آن بايد همان اندازه معلومات داشت كه براى نوشتن يك تاريخ صحيح لازم است . » « 1 »\r\nكتاب مذكور مورد توجه معاصران كروسينسكى و دوسرسو واقع شد و اين نكته از چاپ‌هاى متعدد آن و ترجمهء آن به انگليسى و ساير زبان‌هاى اروپايى به خوبى برمىآيد . « 2 » دوسرسو چندى بعد از انتشار كتاب ، در 4 ژوئيهء 1730 تصادفا مورد اصابت گلولهء شاگرد خود ، شاه‌زادهء جوان ، پرنس دوكنتى قرار گرفت و در اثر زخم آن در گذشت .\r\nدر اين ضمن شهرت كتاب فوق به تركيه رسيد . وزير اعظم به ابراهيم متفرقه ، كه مرد دانشمندى از مجارستان بود و تصدى چاپ‌خانهء جديد التأسيس تركيه را به عهده داشت ، فرمان داد كه آن كتاب را به تركى ترجمه كند . اگر چه گاهى گفته مىشود كه خود كروسينسكى خاطراتش را به زبان تركى ترجمه كرد ، ولى اين ادعا به كلى باطل است و همچنين قول بعضىها بر اين كه ابراهيم افندى از متن لاتينى خاطرات كروسينسكى استفاده كرد صحت ندارد . از مقايسهء ترجمهء تركى ابراهيم افندى با متن كتاب دوسرسو چنين برمىآيد كه ترتيبى كه داده شده بسيار شبيه است ، و شباهتى به كتاب اصلى كروسينسكى ندارد . گذشته از اين ، اگر ابراهيم متفرقه از متن لاتين كتاب كروسينسكى استفاده كرده است ، چه لزومى داشت بعدا از متن تركى ترجمه‌اى به زبان لاتين به عمل آيد ؟ بنابراين ظن قوى مىرود كه ابراهيم از كتاب دوسرسو استفاده كرده است .\r\nابراهيم در ترجمهء اين كتاب چند اشتباه را تصحيح نمود و با عده‌اى ايرانى مقيم قسطنطنيه در موارد لزوم مشورت كرد و ترجمهء كتاب را در اول ذى الحجه 1141 ( 28 ژوئن 1729 ) به پايان رسانيد و آن را دو ماه بعد در اول صفر ( 26 اوت ) تحت عنوان تاريخ سياح در بيان ظهور افغانيان\r\n\r\n\r\n","description":"","footnote":"\r\n( 1 )\r\n Account of the Kingdom of Caubul ( London , 1815 ) , p . 436 . \r\n. ( 2 ) . - فهرست‌هاى كتاب‌هايى كه دربارهء كروسينسكى و دوسرسو نوشته شده است ، فراهم آورده زومرفوگل  ( Sommervogel )  ، اشترابخر  ( Estreicher )  ، كربوت  ( Korbut )  بابينگر  ( Babinger )  ، و يلسون و ديگران\r\n ( Stambuler Buchwesen in 18 . Jahrhundert , Leipzig , 1919 ) \r\nبعضى از اين دانشمندان به غلط كتاب كلوستر را  ( Claustre )  تحت عنوان :\r\n Histoire de Thamas Kouli - Kan'nouveau roi de Perse , ou Histoire de la dermiere revohution de perse , arrivee en 1732 \r\nبه كروسينسكى و دوسرسو نسبت مىدهند . اين كتاب دو بار در كاتالوگ كتاب خانهء ملى در پاريس ذكر شده است . يكى را به غلط از دوسرسو دانسته‌اند و ديگرى را به صحت از كلوستر ذكر كرده‌اند . از تاريخ كتاب به خوبى برمىآيد كه مؤلف آن دوسرسو نبوده است .\r\n","page_name":" 458 ","page_number":470},
  {"content":"\r\n\r\nو سبب انهدام دولت صفويان [ كذا 
  ] از چاپ خارج كرد . اين كتاب كه به خوبى چاپ شده است داراى مقدمه‌اى ( شامل فهرست مندرجات ) و نود و هفت ورق است . فهرست مندرجات و عنوان فصل‌ها به زبان فارسى است .\r\nدر مطالعهء ترجمهء تركى اين كتاب به خوبى مىتوان دخالت ابراهيم متفرقه را مشاهده كرد ، ولى به طور كلى ترجمهء او موثق است . وى شرح جالبى را كه كروسينسكى دربارهء تشريفات قرائت « انجيل سرخ » نوشته است ، « 1 » حذف كرده و از خود اشارات و جملاتى افزوده است كه كشيش يسوعى هرگز به كار نمىبرده است . مثل آيه‌اى كه در برگ 96 ب ، از قرآن آورده « 2 » يا القابى كه به نام اشخاص افزوده است . ظاهرا با كمك يكى از ايرانىها شرح كشته شدن گرگين يازدهم به دست ميرويس را اصلاح كرده و به جاى آن نوشته است كه او « مثل فرعون كافر در درياى فنا غرق شد » . « 3 » مع الوصف ، تغييرات و اضافات ابراهيم در هر مورد باعث اصلاح نشد . مثلا ، اگر چه كروسينسكى نام برادر و جانشين ميرويس را ننوشته است ، ابراهيم او را به غلط « عبد الله » مىداند . « 4 » ظاهرا اين نام را از ژوزف آپى سليميان ، كه با او آشنايى داشت ، فرا گرفته است . نام درست جانشين ميرويس عبد العزيز است .\r\nداماد ابراهيم كه از ترجمهء تركى آن كتاب راضى نبود ، امر داد آن را به زبان لاتين برگردانند و براى اين منظور در اثر كوشش مصطفى افندى ، سفير تركيه در وين ، يوهان كريستيان كلوديوس ، استاد معروف زبان عربى در لايپزيگ ، دعوت شد به اين كار بپردازد . كلوديوس ابتدا به علت بيمارى حاضر نمىشد ، ولى در اثر طعنهء دشمنانش كه مىگفتند وى زبان تركى نمىداند ، پذيرفت و با چنان شدتى به كار پرداخت كه كتاب را ظرف مدت كوتاه شش هفته به پايان رسانيد .\r\nترجمهء لاتين كلوديوس به وسيلهء شركت گلديش در لايپزيگ ، در سال 1731 ، انتشار يافت . « 5 »\r\nدر اينجا بايد به قضيهء كروسينسكى بازگرديم . ظاهرا وى تا اواخر 1728 در خدمت راكوشى در رودستو به سر مىبرد ، تا اين كه مأمور رفتن به ايران شد ، ولى چون راه‌هاى اين كشور را ناامن مىدانست به مملكت اصلى خود ، لهستان ، مراجعت كرد و ظاهرا بقيهء عمر را در آنجا گذرانيد . « 6 »\r\nاگر چه كروسينسكى هرگز به ايران بازنگشت ، ولى تا پايان عمر نسبت به اين كشور و تاريخ آن علاقه‌مند بود . در سال 1733 ، در لمبرگ ، يا لووف ، كتاب درى افندى را ، كه راجع به شرح\r\n\r\n\r\n","description":"","footnote":"\r\n( 1 ) . - اواخر فصل شانزدهم .\r\n( 2 ) . عجب آن كه اين آيه را كامل ذكر نكرده است ، و شايد در نتيجهء غفلت نويسنده قسمتى از آن حذف شده است . شمارهء اين آيه 46 و از سورهء پانزدهم است و اصل چنين است :  « ادْخُلُوها بِسَلامٍ آمِنِينَ »  ، كه كلمهء بسلام از قلم افتاده است .\r\n( 3 ) . ورق  b  27 .\r\n( 4 ) . ورق  b  34 .\r\n( 5 ) . - سومين اثر مربوط به كروسينسكى در فهرست مآخذ كتاب انقراض سلسلهء صفويه .\r\n( 6 ) . زومرفوگل در يادداشت مختصرى راجع به كروسينسكى مىنويسد كه وى بعد از رسيدن به اروپا ، پنج سال در رم گذرانيد . اين موضوع اشتباه است .\r\n","page_name":" 459 ","page_number":471},
  {"content":"\r\n\r\nمأموريت خود او در دربار ايران در زمستان 1720 - 1721 بود ، به زبان لاتين ترجمه و منتشر كرد و هفت سال بعد در همين شهر دوباره اين ترجمه را به چاپ رسانيد و با چاپ جديدى از كتاب خود انتشار داد . « 1 »\r\nچنان‌كه دكتر لنگ در رسالهء اخير خود نوشته است : « 2 » « اين الحاق بسيار مناسب است ، زيرا درى افندى در گزارش خود سقوط قريب الوقوع كشور ايران را پيش بينى مىكند » . ولى ممكن است علاقهء كروسينسكى به گزارش درى افندى از آن لحاظ بوده است كه با سفير تركيه در سفر دومش به تهران ملاقات كرده است ، ولى دليلى نداريم كه نشان دهد چنين ملاقاتى صورت گرفته باشد . نظر به اين كه درى افندى در سال 1722 در گذشت ، اين دو در تركيه ملاقات نكرده‌اند .\r\nدر 1755 ، آخرين اثر كروسينسكى راجع به ايران انتشار يافت . « 3 » سال بعد در 22 مه در شهر كامى نيك « 4 » به سن 81 سالگى درگذشت .\r\nدر ربع اول قرن نوزدهم ، نسخه‌اى از كتاب تاريخ سياح به دست عباس ميرزا ، ارشد اولاد فتحعليشاه رسيد . شاه‌زاده چنان از ديدن اين كتاب خشنود شد كه به عبد الرزاق ، مؤلف مآثر سلطانيه فرمان داد آن را به فارسى ترجمه كند و او نيز به اين كار پرداخت و خلاصهء آن را تحت عنوان بصيرت نامه در گزارش و استيلاى افغان بر اصفهان در زمان دولت شاه سلطان حسين فراهم كرد . در سال 1840 ژ . ن . ميتفورد ترجمهء لاتين توسط كلوديوس را به زبان انگليسى ترجمه كرد . طبعا در لهستان خدمات كروسينسكى چند بار مورد توجه دانشمندان قرار گرفت .\r\nدر خاتمه مىتوان گفت كه اگر چه كروسينسكى اشتباهاتى كرده است ، ولى اطلاعات زيادى كه در منابع ديگر يافت نمىشود در اختيار ما گذاشته است و به همين مناسبت مديون او هستيم و اگر بگوييم كه آثار او مهم‌ترين منبع تاريخى آن عصر به شمار مىرود مبالغه نكرده‌ايم .\r\n\r\n2 - لويى آندره دو لامامى دو كلراك « 5 »\r\nدربارهء اوايل زندگى اين شخص ظاهرا اطلاعاتى در دست نيست . ميشو « 6 » در كتاب بيوگرافى عمومى : قديم و جديد « 7 » نوشته است كه كلراك در حدود سال 1690 متولد شد ، ولى از مقدمهء كتاب كلراك « 8 » چنين برمىآيد كه تولد او در سال 1692 تا 1693 واقع شد . نام پدر او را نمىدانيم\r\n\r\n\r\n","description":"","footnote":"\r\n( 1 ) . - پنجمين اثر مربوط به كروسينسكى در فهرست مآخذ كتاب حاضر .\r\n( 2 ) . در مجلهء\r\n Bulletin of the School of Oriental and African Studies , vo 1 . XIV , p . 529 \r\n( 3 ) . - ششمين اثر مربوط به كروسينسكى در فهرست مآخذ كتاب حاضر .\r\n( 4 )  Kaminiek  .\r\n( 5 )  Louis - Andre de la Mamie de Clairac  .\r\n( 6 )  Michaud  .\r\n( 7 )  Biographie Universelle Ancienne et Modeme  .\r\n( 8 ) . - نام اين شخص در فهرست مآخذ كتاب حاضر .\r\n","page_name":" 460 ","page_number":472},
  {"content":"\r\n\r\nو شايد همان اتين دولامامى دوكلراك بوده است كه مطابق نوشتهء پينار در جنگ خدمات نمايان كرده و در سال 1706 به رتبهء سرتيپى ارتقا يافته بود . « 1 » اين اسم ، معمولى نيست و شايد بتوان گفت حدس ما دربارهء پدرش درست است ، زيرا لويى آندره مانند پدر مايل به خدمت در نظام بود ، و به همين مناسبت در سن 16 سالگى به پياده نظام داخل شد . خانوادهء او اصلا اهل ناحيهء كلراك در ايالت لواگارون بوده‌اند ، ولى از تحقيقى كه نگارنده در اين شهر به عمل آورد ، معلوم شد هيچ يك از اخلاف اين خانواده نه در آن شهر و نه در مجاورت آن سكونت ندارند .\r\nپس از آن كه لويى آندره تا سال 1712 در پياده نظام خدمت كرد ، به گروه مهندسان پيوست و در همان سال در محاصرهء كنوا و بوشن شركت كرد . بعد از پايان جنگ‌هاى وراثت اسپانيا ، از خدمت در نظام كناره گرفت ولى ظاهرا دوباره در سال 1723 با رتبهء سروانى به آن داخل شد . با وجود اين ، در 1724 دوباره از نظام استعفا كرد زيرا در تابستان آن سال ، به قول خودش « در اثر حس كنج‌كاوى » عازم سفر قسطنطنيه شد و تا آغاز 1727 در پاى تخت تركيهء عثمانى اقامت كرد ، و در اين وقت به عنوان شايعات بروز جنگ ، به فرانسه فرا خوانده شد .\r\nكلراك وقتى به قسطنطنيه رسيد كه ايران و امور اين كشور جلب توجه ترك‌ها را كرده بود . در ژوئن 1724 عهدنامهء تقسيم ايران ميان روسيه و تركيه ، با مساعى ماركى دوبوناك ، سفير فرانسه ، به امضا رسيد . كلراك در مقدمهء كتاب خود مىنويسد كه در اواخر 1724 وقايع ايران چنان سر و صدايى در قسطنطنيه ايجاد كرده بود كه از موضوع ديگرى صحبت به ميان نمىآمد . بنابراين ، جاى تعجب نيست اگر كلراك به ايران و امور آن علاقه‌مند شده باشد .\r\nنخستين اطلاع كتبى كه كلراك راجع به شورش در ايران دريافت داشت از ترجمهء فرانسوى يادداشتى به زبان تركى ، تأليف يكى از اهالى باوير ، بود كه تازه مسلمان شده و نام مصطفى افندى را اختيار كرده بود . اين يادداشت را دوسن داليون ، يكى از خويشان دوبوناك ، از تركى به فرانسه ترجمه كرده بود . « 2 » سپس گزارش‌هايى از آنژدو گاردان رسيد و تحول بعدى عبارت بود از ورود ژرم ، كشيش كار مليت ، به قسطنطنيه كه در طى محاصرهء اصفهان در پاىتخت ايران مانده بود . « 3 » اين شخص مطالبى به زبان ايتاليايى نوشت كه به قول كلراك شرح بسيار مختصر و ناقصى از وقايع گذشته بود .\r\nفكر نوشتن تاريخ ايران وقتى به خاطر كلراك رسيد كه كتاب كشيش رنال « 4 » را خواند كه مربوط به خلع شاه سلطان حسين و وقايع سال‌هاى 1722 و 1723 و 1724 و 1725 است . شايد كلراك\r\n\r\n\r\n","description":"","footnote":"\r\n( 1 )\r\n . Chronologie historique - militaire ( Paris ) , vo 1 . VIII , p . 185 ; Histoire , vo 1 . pp . IV and V \r\n( 2 ) . نتوانستم اين يادداشت و يا ترجمهء فرانسوى آن را به دست آرم .\r\n( 3 ) . براى رفتار عجيب اين شخص ، -\r\n A Chronicle of the Carmelites in Persia vo 1 . II , p . 904 . \r\n( 4 ) . براى نام اين كتاب - فهرست مآخذ كتاب حاضر ، كتاب اول اثر رنال .\r\n","page_name":" 461 ","page_number":473},
  {"content":"\r\n\r\nنسخهء خطى اين كتاب را ديده باشد زيرا در سال 1727 به چاپ رسيد . كتاب رنال اگر چه خالى از غلط نيست ، ولى از اثر ژرم مفصل‌تر و بهتر است .\r\nدر اين مرحله بود كه كلراك با ژوزف آپى سليميان ، كه تازه از ايران رسيده بود ، ملاقات كرد و به او گفت كه قصد دارد كتابى دربارهء اوضاع آشفتهء ايران بنويسد و ژوزف او را در اين كار تشويق كرد . از آن به بعد اين دو نفر تقريبا هر روز به ملاقات يك‌ديگر مىرفتند و در اين موارد كلراك « قلم به دست » سؤالاتى از ژوزف دربارهء يادداشت او و مطالب ساير نويسندگان مىكرد . « 1 »\r\nكلراك نه تنها اطلاعاتى از ژوزف به دست آورد ، بلكه از رفقاى خود در سفارت فرانسه مطالبى مىپرسيد ، و اين اشخاص گذشته از آن كه گزارش‌هاى كنسول‌گرى و ساير مدارك را در اختيار او مىگذاشتند ، او را به وسيلهء نامه با برادران گاردان كه گزارش‌هايشان را خوانده بود آشنا كردند . كلراك نيز توانست از طريق مكاتبه با كروسينسكى بسيارى از نكات مبهم را روشن كند .\r\nولى اين كشيش چون قصد داشت خاطرات خود را شخصا انتشار دهد ، حاضر نشد كلراك آنها را ببيند . « 2 »\r\nدوبوناك به كلراك بسيار كمك كرد ، زيرا نه تنها نسخه‌اى از عهدنامهء تقسيم ايران به او داد ، بلكه خلاصه‌اى از يادداشت خود را به او سپرد . دوسن داليون ، گذشته از ترجمه كردن يادداشت مصطفى افندى براى كلراك ، بعدا شرح مأموريت درى افندى به ايران را نيز ترجمه كرد ؛ « 3 » همچنين اطلاعات شخصى خود را در اختيار او گذاشت .\r\nكلراك ، قبل از آن كه قسمت اول كتاب را به پايان برساند ، به فرانسه احضار شد و به اين ترتيب ، تماس مستقيم او با ژوزف آپى سليميان و ساير اشخاص مطلع قطع گرديد . مع الوصف مقدار زيادى مدارك و اسناد با خود برد ، و دوستان او در قسطنطنيه و ساير نقاط در شرق مديترانه به وسيلهء نامه او را از وقايع گذشته آگاه مىكردند .\r\nوقتى خاطرات كروسينسكى ، كه به وسيلهء دوسرسو مرتب شده بود ، انتشار يافت ، كلراك طبعا نوميد شد ، ولى دست از كار نكشيد ، و پس از مدت كوتاهى با حرارت و شدت بيشترى به كار پرداخت . گذشته از اين ، در اين وقت كتاب كروسينسكى نيز مورد استفادهء او واقع شد .\r\nمع‌الوصف ، نتوانست تمام همّ خود را مصروف نوشتن كتاب كند ؛ و در واقع ، به علت گرفتارىهاى گوناگون آن قدر به كندى پيش رفت كه يكى از دوستانش به خنده گفت كه وى در\r\n\r\n\r\n","description":"","footnote":"\r\n( 1 ) . كلراك ، جلد اول ، ص  VI  .\r\n( 2 ) . كلراك ، جلد اول ، صفحات  VIII  و  X  .\r\n( 3 ) . اثر اين ترجمهء فرانسوى را نتوانستم پيدا كنم . دوفين ، كه يكى از منشيان سفارت فرانسه در قسطنطنيه بود ، در سال 1745 ترجمهء تازه‌اى كرد كه لانگلس آن را در پاريس به سال 1810 تحت عنوان ذيل انتشار داد :\r\n Relation de Dourry Efendy , Ambassadeur de la porte Ottomane aupres du Roi de Perse \r\n","page_name":" 462 ","page_number":474},
  {"content":"\r\n\r\nنوشتن تاريخ فتح ايران بيش از محمود يا فاتحان قبل از او وقت صرف كرده است . « 1 » اين تأخير دو علت داشت : اولا ، وى مجبور شد به امور نظامى بپردازد و در محاصرات كل و فيليپس بورگ در سال‌هاى 1733 و 1734 شركت كند . در شهر اخير بازويش زخم برداشت ، ولى بر خلاف فرمان‌دهء خود ، دوك دوبرويك ، جان به سلامت برد . اين شخص در 12 ژوئن 1734 ، چند هفته قبل از تسليم فيليپس بورگ مورد اصابت خمپاره‌اى واقع و سرش از تن جدا شد . كلراك در نظام ترقى كرد و اول رئيس مهندسان و بعد سرهنگ و عاقبت در سال 1748 سرتيپ شد . همچنين در محاصرهء شهرهاى منن « 2 » ، ايپر « 3 » ، فورن « 4 » ، نامور و برگن اوپ زوم « 5 » شركت كرد . ثانيا ، كلراك بيشتر وقت خود را صرف نوشتن رساله‌اى دربارهء مهندسى عمليات نظامى كرد و چون خود به عنوان مهندس امور نظامى تجربهء زيادى داشت ، توانست اين كار را به خوبى انجام دهد .\r\nدر سال 1749 ، جلد اول كتاب كلراك انتشار يافت ولى عمرش براى تكميل جلد دوم كفاف نداد . « 6 » اگر چه كتاب خود را دربارهء تاريخ ايران به پايان رسانيد ، ولى مرگ او در شهر برگ ، در ششم مه 1750 ، مانع شد كه آن را چاپ كند . اين كتاب چند ماه بعد در همان سال به چاپ رسيد .\r\nكتاب سابق كلراك دربارهء مهندسى عمليات صحرايى در حدود يك قرن مورد استفاده بود . « 7 » ولى كتابى كه دربارهء ايران نوشت و در تأليف آن زحمات بسيار كشيد و وقت زياد مصروف كرد هرگز مقامى را كه شايستهء آن بود به دست نياورد . كتاب اخير در نهايت وضوح مرقوم و به خوبى مرتب شده است ، قبل از هر يك از فصول نه‌گانه كتاب ، خلاصه‌اى ديده مىشود كه در آن به منابع اصلى آن اشاره شده است . اين جنبه و همچنين مآخذ ذكر شده به ارزش كتاب مىافزايد .\r\nفصل نهم مربوط به طرد غلجايىهاست ، ولى شرح اين موضوع از هم گسيخته است ، يعنى تعدادى از مداركى كه تاريخ آنها تا حملهء نادر به هندوستان است جابه‌جا در آن فصل گنجانده شده است . مسلما اگر كلراك وقت بيشترى داشت ، اين قسمت اضافى را در فصول ديگرى مىآورد .\r\nطبعا كتاب فوق خالى از اشتباه نيست ، ولى اين اشتباهات روى هم رفته مهم نيست و لااقل يكى از آنها به علت عدم دقت ژوزف آپى سليميان روى داده است . توضيح آن كه در صفحهء 106 جلد اول آن كتاب ، نام برادر ميرويس عبد الله ذكر شده است . ضمنا در قضاوت كار كلراك بايد گفت كه وى فارسى نمىدانست و منابعى كه فعلا مورد استفادهء ماست ( از قبيل زبدة التواريخ اثر\r\n\r\n\r\n","description":"","footnote":"\r\n( 1 ) . جلد اول ، ص  XI  .\r\n( 2 )  Menin  .\r\n( 3 )  Ypres  .\r\n( 4 )  Fournes  .\r\n( 5 )  Bergenopzoom  .\r\n( 6 ) . اسم فرانسوى اين كتاب\r\n Ingenieur de Campagne , ou Traite de la Fortification Passagere \r\nاست .\r\n( 7 ) . در سال 1757 چاپ دوم اين كتاب منتشر شد و قسمت‌هايى از آن در آثار لوكونت  ( Lecointe )  و ساير نويسندگان راه يافت . جان مولر  ( Muller )  ، رئيس آكادمى سلطنتى در ووليچ  ( Woolwich )  كه خود نويسندهء پركارى در مورد مسايل هندسى نظامى بود ، ترجمه‌اى به زبان انگليسى تحت اين عنوان از آن كتاب كرد كه دوباره منتشر شد :\r\n The Field Engineer of M . le Chevalier de Clairac \r\n","page_name":" 463 ","page_number":475},
  {"content":"\r\n\r\nمحمد محسن ، و تاريخ نادرى ، تأليف ميرزا مهدى ) سال‌ها بعد از مرگ او در اروپا شناخته شد .\r\nهنوى در تأليف قسمت اول سفرنامهء خود از كتاب كلراك بسيار استفاده كرد . در مقدمهء آن « 1 » ، چنان كه به اوضاع آشفتهء ايران قبل از ظهور نادر اشاره مىكند ، مىگويد : « شرحى كه تاكنون دربارهء اين موضوع داشته‌ايم ناقص بوده است و اگر كتابى را كه اخيرا به زبان فرانسه منتشر شده و مؤلف در جمع مطالب آن زحمت بسيار كشيده است نيافته بودم ، به چنين كارى تا اين اندازه نمىپرداختم . »\r\nاز مقايسهء كتاب هنوى با كتاب كلراك چنين برمىآيد كه از قسمت دوم تا پنجم جلد سوم كتاب هنوى ، و از قسمت اول تا سوم جلد چهارم او عبارت از ترجمهء فصل اول تا نهم « تاريخ » كلراك است . هنوى اگر چه در تأليف كتاب خود بسيار مديون كلراك است ، ولى آن چنان كه بايد و شايد از او قدردانى نمىكند و گذشته از اين ، مآخذ و منافع كتاب كلراك را در كتاب خود نياورده است .\r\nترديدى نيست كه كتاب كلراك جامع‌تر و بهتر از اثر كروسينسكى است ، ولى چون مطالب او دست اول نيست ، پس از اندكى ترديد كروسينسكى را ارجح دانستم .\r\n\r\n3 - سيمون آورامف « 2 »\r\nسيمون آورامف در سال 1720 كنسول روس در رشت شد ، و در ژانويهء 1729 به روسيه بازگشت . از فعاليت اوليهء او در ايران تاكنون شرحى به قلم خود او بدست نياورده‌ايم ، « 3 » ولى سويمونف و ساير نويسندگان از اقدامات او نوشته‌اند . خوش‌بختانه اخيرا ميكلو خوماكلاى قسمت‌هايى از زاپيسكى « 4 » ، اثر آورامف ، را كه تاريخ آن از ژوئن 1726 تا ژانويهء 1729 است منتشر كرده و توضيحاتى داده است . در اين تاريخ ، آورامف منشى روسى طهماسب بود و به همين مناسبت با او به خوبى آشنايى داشت . اين دوره با وجود كوتاه بودن داراى اهميت بسيار است . در اين مدت بود كه وضع طهماسب در اثر پيوستن نادر به او مستحكم شد و اين شاه‌زاده توانست به كمك سردار خود مشهد را اشغال و به اين ترتيب وسايل بازيافتن قلمرو خود را تهيه كند . بعدا در نتيجهء اقدامات ديگرى بعد از حركت آورامف ، اصفهان به دست طهماسب افتاد و غلجايىها از ايران طرد شدند .\r\nآورامف گذشته از آن كه قول محمد محسن دربارهء رفتار خيانت آميز فتح عليخان قاجار را تأييد مىكند ، آنچه را هم كه محمد محسن و ساير نويسندگان معاصر او راجع به ضعف اراده و فسق و فجور طهماسب نوشته‌اند قبول دارد . ولى شرح او در اين خصوص چنان روشن و\r\n\r\n\r\n","description":"","footnote":"\r\n( 1 )  Travels , vo 1 . I , p . XII .  .\r\n( 2 )  Semeon Avramov  .\r\n( 3 ) . شايد چنين شرحى در بايگانىهاى روسيه موجود باشد .\r\n( 4 )  Zapiski  .\r\n","page_name":" 464 ","page_number":476},
  {"content":"\r\n\r\nبرجسته است كه گويى اين شاه‌زاده زنده است . آورامف حالت مستى او را شرح مىدهد ( دقايقى كه آورامف بر جان خود بيمناك مىشد ) و همچنين مىنويسد كه اين شاه‌زاده در حال عادى از كفايت و عقل سليم بىبهره نبود .\r\nآورامف ما را با اخلاق نادر نيز به خوبى آشنا مىكند و در كمال وضوح نشان مىدهد كه اختلاف ميان اين دو نفر تا چه اندازه بوده است . در حقيقت براى مردى چون طهماسب دشوار بود كه در برابر سردار بىرحم و با اراده‌اى چون نادر مدتى مقاومت كند .\r\nهمچنين آورامف مىنويسد كه نادر در ژانويهء 1727 لاف مىزد كه تمام روس‌ها را خواهد كشت ، در صورتى كه چند ماه بعد اين حقيقت را درك كرد كه شايد صلاح در آن باشد بگذارد روس‌ها در گيلان باقى بمانند .\r\nدر خاتمهء اين شرح مختصر راجع به زاپيسكى آورامف ، مىتوان گفت كه خواندن اين اثر در فهم اوضاع آن زمان بسيار مؤثر است .\r\n\r\n4 - ساير مراجع روسى\r\nاطلاعات من از بايگانى روسيه از منابع دست دوم و دست سوم است . آثارى از سولويف و بوتكوف و همچنين آثار منتشر شدهء اخير ميكلو خوماكلاى و پ . ت . آروطونيان مورد استفادهء من بوده است . مع‌الوصف از اين حقيقت تلخ آگاهم كه با وجود مراجعه به اين منابع نكات بسيارى ناگفته مانده است . مثلا باعث تأسف است كه نتوانسته‌ام يكى از آثار سولويف را به دست آرم . « 1 »\r\nيكى از اشخاصى كه نوشته‌هاى او حايز اهميت فراوان است ، فيودور ايوانويچ سويمونف مذكور است كه براى كشف سواحل و بنادر طبيعى درياى خزر زحمت بسيار كشيد و همچنين به طرق ديگر خدماتى به كشور خود انجام داد . در سال 1762 ، مولر در كتاب خود راجع به تاريخ روسيه ، جلد هفتم ، صفحات 155 - 530 ، خلاصه‌اى از يادداشت‌هاى روزانهء سويمونف و همچنين مطالبى دربارهء اكتشافات او در درياى خزر انتشار داد . سال بعد مولر متن روسى اثر فوق را انتشار داد .\r\nسويمونف همچنين كتابى دربارهء تجارت در اراضى واقع در ماوراى درياى خزر نوشت كه در سال 1765 در سن پترزبورگ انتشار يافت .\r\nكتاب بسيار مفيدى راجع به كتاب‌هايى كه دربارهء پطر كبير نوشته شده است اثر ك . ر .\r\nمينت اسلوف « 2 » است .\r\n\r\n\r\n","description":"","footnote":"\r\n( 1 ) . نام اين اثر  Petr veliki na Kaspiyskoe More  است .\r\n( 2 ) .  Mintslov  ، براى نام اين كتاب - فهرست مآخذ كتاب حاضر .\r\n","page_name":" 465 ","page_number":477},
  {"content":"\r\n\r\n\r\n5 - منابع رسمى فرانسوى\r\nمنابع رسمى فرانسوى عبارت‌اند از : اولا ، اسناد و مدارك وزارت امور خارجه ؛ ثانيا ، آرشيو ناسيونال ؛ ثالثا ، كتاب‌خانهء ملى در پاريس .\r\nمدارك و اسناد وزارت امور خارجه از همه‌جا بيشتر و پرارزش‌تر است و در مجلداتى تحت عنوان : امور خارجه ، ايران « 1 » يافت مىشود . در اين مجلات چند يادداشت ، اثر جان بيون دوكن سويل ، دربارهء مسايل تجارى ، مكاتباتى راجع به مأموريت فابر ، قضيه مارى پتى ، گزارش‌هاى ميشل و برادران گاردان و پادرى ، يادداشت‌هاى ژوزف آپى سليميان ، و نامه‌هاى گوناگونى از مبلغان مذهبى فرانسوى در ايران مانند پير ديسودن رئيس هيئت يسوعى در تبريز ديده مىشود .\r\nيادداشت‌هاى دوكن سويل از نقطهء نظر اقتصادى بسيار جالب است ، زيرا نه تنها راجع به فعاليت‌هاى تجارى و مقاصد فرانسه مطالبى در آنها نوشته شده است ، بلكه حاوى اطلاعات مفيدى دربارهء امور تجارى كمپانى انگليسى هند شرقى و كمپانى هلندى هند شرقى و فعاليت‌هاى ارامنه است . دوكن سويل يكى از بازرگانان مارسى بود و از تجارت در شرق مديترانه اطلاعات فراوانى داشت . وى از سال 1698 تا 1705 در ايران بود و در سال 1707 براى مدت كوتاهى به اين كشور بازگشت . عيب كار او اين بود كه نسبت به تجارت فرانسه با ايران نظر بسيار خوبى داشت . « 2 » اطلاعات تجارى او در وقت مأموريت محمد رضا بيگ به فرانسه مورد استفادهء دولت فرانسه قرار گرفت و همچنين در مذاكراتى كه منجر به انعقاد عهد نامهء 1715 با ايران شد نظريات او تأثير داشت . در سال 1749 هنوز در قيد حيات بود ، ولى در اين وقت خرف شده بود ، زيرا در همان سال يادداشتى در هشتاد و چهار صفحه براى استفادهء مون سينور دوروئى ، وزير كشور و دريادارى ، فرستاده و دارويى را توصيه كرده بود كه به عقيدهء خودش تمام بيمارىها را شفا مىبخشيد . « 3 »\r\nدر جلد ششم از مجلدات وزارت امور خارجه مىتوان خاطرات آنژدو گاردان را ديد كه طى مدتى از محاصرهء اصفهان نوشته شده است . متأسفانه وى بعد از اول ژوئيهء 1722 يادداشت‌هاى خود را ادامه نداد ولى همين مقدارى كه در دست است ، منبع ذى قيمتى محسوب مىشود .\r\nخصوصا اين كه آن را با داگ رجيستر ، كمپانى هلندى هند شرقى ، مقايسه كنيم . « 4 » در جلد پنجم و هفتم تعدادى گزارش و نامه از آنژدو گاردان و برادرش فرانسوا ديده مىشود كه قابل توجه است .\r\nدر اينجا بىمناسبت نيست كه شرح مختصرى راجع به خانوادهء گاردان و روابط آن با شرق\r\n\r\n\r\n","description":"","footnote":"\r\n( 1 )  Affaires Etrangeres , Perse  .\r\n( 2 ) . - اواخر فصل سى و پنجم .\r\n( 3 ) . بايگانى وزارت امور خارجهء فرانسه ، جلد هفتم ، ورق  b  206 .\r\n( 4 ) . - ضميمهء 6 ، قسمت نهم .\r\n","page_name":" 466 ","page_number":478},
  {"content":"\r\n\r\nنوشته شود . « 1 » اين خانواده در پروانس شهرت داشت ، و نخستين عضو آن كه در شرق مشغول خدمت شد به لويى دوگاردان موسوم بود . اين شخص در سال 1611 در سيدون به عنوان كنسول به كار پرداخت . آنژدو گاردان ، پسر بزرگ شارل دو گاردان و كلردو كرنيه ، در سال 1701 وارد كنسول‌گرى شد . « 2 » چهار ده سال بعد ، چنان كه گفتيم ، مأمور شد با مقام سفيرى همراه محمد رضا بيگ به ايران برود و بعد رياست كنسول‌گرى فرانسه در اصفهان را به عهده بگيرد . مرگ لويى چهاردهم باعث تعويق عزيمت او شد ؛ ولى در سال 1717 ، به همراه برادرش فرانسوا به آن كشور رسيد . اين دو برادر طى محاصرهء اصفهان در آنجا ماندند و سلطنت محمود و اشرف را ديدند . در سال 1726 آنژ به سكتهء قلبى مبتلا شد و فرانسوا وظايف كنسولى او را به عهده گرفت .\r\nدر سال 1732 ، در حالى كه سخت مقروض بودند ، به فرانسه بازگشتند .\r\nآنژ نيكلا ، فرزند آنژ دو گاردان ، كنسول فرانسه در طرابلس و قبرس بود و از ازدواج دوم خود دو فرزند ، به نام‌هاى كلودماتيو و آنژپل لويى ، داشت . كلودماتيو در نظام به مقامات عالى رسيد و در زمان ناپلئون به رتبهء سرتيپى نايل شد . در سال 1807 ناپلئون او را با مقام سفارت به ايران فرستاد و برادرش آنژپل لويى به عنوان منشى اول با او همراه شد . هر دو در ماه اوت 1809 به فرانسه بازگشتند . واقعا عجيب است كه برادران گاردان به فاصلهء هفتاد و هفت سال در ايران مشغول كار شده باشند .\r\nدر اين سلسله مدارك چند گزارش از اتين پادرى ، كنسول فرانسه در شيراز ، ديده مىشود كه شايان مطالعه است . ولى چون اين شخص از آنژ دو گاردان تنفر داشت ، مطالبى را كه دربارهء او نوشته است نبايد خيلى جدى تلقى كرد . پادرى مرد فعال و متهورى بود و غالبا در امور گاردان دخالت مىكرد . كار عمده‌اى كه انجام داد اين بود كه عهدنامهء 1715 را به تصويب ايران رساند ، ولى اين موفقيت نتيجه‌اى نداشت .\r\nجلد هفدهم از مجلدات وزارت امور خارجهء فرانسه شامل دوره‌اى از 1700 تا 1800 است .\r\nدر اين جلد سه نامه مربوط به زمان شاه سلطان حسين يافت مىشود . اول نامه‌اى است به شمارهء 13 از طرف خان ايروان كه اعزام محمد رضا بيگ را اعلام مىدارد . دوم به شمارهء 21 و مورخ رجب 1134 ( 6 ژانويه - 5 فوريه 1722 ) و از طرف شاه به پادرى نوشته شده است و تصويب عهد نامه را به اطلاع او مىرساند . نامهء سوم ، به شمارهء 23 ، رقم يا فرمانى است كه به متصديان امور در كرمان ارسال شده است و اجازهء تأسيس نمايندگى فرانسه را اعلام مىكند . در اين جلد نامه‌اى نيز از طرف مهماندارباشى اصفهان خطاب به كنت دومورپا « 3 » ديده مىشود كه در آن از\r\n\r\n\r\n","description":"","footnote":"\r\n( 1 ) . از آقاى كنت دو گاردان متشكرم كه اين اطلاعات را دربارهء اجداد خود به من داد .\r\n( 2 ) . بايگانى وزارت امور خارجهء فرانسه ،  « Memoires et Documents »  ، جلد اول ، ورق  a  28 .\r\n( 3 )  Murepas  .\r\n","page_name":" 467 ","page_number":479},
  {"content":"\r\n\r\nكنت خواهش كرده است كه فرانسوا دوگاردان را به جاى برادر مفلوجش منصوب كند .\r\nدر جلد شصت و ششم مجموعهء « امور خارجه ، تركيه » « 1 » متن تركى و ترجمهء ايتاليايى عهد نامهء تقسيم ايران ميان روسيه و تركيه ( 1724 ) يافت مىشود . ترجمهء ايتاليايى كه به امضاى گرگوريو گيكاست مورد تصديق ماركى دوبوناك واقع شده است . « 2 »\r\nدر آرشيو ناسيونال ، اوراق پادرى « 3 » مضبوط است كه متمم اوراق اين شخص در وزارت امور خارجه است ، ولى داراى اهميتى نيست .\r\nشرح مأموريت پير ويكتور ميشل به ايران در 1706 - 1709 به قلم خود او در بايگانىهاى رسمى نيست . بلكه در كتاب‌خانهء ملى يافت مىشود . « 4 » اين شرح نسخه‌اى خطى و شامل 248 صفحه است .\r\nنظر به اين كه مطالب زيادى از اين منبع موثق و مهم نقل كرده‌ايم ، جز اين نمىتوان گفت كه اين نسخه قضيهء مارى پتى و ساير اشكالاتى را كه ميشل ضمن مأموريت خود داشت به طور وضوح شرح مىدهد . ميشل ، بعد از آن ، شرح مفصل مذاكرات 1708 را نوشت و همان نشان مىدهد كه از نتايج اقدامات خود بسيار خشنود است .\r\nميشل كه در سال 1678 در مارسى تولد يافت ، فرزند نجارى بود . در سال 1703 به تركيه رفت و در سفارت فرانسه به خدمت مشغول شد . چندى بعد از ورود او به قسطنطنيه ، دوفريول او را به نزد پرنس راكوشى فرستاد و ميشل در سال 1705 از آن مأموريت بازگشت . سال بعد ، چنان كه ديديم ، عازم ايران شد و اين مأموريت سه سال ادامه يافت . بعد از اقامت كوتاهى در قسطنطنيه به فرانسه مراجعت كرد و عليه مارى پتى شهادت داد . سپس به عنوان سركنسول به تونس فرستاده شد . در يك مورد دولت فرانسه مىخواست او را دوباره به ايران بفرستد ولى آنژدو گاردان را به جاى او انتخاب كرد . ميشل در سال 1720 در تونس درگذشت .\r\nبروسه حق داشت ميشل را آدم فتنه‌جويى بنامد . اگر چه زحماتى را كه مارى پتى براى او در ايران ايجاد كرد نبايد از نظر دور داشت ، ولى رفتار او نسبت به اين زن قابل نكوهش است .\r\nبه اضافهء مدركى كه در وزارت امور خارجه و آرشيو ناسيونال و كتاب‌خانهء ملى يافت مىشود ، اسناد رسمى ديگرى توسط شفر در كتاب دوبوناك نقل شده است .\r\n\r\n\r\n","description":"","footnote":"\r\n( 1 )  Affaires Etrangeres , Turquie  .\r\n( 2 ) . اوراق  a  220 و  b  228 .\r\n( 3 )  Papiers de Paderi ( Padery )  .\r\n( 4 ) . -  Fonds francais 7200  در كتاب‌خانهء ملى .\r\n","page_name":" 468 ","page_number":480},
  {"content":"\r\n\r\n\r\n6 - ماركى دوبوناك\r\nژان‌لويى دوسون‌ماركى دوبوناك در سال 1672 تولد يافت و در جوانى به خدمت نظام در آمد ، « 1 » ولى در اثر نفوذ عمويش ، فرانسوا دوبون‌رپو ، كه افسر نيروى دريايى و سياست‌مدار قابلى بود ، در سال 1696 وارد سياست شد . استعداد او براى مذاكرات مورد توجه واقع گرديد و قبل از آن كه به عنوان سفير در قسطنطنيه منصوب شود ، در چند منصبى كه داشت شايستگى بسيار از خود نشان داد . به قول شفر « 2 » ، هشت سالى كه در پاى تخت تركيه از سال 1717 تا 1724 گذرانيد ، درخشان‌ترين دروهء خدمت او به شمار مىآيد . زن او ، كه دختر دوك دو بيرون بود ، يكى از دوستان مرى ورت لى منتاگو به شمار مىرفت .\r\nسن سيمون در كتاب خود از دوبوناك تمجيد كرده و گفته است كه وى در اوايل شباب هر جا مذاكراتى به عمل مىآورد ، از خود هوش و لياقت و تجربه نشان مىداد . پس از آن كه دوبوناك سفارت خود را در اسپانيا به پايان رسانيد ، « شغل دشوار ولى پر سود سفارت در قسطنطنيه برايش در نظر گرفته شد كه هم سرمايه و هم پاداش او به شمار مىرفت . » « 3 » با وجود اين ، مطابق نوشتهء شفر ، دوبوناك در آغاز حاضر به پذيرفتن اين شغل نبود و در عوض مىخواست به برلين فرستاده شود . « 4 »\r\nدر فصل پانزدهم به اندازهء كافى از مهارت و كاردانى دوبوناك سخن به ميان آورديم و گفتيم كه نگذاشت بر سر تقسيم ايران ، ميان تركيه و روسيه جنگ درگيرد . از طرف ديگر ، براى درك مذاكرات مفصل و دشوار و پيچيده‌اى كه منجر به انعقاد عهد نامهء تقسيم ايران ( 1724 ) گرديد لازم است كتاب او را مطالعه كنيم . شفر از اين كتاب بسيار تعريف كرده و زحمات سفير فرانسه را براى رفع اختلافات بين تركيه و روسيه ستوده است . « 5 »\r\nتعريف شفر از كتاب دبوناك ، و همچنين تمجيد او از لياقت و كاردانى سفير در ضمن مذاكرات ، بسيار به جا و مناسب است ، ولى جنبهء اخلاقى عهدنامهء تقسيم ايران ميان تركيه و روسيه از نظر شفر دور افتاده است . « 6 » از طرف ديگر ، بايد گفت كه ملاحظات اخلاقى در چشم پطر كبير ارزشى نداشت ، زيرا به پاداش خدمتى كه دوبوناك انجام داده بود ، نشان سينت اندرو را به او اعطا كرد .\r\n\r\n\r\n","description":"","footnote":"\r\n( 1 ) . براى شرح خدمات نظامى و ساير جزئيات زندگى او -\r\n Pinard . Chronologie historique - militaire , vo 1 . vIIl , pp . 112 - 13 \r\n( 2 ) . - مقدمه‌اى كه شفر بر  Memoire Historique  ، اثر دوبوناك ، نوشته است .\r\n( 3 ) . پاريس ، 30 / 1829 ، جلد چهاردهم ، ص 25 .\r\n( 4 ) . شفر ، همان كتاب ، ص 20 .\r\n( 5 ) . دوبوناك هم‌چنين تعدادى يادداشت مهم ديگر در قسطنطنيه نوشت ، ولى از آنجا كه ربطى به امور ايران ندارد از آنها ذكرى نمىكنيم ؛ براى جزئيات - كتاب ماسون\r\n Histoire du Commerce Francais dans le Levant au XVIIIe Siecle , p . 254 n . \r\n( 6 ) . - اواخر فصل هفدهم .\r\n","page_name":" 469 ","page_number":481},
  {"content":"\r\n\r\n\r\n7 - اوراق سياسى در ادارهء بايگانى وزارت امور خارجهء انگليس « 1 »\r\nنظر به اين كه انگليس در اوايل قرن هجدهم نمايندگى سياسى در ايران نداشت ، در ادارهء بايگانى وزارت امور خارجهء انگليس هيچ گونه سند سياسى كه بين دو كشور در آن مدت رد و بدل شده باشد وجود ندارد . از طرف ديگر ، در مجموعه‌هاى  Sp 91  ( روسيه ) و  Sp 97  ( تركيه ) مداركى يافت مىشود كه در آن به وقايع ايران اشاره شده است ، ولى طبعا مربوط به روابط روسيه و تركيه بر سر موضوع ايران است . نامه‌هاى مجموعهء  SP  از سن پترزبورگ داراى اهميت نيست ، و بنابراين احتياجى به تفسير ندارد ، ولى در مجموعهء مربوط به تركيه اسناد مهمى يافت مىشود .\r\nدر مجموعهء مربوط به تركيه بسيارى از گزارش‌هاى ابراهيم استانيان سفير انگليس در باب عالى ديده مىشود . وى در سال 1719 جانشين ادوارد ورت لى منتاگو شد و بعد از خود او ، ارل اهل كينول « 2 » در 1730 به مقام سفارت رسيد . در مجموعهء فوق نيز گزارش‌ها و نامه‌هايى از لندن مىتوان ديد كه حاوى دستورهايى در مسايل سياسى است .\r\nمقايسهء گزارش‌هاى مختلف استانيان با گزارش‌هاى سفراى فرانسه « 3 » ضمن تصدى او بسيار جالب است . به عللى كه در فصل هفدهم ذكر شد ، « 4 » دولت ژرژ اول مىخواست تركيه را عليه روسيه وارد جنگ كند ، و استانيان مأموريت داشت تا مىتواند براى انجام دادن اين مقصود بكوشد . از طرف ديگر دولت فرانسه تا چندى سعى مىكرد اين دو كشور را از محاربه باز دارد . در نتيجه ، استانيان مجبور بود با همكاران فرانسوى خود مخالفت كند ، تا اين كه فرانسه متفق انگلستان شد . « 5 »\r\nتصادم روسيه و تركيه بر سر مسئلهء ايران فرصت خوبى به دست استانيان داد كه دستورهاى دولت خود را با موفقيت انجام دهد ، ولى فعاليت دوبوناك سفير فرانسه كه مرد خستگى ناپذيرى بود و همچنين تمايلات صلح طلبانهء وزير اعظم تركيه اقدامات او را خنثى كرد . البته شكست استانيان در نتيجهء عدم ابتكار و فعاليت نبود . در گزارش‌هاى خود مطالب زيركانه‌اى دربارهء امور و رجال مىنويسد . لرد كينول او را مرد تنبلى مىداند كه زندگى خود را ، در طى دوازده سال سفارت ، روى نيمكتى با زنان گذرانده است . « 6 » ولى اين عقيده منصفانه نيست .\r\n\r\n\r\n","description":"","footnote":"\r\n( 1 )  Public Record Office  .\r\n( 2 )  Earl of Kinnoull  .\r\n( 3 ) . ماركى دوبوناك ( 1716 - 1724 ) . ويكنت داندره زل ( 1724 - 1727 ) و ماركى دو ويل نو ( 1728 - 1741 ) .\r\n( 4 ) . - اواسط فصل هفدهم .\r\n( 5 ) . همچنين بعد از مرگ ژرژ اول ، سوء ظن انگلستان نسبت به روسيه كم‌تر شد .\r\n( 6 ) . -  State Papers 97 , vo 1 . XXVI  هم‌چنين - مقالهء دكتر وود در  English Historical Review . vo 1 . XL ,  551 .  p  در اين مقاله دكتر وود استانيان را مرد تنبل و كندكارى مىداند . از طرف ديگر ، دكتر وود تعريف و تمجيد وزير اعظم را از استانيان نقل مىكند . موضوعى كه دربارهء خدمات استانيان در تركيه در  DNB  ذكر شده است ناقص است .\r\n","page_name":" 470 ","page_number":482},
  {"content":"\r\n\r\nدر خاتمه بايد گفت كه گزارش‌هاى استانيان اطلاعات مهمى دربارهء روابط پيچيدهء تركيه و روسيه راجع به ايران ، از سال 1722 به بعد ، در اختيار ما مىگذارد .\r\n\r\n8 - مدارك كمپانى انگليسى هند شرقى\r\nقسمت اعظم مدارك كمپانى انگليسى هند شرقى تا آنجا كه مربوط به ايران از تاريخ 1694 تا 1730 است ، در جلد يك تا چهار و چهارده و پانزده مجموعهء ايران و خليج فارس « 1 » در كتاب‌خانهء ادارهء هندوستان « 2 » مضبوط است . در اين كتاب‌خانه نامه‌هاى گوناگونى هم تحت عنوان مكاتبات اصلى « 3 » يافت مىشود .\r\nمهم‌ترين قسمت اين اسناد بدون ترديد يادداشت‌هاى روزانهء گمبرون « 4 » است كه به وسيلهء نماينده و شوراى كمپانى در آن بندر تنظيم مىشد . كسانى كه مايل به درك اوضاع كمپانى نه تنها در خليج فارس بلكه در اصفهان ، شيراز ، كرمان و ساير نقاط هستند لازم است به اين منبع مراجعه كنند . متأسفانه بين يادداشت‌ها فواصلى وجود دارد كه مدت بعضى از آنها طولانى است ، چنان كه ذيلا مشاهده مىشود :\r\nجلد اول از تاريخ 1 نوامبر 1708 تا 31 ژوئيهء 1710\r\nجلد دوم از 23 مارس 1726 تا 14 مارس 1727\r\nجلد سوم از 15 مارس 1727 تا 31 ژوئيهء 1727\r\nجلد چهارم از 20 نوامبر 1728 تا 31 ژوئيهء 1739\r\nقسمتى از اين يادداشت‌ها در جلد چهاردهم نيز يافت مىشود .\r\nجلد چهاردهم ، گذشته از اين ، شامل تعدادى نامه‌هاى بسيار جالب است كه در اصفهان ضمن محاصره و بعد از آن نوشته شده است . از اين نامه‌ها در فصول سيزدهم و سى و دوم مطالبى نقل و اشاراتى به آنها كرديم . همچنين نامه‌هايى از اصفهان مورخ 17 ر 6 ژوئيه ، 31 ر 20 اكتبر 1722 و 9 ژوئيه 28 ژوئن 1724 و نامه‌اى از بصره به تاريخ 8 اوت ر 28 ژوئيه 1724 در يكى از مجلات « 5 » چاپ شده است .\r\nدر مجموعهء مكاتبات اصلى نامهء شمارهء 6285 در جلد پنجاه و دوم از ويليام لى « 6 » در مشهد بىارزش است . تاريخ آن 20 ر 9 اكتبر 1696 است .\r\nنامه‌هاى ديگرى نظير آنها كه مربوط به دورهء نادر است در اسناد بمبئى متعلق به كمپانى ديده\r\n\r\n\r\n","description":"","footnote":"\r\n( 1 )  Persia and the Persian Gulf  .\r\n( 2 )  India Office  .\r\n( 3 )  Original Correspondence  .\r\n( 4 )  Gombroon Diary  .\r\n( 5 ) . -  The Asiatic Quarterly Review  ، ج دوم ، صفحات 156 - 210 .\r\n( 6 )  Lee  .\r\n","page_name":" 471 ","page_number":483},
  {"content":"\r\n\r\nمىشود ، ولى مشكل است آنها را از مدارك بىشمار مربوط به هندوستان جدا كرد .\r\nبراى اطلاعات ديگرى در خصوص اقدامات كمپانى در ايران - آثار بروس و هميلتون و لاك‌ير .\r\n\r\n9 - اسناد كمپانى هلندى هند شرقى\r\nبايگانى ريكس آرشيف « 1 » در لاهه در بردارندهء مقدارى اسناد مربوط به ايران از 1694 تا 1730 است و تقريبا تمام اين اسناد به كمپانى هلندى هند شرقى تعلق دارد ، ولى قسمت كمى از آنها انتشار يافته است .\r\nمهم‌ترين اين اسناد قطعات استخراج شده‌اى از داگ رجيستر است كه عبارت‌اند از يادداشت‌هاى نيكلا شورر ، تاجر عمدهء كمپانى در اصفهان ، و دستياران او . تاريخ اين قسمت از اوايل مارس شروع و به آخر اوت 1722 ختم مىشود . و به اين ترتيب ، شامل جنگ گلناباد ( بدون ذكر شرح دست اول ) و قسمت اعظم محاصرهء اصفهان است . داگ رجيستر داراى 172 برگ و حاوى شرح آن محاصره است و تقريبا روزانه نوشته شده است . در نتيجه ، مىتوان تسلسل وقايع را به خوبى تعيين كرد ( و اين مقصود از منابع ديگر بر نمىآيد ) و تاريخ دقيق آنها را به دست آورد . « 2 » اين منبع جامع‌تر از يادداشت‌هاى گاردان است ( و لو آن كه اين يادداشت‌ها هم اهميت بسيار دارد ) ، و بعد از خاتمهء آنها تا دو ماه ادامه يافت .\r\nاز مطالعهء داگ رجيستر مىتوان دانست كه اين عده هلندى در محل مستحكم و پر آذوقهء خود چگونه وقايع غم‌انگيزى را كه روى مىداد از نظر مىگذراندند . با گذشت ايام و بروز قحطى و طاعون و تلف شدن عدهء زيادى از ايرانيان تيره‌بخت چنين عباراتى به قلم هلندىها به رشتهء تحرير در آمد : « فقط خدا مىداند كه اين مصايب تا چه وقت ادامه خواهد يافت . » طبعا شايعات و وقايع حقيقى نيز ضبط مىشد ، ولى بعدا اگر مىديدند كه آنچه ذكر شده حقيقت ندارد ، آن را اصلاح مىكردند . « 3 »\r\nباعث تأسف است كه قطعات مستخرج از داگ رجيستر در تاريخ 31 اوت 1722 به پايان مىرسد . مع الوصف ، در آن وقت جريان محاصره يكنواخت شده بود و محمود مىخواست حال به همين منوال باقى بماند تا قحطى و بيمارى شهر را از پاى درآورد . بنابراين ، اگر مداركى بعد از ماه اوت در دست نداشته باشيم قابل تأسف نيست ، زيرا واقعهء مهمى در آن ضمن روى\r\n\r\n\r\n","description":"","footnote":"\r\n( 1 )  Rijks Archief  .\r\n( 2 ) . مثلا فرار طهماسب از اصفهان در شب 8 ر 7 ژوئن 1722 .\r\n( 3 ) . مثلا در ابتدا نوشته شده بود كه صفى ميرزا از اصفهان گريخته است ، ولى سه روز بعد وقتى معلوم شد اين شخص طهماسب بوده است ، مطلب را اصلاح كرد .\r\n","page_name":" 472 ","page_number":484},
  {"content":"\r\n\r\nنداد . با وجود اين ، اگر در داگ رجيستر مطالبى بعد از بر تخت نشستن محمود نوشته شده بود بهتر مىبود . در هر حال ، با خواندن اين قطعات مستخرج بهتر مىتوان به جريان محاصره پىبرد .\r\nمتأسفانه نتوانسته‌ام در مداركى كه در لاهه مضبوط است تحقيقات كافى به عمل آورم ، و مسلما اسنادى در آنجا يافت مىشود كه شايستهء خواندن است . در حقيقت فقط در اثر لطف فراوان دوستم آقاى داود دانلپ ، اهل آمستردام ، بود كه توانستم قطعات مستخرج از داگ رجيستر را مطالعه كنم ، زيرا مشاراليه آنها را براى من استنساخ كرد . گذشته از اين ، در كتاب مرحوم هانرى دانلپ « 1 » ، پدر داود دانلپ ، مقدارى نامه از نيكلا شورر و ساير كارمندان كمپانى هلندى هند شرقى خواندم كه مؤلف مرحوم آنها را از روى نسخه‌هاى اصلى در ريكس آرشيف چاپ كرده بود .\r\nنامه‌هايى كه در صفحات 258 تا 260 كتاب فوق‌الذكر به طبع رسيده است وقايعى را كه در خليج فارس در 1727 و سال بعد روى داد روشن مىكند ، مخصوصا شرح مىدهد كه چگونه هلندىها كوشيدند جزيرهء هرمز را به تصرف درآورند و اين عمل بىنتيجه باعث كشته شدن سه نفر از نمايندگان آنها شد .\r\nهمچنين در ريكس آرشيف در لاهه مدركى يافت مىشود كه به قلم كشيش كارملى الكساندر مالابارى است . اين مدرك اگر چه ربطى به كمپانى هلندى هند شرقى ندارد ، ولى براى درك محاصرهء اصفهان و اوايل سلطنت محمود مفيد است . « 2 »\r\nاميد است روزى برسد كه دولت هلند مجموعهء گران‌بهايى را كه در ريكس آرشيف است تكميل كند ، تا شامل مدارك كمپانى هلندى هند شرقى در ايران قرن هيجدهم بشود . يكى از مجلدات اين مجموعه توسط هانرى دانلپ در لاهه در 1930 انتشار يافت . « 3 »\r\nگذشته از اين مدارك در لاهه ، خلاصه‌اى از اقدامات كمپانى هلندى هند شرقى در ايران از آغاز تا 1725 توسط فرانسوا والنتين « 4 » ، در جلد پنجم كتاب او يافت مىشود . ( براى نام اين كتاب - فهرست مآخذ كتاب حاضر . م )\r\n\r\n10 - منابع متفرقه\r\n( الف ) پل لوكا « 5 » كه فرزند تاجر معتبرى بود و در روان ، به سال 1664 ، تولد يافت . اگر چه تحصيلات مخصوصى را دنبال نكرد ولى به علوم طبيعى و آثار عتيقه و نشان‌هاى گوناگون\r\n\r\n\r\n","description":"","footnote":"\r\n( 1 )  Perzie Voorheen on Thans  .\r\n( 2 ) .  Koloniaal Archief Ms . no . 1893  ، متن هلندى در كتاب  « Perzie »  ، اثر دانلپ ( صفحات 242 - 257 ) آورده شده است و ترجمه‌اى از آن در  Royal Central Asian Journal  سال 1936 ، جلد 23 ، صفحات 643 - 653 ديده مىشود .\r\n( 3 ) . براى نام اين كتاب - فهرست مآخذ كتاب حاضر ، تحت نام  Dunlop  ، اثر دوم .\r\n( 4 )  Valentijn  .\r\n( 5 )  Paul Lucas  .\r\n","page_name":" 473 ","page_number":485},
  {"content":"\r\n\r\nعلاقه‌مند بود . همچنين سنگ‌هاى گران‌بها را مىخريد و مىفروخت ، ولى به مسافرت بيش از همه چيز دل‌بستگى داشت .\r\nلوكا نويسندهء خوبى نبود و شرحى كه دربارهء مسافرت‌هاى او ( شامل اقامت او در ايران از پاييز 1700 تا ژوئيه يا اوت سال بعد ) در شرق مديترانه در دست داريم توسط بودله دو دروال از روى يادداشت‌هاى او تنظيم شده است . « 1 »\r\nشرح مربوط به ايران در صفحات 1 - 126 ، جلد دوم كتاب لوكا « 2 » يافت مىشود كه در پاريس در سال 1704 به طبع رسيد . لوكا تا پايان عمر به مسافرت مشغول بود و در مادريد در 1737 درگذشت .\r\nاگر چه شرح تجارب لوكا در ايران سطحى است ولى به خواندنش مىارزد و در كتاب حاضر در چند مورد اشاراتى به آن شده است .\r\n( ب ) « .  H . H  » . با وجود كوشش‌هاى فراوانى كه از طرف خانم واتسن ، كارمند كتاب‌خانهء ادارهء هند ، به عمل آمده است نتوانسته‌ايم هويت « .  H . H  » ، يعنى مؤلف يك نسخهء خطى انگليسى را كه ترجمه‌اى به زبان فارسى هم به آن ضميمه شده است ، كشف كنيم . « 3 »\r\nبسيارى از اطلاعاتى كه دربارهء طوايف و موضوعات ديگر داده شده مربوط به زمان شاه سلطان حسين است و ارزش مخصوصى ندارد . ظاهرا « .  H . H  » وابسته به كمپانى انگليسى هند شرقى بوده است . اشخاصى مانند هنرى هاگ سن ، هيوگ هوپ و هنرى هوث ويت در زمانى كه نسخهء خطى فوق‌الذكر نوشته شد در هندوستان مشغول كار بودند . ولى دليلى در دست نداريم كه نشان دهد يكى از آنها زمانى به ايران سفر كرده باشد .\r\n( ج ) كرامول ايرانى « 4 » . هنگامى كه خبر موفقيت شگفت‌انگيز محمود غلجايى در آوريل 1723 به اروپا رسيد ، شور و هيجان فراوانى برپا شد ، به طورى كه نام او و پدرش ميرويس كاملا مشهور گرديد .\r\nنويسندهء مجهولى كه خود را افسرى سوئدى مىداند و مىگويد « سال‌ها غلام خانه‌زاد ميرويس بود » ، در سال 1724 ، كتابى تحت عنوان فوق انتشار داد و آنچه را كه به عقيدهء خودش زندگى و ماجراى رئيس طايفهء غلجايى بود شرح داد . مؤلف اين كتاب عجيب ، كه قدرت تصورش به مراتب بيش از علاقهء او به درستى و صحت مطالب بود ، بعد از آن كه شرح كاملا موهومى دربارهء اصل و تربيت ميرويس مىدهد ، مىنويسد كه وى به خواندن علاقه داشت و از\r\n\r\n\r\n","description":"","footnote":"\r\n( 1 )\r\n Omont Missions Archeologique francaises en Orient aux XVIIIe Siecles ( Paris , 1902 ) , p . . 318 \r\n( 2 )  Voyage du Sieur Lucas au levant  .\r\n( 3 ) . براى عنوان كامل كتاب - فهرست مآخذ كتاب حاضر ، تحت نام « .  H . H  » .\r\n( 4 )  The Persian Cromwel  .\r\n","page_name":" 474 ","page_number":486},
  {"content":"\r\n\r\nطريق سورات كتاب‌هايى از انگلستان برايش مىرسيد . همچنين مىنويسد : « از ميان كتاب‌هايى كه به اين ترتيب به دست ميرويس رسيد هيچ كدام به اندازهء زندگى كرامول معروف ( هم چنان كه خود ميرويس اعتراف مىكرد ) مورد توجه او واقع نشد . » مؤلف كتاب بىآن‌كه متوجه باشد كه قهرمان كتابش در سال 1715 وفات يافته است ، شرح مىدهد كه چگونه وى اصفهان را در 1722 به تصرف درآورد و قواى پطر كبير را در نزديكى « البرنف » در سواحل درياى خزر شكست داد . بى اطلاعى مؤلف را از اينجا مىتوان حدس زد كه مىنويسد دماوند چهار فرسخ تا اصفهان فاصله دارد و آن را از اين شهر مىتوان ديد . يكى ديگر از اظهارات بىاساس نويسنده اين است كه مىگويد ايرانىها حاضر شدند تخت و تاج را به ميرويس واگذارند ، به شرط آن كه به آيين تسنن در آيد !\r\nبسيار كوشيدم كه نام مؤلف اين روايت ساختگى را كشف كنم ولى به جايى نرسيدم .\r\nهنگامى كه شنيدم جيمز كسيدى « 1 » مقاله‌اى دربارهء آن نوشته است « 2 » ، اميدوار بودم كه پرده از اين راز برداشته شود ، ولى كسيدى فقط خلاصه‌اى از مندرجات آن كتاب را تهيه كرده بود .\r\n( د ) كتابى بدون ذكر مؤلف كه مربوط به ميرويس است در كتاب محمد اكرم « 3 » آمده است . « 4 » اكرم مىنويسد كه اين كتاب نايابى است و مطابق نوشتهء او به صورت گفت‌وگو است . من اين كتاب را نديده‌ام ولى از عنوان آن چنين برمىآيد كه صحت آن مورد ترديد است .\r\n( ه - ) تا آنجا كه مربوط به قدرت تصور است ، مؤلف كتاب كرامول ايرانى به گرد آبه تالمان « 5 » نمىرسد . شخص اخير مؤلف كتابى است به نام خاطرات شاه طهماسب دوم ، به قلم او و خطاب به پسرش « 6 » . اين كتاب كه شامل دو جلد بزرگ است در پاريس به سال 1758 انتشار يافت .\r\nبراى درك ارزش آن كافى است بدانيم كه مؤلف ، طهماسب را واقعا فرزند يك نفر فرانسوى به نام ژوليو مىداند كه در اواخر قرن هفدهم به ايران رفته و در خدمت شاه سلطان حسين درآمده بود . « 7 » ( و ) كتاب ديگرى كه از كرامول ايرانى و اثر آبه تالمان كم‌تر ارزش دارد به كشاورز مشهور يا خاطره و ماجراهاى دانيل موژى نيه « 8 » موسوم و تأليف موبر دو گوست « 9 » است .\r\nاطلاعات جغرافيايى مؤلف شبيه معلومات نويسندهء كرامول ايرانى است . مثلا در صفحهء 111 نوشته شده است كه جنگ دامغان ( شايد مقصود مهمان‌دوست باشد ) در 7 فرسنگى قم درگرفته است .\r\n\r\n\r\n","description":"","footnote":"\r\n( 1 )  CAssidi  .\r\n( 2 )  Calcutta Review ( 1927 ; vo 1 . XXII , pp . 255 - 76 )  .\r\n( 3 )  Bibliographie analytique de l'Afghanistan  .\r\n( 4 )  Mirweis , Prinz von Candahar  .\r\n( 5 )  Tallemand  .\r\n( 6 ) .\r\n Memoires de Schah Tomas II . . . ecrits par Lui - meme et adresses a Son fils \r\n. ( 7 ) . چنان‌كه در كتاب خود ، به نام نادرشاه ( ص 312 ) متذكر شدم ، در زمان نادر شايعاتى وجود داشت مبنى بر اين كه پدر و مادر او اروپايى بوده‌اند . بديهى است اين شايعات اساسى نداشت .\r\n( 8 )\r\n L'IIhustre Paisan ou Memoires et Aventures de Daniel Moginie \r\n. ( 9 )  Maubert de Gouvest  .\r\n","page_name":" 475 ","page_number":487},
  {"content":"\r\n . \r\n","description":"","footnote":"","page_name":" 476 ","page_number":488},
  {"content":"\r\n\r\n\r\nمنابع شرقى\r\nابراهيم متفرقه : تاريخ سياح ، در بيان ظهور افغانيان و سبب انهدام دولت شاهان صفويه ( منتشر در تركيهء عثمانى ، بدون ذكر تاريخ انتشار ) .\r\nابو الحسن بن ابراهيم قزوينى : فوائد الصفويه ، جزو كتاب‌هاى خطى در كتاب‌خانهء دانشگاه كيمبريج ، تحت شمارهء ( 41 . 6 . 0 ) 62 .\r\nاحتشام الملك جلال الدين بن فتح عليشاه قاجار : نامهء خسروان ، ج 3 ، تهران ، 1871 .\r\nاعجاز حسين النيسابورى الكنتورى : كشف الحجب و الاستار عن اسماء الكتب و الاسفار ، كلكته ، 1330 ( 1911 / 1912 ) .\r\nتفرشى ، رضى الدين : تاريخ بىعنوان ايران از حملهء محمود تا مرگ كريم خان زند ، در موزهء بريتانيا نسخهء خطى تحت شمارهء 6587 .  Add  .\r\nچلبىزاده ، مصطفى عاصم افندى : مؤلف قسمت آخر كتاب محمد رشيد تحت عنوان تاريخ رشيد افندى ، ج 3 ، قسطنطنيه ، 1153 ( 1740 / 1741 ميلادى ) .\r\nحافظ رحمت خان : خلاصهء الانساب ، نسخهء خطى در موزهء بريتانيا ، به شماره 1104 .\r\nحسن بن حسن معروف به فسايى : فارسنامهء ناصرى ، تهران ، 1313 قمرى ( 1895 / 1896 ) .\r\nحسين بن شيخ ابدال زاهدى : سلسلة النسب صفويه ، برلين ، 1343 ( 1924 / 1925 ) .\r\nحسين شيرازى : - محمد عبد الرحمن .\r\nرشيد ، محمد : تاريخ رشيد افندى : قسطنطنيه ، 1135 ( 1740 / 1741 ) .\r\nرضا قلى خان هدايت : روضة الصفاى ناصرى ، ج 8 ، تهران ، 1853 - 1856 ) .\r\nسامى مصطفى : تاريخ وقايع . قسطنطنيه ، 1198 ( 1783 / 1784 ) .\r\nصنيع الدوله : محمد حسن خان مراغه‌اى .\r\nعبد الرزاق بن نجف قلى خان دنبلى : ( 1 ) مآثر سلطانيه ، موزهء بريتانيا .\r\n ( Rieu Supplement , nos 68 and 69 ) \r\n( 2 ) بصيرت نامه . موزهء بريتانيا  ( Rieu Suppl , no . 63 ) \r\n\r\n","description":"","footnote":"","page_name":" 477 ","page_number":489},
  {"content":"\r\n\r\nعبد الكريم بن على رضا الشريف الشهاورى : همكار محمد رضا تبريزى ، مؤلف زينة التواريخ ، موزهء بريتانيا ،  ( Add . Mss . 23515 , vo 1 i 1 )  .\r\nعبد الكريم بن علوى : تاريخ احمد ، لكنهو ، 1850 .\r\nعبد الكريم « نديم » بن اسمعيل بخارائى : افغان و كابل و بخارا و خيوه و خوقند خانلرى نين ، ج اول ، ( متن فارسى ) ، بولاق ، 1873 .\r\nعبد الله بن نور الدين بن نعمت الله الحسينى الشوشترى : تذكرة الشوشتريه ، موزهء بريتانيا ، .  ( Add . Mss . 23534 ) \r\nعبد الوهاب قطره : شمس التواريخ ، از كتابهاى خطى ادوارد براون در كتاب‌خانهء دانشگاه كيمبريج ،  ( G . 17 , 9 )  .\r\nعلى قلى ميرزا اعتضاد السلطنه بن عباس ميرزا بن فتح عليشاه : تاريخ وقايع و سوانح افغانستان ، تهران ، 1273 ( 1856 / 1857 ) .\r\nفريد الدين احمد : رسالهء انساب افاغنه ، نسخهء خطى در تصرّف  Royal Asiatic Society ( Ms . no . 75 )  فلسفى ، نصر الله : تاريخ روابط ايران با اروپا در دورهء صفويه ، تهران ، 1316 شمسى .\r\nقوزانلو ، جميل : تاريخ نظام ايران ، جلد اول ، تهران ، 1315 شمسى .\r\nكاشانى ، ميرزا محمد تقى سپهر : ناصح التواريخ ، تهران ، 1868 .\r\nكسروى ، سيد احمد : تاريخ پانصد سالهء خوزستان ، تهران ، 1312 شمسى .\r\nلارودى ، نور الله : زندگانى نادرشاه ، تهران ، 1319 شمسى .\r\nلسان الملك : - كاشانى ، ميرزا محمد تقى سپهر .\r\nلطفعلى بيگ آذر : آتشكده ، بمبئى ، 1860 / 1861 .\r\nمحمد ابراهيم بن زين العابدين النصيرى : دستور شهر ياران ، موزهء بريتانيا ،  ( Rieu Suppl . 62 )  .\r\nمحمد باقر بن حاجى زين العابدين خوانسارى : روضات الجنات فى احوال العلماء و الساداة ، تهران ، 1306 ( 1888 / 1889 ) .\r\nمحمد بن الشيخ خليفه بن حمد النبهان : التحفه النبهانيه فى امارة الجزيرة العرب ، بغداد ، 1332 ( 1913 / 1914 ) .\r\nمحمد بن محمد تقى السرورى : تاريخ محمودى ، موزهء بريتانيا ،  ( Add . Mss . 27243 ) \r\nمحمد بن ميرزا عبد القاسم شيرازى : روزنامه ، نسخهء خطى متعلق به آقاى سعيد نفيسى .\r\nمحمد تقى سپهر كاشانى : - لسان الملك .\r\nمحمد رضا تبريزى : - عبد الكريم بن على رضا .\r\nمحمد رضا شهاورى : زينة التواريخ ، از نسخه‌هاى خطى ادوارد براون در كتاب‌خانهء دانشگاه\r\n\r\n","description":"","footnote":"","page_name":" 478 ","page_number":490},
  {"content":"\r\n\r\nكيمبريج . تحت شمارهء ( 13 ) 16 .  G  و ( 14 ) 16 .  G \r\nمحمد حسن خان مراغه‌اى مشهور به صنيع الدوله و اعتماد الدوله : ( 1 ) كتاب مطلع الشمس ، ج دوم ، تهران ، ( 1885 / 1886 ) ( 2 ) كتاب تاريخ منتظم ناصرى ، ج دوم . تهران 1881 / 1883 .\r\nمحمد حيات خان : حيات افاغنه ( متن اردو ) ، لاهور ، 1867 .\r\nمحمد خان بن موسى خان درانى : مجمع التواريخ در تاريخ انقراض صفويه و وقايع بعد تا سال 1207 قمرى ، بمبئى ، 1298 ( 1880 / 1881 ) .\r\nمحمد شريف بن ملا مصطفى : زبدة التواريخ سنندجى . از نسخه‌هاى خطى براون تحت شمارهء .  G  ( 9 ) 18 ، در كتاب‌خانهء دانشگاه كيمبريج .\r\nمحمد طباطبائى اصفهانى : نسب نامهء افاغنه و كيفيت حكومت آنها ، نسخهء خطى تحت شمارهء 74  P  ، در تصرف  Royal Asiatic Society  .\r\nمحمد عبد الرحمن : تاريخ احمد شاه درانى ، ترجمهء فارسى متن اردو توسط سيد حسين شيرازى در موزهء بريتانيا ،  ( Rieu Suppl . 74 )  .\r\nمحمد على بن محمد صادق : مرآة الصفا ، موزهء بريتانيا . ( 6540 و 6539 .  Add  ) .\r\nمحمد على جمال‌زاده : تاريخ روابط ايران و روم ، منتشر در مجلهء كاوه . برلين ، 1920 / 1921 .\r\nمحمد على حزين : تذكرة الاحوال . لندن ، 1831 .\r\nمحمد على فروغى ، ذكاء الملك : دورهء مختصر تاريخ ايران ، بمبئى ، 1911 .\r\nمحمد كاظم : عالم آراى نادرى ، در مؤسسهء خاور شناسى لنين گراد ، تحت شمارهء 430 .\r\nمحمد محسن : زبدة التواريخ ، جزء نسخ خطى براون در كتاب‌خانهء دانشگاه كيمبريج تحت شمارهء  G . 15 ( 13 ) \r\nمحمد مهدى بن محمد رضا : نصف جهان فى تاريخ اصفهان ، جزء نسخ خطى براون در كتاب‌خانهء دانشگاه كيمبريج ، تحت شمارهء  1 . 3 ( 9 )  .\r\nمحمد مهدى كوكبى استرآبادى : ( 1 ) تاريخ نادرى ، بمبئى ، 1849 . ( 2 ) درّهء نادرى ، بمبئى ، 1876 / 1877 .\r\nمحمد هاشم بن سيد محمد ميرزا ( شاه سليمان دوم ) : تذكرة آل داوود ، در موزهء بريتانيا ، تحت شمارهء  OR . 154  .\r\n\r\n","description":"","footnote":"","page_name":" 479 ","page_number":491},
  {"content":"\r\n . \r\n","description":"","footnote":"","page_name":" 480 ","page_number":492},
  {"content":"\r\n . \r\n","description":"","footnote":"","page_name":" 481 ","page_number":493},
  {"content":"\r\n . \r\n","description":"","footnote":"","page_name":" 482 ","page_number":494},
  {"content":"\r\n . \r\n","description":"","footnote":"","page_name":" 483 ","page_number":495},
  {"content":"\r\n . \r\n","description":"","footnote":"","page_name":" 484 ","page_number":496},
  {"content":"\r\n . \r\n","description":"","footnote":"","page_name":" 485 ","page_number":497},
  {"content":"\r\n . \r\n","description":"","footnote":"","page_name":" 486 ","page_number":498},
  {"content":"\r\n . \r\n","description":"","footnote":"","page_name":" 487 ","page_number":499},
  {"content":"\r\n . \r\n","description":"","footnote":"","page_name":" 488 ","page_number":500},
  {"content":"\r\n . \r\n","description":"","footnote":"","page_name":" 489 ","page_number":501},
  {"content":"\r\n . \r\n","description":"","footnote":"","page_name":" 490 ","page_number":502},
  {"content":"\r\n . \r\n","description":"","footnote":"","page_name":" 491 ","page_number":503},
  {"content":"\r\n . \r\n","description":"","footnote":"","page_name":" 492 ","page_number":504},
  {"content":"\r\n . \r\n","description":"","footnote":"","page_name":" 493 ","page_number":505},
  {"content":"\r\n . \r\n","description":"","footnote":"","page_name":" 494 ","page_number":506},
  {"content":"\r\n . \r\n","description":"","footnote":"","page_name":" 495 ","page_number":507},
  {"content":"\r\n . \r\n","description":"","footnote":"","page_name":" 496 ","page_number":508},
  {"content":"\r\n . \r\n","description":"","footnote":"","page_name":" 497 ","page_number":509},
  {"content":"\r\n . \r\n","description":"","footnote":"","page_name":" 498 ","page_number":510},
  {"content":"\r\n . \r\n","description":"","footnote":"","page_name":" 499 ","page_number":511},
  {"content":"\r\n . \r\n","description":"","footnote":"","page_name":" 500 ","page_number":512},
  {"content":"\r\n . \r\n","description":"","footnote":"","page_name":" 501 ","page_number":513},
  {"content":"\r\n . \r\n","description":"","footnote":"","page_name":" 502 ","page_number":514},
  {"content":"\r\n . \r\n","description":"","footnote":"","page_name":" 503 ","page_number":515},
  {"content":"\r\n . \r\n","description":"","footnote":"","page_name":" 504 ","page_number":516},
  {"content":"\r\n\r\n\r\nفهرست اعلام\r\nآ آبشوران ، جزيره : 210\r\nآپراكسين ، دريا سالار : 163 ، 164\r\nآپى سيميليان ، ژوزف : 76 ، 78 ، 81 ، 82 ، 86 ، 117 ، 120 ، 126 ، 172 ، 173 ، 176 ، 177 ، 230 ، 231 ، 303 ، 409 ، 443 - 447 ، 459 ، 461 ، 463 ، 466\r\nآتشكده : 431\r\nآتيلا : 85\r\nآثار ايران : 35\r\nآخالت سيخ ، ايالت : 2\r\nآدريان - دومونلوك\r\nآذربايجان : 2 ، 4 ، 6 - 8 ، 17 ، 19 ، 91 ، 167 ، 227 ، 228 ، 232 ، 233 ، 255 ، 302 ، 394 ، 441\r\nآرارات ، كوه : 64\r\nآرخيل : 77\r\nآرخيلويچ ، الكساندر : 51 ، 91\r\nآرشيف ، ريكس : 472 ، 473\r\nآروطونيان ، پ . ت : 437 ، 465\r\nآزوف : 42 ، 52 ، 54 ، 91\r\nآستارا : 212 ، 218 ، 313\r\nآستان قدس رضوى : 261 ، 438 ، 448\r\nآشوراده : 19 ، 49\r\nآغا محمد خان : 235 ، 270\r\nآقانويان : 427\r\nآكرمن ، فيليس : 421\r\nآكىتن : 385\r\nآگاتوپوليس : 398\r\nآگراخان ، خليج : 160 ، 162 ، 166 ، 167 ، 194\r\nآلاريك : 108\r\nآلبوكرك ، آلفونس : 325\r\nآلمان : 25 ، 67 ، 194\r\nآمبوران : 209\r\nآمستردام : 33 ، 367 ، 438 ، 473\r\nآمل : 243\r\nآموريه - جيحون ، رود\r\nآناطولى : 1 ، 189\r\nآنچه ، قلعه : 167\r\nآندره‌زل : 176 ، 199 ، 248 ، 446 ، 470\r\nآندرى : 162\r\nآور ، قبيله : 8\r\nآورامف ، سيمون : 110 ، 158 ، 159 ، 210 ، 212 ، 217 ، 244 ، 266 - 271 ، 273 - 279 ، 283 ، 303 ، 304 ، 437 ، 440 ، 450 ، 464 ، 465\r\nآوريل ، فيليپ : 131\r\nآوزلى ، ويليام : 442\r\nآيزنگا ، روردافن : 453\r\nآينه‌خانه : 418\r\nالف ابدال ، طايفه : 9 ، 77 - 80 ، 82 ، 85 ، 87 - 90 ، 97 ، 99 ، 260 ، 266 ، 277 - 279 ، 281 - 285 ، 288 ، 296 ، 302 ، 304 ، 353 ، 355 ، 438 ، 439 ، 444 ، 450\r\nابراهيم آباد : 245\r\nابراهيم افندى : 458\r\nابراهيم پاشا : 224 ، 225 ، 227 ، 233\r\nابراهيم خان ( برادر نادر ) : 276\r\nابراهيم خان ( جانشين عليمردان ) :\r\n46\r\nابراهيم سلطان : 112\r\nابراهيم متفرقه : 78 ، 118 ، 188 ، 458 ، 459\r\n\r\n","description":"","footnote":"","page_name":" 505 ","page_number":517},
  {"content":"\r\n\r\nابرقو : 4 ، 294\r\nابن اسحق : 222\r\nابن التقتقه : 122\r\nابهر : 255\r\nابيورد : 3 ، 243 ، 268\r\nاپركسين : 160\r\nاترك ، رود : 3\r\nاتريش : 46 ، 109 ، 187 ، 188 ، 193 ، 206 ، 207 ، 309\r\nاچميادزين : 4 ، 64 ، 67 ، 397 ، 397\r\nاحمد ( سيد ) : 260 - 262 ، 367 ، 417 ، 448 - 450\r\nاحمد آقا : 132 ، 140 - 142 ، 145\r\nاحمد پاشا : 227 ، 229 ، 235 - 238 ، 247 ، 249 - 255 ، 291 ، 301 ، 302 ، 369\r\nاحمد خان ( رئيس طوايف قيتاق و قرايتاق ) : 112\r\nاحمد خان اوسمى : 158 ، 163 ، 166 ، 167\r\nاحمد خان توپچىباشى : 119 ، 125\r\nاحمد خان سدوزايى ( درانى ) : 82 ، 85 ، 90 ، 284\r\nاحمد شاه ذرانى - احمد خان سدوزايى\r\nاحمر ، بحر : 58\r\nاحوال : 119 ، 126 ، 130 ، 172 ، 186 ، 233 ، 237 ، 238 ، 240 ، 243 ، 260 ، 270 ، 273 ، 288 - 292 ، 295 ، 296 ، 440 - 442\r\nاخبار : 310\r\nادرنه : 188 ، 255\r\nادواردز . آرتور : 51 ، 425\r\nارتس ، استپانوس : 186\r\nاردبيل : 4 ، 15 - 17 ، 203 ، 205 ، 217 ، 227 ، 231 ، 233 ، 250 ، 251 ، 262 ، 292 ، 302 ، 304 ، 312 ، 313\r\nاردلان ( كردستان ) : 1 ، 2 ، 4 ، 8 ، 11 ، 39 ، 40 ، 63 ، 107 ، 234 ، 235 ، 255 ، 400 ، 453\r\nاردوباد : 223 ، 229 ، 230 ، 255\r\nارزنة الروم : 198 ، 224 ، 309 ، 384\r\n- 386 ، 390 ، 395\r\nارس ، رود : 204 ، 205 ، 214\r\nارسطو : 61\r\nارغنداب : 2\r\nارگ : 225 ، 409 ، 416\r\nارگنجى ، شير غازى خان : 34\r\nارمنستان : 4 ، 53 ، 54 ، 77 ، 91 ، 113 ، 167 ، 187 ، 207 ، 209 ، 218 ، 222 ، 223 ، 228 ، 233 ، 313 ، 385 ، 446\r\nازمير : 50 ، 92 ، 322 ، 340 ، 345 ، 411\r\nاسپانيا : 309 ، 377 ، 397 ، 400 ، 402 ، 461 ، 469\r\nاسپنسر ، هربرت : 14\r\nاستاپل : 337\r\nاستانبول - قسطنطنيه\r\nاستانيان ، ابراهيم : 189 - 191 ، 196 ، 200 ، 201 ، 204 ، 206 ، 229 - 231 ، 248 - 250 ، 254 ، 257 ، 301 ، 304 ، 308 ، 309 ، 312 ، 313 ، 470 ، 471\r\nاستانى لشت : 53\r\nاسترآباد ( گرگان ) : 6 ، 108 ، 161 ، 162 ، 204 ، 209 ، 213 ، 216 ، 239 ، 244 ، 245 ، 265 ، 267 ، 270 ، 276 ، 303 ، 304 ، 382 ، 400 ، 441 ، 450\r\nاسترك : 326\r\nاسترمان : 216\r\nاستفالى : 216\r\nاستكهلم : 67\r\nاستيف : 353\r\nاستيل ، ريچارد : 315\r\nاستين : 330\r\nاسحق پاشا : 227\r\nاسد الله سدوزايى : 86 - 88 ، 90\r\nاسفراين : 267\r\nاسكاتلند : 89 ، 391\r\nاسكترگود : 348\r\nاسك كل ، درياچه : 72\r\nاسكندر كبير : 27\r\nاسكندرون ، خليج : 384 ، 399\r\nاسكودار ( اسكوتارى ) : 247 ، 248 ، 257 ، 455\r\nاسلام قلعه - كافر قلعه\r\nاسلينگه لاندت ، فن : 368\r\nاسماعيل ( سفير اشرف ) : 255\r\nاسماعيل ( فرزند شاه طهماسب دوم ) : 297\r\nاسماعيل اول ، شاه : 5 ، 7 ، 9 ، 14 - 17 ، 221 ، 232\r\nاسماعيل بيگ : 210 - 212 ، 215 - 217 ، 237 ، 274 ، 302 ، 452\r\nاسماعيل خان ( فرمان‌ده لطفعلى خان ) : 108 ، 243\r\nاسماعيل دوم ، شاه : 17\r\nاسماعيل ميرزا ( فرزند شاه سلطان حسين ) : 262\r\nاسميت ، ج . پ : 363 ، 455\r\nاشاقه باش ، قبيله : 6 ، 108 ، 244\r\nاشپنگر ، اوزوالد : 14 ، 452\r\nاشپولر : 189 ، 192\r\nاشترايخر : 455 ، 458\r\nاشترويس ، جان : 329\r\nاشرف افغان : 170 ، 172 ، 174 ، 182 - 186 ، 238 - 242 ، 247\r\n\r\n","description":"","footnote":"","page_name":" 506 ","page_number":518},
  {"content":"\r\n\r\n262 ، 265 ، 266 ، 275 ، 282 ، 287 - 296 ، 299 - 302 ، 307 ، 308 ، 365 ، 366 ، 368 - 370 ، 411 ، 414 ، 442 ، 449 ، 451 ، 454 ، 455 ، 467\r\nاشرف مازندران : 245 ، 265 ، 266\r\nاصفهان : 4 ، 7 ، 9 ، 19 ، 24 - 26 ، 29 ، 30 ، 33 ، 35 ، 39 - 46 ، 49 ، 51 - 56 ، 63 - 66 ، 68 ، 74 ، 76 - 82 ، 87 - 89 ، 93 ، 94 ، 102 ، 103 ، 107 ، 108 ، 111 ، 113 ، 116 - 121 ، 125 ، 126 ، 129 - 137 ، 139 - 151 ، 153 ، 154 ، 157 - 159 ، 169 - 178 ، 180 - 182 ، 184 ، 185 ، 190 ، 195 ، 196 ، 204 ، 205 ، 211 ، 223 ، 226 ، 238 ، 239 ، 243 ، 244 ، 247 ، 249 - 252 ، 255 - 257 ، 259 ، 262 ، 273 ، 275 ، 281 - 283 ، 286 - 293 ، 301 ، 302 ، 315 ، 316 ، 319 ، 322 - 324 ، 326 ، 329 ، 332 ، 333 ، 339 - 352 ، 355 ، 357 - 359 ، 361 - 365 ، 367 - 371 ، 374 ، 378 ، 380 - 382 ، 384 ، 385 ، 389 ، 390 ، 393 ، 394 ، 398 ، 402 - 426 ، 433 ، 434 ، 436 ، 438 - 447 ، 449 ، 450 ، 454 ، 456 ، 458 ، 461 ، 464 ، 466 ، 467 ، 471 - 473 ، 475\r\nافچه ، گردنه : 243\r\nافشار ، طايفه : 7 ، 8 ، 16 ، 268 ، 276 ، 294\r\nافغانستان : 82 ، 85 ، 86 ، 282 ، 295 ، 436\r\nافغان‌هاى هزاره ، ايالت : 457\r\nافلاطون : 21 ، 61\r\nاقبال ، عباس : 172 ، 448\r\nاكبر : 73 ، 97\r\nاكبرزادهء اصفهانى : 332\r\nالبرز ، كوه : 6 ، 243 ، 245\r\nالبرنف : 475\r\nالبينگ : 349\r\nالتن : 219\r\nالجبال : 4\r\nالغ بيگ : 429\r\nالفخرى : 122\r\nالفين استون : 75 ، 388 ، 457 ، 458\r\nالكساندر ( برادرزادهء گرگين ) : 77 ، 78 ، 80\r\nالكساندر ( جاثليق اچميادزين ) :\r\n397 ، 398\r\nالكساندر مالابارى : 116 ، 118 ، 126 ، 130 ، 145 ، 147 ، 153 ، 175 ، 357 ، 361 - 363 ، 473\r\nالله ورديخان ، پل : 137 ، 414 ، 417\r\nالله يارخان افغان ملتانى : 90 ، 283 - 285\r\nالماس : 240\r\nالموت : 173\r\nالياس ( پيرو سنت آلبرت ) : 30\r\nالياس سعيد : 357\r\nامام رضا ، ضريح : 271 ، 277 ، 340 ، 448\r\nامام قلى بيگ ( معاون حاكم دربند ) : 164 ، 165\r\nامام قلى بيگ ( منشى مارى پتن ) :\r\n387 - 389\r\nامام قلى خان ( حاكم فارس ) : 22\r\nامان الله خان : 122 ، 123 ، 127 ، 152 - 154 ، 172 - 175 ، 178 ، 180 - 182 ، 185 ، 241 ، 303 ، 361 - 363 ، 445\r\nامو ، جووانى : 191\r\nاميد نيك ، دماغه : 337 ، 382\r\nامين آباد : 133\r\nانار : 116\r\nانجه ، رودخانه : 163 ، 164 ، 166 ، 167\r\nانجيل سرخ : 454 ، 459\r\nاندرو ، سينت : 469\r\nانزلى ، بندر : 49 ، 210 ، 212 ، 213\r\nانگلستان : 47 ، 50 ، 51 ، 58 ، 68 ، 184 ، 188 ، 189 ، 194 ، 206 ، 218 ، 219 ، 309 ، 315 - 317 ، 319 - 323 ، 336 ، 341 ، 345 ، 346 ، 373 ، 391 ، 401 ، 448 ، 470\r\nاوان : 312\r\nاوبريه : 32\r\nاوتر : 289\r\nاوترخت ، عهدنامه : 348\r\nاور : 369\r\nاوربان : 68\r\nاورشى : 333\r\nاورگنج : 88\r\nاورلف : 258\r\nاورمارا ، شهر : 2\r\nاورنگ زيب : 55 ، 74 ، 97\r\nاورى ، اسرائيل : 42 ، 53 - 55 ، 76 ، 91 ، 350 ، 395\r\nاوزون حسن آق قوينلو : 417\r\nاوسسى : 225\r\nاوگوستينين : 48 ، 401\r\nاولن ، فرانسوا پيدو دوسنت ( سراسقف بابل ) : 377 ، 383 ، 386 ، 388 ، 389 ، 397 - 399\r\nاولياريوس : 434 ، 435\r\nاوليويه : 336\r\nاون ، ادوارد : 346 ، 348\r\nاويس بن شاه عالم - ميرويس\r\n\r\n","description":"","footnote":"","page_name":" 507 ","page_number":519},
  {"content":"\r\n\r\nاوينگ تن : 329\r\nايپر ، شهر : 463\r\nايتاليا : 400 ، 401 ، 443\r\nايروان ( چخورسعد ) : 2 ، 4 ، 7 ، 65 ، 67 ، 108 ، 109 ، 167 ، 223 ، 225 ، 227 ، 229 ، 230 ، 255 ، 385 - 389 ، 395 ، 398 ، 400 ، 405 ، 406 ، 422 ، 467\r\nايساوردنس : 251\r\nايسودن ، پر : 387 ، 398\r\nايشيك آقاسى باشى : 11\r\nايما گوموندى : 436\r\nايمرتى ، ايالت : 1\r\nاينالى سيك ، خليل : 51\r\nايوان ( يوزباشى ) : 228 ، 230 ، 251 ، 311 ، 312\r\nايوانوا ، آنا : 304\r\nب بابا ركن الدين ، پل : 419\r\nبابك سليمان اغلو : 253\r\nبابى بن لطف كاشانى : 64\r\nبابينگر : 458\r\nباتات زس : 258\r\nباتاويا : 350 - 352 ، 367 ، 369\r\nباخزر : 90\r\nبارتولد : 8 ، 67 ، 72 ، 112\r\nباسعيدو : 366 ، 367\r\nباسكاكف ، الكسيس : 111 ، 158\r\nباشكيرى : 53\r\nباشو ، لويى : 112\r\nباشه : 23 ، 64\r\nباغ شاه : 265\r\nباغ عربستان ، دهكده : 422\r\nباقى : 445\r\nباكمه ، باغ : 422\r\nباكو : 49 ، 52 ، 53 ، 160 ، 164 ، 166 ، 195 ، 197 ، 204 ، 209 ، 213 - 216 ، 218 ، 223 ، 224 ، 305 ، 307 ، 433\r\nباگراتى ، سلسله : 4 ، 38\r\nبالتيك : 50 ، 194 ، 258 ، 374\r\nبالكان : 51\r\nباوير : 461\r\nباير ، فن : 435\r\nبايرن ، رابرت : 268\r\nباى سون ، داويد : 255\r\nبايلوكانى : 228\r\nببر : 378\r\nبحار الانوار : 62\r\nبحرين : 1 ، 2 ، 58 ، 88 ، 98 ، 102 ، 103 ، 352 ، 353 ، 402\r\nبخارا : 50 ، 93 ، 94 ، 157 ، 161\r\nبختيار ، طايفه : 5 ، 11\r\nبختيارى ، ناحيه : 238 ، 261 ، 262 ، 441\r\nبدخشان : 161\r\nبدلى : 164\r\nبراون ، ادوارد : 13 ، 16 ، 34 ، 61 ، 62 ، 64 ، 121 ، 429 ، 431 ، 442\r\nبراهوى ، طايفه : 2 ، 6 ، 7 ، 296\r\nبرايتون : 48\r\nبرخوردار خان : 198\r\nبررسى هنر ايران : 421 ، 426\r\nبرززيك : 453\r\nبرزون ، مجراى آب : 117 ، 121 ، 124\r\nبرزين : 8\r\nبرگن اوپ زوم : 463\r\nبرنت : 322 ، 345\r\nبرنگ وين ، بنيامين : 323 ، 324 ، 342\r\nبرو ، كريستوفر : 51 ، 72\r\nبروجرد : 238\r\nبروس : 162 ، 166 ، 316 ، 319 ، 339 ، 343 ، 344 ، 472\r\nبروسه : 39 ، 80 ، 228 ، 434 ، 437 ، 446 ، 468\r\nبريتانيا ، كشتى : 348 ، 364 ، 367\r\nبريتانيا ، موزه : 29 ، 261 ، 427 ، 429\r\nبريجز ، هارفورد جانز : 269\r\nبريسون ، بارنابه : 373\r\nبزل ، گرى : 78 ، 80 ، 392 ، 393 ، 426 ، 427\r\nبست : 73\r\nبسطام : 245 ، 267 ، 289\r\nبسفور : 247 ، 248 ، 257\r\nبسيغناق : 310\r\nبشون : 455 - 457\r\nبصره : 44 - 46 ، 119 ، 176 ، 187 ، 296 ، 319 ، 346 ، 368 ، 412 ، 471\r\nبطلميوس : 435\r\nبطن ( بيت / به تو ) ، شيخ : 72\r\nبغداد : 1 ، 4 ، 22 ، 24 ، 109 ، 121 ، 122 ، 176 ، 234 ، 254 ، 291 ، 375 ، 376 ، 412 ، 471\r\nبكر : 104 ، 142 ، 224 - 226\r\nبكوويچ : 93 ، 94 ، 165\r\nبگ ، فرسدن : 95\r\nبگرو : 435\r\nبل ، جان : 48 ، 89 ، 93 ، 95 ، 96 ، 103 ، 164 ، 351 ، 391\r\nبلان ( كنسول فرانسه ) : 384\r\nبه لباس : 234\r\nبلخ : 50 ، 73 ، 161\r\nبلفور : 172 ، 440 ، 442\r\nبلوچ ، طايفه : 2 ، 6 ، 7 ، 39 ، 73 ، 74 ، 98 ، 113 ، 115 ، 152 ، 353 ، 366\r\n\r\n","description":"","footnote":"","page_name":" 508 ","page_number":520},
  {"content":"\r\n\r\nبلوچستان : 6 ، 74 ، 262 ، 295 ، 296\r\nبلوك : 319 ، 342\r\nبليو : 72 ، 85\r\nبم : 98\r\nبمبئى : 321 ، 322 ، 342 ، 347 ، 355 ، 357 ، 370\r\nبن : 177 ، 178\r\nبنارس : 441\r\nبن اصفهان : 146\r\nبندر عباس ( گمبرون / گمبرو ) : 5 ، 39 ، 49 ، 58 ، 68 ، 102 ، 113 ، 176 ، 180 ، 262 ، 288 ، 294 ، 317 - 320 ، 325 - 328 ، 351 - 354 ، 358 ، 361 ، 363 - 371 ، 378 ، 381 ، 391 ، 393 ، 408 ، 410 - 412 ، 441\r\nبنيان ، لارنس : 427\r\nبوتكوف : 94 ، 112 ، 216 ، 128 ، 258 ، 302 - 305 ، 313 ، 465\r\nبوتورلين : 48 ، 311\r\nبودون : 421 ، 436\r\nبورژ ، برناردو : 101 ، 350 ، 352\r\nبورگ ، فيليپس : 463\r\nبوستون : 10\r\nبوشن : 461\r\nبوشهر : 55\r\nبوگان ، رود : 164\r\nبولاوين : 55\r\nبولتس : 357\r\nبوناسيو : 320\r\nبون رپو ، فرانسوا : 469\r\nبويناق ، شهر : 8 ، 163\r\nبهاء الله ، شيخ : 102\r\nبهادر شاه : 74 ، 351\r\nبهبهان : 181\r\nبهدادين : 282 بهرام آباد : 116\r\nبيبليو گرافيكاپلكا : 455\r\nبيت لحم : 422\r\nبيژن سلطان : 99\r\nبين النهرين : 1 ، 9 ، 45 ، 238 ، 261 ، 302 ، 400\r\nپ پاتان ، طايفه : 2\r\nپاتكانف : 445\r\nپادرى ، اتين : 102 - 105 ، 107 ، 112 ، 120 ، 131 ، 132 ، 142 ، 146 - 148 ، 180 ، 392 ، 393 ، 399 ، 402 ، 404 ، 405 ، 408 ، 409 ، 411 ، 435 ، 458 ، 467 ، 468\r\nپاريس : 31 ، 102 ، 104 ، 112 ، 119 ، 129 - 132 ، 176 ، 184 ، 373 ، 376 ، 381 ، 382 ، 384 ، 386 ، 398 ، 399 ، 401 ، 404 - 408 ، 411 ، 434 ، 435 ، 443 ، 444 - 447 ، 456 ، 458 ، 462 ، 466 ، 469 ، 474 ، 475\r\nپازوخين : 50\r\nپاسارويتس ، معاهده : 46 ، 109 ، 187 - 189\r\nپاشابابان : 235\r\nپاگوشينسكى : 91\r\nپاولوس : 120\r\nپتروارداين ، جنگ : 188\r\nپتريچى : 210\r\nپتى ، مارى كلود : 350 ، 384 - 389 ، 394 ، 395 ، 400 ، 466 ، 468\r\nپرا : 443\r\nپرتغال : 373 ، 377\r\nپرسكات : 346 ، 348\r\nپروانس : 467\r\nپروپاميتروس ، كوه : 2\r\nپروت ، رود : 53 ، 188 ، 192\r\nپروس : 165 ، 349\r\nپره ويلى : 375\r\nپرى ، جان : 51\r\nپطر تلام : 365 ، 367 ، 368\r\nپطر كبير : 46 ، 48 - 55 ، 77 ، 91 - 96 ، 98 ، 110 - 113 ، 142 ، 157 - 168 ، 171 ، 188 ، 191 - 219 ، 223 - 226 ، 228 ، 233 ، 266 ، 292 ، 299 ، 305 - 308 ، 310 ، 312 ، 313 ، 323 ، 433 ، 434 ، 435 ، 437 ، 465 ، 469 ، 475\r\nپلاتونف : 50\r\nپل جلفا ( پل سى و سه طاق ) : 417\r\nپل خواجو ( حسن آباد ) : 9 ، 137 ، 154 ، 414 ، 417 - 419\r\nپل سى و سه طاق - پل جلفا\r\nپلشف : 48\r\nپلش كف : 311\r\nپنسن ، آبل : 373\r\nپن شارترن : 378 ، 383 ، 389 ، 400 ، 402\r\nپوپ ، اوپهام : 35 ، 414 ، 417 ، 419 ، 421 ، 426\r\nپير بازار : 210 - 212\r\nپير محمد : 271\r\nپى سنل : 38 ، 75\r\nپيكه ، فرانسوا : 377\r\nپينار : 461\r\nپيوترو پاولو ( سراسقف آنقره ) : 66\r\nت تاج الدين ابراهيم : 440\r\nتاريخ ايران : 17 ، 18 ، 21 ، 23 ، 25 ، 30 ، 182 ، 183 ، 231 ، 442\r\n\r\n","description":"","footnote":"","page_name":" 509 ","page_number":521},
  {"content":"\r\n\r\nتاريخ پانصد سالهء خوزستان : 45 ، 98 ، 118 ، 261 ، 452 ، 453\r\nتاريخ جهود : 23\r\nتاريخ خان جهان و مخزن افغانى :\r\n71\r\nتاريخ رشيدى : 222 ، 248\r\nتاريخ سلطانى : 72\r\nتاريخ سياح در بيان ظهور افغانيان و سبب انهدام دولت صفويان :\r\n78 ، 118 ، 188 ، 453 ، 456 ، 458 - 460\r\nتاريخ شاه اسماعيل : 16\r\nتاريخ عمومى : 296\r\nتاريخ منتظم ناصرى : 249\r\nتاريخ نادرى : 75 ، 80 ، 81 ، 86 ، 87 ، 90 ، 99 ، 104 ، 108 ، 119 ، 120 ، 172 ، 184 ، 185 ، 211 ، 233 ، 242 ، 244 ، 245 ، 252 ، 261 ، 262 ، 267 - 271 ، 276 ، 278 ، 279 ، 282 - 285 ، 289 - 291 ، 294 ، 295 ، 304 ، 448 - 450 ، 464\r\nتالا ( تله ) : 3 ، 104\r\nتالار اشرف : 413 ، 414\r\nتالمان ( آبه ) : 475\r\nتاورنيه ، ژان باتيست : 23 ، 67 ، 68 ، 375 ، 377 ، 379\r\nتبرك ، قلعه : 129 ، 287 ، 416 ، 421\r\nتبريز : 4 ، 15 ، 16 ، 26 ، 93 ، 101 ، 173 ، 198 ، 203 ، 222 ، 223 ، 227 ، 230 - 233 ، 239 ، 255 ، 300 ، 340 ، 341 ، 350 ، 381 ، 384 ، 388 ، 389 ، 394 ، 395 ، 398 ، 406 ، 422 ، 466\r\nتبريزى ، ميرزا محمد رضا : 234\r\nتحقيق و تعداد اقوام و فرقه‌هاى افاغنه : 75 ، 90\r\nتذكرة الأحوال : 431\r\nتذكرة الملوك : 3 ، 5 ، 6 ، 11 ، 12 ، 14 ، 34 ، 63 ، 170 ، 267 ، 337 ، 428 ، 439 ، 451\r\nتذكرهء آل داود : 261\r\nتذكرهء نادرى : 77\r\nترامبله ، فرانسوا لكلر - دوپارى ، پرژوزف\r\nتربت شيخ جام : 282\r\nترخو ، شهر : 8 ، 48 ، 96 ، 163 ، 166 ، 310 ، 311\r\nترشيز : 283\r\nترك ، دره : 47 ، 55 ، 191\r\nتركستان : 50\r\nتركستانف ، بورس : 160\r\nتركى : 160\r\nتركيه - تركيه عثمانى تركيه عثمانى : 1 - 4 ، 16 - 18 ، 22 ، 24 ، 25 ، 31 ، 44 ، 46 ، 51 - 53 ، 67 ، 92 ، 94 ، 98 ، 108 - 111 ، 113 ، 144 ، 158 ، 160 ، 165 ، 167 ، 168 ، 177 ، 187 - 207 ، 209 ، 232 - 234 ، 237 ، 247 - 250 ، 254 ، 257 ، 259 ، 262 ، 266 ، 288 ، 299 - 302 ، 305 ، 307 ، 313 ، 341 ، 382 ، 383 ، 385 ، 388 - 391 ، 394 ، 398 - 402 ، 410 ، 412 ، 445 ، 447 ، 454 ، 455 ، 458 ، 459 - 461 ، 468 - 471\r\nترناك : 2 ، 9\r\nترنر ، شارون : 85\r\nتروپ ، شل : 51\r\nترولپ ، آنتونى : 62\r\nتزار - پطر كبير\r\nتفليس : 4 ، 65 ، 104 ، 105 ، 167 ، 168 ، 223 - 229 ، 255 ، 443 ، 445 ، 446 ، 454\r\nتكلو ، طايفه : 15\r\nتكه : 88\r\nتله - تالا\r\nتوپال عثمان پاشا : 412\r\nتوخى : 72\r\nتورن فور ، پيتون : 32 ، 65\r\nتولر : 72\r\nتوما : 253\r\nتومانويچ : 88\r\nتون : 108\r\nتونس : 395 ، 468\r\nتونو : 9 ، 328 ، 375 ، 379\r\nتهران : 4 ، 98 ، 103 ، 105 ، 107 - 110 ، 173 ، 233 ، 242 ، 244 ، 245 ، 288 ، 290 ، 292 ، 327 ، 417 ، 434 ، 451\r\nتهمورث : 68\r\nتيوس ، فابرى : 44\r\nج جاجرم : 267\r\nجار : 3 ، 104\r\nجاسك ، بندر : 2 ، 315 - 317 ، 325 ، 326\r\nجام : 284\r\nجاوه : 321\r\nجرينگ ، گانر : 9 ، 88\r\nجزون : 133\r\nجعفرخان استاجلو ( حاتمى ) : 7\r\nجفريس : 332\r\nالجلال ، قلعه : 381\r\nجلال الدين فيروز خلجى : 73\r\nجلاليه ، مدرسه : 420\r\nجلاير ، طايفه : 6 ، 276\r\nجلفا : 65 ، 67 ، 134 ، 135 ، 145 ، 171 ، 184 ، 186 ، 247 ، 323 ،\r\n\r\n","description":"","footnote":"","page_name":" 510 ","page_number":522},
  {"content":"\r\n\r\n369 ، 414 ، 416 ، 417 ، 422 ، 445 ، 454\r\nجن كين سن ، آنتونى : 47 ، 51 ، 433 ، 434\r\nجواسمى : 102 ، 113 ، 353 ، 366\r\nجوباره : 9 ، 417 ، 420\r\nجوبى ، پل : 417 ، 418\r\nجوزجانان : 73\r\nجونز ، سرويليام : 71\r\nجهرم : 367\r\nجيحون ( آمويه ) ، رود : 1 - 3 ، 52 ، 93 ، 94\r\nچ چالدران : 16\r\nچايلد ، سرجان : 321\r\nچايلد ، سرجوزايه : 321 ، 322\r\nچچن ، طايفه : 162\r\nچخايدزه ، سخنيا : 39 ، 76 ، 77 ، 142\r\nچخور سعد - ايروان\r\nچركاسكى ، الكساندر بكوويچ : 93\r\nچلاق سرخاى خان : 112 ، 158 ، 233 ، 234 ، 311\r\nچلبى زاده : 222 ، 232 ، 235 - 237 ، 248 ، 250 - 252 ، 254 ، 255 ، 257\r\nچلدر : 227\r\nچميشگزك ، طايفه : 88 ، 277 ، 278\r\nچوم ، پل : 133 ، 134 ، 419\r\nچهار ايماق ، طايفه : 9\r\nچهار باغ : 4 ، 63 ، 132 ، 414 ، 416 ، 417 ، 419 ، 420 ، 426\r\nچهل دختران ، مناره : 420\r\nچهل ستون : 154 ، 256 ، 418\r\nچيستيه ، فرقه : 85\r\nچين : 21\r\nچين فيوگوسن : 367\r\nچيوس : 204\r\nح حاجى بابا : 290\r\nحاجى ترخان : 47 ، 53 ، 93 ، 96 ، 113 ، 157 ، 159 ، 160 ، 165 - 167 ، 190 ، 191 ، 194 ، 209 ، 210 ، 215 ، 217\r\nحاجى حسين ( مصور الملك ) :\r\n426\r\nحاجى مشكين : 284 ،\r\nحاجى مصطفى پاشا : 197 ، 251 ، 309 ، 310\r\nحافظ رحمت خان : 71\r\nحدود العالم : 73 ، 228\r\nحزين ، شيخ محمد على : 101 ، 119 ، 126 ، 130 ، 140 ، 144 ، 147 ، 148 ، 172 ، 184 ، 186 ، 232 ، 236 ، 238 ، 240 ، 243 ، 244 ، 260 ، 270 ، 273 ، 288 - 292 ، 431 ، 440 - 442\r\nحسن آباد : 63 ، 417\r\nحسن بن حسن فسايى : 1 ، 30 ، 180 ، 294 ، 452\r\nحسن بيگ ( اوزون حسن ) ، پل :\r\n419\r\nحسن پاشا ( حاكم بغداد ) : 109 ، 176 ، 227 ، 234 ، 235\r\nحسن على بيك ( معير الممالك ) :\r\n267 ، 268\r\nحسن على خان ( حاكم اردلان ) :\r\n39 ، 63 ، 104\r\nحسين ( برادر محمود ) : 99 ، 185 ، 288\r\nحسين ( عموزادهء اشرف ) : 248\r\nحسين خان ( حاكم شماخى ) : 112\r\nحسين سلطان قندهارى : 295 ، 296\r\nحسين على بيگ : 234\r\nحسين قلى - وختانگ پنجم\r\nحسينقلى ، خليج : 3\r\nحسين قلى بيگ : 274 ، 303 ؛ نيز - محمد ميرزا\r\nحسين قلى خان زنگنه : 286\r\nحكيم باشى - ميرزا رحيم\r\nحلب : 5 ، 92 ، 255 ، 321 ، 323 ، 384 ، 385 ، 388 - 391 ، 412\r\nحويزه : 5 ، 45 ، 255 ، 457\r\nخ خاچاطور : 186\r\nخاطرات : 390 - 392\r\nخاطرات شاه طهماسب دوم ، به قلم او و خطاب به پسرش :\r\n475\r\nخان اندودگر - محمد خان بلوچ خان سيواسى - محمد خان بلوچ\r\nخانوادهء اسكترگود و كمپانى هند شرقى : 349\r\nخبوشان ( قوچان ) : 251 ، 267 ، 268 ، 271 ، 276 ، 277\r\nخجندى ، شيخ كمال : 451\r\nخداداد خان : 295 ، 365\r\nخراسان : 4 ، 6 ، 8 ، 17 ، 19 ، 34 ، 72 ، 87 ، 88 ، 103 ، 108 ، 120 ، 133 ، 139 ، 146 ، 148 ، 240 ، 243 ، 244 ، 267 ، 268 ، 278 ، 281 ، 288 ، 289 ، 293 ، 302 ، 400 ، 425 ، 438 ، 450\r\nخرم‌آباد : 5 ، 238 ، 252 ، 255 ، 441\r\nخزر ، دريا : 3 ، 6 ، 8 ، 19 ، 46 - 53 ، 55 ، 92 - 94 ، 157 ، 158 ، 165 .\r\n\r\n","description":"","footnote":"","page_name":" 511 ","page_number":523},
  {"content":"\r\n\r\n167 ، 191 - 195 ، 197 ، 199 ، 200 ، 204 ، 206 ، 210 - 214 ، 223 ، 224 ، 234 ، 305 ، 309 ، 374 ، 433 - 435 ، 465 ، 475\r\nخسروبيگ ( حاكم گمبرون ) : 365 ، 368\r\nخسرو خان : 39\r\nخشايارشا : 21\r\nخلاصة الأنساب : 71\r\nخلج ، طايفه : 71 - 73\r\nخلجستان : 73\r\nخلخ ( قرلق ) : 72\r\nخليج فارس : 2 ، 5 ، 8 ، 43 ، 50 ، 56 ، 57 ، 88 ، 98 ، 102 ، 113 ، 130 ، 295 ، 316 - 318 ، 348 ، 353 ، 365 ، 367 ، 380 ، 394 ، 402 ، 407 ، 410 ، 441 ، 471\r\nخواجه ابو احمد : 85\r\nخواجه ابو احمد : 85\r\nخواجه احمد آقا : 134\r\nخواجه ربيع : 268 ، 275\r\nخواجه على : 15\r\nخواجه ماركر : 363\r\nخوار ، دره : 290\r\nخوارزم : 3 ، 50 ، 52 ، 93 ، 94 ؛ نيز - خيوه\r\nخواف : 282\r\nخوانسار : 4 ، 180\r\nخوانسارى ، محمد باقر : 63\r\nخوزستان - عربستان\r\nخوورستين ، آندرى : 48\r\nخوى : 230 ، 231 ، 255\r\nخيوه : 52 ، 93 ، 94 ، 157 ، 165 ، 386 ؛ نيز - خوارزم\r\nد دارتوا ، فرانت پالما - پيوترو پاولو دارمنونويل ، فلوريو : 455 ، 456\r\nداريوش : 21\r\nداغستان ، كوه : 1 ، 3 ، 7 ، 8 ، 31 ، 48 ، 98 ، 104 ، 109 ، 187 ، 195 ، 203 ، 207 ، 208 ، 211 ، 303 ، 305 ، 307 ، 308 ، 310 - 313\r\nداگ رجيستر : 118 ، 119 ، 121 ، 125 ، 126 ، 129 ، 131 ، 132 ، 136 - 143 ، 145 - 147 ، 357 ، 358 ، 439 ، 466 ، 472 ، 473\r\nداليون ، دوسون : 202 ، 203 ، 208 ، 253 ، 309 ، 312 ، 461 ، 462\r\nداماد ابراهيم : 165 ، 188 ، 189 - 193 ، 196 ، 198 ، 206 ، 207 ، 221 ، 227 ، 247 - 249 ، 257 ، 309\r\nداماد على : 188\r\nدامغان : 245 ، 267 ، 289 ، 290 ، 475\r\nدانتزيگ : 160\r\nدانلپ ، داود : 337 ، 473\r\nدانلپ ، هانرى : 22 ، 362 ، 367 ، 473\r\nدانويل : 367\r\nداود بيگ ( مدرس حاجى داود ) :\r\n111 ، 113 ، 158 ، 190 ، 192 ، 196 ، 200 ، 203 ، 213 - 215 ، 218 ، 224 ، 228 ، 230 ، 234 ، 251 ، 311\r\nداود خان ( والى لرستان ) : 46\r\nدايرة المعارف اسلام : 5 ، 8 ، 17 ، 85 ، 296 ، 326\r\nدپينه ، ماركيز : 405 ، 406\r\nدرانى ، قبيله : 86\r\nدرايدن : 317\r\nدربند ، شهر : 3 ، 7 ، 160 ، 163 - 168 ، 171 ، 194 ، 195 ، 204 ، 209 - 211 ، 215 ، 216 ، 305 ، 310 ، 433\r\nدرگزين : 178 ، 179 ، 259 ، 371\r\nدروال ، بودله : 474\r\nدرويش آقا محمد : 192 ، 224 ، 309 ، 310\r\nدره‌خوار : 370\r\nدرى افندى : 94 ، 98 ، 108 - 110 ، 158 ، 187 ، 189 ، 459 ، 460 ، 462\r\nدز آلور ، كنت : 399\r\nدشت مغان - مغان ، دشت دشتى ، پل : 133 ، 134 ، 419\r\nدكن : 66\r\nدلارام ، شهر : 89\r\nدليجان : 4\r\nدليل ، گيوم : 44 ، 433 - 436\r\nدماوند : 71 ، 475\r\nدوباير ، اليور : 82\r\nدوبرويك ، دوك : 463\r\nدوبروين ، كور نليوس : 30 ، 40 ، 41 ، 52 ، 53 ، 93 ، 152 ، 214 ، 326 - 328 ، 330 ، 333 ، 348 ، 382 ، 415 ، 420 ، 428 ، 451\r\nدوبريان : 391\r\nدوبوا ( كاردينال ) : 193 ، 196 ، 199 ، 408\r\nدوبوناك ، ژان لويى دوسون : 193 ، 195 ، 204 ، 206 ، 207 ، 309 ، 461 ، 462 ، 468 - 470\r\nدوبيرون ، دوك : 469\r\nدوپارى ، پرژوزف : 374 ، 377 ، 400\r\nدوپرونس ، پرپاسى فيك : 375\r\nدوپلكس : 410\r\nدوترتر ، ژاك : 375\r\nدوتورسى ، ماركى : 400 ، 401\r\n\r\n","description":"","footnote":"","page_name":" 512 ","page_number":524},
  {"content":"\r\n\r\nدورباخ ، رود : 164\r\nدورن : 71 ، 72\r\nدوروئى ، ژوزف : 147 ، 466\r\nدوژون شر : 379\r\nدوسابله ، ماركى : 400\r\nدوسرسو ، ژان آنتوان : 78 ، 106 ، 118 ، 231 ، 454 ، 456 - 458 ، 462\r\nدوشاتونوف : 380\r\nدوشينن ، پرگبريل : 376\r\nدوفريول ، كنت : 383 ، 384 ، 386 ، 389 ، 391 ، 395 ، 468\r\nدوفين : 109 ، 462\r\nدوك آويورك ، كشتى : 365\r\nدوكلو : 400\r\nدوكلوس ، كنت : 257\r\nدوكنتى ( پرس ) : 458\r\nدوكن سويل ، جان بيون : 50 ، 335 ، 336 ، 380 ، 400 ، 401 ، 466\r\nدوگا : 443\r\nدوگوس ، موبر : 437 ، 475\r\nدولاكروا ، فرانسوا پتى : 376 ، 381 ، 392 ، 394 ، 411\r\nدولاماز ، پير : 44\r\nدولاماز ، ژان باتيست : 44 ، 434\r\nدولاواله ، پيترو : 48\r\nدولتيار : 2\r\nدولستوال ، آندره : 379\r\nدولستوال ، ايزاك بوته : 378 ، 379\r\nدولستوال ، لويى گيلرم : 375 ، 378 ، 379\r\nدوله : 417\r\nدوليه دلاند ، آندره : 37 ، 379\r\nدومانس ، رافائل : 56 ، 375 - 379 ، 451 ، 454\r\nدومنتى : 77\r\nدومونلوك ، آدريان ( كنت دو كراماى ) : 373 ، 434\r\nدون ، رود : 49 ، 51 ، 53 ، 55\r\nدونن : 398\r\nدونينگ : 348\r\nدووكس ، سزار : 357 ، 359\r\nدوهامل : 384\r\nدهبيد : 73\r\nده شيخ : 77\r\nدهقان مشهور : 437\r\nدهلى : 56 ، 73\r\nديزه ، قلعه : 232 ، 251\r\nديسودن ، پير : 406 ، 466\r\nديلم ، ناحيه : 262\r\nديمز ، لانگ ورث : 72\r\nدينتر : 351\r\nذ ذوالفقار ( سردار طهماسب ) : 245 ، 279\r\nذوالفقار خان : 90 ، 284 ، 285\r\nذوالقدر ، طايفه : 15\r\nر رابينسن : 427\r\nرابينو : 66 ، 178 ، 305\r\nرازين ، استنكا : 19 ، 23 ، 44 ، 49\r\nراس ، سردنيس : 318\r\nراكوشى ، پرنس : 455 ، 459 ، 468\r\nراور ، ناحيه : 335 ، 337 ، 370\r\nراورتى : 72 ، 85 ، 295\r\nراولين سن : 21\r\nرئيس افندى : 197 ، 308\r\nرباط پريان ، دهكده : 284\r\nربوفه : 180 ، 411\r\nرجب پاشا : 229\r\nرحمن خان : 90\r\nرحيم خان - ميرزا رحيم رسالهء افغانان : 71\r\nرساله در سلطنت پطر كبير امپراتور روسيه : 438\r\nرساله در سلطنت كاترين امپراتريس تمام روسيه : 438\r\nرستاق : 58\r\nرستم خان گرجى : 104 ، 122 - 126 ، 132 ، 439 ، 445\r\nرستم محمد سعدلو : 100 ، 116\r\nرشت : 6 ، 49 ، 110 ، 158 ، 165 ، 166 ، 210 - 213 ، 215 ، 216 ، 218 ، 239 ، 303 ، 305 ، 445 ، 464\r\nرضاشاه : 420\r\nرضا عباسى : 426 ، 427\r\nرضا قلى خان شاملو : 302\r\nرضا قلى خان هدايت - هدايت رضا قلى ميرزا ( فرزند نادر ) : 297 ، 439\r\nرفسنجانى ، محمد على : 261 ، 301 ؛ نيز - صفى ميرزاى قلابى\r\nرم : 108 ، 364 ، 427 ، 455 ، 459\r\nرمبو : 296\r\nرنال ، آبه : 138 ، 186 ، 335 ، 336 ، 461 ، 462\r\nرو ، سرتامس : 315\r\nروان : 473\r\nروبن ، لوئى : 384\r\nرودسر : 258\r\nرودوستو : 455 ، 459\r\nروسو ، ژاكوب : 66 ، 68 ، 380 ، 384\r\nروسو ، سميوئل : 380\r\nروسيه : 3 ، 46 - 50 ، 51 - 53 ، 77 ، 89 ، 91 - 96 ، 101 ، 105 ، 110 ، 113 ، 119 ، 157 - 161 ، 165 - 168 ، 171 ، 172 ، 187 - 190 ،\r\n\r\n","description":"","footnote":"","page_name":" 513 ","page_number":525},
  {"content":"\r\n\r\n192 - 195 ، 197 - 208 ، 211 - 217 ، 219 ، 223 ، 225 ، 226 ، 228 ، 233 ، 238 ، 239 ، 243 ، 247 ، 250 - 257 ، 262 ، 266 ، 274 ، 275 ، 283 ، 289 - 310 ، 312 ، 313 ، 323 ، 347 ، 374 ، 400 ، 406 ، 410 ، 434 ، 448 ، 461 ، 464 ، 465 ، 468 ، 470 ، 471\r\nروشن اكبر ( محمدشاه ) : 97\r\nروضات الجنات فى أحوال العلماء و السادات : 63\r\nروضة الصفاى ناصرى : 14 ، 30 ، 185 ، 244 ، 269 ، 270 ، 451 ، 452\r\nروكى ، دالگو : 303 ، 312\r\nرومانوف ، خاندان : 48\r\nرومر : 16\r\nروملو ، طايفه : 15\r\nروميانتسف ، الكساندر ايوانويچ :\r\n207 ، 208 ، 233 ، 307 - 309 ، 312\r\nروندو ، كلوديوس : 91\r\nريازان : 47\r\nريس‌ويك ، عهدنامه : 380\r\nريشار ، ژان : 398 - 400\r\nريشليو لويى دهه ( بارون دوكورمنن ) : 374 ، 377\r\nريكار ، رنه : 38 ، 398\r\nريگ ، بندر : 393\r\nريگوردى : 376\r\nريو : 439\r\nز زاپيسكى : 283 ، 303 ، 437 ، 464 ، 465\r\nزاگرس : 180 ، 181 ، 238 ، 413 ، 417 ، 422\r\nزاگلى ، كنت : 67 ، 387\r\nزاويه ، ژان فرانسوا : 380\r\nزاينده رود : 9 ، 117 ، 129 ، 133 ، 134 ، 136 ، 148 ، 151 ، 287 ، 308 ، 309 ، 413 ، 414 ، 417 ، 419 ، 421 ، 422\r\nزبدة التواريخ : 17 ، 24 ، 25 ، 29 ، 34 ، 78 ، 80 ، 87 - 90 ، 105 ، 106 ، 108 ، 111 ، 115 ، 116 ، 118 ، 120 ، 126 ، 131 ، 132 ، 142 ، 143 ، 147 ، 149 ، 151 ، 153 ، 154 ، 171 - 173 ، 177 ، 183 ، 186 ، 235 ، 240 ، 243 ، 244 ، 252 ، 265 ، 267 - 271 ، 273 ، 277 - 279 ، 289 ، 293 ، 438 ، 439 ، 463\r\nزبردست‌خان ( محمدخان افغان ملتانى ) : 90 ، 177 ، 178 ، 180 ، 242 ، 245 ، 284\r\nزبوت : 351\r\nزرقان : 294\r\nزكاتلى : 228\r\nزمين داور : 73 ، 89\r\nزنجان : 93 ، 173\r\nزنوز : 232\r\nزواكين : 95\r\nزور ، شهر : 237\r\nزورابك : 44 ، 434\r\nزهاب ، عهدنامه : 2 ، 22 ، 187\r\nزين العابدين خان شاملو : 318\r\nزينبيه ، قلعه : 133\r\nزينة التواريخ : 234\r\nزينل بن ابراهيم : 262\r\nژ ژان باتيست ، فرانسوا : 376\r\nژرالدن : 403 ، 404\r\nژرژ اول : 194 ، 470\r\nژروم فرانسيس : 147 ، 461 ، 462\r\nژستن : 378\r\nژنو : 68\r\nژوان كور : 383 ، 395\r\nژورد : 38\r\nژوزف ، ژان : 235 ، 237\r\nژوليان : 235\r\nژوليو : 475\r\nس سادلر : 318\r\nسار : 341\r\nساروتقى : 19 ، 22 ، 30\r\nسارى : 265\r\nساليان : 210 ، 311\r\nسام ميرزا - صفى ، شاه\r\nسامنر ، ب . ه . : 189 ، 192 ، 438\r\nسانسون ، گيوم : 6 ، 24 ، 25 ، 29 ، 30 ، 32 ، 57 ، 376 ، 434 ، 435 ، 451\r\nساوه : 4\r\nساين ، فرانس آلبرت الكساندرويج : 258\r\nساين ، كارل : 258\r\nسبحان وردى خان : 237\r\nسبزوار : 278 ، 281 ، 283 ، 289\r\nسپهر ، محمد تقى كاشانى : 244 ، 245\r\nسدو ( ميرافاغنه ) : 86\r\nسراج الدوله - شرى اورى سراسقف آنقره ( آنكارا ) : 43 ، 44 ، 52 ، 63 ، 66 ، 67 ، 397 ، 423\r\nسراسقف بابل ( بغداد ) - اولن ، فرانسوا پيدو دوسنت\r\nسرچه سراى ، قصر : 256\r\nسر راجر دولر - شرى اورى\r\nسرش بداران ، دهكده : 133 ، 134\r\n\r\n","description":"","footnote":"","page_name":" 514 ","page_number":526},
  {"content":"\r\n\r\nسرفراز خان ختاك : 442\r\nسرو ، دهكده : 326\r\nسرور خان : 295\r\nسعادت آباد ، قصر : 30\r\nسعد الله : 86\r\nسعدى : 57\r\nسفارت ايران در زمان لويى چهاردهم : 399\r\nسفرنامه ( تاورنيه ) : 22 ، 23\r\nسفرنامه ( دوبروين ) : 41 ، 53 ، 328 ، 333 ، 348\r\nسفرنامه ( شاردن ) : 9 ، 13 ، 19 ، 20 ، 22 ، 23 ، 25 ، 49 ، 64 ، 317 ، 320 ، 332\r\nسفرنامه ( هنوى ) : 152 ، 290 ، 293 ، 464\r\nسگزى ، دهكده : 117\r\nسلاموسى : 154\r\nسلخان سبا اوربليانى : 6 ، 80 ، 434\r\nسلسلة النسب صفويه : 15\r\nسلطان آباد : 283\r\nسلطان احمد ثانى : 221\r\nسلطان احمد سوم : 98 ، 188 ، 189 ، 206 ، 207\r\nسلطان بن سيف اول ، امام : 56\r\nسلطان بن سيف دوم ، امام : 58 ، 102 ، 114 ، 398\r\nسلطان حسين ( شاه ) / سلطان حسين ميرزا / ملا حسين : 1 ، 11 ، 14 ، 20 ، 26 ، 29 - 35 ، 37 - 41 ، 43 - 45 ، 55 - 57 ، 61 - 64 ، 66 ، 67 ، 72 ، 74 ، 86 ، 89 ، 97 ، 98 ، 105 ، 106 ، 110 ، 111 ، 132 ، 133 ، 135 ، 138 - 142 ، 144 ، 146 ، 151 - 155 ، 169 ، 170 ، 177 ، 181 ، 183 ، 189 ، 198 ، 211 ، 216 ، 226 ، 235 ، 237 ، 240 ، 241 ، 251 ، 252 ، 256 ، 259 - 262 ، 281 ، 282 ، 380 - 382 ، 389 - 391 ، 394 - 399 ، 400 ، 403 ، 409 ، 414 ، 419 - 431 ، 433 ، 434 ، 442 ، 445 ، 448 ، 449 ، 453 - 457 ، 461 ، 467 ، 474 ، 475\r\nسلطان حسين ميرزا - سلطان حسين ، شاه\r\nسلطان محمود اوتمشى : 163 ، 167\r\nسلطان هشرف ذكر عجم : 453\r\nسلطانيه : 173 ، 203 ، 388\r\nسليم ، سلطان : 16\r\nسليمان اول ، شاه : 11 ، 20 ، 23 - 27 ، 29 ، 30 ، 34 ، 38 ، 57 ، 261 ، 324 ، 375 ، 414 ، 448 ، 449\r\nسليمان پاشا : 235\r\nسليمان ثانى ، شاه : 448\r\nسليمانيه : 1\r\nسلين ، جو : 380\r\nسمبات : 436\r\nسمخته ، ايالت : 2\r\nسمنان : 244 ، 289\r\nسمنوف ، آندره : 49 ، 93 ، 209\r\nسمور ، رود : 3 ، 310 ، 311\r\nسن پترز بورگ : 47 ، 91 ، 93 ، 96 ، 208 ، 212 ، 216 ، 218 ، 404 ، 434 ، 435 ، 445 ، 452 ، 470\r\nسنتاسيسيليا ، لئاندرو : 236 ، 252\r\nسن تومه : 375\r\nسن سيمون : 199 ، 469\r\nسنگان : 282 ، 288\r\nسنندج : 4 ، 255\r\nسوئد : 43 ، 53 ، 55 ، 67 ، 110 ، 157 - 160 ، 192\r\nسوتا : 408\r\nسوث وارك : 416\r\nسوج ، چارلز : 357\r\nسورات : 315 ، 322 ، 336 ، 348 ، 378\r\nسورخانى : 214\r\nسوروكين : 14\r\nسوريه : 15 ، 92\r\nسولاق ، رود : 162 ، 166 ، 305\r\nسولويف : 94 ، 112 ، 113 ، 163 ، 216 ، 437 ، 465\r\nسون ، آبه : 257\r\nسوناخ : 228\r\nسوياتوى كرست ، قلعه : 195 ، 310\r\nسويس : 25\r\nسويفت ، جاناتان : 435\r\nسويمونف ، فيودور ايوانويچ : 78 ، 112 ، 158 - 162 ، 164 ، 166 ، 167 ، 191 ، 192 ، 210 - 212 ، 214 ، 216 ، 295 ، 303 ، 435 ، 465\r\nسيام : 43 ، 391\r\nسياه ، دريا : 50 ، 195\r\nسيبرى : 49\r\nسيد حيدر - شيخ حيدر\r\nسيد عبد الله خاين : 453\r\nسيد على : 45 ، 118\r\nسيد فرج اللّه ( والى عربستان ) :\r\n19 ، 45\r\nسيد وحبى : 189\r\nسيدون : 467\r\nسيرة رسول اللّه : 222\r\nسيرجان : 116 ، 295\r\nسيستان : 6 ، 99 ، 146 ، 148 ، 171 ، 239 ، 282 ، 295 ، 296\r\nسيف بن سلطان اول ، امام : 56 ، 58 ، 342\r\nسيلان : 337\r\n\r\n","description":"","footnote":"","page_name":" 515 ","page_number":527},
  {"content":"\r\n\r\nش شاپور دوم : 235\r\nشاردن ، سرژان : 13 ، 19 ، 20 ، 22 ، 23 ، 25 ، 49 ، 64 ، 209 ، 302 ، 326 ، 327 ، 330 ، 332 ، 349 ، 365 ، 375 ، 379 ، 414 ، 416 ، 417 ، 451\r\nشارل ششم : 193\r\nشاملو ، طايفه : 15 ، 86\r\nشاه جهان : 22 ، 72\r\nشاهرخ ( پسر نادر ) : 448\r\nشاهرود : 267\r\nشاه‌زاده‌ها ، مدرسه : 332\r\nشاهسون ، طايفه : 17 ، 250 ، 251 ، 262 ، 309 ، 311\r\nشاه عالم ( معظم ) : 55 ، 74\r\nشاه عبد العظيم : 242 ، 244\r\nشاهقلى خان : 251\r\nشايمر ، گوندل : 32\r\nشبستر : 231 ، 232\r\nشداد بن اسود ليثى : 154\r\nشرجه : 102\r\nشرح حال اشرف : 453\r\nشرلى ، سرآنتونى ، 373\r\nشره موتوف : 311\r\nشرى اورى ( سراج الدوله ) : 366\r\nشريمان ، امانوئل : 247\r\nشط العرب : 2\r\nشفر ، شارل : 193 ، 197 ، 335 ، 376 ، 379 ، 451 ، 452 ، 468 ، 469\r\nشقاقى ، طايفه : 250 ، 262 ، 309\r\nشكيبان : 285\r\nشماخى : 7 ، 42 ، 44 ، 47 ، 49 ، 51 - 54 ، 76 ، 92 ، 93 ، 95 ، 96 ، 102 ، 104 ، 105 ، 112 ، 113 ، 158 ، 159 ، 166 ، 190 ، 192 ، 194 ، 200 ، 203 - 205 ، 214 ، 224 ، 239 ، 255 ، 300 ، 309 ، 350 ، 395 ، 434\r\nشمخال : 7 ، 8 ، 48 ، 96 ، 157 ، 160 ، 161 ، 163 ، 166\r\nشمخال عادل‌گراى : 234 ، 310\r\nشمس آباد : 420\r\nشمس التواريخ : 154\r\nشميران : 243\r\nشنب غازان ( شام غازان ) : 231\r\nشورر ، نيكلا : 357 - 362 ، 372 ، 473\r\nشوروى - روسيه\r\nشوشتر : 73 ، 261\r\nشولتز : 349\r\nشهباز خان : 230\r\nشهبعل بن عبد الله بن عباس : 8 ؛ نيز - شمخال\r\nشهربانو بيگم : 261 ، 448\r\nشهرستان ، پل : 137 ، 138 ، 141 ، 145 ، 287 ، 419\r\nشهرستانه : 120 ، 133 ، 134\r\nشه رضا - قمشه\r\nشهرو ، دهكده : 326\r\nشياع ( اشعياء ) ، مسجد : 420\r\nشيپوف : 210 ، 212 ، 213 ، 218\r\nشيخ جباره كوكانى طاهرى : 103\r\nشيخ جنيد : 15\r\nشيخ حسين بن شيخ ابدال زاهدى :\r\n15\r\nشيخ حيدر : 5 ، 15\r\nشيخ رشيد : 366 ، 367\r\nشيخ صفى : 4 ، 15\r\nشيخ عليخان زنگنه : 139\r\nشيخ لطف الله ، مسجد : 413\r\nشيراز : 5 ، 20 ، 102 ، 104 ، 107 ، 108 ، 131 ، 146 ، 147 ، 179 - 181 ، 242 ، 256 ، 291 ، 294 ، 315 ، 326 ، 329 ، 333 ، 336 ، 337 ، 339 ، 358 ، 371 ، 378 ، 381 ، 407 ، 411 ، 419 ، 441 ، 467 ، 471\r\nشير غازى خان اورگنجى : 88\r\nشيروان : 6 ، 42 ، 47 ، 93 ، 94 ، 98 ، 104 ، 106 ، 111 - 113 ، 165 ، 187 ، 190 ، 192 ، 194 ، 196 ، 203 ، 205 ، 207 ، 208 ، 211 ، 218 ، 233 ، 234 ، 303 ، 305 ، 307 ، 308 ، 310 - 312 ، 337 ، 394\r\nص صابيان ، قوم : 9\r\nصداقت يارخان : 71\r\nصفات پاشا : 109\r\nصفويه ، مدرسه : 332\r\nصفه ، كوه : 151\r\nصفى ، شاه / سام ميرزا : 1 ، 109 ، 21 ، 22 ، 24 - 26 ، 52 ، 262 ، 301 ، 426 ، 427\r\nصفى قليخان : 88 ، 284\r\nصفى ميرزا ( فرزند دوم شاه سلطان حسين ) : 132 ، 135 - 139 ، 170 ، 183 ، 297 ، 439 ، 457 ، 472\r\nصفى ميرزا ( فرزند شاه عباس كبير ) : 20 ، 21\r\nصفى ميرزاى قلابى : 261 ، 301 ، 453 ؛ نيز - رفسنجانى ، محمد على\r\nط طارم : 255\r\nطالش : 6\r\n\r\n","description":"","footnote":"","page_name":" 516 ","page_number":528},
  {"content":"\r\n\r\nطبرستان : 8 ، 15\r\nطخارستان : 73\r\nطرابلس : 467\r\nطسوج : 230 - 232\r\nطوقچى ، دروازه : 417 ، 420\r\nطهماسب اول ، شاه : 17 ، 47 ، 73 ، 422\r\nطهماسب خان وكيل ( جلاير ) :\r\n276\r\nطهماسب دوم ، شاه / طهماسب ميرزا : 138 ، 142 ، 143 ، 166 ، 170 - 172 ، 173 ، 175 ، 177 ، 178 ، 180 ، 181 ، 184 ، 185 ، 197 ، 198 ، 200 - 206 ، 210 ، 212 ، 216 ، 217 ، 221 - 224 ، 227 - 229 ، 231 ، 233 ، 236 ، 238 ، 239 ، 242 ، 243 - 251 ، 256 ، 258 ، 260 - 262 ، 265 - 271 ، 273 - 279 ، 281 ، 283 - 294 ، 296 ، 297 ، 299 - 305 ، 309 ، 312 ، 313 ، 364 ، 370 ، 371 ، 411 ، 425 ، 439 - 442 ، 449 ، 450 ، 452 ، 464 ، 465 ، 472 ، 475\r\nطهماسب قلى خان - نادر شاه\r\nطهماسب ميرزا - طهماسب دوم . شاه\r\nظ ظل السلطان : 418\r\nع عالم آراى نادرى : 107 ، 297 ، 438 ، 448\r\nعالى قاپو : 41 ، 413\r\nعايشه : 221\r\nعباس آباد : 137 ، 140 ، 417\r\nعباس اول ( كبير ) ، شاه : 1 ، 2 ، 8 ، 10 ، 13 ، 14 ، 17 - 23 ، 25 ، 27 ، 35 ، 48 ، 57 ، 64 ، 65 ، 73 ، 74 ، 86 ، 89 ، 108 ، 176 ، 213 ، 216 ، 268 ، 275 ، 315 - 320 ، 326 ، 329 ، 331 ، 343 ، 344 ، 373 - 375 ، 406 ، 413 ، 414 ، 417 ، 421 - 424 ، 425 ، 428 ، 460\r\nعباس دوم ( ثانى ) ، شاه : 18 ، 19 ، 22 ، 23 ، 26 ، 27 ، 37 ، 49 ، 64 ، 73 ، 109 ، 375 ، 414 ، 417 ، 418 ، 422 ، 423 ، 427 ، 428\r\nعباس سوم ، شاه : 296 ، 297\r\nعباسقلى خان ( والى اردلان ) :\r\n234 ، 235\r\nعباسقلى خان ( والى هرات ) : 86\r\nعباس ميرزا - عباس اول ، شاه عباس ميرزا ( برادر شاه سلطان حسين ) : 29 - 31 ، 41 ، 42 ، 102 ، 139\r\nعباس ميرزا ( فرزند ارشد فتحعلى شاه قاجار ) : 460\r\nعبد الأئمه : 429\r\nعبد الرحمن پاشا : 450\r\nعبد الرزاق : 108 ، 244 ، 262 ، 269\r\nعبد العزيز ( برادر ميرويس ) : 82 ، 142 ، 447 ، 459\r\nعبد العزيز ( سفير در تركيه ) : 247 - 254 ، 308 ، 454 - 456\r\nعبد العزيز پاشا ( حاكم مراغه ) :\r\n254\r\nعبد العلى بن محمد رفيع الجزى :\r\n429\r\nعبد القاسم خان : 237\r\nعبد الكريم علوى : 86 ، 234 ، 284\r\nعبد اللّه ( مفتى تركيه ) 247 ، 249 ، 250\r\nعبد اللّه ، سيد ( والى عربستان ) :\r\n118 ، 119 ، 130 ، 131 ، 141 ، 145 ، 358 ، 368 ، 369 ، 372\r\nعبد اللّه ، شيخ ( والى عربستان ) :\r\n170 ، 372 ، 457\r\nعبد اللّه ، ميرزا : 266 ، 304\r\nعبد اللّه خان ( از رؤساى قوم براهوى ) : 296\r\nعبد اللّه خان ( حاكم قندهار ) : 74\r\nعبد اللّه خان سدوزايى : 78 ، 80 ، 86 ، 87 ، 90\r\nعبد اللّه كپرولوپاشا : 229 - 232 ، 250 ، 300\r\nعبيد اللّه افندى : 255\r\nعثمان ، خليفه : 72\r\nعثمان آقا : 176 ، 177 ، 192 ، 196 ، 197 ، 445\r\nعراق عجم ( الجبال ) : 4 ، 239 ، 278\r\nعربستان ( خوزستان ) : 2 ، 5 ، 8 ، 9 ، 11 ، 31 ، 45 ، 98 ، 112 ، 120 ، 123 ، 126 ، 130 ، 132 ، 133 ، 135 ، 138 ، 139 ، 141 ، 145 ، 154 ، 170 ، 238 ، 261 ، 295 ، 365 ، 372 ، 400 ، 457\r\nعسين ، دهكده : 327 ، 331\r\nعلى ( ع ) : 5 ، 15\r\nعليخان - هرقل\r\nعلى قليخان : 108 ، 234 ، 235 ، 266\r\nعلى مردان خان فيلى : 45 ، 46 ، 119 ، 121 ، 122 ، 124 ، 130 ، 131 ، 141 - 143 ، 171 ، 223 ، 238 ، 441\r\nعلى نقى : 427\r\nعمان : 1 ، 2 ، 56 ، 57 ، 99 ، 102 ، 295 ، 342 ، 348 ، 353 ، 368\r\n\r\n","description":"","footnote":"","page_name":" 517 ","page_number":529},
  {"content":"\r\n\r\nعمر ، خليفه : 57\r\nعمرو بن عاص : 57\r\nغ غازان خان : 231\r\nغازى قموق ، طايفه : 3 ، 8 ، 112 ، 158 ، 311\r\nغازى قموق قويسو ، رود : 8\r\nغزنين : 72 ، 73\r\nغلجايىها : 9 ، 54 ، 56 ، 64 ، 71 - 82 ، 85 - 87 ، 89 ، 90 ، 99 ، 101 ، 115 ، 116 ، 121 ، 124 ، 142 ، 148 ، 149 ، 170 - 176 ، 186 ، 190 ، 238 ، 242 ، 259 ، 260 ، 266 ، 277 ، 281 ، 285 - 287 ، 289 ، 290 ، 296 ، 299 ، 302 ، 306 ، 308 ، 353 ، 355 ، 438 ، 439 ، 441 ، 444 ، 448 ، 450 ، 456 ، 458 ، 463 ، 464 ، 474\r\nغلزاى : 72\r\nغور ( هزارستان ) : 71\r\nغوريان : 87\r\nف فابر ، جان باتيست : 349 ، 383 - 391 ، 399 ، 406 ، 466\r\nفابر ، ژاك : 384 ، 386\r\nفابر ، ژوزف : 385 - 387\r\nفابريتيوس ، لودويك : 43 ، 434\r\nفارژ : 391\r\nفارس ، ايالت : 5 ، 19 ، 20 ، 22 ، 106 ، 171 ، 179 ، 239 ، 325 ، 453\r\nفارسنامهء ناصرى : 1 ، 30 ، 180 ، 181 ، 294 ، 452\r\nفاستر ، ويليام : 348 ، 349\r\nفئودورويچ ، ميخائيل : 48\r\nفتحعلى خان تركمن : 87\r\nفتح عليخان داغستانى ( اعتماد الدوله ) : 94 ، 99 - 108 ، 111 ، 120 ، 122 - 126 ، 131 - 132 ، 145 ، 154 ، 172 ، 344 ، 346 ، 351 - 353 ، 355 ، 381 ، 388 ، 390 ، 391 ، 395 ، 402 ، 405 - 407 ، 428 ، 439 ، 449 ، 454\r\nفتحعليخان قاجار : 108 ، 244 ، 245 ، 265 - 270 ، 273 ، 277 ، 278 ، 439 ، 449 ، 450 ، 452 ، 460 ، 464\r\nفدلى ، بارناباس : 113 ، 292 ، 408 ، 454\r\nفراست ، جان : 149 ، 357 ، 363\r\nفرانسه : 50 ، 54 ، 58 ، 64 ، 67 ، 74 ، 76 ، 78 ، 80 ، 92 ، 93 ، 102 - 107 ، 111 ، 120 ، 126 ، 129 - 132 ، 134 ، 136 ، 140 - 147 ، 151 ، 173 ، 176 ، 177 ، 192 ، 193 ، 196 ، 199 - 202 ، 204 ، 206 ، 207 ، 217 ، 248 ، 255 ، 292 ، 308 ، 309 ، 335 - 337 ، 341 ، 348 - 350 ، 353 ، 362 ، 373 ، 375 ، 376 ، 378 - 381 ، 383 - 412 ، 422 ، 434 ، 435 ، 443 - 447 ، 461 ، 462 ، 464 ، 466 - 470\r\nفرانسيسكن : 78\r\nفراه : 79 - 90\r\nفراير ، جان : 328 ، 414 ، 416\r\nفرج اللّه خان ( فلاجه خان ) : 236\r\nفرح آباد : 41 ، 106 ، 111 ، 134 - 136 ، 139 - 141 ، 151 ، 153 ، 159 ، 242 ، 359 ، 409 ، 421 - 422 ، 444 ، 445\r\nفرخ پاشا : 254\r\nفرردن : 191\r\nفرسكوراتى ورونز ، جيوزپى : 78 ، 80\r\nفرعون : 459\r\nفرمند آباد ( فرمان آباد ) : 284\r\nفرنچ ، مارتين : 296\r\nفرهاد ( مهتر اشرف ) : 252\r\nفرهنگ جغرافيايى ارتش : 212\r\nفرهنگ لغات دشوار : 337\r\nفريدون خان : 180\r\nفريزر ، جيمز بيلى : 213 ، 288 ، 290 ، 293 ، 330 ، 349 ، 353\r\nفريول : 350\r\nفريه : 116\r\nفسا : 294\r\nفلسفى ، نصر الله : 19\r\nفليردن : 351\r\nفن سيتارت : 71\r\nفنلاند : 258\r\nفن هامر : 189 ، 204 ، 222 ، 225 ، 230 ، 231 ، 236 ، 248 - 250 ، 252 ، 254 ، 255 ، 259 ، 262 ، 300 ، 311 ، 455\r\nفور ، تورن : 75\r\nفورستر ، چارلز : 71\r\nفورن : 463\r\nفوگل ، زومر : 349 ، 351 ، 455 ، 458 ، 459\r\nفولر ، هنرى : 364 ، 365\r\nفونسكا : 193\r\nفيروزآباد : 133\r\nفيليپس : 357 - 359 ، 361 - 364\r\nفيم ، كشتى : 348\r\n\r\n","description":"","footnote":"","page_name":" 518 ","page_number":530},
  {"content":"\r\n\r\nق قاجار : 6 ، 8 ، 16 ، 88 ، 108 ، 244 ، 265 ، 267 ، 269 ، 270 ، 279 ، 440 ، 450 ، 452\r\nقادسيه ، جنگ : 121 ، 122\r\nقارص : 2 ، 224 ، 227 ، 229\r\nقاسم خان : 130 ، 143\r\nقانق ، دره : 3 ، 8 ، 104\r\nقاهره : 122\r\nقبرس : 467\r\nقپان : 223 ، 228 ، 231 ، 251\r\nقراباغ : 4 ، 228 ، 255\r\nقراچورلو ، طايفه : 251 ، 278 ، 294\r\nقراقوم ، بيابان : 3\r\nقراقيتاق ، طايفه : 7 ، 8 ، 112 ، 158 ، 163\r\nقرلق - خلخ ، طايفه\r\nقرنه : 45\r\nقره مصطفى پاشا : 237\r\nقزوين : 4 ، 19 ، 89 ، 90 ، 95 ، 103 ، 104 ، 143 ، 158 ، 165 ، 172 - 175 ، 178 ، 181 ، 203 ، 222 ، 223 ، 233 ، 239 ، 258 ، 275 ، 281 ، 288 ، 301 ، 388 ، 406 ، 407 ، 413 ، 435 ، 444\r\nقزوينى ، محمد : 429\r\nقسطنطنيه : 9 ، 43 ، 65 ، 109 ، 176 ، 187 - 192 ، 198 ، 199 ، 201\r\n203 ، 218 ، 224 ، 227 ، 233 ، 237 ، 248 ، 254 ، 256 ، 262 ، 301 ، 302 ، 307 - 310 ، 313 ، 350 ، 374 ، 380 ، 383 ، 384 ، 386 ، 387 ، 395 ، 399 ، 409 ، 411 ، 443 ، 446 ، 447 ، 455 ، 458 ، 461 ، 462 ، 468 ، 469\r\nقشقايى ، طايفه : 7 ، 73\r\nقشم : 2 ، 58 ، 98 ، 102 ، 316 ، 319 ، 342 ، 353\r\nقصص العلماء : 62\r\nقطر : 102\r\nقفقاز : 1 ، 3 ، 4 ، 8 ، 9 ، 52 ، 53 ، 104 ، 167 ، 168 ، 191 ، 305 ، 306 ، 445\r\nقلموق : 167\r\nقم : 4 ، 41 ، 93 ، 241 ، 242 ، 475\r\nقمشه : 4 ، 118 ، 177 ، 178\r\nقندهار : 1 ، 6 ، 9 ، 22 ، 39 ، 55 ، 56 ، 73 - 83 ، 85 ، 86 ، 89 ، 90 ، 95 ، 97 - 100 ، 103 ، 111 ، 115 ، 116 ، 130 ، 133 ، 139 ، 145 ، 174 ، 177 ، 179 ، 181 - 183 ، 185 ، 239 ، 243 ، 248 ، 266 ، 288 ، 294 ، 295 ، 306 ، 353 ، 448 ، 449\r\nقوانين : 21\r\nقوچان - خبوشان\r\nقومس : 239 ، 245\r\nقهرود : 291\r\nقيتاق ، طايفه : 7 ، 8 ، 112 ، 158 ، 163 ، 167\r\nقيس ( عبد الرحمن ) : 72 ، 85\r\nقيصريه : 331 ، 332 ، 413\r\nك كابل : 50 ، 55 ، 74 ، 341\r\nكاپوسن : 375\r\nكاج ، گردنه : 133\r\nكاخت : 4 ، 7 ، 48 ، 65 ، 223 ، 228 ، 266\r\nكاترين ، امپراتريس : 163 ، 303 ، 308 ، 309\r\nكاته فورو : 437\r\nكاتياور : 113\r\nكارپور : 88\r\nكارتيل ، ايالت : 1 ، 2 ، 4 ، 7 ، 38 ، 39 ، 51 ، 65 ، 74 ، 75 ، 95 ، 104 ، 159 ، 223 ، 225 ، 395 ، 434\r\nكاررى ، جيوانى جملى : 29 ، 30\r\nكارملى ، فرقه : 374 ، 376\r\nكارون ، رود : 413 ، 417 ، 422\r\nكاره : 375 ، 376 ، 378\r\nكاريز : 284\r\nكازان : 215\r\nكازبك ، قله : 1 ، 3\r\nكاستلين ، فرانس : 348\r\nكاشان : 4 ، 9 ، 93 ، 142 ، 143 ، 174 ، 181 ، 239 ، 245 ، 291 ، 406 ، 443\r\nكافر قلعه ( اسلام قلعه ) : 88 ، 284\r\nكاكرى ، طايفه : 2 ، 77 ، 78\r\nكاكل ، ويليام : 288 ، 290 - 293 ، 349 ، 369 ، 371\r\nكالون : 68\r\nكالير ، فرانسوا : 25 ، 406\r\nكامپردون : 196 ، 197 ، 200 ، 203\r\nكامى نيك ، شهر : 460\r\nكاناك ، ادوارد : 315 ، 316 ، 325 ، 327\r\nكانتمير ، دمتريوس : 113 ، 160\r\nكانديا : 204\r\nكاون پور : 442\r\nكبردا : 191\r\nكبوشى : 56 ، 65 ، 376 ، 401 ، 412 ، 447 ، 454\r\nكپنهاك : 405 ، 407\r\nكتلار ، جان جوزوا : 95 ، 334 ، 349 - 353 ، 355\r\nكتيوان ، ملكه : 48 ، 66\r\nكراچى : 3\r\nكرارج : 133\r\nكراكو : 456\r\n\r\n","description":"","footnote":"","page_name":" 519 ","page_number":531},
  {"content":"\r\n\r\nكرامول ايرانى : 474 ، 475\r\nكربلا : 234 ، 441\r\nكربوت ، گبريل : 453 ، 456 ، 458\r\nكرپوست سوياتوكرستا ، قلعه :\r\n166 ، 167\r\nكرخه : 5\r\nكردستان - اردلان\r\nكردو ، ويليام : 370\r\nكرزن ، لرد : 10\r\nكرمان : 5 ، 6 ، 9 ، 19 ، 39 ، 63 ، 64 ، 73 ، 75 ، 98 ، 99 ، 113 ، 115 ، 116 ، 132 ، 136 ، 139 ، 146 ، 170 ، 171 ، 182 ، 239 ، 261 ، 289 ، 293 ، 326 ، 329 ، 333 ، 335 ، 367 ، 369 - 372 ، 448 ، 449 ، 467 ، 471\r\nكرمانشاه : 2 ، 4 ، 5 ، 8 ، 197 ، 205 ، 227 ، 234 ، 254 ، 255\r\nكروپوتف : 310\r\nكروثر ، جان : 315\r\nكروسينسكى : 22 - 24 ، 32 - 35 ، 40 - 42 ، 54 ، 66 ، 76 - 79 ، 99 ، 118 ، 119 ، 120 ، 122 ، 123 ، 125 ، 126 ، 131 ، 132 ، 135 ، 137 ، 138 ، 144 ، 146 ، 147 ، 151 ، 154 ، 169 ، 170 ، 174 ، 175 ، 178 - 181 ، 183 - 186 ، 188 ، 231 ، 236 ، 240 ، 241 ، 242 ، 244 ، 247 ، 376 ، 406 ، 421 ، 447 ، 453 - 460 ، 462 ، 664\r\nكرويزه ، يوهانس : 367\r\nكريستى : 429\r\nكريفيوس ، آندرياس : 48\r\nكريم خان زند : 81 ، 431\r\nكريمه : 191 ، 194\r\nكرينه ، كلردو : 467\r\nكسروى ، سيد احمد : 45 ، 98 ، 118 ، 119 ، 261 ، 452 ، 453\r\nكسيدى ، جيمز : 475\r\nكشاورز مشهور يا خاطره و - ماجراهاى دانيل موژى نيه :\r\n475\r\nكشف الحجب و الأستار عن أسماء الكتب و الأسفار سيد إعجاز حسين النيسابورى الكنتورى :\r\n62 ، 63\r\nكشور ايران : 376 ، 377\r\nكعبه : 399\r\nكلات نادرى ، قلعه : 269\r\nكلبه ، ژان باتيست : 54 ، 374 ، 376 ، 377 ، 400 ، 410\r\nكلراك ، اتين دولامى : 461\r\nكلراك ، لويى آندره دولامى : 78 ، 81 ، 82 ، 86 ، 106 ، 116 ، 126 ، 133 - 139 ، 148 ، 151 - 155 ، 175 ، 177 ، 185 ، 195 ، 204 ، 216 ، 217 ، 230 ، 231 ، 237 ، 241 ، 248 - 250 ، 252 - 255 ، 260 ، 287 ، 292 ، 293 ، 300 ، 303 ، 312 ، 357 ، 437 ، 446 ، 447 ، 455 ، 460 ، 461\r\nكلكته : 348\r\nكلمب ، فيليپ : 119 ، 125 ، 138 ، 380\r\nكلوديوس ، يوهان كريستيان : 456 ، 459 ، 460\r\nكلين ، ليندرت : 369 ، 370\r\nكمبوجيه : 21\r\nكمپفر : 416\r\nكمپه ، يوهان : 43\r\nكمدى اصطلاحات : 373\r\nكمرين ، دماغه : 58\r\nكمه ، دهكده : 422\r\nكنستانتين كاختى ( محمد قليخان ) : 223 - 229 ، 233 ، 237 ، 251 ، 266 ، 274 ، 445\r\nكنگ ، شهر : 57 ، 102 ، 316 ، 317 ، 342 ، 381 ، 393 ، 402 ، 449\r\nكنوا : 461\r\nكنوولف : 44\r\nكوالسكى : 67\r\nكوپت داغ ، كوه : 3\r\nكوچ : 113\r\nكوچ جرون : 326\r\nكوخ : 206\r\nكورا ، رود : 200 ، 204 ، 205 ، 210 ، 214 ، 225 ، 305\r\nكورالى : 311\r\nكور سلطانى - نصر الله\r\nكورش : 21\r\nكورگن ون ، پطر : 348\r\nكورلند : 138 ، 351\r\nكورمنن ، بارون - ريشليولويى دهه\r\nكوريگيان ، سومبات : 117\r\nكوسويه : 87 ، 284\r\nكولا : 311\r\nكونل ، ارنست : 426\r\nكوه بابا : 2\r\nكوهرنگ : 413 ، 422\r\nكوهگيلويى ، عليرضا : 122\r\nكهنه ، قلعه : 235\r\nكىخسروخان : 39 ، 41 ، 42 ، 78 - 81 ، 86 ، 124 ، 130\r\nكينول ، لرد : 470\r\nگ گاباش ويلى : 447\r\nگاردان ، آنژ : 86 ، 106 ، 111 ، 120 ، 126 ، 129 ، 131 ، 136 ، 142 ،\r\n\r\n","description":"","footnote":"","page_name":" 520 ","page_number":532},
  {"content":"\r\n\r\n145 ، 151 ، 152 ، 155 ، 158 ، 244 ، 252 ، 353 ، 404 ، 406 - 409 ، 411 ، 412 ، 443 ، 444 ، 447 ، 461 ، 462 ، 466 ، 467 ، 468 ، 472\r\nگاردان ، فرانسوا : 287 ، 292 ، 293 ، 411 ، 412 ، 443 ، 447 ، 462 ، 466 ، 467 ، 468\r\nگاردان ، كلود ماتيو : 467\r\nگاگارين ، پطر ماتوى ويچ : 42 ، 91\r\nگاليت سين ، شاه‌زاده : 51\r\nگاليتنس ، گراسيان : 397\r\nگايارده : 92\r\nگبرى ، پل : 419\r\nگچ خلج : 73\r\nگرايى : 261\r\nگربنت سى : 47 ، 55 ، 94\r\nگربنت گربر ، يوهان گوستاف : 8 ، 104 ، 206 ، 215 ، 307 ، 309 ، 310\r\nگرجستان : 1 ، 4 ، 5 ، 11 ، 17 ، 32 ، 38 ، 42 ، 48 ، 65 ، 74 ، 77 ، 104 ، 113 ، 130 ، 141 ، 159 ، 160 ، 165 ، 167 ، 187 ، 194 ، 197 ، 199 ، 207 ، 209 ، 210 ، 218 ، 222 - 224 ، 226 ، 228 ، 233 ، 255 ، 313 ، 395 ، 402 ، 434 ، 446\r\nگرجى ، ژوزف : 446\r\nگرشك : 78\r\nگرگان - استرآباد\r\nگرگين يازدهم ( شاهنواز سوم ) : 38 - 42 ، 74 - 79 ، 105 ، 115 ، 444 ، 450 ، 459\r\nگرلاك : 351\r\nگرمسيرات : 368\r\nگرن ، اريك : 258\r\nگروت : 351\r\nگروتنر : 351\r\nگريتى : 207\r\nگز ، دهكده : 141 ، 146 ، 177 ، 178 ، 292\r\nگسكر : 212\r\nگلپايگان : 4 ، 141 ، 180\r\nگلستان : 57\r\nگلشن راز : 231\r\nگلكنده : 66 ، 375\r\nگلناباد : 46 ، 115 ، 117 ، 120 ، 121 ، 123 ، 125 ، 129 ، 131 ، 132 ، 134 ، 137 ، 139 ، 148 ، 191 ، 211 ، 357 ، 380 ، 436 ، 439 ، 445 ، 450 ، 472\r\nگليوس : 349\r\nگمبرون - بندر عباس\r\nگمرو - بندر عباس\r\nگنجه : 4 ، 108 ، 168 ، 225 - 228 ، 233 ، 255 ، 305 ، 309 ، 394 ، 454\r\nگنو ، كوه : 327\r\nگوادر : 2\r\nگوبيوس : 357\r\nگودار ، آندره : 35 ، 414\r\nگودرو ، مارتين : 30 - 33 ، 40 ، 43 ، 131 ، 327 ، 337 ، 377 ، 381 ، 382 ، 399 ، 400 ، 402 ، 411 ، 423\r\nگودونف ، بوريس : 91\r\nگورت ، گردنه : 121 ، 125 ، 133\r\nگوگلان ، طايفه : 6\r\nگولوكين ، صدر اعظم : 158 ، 216\r\nگيبون : 21 ، 122\r\nگيتس برگ : 10\r\nگيكا ، گرگوريو : 201 ، 202 ، 468\r\nگيكى ، جان : 288 ، 291 ، 371\r\nگيلان : 6 ، 111 ، 158 ، 171 ، 172 ، 195 ، 204 ، 209 - 212 ، 216 - 218 ، 223 ، 262 ، 303 - 305 ، 308 ، 312 ، 313 ، 445 ، 446 ، 450 ، 452 ، 458 ، 465\r\nگيلاننتس ، پطروس دى سرگيس :\r\n126 ، 134 ، 136 ، 145 ، 147 ، 149 ، 152 ، 153 ، 171 ، 172 ، 174 ، 175 ، 177 ، 178 ، 225 ، 227 ، 303 ، 446 - 447\r\nگيلويه ، كوه : 5 ، 171 ، 181 ، 124 ، 365\r\nگيوم د / اورانژ : 321 ، 345\r\nگىين : 343\r\nل لاپ لند : 311\r\nلار : 180 ، 294 ، 295 ، 325 ، 334 ، 353 ، 365\r\nلارك : 58 ، 98 ، 102 ، 353\r\nلارودى ، نور اللّه : 243\r\nلاك ، جان : 348\r\nلاك ير ، چارلز : 58 ، 329 ، 331 ، 334 ، 335 ، 348 ، 472\r\nلالن ، نيكلا كلود : 378\r\nلان : 357\r\nلاندرسى : 398\r\nلانگريگ : 45 ، 235\r\nلانگس : 22 ، 109 ، 320 ، 462\r\nلانگ ورت ، ديمز : 295 ، 296\r\nلئون ( برادر گرگين ) : 39 ، 41 ، 74 ، 78 ، 104 ، 227\r\nلاويس : 296\r\nلاهور : 351 ، 442\r\nلاهه : 351 ، 438 ، 457 ، 472 ، 473\r\nلاهيجان : 6 ، 262 ، 337\r\nلايپزيگ ، ماتيوس : 149 ، 357 ،\r\n\r\n","description":"","footnote":"","page_name":" 521 ","page_number":533},
  {"content":"\r\n\r\n459\r\nلرستان : 2 ، 5 ، 11 ، 45 ، 119 ، 122 ، 130 ، 141 ، 143 ، 223 ، 238 ، 255 ، 441\r\nلزور : 92\r\nلطفعلى بيگ آذر : 431\r\nلطفعلى خان داغستانى : 99 ، 100 ، 102 ، 103 ، 105 - 108 ، 178 ، 353 ، 355 ، 444 ، 448 ، 449 ، 457\r\nلطيف ميرزا : 237\r\nلمبرگ : 459\r\nلنچافسكى : 217\r\nلندن : 175 ، 191 ، 196 ، 218 ، 231 ، 254 ، 290 ، 296 ، 304 ، 313 ، 321 ، 322 ، 342 ، 345 ، 347 ، 364 ، 366 ، 416 ، 420 ، 427 ، 448 ، 470\r\nلنگ ، م . د . : 48 ، 226 ، 447 ، 460\r\nلنگرود : 258\r\nلنين گراد : 265 ، 448\r\nلواشف : 213 ، 217 ، 258 ، 302 - 304 ، 445\r\nلواگارون ، ايالت : 461\r\nلوپيوخين : 96\r\nلوت ، دشت : 6 ، 75 ، 99 ، 115\r\nلوتى ، پير : 414 ، 420\r\nلوكا ، پل : 26 ، 38 ، 473 ، 474\r\nلوكونت : 463\r\nلوكه ، فن : 307 ، 309\r\nلوگوز ، دولابوله : 378\r\nلومبان : 417\r\nلووف : 459\r\nلوهاور : 404 ، 405\r\nلوى : 63\r\nلويى پانزدهم : 193 ، 199\r\nلويى چهاردهم : 320 ، 345 ، 381 - 383 ، 377 - 379 ، 398 - 400 ، 404 ، 406 ، 422 ، 434 ، 454 ، 467\r\nلويى ژاك ، جان باتيست : 380\r\nم مآثر سلطانيه : 108 ، 244 ، 460\r\nماتلى : 216 ، 217\r\nماتيو شكين : 215 ، 216 ، 218\r\nمادرشاه ، مدرسه : 418 ، 419 ، 425 ؛ نيز - چهارباغ\r\nماربانان ، پل : 417\r\nمارتير ، پطر : 35 ، 41\r\nمارسى : 50 ، 335 ، 380 ، 383 ، 397 ، 399 ، 401 ، 403 ، 411 ، 412 ، 466 ، 468\r\nمارشى ين : 398\r\nمارگرى ، پ : 374\r\nماركر ، استفان : 357 ، 361 ، 363\r\nمارلى : 429\r\nماره ، نيكلاده : 400\r\nمارياژ : 378\r\nمازرن : 377\r\nمازندران : 6 ، 19 ، 49 ، 190 ، 204 ، 209 ، 213 ، 216 ، 243 ، 245 ، 265 - 267 ، 276 ، 283 ، 289 ، 293 ، 303 ، 304 ، 441\r\nمازندران ، دريا - خزر ، دريا\r\nماسون : 469\r\nمالينكى : 49\r\nمانس ، شهر : 375\r\nمانع بن مقمس ، شيخ : 45 ، 46\r\nمانگالور : 343\r\nماير ( ناخدا ) : 52 ، 214\r\nمايلز : 56\r\nمبور ، دهكده : 309 ، 310\r\nمتيفورد ، ژ . ن : 231 ، 460\r\nمجارستان : 188 ، 458\r\nمجلسى ، محمد باقر : 31 - 33 ، 37 ، 61 - 65 ، 103 ، 187 ، 234 ، 429 ، 440\r\nمجلسى ، مير محمد حسين ( ملاباشى ) : 62 ، 63 ، 65 ، 103 ، 104 ، 138 ، 139 ، 142 ، 187 ، 244 ، 277 ، 493\r\nمجمع التواريخ : 2 ، 34 ، 75 - 77 ، 79 ، 81 ، 87 - 90 ، 99 ، 102 ، 107 ، 116 ، 120 ، 146 ، 172 ، 174 ، 261 ، 448\r\nمجموعهء ايران و خليج فارس :\r\n471\r\nمحلات : 4\r\nمحمد آباد : 117 ، 118 ، 121 ، 133 ، 134\r\nمحمد ابراهيم بن زين العابدين : 30\r\nمحمد اكبر : 55\r\nمحمد اكرم : 475\r\nمحمد بن سليمان تنكابنى : 62\r\nمحمد تقى خان شيرازى : 107\r\nمحمد جعفر بيگ : 350 ، 352\r\nمحمد حسن خان ( مؤلف ) : 87 ، 243 ، 249\r\nمحمد حسن خان قاجار : 270 ، 450\r\nمحمد خان ( حاكم ايروان ) : 385 - 387 ، 389 ، 398\r\nمحمد خان افغان ملتانى - زبردست خان\r\nمحمد خان بن موسى خان دورانى : 72\r\nمحمد خان تركمن : 243 ، 268\r\nمحمد خدابنده ، سلطان : 17 ، 20 ، 48\r\nمحمد خليل مرعشى / سلطان\r\n\r\n","description":"","footnote":"","page_name":" 522 ","page_number":534},
  {"content":"\r\n\r\nخليل ميرزا : 2 ، 34 ، 75 - 77 ، 99 - 102 ، 116 ، 120 ، 146 ، 448 ، 449\r\nمحمد رشيد افندى : 197 ، 255 - 257 ، 259 ، 287\r\nمحمد رضا بيگ ( كلانتر ايروان ) :\r\n398 - 407 ، 466 ، 467\r\nمحمد زمان خان سدوزايى : 87 ، 90\r\nمحمد زمان خان شاملو : 81 ، 86 ، 284\r\nمحمد سيدال خان : 174 ، 185 ، 242 ، 258 ، 289 ، 294\r\nمحمد شاه - روشن اكبر\r\nمحمد شريف بن مصطفى : 235 ، 453\r\nمحمد عبد الرحمان : 284\r\nمحمد على بن صادق : 29\r\nمحمد عليخان ( قوللر آغاسى ) :\r\n265 ، 276 ، 278 ، 279\r\nمحمد قليخان شاملو ( اعتماد الدوله ) : 106 ، 109 - 111 ، 118 - 120 ، 124 ، 125 ، 130 ، 131 ، 173 ، 175 ، 355 ، 358 ، 361 ، 363 ، 369 ، 408 ، 428\r\nمحمد قلى بيگ قزوينى : 100\r\nمحمد كاظم مروى : 107 ، 297 ، 438 ، 448\r\nمحمد محسن : 17 ، 24 ، 25 ، 78 ، 86 ، 89 ، 99 ، 101 ، 105 ، 108 ، 111 ، 115 ، 118 ، 126 ، 137 ، 147 ، 49 ، 154 ، 171 ، 173 ، 174 ، 183 ، 186 ، 240 ، 252 ، 265 ، 267 ، 269 ، 270 ، 273 ، 289 ، 438 - 440 ، 450 ، 464\r\nمحمد الموسوى : 75\r\nمحمد مهدى بن محمد رضا اصفهانى : 30 ، 34 ، 75 ، 86 ، 154\r\nمحمد ميرزا : 266 ، 274 ، 303 ، 439 ؛ نيز - حسين قلى بيگ محمد نشان : 242 ، 362 ، 363\r\nمحمد هاشم : 261\r\nمحمود افغان ( حسين قلى خان ) / محمود غلجايى / محمود قندهارى / مير محمود : 64 ، 81 ، 82 ، 89 ، 90 ، 95 ، 97 - 101 ، 110 ، 114 - 118 ، 120 - 123 ، 126 ، 127 ، 129 - 134 ، 136 - 146 ، 149 ، 152 - 155 ، 169 - 175 ، 177 - 183 ، 185 ، 186 ، 191 ، 192 ، 197 ، 198 ، 203 - 205 ، 216 ، 223 ، 235 ، 239 ، 240 ، 242 ، 243 ، 262 ، 263 ، 266 ، 275 ، 284 ، 288 ، 292 ، 294 ، 296 ، 353 ، 357 ، 359 ، 361 - 365 ، 409 ، 442 ، 444 ، 445 ، 448 ، 449 ، 450 ، 454 ، 456 ، 457 ، 463 ، 467 ، 472 - 474\r\nمحمود شبسترى ، شيخ سعد الدين : 231\r\nمحمود ميرزا ، سلطان : 131 ، 132 ، 170 ، 162 ، 297 ، 366 ، 367 ، 439\r\nمخزن افغانى : 72\r\nمدرس حاجى داود - داود بيگ\r\nمدوديف : 50 ، 93\r\nمديترانه : 383 ، 411 ، 457 ، 462 ، 466 ، 474\r\nمدينه : 5 ، 249\r\nمرآة الصفا : 29\r\nمراد خان : 77\r\nمراغه : 249 ، 251 ، 252 ، 254 ، 255\r\nمرتضى قلى بيگ : 198 ، 202 ، 227\r\nمرتضى قلى خان : 110 ، 189 ، 190 ، 198\r\nمرغاب ، دره : 2 ، 3\r\nمرمره ، دريا : 455\r\nمرنان ، پل : 137 ، 140 ، 417\r\nمرند : 230 - 232\r\nمرو : 3 ، 6 ، 108 ، 267 ، 276 ، 277\r\nمروچاق : 90\r\nمرويل ( ناخدا ) : 347 ، 348\r\nمريم بيگم : 30 ، 32 ، 33 ، 40 ، 88 ، 102\r\nمزرا ، دهكده : 421\r\nمژى نيه ، دانيال : 177\r\nمستعصم باللّه ، خليفه : 121\r\nمستنگ : 2\r\nمستوفى الممالك : 11 ، 12\r\nمسجد شاه : 413 ، 414\r\nمسقط : 56 - 58 ، 101 ، 103 ، 113 ، 295 ، 319 ، 341 - 343 ، 347 ، 348 ، 352 ، 353 ، 380 ، 381 ، 390 ، 392 ، 398 ، 402 ، 403\r\nمسكو : 51 - 52 ، 77 ، 171 ، 194 ، 195 ، 203 ، 374\r\nمسلمة بن عبد الملك : 8\r\nمسينه ، پرلئونار : 385 - 387\r\nمشرسكى ، بورس : 217\r\nمشعشع ، خاندان : 5 ، 45 ، 98 ، 118 ، 453\r\nمشهد : 3 ، 6 ، 35 ، 41 ، 42 ، 81 ، 87 ، 88 ، 108 ، 149 ، 239 ، 243 ، 256 ، 261 ، 267 - 269 ، 271 ، 273 - 278 ، 281 - 289 ، 340 ، 341 ، 388 ، 438 ، 440 ، 441 ،\r\n\r\n","description":"","footnote":"","page_name":" 523 ","page_number":535},
  {"content":"\r\n\r\n450 ، 464 ، 471\r\nمشهد مادر سليمان : 294\r\nمصطفى افندى : 300 ، 459 ، 461 ، 462\r\nمصطفى پاشا ( يزه ) : 80 ، 95 ، 104 ، 224 - 227 ، 233\r\nمصطفى قليخان ( قورچى باشى ) :\r\n145\r\nمصلى : 235 ، 236\r\nمطلع الشمس : 108 ، 243 ، 261\r\nمعصوم ميرزا : 261\r\nمعين ( شاگرد رضا عباسى ) : 426 ، 427\r\nمغان ، دشت : 6 ، 250\r\nمكاتبات اصلى : 471\r\nمكاره ، پطر : 352\r\nمكران : 6 ، 262\r\nمكرى : 255\r\nمك لنبورگ : 194\r\nمكه : 76 ، 249 ، 255 ، 441\r\nملاباشى - مجلسى ، محمد حسين\r\nملاحسين - سلطان حسين ، شاه ملا زعفران : 154 ، 294\r\nملتان : 78 ، 90 ، 260\r\nملك اسحق : 277\r\nملك كلب على : 282\r\nملك لطفعلى : 282\r\nمكلم ، سرجان : 17 ، 18 ، 23 ، 25 ، 30 ، 182 ، 183 ، 231 ، 437 ، 442\r\nملك محمد على : 277\r\nملك محمود سيستانى : 108 ، 143 ، 144 ، 148 ، 243 ، 244 ، 267 - 271 ، 273 ، 276 ، 277 ، 282 ، 438 - 440\r\nملكنت ، دهكده : 165 - 167\r\nمناس ، رود : 163\r\nمن اشتاين : 305\r\nمنتاگو ، ادوارد ورت لى : 470\r\nمنتاگو ، مرى ورت لى : 189 ، 469\r\nمنتظم ناصرى : 87 ، 90\r\nمنتفق ، طايفه : 45\r\nمنشيكف : 91\r\nمنصور خان شاهسون : 87\r\nمنن : 463\r\nمورپا ، كنت دو : 412 ، 467\r\nمورچه خورت : 291 ، 370\r\nمورويل ، كنت دو : 200 - 202\r\nموريسو : 373\r\nموريه ، جيمز : 149\r\nموشگ ، ايليا : 173\r\nمول ، هرمن : 435\r\nمولر ، جان : 8 ، 78 ، 91 ، 307 ، 463\r\nمولن : 384\r\nمولن گراف : 368\r\nموم بسه ، قلعه : 343\r\nمونتسكيو : 399 ، 400\r\nمهمان دوست : 289 ، 291 ، 370 ، 441 ، 475\r\nميانگى ( ميانسى ) : 241 ، 362\r\nميانه : 93\r\nميجر ، تامس : 340 ، 341\r\nميخائيلويچ ، الكسيس : 49\r\nميدان شاه : 413 ، 414\r\nميراث ايران : 425\r\nميرانى ، قوم : 381\r\nميرخواند : 14\r\nميرزا احمد شيرازى : 294\r\nميرزا احمد نامى : 382\r\nميرزا داود : 261 ، 448\r\nميرزا ذكى : 145\r\nميرزا رحيم ( حكيم باشى ) : 103 ، 104 ، 106 ، 131 ، 141 ، 171 ، 184 ، 439\r\nميرزا رفيع : 358\r\nميرسمندر : 74 ، 75\r\nميرصادق : 294\r\nميرزا مهدى : 77 ، 81 ، 90 ، 99 ، 155 ، 184 ، 185 ، 211 ، 244 ، 267 ، 270 ، 271 ، 273 ، 278 ، 279 ، 282 ، 284 ، 286 ، 289 ، 291 ، 296 ، 304 ، 440 ، 448 - 450 ، 452 ، 464\r\nمير عبد العزيز : 450\r\nميرويس ( اويس بن شاه عالم ) :\r\n54 ، 75 - 83 ، 98 ، 101 ، 106 ، 110 ، 186 ، 196 ، 232 ، 444 ، 447 ، 450 ، 456 ، 459 ، 463 ، 474 ، 475\r\nميسو ، مسجد : 420\r\nميسيون : 386\r\nميشل ، پير ويكتور : 54 ، 67 ، 68 ، 78 ، 350 ، 383 ، 386 - 395 ، 397 ، 398 ، 402 ، 422 ، 466 ، 468\r\nميشل زه : 368\r\nميشو : 460\r\nميكلو خوماكلاى : 265 ، 275 ، 437 ، 448 ، 464 ، 465\r\nميناب : 326 ، 367\r\nميناس : 54\r\nميناسيان : 117 ، 133 ، 135 ، 184 ، 186 ، 228 ، 286 ، 422 ، 436 ، 445\r\nمينت اسلوف ، ك . ر . : 465\r\nمينگز ، جان : 357 ، 359 ، 362\r\nمينورسكى : 3 - 5 ، 11 ، 12 ، 14 ، 16 - 18 ، 72 ، 73 ، 170 ، 451\r\nمين ويرينگ ، ريچارد : 218\r\n\r\n","description":"","footnote":"","page_name":" 524 ","page_number":536},
  {"content":"\r\n\r\nن ناپلئون : 92\r\nنادرشاه ( نادر قلى بيگ / طهماسب قلى خان ) : 44 ، 56 ، 64 ، 80 ، 103 ، 104 ، 107 ، 149 ، 207 ، 243 ، 267 ، 269 - 271 ، 273 ، 275 - 279 ، 281 - 285 ، 287 - 297 ، 299 ، 301 - 306 ، 311 ، 313 ، 357 ، 370 - 372 ، 412 ، 439 - 441 ، 448 ، 450 ، 463 - 465 ، 471 ، 475\r\nنادرشاه : 107 ، 243 ، 244 ، 267 ، 268 ، 271 ، 278 ، 285 ، 286 ، 288 ، 290 ، 293 ، 296 ، 297 ، 301 ، 311 ، 349 ، 450 ، 475\r\nنادرنامه : 448\r\nناريش كين ، شاه‌زاده : 96 ، 158\r\nناسخ التواريخ : 244\r\nناصر الدين شاه : 251 ، 452\r\nنايين : 4\r\nنپلويف ، ايوان ايوانويچ : 191 - 193 ، 195 - 204 ، 248 ، 255 ، 300 ، 301 ، 308 ، 309 ، 312\r\nنجف : 109 ، 426 ، 441\r\nنجف‌آباد : 143\r\nنخجوان : 4 ، 230 ، 255 ، 294 ، 387 ، 394 ، 401\r\nنسا : 3\r\nنساوى ، نور الدين : 172\r\nنشلى محمد آقا : 192 ، 194 ، 195\r\nنصر اللّه ( كور سلطان ) : 122 - 124 ، 148 ، 154 ، 178 - 180\r\nنطنز : 4 ، 93 ، 291\r\nنعمت اللّه بن حبيب اللّه : 71 ، 72\r\nنفيسى ، سعيد : 177\r\nنقاشىهاى مينياتور ايرانى : 427\r\nنوح : 71\r\nنور باران : 416\r\nنوروزنامه ( محمد شيرازى ) : 177 ، 180 ، 294\r\nنويمن : 442\r\nنهاوند : 255 ، 302\r\nنياز آباد : 93 ، 96 ، 214\r\nنىبند : 331\r\nنيژنى نوگرود : 215\r\nنيشابور : 87 ، 88 ، 283 ، 289\r\nنيشتاد ، عهدنامه : 158 ، 187\r\nنيكيتين ، آتاناز : 40 ، 49 ، 67\r\nنيوبرى ، جان : 325\r\nنيوكاسل ( دوك ) : 309\r\nنيوهف ، جان : 327 ، 330\r\nو واتسن : 10\r\nواردروپ : 434\r\nوارو : 120\r\nوالتر : 332\r\nوالنتين ، فرانسوا : 349 ، 473\r\nوان : 2 ، 229 ، 230\r\nواير ، پروفسور : 117 ، 443 ، 447\r\nوترانى : 160 - 162 ، 167\r\nوختانگ ششم / حسين قلى ( والى گرجستان ) : 39 ، 74 ، 75 ، 77 ، 95 ، 104 ، 105 ، 111 ، 130 ، 131 ، 133 ، 141 ، 142 ، 157 ، 159 ، 160 ، 165 ، 167 ، 168 ، 192 ، 223 - 226 ، 251 ، 313 ، 395 ، 434 ، 445\r\nوخوشت ( تزارويچ ) : 39 ، 76 - 79 ، 224 - 226\r\nورامين : 245 ، 290\r\nوردن ، فن : 435\r\nورزنه ، دهكده : 117\r\nورساق ، طايفه : 16\r\nورساى : 402\r\nورگان ، پل : 419 ، 422\r\nورمز : 95\r\nولتر : 184 ، 454\r\nولف ، ژوزف : 71 ، 166\r\nولگا : 47 ، 49 ، 51 ، 211 ، 215\r\nولينسكى ، آرتمى پترويچ : 48 ، 89 - 91 - 96 ، 101 ، 103 ، 110 ، 112 ، 113 ، 157 - 159 ، 192\r\n211 ، 352 ، 391\r\nولينسكى ، ديمترى ايوانويچ : 91\r\nون دام ، پيتر : 333\r\nونيز : 46 ، 109 ، 187 ، 188 ، 191 .\r\n207 ، 251\r\nووليچ : 463\r\nويلسن ، سرآرنولد : 68 ، 380 ، 458\r\nويل كينسن : 427\r\nويل نو ، ماركى دو : 470\r\nوين : 24 ، 199 ، 259\r\nه - هاگ سن ، هنرى : 474\r\nهانتر : 316\r\nهانگو : 160\r\nهانور : 194 ، 309\r\nهانيبال : 120\r\nهايدلبرگ : 373\r\nهتكى ، قبيله : 72 ، 75 ، 242\r\nهدايت ، رضا قلى خان : 14 ، 30 ، 185 ، 243 ، 244 ، 269 ، 251 ، 452\r\nهرات : 6 ، 17 ، 71 ، 73 ، 78 ، 81 ، 82 ، 85 - 90 ، 99 ، 103 ، 111 ، 243 ، 282 - 285 ، 288\r\nهراز : 243\r\nهربت : 398 ، 399 ، 403 ، 405\r\nهرقل : 65 ، 74 ، 75\r\n\r\n","description":"","footnote":"","page_name":" 525 ","page_number":537},
  {"content":"\r\n\r\nهرمز ، جزيره : 2 ، 5 ، 57 ، 58 ، 102 ، 316 - 318 ، 325 ، 326 ، 342 ، 352 ، 365 ، 367 - 369 ، 373 ، 391 ، 392 ، 434\r\nهرودوت : 21 ، 39\r\nهريرود : 2 ، 88 ، 284 ، 285\r\nهريسن : 5\r\nهزار جريب ، باغ : 421 ، 422\r\nهزارستان - غور\r\nهزاره ، طايفه : 9 ، 75 ، 76 ، 97 ، 115 ، 116\r\nهلشتاين : 194\r\nهلند : 50 ، 58 ، 68 ، 184 ، 188 ، 317 - 321 ، 345 ، 373 ، 380 ، 473\r\nهليتزور : 251\r\nهمدان : 4 ، 9 ، 97 ، 178 ، 197 ، 205 ، 227 ، 230 ، 235 ، 236 ، 238 ، 252 - 255 ، 386 ، 388 ، 397 ، 441 ، 445\r\nهميلتن ، الكساندر : 34 ، 45 ، 58 ، 102 ، 326 ، 328 ، 344 ، 347 ، 354 ، 472\r\nهنجن : 50\r\nهندوستان : 21 ، 31 ، 49 ، 50 ، 55 ، 58 ، 73 ، 92 ، 95 ، 97 ، 157 ، 161 ، 176 ، 180 ، 214 ، 241 ، 249 ، 250 ، 258 ، 262 ، 305 ، 315 ، 321 ، 329 ، 334 ، 336 ، 337 ، 340 - 343 ، 345 ، 347 ، 350 ، 366 ، 374 ، 376 - 380 ، 400 ، 401 ، 411 ، 441 ، 463 ، 471 ، 472 ، 474\r\nهندوكش ، كوه - پروپاميزوس ، كوه\r\nهنوريوس : 107\r\nهنوى ، جانس : 22 ، 82 ، 218 ، 219 ، 254 ، 290 ، 447 ، 464\r\nهواله : 102 ، 103 ، 366\r\nهوپ ، هيوگ : 474\r\nهوث ويت ، هنرى : 474\r\nهوراس : 27\r\nهورن ، جان : 357 ، 369 - 371\r\nهوسه ، آبزك : 357\r\nهوف ، پطر : 92\r\nهوگ كامر ، ژاكوب : 330 ، 347 ، 351\r\nهوه : 345\r\nهويزه - حويزه\r\nهيرمند ، رود : 2 ، 9 ، 71 ، 79\r\nهيوبرت : 332\r\nى يادداشت‌هاى روزانهء گاردان : 140\r\n- 143\r\nيادداشت‌هاى روزانهء گمبرون :\r\n288 ، 291 - 293 ، 295 ، 354 ، 355 ، 366 ، 368 ، 471\r\nيادداشت‌هاى گلاننتس : 120\r\nيادگار و ماجراهاى دانيل موژينيه :\r\n437\r\nياگر ، هربرت : 349\r\nيانتسف ، الكساندر دوم : 218\r\nيزد : 9 ، 19 ، 39 ، 107 ، 116 - 118 ، 120 ، 133 ، 182 ، 287\r\nيزه - مصطفى پاشا\r\nيس نيچ : 332\r\nيمن : 441\r\nيموت ، طايفه : 6 ، 88 ، 270\r\nيوخارى باش ، قبيله : 6 ، 108\r\nيورانيوف ، ماتوى گرگوريف : 112 ، 209\r\nيول : 332\r\nيونان : 210\r\n\r\n\r\n","description":"","footnote":"","page_name":" 526 ","page_number":538}
  ]