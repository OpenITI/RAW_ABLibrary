[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسخنوران نامى معاصر ايران\r\nتأليف سيد محمد باقر برقعى\r\nجلد يازدهم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسه انتشارات دار العلم\r\nسخنوران نامى معاصر ايران ( جلد يازدهم )\r\nمؤلف : سيد محمد باقر برقعى\r\nتيراژ / 2000 جلد\r\nنوبت چاپ / اول ، 1386\r\nقيمت / 12500 تومان\r\nناشر / مؤسسه انتشارات دار العلم\r\nقطع و صفحه / وزيرى 832 صفحه\r\nدفتر مركزى / قم خيابان ارم ، مقابل كوچه 20 ، پلاك 357\r\nتلفن / 9 - 7744298 فاكس / 7741798 تلفن انبار / 2910177\r\nدفتر تهران / خيابان انقلاب ، 12 فروردين ، ساختمان تجارى ناشران طبقه همكف شماره 18 / 16 تلفن : 66955405 - 66973809\r\nچاپ / شركت چاپ قدس قم ، تلفن 7731354 فاكس 7743443\r\nحق چاپ محفوظ و مخصوص ناشر است\r\nدوره 2 - 73 - 9972 - 964 - 978\r\nشابك 2 - 41 - 9972 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد يازدهم 
  ]\r\nمؤلف كتاب : سيد محمد باقر برقعى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب\r\nعندليب / على اشرف لاهيجى / 13\r\nعندليب / محمود عندليب / 21\r\nعنقا / محمّد عنقا / 29\r\nعيانى / رحيم عيانى / 35\r\nعيسىآبادى / اكرم عيسىآبادى / 40\r\nعيسى / عيسى شيخ‌الاسلامى / 45\r\nعيسى / عيسى سجّادى شوشترى / 51\r\nغروب / جعفر درويشيان / 57\r\nغريق / سيّد على امينى / 65\r\nغفران / حسن غفرانيان / 71\r\nغلامپور / مهندس جواد غلامپور / 77\r\nغمگين / غلامعلى اردئيان / 82\r\nغمگين / حسين كريمىزاده / 88\r\nغمين / محمد على غمين / 96\r\nفارغ / موسى اسكانى / 99\r\nفاضل / قيدار فاضل‌نيا / 103\r\nفانى / شيخ محمد فانى / 109\r\nفانى / نصر اللّه اصلانى / 114\r\nفتّاح / فتّاح بحرانى / 121\r\nفتوحى / مير سيد على اكبر فتوحى طباطبائى / 128\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nفتوحى / محسن فتوحى قيام / 132\r\nفخّار / على اصغر فخّار / 139\r\nفراز / مهندس على اصغر فراز / 146\r\nفراز / سيّد محمّد تقى قريشى / 154\r\nفرزانه / ابو الفضل خلخالى / 161\r\nفرزانه / سيّد محمّد فاطمى قمى / 168\r\nفرزين / احمد فرزين / 174\r\nفرساد / هادى فرساد / 178\r\nفرساد / عبّاس فرساد / 184\r\nفرشته / خانم فرشته دولت‌آبادى / 190\r\nفرهاد / محمّد على دادور / 196\r\nفرهنگ / ميرزا ابو القاسم وصال / 203\r\nفرهودى / ويدا فرهودى / 208\r\nفرياد / صفر على شفائى / 213\r\nفرياد / ليدا چراغى / 219\r\nفرياد / خانم سيّده ، عذرا حسينى / 225\r\nفريدون / شادروان فريدون گرايلى / 228\r\nفريدون / فريدون نكونام / 236\r\nفريده / فريده مصطفوى ( دلجويى ) / 241\r\nفريده / فريده برازجانى / 249\r\nفريده / فريده رجبى / 255\r\nفصحت / شادروان حاج على محمّد فصحتى / 263\r\nفصحتى / عبد العلى فصحتى / 270\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nفصحتى / محمّد امين فصحتى / 276\r\nفطانت / حسين محصّل فطانتى / 282\r\nفضلى / رحيم فضلى / 288\r\nفقيهى / شيخ موسى فقيهى / 293\r\nفقير / مير سيّد جعفر ملقّب به نظام العلماء / 299\r\nفلسفى / دكتر سيّد حسنعلى حسينى / 303\r\nفلق / دكتر كاووس حسن لى / 309\r\nفؤاد / فتح الله قدسى فرزند سلطان على / 316\r\nفولادى / عليرضا فولادى / 327\r\nفيض / ميرزا ابو الحسن جمالى اسدآبادى / 334\r\nفيض / ناصر فيض / 339\r\nقائم / محمود سپهر / 344\r\nقائمى / محمّد جواد قائمى / 349\r\nقائمى / محمّد ناصر قائمى / 355\r\nقائمى / كريم اللّه قائمى / 361\r\nقاسميان / خسرو قاسميان / 367\r\nقاضى / محمّد قاضى / 373\r\nقاضى / مصطفى قاضى نظام / 385\r\nقاضى عسكر / سيّد احمد قاضى عسكر / 391\r\nقبادى / ايرج قبادى / 394\r\nقدسى / منوچهر قدسى / 400\r\nقدسى / سيّد محمّد رضا قدسى / 408\r\nقريبى / حسن قريبى / 416\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nقزوه / عليرضا قزوه / 420\r\nقنبريان / يد اللّه قنبريان / 428\r\nكاخى / مرتضى كاخى / 433\r\nكاظم / كاظم ، زاده رحمانى / 440\r\nكاظم / كاظم حميدى / 447\r\nكاظمىكيا / خانم راضيهء كاظمىكيا / 452\r\nكافى / غلامرضا كافى / 456\r\nكاكايى / عبد الجبّار كاكايى / 461\r\nكامران / كاظم كامران شرفشاهى / 468\r\nكامران / كامران تكوك / 474\r\nكرباسى / اكبر كرباسى / 482\r\nكرد / يوسف كردنژاد / 487\r\nكرمانيان / مرضيه كرمانيان / 494\r\nكريم / كريم جليل‌نژاد ممقانى / 501\r\nكريما / محمود كريمىنيا / 504\r\nكسرى / محمد حسين كسرائى / 511\r\nكسمايى / على كسمايى / 520\r\nكوير / دكتر غلامرضا محمّدى / 528\r\nكهن / جليل پوركهن / 534\r\nكياسرى / هادى سعيدى كياسرى / 540\r\nكيوان / كيوان جمالى / 547\r\nگرامى / حسن گرامى / 553\r\nگرمارودى / سيّد مصطفى موسوى گرمارودى / 559\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nگل‌پرور / هادى گل‌پرور / 566\r\nگلدون / رمضانعلى گلدون / 570\r\nگلشن / احمد مقدم يزدان / 576\r\nگلشن / سليمان داوند / 583\r\nگمنام / محمد رستگارى / 588\r\nگوهر / محمّد حسين گوهرزاى / 594\r\nگوهر / سيّد محمّد رضا مرتضوى / 599\r\nلاله / ابو القاسم صيامىپور / 606\r\nلاله / خديجه پنجى / 612\r\nلطفى / حسين لطف اللّه خواجو / 617\r\nليلا / ليلا صادق محمّدى / 622\r\nمالك / على اكبر مالك / 628\r\nماهر / على غفراللّهى / 633\r\nمايل / شيخ محمّد سلطان محمّدى / 639\r\nمايلى / خانم مريم مايلى زرين / 646\r\nمتين / حسن بهنيا / 649\r\nمجذوب / سيّد محمّد طاهائى / 657\r\nمجرّد / غلامعلى مهديخانى / 664\r\nمجلسى / سيّد مهدى موسوى / 670\r\nمحبوبه / محبوبه كرمانيان / 677\r\nمحجوب / شعبانعلى شاكر / 682\r\nمحجوب / حسين احمدى محجوب / 688\r\nمحدّثى / مصطفى محدّثى / 695\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمحرم / ميرزا اسد اللّه / 701\r\nمحروم / سيّد على همدانى / 706\r\nمحزون / غلامرضا دستنبو / 713\r\nمحسن / حسين فلّاح نخدانى / 717\r\nمحسن / محسن پزشكيان / 720\r\nمحسنى / مجيد محسنى وادقانى / 724\r\nمحقّق / جواد محقّق / 728\r\nمحقّق / جواد محقّق / 734\r\nمحمود / محمود قهرمانى / 743\r\nمحمود / محمود گوهربنان / 749\r\nمدرّس / حجّت الاسلام حاج شيخ عبد اللّه مدرّس / 755\r\nمدرّس‌زاده / دكتر عبد الرّضا مدرّس‌زاده / 761\r\nمراد / حسن كاظمى مرادى / 767\r\nمروّجى / حسن مروّجى / 774\r\nمريد / حاج داراب / 781\r\nمريم / خانم مريم محمودى / 787\r\nمريم / مريم حيدرزاده / 795\r\nمريم / مريم السّادات صائم / 803\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ ع 
  ]\r\n\r\nعندليب ( 1295 - 1232 )\r\nعلى اشرف لاهيجى ، متخلّص به عندليب ، در سال 1270 هجرى قمرى برابر با 1232 شمسى در لاهيجان قدم به عالم حيات گذاشت . خواندن و نوشتن را در مكاتب زادگاه خود آموخت ، آن‌گاه به تحصيل علوم قديمه پرداخت و از افاضل زمان كسب دانش كرد و چون داراى استعداد و قريحه شاعرى بود ، در اين رهگذر مقامى و الا يافت و به‌عنوان سخنورى توانا شناخته شد .\r\nعندليب در آغاز جوانى با مطالعهء آثار شيخيّه چون شيخ احمد احسايى و سيّد كاظم رشتى و معاشرت و مصاحبت با شيخىها به فرقهء بابيّه گرايش يافت و براثر همين شهرت مورد اتهام قرار گرفت و در سال 1300 قمرى ( 1261 شمسى ) به سعايت شيخ محمود شريعتمدار لاهيجانى و دستور كامران ميرزا نايب‌السّلطنه ، عبد اللّه خان والى حاكم گيلان او را دستگير و به بند كشيد . عندليب در زندان قصيده‌اى ساخت و براى عبد اللّه خان والى فرستاد و در آن چكامه خود را از اين اتهام مبرّا ساخت و سرانجام پس از يك سال و هفت ماه از زندان آزاد گشت و پس از آزادى ترجيع‌بندى در هجو شريعتمدار لاهيجان سرود .\r\nعندليب پس از رهايى از زندان سفرهايى به قزوين و تهران و يزد و شيراز كرد و سرانجام در شيراز رحل اقامت افكند و تا پايان عمر در اين شهر بزيست و در سال 1335 قمرى ( 1295 شمسى ) چشم از جهان فروبست و در شيراز مدفون گرديد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nعندليب از شعراى توانا و نامور بود و اشعارش از انسجام و لطف كلام و مضمون خوب بهره‌ى كافى دارد .\r\n\r\nچكامهء شكوائيهء حماسى « 1 »\r\n گمان كرد آن كمان ابرو ، كه من سام نريمانم * فكنده زير زنجيرم ، مكان داده به زندانم\r\nنموده همچو خال روى خود ، آخر سيه‌حالم * نموده چون پريشان موى خود ، خاطر پريشانم\r\nنىام يوسف ، كه در چاه زنخدانت شوم ساكن * نىام يعقوب ، تا منزل شود در بيت الاحزانم\r\nمگر من بيژنم ، كافكنده‌اى در چاه تاريكم * بود اشك بصر آب و ، بود لخت‌جگر نانم\r\nز نوك خامه‌ام مىريخت دايم لؤلؤ و مرجان * كنون ياقوت مىريزد همى از نوك مژگانم\r\nز ميدان بلاغت گوى سبقت برده‌ام ، ليكن * كنون چون گوى سرگردان هم از آسيب چوگانم\r\nهمى از بحر موّاجم گهرها مىشدى ظاهر * كنون از چشمهء چشمم گهر ريزد به دامانم\r\nبُدم سرحلقهء اهل كمال ، اى آسمان ! آخر * به چشم خلق كردى كمتر از طفل دبستانم\r\nز چرخ واژگون دارم شكايت‌هاى گوناگون * مگر دستم رسد روزى كه داد از چرخ بستانم \r\n\r\n\r\n","description":"","footnote":"\r\n( 1 ) - چكامه فوق را از زندان رشت براى حكمران گيلان فرستاده است .\r\n","page_name":" 14 ","page_number":14},
  {"content":"\r\n\r\n براى دادخواهى در حضور ، حضرت والى ! * ز حال خويشتن خواهم كه تا لختى سخن رانم\r\nمرا چون بلبل شيدا ، مكان بودى به گلشن‌ها * كنون چون جغدها ، گرديده منزل كنج ويرانم\r\nمكان بوده‌ست اندر پاى سرو و سايهء بيدم * ز سرما حال در زندان به‌سان بيد لرزانم\r\nحديث « اكرم الضّيف » از نظرها محو شد گويا * اگر هم كافرم ، آخر به اهل رشت مهمانم\r\nبه‌سان رود جيحون چشمه‌ها جاريست از چشمم * به‌سان بيخ مرجان رخنه‌ها افتاده بر جانم\r\nاگر چندى بُدى سالك ، ميان ناجى و هالك * ندانستم ، نفهميدم ، خطا كردم ، پشيمانم\r\nمرا بايد مى اندر ساغر و معشوقه در بالين * كجا ، كى آشنايى بود با آيين و ايمانم ؟\r\nخرابات است مأوايم ، بود دير مغان جايم * جز اين دينى نمىجويم ، جز اين كيشى نمىدانم\r\nكتابم صفحهء روى است و سُبحه حلقهء گيسو * بود اين مذهبم ، گر كافرستم ار مسلمانم\r\nبه اقرار است اگر اسلام و ايمان است اگر مذهب * من اكنون قايل حقّم ، مسلمانم ، مسلمانم\r\nالا اى حكمران ملك گيلان ! تا به كى دادى * مكين در كنج زندان و قرين با آه و افغانم \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n گمان كردى كه من شيرم ، نمودى قصد نخجيرم * كشيدى زير زنجيرم ، مكان دادى به زندانم\r\nاگر رندم اگر قلّاش ، اگر مؤمن اگر كافر * به هر حالت تو را از جان دعاگو و ثناخوانم\r\nبه زندان بودنم بر عزّ و اجلالت چه افزايد ؟ * بده كامم ، كه تا كامت دهد دادار سبحانم\r\nنمودى دستگيرم ، بازگير از مكرمت دستم * فكندى گر ز پايم باز بر پا دار ز احسانم\r\nمرا زين شعر جان‌پرور ، نبوده هديه‌اى خوش‌تر * سليمانى تو و من مور ، اين شعر است چون رانم\r\nبزرگان ، شاعران را هيچ‌وقت از خود نرنجانند * تو نيز از خويش ، اى كان كرم ، از خود مرجانم\r\nبه گلزار فصاحت « عندليب » نغمه‌پردازم * خلاصم زين قفس فرماى و جا ، ده در گلستانم\r\nبود تا چرخ نيلى سايه‌افكن بر سر مردم * نگردد از سرت كم ، سايهء الطاف يزدانم \r\n\r\nبهار گيلان\r\n صبا نمود پر از مشك جيب و دامان را * كه مشك بيز نمايد فضاى كيهان را\r\nاگرنه باد صبا را دم مسيحاييست * چگونه بر گل پژمرده مىدمد جان را ؟\r\nجوان شد از اثر نوبهار ، عالم پير * خبر دهيد از اين قصّه پور عمران را\r\nز بس هواى گلستان بود نشاطانگيز * ز كنج صومعه بيرون كشيد رهبان را\r\nچه رنگ‌هاى نكويى پديد شد ، گويى * كه رنگ‌ريز طبيعت گشود دكّان را\r\nنموده بود ز ما گنج خود نهان و وليك * به مقدم شه گل ريخت گنج پنهان را \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n تمام مرغان در باغ بسته صف ، گويى * صبا فكنده در او مسند سليمان را\r\nدهد به خنجر خود آب سبزه از شبنم * بلى ! به آب بود قدر تيغ برّان را\r\nدهيد مژده به مستان كه جيش فروردين * شكست داده عجب لشكر زمستان را\r\nهرآنچه جيش خزان از چمن به يغما برد * عطا نمود بهار از كرم دوچندان را\r\nبراى هر شجرى از شكوفه چون خيّاط * بريد جامهء خوش ، جامه‌هاى الوان را\r\nرسيد خسرو اردوى لشكرِ سرما * كشيد از سرِ ما دست ظلم و طغيان را\r\nز بس‌كه سيل ز كهسار ريخت جانب رشت * كه كرد واهمه صد بار فكر توفان را\r\nهواى اردى ، مشّاطه‌سان به جوهر طبع * به هفت رنگ مزيّن نموده اغصان را\r\nز بس‌كه ژاله فروريخت از سحاب كه كرد * به شيشه ساغر مى ، لاله‌هاى نعمان را\r\nشكوفه مىمكد از شاخه درختان آب * بدان صفت كه مكد شيرخواره پستان را\r\nچو غنچه لب به شكر خنده باز كرد ، نمود * قرين ناله و افغان هزاردستان را\r\nعروس گل چو ز رخسار خود نقاب كشيد * نمود روشن از روى خود گلستان را \r\n\r\nنصيب ما\r\n ثبات عهد مجوى از جهان ، كه درگذر است * بجوى از آنكه ز اسرار عشق باخبر است\r\nز نغمه‌هاى خوش و جلوه‌هاى دلكش يار * كجا نصيب بود آن كسى كه كور و كر است\r\nبه آفتاب منير سپهر عشق بگوى : * شعاع خويش ميفكن بر آن ، كه بىبصر است\r\nمخوان حكايت مجنون و قصّهء ليلى * كه در كتاب جنون اين فسانهء مختصر است\r\nز ملك ايمن عقل ، اى رفيق فرزانه * سفر مكن كه بيابان عشق پرخطر است\r\nز نخل زهد ريا ، ميوهء مراد ، مجوى * كه در رياض عمل ، چوب خشك بىثمر است\r\nهرآن‌كه در بر سلطان عشق ، سر نسپرد * به عمر خود چو گدايان ، هميشه دربه‌در است\r\nنصيب هركسى از خوان رزق شد معلوم * نصيب ما ، غم شام است و نالهء سحر است\r\nز باغ عشق ، به هرجا كه « عندليب » پريد * ز سنگ‌هاى حوادث شكسته‌بال‌وپر است \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nجيش غم\r\n تو را ، مَثَل ، به نكويى به ماه نتوان زد * مثال سرو سهى ، بر گياه نتوان زد\r\nشبيه مهر درخشان ، به ذرّه نتوان گفت * مثل ز كوه بدخشان ، به كاه نتوان زد\r\nرخت ز آينه صافىتر است و روشن‌تر * چنان‌كه در بر او ، هيچ آه نتوان زد\r\nشها ! ز شورش جيش غم تو ، كشور دل * خراب گشت و در او ، بارگاه نتوان زد\r\nمرا ، وطن شده در كشورى كه اندر وى * به غير عشق ، دم از هيچ راه نتوان زد\r\nز بس قدم‌به‌قدم مىفروش و ميكده است * كه سر به صومعه و خانقاه نتوان زد\r\nببست دست قضا « عندليب » را پروبال * چه چاره دم چو در اين دستگاه نتوان زد \r\n\r\nبساط نكويان\r\n صبا عبيرفشان و هوا گل‌آميز است * خوش آنكه ساغر جانش ز باده لبريز است\r\nهزار جان گرامى فداى جام شراب * كه از ترشّح آن ، خاك هم طرب‌خيز است\r\nفداى طلعت ساقى ، هزار جان ، كه مدام * به ساغر لب او ، روح راح‌آميز است\r\nخيال نرگس جادوى آن پرىرخ شوخ * هميشه در پى تاراج عقل و پرهيز است\r\nبه برگ و بار درخت جهان اميد مدار ! * كه تندباد اجل ، دايمش ورق‌ريز است\r\nقتيل تيغ فنا ، صدهزار جمشيد است * اسير چنگ اجل ، صدهزار چنگيز است\r\nبيا و زمزمهء « عندليب » را كن گوش * كه در بساط نكويان ، نشاطانگيز است \r\n\r\nدلبر ديرين\r\n باز آمد از اقليم جان ، آن خسرو شيرين ما * افكنده شورى در جهان ، آن دلبر ديرين ما\r\nگيرد به زودى عشق او ، روى زمين يكسر فرو * گر بركشد برقع ز رو ، آن شاهد سيمين ما\r\nديده به رويش باز شد ، بس چين ز مويش باز شد * وز رنگ و بويش باز شد ، رخسارهء پرچين ما\r\nدر چهره‌اش افزون ز حدّ ، هم آب و هم آتش بود * خوش ساحرىها مىكند ، غارتگر آيين ما\r\nبا روى نيكو آمده ، با خال هندو آمده * با چشم جادو آمده ، جانان به قصد دين ما \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n با پرّ جان ، مرغ خرد ، در اوج عشقش مىپرد * چون كبكش از هم مىدَرد ، سرپنجهء شاهين ما\r\nدر بوتهء عشق و جنون ، دل رفت و مىريزد برون * از ديده ، اشك سيمگون ، بر چهرهء زرين ما\r\nاز شور او ، شيرين‌لبان ، تيشه به سر ، فرهادسان * تا شد عيان از كوه جان ، آن خسرو شيرين ما\r\nدى « عندليب » اندر چمن ، مىگفت با سرو و سمن * كرده كمين ، صيّاد تن ، هر سو به قصد كين ما \r\n\r\nگنج اسرار\r\n لاعلاجم كه گهى ، گوش به افسانه كنم * خرقه بر دوش و به كف سبحهء صددانه كنم\r\nتا كه از تهمت ديوانگى آيم بيرون * گاه گه ، پيروى مردم فرزانه كنم\r\nآشنايى دهد ار باده‌كشى با من مست * سبحه گيرم به كف و صحبت بيگانه كنم\r\nتا كه افسانه كنم مردم افسون‌جو را * از زبان لال شوم ، گوش به افسانه كنم\r\nمشتعل شمع صفت باشم و با مرده‌دلان * بس ملامت كه بسوزد دل پروانه كنم !\r\nپيش زاهد شكنم ساغر و پيمان بندم * تا علاج دلم از ساغر و پيمانه كنم\r\nبا دو صد زرق ، سوى صومعه‌ها يابم راه * پس به تدبير دو صد صومعه ، ميخانه كنم\r\nكنج زندان به چمن ، گر به درآيم روزى * گنج اسرار برون ، از دل پروانه كنم \r\n\r\nگنجينهء دل\r\n ساقى بيا با خود بيار ، آن شيشهء سربسته را * پرشعله كن از جرعه‌اى ، اين آتش بنشسته را\r\nبا آن كليد دلگشا ، بگشا گره از دل مرا * وز قيد هستى كن رها ، اين طاير پربسته را\r\nسنبل ببار از موى خود ، نسرين بيار از روى خود * وز لطف رنگ و بوى خود ، شرمنده كن گلدسته را\r\nاز دام زاهد شد برون ، آهوى دل ، با صد فنون * كى مىتواند كرد صيد ، از دام بيرون جسته را ؟\r\nافكنده‌اى تير نظر ، بر مرغ دل خوردش به پر * جانا بزن تير دگر ، قمرىِ پربشكسته را\r\nاز چنگ گرگان جسته‌ام ، وزبس دويدم خسته‌ام * زين پس مران از كوى خود ، زيبا غزالى خسته را\r\nپيوسته از تير نظر ، بنمود صيد شير نر * تا چون كمان كرد آن پسر ، آن ابروى پيوسته را\r\nدر هر سحرگه مىبَرد ، آرام و خواب از مرد و زن * بر ناله چون سازد به دل ، دل گريهء آهسته را \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n گنجينهء دل بس‌كه پر ، گرديد از ياقوت و درّ * شد تنگ و مىريزد برون ، بس گوهر شايسته را\r\nشد « عندليب » نغمه‌زن ، فارغ ز گل‌هاى چمن * تا در ميان انجمن ، ديد آن گل نورسته را \r\n\r\nنشاط عهد شباب\r\n حيات ما ز شراب است ، نيست ؟ آرى هست * ولى نه بادهء ناب است ، نيست ؟ آرى هست\r\nهزار ميكده آباد گشت و خانهء شيخ * ز زهد خشك خراب است ، نيست ؟ آرى هست\r\nبساط باده‌كشان بين ، كه پير مجلس را * نشاط عهد شباب است ، نيست ؟ آرى هست\r\nشعور و شعر و جنون و خرد ، نهفته به هم * ميان جام شراب است ، نيست ؟ آرى هست\r\nز آفتاب ، علم ، زاهد از مى غفلت * هنوز مست و به خواب است ، نيست ؟ آرى هست\r\nجهان ز جلوهء او روشن است و طلعت او * نهان به زير نقاب است ، نيست ؟ آرى هست\r\nهميشه پنجهء آن شوخ‌طبع باده‌گسار * به خون دوست خضاب است ، نيست ؟ آرى هست\r\nبه پيش بىبصران « عندليب » گلشن روح * ذليل‌تر ز غراب است ، نيست ؟ آرى هست \r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nعندليب ( 1311 )\r\nمحمود عندليب در سال 1311 هجرى شمسى در اصفهان چشم به جهان هستى گشود . پدرش حاج ملّا عبّاس تحصيلات حوزوى داشت و خطى خوش و طبعى موزون و صدائى گرم .\r\nمحمود عندليب تحصيلات ابتدائى را در دبستان پانزدهم بهمن و دوره اول متوسطه را در دبيرستان سعدى طى كرد ازآن‌پس به دانشسراى مقدماتى رفت و در سال 1332 با كسب مقام اوّل فارغ‌التحصيل شد .\r\nعندليب در سال 1332 در همايونشهر اصفهان به استخدام آموزش و پرورش درآمد و در مدارس به تدريس پرداخت و در خلال كار معلّمى ديپلم ششم طبيعى را دريافت كرد آنگاه براى ادامه تحصيل به دانشكده ادبيات اصفهان راه يافت و در سال 1341 از آن دانشكده در رشته زبان و ادبيات فارسى فارغ‌التحصيل شد و باخذ مدرك ليسانس نايل آمد و سرانجام پس از چهل و هفت سال تدريس در دبستان و دبيرستان و مجتمع مديريت دولتى دورهء كاردانى و كارشناسى بازنشسته گرديد .\r\n نزديك نيم‌قرن اگر كرده‌ام نثار * عمر عزيز خويش به پاى معلّمى\r\nدرياى شوق در دل من موج مىزند * در دل مراست باز هواى معلّمى\r\nبا لطف حق به گلشن انديشه « عندليب » * سر مىدهد هنوز نواى معلّمى \r\nعندليب از دوران تحصيل در دبيرستان قريحهء شاعرى در او پديدار گرديد و به\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nسرودن شعر پرداخت . خود مىگويد : از دوران دبيرستان ذوق شعرى مشهود بود منظومه‌هائى اصلاح‌نشده از همان دوران در لابلاى اوراق درهم و برهم موجود به چشم مىخورد ، اين ذوق تا قبل از انقلاب از قوه به فعل درنيامده بود در سال 1360 به توصيهء دوستان شاعر به انجمن‌هاى ادبى راه يافتم كه هنوز ادامه دارد ، در سال 1374 بنا به خواست عدّه‌اى از فرهيختگان ، كانون بازنشستگان اصفهان انجمن ادبى حكيم نظامى را در محل كانون تشكيل دادم و مسئوليتش را نيز به عهده گرفتم از آثار اوست : تحقيق در منطق الطير ، سفرنامه حج ، سفرنامه اروپا و ديوان شعر كه بالغ بر پنج هزار بيت است كه هنوز هيچ‌كدام طبع نشده است .\r\n\r\nبسوز عاشق بيچاره جاى سوختن است\r\n نواى زندگيم هم‌نواى سوختن است * نفس كشيدن من در هواىِ سوختن است\r\nعجب مدار اگر بين گريه مىخندم * طنين خندهء من هاىهاىِ سوختن است\r\nتو فكر خويشتنى با فراق سازش كن * كه وصل يار همان ابتداى سوختن است\r\nشنيده‌ام كه به پروانه شمع سوزان گفت * كه آفرينش ما از براى سوختن است\r\nسعادتى است در آغوش شعله رقصيدن * نصيب كس نشود خونبهاى سوختن است\r\nطبيب راه علاجى نيافت بر اين درد * بسوز عاشق بيچاره جاى سوختن است\r\nبه روىِ بلبل دلداده ، گل به فصل بهار * تبسّمى كه زند رهگشاى سوختن است\r\nطريق عاشق سالك طريق سوز و گداز * عبور از خط آتش به پاى سوختن است\r\nبراى عاشق دلتنگ اگر گشايش هست * گشايشى است كه در تنگناى سوختن است\r\nبراى جنگل خشكيده‌اى كه مىسوزد * دوباره سبز شدن در قفاى سوختن است\r\nبسان مرغ چمن دل مكن از اين آتش * در اين چمن همه‌كس مبتلاى سوختن است\r\nفرار از يك عشق ابتداى بىدردى است * درون شعله شدن انتهاى سوختن است\r\nاگر ز آتش دل « عندليب » سوخت ، هنوز * نواى دلكش او اشتهاى سوختن است \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nفروغ عدل مولا\r\n مغنّى ساز كن امشب نواى هم‌نوايى را * به جامم ريز اى ساقى مى محنت‌زدايى را\r\nشبى ار روشنى چون روز امشب نيمهء ماه است * ملائك بر زمين گسترده فرش روشنايى را\r\nطلوع ماه را ديگر نيازى نيست چون داريم * فروغ آفتاب بىمثال مرتضايى را\r\nنه ماه است امشب اين در آسمان بل دست خورشيد است * به نزد ماه نو آورده كشكول گدايى را\r\nسترد از دفتر ايام صبرش صبر ايّوبى * سخايش داد پايان نام حاتم پور طايى را\r\nبه دوران خلافت در عمل بر ديگران آموخت * قوانين حكومت ، راه و رسم پادشايى را\r\nاميران رهبران فرماندهان بايد بياموزند * از او دين‌پرورى ، فرماندهى ، فرمانروايى را\r\nكريمى دادگستر بود و با دست كرم مىخواست * براندازد ز گيتى مستمندى ، بىنوايى را\r\nتمام همّتش اين بود بر مردم كند حاكم * نواميس الهى را ، قوانين خدايى را\r\nجوانمردى ، شجاعت ، پهلوانى ، خويشتن‌دارى * خداجويى ، جفاسوزى ، رهاسازى ، رهايى را\r\nدريغا قدر خورشيد هدايت را ندانستند * نخواهد ديدهء تاريك‌بينان روشنايى را \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n به محراب عبادت تيره‌انديشان دون كشتند * مراد پارسايان را امام پارسايى را\r\nاگرچه دشمنانش كينه‌جويى كرده گستردند * بساط ياوه‌گويى ، بدزبانى ، ژاژخايى را\r\nفروغ عدل مولا « عندليبا » تا ابد باقى است * نشايد تيره كردن آفتاب كبريايى را \r\n\r\nدر آستان سحر آفتاب را كشتند\r\n به خون نشست فلق بو تراب را كشتند * ز آستان سحر آفتاب را كشتند\r\nفسرد گلشن اميد زان كه دوزخيان * به فصل ريزش باران سحاب را كشتند\r\nهنوز ساحت ام‌القرى سيه‌پوش است * كه آن تجسم ام‌الكتاب را كشتند\r\nبه تشنگان حقيقت دريغ مدعيان * سراب را بنمودند و آب را كشتند\r\nدريغ و درد كه در كسوت مسلمانى * يگانه مظهر اسلام ناب را كشتند\r\nدريغ و درد كه نابخردان بىايمان * امين حضرت ختمى مآب را كشتند\r\nدريغ و درد كه اينان ز فرط گمراهى * شفيع خويش به روز حساب را كشتند\r\nبه خوان غم بنشاندند پير و برنا را * امام و راهبر شيخ و شاب را كشتند\r\nشهيد گشت على باب علم پيغمبر * كه دشمنان خدا آن جناب را كشتند\r\nكشيد آه ز دل « عندليب » كاى آوخ * يتيم گشت زمين بو تراب را كشتند \r\n\r\nبه يمن ساقى خمار من بشكست\r\n بهار رفت و مرا انتظار پابرجاست * هنوز در سر من از بهار سوداهاست\r\nبهار من شده پائيز و ما ز پندارم * نشاط فصل جوانى هنوز پابرجاست\r\nخزان عمر رسيده است كوچ بايد كرد * نموده است قضا حكم ، گرچه غم‌افزاست\r\nز شش‌جهت شده‌ام در حصار انديشه * به هرچه مىنگرم در محيط چون و چراست \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n كدام چاره بود درد و رنج آن كس را * كه در ميانه ياران و اقربا تنهاست\r\nميان شعشعهء آفتاب تاريك است * كنار چشمه‌ى زمزم دچار استسقاست\r\nخداى را ، منِ درمانده را به خود مگذار * كه مستحقّم و مفتاح مشكلات تراست\r\nنيازمندى مبناى بىنيازى شد * كه زندگانى ما براساس خوف و رجاست\r\nبه هوش آمدم از بادهء عنايت دوست * بهر مقام كه هستيم لطفِ او با ماست\r\nز لطف بر من افسرده ساغرى پيمود * وزان شراب درونم تلاطم درياست\r\nچنان در آينهء دل فروغ او تابيد * كه در علانيه ديدم هرآنچه ناپيداست\r\nدر آسمان توكّل شدم به خود گفتم * هرآنچه در قلم صنع مىرود زيباست\r\nدر اين مقام جهان است ذرّه‌اى ناچيز * درون ذرّهء ناچيز ، وسعت دنياست\r\nببين چگونه نهاده است تاك سر به زمين * به ذكر دائم « سبحان ربى الاعلاست »\r\nسرود شكر سرايد به ده‌زبان سوسن * به پيشگاه جلالش چنار دست دعاست\r\nبه عشق اوست غزلخوان بشاخ گل بلبل * به انتظار وصالش به قاف غم عنقاست\r\nنهاد پايه امروز ، رفت اگر ديروز * چنان كه رفتن امروز پايهء فرداست\r\nبر اين اساس فنا رجعت است مردن نيست * بدين قياس فنا مرگ نيست عين بقاست\r\nبه هست و نيست مينديش و خويش رنجه مكن * كه هرچه نيست بجا نيست هرچه هست بجاست\r\nبسان چنگ اگر منحنى شدم شادم * كه تاروپود وجودم تمام شور و نواست\r\nاگرچه كوه مشقت مرا ز پاى افكند * اميدوارى من همچو كوه پابرجاست\r\nچو نيك مىنگرم هيچ‌چيز جز او نيست * اگرچه عالم موجود صحبت من و ماست\r\nتمام عالم هستى ز ملك تا ملكوت * فروغ پرتو خورشيد عالم بالاست\r\nبراى ختم سخن بيتى از منير آرم * نتيجهء سخن عندليب در اينجاست\r\n« نه ساز تست نه آواز من نه شعر « منير » * به هوش باش تغنى كه اين صداىِ خداست » \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nبهشت زاينده‌رود\r\n به‌به ، به اين كرانهء زيباى زنده‌رود * مستيم مستِ مست ز صهباى زنده‌رود\r\nارديبهشت آمد و شد اصفهان بهشت * بازآ نگار من به تماشاى زنده‌رود\r\nگسترده‌اند فرش ز استبرق و حرير * تا پاى خود نهيم به ديباى زنده‌رود\r\nيك بوستان بنفشه و گلهاى رنگ‌رنگ * زينت كند عروس فريباى زنده‌رود\r\nيك‌سو شميم عطر دل‌انگيز نوبهار * سوى دگر طراوت گلهاى زنده‌رود\r\nآنجا ترانه و غزلِ بلبلان مست * اينجا نگر ترانه و آواىِ زنده‌رود\r\nروح اميد در دل‌افسرده مىدَمَد * در صبحدم نسيم فرح‌زاى زنده‌رود\r\nدل مىبرند رقص درختان بيد و سرو * چون زلف پرشكن چمن‌آراى زنده‌رود\r\nهر صبح و شام مهر فلك مىفتد به خاك * تا بوسه‌اى زند به سراپاى زنده‌رود\r\nانديشه ديد ، كوثر و تسنيم و سلسبيل * با يك نگاه بر قد و بالاى زنده‌رود\r\nديگر چه حاجت آب حيات آرزو كنيم * ما را بس است آب گواراى زنده‌رود \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n دلداده‌ايم و عقل به يك‌سو نهاده‌ايم * دل را سپرده‌ايم به درياى زنده‌رود\r\nخوش گفت « عندليب » به آواى دل‌نشين * آن دم كه مست بود ز ميناى زنده‌رود\r\nمن اين بهشت را به بهشتى نمىدهم * به‌به ، به اين كرانهء زيباىِ زنده‌رود \r\n\r\nدعاى تحويل سال\r\n در غبارى ز درد و رنج و ملال * پسرى از پدر نمود سؤال\r\nپدرم سال رو به پايان است * خوب يا بد تمام شد امسال\r\nچشم اميد من به آينده است * شادمانيم يا پريشان حال\r\nچون پدر اين سخن از او بشنيد * گفت در پاسخش چنين فى الحال\r\nمن چه گويم ز غيب آگه نيست * غير ذات خداى جلّ جلال\r\nگفتم امسال بهتر از پار است * بدتر از پارسال شد امسال\r\nروى بنمود شاهد مقصود * پير گشتيم بر اميد وصال\r\nمن ندارم اميد بهبودى * نيستم منتظر به امر محال\r\nغم اگر جست راه خانهء ما * گنهِ بخت نيست يا اقبال\r\nهركجا بنگرى چنين باشد * مشرق و مغرب و جنوب و شمال\r\nمىشنيدم پزشك را مىگفت * به مريضى كه بود بسى بىحال\r\nگر دوا نيست غم مخور زيرا * داروى دردهاست آب زلال\r\nگشت تعديل رشد جمعيّت * گر بود وضع بر همين منوال\r\nفقر و بيمارى و تهيدستى * حلّ مشكل كنند در هر حال\r\nگفت داماد ، نوعروسى را * دور شو ، همسرم ز خواب و خيال\r\nزندگى پشت مرد مىشكند * گر بود مرد خانه رستم زال \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n غصّهء روزگار پيرم كرد * الف قامتم شد از غم دال\r\nبهترين لحظه‌هاى عمر عزيز * در صف انتظار شد پامال\r\nشكم از نان خشك هم خالى است * سينه‌ها از غم است مالامال\r\nكو مجالى براى گفت و شنيد * پنبه در گوشها ، زبانها لال\r\nغم دل را به چاه بايد گفت * نيست بهتر ز چاه جاى مقال\r\nزندگى چيست ؟ زحمت و حسرت * حاصل عمر ؟ آب در غربال\r\nبا چنين حال ، نور چشم عزيز * پاك كن چهره را ز گرد ملال\r\nرشته‌هاى اميد پاره مكن * با توكّل به قادر متعال\r\nكوشش و صبر توشهء راهند * تا رسيدن به كعبهء آمال\r\nموكب نوبهار در راه است * منتظر باش رو ، به استقبال\r\nوقت تحويل با خداى بگو * حوّل احوالنا به احسنِ حال\r\nچون بهار آمد و زمستان رفت * روسياهى شود نصيب ذغال\r\nپاىكوبان سرود مىخوانيم * با دگر دوستان فراغ البال\r\n« عندليب » اين بهشت موعود است * كه رسيده است با شكوه و جلال\r\nشيخ شيراز وصف آن كرده است * در گلستان خود به حد كمال\r\nدوحة سجع و طيرها موزون * روضة ماءِ نهرها سلسال \r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nعنقا ( 1266 )\r\nمحمّد عنقا در سال 1266 هجرى شمسى در تهران چشم به جهان هستى گشود .\r\nپدرش جلال الدّين على ، با كنيت ابو الفضل ، متخلّص به عنقا ، متولد 1228 و متوفّى 1293 شمسى ، عالمى جامع و عارفى كامل و وارسته بود و آثار و تأليفات عديده‌اى از او نيز به جاى مانده است .\r\nمحمّد عنقا خواندن و نوشتن مقدّماتى را در خانه نزد پدر آموخت . ازآن‌پس به مدرسهء شرف ، كه به رياست مرحوم على اكبر خان ناظم الأطباء اداره مىشد ، رفت و مشغول تحصيل شد و فارسى و صرف و نحو و منطق و رياضى و مقدّمات زبان فرانسه را در آنجا فراگرفت و از محضر دانشمندانى چون ميرزا عبد الغفّار نجم الدّوله ( منجّم معروف ) كسب فيض كرد . سرانجام در امتحان نهايى ميان شاگردان مدرسه رتبهء اوّل را حايز گشت ، آن‌گاه به مدرسهء دار الفنون رفت و از دانشمندان و اساتيد آن مدرسهء عالى بهره‌مند و فارغ التّحصيل گرديد .\r\nعنقا چون داراى خطّى خوش بود و در انواع خطّ تبحّر داشت ، در آغاز در دفتر حكومتى ( فرماندارى ) و يك‌چند در وزارت ماليه ( دارايى ) مشغول خدمت شد و در اوايل دورهء چهارم مجلس شوراى ملّى در دبيرخانه مجلس به كار پرداخت و مدّت شش ماه نيز در دفتر مخصوص والاحضرت محمّد شاه ، قبل از عزيمت به اروپا براى تحصيل ، به كار اشتغال ورزيد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nعنقا از شعراى توانا و نامور معاصر ايران است كه يك‌چند در طريق تصوّف و سير و سلوك گام زد و در اين مرحله به مرتبت كمال نيز رسيد و بخشى از ديوان اشعارش به اهتمام فرزند چهارمش ، صادق عنقا ، به نام « كوكب ادب » به چاپ رسيده است .\r\n\r\nپاكباز عشق\r\n دور فلك به صوفى صافى وفا نكرد * ناحق نظر در آينهء حق‌نما نكرد\r\nبا آنكه داشت آگهى از حال زار او * درد دل فسردهء ما را دوا نكرد\r\nدلدار بست ، عهد كه با من وفا كند * بشكست از طريق جفا و وفا نكرد\r\nرخ تا ز درد عشق و محبّت نكرد زرد * مسّ وجود صاف از آن كيميا نكرد\r\nاز نقد ما عيار گرفتند مفلسان * كرديم شرم و ، شرم كسى از خدا نكرد\r\nاز ما كسى دريغ ز جور و جفا نداشت * بل ناكسى نماند كه جور و جفا نكرد\r\nبيگانه ناخدا بود و بحر موج‌خيز * يا ربّ ! بكن تو رحم ، اگر ناخدا نكرد\r\nعريانى است خرقهء فقر ، اى پسر ! كه دهر * پيراهنى نداد كه آخر قبا نكرد\r\nآن را كه صدق هم‌قدم و عشق همدم است * حقّش به كام شعبده‌بازان رها نكرد\r\nعمرى به جست‌وجوى خرابات شد خراب * دل ساخت با خرابى و فكر بنا نكرد\r\nآن پاكباز عشق كه صدق و صفاش هست * جز روى دل به جانب فقر و فنا نكرد\r\n« عنقا » برفت و در پس زانوى دل نشست * از ماسوى بريد و دل از حقّ سوا نكرد \r\n\r\nاختر شبگرد\r\n گر نالهء بلبل به دل گل اثرى داشت * وين غنچه ز دلتنگى بلبل خبرى داشت\r\nگل‌ها همگى بارور از روح چو مريم * هر شاخه در آغوش چو عيسى پسرى داشت\r\nچون سروى و اين گفته به بالاى تو شد راست * گر سرو روان بود و رخ چون قمرى داشت\r\nاز مدرسه تا ميكده نزديك بود راه * گر مردم روشندل و صاحب‌نظرى داشت\r\nبويى نبرد زاهد از اين مستى و اين عشق * از خانه‌اش اى كاش به ميخانه درى داشت \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n اى كاش كه پند پدر پير ، جوان را * تا ناشده از كرده پشيمان ، اثرى داشت\r\nخون دل ار لاله به پيمانه نمىريخت * و آن نرگس مخمور به اشكش نظرى داشت\r\nاى كاش كه آن اختر شبگرد به سالى * چون مهر درخشنده به ما هم گذرى داشت\r\nاز مدرسه فارغ شد و آمد به خرابات * افكند به پاى قدمش هركه سرى داشت\r\nسرّيست در اين نكته ، به مفتى نتوان گفت * با اهل دلى گو كه از اين‌بار برى داشت\r\nفرصت شمر اين دم كه درِ ميكده باز است * رهرو نشود گمره اگر راهبرى داشت\r\nتا كوى خرابات كه آبشخور « عنقا » ست * سيرى بُوَدش هركه چو سيمرغ پرى داشت \r\n\r\nسلطنت عشق\r\n سينه به دل غير آه ، راه ندارد * واى بر آن سينه‌اى كه آه ندارد\r\nبر در دل همچو حلقه چشم‌به‌راه است * آنكه در اين آستانه راه ندارد\r\nبر سر كويش گداى خاك نشينم * هيچ شهى همچو بارگاه ندارد\r\nسلطنت عشق بين كه خون جهانى * ريخت ز بيداد و دادخواه ندارد\r\nدر دل عاشق نمود داد ز بيداد * جز درِ معشوق دادگاه ندارد\r\nخال تو را ديد چشم و گفت چو حافظ * كيست به دل داغ آن سياه ندارد\r\nبار فراق تو بشكند كمر كوه * وين ره سنگين پناهگاه ندارد\r\nقبلهء آن‌كس كه راست ز انجم ابروست * صاحب محراب و خانقاه ندارد\r\nآنكه مرادش ز مىفروش برآيد * جز درِ ميخانه باشگاه ندارد\r\nبر زبر قاف عشق عرصهء « عنقا » ست * برتر از اين عرشه پادشاه ندارد \r\n\r\nمرثيهء عرفانى\r\n عشّاق حق‌ّپرست كه جام ولا زدند * با ياد حقّ قدم به‌سوى ماسوى زدند\r\nاز جان بريده‌دست و به جانان نهاده روى * جام ولا مدام به بزم فنا زدند\r\nبنهاده جان خود به كف دست و مست‌وار * در خون خويش رقص‌كنان دست و پا زدند \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n آنان كه بىنياز به حقّ از دوعالم‌اند * از هاىوهوى رسته و دم از خدا زدند\r\nچشم خداىبين طلب اى دل ، كه عاشقان * بر هرچه جز خداى بود پشت و پا زدند\r\nزين ورطه كس نرفت جز آنان كه از ازل * دست و لا به دامن آل عبا زدند\r\nعبّاس را كه اوست علمدار عاشقان * خرگاه قرب در حرم كبريا زدند\r\nپرشور از نواى حسينى كه سرزده‌ست * نشناخت تا كدام در اين ره بپازدند\r\n« عنقا » سواد قلب به سوداى عشق سوخت * تا بر دل گداخته‌اش كيميا زدند \r\n\r\nقطعه در اندرز\r\n اى دل اگر ز صحبت من سود بايدت * بشنو نصيحتى كه ندارد تو را زيان\r\nهمّت بلند دار و جهان را مگير سخت * گيرى چو ، سخت بگيرد تو را جهان\r\nآزادتر ز صحبت نااهل و بىلجام * دربند خويش باش نه پابند اين و آن\r\nنبود جز از تو هيچ‌كست در زمين امين * ندهد به روز سخت كست در زبان امان\r\nكارى مكن كه گر به تواش بازگو كنند * روى چو ارغوان شودت رنگ بىتوان\r\nظالم مباش و ظلم كسى هم مكن قبول * كاين هر دو شيوهء دد و دام است و گمرهان\r\nگر مرد كار هستى ، مردانه كار كن * با جمع همچو شمع بسوز و بساز هان\r\nور اهل ذوق و گوشه‌نشينى و حق‌ّطلب * در خويش جست‌وجو كن و در تاروپود جان\r\nپندى بگويمت كه اگر پيروى كنى * گردى تو بىنياز ز پند جهانيان\r\nكن عادلانه صرف به نحو مناسبش * هر قوّتى كه داده تو را حقّ به رايگان\r\nجوياى كيمياى سعادت شوى ، اگر * جويى به قاف صحبت « عنقا » ى بىنشان \r\n\r\nبىخبرى\r\n درگه‌ات قبلهء صاحب‌نظرى نيست كه نيست * بر درت ديدهء اهل بصرى نيست كه نيست \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n من نه تنها به سر كوى تو سر دادم و بس * در خم زلف تو چون گوى ، سرى نيست كه نيست\r\nلعل نوشين تو شيرين كندم تلخى صبر * گرچه در صبر به دل نيشترى نيست كه نيست\r\nاوست عمر من و بگذشت چو برق از نظرم * خيره اندر گذرش رهگذرى نيست كه نيست\r\nرفت از ديده و ديديم كه اندر پى او * بر غبار قدمش چشم ترى نيست كه نيست\r\nمن ز جامى شدم ار بىخبر از خويش چه باك * كاندر اين بىخبرىها خبرى نيست كه نيست\r\nنه همان‌طور به گفتار انا الحقّ برخاست * به حقيقت كه حقّ اندر شجرى نيست كه نيست\r\nنيست موسى كه انا الحقّ شنود ، ور نه حكيم * گفت كاين زمزمه اندر شجرى نيست كه نيست\r\nراهرو را همه دم راهبرى مىبايد * ز آنكه در پيچ و خم ره خطرى نيست كه نيست\r\nراه پيدا كنى ، ار چشم نهى براثرم * كه ز خونابه در اين ره اثرى نيست كه نيست\r\nقاف تا قاف جهان شهپر « عنقا » بگرفت * زير بال‌وپر او بال‌وپرى نيست كه نيست \r\n\r\nپرتو جمال\r\n خون دل است آنچه تو بينى به جام ما * وين جام ، جرعه‌ايست ز شرب مدام ما\r\nدل آه آتشين به دم چاه مىدمد * با من به همدمى برساند پيام ما \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n ديشب هزار عقده به موى تو داشت دل * صحبت دراز گشت و نشد صبح و شام ما\r\nدر پرتو جمال تو جان را فدا كند * آن دم كه بر لب تو زند بوسه جام ما\r\nسلطان حسن راست كه صد رشته دلبرى * از آن ميان به موى تو رشته‌ست دام ما\r\nدر پرده نغمه‌هاست به قانون عشق ، اگر * چنگ دل تو ساز شود با كلام ما\r\nعشق است گوهرى كه ز جود وجود او * برجا نشسته هستى و بر پا مقام ما\r\nگر توتياى چشم تو شد خاك كوى عشق * راز درون چرخ بينى ز جام ما\r\nاز دوست غير دوست نخواهم كه غير دوست * گركان شكّر است ، كند تلخ كام ما\r\nنىنى ، خطاست گر به زبان نام غير رفت * غيرت به غير ره ندهد در مرام ما\r\nاز خانه ، رخت خويش به ميخانه برده‌ايم * كان جا ز ننگ خرقه بشويند نام ما\r\n« عنقا » بهشت خلد بماندند در قصور * آنان كه دور بوده ز قرب مقام ما \r\n\r\nپند خرد\r\n چاره شد از دست دگرباره‌ام * نيست ز ديوانه شدن چاره‌ام\r\nاز خردم آنچه مرا پند بود * خوب چو ديدم ، همه پابند بود\r\nعقل گهى خوب و گهى بد كند * گاه قبول آرد و گه ردّ كند\r\nعقل عقال است و به حيوان سزاست * فخر به پا ، بند در انسان چراست\r\nطفل كه ناموخته رسم نفاق * مىنرود جز به ره اتّفاق\r\nبىخبر از خواجگى و بندگى * فارغ از اوهام كند زندگى\r\nتا نكشد پرده به رويش بلوغ * راه نيابد به دماغش دروغ \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nعيانى ( 1315 )\r\nرحيم عيانى ، فرزند ابراهيم ، در سال 1315 هجرى شمسى در اسكوى تبريز از مادرزاد ، تحصيلات ابتدايى را به پايان رسانيد ، ازآن‌پس به دبيرستان رفت ، امّا تا كلاس سوم متوسّطه بيشتر نتوانست به تحصيل ادامه دهد و از تحصيل بازماند .\r\nعيانى از سال 1341 به شعر و شاعرى پرداخت و براى پيشرفت و شكوفايى شعرش به انجمن‌هاى ادبى تبريز و زادگاه خود روى آورد و درضمن از استاد محمّدآبادى در اين رهگذر بيشترين بهره را برد و در سال 1363 نخستين مجموعهء اشعارش به نام « ره‌آورد صبا » طبع و نشر گرديد .\r\nعيانى در سرودن شعر به زبان آذرى تسلّط كامل دارد و قسمتى از اشعار تركى او به نام « آذربايجان نغمه‌سى » همراه با اشعار فارسى او آمادهء چاپ است . وى هم‌اكنون نيز در انجمن ادبى سهند اسكو ، كه زير نظر ادارهء آموزش و پرورش اداره مىشود ، شركتى فعّال دارد و در انجمن ادبى تبريز ، كه در محلّ كتابخانهء آن شهر تشكيل مىگردد ، گاهى حضور به هم مىرساند . نمونه‌هاى اشعار تركى او در جلد دوم « ادبيّات اوجاقى » و جلد سوم « تذكرهء شعراى آذربايجان » چاپ شده است .\r\n\r\nشِكوِه\r\n تويى آن غزال وحشى ، كه به شيوهء نگاهى * به شكار خود درآرى ، دل شير ، گاه‌گاهى \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n به نگاه آهوانه ، دل شير چون شكارى ؟ * دل‌وجان عشق‌بازان ، به فداى آن نگاهى\r\nبه شب فراق ، اى مَه ! نرود به خواب چشمم * نكنى اگر تو باور ، دهد اختران گواهى\r\nسپه غمت ز هر سو ، به دلم هجوم كرده * چو هجوم روستايى به سراى پادشاهى\r\nبه جهان مرا چه حاجت ، به سرير و تاج شاهى * ز ره كرم تو يك‌دم ، اگرم كنى نگاهى\r\nدل خود به تار زلفش ، به هزار اميد بستم * چو شود اگر وصالش ، شودم نصيب ، الهى\r\nبه دل شكستهء من ، بكن آنچه مىتوانى * تو و اين جفاى بىحدّ ، من و آه صبحگاهى\r\nبرو اى ستمگر از من ، كه متاع نوجوانى * به رهت نثار كردم ، دگرت ز من چه خواهى ؟\r\nتو كه روزگار ما را ، به جهان سياه كردى * به جهان ، برو كه روزت بشود چو من سياهى\r\nبه پناه ، « عيانى » آمد ، ز درت به قهر راندى * برو ، از درت برانند ، به گاه بىپناهى \r\n\r\nگوهر از دست‌رفته\r\n كجاست راحتِ جان ستم‌كشيدهء من ؟ * كجاست طاقتِ قلب به جان رسيدهء من ؟\r\nچه گفته‌اند ز من بر حبيب من يا ربّ ؟ * كه در نشانده به اشك از غمش دو ديدهء من\r\nكجا روم ؟ چه كنم ؟ دردِ دل كه را گويم * كه رفت از بر من يارِ برگزيدهء من\r\nمگر مَنَش نه دل‌وجان خود فدا كردم ؟ * كه با رقيب بسازد وفا بريدهء من\r\nبه كوى عشق سزد ، مفلسم اگر خوانند * چرا ، كه شد ز كفِ من به در « فريدهء » من\r\nگهى مَكم ز نشاط و گهى خورم با شوق * نصيبم ار بود آن بارِ نورسيدهء من\r\nز شوره گل طلبد هركه بعد از اين جويد * طراوت از غزل و صنعت از قصيدهء من\r\nز يمن طبع « عيانى » نوشت با شيون * بسى غزل به تو اين كلك سربريدهء من \r\n\r\nغوغاى قيامت\r\n گل‌اندامى اگر باشد كنارم * به سير بوستان ديگر چه كارم ؟\r\nگواهى مىدهد پروين همه‌شب * به حالِ ديدهء شب‌زنده‌دارم ؟\r\nبه غوغاى قيامت روزِ محشر * به نامت سر ز خاكِ خود برآرم \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n به گردون سر فرو نارم ، و ليكن * به زير پاى دلبر خاكسارم\r\nشرابى خوردم از پيمانهء عشق * دگر امّيد هشيارى ندارم\r\nبه گيتى چون سرِ زُلف سياهى * نبودى ، گر نبودى روزگارم\r\nچسان گريد به گلشن ابر نيسان * چنان گريم به ياد گل‌عذارم\r\nدگر من ، با چه امّيدى در « اسكو » * نشينم بىتو و عمرى سرآرم\r\nبگيرم دامنش آخر ، « عيانى » * به كوى يار ، اگر افتد گذارم \r\n\r\nبهار\r\n گريه چو چشم عاشقان ، مىكند ابر نوبهار * سبزهء تازه مىدمد ، باز به صحن مرغزار\r\nصحن چمن حكايت از باغ بهشت مىكند * يافته نوعروس گل ، جلوه ز ابرهاى تار\r\nشاخ مرصّع از دُرَر ، باغ مزيّن از گهر * فرش زمرّدين نگر ، دامن دشت و كوهسار\r\nجام شراب را به كف ، لاله گرفته در چمن * طرّهء مشكبار خود ، كرده بنفشه تاب‌دار\r\nبر رخ لاله در چمن ، ژاله نشسته صبحدم * راست چو قطرهء عرق ، كآمده بر رخ نگار\r\n« گلبن عيش مىدمد ، ساقى گل‌عذار كو » ؟ * تا دَهَدم پياله‌اى ، ز آن مىِ صاف و خوشگوار\r\nنغمه‌سراى بوستان ، شور فكنده در چمن * قُمرى خوش‌ترانه هم ، بر سرِ سرو جويبار\r\nخيز و به صد طرب ره باغ بگير ، كاين زمان * روح‌فزاست بيشتر ، زمزمه‌هاى آبشار\r\nگشت ز مشك بىنياز ، جملهء مردمان كه باز * مىرسد از ديار گل ، پيك نسيم مشكبار\r\nگرچه خوش است بوستان وقت سحر « عيانيا » * خوش‌تر از آن بود ولى ، چهرهء دلگشاى يار \r\n\r\nجفاجو\r\n نالم از دست نگارى كه جفاجوست مرا * دل چو پيمانهء خود از ستم اوست مرا\r\nعين لطف است به چشم من و در پيش خِرد * هر جفايى كه به دل مىرسد ، از دوست مرا \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n رفتى و ليك ندانم كه در اين سينهء تنگ * از غمت چيست كه هردم به هياهوست مرا\r\nنقشهء قامت دلجوى تو در چشم پرآب * همچو سرويست كه عمرى به لب جوست مرا\r\n« خشم و كين ، جور و ستم ، لطف و عطا ، مهر و وفا * به خدا گر ز تو باشد همه نيكوست مرا »\r\nآنكه بر خرمن صبرم زنَد آتش هردم * لاله‌رخ ، ماه جبين ، دلبر « اسكو » ست مرا\r\nز آن دمى كه ز من اى سرو ، كشيدى دامن * همچو قُمرى ، دل ديوانه ، به كوكوست مرا\r\nباد ، خاكستر من گر بربايد ، شايد * كآتشى زد ، به دل‌وجان ، غم آن دوست مرا\r\nكى توان رفت « عيانى » ز سر كوى حبيب * ز آنكه دل‌بستهء آن حلقهء گيسوست مرا \r\n\r\nقصّهء شباب\r\n رفتى و در غم تو ديده پرآب است هنوز * خانهء دل ز جفاى تو خراب است هنوز\r\nمنّت بادهء گلرنگ ، ز ساقى نكشم * ياد لعل تو مرا به ز شراب است هنوز\r\nخيمه در باغ ازاين‌پس نزنم پس چه كنم ؟ * كه به رخسار گل از ژاله نقاب است هنوز\r\nرهزنِ زلف سيه‌كار تو اى مايهء ناز * در پى غارت دل‌هاى خراب است هنوز\r\nگرچه سيرم دگر از صحبت ياران دغل * ديده‌ام روشن از اوراق كتاب است هنوز\r\nآنچه خون ساخت « عيانى » دل من در همه عمر * خاطرات خوش ايّام شباب است هنوز \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nلالهء خونين\r\n آن دل كه از داغ غمت ، چون لاله خونين كردمش * ديوانه گشت و بند او ، ز آن زلف پرچين كردمش\r\nحُسن جهانگير تو را ، من موبه‌مو سنجيده‌ام * از خرمن گل بستر و ، از نازبالين كردمش\r\nآن بلبلى را كز خزان ، دل گشته بود اندر فغان * خواندم به سير بوستان ، تا غرق نسرين كردمش\r\nاى بر همه مأوا دلت ، دارد به هركس جا دلت * ياد از دلى كن كز غمت ، چون لاله خونين كردمش\r\nفرهاد را در بيستون ، ديدم به حسرت غرق خون * خواندم ز شيرين قصّه‌اى ، در خواب شيرين كردمش\r\nخواندم « عيانى » دفتر عهد بتان را حرف حرف * پيدا نشد نام وفا ، هر قدر تمرين كردمش \r\n\r\nمادر\r\n مادر ! عجب كه بىتو در اين تنگناى دهر * بىمهرىام نگر كه عبث زنده‌ام هنوز\r\nبازآى تا نثار تو سازم متاع جان * كز لطف بىكران تو شرمنده‌ام هنوز \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nعيسىآبادى ( 1359 )\r\nاكرم عيسىآبادى ، فرزند حسن ، در سال 1359 در تهران قدم به عالم هستى گذاشت . تحصيلات ابتدايى و متوسّطه را در زادگاهش و قم به انجام رسانيد و در رشتهء رياضى ديپلم گرفت .\r\nاكرم عيسىآبادى مىگويد : « از كودكى به شعر و موسيقى علاقهء فراوان داشتم .\r\nيادم مىآيد هروقت از من مىپرسيدند : مىخواهى چه شغلى را انتخاب كنى ؟ مىگفتم :\r\nدوست دارم شاعر شوم . امّا اكنون مىفهمم كه سرودن شعر شغل نيست ، بلكه جريان خون شاعر است . »\r\nعيسىآبادى باز دربارهء شعر خود مىگويد : « از هنگامى كه قدم به سنين نوجوانى گذاشتم ، بعضى از معلّمان و دوستان و خانواده مرا در سرودن شعر تشويق مىكردند ، تا مردادماه سال 1374 كه تولّدى ديگر يافتم ؛ يعنى با افتتاح انجمن شعر و ادب حرم با شعر به معنى واقعى آشنا شدم و راه و رسم آن را آموختم و در اين رهگذر از استادانى چون مجاهدى و حسينى سپاسگزارم . »\r\nعيسىآبادى با اينكه در آغاز كار شاعرى است امّا از استعداد و قريحهء كافى در شعر برخوردار مىباشد و آينده درخشانى را در شعر نويد مىدهد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nتقديم به حضرت فاطمه عليها السّلام لحظهء زخمى\r\n شبى سنگين و طولانى دل مهتاب را بردند * و با توفانى از غم‌ها قرار آب را بردند\r\nو در يك‌لحظهء زخمى درختى شكل مىگيرد * كه در نقّاشى دردش حريم قاب را بردند\r\nشبى مانند عاشورا ، عزيزى تشنه مىگريد * كه روحش را تَرَك دادند و روح آب را بردند\r\nشبى كه امتدادش غم ، تمام لحظه‌هايش غم * شبى كز چشم يك كودك حضور خواب را بردند\r\nو مردى خسته و تنها درون چاه مىگريد * كه دور از التهاب غم ، ولى بىتاب را بردند \r\n\r\nقفس را رها كرد\r\n شبى رو به‌سوى خدا كرد و رفت * براى شقايق دعا كرد و رفت\r\nتمام قفس‌هاى ما قفل بود * شبى كه قفس را رها كرد و رفت\r\nبلور غزل‌هاى آبى شكست * غزل را چه بىانتها كرد و رفت\r\nسپيدارى از نسل خورشيدها * به آلاله‌ها اقتدا كرد و رفت\r\nتمام دلش پيش خورشيد بود * نگاهى به آيينه‌ها كرد و رفت\r\nو انگار بغض از گلو مىچكيد * همان شب كه ما را دعا كرد و رفت \r\n\r\nانتظار\r\n آقا بيا ! كه آمدنت دير مىشود * هر لحظه‌اى بدون تو دلگير مىشود\r\nوقتى كبوتران غم آزاد مىشوند * دل‌ها به جرم عشق تو زنجير مىشود \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n فريادهايمان چو سكوتى مكرّر است * در قلب‌ها صداى تو تحرير مىشود\r\nدر انتظار يك تپش سبز مانده‌ايم * در دل نگاه‌هاى تو تصوير مىشود\r\nدر كوچه‌هاى خاطره ما خسته مىرويم * آينده‌اى به ياد تو تفسير مىشود \r\n\r\nگم‌شده\r\n حرف‌ها در قفس حنجره‌ها گم شده‌اند * قصّه‌ها در نفس شاپره‌ها گم شده‌اند\r\nكوچه‌ها با قدم خاطره‌ها مىگريند * چشم‌ها ، آن طرف پنجره‌ها گم شده‌اند\r\nچشمه‌ها در قفس تاقچه‌ها مىخشكند * در جهانى كه در آن منظره‌ها گم شده‌اند\r\nو سكوت از نفس گرم زمين مىشكند * در زمانى كه دل مقبره‌ها گم شده‌اند\r\nدل فغان مىكند از ظلمت شب بىمهتاب * آه از آن شب كه در آن شاپره‌ها گم شده‌اند \r\n\r\nباران\r\n من يك غزل گم كرده‌ام آرى ، در امتداد بارش باران * يك انتظار سبز طولانى ، در آرزوى سازش باران\r\nمن راه خواهم رفت يك روزى ، تا انتهاى جادهء باران * پرواز خواهم كرد من حتّى ، با لحظه‌هاى سازش باران\r\nروزى دلم را مىسپارم من بر دست‌هاى بىغم باران * مثل شقايق‌هاى صحرايى ، آرام زير نم‌نم باران\r\nگاهى سكوتى سرد مىميرد ، با گام‌هاى آبى باران * فريادهايى نقش مىگيرد ، با گام‌هاى آبى باران\r\nما باز امّا مانده‌ايم اينك در رازهاى خستهء باران * دريايى از افسانه مدفون است ، در حرف‌هاى بستهء باران \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nدر سوگ مهر\r\n اى زمين و آسمان ! گريان شويد * از تمام خنده‌ها عريان شويد\r\nابرها ! باران غم جارى كنيد * ديدگان خسته‌ام ! يارى كنيد\r\nشاپرك‌ها ! درد را باور كنيد * غم فضاى سرد را باور كنيد\r\nلاله‌ها ! با اشك غمخوارى كنيد * با شقايق‌ها عزادارى كنيد\r\nاى سپيداران عاشق ! خم شويد * با سيه‌پوشيدگان همدم شويد\r\nبغض‌ها در سينه‌ها سنگين شده * چهرهء آيينه‌ها غمگين شده\r\nچون‌كه روح آبشاران كوچ كرد * عطر گل‌هاى بهاران كوچ كرد \r\n\r\nراه بىپايان\r\n اين دل غريب شكسته ، امروز مهمان ندارد * اينجا كسى صادقانه ، با عشق پيمان ندارد\r\nاين فصل فصل غريبيست ، فصل درختان آتش * فصل كلاغان وحشى ، فصلى كه باران ندارد\r\nاينجا كسى مىسرايد ، از دردهاى پياپى * فردى كه بر شعرهايش ، خود نيز ايمان ندارد\r\nچنديست اينجا اسيريم ، در اين قفس‌هاى رنگى * ما خسته‌ايم از قفس‌ها ، اين رنگ‌ها جان ندارد\r\nدر انتهاى بيابان ، انگار راه سپيديست * من مىروم خسته ، امّا ، اين راه پايان ندارد \r\n\r\nنگاه آينه\r\n دوباره اشك كه غرق نگاه آينه‌هاست * و درد نقش دل بىگناه آينه‌هاست\r\nتمام وسعت غم در غزل نمىگنجد * و عشق زخمى و تب‌دار آه آينه‌هاست \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n رسيد فصل شكستن و فصل رويش خون * كجاست معجزه‌اى كه پناه آينه‌هاست ؟\r\nهنوز فرصت ماندن براى خواندن هست * هنوز قاصدكى در نگاه آينه‌هاست\r\nو تا هميشهء تاريخ سبز مىماند * تمام راه بلندى كه راه آينه‌هاست \r\n\r\nتنهاترين مرد\r\n نصيب كوچه‌هاى شهر امشب يك جهان درد است * غدير انگار خاموش است و دست كوفيان سرد است\r\nصداى غربت نسل شقايق را نمىفهمند * و تنها چاه مىداند « علىّ » تنهاترين مرد است \r\n\r\nبيا . . . !\r\n بيا با ما كمى هم مهربان باش * به فكر حرف‌هاى ديگران باش\r\nبيا در آسمان خالى ما * براى لحظه‌اى رنگين‌كمان باش \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nعيسى ( 1312 )\r\nعيسى شيخ‌الاسلامى ، فرزند ميرزا شفيع ، در مهر ماه سال 1312 شمسى در روستاى بورقان فراهان پا به عرصهء حيات گذاشت . مادرش شمس السّادات قائم‌مقامى است كه نسبش با دو پشت به ميرزا ابو القاسم قائم مقام فراهانى صدر اعظم ايران مىرسد . نيايش شيخ محمّد باقر شيخ‌الاسلام عالمى متّقى و فقيهى مبرّز و مورد وثوق و احترام مردم و در رفع مشكلات آنان كوشا بود .\r\nشيخ‌الاسلامى تا هجده‌سالگى در زادگاه خود به تحصيل پرداخت و در امر كشاورزى پدر را يار و مددكار بود . ازآن‌پس به تهران مهاجرت كرد و در اين شهر رحل اقامت افكند و به كسب و كار پرداخت و هم‌اكنون شركت توليدى « شماچسب » به همّت او اداره مىشود .\r\nعيسى شيخ‌الاسلامى كه در شعر تخلّص به اسم مىكند ، از ذوق شعر و قريحهء شاعرى برخوردار مىباشد . بااين‌كه در كارهاى توليدى فعاليت مىكند ، از شركت در انجمن‌هاى ادبى غافل نمانده و درضمن يكى از اعضاى ثابت و مؤثّر انجمن ادبى اراكىهاى مقيم تهران به شمار مىرود .\r\nشيخ‌الاسلامى شاعرى اخلاص پيشه است و نسبت به خاندان عصمت و طهارت عليهم السّلام اخلاص كامل دارد و از خلال اشعارش نسيم جان‌بخش ولايت به مشام مىرسد و آنچه شيخ‌الاسلامى را ممتاز ساخته و به شعرش رونق بخشيده ،\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nهمين اخلاص او به ائمهء اطهار مىباشد .\r\nشيخ‌الاسلامى داراى شش پسر و دو دختر است كه همگى تحصيل كرده و دوتا از آن‌ها در آمريكا سكونت دارند . ديوان اشعار وى به نام « راز دل » در سال 1370 توسّط مؤسّسهء فراهانى در تهران طبع و نشر گرديد .\r\n\r\nحبّ علىّ\r\n يا ربّ ! مددى ، كه كار آسان گردد * حرف دل ما قبول جانان گردد\r\nبا نور ولا ، قلب مرا روشن كن * تا آنكه دل از نور تو تابان گردد\r\nاز لطف و كرم يك نظرى بر ما كن * تا كلك ضعيف ما دُرافشان گردد\r\nپر كن دل ما ز حبّ خاصان درت * تا قلب من از عشق ، دوچندان گردد\r\nدانى كه سخن ز جان و دل مىگويم * خواهم كه پذيراى دل‌وجان گردد\r\nحبّ علىّ و آل علىّ بر دل ماست * خواهم كه قبول دل آنان گردد\r\nبىحبّ علىّ نخواهد عمرى دل من * گر خاك رهم لؤلؤ و مرجان گردد\r\nاز عشق علىّ قلب مرا سوزان كن * كز مشعل دل ، نور ، فروزان گردد\r\nيا ربّ ! ز ظلمات به نورم آور * دل شامل آن آيهء قرآن گردد\r\n« عيسى » ز تو شاكر بود و خواهان است * گر كرده خطا ، مورد غفران گردد \r\n\r\nولادت حضرت محمّد صلّى اللّه عليه و آله و سلم\r\n در امشب رحمتى از داور آمد * ز بهر بىنوايان ياور آمد\r\nزمين شد روشن از نور جمالش * مسخّر گشت دنيا از كمالش\r\nمحمّد ، مصطفى گرديد نامش * همه مسرور و خشنود از كلامش\r\nهمان‌كه دعوى پيغمبرى كرد * همان‌كه انبيا را سرورى كرد\r\nهمان‌كه خاتم پيغمبران شد * همان‌كه ياور مستضعفان شد\r\nهمان‌كه با سماوات آشنا بود * خبردار از حريم كبريا بود \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n همان‌كه ملك هستى را صفا داد * همان‌كه آدميّت را بها داد\r\nهمان‌كه مژده‌اى از ماسوا داد * خبر از خالق ارض و سما داد\r\nهمان‌كه راز هستى برملا كرد * مرا با خالق خود آشنا كرد\r\nهمان‌كه هرچه گويم گفتهء اوست * همه آيين و ايمان من از اوست\r\nهمان‌كه در نمازم نامش آرم * به امر او سر اندر سجده دارم\r\nهمان‌كه حق‌ّپرستى ، ياد ما داد * اميدى بر دل ناساز ما داد\r\nهمان‌كه روح و قلبم را صفا داد * مرا پيوند با ملك بقا داد\r\nهمان‌كه روز محشر ياور ماست * شفاعت گر به پيش داور ماست\r\nهمان‌كه رحمة للعالمين است * همان‌كه خازن خلد برين است\r\nهمان‌كه رهسپار آسمان شد * مقدّم بر تمام قدسيان شد\r\nدر آنجايى كه قدسى ره ندارد * كسى راهى بر آن درگه ندارد\r\nهمان احمد كه پيمود آسمان را * حريم خالق كلّ جهان را\r\nهمان‌كه ميهمان كبريا شد * در آنجا راز مولا برملا شد\r\nسخنگوى حريم حقّ ، علىّ بود * دل احمد ز عشقش منجلىّ بود\r\nاز اين شد مفتخر « عيسى » در اين دار * كه بر دين محمّد كرده اقرار \r\n\r\nميلاد فاطمهء زهرا عليها السّلام\r\n امشب به زمين نور خدا جلوه‌گر آمد * يعنى كه نبىّ را گهرى پرثمر آمد\r\nدر عالم بالا همه مسرور و ثناخوان * كز شاخهء طوبى شجرى بر شجر آمد\r\nنورى ز سما سوى زمين تافت كه ناگاه * گويى به زمين پرتو شمس و قمر آمد\r\nدُختى به نبىّ كرد عطا ، خالق يكتا * بر نسل بشر راهنمايى دگر آمد\r\nبشكفت گلى از دل بستان محمّد * كز جلوهء او روى زمين جلوه‌گر آمد\r\nظلمت ز جهان رخت فروبست به يك‌بار * يعنى به جهان نور خدا مستمر آمد\r\nهمتاى علىّ آن ولىّ مطلق يزدان * او نور خدا بود ، به شكل بشر آمد \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n آن كس كه جهان را كند از نور منوّر * در باغ ولايت شجرى پرثمر آمد\r\nآن‌كس كه دهد تا به قيامت به جهان نور * آن شافع محشر ز جهان دگر آمد\r\nآن‌كس كه بشر را دهد از نار خلاصى * محبوبهء حقّ ، بنت نبىّ ، از سفر آمد\r\nتبريك ز « عيسى » به همه نوع بشر باد * كاين مادر فرخنده ، تو را راهبر آمد \r\n\r\nآيت شرف\r\n امشب صفا به خانهء شير خدا رسيد * غم‌خواره‌اى ز بهر شه كربلا رسيد\r\nبار دگر جهان به خروش آمد از غمش * يعنى اسير كوفه و شام بلا رسيد\r\nزينب ، يگانه بانوى غم‌ديدهء جهان * امشب به امر حقّ ز براى جفا رسيد\r\nدُخت بتول و نسل علىّ ، آن فرشته‌خو * آن آيت شرافت و رحم و حيا رسيد\r\nنور علىّ و فاطمه درهم شد و از او * شير دگر به خانهء خير النّسا رسيد\r\nآن‌كس كه جام بادهء غم را به سر كشيد * امشب ز عالم ملكوت و سما رسيد\r\nآن خطبه‌خوان مجلس فرعونيان شام * بهر بقاى دين مبين خدا رسيد\r\nمولود اين خجسته‌لقا ، بس مبارك است * چون شافعى ز بهر من بينوا رسيد\r\n« عيسى » اگر خوشى ز چه جاريست اشك تو * نالان مباش ! چون‌كه به دردت دوا رسيد \r\n\r\nخبرى نيست\r\n چنديست كه از يار و ديارم خبرى نيست * از جام مى و بوس و كنارم خبرى نيست\r\nلطفى نشود از چه ندانم به من اى دوست * از ساغر مينا و نگارم اثرى نيست\r\nگويى كه دگرباره خطايى شده از ما * حتّى به جفا بر من مسكين نظرى نيست\r\nتا ناله نسازم ، نكنم زارى و افغان * دانم كه در اين كلبه نشستن ثمرى نيست\r\nدر كلبهء تاريك چه سازم من مسكين * يا ربّ سببى ! كلبهء ما را قمرى نيست\r\nخواهم كه به‌سويش به هوا بال گشايم * افسوس كه « عيسى » به برش بال‌وپرى نيست \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nيار نيكو\r\n اگر لطفى كند آن يار نيكو * به يك‌سو افكند از چهره گيسو\r\nنگاهى گر كند بر جانب من * نماياند به من آن چشم و ابرو\r\nشوم مست از نگاه آن گل‌اندام * ننوشم مى به‌جز از ساغر او\r\nشوم پروانه‌وار اندر طوافش * ز جان و دل بگيرم ذكر « يا هو »\r\nسماعى جان‌فزا بر پا نمايم * در آن حال و در آن ذكر و در آن خو\r\nاگر گيرم سرم بر دامن خويش * از آن بهتر چه مىخواهم ، تو برگو\r\nهميشه « عيسى » اندر انتظار است * كه بپذيرد ورا آن يار مه‌رو \r\n\r\nعلم لدنّى\r\n ما علم لدنّى ز حقّ آموخته داريم * زين روست كه در دل گهر اندوخته داريم\r\nبا علم مجازى نتوان عاشق حقّ شد * ما چون به درون مشعل افروخته داريم\r\nلطفى كه به ما كرده همان بار نهانيست * علم و سخن از او همه آموخته داريم\r\nما را بسى از راز عيان است ، و ليكن * گفتن نتوان ، چون دهن دوخته داريم\r\nبسيار بديديم و نهان ماند و نگفتيم * زين روست كه ما يك جگر سوخته داريم\r\nهر راز كه در پرده به « عيسى » بنمودند * چون جان بگرفتيم و بنفروخته داريم \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nراز دل\r\n دل مكان خداى لم‌يزليست * دل سراى محمّد است و عليّست\r\nدل مكان ريا نمىباشد * جايگاه خطا نمىباشد\r\nچون‌كه دل جايگاه نور خداست * هرچه از دل برون شود والاست\r\nآنچه بنوشته‌ام ز ناى دل است * ز نواى شبانه‌هاى دل است\r\n« راز دل » را شبانه بنوشتم * همه را عاشقانه بنوشتم\r\nآن زمان كه دل التجا مىكرد * طلب رحمت از خدا مىكرد\r\nراز با خالق نهانى داشت * مهر حقّ در درون خود مىكاشت\r\nپيش معشوقه ناله‌ها مىكرد * رمز و رازى كه برملا مىكرد\r\nمن گواه دل غمين بودم * حرف دل را دوباره بسرودم\r\nآنچه خوانى ، بدان نواى دل است * دل ما عاشق خداى دل است\r\nگر كه « عيسى » كند نوايى ساز * اين بود شمّه‌اى از آن پرواز \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nعيسى ( 1328 )\r\nعيسى سجّادى شوشترى در سال 1328 هجرى شمسى در شهر شوشتر پا به عرصهء گيتى نهاد و در زادگاهش دانش اندوخت و تحصيلات خود را در دورهء ابتدايى و دبيرستان به پايان رسانيد و به دريافت مدرك ديپلم توفيق يافت .\r\nسجّادى كه در شعر تخلّص به اسم مىكند ، دربارهء آغاز شاعرى خود چنين مىگويد : « از كودكى شعر گفتن را شروع كرده و به خاطر حفظ آثار فرهنگى بومى خوزستان به دو لهجهء مهمّ خوزستانى : لهجهء شوشترى و لهجهء لرى بختيارى ، اشعارى دارم و در سال 1358 قسمتى از اشعار محلّى شوشترى خود را تحت عنوان « كلپتره » به چاپ رساندم . »\r\nعيسى اضافه مىكند : « در زمينهء فرهنگ مردم خوزستان و تاريخ ديرينهء آن تحقيقات وسيعى كرده‌ام و كتاب مجموعهء « بازىهاى محلّى شوشتر قبل از عصر پلاستيك » از جمله كارهاى من است كه اميد دارم روزى بتوانم توفيق چاپ آن را پيدا كنم . »\r\nعيسى سجّادى عضو انجمن ادبى اهواز قبل از انقلاب و از بنيان گذاران انجمن بعد از انقلاب اسلامى مىباشد . وى در انواع شعر و قالب‌هاى مختلف آن طبع‌آزمايى كرده و مىكند ، امّا طبعش بيشتر به سرودن غزل مايل مىباشد و در زمينهء غزليّات عرفانى نيز اشعار زيادى سروده است . اينك نمونه‌هايى از شعر او :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nدرد عشق\r\n هرآن‌كه با سر زلف تو آشنايى يافت * مقام و منزلت و قرب كبريايى يافت\r\nز خود گذشت و همه حقّ شد و انا الحقّ گفت * ميان اهل خرد ، رتبهء خدايى يافت\r\nهزار طعنه به اورنگ پادشاهى زد * كسى كه از كرمت لذّت گدايى يافت\r\nعلاج درد دل عاشقان به دارو نيست * مريض عشق تو ، صحّت ز بىدوايى يافت\r\nهرآن‌كه عهد بلى را شكسته روز حضور * به بار عام جهان ، خطّ بىوفايى يافت\r\nز مكر زاهد و تزوير شيخ مسأله‌گوى * زمانه فتنه‌گر و مذهب ريايى يافت\r\nكسى كه تكيه كند بر عصاى حقّ و يقين * براى هم‌سفران ، معجز عصايى يافت\r\nز راز مسألهء ماوراى كون و مكان * كه باخبر شده آيا ، كه آشنايى يافت ؟\r\nنه درد عشق شناسد طبيب « عيسى » دم * نه حلّ مسأله اشراقى و مشايى يافت \r\n\r\nمحفل عشق\r\n خوش آن دمى كه ز حسن تو گفت‌وگو باشد * تمام مجلس ما پر ز هاىوهوى باشد\r\nبه محفلى كه سخن مىرود ز حضرت دوست * بيا ، اگر كه ز خون دلت وضو باشد\r\nرود ز خاطره‌ها هرچه بود و خواهد شد * اگر كه يك‌نفس اين دل به ياد او باشد\r\nخمار وصل تو را اى فروغ عالم قدس * كفايتى نكند ، گر جهان سبو باشد\r\nاگر كه سالك عشقى و طالب معشوق * چه جاى چون‌وچرا و كجاوكو باشد ؟\r\nبگو به كوى خراباتيان قدم نزند * هرآن‌كه در پى امّيد و آرزو باشد\r\nز سرّ صحبت جانان نمىشود آگاه * هرآن دلى كه گرفتار رنگ و بو باشد\r\nسرى چو سرو بلند است در طريقت عشق * كه شادمانه به چوگان عشق ، گو باشد\r\nكسى رسد به وصال حريم حرمت دوست * كه لحظه‌لحظه عمرش به جست‌وجو باشد\r\nغبار آينهء دل بشو ، اگر « عيسى » * ز اشك ديده تو را فيض شست‌وشو باشد \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nنگاه عشق\r\n تا پرتوى فتاده به دل از نگاه عشق * ديگر نمىزنم قدمى جز به راه عشق\r\nاز هول محشرش به قيامت هراس نيست * بر تارك كسى كه درخشد كلاه عشق\r\nدارم به لب به هر نفسى ذكر عشق او * آيد برون ز سينه به هر لحظه آه عشق\r\nروز حساب عشق ، به فتواى عاشقان * بخشوده مىشود همه جرم و گناه عشق\r\nدانى به مُلك عشق ز مهرت حساب نيست * هر روز و شب كه مىرود از سال و ماه عشق\r\n« عيسى » ز گل بپرس به بستان روزگار * رويد ز خاك اهل محبّت ، گياه عشق \r\n\r\nگلبانگ\r\n بيان عشق ما در وسعت باور نمىگنجد * حديث شور و حال ما به صد دفتر نمىگنجد\r\nچنان محو تماشاى جمال عالم‌آراييم * كه در چشمان ما جز زينت و زيور نمىگنجد\r\nنبردى ره به اقليم خرابات سبك‌خيزان * كه رنگ و بوى خودخواهى در اين كشور نمىگنجد\r\nبه ذهنِ خستهء كافوريانِ موميايىخو * نسيم صبح رستاخيز روشنگر نمىگنجد\r\nچو بشكافد قفس را مرغ بىرنگى به يك خيزش * فضاى كهكشان در زير بال‌وپر نمىگنجد\r\nبنازم نغمهء بىمرز آيين آفتابى را * كه گلبانگ كلامش در مه و اختر نمىگنجد\r\nصليب دَردها را مىكشد بر دوش خود « عيسى » * طنين نالهء سُرخش به بحر و بر نمىگنجد \r\n\r\nآبشار اميد\r\n به دشت سينه كه عشق تو روز و شب جاريست * درون خانهء دل هر زمان طرب جاريست\r\nرُخت در آينهء اين جهان نمايان است * از آن به هر نفسم نام تو به لب جاريست\r\nنسيم فصل گلى در وجود سبز زمان * كه رنگ و بوى تو هردم به حكم ربّ جاريست\r\nخوشم به ساغرى از بادهء زلال سحر * هميشه عطر تو در من به تاب‌وتب جاريست\r\nتو نخل مهر و وفايى به بوستان خلوص * كه شهد درّ كلام تو در رطب جاريست\r\nتو آبشار اميدى ز قلعه‌هاى نياز * تو اشك شوق وصالى كه بىسبب جاريست \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n صفاى دل بطلب از نگار « عيسى » دم * كه سيل رحمت او در ره طلب جاريست \r\n\r\nمناسبت ميلاد فاطمهء زهرا عليها السّلام يا زهرا !\r\n اى فاطمه ! اى نور دو چشمان پيامبر * اى از همه زن‌هاى جهان عالى و برتر\r\nچون نور حقيقت همه پاكى و زلالى * اى گوهر رخشندهء دردانهء اطهر\r\nاز پاكى و تقوا شده برتر ز ملائك * نازل شده از بهر تو هم سورهء كوثر\r\nشأن تو همين بس كه به هنگام ولادت * شد قابله‌ات آسيه و مريم و هاجر\r\nشد پير دگر مادر گيتى و نزايد * ديگر ننهد پا به جهان مثل تو دختر\r\nبر اهل جهان قدر علىّ فاش نگرديد * تا از طرف حقّ ، تو شدى همسر حيدر\r\nهمسان تو هرگز ننهد پاى به عالم * مانند تو ديگر نكند رخنه به باور\r\nاين چرخ فلك چون تو يكى داشت كه گويى * درياى جهان داشت همين دانهء گوهر\r\nاى فاطمه ! امّيد همه اهل جهانى * اى شافع و اى رحمت حقّ در صف محشر\r\nاز بود تو اسلام چنين گشته جهانگير * از بطن تو شد عرصهء اين خاك منوّر\r\nآمد دو حَسَن از تو پديدار و حسينى * ديگر سه محمّد ، سه علىّ ، موسى و جعفر\r\nآن‌كس كه نبندد به تو امّيد شفاعت * محروم شود عاقبت از رحمت داور\r\nهر زن كه شناسد به جهان شوكت زهرا * نزد همه يابد شرف و عزّت مادر\r\nگفتى سخن از فاطمه « عيسى » نفست گرم ! * در اين غزل نغز ، كه شد زينت دفتر \r\n\r\nراه چاره\r\n ميان ميكده هر شب ستاره مىبارد * ز جام بادهء گلگون شراره مىبارد\r\nبه بزم خلوتيان از وجود ساقى و مى * سماع ديده و دل آشكاره مىبارد\r\nكنار پنجره‌ى باغ دلگشاى اميد * ز چشم اهل محبّت نظاره مىبارد\r\nتو رمز عشق و محبّت نخوانده‌اى ، ور نه * ز تيغ ابروى ساقى اشاره مىبارد \r\n\r\n","description":"","footnote":"","page_name":" 54 ","page_number":54},
  {"content":"\r\n\r\n نبرده بوى يقين ، شيخ ما ز مذهب عشق * از آن ز سبحهء او استخاره مىبارد\r\nبه باغ مهر و وفا دانهء اميد به كار * كه ابر عشق و حقيقت هماره مىبارد\r\nبخوان قصيدهء دلدادگى ز مكتب عشق * كه از كلام غزل استعاره مىبارد\r\nبه فرق خسرو و شيرين ، ز نالهء فرهاد * به بيستون همه دم سنگ خاره مىبارد\r\nبيا كه زلف پريشان پير « عيسى » دم * براى گم‌شدگان ، راه چاره مىبارد \r\n\r\nپرستوى غمين\r\n چنان در عاشقى آشفته‌ام ، ديوانه را مانم * كه نشناسم سر از پا را ، ز خود بيگانه را مانم\r\nز سوز آتش دلدادگى هرگز نينديشم * خليل‌آسا ، سياوش‌گونه و پروانه را مانم\r\nميان شهر عشق‌آباد ليلى سيرتان گويى * غريب و بىكس و مجنون بىكاشانه را مانم\r\nبه بزم مىگساران در خرابات صفاجويان * لب اهل وفا مىبوسم و پيمانه را مانم\r\nمن از سرگشتگى در باغ سرسبز شقايق‌ها * پرستوى غمين و خسته و بىلانه را مانم\r\nچنان آشفته‌ام « عيسى » من از گيسو پريشانى * كه بر لب صد زبان شكوه دارم ، شانه را مانم \r\n\r\nداور عشق\r\n خرمن عقل به يك برق نگاه تو بسوخت * حاصل عمر گرانمايه به راه تو بسوخت\r\nروح مجروح من از حسرت ايّام وصال * شمع‌آسا همه‌شب تا به پگاه تو بسوخت\r\nداور عشق ندارد خبر از عذر و گناه * يوسف از بىگنهى در تهِ چاه تو بسوخت\r\nياد آن قصّهء پروانه كه مىگفت به شمع * پروبالم به حقيقت ز پناه تو بسوخت\r\nسوختم از غم بىهمدمى و هم‌نفسى * جگرم خون شد و اين دل به گواه تو بسوخت\r\nناله كمتر بكن از عشق وصالش « عيسى » * دفتر عافيت سينه ز آه تو بسوخت \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nغزلى به لهجهء محلى شوشترى مرده عشق\r\n ااو روزى كه مو ديدُم رخ زيباى تونه * مين دل و سينه گُشيدم به خدا جاى تونه « 1 »\r\nرَهنه پى جاروف مرزنگ تيَم رُفتُمَه سيت * اى كه اوهى ترنه خارى كف پاى تو نه « 2 »\r\nكيچه دِلمه سيت كُردُمه ريشو پى عرس * تا كَه گرتى نگره قامتِ رعناى تو نه « 3 »\r\nتو ابس خوش‌قدوبالو كه ااولاد بشر * كسى نيسى كه گووم بلكه هه همتاى تو نه « 4 »\r\nصاحب حسن خداداى كه در عالم عشق * يوسف و حسن و جمالش چو زليخاى تونه « 5 »\r\nآدمىزاده نديدُم مو به ئى حسن و جمال * ا چه نسلى كه جهون عاشق و شيداى تونه « 6 »\r\nعاشقونه به تموم كُشتيه پى ناز و ادا * خين هر عاشقى در روز جزا پاى تو نه « 7 »\r\nمرده عشق تو و مهر و وفاتُم به خدا * نفسى اى به كشم مال دم « عيساى » تونه « 8 » \r\n\r\nرباعى\r\n ما بىمى و باده مست مستيم و خراب * فارغ ز سبو و جام و ساقى و شراب\r\nاز عقل مگو قصّه ، كه از روز ازل * يكباره خرد را زده‌ايم نقش بر آب \r\n\r\n\r\n","description":"","footnote":"\r\n( 1 ) - از آن روزى كه من ديده‌ام رخ زيباى تو را - توى دل و سينه گشوده‌ام به خدا جاى تو را .\r\n( 2 ) - راه را با جاروب مژه چشمم جارو كرده‌ام برايت - اگر كه بيايى نزند خارى كف پاى تو را .\r\n( 3 ) - كوچه دلم را براى تو آب‌پاشى با اشك - تا كه گردى نگيرد قامت رعناى تو را .\r\n( 4 ) - تو ازبس خوش‌قدوبالايى كه از اولاد بشر - كسى نيست كه بگويم بلكه اين همتاى تو است .\r\n( 5 ) - صاحب حسن خدادادى هستى كه در عالم عشق - يوسف با آن حسن و جمالش مثل زليخا مىشود .\r\n( 6 ) - آدمىزاده نديده‌ام من بدين حسن و جمال - از چه نسلى هستى كه جهان عاشق و شيداى تو مىباشد .\r\n( 7 ) - عاشق‌ها را به تمام كشته‌اى با ناز و ادايت - خون هر عاشقى در روز قيامت پاى تو مىباشد .\r\n( 8 ) - من مردهء عشق تو و مهر و وفايت هستم به خدا - نفسى اگر مىكشم از بركت دم عيسايى تو است .\r\n","page_name":" 56 ","page_number":56},
  {"content":"\r\n\r\n\r\n[ غ 
  ]\r\n\r\nغروب ( 1331 )\r\nجعفر درويشيان ، كه در شعر تخلّص « غروب » را برگزيده است ، در سال 1331 هجرى شمسى در كرمانشاه از مادر زاد . تحصيلات ابتدايى را به پاى برد و دورهء متوسّطه را نيز تا حدود ديپلم به انجام رسانيد ، ازآن‌پس به شغل آزاد روى آورد و هم‌اكنون در كارهاى فنّى و ميكانيكى به كار اشتغال دارد و از اين رهگذر معيشت خود را تأمين مىكند .\r\nدرويشيان از سال 1348 به شعر و شاعرى پرداخت . در آغاز در قالب كلاسيك شعر مىسرود ، آن‌گاه به شعر نو گرايش يافت و علاقه‌مند شد و در زمرهء نوپردازان درآمد و به آثار شاعرانى چون احمد شاملو و مهدى اخوان ثالث و فروغ فرّخزاد دلبستگى يافت ، امّا هيچ‌گاه قالب كلاسيك را رها نكرد .\r\nيد اللّه عاطفى ، شاعر توانا و گرانقدر كرمانشاهى كه اشعار او را برايم فرستاده است ، دربارهء غروب چنين مىگويد : « الحقّ و بدون تعصّب ، بايد درويشيان را از شاعران خوب معاصر محسوب داشت . او نيز مانند برادر جوانمرگ من ( اسد اللّه عاطفى ) شاعرى است كه در جوانى به پيرى رسيد و سخنانش از لونى ديگر است . شعر او عصارهء رنج‌ها و درد و داغ است ، تعابير و مضامينش نو و تازه و ويژهء خود اوست و با شعر و مضمون ديگر شاعران تفاوتى محسوس دارد . »\r\nاينك نمونه‌هايى از شعر كلاسيك و نو او :\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nچاك پيراهن\r\n مىتراود خون چو گُل از چاك پيراهن مرا * بىكسى هر شب نمايد دست در گردن مرا\r\nتا نسوزد يك تپش ديگر به حال هيچ‌كس * كاشكى در سينه قلبى بود از آهن مرا\r\nگرچه تاريكم چو يلدا در خراب‌آباد يأس * از چراغ باده ساقى مىكند روشن مرا\r\nغُصّه دست از دل نشويد چون تمنّا طفل را * دوست دارد اين غريبه آشنا چون من مرا\r\nدر خزان آرزو ، هرچند دامانم تهىست * باغبان گو بنگرد هنگام گل چيدن مرا\r\nبال در بالِ رهايى كى توان پَر زد « غروب » * رنج هستى رشته بر پا كرد چون سوزن مرا \r\n\r\nبهشت اهورا\r\n چگونه ابر نگريد به حالتِ من و تو * نگفتنيست برادر ! حكايت من و تو\r\nچنين كه مىگذرد روزگارمان در اشك * به ابر مىرسد امروز نسبت من و تو\r\nنه انتظار بهارى ، نه رويشى ، بارى * برهنگيست چو پاييز ، كسوتِ من و تو\r\nبه سوگوارى زلفِ تو مىخورم سوگند * كه غير رنج نشد هيچ قسمت من و تو \r\n* * *\r\n به نزد كوردلان ، باخزف يكيست گهر * چه بهتر آنكه ندانند قيمت من و تو\r\nتو نهر شعرى و من چون نهال وا در گُل * نمود معجزهء سبز ، آيتِ من و تو\r\nبيا كه رخت ببنديم از اين جهنّم‌وش * بهشت پاك اهوراست خلوت من و تو\r\nسرود آبىِ جنگل ، قصيده‌خوانىِ باد * فراز خيمهء سوسن ، فراغتِ من و تو\r\nچكاد ماست ، پلنگانه ، در ستاره « غروب » * غرور صخره بود در صلابت من و تو \r\n\r\nبلور جذبه\r\n هُرم اندامت ، چراغان مىكند آيينه را * روشنىبخش بهاران مىكند آيينه را\r\nامتداد گيسوانت ، اين شُلالِ آرزو * سايه‌گير شامگاهان مىكند آيينه را\r\nباغ مهتاب تنت ، در هاله‌اى از نور و گُل * بر سر يك سفره مهمان مىكند آيينه را \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n كهكشان شانه‌هايت تكيه‌گاهِ اعتماد * رخنه در چاكِ گريبان مىكند آيينه را \r\n* * *\r\n دورىات مانند بُغض كهنه‌اى كز پاى ابر * اشك حسرت زيب دامان مىكند آيينه را\r\nبىحضورت ، نبض سيمابىِ فصل انتظار * از تپيدن ، تيرباران مىكند آيينه را\r\nمىكشى پا از نمود كوچهء تصوير و باز * طرحِ تنهايى ، هراسان مىكند آيينه را \r\n* * *\r\n مىتوان تكثير شد در چشمهء ديدار او * گوييا در ديده پنهان مىكند آيينه را\r\nهمچو شبنم مىرَهَد از قيد كسوت پيكرش * در بلور جذبه ، عريان مىكند آيينه را\r\nپرتوى از آفتاب شرقى چشمش « غروب » * جلوه‌گاه صبح تابان مىكند آيينه را \r\n\r\nچشمه‌سار گفت‌وگو\r\n چگونه بغض نگيرد رهِ گلو ما را * كه باد بُرده گُل باغ آرزو ما را\r\nدلم فسرده ، كسى نيست ، هاى آيا نيست ؟ * كه شعله‌اى زند از آتش سبو ما را\r\nكوير دلهره ، دامن كشيده تا برهوت * سراب فاصله پُل بسته پيش او ما را\r\nبراى سوختنِ شب ، رسيدم از خورشيد * كه پاى پويه به مرداب شد فرو ما را\r\nنبرده پيكر تو بويى از فراقت خاك * پريچه‌اى ؟ نه گلى ؟ نه ؟ چه‌اى ؟ بگو ما را\r\nبهار جُلبكىِ دل نهفتهء مويت * چو عطر پونه برد در طواف جو ما را\r\nبه اوجِ ناز رساند نياز ما او را * درون خويش گدازد گريز او ما را\r\nخوشا تو باشى و من ، ماهتاب و نيلوفر * و چشمه قصّه كند ساز ، موبه‌مو ما را\r\nمگير چشم سيه‌مست ، از من درويش * كه ساقى نگه‌ات ، مىدهد سبو ما را\r\nصلا نمىدهد آيا چراغ قلّهء فتح ؟ * كه كُشت ، اين شب منفور تو به تو ما را\r\nمدد كنيد رفيقان ، مدد ! كه لشكر شب * گرفته راه گريز از چهار سو ما را \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nاز شفق تا فلق\r\n تا افق ، چلچراغ روشن كرد * شب رداى ستاره بر تن كرد\r\nآسمان شد به رنگ اكليلى * از ستاره ، چو زيب دامن كرد\r\nزاغ پيرى ، فراز گنبد كاج * بر مزار غروب ، شيون كرد\r\nباد در كوره‌راهِ تاريكى * از غُبارِ شبانه ، توسن كرد\r\nدختر صبح ، صبح رؤيايى * سينه‌ريز سحر ، به گردن كرد\r\nداس الماس صبح دهقانى * بافه‌بافه ، ستاره خرمن كرد \r\n\r\nزنجيرى سخن\r\n چگونه واكنم از پاى خويشتن زنجير * به دستِ خويش نبسته كسى چو من زنجير\r\nچنان هواى رهايى به سر زده‌ست مرا * كه هست هرچه به‌جز ميل پر زدن زنجير\r\nبه خواب چلچله باشد ، درخت ساقهء دار * به پاى سرو بود پيچكِ كهن ، زنجير\r\nسكوت ، سايه فروريخت بر سر كلمات * شد آفتاب زبان در شبِ دهن زنجير\r\nنسيم ، مىگذرد از شميم گل ، خالى * كه هست رايحه در پنجهء چمن زنجير\r\nدل رميده ، در اين روزگار توفانى * چو زورقيست كه بر ساقهء جگن زنجير\r\nاسير سايه شدند عاشقانِ نور ، افسوس * نشست بر دلم از مردمِ وطن ، زنجير\r\nچو آفتاب ، كه آن‌سوى ابر در تبعيد * برادرا ! به درآ و به هم شكن زنجير\r\nسرود عشق ، بلند از گلوى هر سنگيست * كه بيستون شده با اسم كوه‌كن زنجير\r\nچه گويم آه ، چگونه ؟ مپرس هيچ ، « غروب » * چو شير شرزه كه دربند ، شد سخن زنجير \r\n\r\nطبع آتشين\r\n گل ، قطره‌اى از خون دل‌زار مَنَت * سنبل ، گرهى بود كه در كار منت\r\nبلبل كه به گلبانگِ طرب مشهور است * شوريدهء طبع آتشين بار منت \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nابر ، باران ، خورشيد\r\n ابر ، آه دل حزين زارى بوده‌ست * باران ، نم چشم بىقرارى بوده‌ست\r\nخورشيد كه از حرارتى در تاب است * افروختهء هجر نگارى بوده‌ست \r\n\r\nعيش موعود\r\n بنگر به چمن ، عبيرآلود شده‌ست * درياب ، زمان عيش موعود شده‌ست\r\nخوش باش كنارِ ساقى و چشمه ، كه گل * تا درنگرى ، تمام نابود شده‌ست \r\n\r\nته‌ماندهء جام عمر\r\n ابر آمده روى باغ گلگونه كند * صحرا پُرعطر زنبق و پونه كند\r\nبردار پياله ، پيش‌تر ز آنكه اجل * ته‌ماندهء جام عمر ، وارونه كند \r\n\r\nكومهء شب\r\n هوا خاكسترى ، بىدوده امشب * زمين ، تارش يخ و مه پوده امشب\r\nمىآد از كومهء شب زوزهء گرگ * شب از شب‌هاى برف‌آلوده امشب \r\n\r\nطرح\r\n تگرگى ، يورش از ابر سيه كرد * سپيد و صورتىها را تبه كرد\r\nبُريد از گردن باغ شكوفه * گلوبند و ، نثار خاك ره كرد \r\n\r\nدعوت\r\nلبخنده‌ات ، تداعى گُل\r\nدستت ادامهء رويش\r\nچشمت ، تلألؤ مرواريد\r\nدر باغِ حنجره‌ات ، شوق سارها\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبرگرد از سكوت\r\nاز باغِ شب‌زده\r\nاز انحناى شانهء پاييز\r\nدر شهر ديدنى چشمت\r\nبار دگر به زندگىام ،\r\nگل ، اميد ، عشق\r\nرنگ سحر بريز !\r\n\r\nبا پَراو كوه\r\nپراو « 1 »\r\nمفهوم آشكار سرافرازى\r\nغولِ سترگِ سينهء تاريخ\r\nسربند ، بسته گرد سر از برف\r\nچون بغضِ ساليان ستم ، از گلوى خاك\r\nآماس كرده است .\r\nاو شاهد حضور مهِ پيش پاى خود\r\nدر حلقهء محاصرهء گرگ\r\nروز عَرَق‌فشانى دهقان\r\nاو را ، در معرض نگاه\r\nو عطرِ نان ساجى\r\n\r\n\r\n","description":"","footnote":"\r\n( 1 ) - پراو : كوهى سربلند و برف‌گير در غرب ايران و در شمال كرمانشاه است .\r\n","page_name":" 62 ","page_number":62},
  {"content":"\r\n\r\nهنگامىِ خستگى ظهر\r\nبا رقص روستايى « چوپى » « 1 »\r\nزير شلوغ طبل\r\nوقتى تو يك‌الف بچه بودى\r\nو من براى خاطر تو ، خود را\r\nدر زير سايهء الكل ، حرام مىكردم\r\nبا من بگو : آهاى ! پراو كوه\r\nباد از كدام فصل سياه آمد\r\nكه خوشه‌هاى نارس گندم را\r\nگردن زد ؟ !\r\nآبشخور كدام آهو\r\nهمچون دهانِ زخم به هم آمد ؟\r\nبا من بگو « كمال »\r\nوقتى كه زير تازيانهء ارباب\r\nداد ، جان\r\nاشكِ كدام ابر شَتك زد بر روى خاك ؟\r\nاز دختران عاشق قريه ، كدام يك\r\nبىكوزه ، روى دوش\r\nنزديك چشمه ، سايه نيفكند ؟\r\n\r\n\r\n","description":"","footnote":"\r\n( 1 ) - چوبى : نام رقص كُردى كه به وسيلهء ساز دُهُل همراه مىشود .\r\n","page_name":" 63 ","page_number":63},
  {"content":"\r\n\r\nدَمپُر « 1 »\r\nهمجوشى كدام قبيله\r\nزير بلند سايهء تو ، خاك مىخورد ؟ !\r\nايّوب ساليان فراوان صبر\r\nكوه بلندِ سراپا گوش\r\nكِز كرده است ، كُنج افق ، خاموش .\r\nشيون بلند شد از كرنا\r\nبانگِ « دوزَلَه » « 2 »\r\nآن دم عاشق‌نواز كو ؟\r\nمِه -\r\nدر خود گرفته است زمين را\r\nيك پنجره به‌سوى سحرگاهِ ناز كو ؟\r\nكوه ستم‌كشيده ، برادر به من بگو\r\nپس كو ، خروش « بهمنِ » تو از دهان قهر ؟\r\nبا من بگو ، آهاى پراو كوه ، آى !\r\nكو پاىپاىِ آمدنت تا شهر . . . ؟ !\r\n\r\n\r\n","description":"","footnote":"\r\n( 1 ) - دم‌پر : نوعى تفنگ قديمى است كه به وسيلهء باروت و ساچمه پُر مىشده و به اين دو ، پارچه و چاشنى نيز مىافزودند .\r\n( 2 ) - دوزله : نام نوعى ساز دهنى كُردى ، كه از دو نى به به‌هم‌بسته تشكيل يافته است .\r\n","page_name":" 64 ","page_number":64},
  {"content":"\r\n\r\n\r\nغريق ( 1318 )\r\nسيّد على امينى كه تخلّص غريق را براى شعر خود برگزيده است فرزند سيّد حسن در بيست و هشتم ارديبهشت‌ماه سال 1318 خورشيدى در شهر ملاير ديده به جهان هستى گشود در زادگاه خود تحصيلات ابتدائى و دورهء متوسطه را به پايان رسانيد و به دريافت مدرك ديپلم توفيق يافت .\r\nامينى ازآن‌پس در آزمون دانشكده افسرى شركت كرد و پذيرفته شد و دوره دانشكده را گذراند و با درجهء ستوان دوّمى به خدمت اشتغال ورزيد خود مىگويد :\r\n« تخصّصم خدمات پزشكى و ادارى بود سرانجام پس از سالها خدمت در مدارج مختلف در سال 1370 با درجهء سرهنگى بازنشسته شدم . »\r\nغريق از دوران تحصيل در دبيرستان سرودن شعر را آغاز كرد و بنا به توصيهء پدرش به مطالعه دواوين شاعران بزرگ پرداخت در آغاز با اشعار سعدى دمساز شدم و از هريك از بزرگان شعر و ادب كسب فيض كرد .\r\nغريق مىگويد : « پس از بازنشستگى فرصت بيشترى يافتم تا به سرودن شعر بطور جدّى پردازم و در حال حاضر از اعضاى رسمى انجمن ادبى حكيم ناصرخسرو مىباشم و اشعارم گاهى در نشريه انجمن به چاپ مىرسد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nزلزلهء بم\r\n شب بود و سينه‌ها همه لبريز آرزو * آرام خفته خلق به هر برزن و به كو\r\nاز كار روز خسته و اندر حريم خويش * غافل ، كه خشم دهر چه‌ها آورد به پيش\r\nدلها اميدوار و نبودى به سينه غم * قانع به ما حضر شده ، فارغ ز بيش و كم\r\nبابا ، چو روزهاى دگر خسته بود و زار * مادر : ز كار مانده و در راحت و قرار\r\nدختر ، بدين اميد كه فردا سر كلاس * با آن معلمش نكند بحث بىاساس\r\nيا آن پسر ، به بازى فوتبال ، در جدال * خواهد زند گلى ، كه نباشد چنان محال\r\nآموزگار هم به خودش داشت گفتمان * فكرى جديد بر سر او بود ، از امتحان\r\nالقصه ، هركسى به سرش بود يك اميد * اما دريغ و درد ، كه ( فردا ) كسى نديد\r\nفردا ، كسى به بستر خود هيچ‌كس نداشت * بيهوده بود ، هركه نهالى به ذهن كاشت\r\nناگه زمين به خشم به بلعيد هرچه بود * مرگ آمد و گسسته ز هم گشت تاروپود\r\nبشكسته استخوان ، متلاشى است پا و سر * بر پيكر كبود ، نبودى ز جان اثر\r\nبسيار نوعروس ، كه در خاك و خون طپيد * فردا كسى دگر ، اثر از زندگى نديد\r\nنه يك ، نه ده ، نهصد ، كه هزاران فنا شدند * در زير خاك ، با غم و درد ، آشنا شدند\r\nاى واى از آن گروه ، ز اطفال بىگناه * يك عده گشته پرپر و يك عده بىپناه\r\nدست اجل ز شاخه بسى غنچه‌ها بچيد * مرگى چنين فجيع ، به عالم كسى نديد\r\nاين واژه‌ها ضعيف و مصيبت ز حد فزون * كو خامه‌اى كه نقش كند ماجرا كنون\r\nنه فرصتى مرا ، كه دهم شرح ماجرا * نه طاقتى تو را ، كه بگويم از اين بلا\r\nاين درس عبرتى كه بما داده روزگار * كارى كنيم ، تا كه بمانيم برقرار\r\nتا ، سرپناهمان نشود خاك گورمان * تا نگسلد ز هم ، دگر اين تار و پودمان\r\nغم‌نامه ايست اينكه بماند بهر طريق * ديگر نمانده طاقت گفتار ، اى « غريق » \r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nدير آمدى\r\n دير آمدى ديگر سرم ، سامان ندارد * گرچه محبت در دلم پايان ندارد\r\nاى كاشكى مىآمدى در سالها پيش * در آسمان ، ابرم دگر باران ندارد\r\nدرمان هر دردى شود پيدا و ليكن * درد من از فرسودگى درمان ندارد\r\nذرّات هستى در وجودم در تكاپو * جان دارد امّا فرصت جولان ندارد\r\nدر چاه ، افكنده شدم از سوى اخوان * اين يوسفم ديگر سر كنعان ندارد\r\nاز هر طرف خواهد بتازد بىمهابا * ماشين فكر من دگر فرمان ندارد\r\nسنگ صبورم بر تمام دردمندان * اين بنده ار جز اين بود وجدان ندارد\r\nسرخورده اين دل ديگر از عشق مجازى * راهى دگر جز جانب عرفان ندارد\r\nراهى مرا باشد بسوى آدميت * راهى كه جز پيوند با رحمان ندارد\r\nآنجا دگر از شمع و پروانه اثر نيست * سنبل ، بنفشه ، لاله و ريحان ندارد\r\nآنجا كسى از چشم و از ابرو نگويد * اندام زيبا ، بوى خوش عنوان ندارد\r\nآنجا كسى را حرف از شاه و گدا نيست * آنجا غل و زنجير يا زندان ندارد\r\nسالوس و ابليس و رياكارى نبينى * كارى كسى بر مذهب و ايمان ندارد\r\nآنجا نباشد بيمى از گرداب دريا * آنجا « غريقى » جاى در توفان ندارد \r\n\r\nاستقبال از طاهره قرة العين\r\n اى به سر كوى تو مأواى من * در پس ديوار تو شد جاى من\r\nپرشده از آبله‌ها پاى من * گفتن وصفت شده سوداى من\r\nپاسخ من گر ندهى واى من * تا ز خُم عشق تو ، مى خورده‌ام\r\nرنج و ملامت ز خسان برده‌ام * خم شده از جور زمان گرده‌ام\r\nزنده‌ام و از غمت افسرده‌ام * گوش فلك كر شده ز ايواى من\r\nجذبهء تو روز مرا شب كند * قهر تو پيمانه لبالب كند \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n ورد زبانم همه يا رب كند * چهره‌ام افروخته از تب كند\r\nخم شده از هجر تو بالاى من * عشق تو آكنده سراسر تنم\r\nنيم وجودم تو و نيمش منم * لال شوم غير تو گر ، دم زنم\r\nبت نپرستم بجز از تو صنم ! * ورد زبان همه غم‌هاى من\r\nعشق تو انگيزهء اين زندگيست * شرم كنم از تو نه اين بندگيست\r\nذكر و ثنايم به تو در خورد نيست * علت سرگشتگى من ز چيست ؟\r\nاز تو بپرسم ، ز تو مولاى من * سهل بود در غم تو سوختن\r\nهم ز تب دوريت افروختن * مهر تو در جان خود اندوختن\r\nبر تن خود جامه ز غم دوختن * پر شده از عشق تو ميناى من\r\nدشت و دمن ذكر تو بىچون كند * لاله به جامش مى گلگون كند\r\nسرخ گلت يكسره مفتون كند * زنبق از آن بيشتر افسون كند\r\nقهر « غريقت » شده پرواى من \r\n\r\nآخرين آرزو\r\n هركه با من يار شد داور مر او را يار باد * جان و مالش در امان و بخت او بيدار باد\r\nاز براى پرسش احوالم آيد ار كسى * روز و شبها همرهش در هركجا غفّار باد\r\nشرم دارم ايزدا نفرين كنم بر بنده‌ات * هركه بدخواه است ما را شاديش بسيار باد\r\nخدمت هركس كه كردم ، ناسپاسى كرده است * از خدا خواهم كه زين پس ، ياورش دادار باد\r\nآنكه سنگى از غضب در پيش پاى من نهاد * آرزو دارم كه راهش دائما هموار باد\r\nهركه بين ما و يارانم ، جدائيها فكند * محفل او پر ز ياران ، خالى از اغيار باد\r\nهركه او با سوءنيّت تيشه زد بر ريشه‌ام * ريشه‌اش سالم ، درختش پربر و پربار باد\r\nهركسى از كينه زد زخمى بجانم اى « غريق » * مرحمش بادا فراوان خالق غمخوار باد \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nماجراى درويش و عطار نيشابورى « 1 »\r\n به قرن هفتمينِ بعد هجرت * زمانى كه سياهى بود و ظلمت\r\nمغول در شرق ايران آتش افروخت * وزان آتش جهان بر ما دلش سوخت\r\nيكى عطار بود اندر نشابور * فريد الدّين ، ابو حامد ز غم دور\r\nپدر نامش ابو بكر بن اسحاق * نكونام و امين در عصر خود طاق\r\nچو مرد او ، شد پسر مشغول دكان * از اوّل با خدايش بسته پيمان\r\nپس از چندى بكارش رونق افتاد * ز مال و ثروتش گرديد دلشاد\r\nطبيبى گشت حاذق در زمانه * زر و سيمش فزون اندر خزانه\r\nيكى درويش روزى آمد از در * سلامى كرد و يا هو گفت آخر\r\nخدا قوّت بگفت عطار را او * بدادش برگ سبز ، مهمان خوش‌خو\r\nباطرافش نظر كرد او ، به تشويش * بفكرت شد فرو ، افكند سر پيش\r\nزبان بگشود و بر عطار او گفت * چگونه مىتوانى در لحد خفت ؟\r\nبود دشوار دل كندن از اين مال * جوابش داد عطار نكوفال\r\nتو در مردن چه فرقى دارى از من ؟ * من و تو مثل هم خواهيم مُردن\r\nقلندر گفت : اين‌سان من بميرم * به يك‌دم ، دل از اين دنيا بگيرم\r\nبخفت و زير سر كشكول بنهاد * تهى شد خرقه‌اش بىهيچ فرياد\r\nدگرگون شد ازين افعال عطار * تو گوئى خواب بود و گشت بيدار\r\nاز آن دم ، پشت پائى زد به دنيا * تمام فكر او شد سوى عقبا\r\nقدم در وادى دلدادگان داد * شد او عاشق نه همچون عشق فرهاد \r\n\r\n\r\n","description":"","footnote":"\r\n( 1 ) - در تقويم رسمى كشورمان روز 25 فروردين به‌عنوان بزرگداشت عطار نيشابورى نامگذارى شده است به همين منظور همايش روز ملّى عطار نيشابورى با پيام وزير فرهنگ و ارشاد اسلامى و با حضور انديشمندان و عطارشناسان در نيشابور و هم‌زمان با آن در 25 كشور جهان آئين و مراسم ويژهء بزرگداشت اين شاعر و عارف وارسته و شهير ايران و جهان برگزار گرديد . و نيز برنامه‌هاى اين روز با بصدا درآمدن ( زنگ عرفان ) در تمام مدرسه‌هاى ايران و در سالن ( ياس كبود ) كرج نيز با حضور جمعى از دانش‌آموزان باجرا درآمد .\r\n","page_name":" 69 ","page_number":69},
  {"content":"\r\n\r\n شده عاشق به دادار يگانه * سلوكش در طريقت شد فسانه\r\nيكايك وادى عرفان چو پيمود * در آخر ، هفتمين وادى فنا بود\r\nفنا يعنى ، به عشق خود رسيدن * بسان قطره ، در دريا خزيدن\r\n« غريقا » راه عرفان گير در پيش * كه چون عطار فارغ گردى از خويش \r\n\r\nاجل معلق\r\n يك عقابى به خطهء گرگان * لانه‌اى داشت سمت خاورها\r\nجوجه‌ها خفته در كف لانه * داشت دل‌شوره‌اى چو مادرها\r\nهمگيشان گرسنه و بىتاب * رفت آرد غذا ، ز برترها\r\nبال برهم زد و پريد به اوج * مام دلسوز ، همچو ديگرها\r\nچشمها چون تلسكوپ پالو مار * جستجوگر ، ميان آشرها\r\nگر زه مارى بديد در جنبش * تيره‌رنگش چو موى دلبرها\r\nگشت نازل ز اوج بر پائين * مار در چنگ او چو چنبرها\r\nباز بر آسمان پريد آن دم * شاد و پيروز همچو سرورها\r\nناگهان شد رها ز چنگالش * مار بىپا و دست و بىپرها\r\nوانتى در مسير خود مىرفت * پشت وانت پر از مسافرها\r\nراست افتاد داخل وانت * هول و وحشت فتاد در سرها\r\nمار زخمى ، گزيد پاى يكى * آنكه بنشسته بود آخرها\r\nكشته شد افعى و جوان هم مرد * ماجرا گشت ضبط خاطرها\r\nدر گلستان سروده خوش « سعدى » * از طلوع و افول اخترها\r\n« گر كسى بىاجل نخواهد مرد * تو مرو در دهان اژدها »\r\nآنچه گفتى ، نبود قصه « غريق » * ثبت گرديده بين دفترها \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nغفران ( 1300 )\r\nحسن غفرانيان كه در شعر تخلص غفران را برگزيد در سال 1300 هجرى شمسى در رشت از مادر زاد . پدرش حاجى عباس غفرانيان معروف به سيگارى در رشت به كسب و تجارت اشتغال يافت .\r\nحسن غفرانيان تحصيلات ابتدائى و دورهء متوسطه را در زادگاهش به پايان رسانيد و در رشتهء ادبى به دريافت مدرك ديپلم توفيق يافت و در سال 1330 امتياز روزنامه « قلم آزاد » را در رشت اخذ و به نشر آن اقدام كرد و به مسائل سياسى و اجتماعى و انتقادى امور شهر خود پرداخت و چندى نيز به استخدام بانك بيمه بازرگانان درآمد و مشغول كار شد امّا چون كار در مؤسّسات دولتى و ملّى را خوش نداشت از بانك بيمه بازرگانان استعفا كرد و به مشاغل آزاد روى آورد و بدين‌منظور زادگاه خود را ترك گفت و به تهران مهاجرت كرد و به كار بازرگانى و تجارت پرداخت و در اين رهگذر هم به موفقيت رسيد و هم از اعتبار برخوردار گرديد .\r\nابراهيم فخرائى پژوهشگر نامدار درباره همشهرى خود چنين مىگويد : « غفرانيان مردى است فعّال ، مهربان ، خوش‌محضر و در دوستى پايدار . اوقات فراغتش را به مطالعه كتب تاريخى و دينى و سرودن اشعار مىگذراند ، بيشتر سرودهايش اجتماعى و مذهبى است . نمونه‌هاى زير از نظم اوست :\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nحُب على\r\n اى گلبنى كه شد گل تو آشناى ما * محض خداى سايه مگير از سراى ما\r\nهر بام و شام بر رخ ما بشكفد سحر * چون تافت صبح روى تو بر شامهاى ما\r\nاى سرو خوشخرام به گلزار عاشقى * كى مىرسد صفاى نهانى بپاى ما\r\nما در قبال شمس جمال تو ذرّه‌ايم * سيماى توست مظهر شمس الضحاى ما\r\nشور و نواى عشق چو بر جان ما دميد * آموخت بلبل اين همه شور از نواى ما\r\nآموختم فنون جنون را بدرس عشق * شد شهره ( قيس عامرى ) از اقتداى ما\r\nبگداختم كه بگذرم از صافى فراق * باشد مى مغانه گواه صفاى ما\r\nدر پاى كوى تو سر ما مىتوان بريد * نتوان بريد از سر كوى تو پاى ما\r\nپرسد دليل قرب مقام مرا رقيب * حب على است موجب اين اعتلاى ما\r\nمىگفت دوست دوش كه « غفران » از آن ماست * با جان چو سر نمىكشد از خاكپاى ما \r\n\r\nآرزوى گمشده\r\n بس خار جگرسوز كه بر سينه خليده * خون كرده دل و از ره اين ديده چكيده\r\nبس حسرت و افسوس كه بر دل شده ساكن * بس راه كه دل رفت و به مقصد نرسيده\r\nبس شام سيه‌روز به اميد وصالش * سر شد كه به رأس آمده پايان سپيده\r\nبس تير دعا گشته رها از دل مجروح * بشكست ز آماج ، چو سوزن ز حديده\r\nبس عمر تلف گشت و بجا ماند ندامت * گوهر به بها داده و خرمهره خريده\r\nبس مايهء اندوه كه بر دل شده انبوه * از گم شدن نعمت ، زحمت نكشيده\r\nبس سعادت كه خدا كرد عنايت * شد رنج چو افعى ، بسوى سينه خزيده\r\nبس خار كه كشتيم بجاى گل امّيد * شد سد ره وصل به اقسام عديده\r\nبس آرزوى گمشده پنهان شده در خاك * بس ايده شد از دست ، چو آهوى رميده\r\n« غفران » چه خوش اين نكته پسنديده كه فرمود * آن شاعر روشنگر آثار حميده\r\nدنيا طلبيديم و به مقصد نرسيديم * اى واى بر آن عاقبت ناطلبيده \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nدر مدح و منقبت على عليه السّلام\r\n صبا بگو به يار من عنايتى بما كند * ز مرحمت تبسّمى به روى بينوا كند\r\nبه آن نگار دلنشين به غمگسار بىقرين * به شهسوار دشت دين كه كامها روا كند\r\nشه ازل مه ابد ممد و يار معتمد * ره فساد كرده سد كه حقّ حق ادا كند\r\nمحب كبريا على وصى والى و ولى * كه از فروغ منجلى ، قلوب پرجلا كند\r\nجهان جان تيول او رضاى رب قبول او * بتول او حصول او وصول كبريا كند\r\nقرين قرب فاطمه بسان عرش قائمه * بدل نمانده واهمه چو رو به مرتضى كند\r\nز كودكى نديم حق به زندگى زعيم حق * رسد از او شميم حق جهان پر از صفا كند\r\nزهى به رزم بدر او زمين ذليل قدر او * زمان بسيط صدر او به وسع ماسوا كند\r\nبه جنگ خندق آورد فضيلتى برون ز حد * چو پشت پور عبد ود به ضربتى دوتا كند\r\nاحد ، حنين ، خيبرش خداى خلق ياورش * كه خصم از برابرش گذر سوى فنا كند\r\nمرا نگر چه ساده‌ام كه اصل را نهاده‌ام * به فرع ره گشاده‌ام ، قلم مرا فدا كند\r\nكه هان عليست دست حق شكست او شكست حق * كسى كه هست مست حق رموز برملا كند\r\nعليست رمزى از خدا ، عليست راز لافتى * عليست سرّ و الضحى كجا به حرف جا كند\r\nتو را به سرّ نور چه ؟ به غيبت و ظهور چه ؟ * به نشئه و نشور چه ؟ جز او گره كه وا كند\r\nتو نور مصطفى نگر ظهور مرتضى نگر * گروه ماسوى نگر بر اين دو سجده‌ها كند\r\nبجو ز نور ، راه خود فلاح خود ز شاه خود * از او بجو پناه خود كه درد تو دوا كند\r\n« حسن » به حُسن عاقبت اميد بسته عافيت * هميشه مدح و منقبت به خمسهء كسا كند \r\n\r\nكسب ادب از بىادبان\r\n پرسيد يكى ز شخص لقمان * كاى مظهر علم و دين و عرفان\r\nبا اين همه دانش و كرامت * با اين ادب ، اين همه فتانت\r\nاستاد تو كيست اى معلّم * بر اين ادبت كه بود ملهم\r\nگفت اين ادبى كه در دل آكند * از بىادبان گرفته‌ام پند \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n گفت آنكه ندارد از ادب بخش * آخر به چه رو شود ، ادب بخش\r\nگفتا بود اين قياس آسان * هر كار كه سر زند ز آنان\r\nعكس‌العملش به روح مردم * از چهر عبوس يا تبسّم\r\nدانم كه بد است يا بود خوب * مردود دل است يا كه مطلوب\r\nبد را كنم از روان خود دور * وز خوب فراهم آورم نور\r\nاز ظلمت بد رها پذيرم * ور حكمت خوب توشه گيرم\r\nاى كاش درين زمانه « غفران » * تقليد كند ز كار لقمان \r\n\r\nلواى شهادت\r\n الهى تو چون باب رحمت گشودى * بشر را به جنّت هدايت نمودى\r\nمقام شهادت به جاهش فزودى * به ايثار جان ، خلق را آزمودى\r\nبه لبيك ، بانگ حسينت شنودى * برافراشت تا او لواى شهادت\r\nمحبّان همه در هواى شهادت * بود او چو فرمانرواى شهادت\r\nروان را نشايد سواى شهادت * چو خواهد سعيدى به‌سويت صعودى\r\nچو آدم نكرد از گنه بردبارى * پَنَه برد آن دم به غفران بارى\r\nحسين از پى رفع اين شرمسارى * به خون شست زنگار خذلان و خوارى\r\nبه جان ، زنگ آئينه‌ى دل زدودى * حسين عزيز اى تو مرآت يزدان\r\nنه بل خون حق بودى و ذات يزدان * توئى آيتى از عنايات يزدان\r\nپى نفس كفران و اثبات يزدان * سرنيزه آيات قرآن سرودى\r\nفغان ياد آيد از آن شيرخوارت * سوى رزمگه بردىاش در كنارت\r\nبر دشمنان نالهء زارزارت * كه بود از عطش مشتعل پور و تارت\r\nوزان آتشت بر لب از آه دودى \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n كه اى قوم دل‌كور آخر نگاهى * بجز تشنه جان دادنم نيست راهى\r\nكه يكتن چسان جان برد از سپاهى * ازين كودك آخر نزد سر گناهى\r\nبه آبى ثوابى ، بر او ، رحم و جودى * چه گويم كه ذكرش زبانم بسوزد\r\nلبانم بدوزد بيانم بسوزد * ازين ماجرا استخوانم بسوزد\r\nاز آن تير دل‌دوز جانم بسوزد * كه بر حلق اصغر رسيد از عنودى\r\nبزد روى دست پدر دست‌وپائى * كه بگذشتم از آب مادر كجائى\r\nپدر گفت مهمان بزم خدائى * تو خون خدا را بهين خون‌بهايى\r\nنشان و دادم ، بربّ و دودى * تعالى اللّه اين از بشر كى برآيد\r\nكه فرزند با شوق قربان نمايد * خليل اللّه انگشت حيرت‌گر آيد\r\nذبيحش چو بخشوده شد جان فزايد * ولى اين ، قلم رانده بر هر قيودى\r\nسر و جان فرزند و ياران فشاند * سرانجام خود تشنه‌لب جان فشاند\r\nچو بذرى كه در دشت ، دهقان فشاند * پى شيعيان بذر « غفران » فشاند\r\nاز او باد بر اهل ماتم درودى \r\n\r\nدر سوگ استاد هشترودى\r\n روزگارى فتنه‌گر هرگاه در سنگر نشيند * تير جورش بر دل افراد نام‌آور نشيند\r\nاهل دل را چون نباشد آشتى با چرخ گردون * ناوكش بر ديدهء آزادگان تا پر نشيند\r\nدود آه رادمردان گر گذر گيرد به گردون * لكهء ننگ و جنايت بر رخ اختر نشيند \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n لختى از خون جگرها گر به اقيانوس غلتد * موج خونين بر سر درياى پهناور نشيند\r\nآنكه مهرش در دل ياران چو جان بر دست بر تن * جانش از تن رفت و ما را خاك غم بر سر نشستند\r\nرادمردى پاكباز و با سرافرازى فروتن * كى مثالش كودكى بر دامن مادر نشيند\r\nدر ره علم و ادب ، سود فراوان برد و اينك * از زيان مرگ او بر قلب ما نشتر نشيند\r\nجاى دارد در عزاى مرگ « دكتر هشترودى » * آفتاب ، اسپندسان بر آتش مجمر نشيند\r\nبلبل از غم لب ببندد غنچه در گلشن نخندد * چون ببيند مردم آزاده در آذر نشيند\r\nقلب « غفران » را دگر از مرگ « محسن » نيست تسكين * مرغ جان بىآشيان بشكسته بال‌وپر نشيند \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nغلامپور ( 1321 )\r\nمهندس جواد غلامپور در هفتم خردادماه سال 1321 شمسى در مشهد مقدّس در خانواده‌اى مذهبى ديده به جهان گشود . پيش از آنكه به تحصيل علوم جديد بپردازد ، چندى به فراگرفتن علوم قديمه اشتغال ورزيد ، ازآن‌پس تحصيلات ابتدايى و متوسّطه را به پايان رسانيد ، آن‌گاه به دانشگاه راه يافت و در رشتهء مهندسى ساختمان به تحصيل ادامه داد و فارغ التّحصيل و با درجهء ممتاز شناخته شد و بورس تحصيلى انگلستان به او تعلّق گرفت ، امّا حادثه‌اى رخ داد كه در يك تصادف پايش قطع شد و استفاده از اين بورس ممكن نشد ، ولى از كوشش باز نايستاد و در كار ساختمان و مسكن خراسان با جدّيت به فعّاليّت پرداخت و هم‌اكنون در مؤسّسهء كارآموزى تكنو ساختمان به خدمت اشتغال دارد .\r\nغلامپور به شاعر بزرگ حماسه‌سراى ايران ، فردوسى ، علاقهء خاصّى دارد و يكى از گويندگان و سرايندگان شاهنامه به شمار مىرود . ازاين‌رو بيش از سه‌هزار بيت شعر شاعر بلندآوازه طوس را در حفظ دارد . آن‌طور كه در نامه‌اى برايم نوشته ، حدود سى هزار بيت شعر سروده و مجموعه شعرى نيز به نام « نغمه‌هاى شاعرانه » آمادهء چاپ دارد .\r\nغلامپور به ائمهء اطهار عليهم السّلام ارادت و اخلاص دارد و قسمتى از اشعارش در اين زمينه است و تأليفات چندى نيز درباره حرفهء خود نگاشته كه هنوز به چاپ\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nنرسيده است .\r\n\r\nچه سود ؟ !\r\n در جرگهء ياران اگر ، تن را فدا كردم ، چه سود ؟ * در مسلخ معشوق اگر ، عمرم فنا كردم ، چه سود ؟\r\nدر ميكده رفتم شبى ، تا نشأت از ياران كنم * يارى نيابيدم همى ، درجا خطا كردم ، چه سود ؟\r\nدر محفل ياران اگر ، خودسوزىام بودا چو شمع * پروانه نى ديدم به خود ، هرچه فدا كردم ، چه سود ؟\r\nگر سرمهء چشمان خود ، بخشيده بر چشم صنم * داروى چشمان ازچه‌رو ، هرچه دوا كردم ، چه سود ؟ \r\n\r\nبلبل قرينان\r\n جهان آرايش تن كرده ياران * به صبح عيد نو در فرودينان\r\nقبا پوشيده بر تن سبز و رنگين * به يُمن مقدم فصل بهاران\r\nسرود بلبل اندر نغمه با گل * چو عاشق در بر خيل نگاران\r\nتن طنّاز گل در نزد بلبل * نثار مقدم بلبل قرينان \r\n\r\nظلمتكده\r\n يا ربّ ! چرا زندان تن ، بر پا شده ظلمتكده * اين جان ، ز عاصى تن رها ، بنشسته در عزلت‌كده\r\nروحى كه اين هفت آسمان بايد رود تا بيندت * اينك چرا ، عصيان ، ز تن گرديده در ماتمكده\r\nما ساقى ميخانه چون شاه ولايت داشتيم * پس كى عطش‌گاهان دل ، بايد بريمش ميكده\r\nبا دانش ناقص اگر در فكر اسماء توايم * كو دانش ما ، تا رويم با جان و دل دانشكده\r\nآرامش تن آن دمى ، باشد كه جان آدمى * تن در عذاب و روح ما عاصى از اين ظلمتكده \r\n\r\nاى خدا !\r\n چه‌سان پردهء شب درى در پگاه * چه‌سان زيور تن پرانى ز شاه\r\nچه‌سان نور تابان ، فشانى بر اين * چه‌سان بربگيرى ز گيتى كلاه\r\nچه‌سان پرده آرى به اوج زمين * چه‌سان ابرگاهان برآرى ز چاه \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n چه‌سان بر دل شب ، گهِ تيرگى * چه‌سان فر برآرى به شيدان ز ماه\r\nچه‌سان بر دل قبّه گاه بلند * ز ميليونيوم اختر آرى سپاه\r\nچه‌سان كوكب و ماه و برج منير * چسان داده مهرين به ماهان پناه\r\nچه‌سان كهكشان گردش آرى به كه * چه‌سان ديده چشمان دهى فر نگاه\r\nچه‌سان برزدى كنه هستى رقم * چه‌سان ذرّه دادى ، تو فرّين و گاه\r\nبدين‌سان ، تو هم ، بنده گردا بلند * برآور ، « غلامپور » و مردم ز آه \r\n\r\nسگ درگاه\r\n سگى را بسته گردن شد قلاده * منم آن سگ كه بر من اين فتاده\r\nسگى از خوان لطفت اى كريما ! * كه بر سگ زينت است اين نوقلاده\r\nاگر سگ هستمش ، كو استخوانم ؟ * كه اين سگ استخوان از تو ستاده\r\nيقين سگ را تو دادى استخوانش * كه بر درگاه ربّش اوفتاده \r\n\r\nحال پريش\r\n الهى ! قاصر از كردار خويشم * نگه كن اين دل زار و پريشم\r\nبه هر شب ناله گر سر داده اين دل * نما عفوم كه من زار و پريشم\r\nكريما ! مضطرم با درد بسيار * كه آگه هستىاش از حال و پيشم \r\n\r\nمهر علىّ\r\n تن از رنجش روزگار ددش * دگرباره فرياد حيدر زدش\r\nبه صبحى كه خورشيد و انوار شيد * ز من آه و اندوه دل سر زدش\r\nهمى شكوه‌ها كرده چرخ بلند * چه‌سان غم ، درِ خانه‌ام در زدش\r\nتلاطم دگرباره سرزد كنون * ز قلبى كه بر ناى پيكر زدش\r\nبه دشت و دمن شكوه‌ها كرد دل * به گاه اميدى كه دل پر زدش \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n به پاس همان ربّ و معبود خويش * تپش از درون بار ديگر زدش\r\nتلاطم به دل ناگه آور پديد * تو گويى كه ربّت به دل سر زدش\r\nسيه شام تاريك من شد به در * به دل ارغوان تاج زيور زدش\r\nز مهر علىّ زيورى شد عطا * كه ممهورىاش مهر ، حيدر زدش\r\nمرا جام لبريز شهد ولا * چنين مژدگانى كه داور زدش\r\nدگر غمگسار و دل‌آزرده سر * ندارم ز لطفى كه من فرّ زدش\r\nهمان لطف بىحدّ مولا علىّ * « غلامپور » ازاين‌پس ز گوهر زدش \r\n\r\nدر سوگ آيت‌اللّه گلپايگانى\r\n دگرباره افلاك و خورشيد و مهر * بشد چون سياهى به شب در سپهر\r\nتمام در و بوم ايران زمين * سيه‌پوش و گريان به ماتم عجين\r\nچو تك آيت اسوهء دين حقّ * برفت از جهان گاه كوس شفق\r\nز گلپايگان هم فقيهى بزرگ * بپوشانده عقبى قبايش سترگ\r\nبه احكام دين مرجعى بود و بس * كه افلاك از اين به نديدش چه كس\r\nبه خرگاه شب ، گاه عشق خداى * به هنگام ميثاق ، اشك و دعاى\r\nبرفت از جهان درگه و گاه شب * كه شبگير عالم ، سيه زين سبب\r\nكليدى كه تقوا به اين قفل بست * ببستى كه رهبر به سوگ اين نشست\r\nعزايى گران بردميدش سپهر * به شامى كه صبحش ببرّيد مهر\r\n« غلامپور » ازاين‌پس مدامش گريست * خوشا حال آن كس كه خادم بزيست \r\n\r\nسخن\r\n اى نعره‌زن برخيز و زن ، از دل تو بىپروا سخن * نى هر سخن برخيز و زن ، با علم اندر انجمن\r\nقاصر سخن هرگز نگو ، اى بىخرد در مجمعى * پندى ز من بشنو سخن ، گويا چو دريا شد حسن \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nپاى صنم\r\n ديشب به جمع عاشقان ، دلدارىام بودش عجين * با اشك و آهى بىكران ، با سوز دل‌هايى حزين\r\nدر مجمع ديوانگان ، ديوانه‌تر ديدم ز خود * همچون خودم پاى صنم ، افتاده با اشكى جبين \r\n\r\nميثاق\r\n فرّ و شكوه دل بين ، در لحظه‌هاى ميثاق * چون دل تپد به دل‌ها ، بينى كه دل شد الصاق\r\nاندر تپش نگه كن ، جريان خون و رگ را * چون قلب مىزند پمپ ، خون در رگت به ميثاق \r\n\r\nغم‌زدايى\r\n ديشب سبوى دل را ، از مى تهى نمودم * هر ساغرش به مستى ، مى خورده از وجودم\r\nمن خون دل بخوردم ، جاى مى گوارا * از فرط غصّه و غم ، مى از درون زدودم \r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nغمگين ( 1359 - 1302 )\r\nغلامعلى اردئيان ، فرزند محمّد ، در سال 1302 هجرى شمسى در يكى از خانواده‌هاى مذهبى شهر همدان قدم به عرصهء حيات گذاشت . تحصيلات مقدّماتى را در مكاتب زادگاه خود فراگرفت ، ازآن‌پس در مدارس جامعه تعليمات اسلامى به عنوان آموزگار به تدريس اشتغال ورزيد و نوجوانان را به مبادى دينى بياراست .\r\nاردئيان به امور مذهبى دلبستگى خاصّ داشت و در اين رهگذر از مطالعه غافل نماند و در محافل دينى و مجالس مذهبى حضور مىيافت و از محضر بزرگان دين كسب فيض مىكرد و به مطالعه و تتبّع در اديان مختلف همّت مىگماشت و به دانش خود مىافزود .\r\nاردئيان از قريحهء شعر نيز برخوردار بود و در شعر « غمگين » تخلّص مىكرد و در سال 1350 به تهران مهاجرت كرد و در اين شهر رحل اقامت افكند و در برخى از محافل ادبى نيز شركت مىجست . دوستانش اصرار داشتند كه تخلّص « غمگين » را به « شادى » تغيير دهد . او نيز گاهى از تخلّص « شادى » و گاهى « گلريز » استفاده مىكرد ، ولى از تخلّص « غمگين » نيز دست برنداشت .\r\nغمگين سرانجام در يازدهم دىماه سال 1359 چشم از جهان فروبست و در گورستان بهشت زهراى تهران به خاك سپرده شد .\r\nديوان اشعار غمگين مشتمل بر قصايد و غزليّات و مسمّطات و رباعيّات تاكنون به\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nزيور طبع آراسته نگرديده است .\r\n\r\nاسرار عاشقى\r\n ساقى نصيب ما را ، با غم حواله مىكرد * روزى كه اوّلين بار ، مى در پياله مىكرد\r\nخوى بر عذار جانان ، در بزم مىنمود آن * رقصى كه بر سرِ گل ، در باغ ژاله مىكرد\r\nراه خديو عقل و ، كار شكست دل را * گاهى به خنده مىزد ، گاهى به ناله مىكرد\r\nبا جام باده ، ديشب ، پير مغان ز رحمت * دامان ما ز لوثِ تقوا ازاله مىكرد\r\nروزى كه بىنشان بود ، سلطان عقل و تدبير * اسرار عاشقى را با ، ما رساله مىكرد\r\nاشعار نغز « غمگين » در مجمع اديبان * ملك سخنورى را ، يك جا قباله مىكرد \r\n\r\nرهبر دين\r\n گر دلى با مهر خوبان آشنا پيدا كنم * آشنايى با مقام كبريا پيدا كنم\r\nجان خود را از سرِ صدق و صفا گيرم به كف * از رهِ حقّ ، موردى بهر فدا پيدا كنم\r\nتا بيابم از خدا توفيق مردن در جهاد * آن‌قدر نالم ، كه يك حال دعا پيدا كنم\r\nدرد بىدردى كه خود بالاترين دردهاست * سعى خواهم كرد تا از آن شفا پيدا كنم\r\nشيخ ، گر نشرِ خرافات است كارش هر زمان * من حقايق را ز قرآن بىريا پيدا كنم\r\nكرده باشم گر من از ترك تعصّب يك خطا * هر صدايى را ز راه اين خطا پيدا كنم\r\nخاك پاى اهل معنى را بجويم هركجا * از براى ديدهء دل توتيا پيدا كنم\r\nكارها اصلاح گردد در امور دين ، اگر * رهبرى مانند سيّد مصطفى پيدا كنم\r\nهمرهى از بخت خواهم آن‌قدر تا وقت مرگ * خويشتن را كشته در راه خدا پيدا كنم\r\nغرق در بحر سخن گرديد « غمگين » تا كه من * در نجات او كمى دست شنا پيدا كنم \r\n\r\nنيمهء شعبان\r\n فصل زمستان رسيد ، حال چمن گشت زار * قائد سرما فكند ، برگ و بر از شاخسار \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n طبع لطيف زمين ، شد به نقاهت دچار * دايهء باد صبا ، كرد ز بستان فرار\r\nرونق گلشن شكست ، رفت گل و ماند خار * ديدهء بلبل گريست ، زار ز هجران گل\r\nبازى دوران شكست ، داد به دوران گل * سرو ز رفتار ماند ، ديد چو پايان گل\r\nتا نرسد دست خار ، باز به دامان گل * آفت سرما رسيد ، به صفحهء لاله‌زار\r\nنيست به بستان اگر ، ز سبزه و گل اثر * عالم صحن چمن ، شده‌ست زير و زبر\r\nلطمهء سرما زده ، به شاخه و برگ و بر * ميل تماشا دگر ، چو نيست در اين گذر\r\nياد گل روى دوست ، داده به دل‌ها قرار * ماه‌وشى مشك موى ، لاله رخى سر و قد\r\nعلّت ايجاد خلق ، تالى  « كُفُواً أَحَدٌ »  * آينهء ذات حقّ ، كون و مكان را عَمَد\r\nلنگر عرش مجيد ، نور خدا را وَلَد * منجى عالم ز ظلم ، شاه عدالت شعار\r\nديده كه بيند رخش ، ديده خدا را عيان * ياد شريفش بود ، ذكر لب و قوت جان\r\nناشر شرع نبىّ ، ناظم نظم جهان * امر خدا را بشير ، نهى خدا را بيان\r\nسرور اهل يقين ، مظهر پروردگار * لال زبان خرد ، ز مدح و توصيف اوست\r\nآنكه زبان قاصر است از همه تعريف اوست * مدار هستىِ خلق ، بسته به تشريف اوست\r\nتدارك كار عدل ، يگانه تكليف اوست * در همه روى زمين ، عدل كند برقرار\r\nروز ظهورش كه هست ، يوم تجلّاى حقّ * يوم تجلّاى اوست ، روز تماشاى حقّ\r\nستودهء انبياست ، مظهر والاى حقّ * مهدى صاحب‌زمان ، آمر اجراى حقّ\r\nيوسف آل رسول ، خليفهء كردگار * شمه‌اى از مدحتش ، بود كتاب زبور\r\nولادت او بود ، مطابق سال نور * دادگر منتقم ، ريشه‌كن ظلم و زور\r\nكام دلش هست خشك ، چشم سرش هست كور * هركه نبيند تو را ، اى به همه آشكار \r\n\r\n","description":"","footnote":"","page_name":" 84 ","page_number":84},
  {"content":"\r\n\r\n سرد شد از لطف تو ، آتش كين بر خليل * علم تو گرديد بر ، حضرت آدم دليل\r\nاز تو به موسى گذشت ، واقعهء رود نيل * دفع ز عيسى نمود ، به امر تو جبرئيل\r\nتا نزدندش يهود ، به ظلم بالاى دار * ديدهء داود گشت ، تا كه ز نورت منير\r\nواجب تعظيم شد ، پيش صغير و كبير * در كف او نرم گشت ، حديد همچون خمير\r\nنبىّ شد و شاه شد ، گشت بشير و نذير * يافت ز حقّ رتبهء خليفه در روزگار\r\nاى كه به دستور توست ، نظم امور جهان * يافته فيض وجود ، از تو همه انس و جان\r\nآدم و نوح و خليل ، پيش تو از چاكران * طىّ ره عشق تو ، هركه كند بىگمان\r\nفتح جنانش بود ، پست‌ترين افتخار * اوّل خلقت ز تو ، آخر آن نيز هم\r\nلاله ز وصف زبان ، نطق و بيان نيز هم * شهر سخن مُلك توست ، كشور جان نيز هم\r\nمهدى دوران تويى ، شاه زمان نيز هم * امر تو بر ممكنات ، تابع و فرمان‌گزار\r\nبسته ره معدلت ، بر همه از چهارسو * سلب شده اعتماد ، رفته ز دين آبرو\r\nترك نمودند خلق ، صوم و صلات و وضو * هركه به دينى كه خود ، ساخته ، كرده‌ست رو\r\nبا كه بگويم كه رفت ، از كف دل اختيار * آيهء قرآن كه هست ، معجز ختم رسل\r\nناجى اهل زمين ، ز دوزخ از جزء و كل * امر خدا را صراط ، نهى خدا راست پل\r\nسرّ قوانين حقّ ، راست‌ترينِ سُبل * ترك شده خواندنش ، بين صغار و كبار\r\nغير تو « گلريز » كى ، دم زند از مدح كس * مست تولّاى توست ، تا نفسش هست و بس\r\nگرگ اجل تا از او ، قطع نسازد نفس * ياد تواش مونس است ، لطف تواش دادرس\r\nنام تواش ورد لب ، سوخته از انتظار « 1 » \r\n\r\n\r\n","description":"","footnote":"\r\n( 1 ) - غمگين اين مسمّط را در سال 1345 در همدان براى دبستان علمى سرود و از مجموع حروف اوّل هر مصراع اين جمله به دست مىآيد : « فقط در دبستان علمى معالم دين اسلام تدريس مىشود كه سعادت دودنياى اطفال شما بسته به آن است . »\r\n","page_name":" 85 ","page_number":85},
  {"content":"\r\n\r\n\r\nتجليل مقام مادر\r\n كرد تا خلقت خدا در روز اوّل جان مادر * گشت احيا تا به آخر جسم ما ز احسان مادر\r\nما نمىكرديم اندر كسوت انسان تجلّى * سكّهء هستى نمىزد گر خدا بر جان مادر\r\nعلّت افزايش نسل بشر در روى گيتى * باعث ابقاى جنس آدمى امكان مادر\r\nمنبع مهر و محبّت ، مظهر صلح و سلامت * جايگاه رحمت حقّ ، سينهء سوزان مادر\r\nاز براى كودكان در اين جهان ناملايم * امن‌تر جايى نباشد هيچ ، جز دامان مادر\r\nاى كه در اوج غرورى ، هيچ مىدانى چه بودى ؟ * كودكى ازهرجهت بىچاره و حيران مادر\r\nتا نمود از شيرهء جان صبح و ظهر و شام سيرت * داغ‌هايى دارد از دندان تو ، پستان مادر\r\nتا درآوردى برون دندان و ميل نان نمودى * بر جگر صد بار آمد از الم دندان مادر\r\nاز براى اينكه از گرما و سرما حفظ گردى * سوخت از سرما و گرما روز و شب اركان مادر\r\nخواب ، شيرين است ، امّا تا سحر بيدار ماندن * نيست از بهر تو اين جز قوّت ايمان مادر\r\nمن چه گويم درخصوص آنكه در انجيل و قرآن * كرده در حقّش سفارش ، خالق سبحان مادر\r\nدر نظر آر آيهء  « أُفٍّ وَ لا تَنْهَرْهُما »  « 1 » را * با تو تا دانى چه باشد ، با خدا پيمان مادر\r\nمختصر با اين زبان الكن و اين مايهء كم * كى توانم بهتر از اين گفتن اندر شأن مادر\r\nقصد من از اين همه تصديع اين باشد كه گويم : * اى پسر تا مىتوانى ، كن دعا بر جان مادر\r\nسعى كن تا مىشود از خود نرنجانى دلش ، چون * عرش مىلرزد چو بيند ديدهء گريان مادر\r\nبا پدر هركس درافتد ، كرده با يزدان ستيزه * مىكند عصيان خدا را ، هركه كرد عصيان مادر\r\nهست پشتيبان او روز قيامت حضرت حقّ * اندر اين دنيا هرآن‌كس بود پشتيبان مادر\r\nمن پى اتمام حجّت ، گفتم اين‌ها را به « غمگين » * تا نگويد : بىخبر بودم من از عرفان مادر \r\n\r\nشعر خواندنى\r\n دوش يك صاحبدلى در بزم ما اقبال كرد * بهر ما حالى پديد آورد و با ما حال كرد \r\n\r\n\r\n","description":"","footnote":"\r\n( 1 ) - سورهء بنى اسرائيل ، قسمتى از آيهء 23 .\r\n","page_name":" 86 ","page_number":86},
  {"content":"\r\n\r\n گفتمش : بر نفع دينم از كه جويم احتراز ؟ * گفت : از آن كس كه قرآن را كتاب فال كرد\r\nگفتم : آخر در قيامت كيست امّت را شفيع ؟ * گفت : از هركس شفاعت ، نيكى اعمال كرد\r\nگفتم : از ما ، پنج تن ، آنجا شفاعت مىكنند ؟ * گفت : آنها را خدا آيينهء افعال كرد\r\nگفتم : از ما دستگيرى مىكند آل علىّ ؟ * گفت : بايد خويش را مثل علىّ و آل كرد\r\nگفتم : از  « شَرًّا يَرَهُ »  تكليف عاصى روشن است * گفت : آرى ، بعد با اين آيه استدلال كرد\r\nگفتم : اين كشتار مردم را چه باعث مىشود ؟ * گفت : وقتى ملّتى دعوىّ استقلال كرد\r\nروزهاى جمعه هم آيند در مكتب به شوق * گر معلّم با محبّت كار با اطفال كرد\r\nگفتم : از اهل ادب ، شعرِ كه باشد خواندنى ؟ * گفت : آن اشعار « غمگين » است و ما را لال كرد ! \r\n\r\nشراب محبّت\r\n ديشب كه بىحضور تو مجلس صفا نداشت * در آن ، نشستن من بيچاره جا نداشت\r\nبىبال‌وپر ، پريدن مرغان بود محال * بيچاره آن كسيست كه برگ و نوا نداشت\r\nدردِ مرا ز عشقِ نكويان ، طبيب شهر * تشخيص داده بود ، و ليكن دوا نداشت\r\nدست دلم گرفت ز احسان خيال يار * روزى كه اين قلندر ديوانه پا نداشت\r\nآخر ز كاسهء سر قيصر پياله ساخت * بيهوده گفته‌اند كه : دنيا وفا نداشت\r\nقاصد ز پيشگاهِ سليمان رسيده بود * بلقيس ، ور نه پشت به ملك سبا نداشت\r\nروز جزا به كردهء خود معترف نبود * ظالم ، اگر شكستن دل‌ها صدا نداشت\r\nآدم فريب حيلهء شيطان نمىخورد * او در بهشت عدن به ماندن بنا نداشت\r\nپاداش او به محشر كبرى خجالت است * هركس كه اعتقاد به روز جزا نداشت\r\nساقى اگر شراب محبّت نداده بود * آن زندگى كه عقل پسندد ، صفا نداشت\r\n« غمگين » ميان ميكده بىاعتبار بود * ساقى اگر كه گوشهء چشمى به ما نداشت \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nغمگين ( 1347 )\r\nحسين كريمىزاده كه تخلّص غمگين را براى شعر خود برگزيده است در سال 1347 هجرى شمسى در كوى مجيديّه تهران در خانواده‌اى شلوغ و پرجمعيّت قدم به عرصهء حيات گذاشت . پدرش اصلا از مردم اردكان بود او كه سالها قبل براى تلاش معاش زادگاه خود را ترك گفت و به تهران مهاجرت كرد و در اين شهر به شغل بنّائى اشتغال ورزيد و از اين رهگذر معيشت كرد .\r\nكريمىزاده تحصيلات ابتدائى و متوسطه را در تهران به انجام رسانيد ازآن‌پس براى ادامه تحصيل به دانشگاه راه يافت و در رشتهء زبان و ادبيات فارسى به تحصيل پرداخت سرانجام فارغ التحصيل شد و به دريافت مدرك ليسانس دست‌يافت و پس از سالها توقّف در تهران زادگاه خود را ترك و به شهر پدرى خود اردكان بازگشت و به استخدام آموزش و پرورش درآمد و در دبيرستانهاى اردكان به تدريس پرداخت .\r\nغمگين از دوران تحصيل در دبستان سرودن شعر را آغاز كرد روزى به خاطر شعرى كه سرود معلّم در كلاس او را سخت مورد تنبيه قرار داد همين امر باعث گرديد چند سالى از شعر فاصله بگيرد امّا به تدريج اين ذوق و قريحه بار ديگر جوشيد و بارور شد و سرودن شعر را آغاز كرد و شعرش به شكوفائى رسيد و تاكنون توانسته است دو مجموعهء از اشعار خود را يكى در سال 1379 به نام « كوچه باغ غزل » و ديگرى به نام « تا مرز جنون » در سال 1381 چاپ و منتشر كند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكريمىزاده در شمار شعراى غزلسراى خوب اردكان است وى از ميان شعراى متقدم به اشعار حافظ و صائب بيش از ديگر شاعران دلبستگى نشان مىدهد و در بين معاصران به اشعار رهى معيّرى و عماد خراسانى و ابو الحسن ورزى و حجة الاسلام محمد حسين بهجتى « شفق » علاقه دارد .\r\n\r\nاى نازنين زيبا\r\n گاهى سراغى از من دردآشنا بگير * اى نازنين بيا خبر از حال ما بگير\r\nيك‌لحظه غم نمىشود از جان من جدا * از غم تو درس مهر و محبّت فرا بگير\r\nافتاده‌ام ز پا تو بيا از سر وفا * آخر ترحّمى كن و دست مرا بگير\r\nاز دشمنان دوست‌نما ضربه خورده‌ام * ديگر بس است ، جان مرا اى خدا بگير\r\nاى غم تو بوده‌اى همه‌شب همدم دلم * تركم مكن بيا به دلم باز جا بگير\r\nگفتى كه دل مبند به خوبان شهر عشق * مىخواستم نشد ، تو دل از ما بيا بگير\r\nدارم دلى شكسته و « غمگين » ز جور دوست * گاهى سراغى از من دردآشنا بگير \r\n\r\nواژه‌هاى سبز\r\n چشم هجران ديده‌ام شب‌زنده‌دارى مىكند * باغ پراحساس دل را آبيارى مىكند\r\nچشمه‌سار طبع پرجوش و خروشم هر سحر * بر زبانم واژه‌هاى سبز جارى مىكند\r\nبا بُت نامهربانىها كه ديده طفل دل * بىتو مىگيرد بهانه ، بىقرارى مىكند\r\nمن نه تنها سوگوارم در فراق روى تو * در فراقت نىلبك هم سوگوارى مىكند\r\nهيچ مىدانى كه در عشق تو از روز ازل * لاله هم مثل دل ما داغدارى مىكند\r\nغنچه باران مىشود ديوان سبز شعر دل * عشق ، طبعم را در آن شبها كه يارى مىكند\r\nروى زيباى تو اى زيباترين مفهوم عشق * ماه تابان را دچار شرمسارى مىكند\r\nگرچه « غمگين » گشته از عشق تو ديوانه ولى * گاهگاهى ادّعاى هوشيارى مىكند \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nدل‌آزرده\r\n چشم زيبا ، قد رعنا ، لب شيرين دارى * « آنچه خوبان همه دارند » تو چندين دارى\r\nاى گل ناز پريچهرهء من غنچه دهن * تا به كى تو سر آزردن گلچين دارى\r\nسرخوشم اينكه در اين بىكسى و تنهائى * با من اى غم همه‌شب الفتِ ديرين دارى\r\nمرحبا اى دل ديوانه ! به همراهى چشم * روزگارى است كه تو سفرهء رنگين دارى\r\nاى كه تند از بر دل‌خستهء خود مىگذرى * كى سر پرسش حال من مسكين دارى\r\nمثل من بىكس و تنها شده‌اى امّا تو * شمع دل‌سوخته‌اى بر سر بالين دارى\r\nاى كه دارى سر راحت تو به بالين شب‌ها * كى خبر از دل آزردهء « غمگين » دارى \r\n\r\nگلهاى پيچك\r\n مزار من پر از گل‌هاى پيچك مىشود آخر * و بام خانه‌ام جاى چكاوك مىشود آخر\r\nتمام برگه‌هاى دفتر شعرم پس از مردن * به دست بچّه‌ها چون بادبادك مىشود آخر\r\nهميشه غصّه‌ام اين است اى زيبا عروس شعر * كه دنياى قشنگ بىعروسك مىشود آخر\r\nتو مىبينى در آن روزى كه از بين شما رفتم * غزل‌هايم ميان شعرها تك مىشود آخر\r\nبه روى برگ برگ لاله‌هاى سرخ مىبينى * تمام قصّه‌هاى درد من حك مىشود آخر\r\nتو خواهى ديد آن روزى كه تابوت يكى شاعر * پر از گل‌هاى سرخ و زرد ميخك مىشود آخر\r\nتماشا كن كه خاك شاعر « غمگين » پس از مرگش * به دست كودكان شهر سوتك مىشود آخر \r\n\r\nنصيب ما\r\n « شبى از شام هجران سخت‌تر نيست » « 1 » * چرا يا رب شب ما را سحر نيست\r\nدر اين آشفته بازار محبّت * نصيب ما به‌جز خون جگر نيست\r\nچو من از سوز عشق و داغ هجران * در اين عالم كسى ديوانه‌تر نيست\r\nز پاى دشمنان خارى درآور * به دست دوست گل دادن هنر نيست \r\n\r\n\r\n","description":"","footnote":"\r\n( 1 ) - مصرع از شكوهى يزدى است .\r\n","page_name":" 90 ","page_number":90},
  {"content":"\r\n\r\n بيا آرام دل‌هاى پريشان * تحمّل در وجودم بيشتر نيست\r\nبه‌جز آن‌كس كه مىدانى تو و من * كسى از حال زارم باخبر نيست\r\nهميشه در دل « غمگين » عاشق * به‌جز وصلت تمنّاى دگر نيست \r\n\r\nسرحلقهء اوليا\r\n آئينه حق‌نما على بود * سرحلقهء اوليا على بود\r\nآن كس كه به همره پيمبر * بر عرش نهاد پا على بود\r\nآن كس كه به خلوت شبانه * مىكرد خداخدا على بود\r\nدر سايهء نخل و در دل چاه * آن صاحب گريه‌ها على بود\r\nآن واژه كه حق به ما بياموخت * سوگند به عشق يا على بود\r\nدر مسجد كوفه آنكه گرديد * فرق سر او دوتا على بود\r\nاز هرچه بگويم اوست برتر * برتر ز فرشته‌ها على بود\r\nاز روز ازل كسى كه بوده است * با درد و غم آشنا على بود \r\n\r\nطواف عشق\r\n دوست دارم چون شقايق در دل صحرا بميرم * يا كه چون ديوانگان در گوشه‌اى تنها بميرم\r\nدوست دارم در طواف شمع چون پروانه هر شب * با دلى پر از شرار عشق بىپروا بميرم\r\nدوست دارم همچو مجنون عاقبت با سيل اشكم * نازنينا در كنار تربت ليلا بميرم\r\nدوست دارم ساقيا در آخرين شب‌هاى عمرم * با لبى خندان به پاى ساغر مينا بميرم\r\nدوست دارم بىوفائىهاى تو امّا نگفتى * كى روا باشد به پاى وفائىها بميرم\r\nدوست دارم بشنوى درد دل « غمگين » خود را * ماه من ! خورشيد دلها ! چهره بنما تا بميرم \r\n\r\nسرمه ، چشم انبيا\r\n گوهر ناب كبريا زهرا * شد بهشت از تو باصفا زهرا \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n وقت ميلاد سورهء كوثر * شاد شد قلب مصطفى زهرا\r\nاى تو درياى رحمت و عرفان * اى تو معناى هل اتى زهرا\r\nخاك پاى تو ، تا ابد باشد * سرمهء چشم انبيا زهرا\r\nهيچ‌كس نيست جز تو در عالم * محرم راز مرتضى زهرا\r\nاى كه بودى تو روزگارانى * با غم و درد آشنا زهرا\r\nصبح محشر كه بىكس و كاريم * كن شفاعت گناه ما زهرا\r\nدر قيامت كه دامنت گيريم * دست ما را مكن جدا زهرا\r\nاز در بارگاه احسانت * برمگردان مرا تو يا زهرا\r\nدست من خالى است مىدانم * پادشاهى تو ، من گدا زهرا \r\n\r\nبىحساب گريست\r\n در غمش ديده بىحساب گريست * دل شكست و پرالتهاب گريست\r\nطفل شش‌ماهه‌اش على اصغر عليه السّلام * با لب تشنه بىحساب گريست\r\nآسمان با دلى پر از ماتم * در غم پور بو تراب گريست\r\nبر سر نعش بىسر آن ماه * با دلى خسته آفتاب گريست\r\nمىگرفتم سراغ او از آب * شد خجل آب و بىجواب گريست\r\nدستهاى برادرش عباس عليه السّلام * تا جدا گشت مشك آب گريست\r\nمادرت اى عزيز پيغمبر * در عزاى تو بىحساب گريست \r\n\r\nساز شكسته\r\n وقتى كه پلك پنجره‌ها باز مىشود * صبحى قشنگ در دلم آغاز مىشود\r\nشرمنده مىشود گل ناز اى خداى عشق * وقتى كه چشم دوست پر از ناز مىشود\r\nشعرم به ساز عشق خوش‌آهنگ چشم تو * زيباترين ترانه و آواز مىشود\r\nچشمم تمام درد تو را درك مىكند * وقتى كه با نگاه تو همراز مىشود \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n همدم نمانده است برايم بيا ، ببين * با دل فقط غم است كه دمساز مىشود\r\nوقتى كه مىرسد به فلك ساز عشق تو * حتى سكوت با تو هم‌آواز مىشود\r\nوقتى كه واژه‌هاى غزل را تو مىدهى * در بيت‌بيت شعر من اعجاز مىشود\r\nبا چشم‌هاى مست و غزل‌ساز خود ببين * ساز شكستهء دلم من ساز مىشود\r\nبر گونه‌هاى سرخ شفق اشك مىدود * وقتى شكايت دلم آغاز مىشود\r\n« غمگين » دوباره مىشود از عشق پرفروغ * وقتى كه پلك پنجره‌ها باز مىشود \r\n\r\nروز وداع\r\n ديدى كه يار رفت و نظر سوى ما نكرد * دل را شكست و هيچ به ما اعتنا نكرد\r\nآن بىوفا كه بود دلش سخت‌تر ز سنگ * ديدى دم از وفا زد و غير از جفا نكرد\r\nمىزد كسى كه دم ز محبّت هميشه او * يا رب چه شد كه حق محبّت ادا نكرد\r\nاز درد هجر مردم و آخر طبيب عشق * آن درد را به گوشه چشمى دوا نكرد\r\nآن ترك بىوفا كه مرا ترك كرد و رفت * دين و دلم ربود و بدين اكتفا نكرد\r\nنازم به عاشقى كه به صد سوز و ساز عشق * از جان گذشت و ترك در آشنا نكرد\r\nروز وداع رفت و در آن لحظه‌هاى غم * اى دل به ما نگاه محبّت چرا نكرد\r\nدل هركه داشت سوخت به حالم ولى چرا * دلبر ترحّمى به من بينوا نكرد\r\n« غمگين » به راه دوست وفادار باش و بس * دربند اين مباش وفا كرد يا نكرد \r\n\r\nبادهء ناب\r\n برخيز تا به خون دل امشب وضو كنيم * در قبله‌گاه عشق دمى گفتگو كنيم\r\nبرخيز تا به دشت جنون با نواى عشق * ديوانگان سوخته دل جستجو كنيم\r\nبرخيز تا به گوشهء خلوت‌سراى درد * از سوز هجر سربه‌گريبان فروكنيم\r\nبرخيز تا به سوزن مژگان عشق يار * اين قلب پاره‌پارهء خونين رفو كنيم\r\nبرخيز تا به همره ساقى به بزم عشق * هر صبح و شام بادهء ناب آرزو كنيم \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n برخيز تا كه در شب يلداى زلف دوست * اى دل حديث عشق تو را موبه‌مو كنيم\r\nبرخيز تا به ياد غزالان عشوه‌گر * با ساز عشق باده و مى در سبو كنيم\r\nبرخيز تا به صبح قيامت ز هجر يار * « غمگين » شويم و گريهء غم در گلو كنيم \r\n\r\nبغض سكوت\r\n ديدى كه عاقبت دل من بىصدا شكست * دردا ، دلم به دست يكى آشنا شكست\r\nآن شب كه رفت بىخبر از خانه‌ام ز درد * بغض سكوت من به خدا بىصدا شكست\r\nآن كس كه ادّعاى محبّت هميشه داشت * آخر بگو بگو كه دلم را چرا شكست\r\nدر پيش دشمنان به ظاهر هميشه دوست * آن بىوفا غرور مرا بارها شكست\r\nدشنام داد و كرد به روزم هرآنچه بود * ديواره‌هاى محكم شرم و حيا شكست\r\nاز چشم آسمان به خدا اشك شد روان * وقتى كه دوست اين دل ديوانه را شكست\r\nيك‌ذرّه كم نمىشود از دل محبّتش * دل را اگرچه دوست به سنگ جفا شكست\r\nآرام جان خسته‌دلان اى خداى عشق * بازآ كه بار هجر تو پشت مرا شكست\r\nآن كس كه مهر او به دلم خانه كرده بود * ديدى چه زود اين دل « غمگين » ما شكست \r\n\r\nاى زيباترين\r\n درون سينه دارم در دل و داغى * شب شعرم ندارد چلچراغى\r\nنمىدانم تو اى زيباترين‌ها * نمىگيرى چرا از من سراغى \r\n\r\nرفيق نيمه‌راه\r\n تو بر عشقم گواهى اى دل اى دل * گواه اشك و آهى اى دل اى دل\r\nولى با من نگفتى در ره عشق * رفيق نيمه‌راهى اى دل اى دل \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nتبه كردم\r\n نگار فتنه‌جو ابرو كمانى * دل ما را شكستن مىتوانى\r\nتبه كردم به پايت گوهر عمر * جوانى را جوانى را جوانى \r\n\r\nدريغا\r\n به لبخندى چرا شادم نكردى * ز بند غم تو آزادم نكردى\r\nبه يادت بودم و هستم تو اى دوست * دريغا لحظه‌اى يادم نكردى \r\n\r\nگل غم\r\n خزان شد نوبهارم آخر اى دوست * از اين غم سوگوارم آخر اى دوست\r\nمن ازبس رنج‌ها ديدم ، برويد * گل غم را مزارم آخر اى دوست \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nغمين ( 1274 )\r\nمحمد على غمين فرزند محمد قلى در سال 1274 هجرى شمسى در تهران ديده به جهان هستى گشود ، خواندن و نوشتن را در زادگاهش فراگرفت ازآن‌پس به شغل آزاد روى آورد و پيشهء نجارى را اختيار كرد و از اين رهگذر امرار معاش كرد .\r\nغمين شاعرى خوش‌قريحه بود ، اشعارش سهل و ممتنع و جذّاب و بدون تكلّف است . با بعضى از محافل ادبى ارتباط پيدا كرد و از اساتيد اين انجمن‌ها بهره‌مند گرديد و در برخى از مجله‌ها و روزنامه‌هاى آن عصر اشعارش بچاپ مىرسيد . نمونه‌هاى زير از نظم اوست :\r\n\r\nفرياد از بيداد تو\r\n خلق گويندم كه بيداريم شب از داد تو * داد از فرياد تو ، فرياد از بيداد تو\r\nهيچ شيدائى نباشد كاين‌چنين افغان كند * ما فغان داريم هر شب در غم فرياد تو\r\nهيچ عاشق را نشايد روز و شب گريد چنين * مىدهد بر باد آخر سيل خون بنياد تو\r\nبيم ما از نالهء شبگير با تأثير توست * سوزد اين هستى ما را آه آتش‌زاد تو\r\nعشقبازى غير رسوائى ندارد حاصلى * اين چه تعليمى بود داده تو را استاد تو\r\nچند گريانى و نالان در فراق روى دوست * روز و شب جوئى چو ادراكى كند او ياد تو\r\nچند اندر عشق خوبان با غمى مدغم « غمين » * گوئيا از غم شده روز ازل ايجاد تو \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nطريق دلبرى\r\n صنما تو را كه آموخته رسم دلبرى را ؟ * كه بيك نظاره از كف ببرى دل پرى را\r\nبه خدا كه مات سازى دو هزار موسى دل * فكنى بدوش جانا چو دو زلف اژدرى را\r\nنظرى اگر بدين رخ فكنى بسوى بالا * ز فلك به زير آرى ، مه و مهر و مشترى را\r\nبه كدام مذهب است اينكه تو دلبر از برم دل * به برى و شادسازى ، دل سخت ديگرى را\r\nنظرى نما ز رأفت به « غمين » كه خوبرويان * همه از تو ياد گيرند طريق دلبرى را \r\n\r\nخسته جان\r\n عمرى كه سربه‌سر همه با دردسر رود * مطبوع‌تر بود اگرم زودتر رود\r\nگشت از مكرّرات جهان ، خسته جان من * بىشك به حال خستگى از تن بدر رود\r\nگفتم كه مستم آنچه كنم گريه عيب نيست * منعم چنان كنند كه مستى ز سر رود\r\nفكرى براى رفع مهمّات بايدم * تا اينكه انده از دل من مختصر رود\r\nاز ديده جاى اشك رود خون ز جور چرخ * ترسم ز جاى اشك فروغ از بصر رود \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n راه مخوف پرخطر ملك عشق را * كو آن كسى كه طى كند و بىخطر رود\r\nيك جو نيرزد ار نگرى لحظه‌اى « غمين » * عمرى كه سربه‌سر ، همه با دردسر رود \r\n\r\nمردم آزاد\r\n اين شنيدستم كه اندر روز عيد * در حريم كعبه شيخ و ( بو سعيد )\r\nهر دو گرديدند باهم روبرو * چون دو مرآت ، آن دو مرد نيك‌خو\r\nبعد فارغ گشتن از طوف حرم * شيخ آمد در سخن كى محترم\r\nبازگو اى نكته‌سنج پاك دلق * سگ چرا خوار است در انظار حق\r\nبا وجود اينكه دارد اين صفت * كش بود در صاحب خود معرفت\r\nگر كسى بدهد بر او يك‌لقمه نان * مىشود يك‌عمر او را پاسبان\r\nبا چنين احوال خوارش خوانده‌اند * از در مهر و وفايش رانده‌اند\r\nبوسعيدش گفت كى نيكوسير * از چه باشى زين حكايت بىخبر\r\nچونكه سگ در طينتش باشد حسد * مىكند توصيف او را جمله رد\r\nچونكه مىورزد حسد در كار نوع * هست دايم در پى آزار نوع\r\nمردم آزاد آنكه باشد خوار به * سگ ز مرد مردمى آزار به \r\n\r\nوطن‌پرستى\r\n آنان كه به دهر ميل‌پرستى نكنند * در عمر به‌جز وطن‌پرستى نكنند\r\nكوشند ز جان پى زبردستى خويش * تا در بر غير زبردستى نكنند \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\n[ ف 
  ]\r\n\r\nفارغ ( 1303 )\r\nموسى اسكانى فرزند قربانعلى ، متخلّص به فارغ ، در سال 1303 هجرى شمسى در روستاى اسكان ، از توابع شهرستان اراك پا به عرصهء حيات گذاشت . در آغاز به مكتب رفت و با قرآن آشنايى يافت ، ازآن‌پس راهى دبستان شد و دورهء شش‌سالهء ابتدايى را به انجام رسانيد .\r\nاسكانى در سال 1320 شمسى به تهران عزيمت كرد و در اين شهر رحل اقامت افكند و در سال 1333 به استخدام شركت سهامى دارويى كشور ، وابسته به وزارت بهدارى ، درآمد و سال‌ها در آن شركت به خدمت اشتغال داشت و سرانجام در سال 1356 بازنشسته گرديد .\r\nاسكانى از بيست‌سالگى به سرودن شعر پرداخت و از سال 1337 به انجمن‌هاى ادبى تهران راه يافت و با شركت در جلسات انجمن‌ها از نظريات استادان شعر بهره‌مند گرديد و در يكى از جلسات انجمن مرحوم عبّاس فرات ، تخلّص « فارغ » را براى شعر اسكانى برگزيد و از سال 1332 با روزنامهء داد و بيداد همكارى داشت و درضمن آثارش در باغ صائب و روزنامه‌هاى آشفته ، اميد ايران ، كار ، آذرابادگان ، دنياى سخن ، نداى قومس ، آذرمهر و پهلوان به چاپ مىرسيد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nگرانى\r\n ترسم ز پا بيفتم ، از ضعف و ناتوانى * تا كى ادامه دارد ، اين‌گونه زندگانى\r\nبر لب رسانده جانم ، پوسانده استخوانم * يك‌سو فشار همسر ، از يك طرف گرانى\r\nاين بىهنر عيالم ، آتش زده به مالم * برهم زده خيالم ، با اين لگدپرانى\r\nاو را چو برگزيدم ، بر خود جفا خريدم * هرگز از او نديدم ، يك‌ذرّه مهربانى\r\nتا مىرسم به خانه ، خواهد به صد بهانه * پيراهن چنينى يا كفش آن‌چنانى\r\nگر گويمش ندارم ، بنگر به حال زارم * هردم كند نثارم ، صد گونه لن‌ترانى\r\nخرسند و بىخيال است ، خواهان جاه و مال است * با آنكه پيره‌زال است ، دارد سِر جوانى\r\nبس مىدهد عذابم ، از تن ربوده خوابم * من فكر نان و آبم ، او فكر ميهمانى\r\n« فارغ » چگونه سازد با اين عيال ولخرج * با اين حقوق اندك ، بااين‌همه گرانى \r\n\r\nآنچه ما خواهيم كرد\r\n در طريق عشق‌بازى جان فدا خواهيم كرد * خويش را با درد هجران آشنا خواهيم كرد\r\nيا رقيب خويش را ار دربه‌در خواهيم كرد * يا كه جان خويش در اين ره فدا خواهيم كرد\r\nدر حريم خاصِ جانان تا رهى پيدا كنيم * از هوس ، عشق نكويان را جدا خواهيم كرد\r\nمدح نامردان عالم را نمىگوييم ما * وقت خود را صرف اوصاف خدا خواهيم كرد\r\nدوستان را جا به روى چشم خود خواهيم كرد * دشمنان را محو زير خاك پا خواهيم كرد\r\nگر گِره در كار افكند دشمن ، باك نيست * اين گره با ناخن تدبير وا خواهيم كرد\r\nثبت در تاريخ دنيا مىشود « فارغ » يقين * در طريق عشق‌بازى آنچه ما خواهيم كرد \r\n\r\nكعبهء دلها\r\n بيا دوباره نشينيم و ساغرى بزنيم * پياله‌اى ز كف ماه منظرى بزنيم\r\nكنون كه باز نباشد درى به ميكده‌اى * بيا قدم به‌سوى ملك ديگرى بزنيم\r\nبه‌سوى كعبهء دل‌ها رويم و از آنجا * به بارگاه الهى مگر سرى بزنيم \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n و يا به شهر نجف رو كنيم با زارى * به بارگاه علىّ رفته و درى بزنيم\r\nكه روز حشر ز دست علىّ ، ولىّ خدا * به كام تشنهء خود ، آب كوثرى بزنيم\r\nكمك كنيم به مرد و زن ستمديده * شراره آه به كاخ ستمگرى بزنيم\r\nچو جاى تير بود قلب دشمنان ، اى دوست * كجا رواست به قلب كبوترى بزنيم\r\nتو اى خداى توانا ! عنايتى فرما ! * كه ما به‌سوى حريم تو شهپرى بزنيم\r\nاگرچه غرق گناهيم همچنان « فارغ » * اجازه ده ! به بهشت تو معبرى بزنيم \r\n\r\nبهار\r\n بار ديگر بر سر از گل تاج زر دارد بهار * آرى ، آرى ، افسرى از گل به سر دارد بهار\r\nعيد نوروز آمد و شد كام جان شيرين چو قند * در نهاد خود مگر قند و شكر دارد بهار\r\nباغ و صحرا شد ز يمن مقدمش خلد برين * بس‌كه در دامان خود حور و قمر دارد بهار\r\nآبشاران از ستيغ كوه جارى گشته‌اند * رخنه ، گويى بر دل كوه و كمر دارد بهار\r\nبر سر هر سنگ خارا سبز شد گل‌بوته‌اى * در درون سنگ خارا هم اثر دارد بهار\r\nزنده شد گلبن به بستان ، غنچه لب از هم گشود * در نسيم دلكشش افسون مگر دارد بهار\r\nنى غلط گفتم ، بهاران را نباشد اين هنر * اين هنرها را ز لطف دادگر دارد بهار\r\nلب فروبند از سخن « فارغ » كه صائب گفته است * « از دل پرخون بلبل ، كى خبر دارد بهار ؟ » \r\n\r\nبيا . . . !\r\n بيا ، بيا به كنارم ، كه بىتو تنهايم * به باد رفته جدا از تو آرزوهايم\r\nاز آن دمى كه جدا گشتى از من و رفتى * چو لاله داغ به دل همنشين صحرايم\r\nز هجر روى تو طىّ شد جوانىام ، امّا * هنوز هم چو جوانى ره تو مىپايم\r\nبه ياد آر ! كه هنگام رفتنت گفتى : * غمين مباش كه روزى دوباره مىآيم\r\nكنون كه عمر به سرآمده‌ست و جان بر لب * بيا ! و گرنه نبينى دگر به فردايم\r\nبيا ، بيا ! ز وفا لحظه‌اى برم بنشين * به گوش جان بشنو نالهء غم‌افزايم \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n شبى ز لطف گذر كن به كلبهء « فارغ » * ببين ز هجر رُخت دامن چو دريايم \r\n\r\nبرگرديم\r\n بيا دوباره به‌سوى شباب برگرديم * سوى شباب ، بيا با شتاب برگرديم\r\nبه‌جز عذاب ز پيرى چه هست حاصلمان * بيا به دورهء دور از عذاب برگرديم\r\nبه شام عمر به‌جز تيرگى نمىبينم * بيا كه تا فلق آفتاب برگرديم\r\nبيا ز پيرى و رنج و عذاب بگريزيم * به عهد شاهد و شمع و شراب برگرديم\r\nكنون كه عشق ز سر رفت و شورمان از دل * به‌سوى اين دو بيا چون شهاب برگرديم\r\nاز اضطراب به ياد آر و شور و دلهره‌ها * بيا به‌سوى همان اضطراب برگرديم\r\nچرا نشسته چو كركس كنار اين مرداب * بيا به اوج فضا چون عقاب برگرديم\r\nگناه تا به كى ؟ اى دلربا بيا ما هم * در اين دوروزه به راه صواب برگرديم\r\nخراب گر شده پُلهاى پشت سر ، غم نيست * بيا كه با كلك از روى آب برگرديم\r\nبه يار « فارغ » افسرده‌دل صبا تو بگو * بيا به اوّل فصل كتاب برگرديم \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nفاضل ( 1303 )\r\nقيدار فاضل‌نيا ، متخلّص به فاضل ، فرزند اسماعيل خان ، در سال 1303 هجرى شمسى در روستاى نگارستان چشم به جهان گشود . يك‌ساله بود كه به اتّفاق خانواده به بيجار ، مركز شهر گرّوس ، مهاجرت كرد .\r\nفاضل‌نيا نوادهء فاضل خان محمّد گروسى ، از تركمانان بايندرى ، شاعر و نويسندهء نامور ، متخلّص به \" راوى \" است كه از گرّوس به بين النهرين براى كسب دانش عزيمت كرد و در حوزه‌هاى علمى نجف و كربلا به تحصيل دانش پرداخت . ازآن‌پس به تهران مهاجرت كرد و به خدمت ملك‌الشّعرا فتحعلى خان كاشانى رسيد . فتحعلى خان چون هوش و ذكاوت او را ديد ، وى را به فتحعلى شاه قاجار معرفى كرد و مورد عنايت و توجّه واقع شد و قصايدى در ستايش وى سرود و پس از درگذشت فتحعلى شاه گوشهء انزوا پيشه ساخت و از دربار محمّد شاه راتبه و مقرّرى به او پرداخت مىشد . سرانجام در سال 1312 شمسى ( 1252 قمرى ) بدرود حيات گفت .\r\nاز آثار اوست : تذكرهء انجمن خاقان دربارهء شعراى ستايشگر زمان فتحعلى شاه .\r\nفاضل‌نيا در هفت‌سالگى به دبستان رفت و در يازده‌سالگى پدر خود را از دست داد و سرپرستى او را مادرش عهده‌دار گرديد و با فقر و تنگدستى دست به گريبان بود و تا كلاس چهارم ابتدايى بيشتر نتوانست ادامه دهد . در سال 1325 به خدمت سربازى رفت و در سال 1329 به استخدام وزارت كشور درآمد و در شهربانى به كار پرداخت و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nدرضمن خدمت ، گواهينامهء ششم ابتدايى را با شركت در امتحان متفرّقه اخذ كرد و پس از بيست و چهار سال و هفت ماه خدمت ، سرانجام در سال 1352 با درجهء استوار يكمى بازنشسته شد .\r\nفاضل از نوجوانى به شعر و ادبيّات علاقه داشت . به تدريج اين دلبستگى به صورت قريحهء شاعرى ظاهر شد و سرودن شعر را آغاز كرد و از انواع شعر ، به غزل و رباعى بيشتر تمايل نشان داد .\r\n\r\nداغ جفا\r\n ما هستى جان در ره جانانه نهاديم * اين رسم وفا در دل فرزانه نهاديم\r\nاز عافيت خويش گذشتيم به دوران * تا خشت بقا بر سر ويرانه نهاديم\r\nمأوا نبود غير سر كوى تو ما را * چون مُهر طلب بر در اين خانه نهاديم\r\nتا شعشعهء روى تو زد خيمه به دل‌ها * دين و دل و دانش همه رندانه نهاديم\r\nدر ملك وفا حرمت پيمان نشكستيم * اين شرط قدم بر سر پيمانه نهاديم\r\nاز درد و غم خويش در اين دامگه راز * بر لوح قضا سرخط افسانه نهاديم\r\nيك‌ذرّه‌اى از عشق شرربار دل‌ريش * در كالبد و فطرت پروانه نهاديم\r\nاز غلغلهء مدرسه حاصل نشدم كار * ز آن روى ، قدم بر درِ ميخانه نهاديم\r\nبر خويش گرفتيم ز بس تنگ جهان را * تا تيغ ستم بر سر و بر شانه نهاديم\r\nمىگفت بتى را ز برانداز به « فاضل » * ما داغ جفا بر دل پروانه نهاديم \r\n\r\nكاروان\r\n نهيبم مىدهد ناقوس غم ، اى ساروان امشب * رهى پرپيچ و خم دارى ، مبر اين كاروان امشب\r\nرهى تاريك و مهجورى و مقصد دور و ناپيدا * مدارا كن به همّت ساروان با رهروان امشب\r\nبيا اى مهربان ساقى ! مرا دست و تو را دامن * دل آشفته‌اى داريم و جسم ناتوان داريم\r\nرها كن از غم مهجورىِ ياران دلبندم * به آن آتش نهاد تند تير ارغوان امشب \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n به ياد سر و بالايش ، ز عشق روى زيبايش * ز مژگان مىچكانم چشمهء آب روان امشب\r\nمن از آن گردش گردونهء چشمش چنان مستم * كه يادم آورد چشم سياه آهوان امشب\r\nشب هجرم نخواهد ديد روى صبح فردا را * از اين حسرت كه گشتى شمع بزم خسروان امشب\r\nچو مرغ نيم‌بسمل غوطه در خون دل خويشم * ز جور تير دل‌دوز كمان ابروان امشب\r\nچنان مدهوش از خويشم كه سر از پا نمىدانم * ز كيد نرگس خونخوار چشم جادوان امشب\r\nعجب نبود ز « فاضل » گر غزل خواند غزل گويد * به آهنگ و نواى ساز و از طبع روان امشب \r\n\r\nحسرت ديدار\r\n كرده پيرانه سرم ياد بت زيبا را * فاش گويم سخن از عشق دل شيدا را\r\nچهره آراستى از سرمه و سرخاب و سپيد * بردى از اهل جهان دين و دل و دنيا را\r\nديده‌هايم به تمنّاى تو بگشايم و بس * ور نه از ديدن دنيا چه تمتّع ما را\r\nآنچه از عشق تو مىبينم و فرياد كنم * تو به من كردى و آموخته‌ام آن‌ها را\r\nهرچه خواهى بكنى با من و امروز بكن * شايد امكان نبود ديدن من فردا را\r\nشب به سر آمد و با آمدنت سوخت همه * شمع و پروانه و آسيمه‌سر رسوا را\r\nاز تو خاشاك‌نشين درِ هر ميكده‌ام * از تو جان بر لب و با ناله كنم سودا را\r\nكار من گشته به دنبال تو هر سو گشتن * مسجد و ميكده و بتكده و هرجا را\r\nشده‌ام طعنه‌كش ساقى و پيمانه‌فروش * آخر كار چنين بود و بدين‌سان ما را\r\nمن كه ديوانه نبودم ، تو كشيدى به جنون * اين سرِ شوربرانگيزِ پر از غوغا را\r\nچشم « فاضل » به در از حسرت ديدار بماند * كه درآيى ز در و ديده كنى مأوا را \r\n\r\nگفت و شنيد\r\n گفتمش : من عاشقم ، فكرى بكن تا دير نيست * گفت : اى غافل برو ! خود كرده را تدبير نيست\r\nگفتمش : ديوانه‌ام محتاج لطف و چاره‌ام * گفت : خود ديوانه را مرهم به‌جز زنجير نيست\r\nگفتمش : اين رنج و خذلان از گناه چشم توست * گفت : حرف مدّعا بر هيچ‌كس تقصير نيست \r\n\r\n","description":"","footnote":"","page_name":" 105 ","page_number":105},
  {"content":"\r\n\r\n گفتمش : كارم ز شيدايى به بدنامى كشيد * گفت : كار عاشقان را غير از اين تقدير نيست\r\nگفتمش : از لعل لب‌هاى تو خواهم بوسه‌اى * گفت : اى نابخرد ! اين لب بوسه‌گاه پير نيست\r\nگفتمش : دل بردى و سر هم بِبَر ، دستم بدار * گفت : آن سر ارزش يك خاشهء انجير نيست\r\nگفتمش : تا كى كنم از عشق تو آه و فغان ؟ * گفت : تا روزى كه اندر تركش من تير نيست\r\nگفتمش : از دورىات شب‌ها صبايى مىكنم * گفت : « فاضل » اين سخن هم قابل تثمير نيست \r\n\r\nحسن عطا\r\n در مصطبهء ميكده من صدرنشينم * تا هستم و تا هست مى ناب چنينم\r\nزاهد چه كنى منع من از باده و مستى * صد بار بگويى و دگر بار همينم\r\nدر عاشقى و رندى من شكّ نتوان كرد * بىباده در اندوهم و بىيار حزينم\r\nمن بر سر آنم گَرَم از دست برآيد * مسكن به سر كوى دلارام گزينم\r\nدل خانهء احزان شود و تن قفس جان * روزى كه تو را در برم اى دوست نبينم\r\nزين قصّه ملولم كه دل از كوى تو كندم * ريزد عرق شرم و حيا را ز جبينم\r\nدر راه رضا تن به قضا دادم و حالى * اى رهزن دل ! چند نشينى به كمينم\r\nمن گل نىام ، امّا چه شود گر بپسندى * بر دامن بىخار تو ، چون گل بنشينم\r\nاين آتش هجران و غم خانه‌برانداز * تا كى كند از دورى تو زرد جبينم ؟\r\nو آن بوسه كه دادى و هيچم نستاندى * از مرحمت و حسن عطاى تو همينم\r\nبر بستر « فاضل » بنشين تا ز سر شوق * پرواز كند اين نفس بازپسينم \r\n\r\nبه ياد چراغ دريوزگىام\r\n كجايى امشب ؟ اى كِرم شب‌افروز * چراغ شام تارم مونس روز\r\nبه تنهايى دلارامم تو بودى * شبم از تو منوّر بود و پيروز\r\nوثاقم بىتو امشب داج داج است * كنونم مىكشد غم‌هاى جان‌سوز\r\nبه دام دشمنان گشتى گرفتار * چو آهو بچه‌اى در پنجهء يوز \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n و يا از من ملالت‌ها كشيدى * كه از من سوختى ققنوس خودسوز\r\nو يا بطلان من شد موجب آن * كشيدى پر از اين كاشانه امروز\r\nندانى زين شب تار جدايى * به جانم هست دردى آتش‌افروز\r\nبسوزم خود ندانم يا بسازم * از اين هجران و تنهايى و دريوز \r\n\r\nحكايت\r\n پرندوشى برفت و آمد او دوش * در آغوشم فتاد و مست و مدهوش\r\nكشيدم دست بر اعضاى نازش * به پستان و به زلفان و بناگوش\r\nدو چشمانش به رويم نيز بگشود * لبم بر لب نهاد و گفت خاموش\r\nچو برگشتم من از سير و سياحت * برفته ديدم آن عيّار گل‌پوش\r\nهمه از من ربود و برد يك جا * هم عقل و دين و دنيا دانش و هوش \r\n\r\nدلدار و عكس دلدار\r\n برآمد مهر تابان از دو جانب * يكى از شرق و ديگر سمت مغرب\r\nيكى دلدار و ديگر عكس دلبر * فروزان‌تر ز شمع و ماه و اختر\r\nدر عكسش خال در لب بيش ديدم * ولى در او چنان نقشى نديدم\r\nبه دو گفتم كه در عكس جمالت * به لب‌ها خال هندو داده حالت\r\nكنون در روى تو ز آن‌ها نشانى * نمىبينم مگر غافل از آنى\r\nبگفتا چون به خواب اندر شدم دى * تو آن‌ها را ز لب‌هايم مكيدى \r\n\r\nتير غمزه\r\n سرم فداى تو گردد ، كه اين‌چنين خوبى ! * كه جان نثار تو بادا ، عزيز و محجوبى\r\nبه عقل هيچ نگنجد كه آدميزادى * پرى به چشم نديده‌ست چون تو محبوبى\r\nنهاده‌اى به دلم صد هزار رنج و الم * به يك كرشمه يكى از دلم نمىروبى \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n مرا به وعده فريبى به روز و شب تا كى ؟ * نه عمر نوح مرا و نه صبر ايّوبى\r\nبه تير غمزه هلاكم فكنده‌اى بر خاك * به سينه‌ام دگر از خار غم چه مىكوبى ؟\r\nز حادثات پر از ماجراى دور زمان * دلم شكست و تنم گشت خشكسان‌چوبى\r\nهزار جان چو « فاضل » نثار جانت باد ! * سرم فداى تو گردد ، كه اين‌چنين خوبى ! \r\n\r\nخبرى نيست\r\n يلداى شب پيرى ما را سحرى نيست * از همدم و از صحبت ياران خبرى نيست\r\nمعشوق و مى و مطرب و ساقى و جوانى * امشب به كجايند ؟ از آنان اثرى نيست \r\n\r\nشراب‌آگين\r\n رويت به مثال ، زهره و پروين است * دور از تو شدن مشقّتى سنگين است\r\nآن مى كه ز لعل چون نباتت خوردم * خاكم پس مرگ من شراب‌آگين است \r\n\r\nتمدّن و عصر فضا\r\n قرنيست كه هم تمدّن و عصر فضاست * هر قائد آن مدّعى صلح و بقاست\r\nبااين‌همه ادّعا و تكنيك و هنر * هر خطّه‌اى از خاك جهان جنگ و غزاست \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nفانى ( 1321 - 1247 )\r\nشيخ محمد فانى فرزند شيخ على اكبر با لقب ظفر على از شاعران توانا و نيكوپرداز و از سالكان طريق معرفت و عرفان در سال 1247 هجرى شمسى در سمنان قديم به عالم حيات گذاشت ، تحصيلات مقدّماتى را در زادگاه خود به پايان رسانيد ازآن‌پس براى ادامه و تكميل تحصيلات به لواسان كه در آن زمان مجمع فضلا و علماى و مدرسين علوم عقلى و نقلى بود عزيمت كرد و چند سالى نيز در تهران كسب دانش كرد و از محضر بزرگانى چون ملا عبد الرسول مازندرانى و حاجى ملا على سمنانى و ميرزا شمس الدّين حكيم الهى و ميرزا حسن آشتيانى تلمذ كرد سپس به زادگاه خود بازگشت و به كار تدريس و افاضه و ارشاد مردم اشتغال ورزيد و در سال 1317 كه صالح عليشاه گنابادى از سفر حج بازگشت ، به ديدن فانى در سمنان آمد و اجازه دستگيرى اهل طريقت را در ايالت كومش ( سمنان و دامغان و شاهرود و جندق ) به او محوّل كرد و به ظفر عليشاه ملقّب گرديد .\r\nشيخ محمد فانى علاوه بر مقام علمى ، شاعرى توانا بود تا جايى كه استاد ملك‌الشعراء بهار از او ضمن قصيده‌اى ياد كرده و چنين گفته است :\r\n فانى ، كز زادن چنو سخن‌آراى * مادر ايّام شد عقيم و سترون\r\nهر ورقى را كزو دو شعر نگارى * گردد بيغارهء پرند ملون\r\nخوشا ؛ زين چامه بديع كه باشد * باغى پرياسمين ، و خيرى و سوسن \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n ديدم از اين يك قصيده ، پاكى طبعش * ديد توان نور آفتاب ز روزن\r\nليك من و فانىايم بندهء ( ناصر ) « 1 » * آنكه سر و دست اين قصيدهء متقن\r\nدير بماندم در اين سراى كهن من * با كهنم كرد گردش دى و بهمن \r\nفانى سرانجام در سال 1321 شمسى چشم از جهان فروبست و در زادگاهش به خاك سپرده شد ، مزارش زيارتگه صاحبدلان است . ديوان اشعارش در سال 1329 به همت نور الحكماء در تهران چاپ و منتشر شد .\r\n\r\nغم ورد\r\n چو گل تكيه بر بستر خار دارم * نگاهى ز حسرت گران‌بار دارم\r\nدل‌آزرده‌ام و ز پى همزبانى * دل‌آزرده‌اى چند در كار دارم\r\nسرى دارم از بار سودا توانگر * به اين سرچه ، پرواى دستار دارم\r\nگره بر گره ، ابروئى دارم از غم * خطا شد ، چه ابرو ، دم مار دارم\r\nگريزد ز من آب و آئينه گوئى * كه خاصيّت گرد و زنگار دارم\r\nز گل كى كشم ناز چون عندليبان * كه سامان گلشن ب منقار دارم\r\nهم از نسبت صورت دل به پيكان * لبى غرق خون همچو سوفار دارم\r\nبر آن خندهء زخم‌هاى نهانى * جز اين ديده صد چشم بيدار دارم\r\nهمه‌شب ز كيفيّت بادهء غم * سرِ مست و مژگان هشيار دارم\r\nدر آن دم كه گل ريزش خنده دارد * من آميزش گريهء زار دارم\r\nشب از پهلوى ناله ، طنبورآسا * همه گوش دل بر لب تار دارم\r\nپى كاوش دل ، ز انگشت مژگان * ز فولاد ناخن چو پرگار دارم\r\nندارم جوى راحت و گريكاوى * غم و درد ، خروار خروار دارم \r\n\r\n\r\n","description":"","footnote":"\r\n( 1 ) - ناصر منظور اشاره به ناصر خسرو قباديانى است .\r\n","page_name":" 110 ","page_number":110},
  {"content":"\r\n\r\n سرى نيست با رشتهء سبحه‌ام ليك * دل‌آويزهء ز زلف زنار دارم\r\nهم از گريهء گرم وز چشم حسرت * رگ نور ، آبستن نار دارم\r\nچو سودا گرم كشور آرزو را * كه غم بار و اندوه سربار دارم\r\nهدف چون شوم زخم تير و سنان را * كه از نشتر غمزه آزار دارم\r\nچه سامان از اين به كه در هفت كشور * نه قيمت ، نه رونق نه مقدار دارم\r\nبه گل ناز مىكردم و شادم اكنون * كه قرب جوارى به گلزار دارم\r\nهمان پيرِ دهقان افسرده هستم * كه امسال هم حسرت پار دارم\r\nدر آغوش گلشن ز بس بىدماغى * ز گل دارم آن ذوق بر خار دارم\r\nدماغى مرا نيست تا شكر گويم * كه در پهلوىِ خار عطّار دارم\r\nشب و روز در جمع خوبانه ريزان * سر تيغ مژگان شرر بار دارم\r\nبه مژگان چشم خودم رحم نايد * دل و ديده را بر سر كار دارم\r\nنه از گريه آسايم و نى از افغان * دل هندوان جگرخوار دارم\r\nچو آن نخل كش ميوه شاداب نبود * همه بارم و تهمت بار دارم\r\nبه دو نيك ، يك جلوه دارد به چشم * نه بر فخر نازش به بر عار دارم\r\nمسلمان نىام ، نيستم گرچه مؤمن * نگر هيچ خصمى به كفّار دارم\r\nاگر عارفم ناز پرورد مشرب * نه بر مذهب و ملّتى كار دارم\r\nاگر عشق ، كفر است ، از كافرانم * و گر كفر اين است اقرار دارم\r\nيكى عود كج نغمهء بد سرودم * كه از رشتهء ناله او تار دارم\r\nيكى بلبل بىپروبال شوقم * كه محرومى از طوف گلزار دارم\r\nبه برگ گلم دسترس نيست زان رو * جگرگوشه بر نوك منقار دارم\r\nدر اين محنت‌آباد ، نى روى ماندن * نه سامان يك گام رفتار دارم \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nخيال دوست\r\n تا با خيال دوست گشوديم ديده را * كرديم موج‌خيز دل آرميده را\r\nنوميدى از وصال تو حسرت فزود ليك * صد جا گره زديم اميد بريده را\r\nهردم به نغمهء دگر آهنگ ناله‌گير * تا كى زنى به گوش ، نواى شنيده را\r\nآن نيش غم كجاست كه تا نازكى دهم * اين زخم‌هاى كهنهء آماس ديده را\r\n« فانى » خموش باش كه با گوش دشمنى است * اين نغمه‌هاى تازهء شيون رسيده را \r\n\r\nبهار آرزو\r\n شبنم خون خيزد از بوم و بر گلزار ما * غنچهء دل جوشد از خار سر ديوار ما\r\nصد بهار آرزو با ياد گل‌رويان گذشت * برنيامد بوى اميدى ز حسرت زار ما\r\nعشق ، معشوقى است كز يك جلوه در رقص آورد * سبحهء جبريل را با رشتهء زنار ما\r\nتوبهء ارباب معنى بازگشت خاطر است * كى شود حاصل فقط از ذكر استغفار ما ؟\r\nنسبت آلودگى با همّت ما تهمت است * ناخن غم بارها كاويد پود و تار ما\r\nدر جهان ، نى مردمى كرديم نى مردانگى * رشته‌اى از معجر زالى به از دستار ما\r\nناله را در سينه پنهان دار « فانى » خموش * قفل مگشا از در گنجينهء اسرار ما \r\n\r\nپير خرد\r\n خضر همّت طلبد از دل آوارهء ما * مهر دريوزه كند نور ز سيّارهء ما\r\nما صبوحى طلبان صوفى صافى نفسيم * جرعه بر صبع فشاند لب مىخوارهء ما\r\nدانهء به گلو خوشهء پروين دارد * سعى دهقان نبود بيهده دربارهء ما\r\nنه عجب گر سرانگشت ببازيچه زند * بر لب پير خرد كودك گهوارهء ما\r\nديده از شوق شود چند قدم همره نور * به گلستان جمالش گه نظارهء ما\r\nآب در ديدهء ما كسوت آتش پوشد * عرق شعله زند جوش ، ز فوّارهء ما\r\nرشتهء مدّت عمر خضر و عهد مسيح * صرف يك بخيه شود از جگر پارهء ما \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n كار از اين‌گونه طبيبان ، نگشايد « فانى » * رو مسيحى به كف آور كه كند چارهء ما \r\n\r\nفانى دلدار\r\n من فانى كوى حضرت دلدارم * در سوق زمانه مرد بىآزارم\r\nبا كاله معرفت به هيچم نخرند * كاسه شده جنس مانده در بازارم \r\n\r\nورق برگردد\r\n گر علم تو با عمل برابر گردد * كام دوجهان تو را ميسّر گردد\r\nمغرور مشو كه خوانده‌اى چند ورق * زان روز حذر كن كه ورق برگردد \r\n\r\nحكايت پيچاپيچ\r\n گفتم : حشمت ؟ گفت به بدمست مپيچ * گفتم : ذهنت ؟ گفت مگو هيچ از هيچ\r\nگفتم : زلفت ؟ پريشان مسراى * ما ز آوردى حكايت پيچاپيچ ؟ \r\n\r\nچاپ سربى\r\n فرزند من ! اى كه قوت جان و تنى * فهرست تمام زندگانى منى\r\nخواهش ز تو دارم آنكه بعد از مردن * اشعار مرا به چاپ سربى نزنى \r\n\r\nكلام خوش\r\n از خوش‌سخنى زبان كس ، ريش نشد * با خوش‌سخنان كسى بدانديش نشد\r\nگنجى است كلام خوش كه بخشندهء او * هرچند كرم نمود ، درويش نشد \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nفانى ( 1317 - 1271 )\r\nنصر اللّه اصلانى ، متخلّص به فانى ، فرزند على خان ، در سال 1271 هجرى شمسى در روستاى كهارد از توابع درگزين ( درجزين ) همدان قدم به عرصهء حيات گذاشت . پيش از آنكه تولّد يابد ، پدرش را از دست داد و در حجر تربيت و سرپرستى مادر قرار گرفت و تحصيلات مقدّماتى را در زادگاه خود تا شانزده‌سالگى نزد آموزگارانى چند فراگرفت .\r\nفانى در آغاز جوانى به شعر و شكار علاقه و دلبستگى يافت و در دامان طبيعت زيبا و زندگى بىآلايش روستايى انديشه‌ها و تخيّلات شاعرانه‌اش قوّت گرفت و به سرودن شعر پرداخت و بااين‌كه در محيط زندگى خانى پرورش يافته بود ، امّا انزوا و خلوت‌نشينى را بر تجمّلات و زرق و برق ظاهرى ترجيح داد ؛ چندان كه رفتارش مورد توجّه روستاييان قرار گرفت و محبوبيّت يافت ، امّا زندگىاش دير نپاييد و در اسفندماه 1317 شمسى در 46 سالگى براثر سكتهء مغزى چشم از جهان فروبست .\r\nديوان اشعارش در سال 1353 ، كه شامل سه‌هزار بيت مىباشد ، توسّط محسن اصلانى طبع و نشر گرديد و در قالب قصيده و غزل و مثنوى و رباعى در موضوعات عرفانى و مدح و مرثيت خاندان عصمت و طهارت است و بخشى از اشعار نيز به زبان محلّى سروده شده است .\r\nفانى در هنر نقّاشى و در آرايش و پيرايش پيكره‌هاى تخيّلى و تجسّمى داراى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nتوانائى و ذوق و ظرافت خاصّى بود و اين آثار در خانواده‌اش موجود مىباشد .\r\nاينك نمونه‌هايى از نظم او نقل مىشود :\r\n\r\nآرزو\r\n هر مرادى كه يافتم ديدم * اين خود آغاز نامرادى بود\r\nدل به هر آرزو كه تازه رسيد * ز آرزوى دگر ، درى بگشود\r\nهرچه من پير گشته مىبينم * آرزو بر جوانىاش افزود\r\nالغرض ، عمر بىبها « فانى » * ز آرزوهاى بىبها فرسود\r\nعمر عالم تمام خواهد گشت * آرزو ناتمام خواهد بود\r\nبشر از آرزو نگردد شاد * تا مگر خاك سازدش خشنود \r\n\r\nيا ربّ ببخش !\r\n يا ربّ مرا به رحمت بىمنتها ببخش ! * بر عزّت و جلال خود اى پادشا ببخش !\r\nبر آن وجود كامل و آن رهنماى خلق * يعنى به احمد ، آن شه روز جزا ، ببخش !\r\nآن كس كه گشت زينت محراب ، خون او * بر تارك شكافتهء مرتضى ببخش !\r\nبر آنكه در زمانه به‌جز درد و غم نديد * بر پهلوى شكستهء خير النّسا ببخش !\r\nبر احسن زمانه كه باشد حَسَن به نام * يعنى به پارهء جگر مجتبى ببخش !\r\nخون ريخت دل چو نامه به نام حسين رسيد * بر خون پاك آن شه گلگون قبا ببخش ! \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n بر آن كسى كه آب ز پيكان تير خورد * بر دختران بىپدر و بينوا ببخش !\r\nبر آن امام زاهد و سجّاد اهل عصر * بر سجده‌هاى بىحدّ زين العبا ببخش !\r\nبر آن امام پنجم و آن باقر علوم * بر جعفر آنكه بود صادق صدق‌ها ببخش !\r\nبر آنكه بُد اسير و گرفتار اهل جور * بر كاظم آن شهيد ز زهر جفا ببخش !\r\nيا ربّ ! به حقّ قبلهء هفتم امام هشت * بر آن رضا كه بود رضايت رضا ببخش !\r\nبر شاه دين ، تقى و سلطان دين ، نقى * بر آن دو نوگل چمن مصطفى ببخش !\r\nيا ربّ به حرمت حَسَن آن پاك پاكزاد * آن سرو گلشن علىّ المرتضى ببخش ! \r\n\r\nآرزوست\r\n قلب شكسته را دل بشكسته آرزوست * مرغ اسير را هم نفس خسته آرزوست\r\nازبس دلم رميده ز مردم ، خداى را * تنهايى و خموشى پيوسته آرزوست\r\nجز دل‌شكستگان ، دلم از جمله مىرمد * آرى ، به خسته زمزمهء خسته آرزوست\r\nدل چون ز عشق سير شد ، از جمله سير شد * بر اين خراب خانهء در بسته آرزوست\r\nلبريز گشت جام دل از تلخى حيات * بر ريختن دو قطرهء آهسته آرزوست\r\nز آغوش نامرادى ناكامى جهان * ز آن روى مرگ زنده كه بنشسته آرزوست \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nپرتو اميد كجاست ؟\r\n اشك را بدرقه ، خون جگرى بايد داشت * ور نه اين نالهء بىجا اثرى بايد داشت\r\nدل مأيوس مرا ، پرتو امّيد كجاست ؟ * آخر اين تيره‌شب ما سحرى بايد داشت\r\nدست و پا چند زنم ، سنگ غمم بال شكست * كو كه از بهر پرش بال‌وپرى بايد داشت\r\nآه و اندوه و ملامت ، غم و بيدارى عشق * آنكه مىگفت جوان را هنرى بايد داشت\r\nزندگى خوب متاعيست و ليكن افسوس ! * بر خريدارىِ او سيم و زرى بايد داشت\r\n« فانى » از عجز چه سود است ، شكيبايى گير * صبر نخليست كه لا بد ثمرى بايد داشت \r\n\r\nدريغ !\r\n عجب بيهوده سر كرديم ، ايّام جوانى را * مگر بازيچه دانستيم ، دور زندگانى را\r\nجوانى رفت با حسرت ، دو چشم من به دنبالش * بيا اى چرخ ، بگردان ، به من دور جوانى را\r\nنهادم كامرانى ، نام هر ديوانه‌بازى را * گران بُد كامرانى ، خاك بر سر كامرانى را\r\nبيا اى دوست ! كز بيچارگان بيچاره‌تر گشتم * بيا تا زنده‌ام از سر بنه اين سرگرانى را\r\nدريغ ! اين روزگار سفله با اين عمر كوتاهم * ز بستان اميدم كَند نخل شادمانى را\r\nميان ما و زاهد فرق از كفر است تا ايمان * چه سازم اينكه نادانى زبان بىزبانى را \r\n\r\nافسرده‌دل\r\n هركسى را كه سرى هست ، بود سامانى * سر مرا هست ، ندانم ز چه سامانم نيست\r\nبس‌كه بشكسته پرم ، زار و پريشان حالم * هيچ در دل هوس زلف پريشانم نيست\r\nصبرم اين است كه مردم ز من آسوده رهند * كافرم ، چون سر آزار مسلمانم نيست\r\nسگ از آن جاى كه ترسد ، كند عوعو به شتاب * چه كنم من كه به كف چوبك سگ رانم نيست\r\nباغ و گلزار براى دل شادان زيباست * من ز افسرده‌دلى ميلِ گلستانم نيست \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nاگر قضا بگذارد\r\n خوشم به روى تو يك‌لحظه گر قضا بگذارد * وفا نموده‌اى ، ار چرخ بىوفا بگذارد\r\nمه بهشتى و زير درخت و سبزه دمى خوش * تو را زمانه اگر ساعتى به ما بگذارد\r\nحريص نيستم و قانعم بدانچه كه دارم * اگر ستيزهء خصمان بىحيا بگذارد\r\nهواى باغ و رخ يار و بزم فور و گلستان * كدورت دلم ار به‌جا بگذارد\r\nدلى شكسته ز روى تو يافت لحظه تسلّى * رضاستَم من ، اگر چرخ نارضا بگذارد \r\n\r\nكاش !\r\n كاش از آخر كارم خبرى بود مرا * كاش از ملك عدم رهگذرى بود مرا\r\nكاش از آنان كه بخفتند بدين خاك سياه * گفت‌وگو و خبر مختصرى بود مرا\r\nچه عذابى بتر از اينكه ز خود بىخبرم * كاش از اين بىخبرى ، بىخبرى بود مرا\r\nكاش بر ديدن اين لايتناهى چون نور * سرعت سيرى و يك بال‌وپرى بود مرا\r\nيا به نادانى طفلى كه تميزش نبود * يا كه دانايى فوق بشرى بود مرا\r\nوحشتم گشت كه آيا به كجا خواهم رفت ؟ * اى خوش اين راه ، رفيق سفرى بود مرا \r\n\r\nدر مدح حسين بن على عليه السّلام\r\n فيض مطلق ، نور حقّ ، محبوب خلق و كردگار * اصل ايمان ، لطف يزدان ، مظهر پروردگار\r\nيكّه‌تاز عرصهء ميدان جانبازى عشق * شهسوار پهنهء امكان سربازى يار\r\nدوحهء نخل شفاعت ، غصن اشجار كرم * ميوهء باغ نبوّت منبع لطف و وقار\r\nرادمرد هر دو عالم ، فخر اولاد بشر * نور چشم مصطفى ، آن زادهء دلدل سوار\r\nآن سليمان بساط غم ، خليل ملك عشق * آن حكيم طور محنت ، آن ذبيح كوى يار\r\nنوح توفان بلا ، يعقوب دشت كربلا * يوسف مصر ولايت ، عيسىِ گردون مدار\r\nباقر علم لدنّى صادق قول الست * مصطفاى بزم وحدت ، مرتضاى كارزار\r\nاصل دين مصباح ايمان داشت كامل عقل كل * علّت ايجاد عالم ، زينت عرش كبار \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n آدم از فيض وجودش گشت مسجود ملك * كرسى از نام عزيزش گشت بر عرش استوار\r\nلنگر كشتى جودش كرد جويى گر نبود * نوح در توفان غم تا حشر بودى برقرار\r\nاز ولاى اوست يوسف شد به مصر اندر عزيز * ور نه عالم چاه زندان بود بر آن تاجدار\r\nسوختى از نار حرمان فدا ، جان خليل * گرنه بر ذبح عظيم حقّ شدى امّيدوار\r\nگر تجلّاى جمال او نبودى بر كليم * « ربّ ارنى » تا قيامت بود وردش پايدار\r\nاى سليل مرتضى ، اى زادهء ختمى مآب * اى قتيل اشقيا ، اى بهترين روزگار\r\nطفل در ارحام گريد ، كى قتيل بىگناه * روح در اجسام نالد كى شهيد بىتبار\r\nزار و گريان آنكه از قتل تو خرّم گشت و شاد * شاد و خرّم آنكه از مرگ تو گريان گشت زار\r\nنى غلط گفتم ، چه رتبت چرخ را پيش كسى * آنكه با رأيش قضا گردد چو اشتر با مهار\r\nخود تو اى كان كرم از فرط لطف و مرحمت * كام دشمن را به كام خويش كردى اختيار\r\nچون تو خونين پيرهن گشتى ز جسم چاك‌چاك * لاله خونين جامه رويد تا ابد از كوهسار\r\nبس‌كه گريان ديدهء نرگس از آن شد خيره‌چشم * بس‌كه سوزان سينهء لاله از آن شد داغدار\r\nواجب آمد قتل او گيرم علىرغم عدو * در كدامين مذهبى كشتند طفل شيرخوار ؟ !\r\nاى مه برج ولايت ، اى سپهر عزّ و ناز * اى شه دنيا و دين ، اى شافع خُرد و كبار\r\nهم روا باشد كه « فانى » را بخوانى آستانت * از سليمان يك نظر بر مور نبود عيب و عار \r\n\r\nتنهائى شب\r\n يك جرعه باده در نكشيدم كه روزگار * ناكرده رخ ز خون جگر ارغوانىام\r\nيك سلسله حوادث بس تلخ و ناگوار * پيوسته بود همره اين زندگانىام\r\nدر هيچ‌كس دلى چو دلم مهربان نبود * ليكن شكست تيشهء نامهربانىام\r\nدل بس رفيق قافله‌ى اشك و آه شد * ترسم جنون كشد هوس ساربانىام\r\nهمواره بر اميد كند زنده زندگى * « فانى » و نااميد ز اوضاع فانىام \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nاى كاش\r\n در روى زمين به گردش شمس و قمر * يك‌لحظه به خرّمى نكرديم نظر\r\nگر جمله جهان چو من به غمخوارى زيست * اى كاش نزاد يك‌تنى از مادر \r\n\r\nتلخ\r\n تلخ است جهان زندگانى همه تلخ * هم عيش و شباب و كامرانى همه تلخ\r\nيك‌چند سحر كه زنده بودى در دهر * « فانى » همه تلخ و فانى همه تلخ \r\n\r\nدر مدح فاطمهء زهرا و على عليه السّلام\r\n نبود فاطمه گر دخت پاك پيغمبر * كجا بدى صدف از بهره يازده گوهر\r\nعلى و فاطمه كفوند گر نبود يكى * نه زوج فاطمه را بُد ، نه زوجه بر حيدر \r\n\r\nيا ربّ\r\n يا ربّ تو ز من گناه بىحد بخشاى * عصيان مرا به خاك احمد بخشاى\r\nهرچند مرا جرم فزون ، عفو تو بيش * بر رحم خود و آل محمّد بخشاى \r\n\r\nجوانى و پيرى\r\n جوانى است دل پاكى و سادگى * هم‌ات رادمردى و آزادگى\r\nبه پيرى ظنين گردى و كژ خيال * فزون اين دو هرچه‌ات فزون‌سالگى \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nفتّاح ( 1325 )\r\nفتّاح بحرانى ، فرزند محمّد على ، در سال 1325 هجرى شمسى در شهرستان داراب فارس چشم به جهان گشود . تحصيلات ابتدايى و قسمتى از دورهء متوسّطه را در زادگاهش فراگرفت ، ازآن‌پس رهسپار تهران شد و دورهء دوم متوسّطه را پى گرفت و به اخذ مدرك ديپلم دست‌يافت و پس از انجام خدمت سربازى بار ديگر به تحصيل پرداخت و در رشتهء منابع طبيعى در گرگان به تحصيل ادامه داد و فارغ التّحصيل شد و به استخدام دولت درآمد . در سال 1353 مأمور خدمت به استان چهارمحال و بختيارى در شهر كرد گرديد و پس از يك سال خدمت به استان فارس انتقال يافت و تا سال 1364 در خدمت دولت بود ، ازآن‌پس به عللى خود را از كار كنار كشيد و مستعفى شد .\r\nبحرانى كه در شعر تخلّص به اسم مىكند ، مىگويد : « من با شعر به دنيا آمده‌ام و زندگى من ، خود شعر غم‌انگيزى است ، ولى سرودن شعر را از هفده‌سالگى آغاز كرده‌ام . »\r\nفتّاح در سرودن شعر كلاسيك و هم شعر نو طبع‌آزمايى مىكند . نمونه‌هاى زير از شعر اوست :\r\n\r\nديوانه\r\n دشمنان گويند من ديوانه‌ام * گنج پنهانى فروافتاده در ويرانه‌ام \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n عقل از ديوانه مردم بردم ، ارث حكمت از حكيم * سوختن از شمع در افروختن پروانه‌ام\r\nسير حكمت مىكنم در عالم ديوانگى * بوى دانش مىتراود از فراز خانه‌ام\r\nشام مىپيچد خدا بر حلقه‌هاى فكر من * صبح هم پيچد درون لذّت صبحانه‌ام\r\nقصّه نامردمىها را به مردم گفته‌ام * بس‌كه گفتم گوشهاشان پر شد از افسانه‌ام\r\nعاقبت « فتّاح » شبى پرواز خواهى كرد و رفت * ماند اينجا يادگارى ، بند و دام و دانه‌ام \r\n\r\nنقش جبين\r\n جرم من چيست ؟ چرا خانه نشينم كردند ؟ * با سرانگشت ستم رخنه به دينم كردند\r\nبهر تنهايى من روى زمين جاى نبود * بر زمينم زده ، در عمق زمينم كردند\r\nبلبلى شاد بُدم من به گلستان وجود * جغد ويرانهء شب‌خوان حزينم كردند\r\nيك چنين زخم كه بر قلب حقيقت زده‌اند * من چه گويم كه چنان است چنينم كردند\r\nمن كه اسرار روان را به يقين دانستم * پس چرا بىخردان شك به يقينم كردند\r\nخفته بودم كه مرا دوش ملائك بردند * اختران حلقه نمودند و نگينم كردند\r\nبا پيامى كه پَرِ چلچله‌اى مىآورد * دعوت از غيب به فردوس برينم كردند\r\nدوش در خلوت خود عيش نهان داشته‌ام * آمدند اهل ريا كيش و غمينم كردند\r\nبا كه بر باد دهم كينهء ديرينه‌اشان * منجمد ساخته و نقش جبينم كردند\r\nاز من زار گرفتند صبورى « فتّاح » * بر سر كوچهء غم صدرنشينم كردند \r\n\r\nجنگ نادانان\r\n جنگ نادانان براى نان ببين * رَخت حيوانى به تن پوشيده همچون جان ببين\r\nعدّه‌اى مشغول تحقيق و تفكّر در وجود * عدّه‌اى هم در غزاى قوت شد گريان ببين\r\nفرق بين دام و انسان نيست تنها نطق او * رو به عمق ذات و آنجا جلوهء انسان ببين\r\nرو به‌سوى آسمان ، بال خيالت باز كن * در طواف كهكشان‌ها قدرت يزدان ببين\r\nمشكل است حلّ معمّاى وجود كاينات * چشم فكرت باز كن ، هر مشكلى آسان ببين \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n درس بگرفتى تو « فتّاح » عمرى از فرزانگان * مدّتى هم مبحثى از مكتب نادان ببين \r\n\r\nگوهرنشان\r\n با گوهر شعر و غزل ، گوهرنشانت كرده‌ام * مردن ندارد بر تو ره ، چون جاودانت كرده‌ام\r\nازبس‌كه وصفت گفته‌ام ، در پيش خلق عالمى * رخشنده و تابنده چون ، پيغمبرانت كرده‌ام\r\nهر گلشنى دارد خزان ، جز گلشن جاويد تو * بس خون دل‌ها خورده‌ام ، تا بىخزانت كرده‌ام\r\nمن جغد اين ويرانه‌ام ، غم گشته آب و دانه‌ام * خود را به جمع بلبلان ، در بوستانت كرده‌ام\r\nازبس‌كه شب‌ها در غمت ، سيل از مژه جارى كنم * حيران و سرگردان در اين ، سيل روانت كرده‌ام\r\nتا اينكه چشم ديگرى روى چون ماهت ننگرد * در پشت دود آه خود ، امشب نهانت كرده‌ام\r\nازبس‌كه در هر مجلسى ، حرف از زبانت گفته‌ام * شيرين‌زبان و خوش‌سخن چون شاعرانت كرده‌ام\r\n« فتّاح » چو خواندم يك‌به‌يك شعر و غزل‌هاى تو را * چون اختر تابنده‌اى ، در كهكشانت كرده‌ام \r\n\r\nايران\r\n صبا امروز مىخواند سرود شاد آزادى * كه اى ايران ! به دست ملّت آزاده آبادى\r\nبرد بوى بهشت از خاك ما بر پهنهء گيتى * اگر بر سرزمين پاك ايران بگذرد بادى\r\nسپاهى ! اى كه جان‌بركف به قلب دشمنان رفتى * براى عشق ايرانت ، كجا كمتر ز فرهادى \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n به لطف نو طبيبان جوان در خانهء دهقان * ز درد و رنج ديگر برنخيزد بانگ و فريادى\r\nتو اى دشمن بيا بنگر نشاط و شور ايران را * كه مىگفتى نخواهد رفت جهل و فقر از اين وادى\r\nتو صيد چنگ استعمار بودى ، پيشرو ايران * كه ديگر در رهت باقى نباشد دام و صيّادى\r\nبنازم سبزىات ، اى سبزه‌زار سبز ايرانى ! * هميشه سبز در باغ جهان ، مانندِ شمشادى\r\nتو « فتّاح » شور بخشيدى به ما با شعر موزونت * سزد در دفتر دوران بماند از تو هم يادى \r\n\r\nجذامى\r\nاسم من « كوچك على » است\r\nشهرتم « رنجبر » است\r\nكه اهالى همه كورند در آن\r\nشغل من پيشه ، خدمت به خداست\r\nاز همه پيشه و هر حرفه جداست\r\nشاعرى ناآگاه ، كه به هر خطّ كجى مىخندم\r\nخانه‌ام بر سر كوهيست بلند\r\nكه نباشد در آن خانه يكيشان خرسند\r\nهمه آواره و تبعيد ديار خورشيد\r\nهمه بىدست و زبان ، دل‌ريش‌اند\r\nزخم‌هاشان همه چركين و درشت\r\nپاى تا سر شكم و سينه و پشت\r\nآن يكى دختركى از شيراز\r\nو آن دگر پيرزنى از اهواز\r\nهمه از كار خدا حيرانند\r\nاندر اين غمكده سرگردانند\r\nدستك كوته‌اشان را به خدا مىرانند\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nهمه‌شان مىدانند كه چرا ويرانند\r\nسال‌ها پيش شبى سرد و سياه\r\nآمد از دور زنى بس خودخواه\r\nنام او « فاطمه » ، اهل ميناب\r\nدست او خورده جذام\r\nپاى او گشته تمام\r\nبينىاش را خورده\r\nگوش و هوشش همه را با خود برده\r\nچشم‌هايش ، كه دو پلكش نابود\r\nعين يك‌رشتهء نخ بستهء رود\r\nبىفروغ است و اميد\r\nخيره در خانهء ماتم به تمنّايى هست\r\nبيست سال است كه اين تكّهء گوشت\r\nبا حرارت مىخورد ، با غضب مىغرّيد\r\nبا زبانى كه نداشت\r\nبا دوتا چشم كه سالم مانده\r\nهيبت خويش به من برسانده\r\nاو در اين بهكده با سابقه بود\r\nسال‌ها زنده و جان كندن خود را مىديد\r\nو منِ خسته نظارتگر جان كندن او\r\nاو نمىمرد چرا ؟ !\r\nو خدا مىداند كه چرا\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nزندگى كردن اين تكّهء گوشت\r\nكه نه با دست ، نه دست\r\nو نه بينى و نه گوش\r\nدر محيطى آرام ، در بيابانى دور\r\nحسّ رديابى من افزون گشت\r\nنه نشانى كه به پروندهء او مىديدم\r\nراهى شهر و ديارش گشتم\r\nبار خود را بستم ، تا به ميناب روم\r\nدوسه روزى در راه تا به ميناب رسيدم شامى\r\nدربه‌در ، كوچه به كوچه ، در شهر ، تا كه\r\nاز يك زن گم‌گشته بجويم نامى\r\nاو به شهر است به دل‌سختى طاق\r\nمركز سختى و هر كارى شاق\r\nشوهر بىكس خود را كشته ، خون بىكسى به لبانش هشته\r\nمادرشوهرش از داغ پسر\r\nخاك‌ها كرده به سر\r\nعاقبت در دل شامى تاريك\r\nرشتهء عمر نمود او باريك\r\nاو شده همدم يارش به مغاك\r\nدر دل تيرهء خاك\r\nبچه‌هايش كه به پاكى مشهور ، از پدر مادر دور\r\nزير بار غم و بسيار صبور\r\nواى بر من ! كه ندانسته بر اين خيل گناه\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمىكنم روز و شب خويش تباه\r\nاو در آتش شده از خشم خداست\r\nبهر اين است كه از خلق جداست\r\nشوهرش را كشته ، مادرشوهر خود را كشته\r\nبچه‌ها آواره ، قلبشان صدپاره\r\nواى بر من ! كه ندانسته بر اين خيل گناه\r\nمىكنم روز و شب خويش تباه\r\nاو در آتش شده از خشم خداست\r\nبهر اين است كه از خلق جداست\r\nو بترسيد از اين آتش جوشان خدا\r\nآتش خشم خدا دود ندارد ، به خدا\r\nو بترسيد از اين آتش جوشان خدا .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nفتوحى ( 1279 )\r\nمير سيد على اكبر فتوحى طباطبائى فرزند مير سيد محمد على حكيم معروف به شمس الاطبّاء در سال 1279 هجرى شمسى در شهر زواره از توابع استان اصفهان چشم به جهان گشود ، تحصيلات مقدّماتى را در زادگاهش فراگرفت ازآن‌پس براى ادامهء تحصيل به اصفهان عزيمت كرد و به تحصيل علوم ادبيه و عربيه پرداخت و از اساتيد فن ، كسب دانش كرد سپس به تهران رهسپار شد و در اين شهر رحل اقامت افكند و به شغل وكالت دادگسترى اشتغال ورزيد امّا در اين شغل چندان نپائيد و آن را موافق طبع و روح خود ندانست و از اين كار دست كشيد و به روستاى حسين‌آباد ( نزهتيه ) شهر رى ( حضرت عبد العظيم ) به امر فلاحت اشتغال ورزيد و در همان‌جا بدرود حيات گفت .\r\nمير سيد على اكبر طباطبائى در شعر از تخلّص فتوحى استفاده مىكند ، مردى فاضل و نيكوپرداز توانا بود و در سرودن انواع شعر طبع‌آزمائى مىكرد و از توانائى و مهارت برخوردار بود و آثارش در روزنامه‌ها و مجلّه‌هاى عصر خود همچون كانون شعرا و توفيق به چاپ مىرسيد .\r\n\r\nبت طنّاز\r\n هرچه با ما كرد عشق آن بت طنّاز كرد * كشت ما را بىگنه ازبس‌كه با ما ناز كرد \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n در به روى غير بگشود و به روى ما ببست * عاقبت پيش رقيبان مشت ما را باز كرد\r\nچشم مستش بس‌كه از شوخى به ما بازيچه داد * ديدهء خونين ما را شوخ و شاهد باز كرد\r\nآن نگار سنگدل از غمزه‌اى دلها ربود * دلربائى بين كه اندر دلبرى اعجاز كرد\r\nرشتهء كوتاه فكر و آرزوهاى بلند * صعوهء بيچاره را آخر شكار باز كرد\r\nآنكه سر در راه جانان داد ، عمر از سر گرفت * معنى سردارى ، آن باشد كه آن سرباز كرد\r\nبا « فتوحى » حالت و ذوق سخن‌سنجى نبود * فيض گل نازم كه بلبل را سخن‌پرداز كرد \r\n\r\nافسانهء عشق\r\n چون سرو خرامان شو يك‌ره به گلستانها * تا سرو ز پا افتد از شرم به بستانها\r\nاز دادن جان ما را پروا ، نه چو پروانه * گر چهره برافروزى اى شمع شبستانها\r\nبگشا لب و از شوخى يك‌لحظه تبسّم كن * حيف است گهر اين‌سان پوشيده به مرجانها\r\nتا سينه هدف گردد بىمانع و بىحاجب * بر ناوك مژگانت چاك است گريبانها\r\nمرجان مرا قوت است ياقوت لب لعلت * ياقوت لب لعلت قوت آمده بر جانها\r\nجز آهوى چشم تو در سايهء مژگانت * آهو ، نشنيدستم خسبد به نيستانها\r\nسيب زنخت عقلم بربوده دهند آرى * گوهر ز پى سيبى اطفال دبستانها\r\nاز پنجهء عشق تو وز سوز شب هجران * چاكست گريبانها اشكست به دامنها\r\nبىكام شكرريزت بىلعل روان‌بخشت * زهر است بشكّرها درد است به درمانها\r\nز آن روز كه بستم با زلف تو پيوستم * بگشودم و بشكستم از غير تو پيمانها\r\nبنياد امل بر پا كرديم ولى غافل * كاين سيل فنا آخر ويران كند ايوانها\r\nشد عمر « فتوحى » طى در هجر ، ولى شاد است * كافسانهء عشق او باقى است به دورانها \r\n\r\nحق آب و گل\r\n كنون كه روى چو گل آن بت چگل دارد « 1 » * ز آفتاب رخش ، ماه را خجل دارد \r\n\r\n\r\n","description":"","footnote":"\r\n( 1 ) - چگل بكسر اوّل و دوّم : شهرى است در تركستان كه مردم آنجا بغايت خوش‌روى مىباشند . برهان قاطع\r\n","page_name":" 129 ","page_number":129},
  {"content":"\r\n\r\n سياه‌روزى ما بين كه در چنين روزى * به عالمى سر صلح و به ما دوئل دارد\r\nبه بندگىّ چنين خواجه دل مبند كه او * هزار بنده به يك‌لحظه منفصل دارد\r\nبه راه عشق عجب نيست گر رسد خللى * كه گل بهر سرشاخى دو صد مخل دارد\r\nساز باد گران وز سوز اشك مخواه * كه آتش حرم سينه مشتعل دارد\r\nبرون مكن تو ز درگاه خود « فتوحى » را * كه ديده‌اش برهت حق آب و گل دارد \r\n\r\nعضو فاسد\r\n دى مرا از درد دندان حالتى آمد پديد * كز بيان وصف آن حالت زبانم الكن است\r\nگفتى اندر كام من آن درد ، مارى گرزه است * گفتى اندر چشم من زان درد ميلى ز آهن است\r\nتلخ اندر كام ديدم هرچه شهد و شكر است * تار پيش چشم من هرچند روز روشن است\r\nتنگ شد بر من مجال آن‌سان كه گفتى اين جهان * با همه وسعت مرا در چشم ، چشم سوزن است\r\nشد مكدّر خاطرم زان حال كز رنج و تعب * حور گفتى پيش چشمم ز شتر ز اهريمن است\r\nمردگان را با چنين دردى عذاب و محنت است * زندگان را با چنين درد ، آرزوى مردن است\r\nهوش گفتى در سرم زان درد ، پا اندر گل است * روح گفتى از تنم در گيرودار رفتن است\r\nدوست گر نادان بود مانا كه دردى بر دل است * عضو اگر فاسد شود حقّا كه بارى بر تن است\r\nگفتم اين دندان كه دردش رشتهء صبرم گسيخت * گر همه عقد گهر باشد سزايش كندن است \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n پاس جان و مال مردم گر ندارد شحنه‌اى * زان حذر بايد نمودن زان كه دزدى رهزن است\r\nهرچه باشد مر تو را سوهان روح و رنج تن * دورى از آن بايدت هرچند طرف گلشن است\r\nو آنچه بخشد مر تو را آزادى و آسايشى * رو سويش بنما اگرچه تنگناى گلخن است\r\nحسن صورت گر بود ز آرايش عفت برى * عقل گويد مر تو را زان حسن دورى احسن است\r\nعالمى كو را عمل نبود گدائى ابله است * عارفى كو را حقيقت نيست طفلى كودن است\r\nدوستى كت در مقام محنت و بيچارگى * مىكند بيگانگى آن دوست نبود دشمن است \r\n\r\nزاهد ريائى\r\n قدى كه در نظر خلق نارسا گرديد * لباس زهد بپوشيد و پارسا گرديد\r\nبه صيد خاطر مردم نداشت دانه و دام * گرفت سبحه و بر خلق مقتدا گرديد\r\nبراى نافله ازبس حديث و مسأله گفت * نماز صبح مريدان ، همه قضا گرديد\r\nبدور خويش عيان ديد عاميانى چند * ميان خانه نهان گشت و ز اوليا گرديد\r\nپى زيارت او بس‌كه ابلهان رفتند * چو ديد امّت ، از خيل انبيا گرديد\r\nبه طوف خانهء او بس‌كه جاهلان گشتند * خدا نگشت ، ولى دشمن خدا گرديد\r\nببين كه زاهد ظاهرپرست ظاهربين * بجان خلق عجب آفت و بلا گرديد\r\nهرآن‌كه همره اين كاروان به راه افتاد * چو ما فتاده و وامانده در قفا گرديد\r\nز خويشتن همه بيگانه گشت و بى خود ماند * هرآن‌كه با سخنان تو آشنا گرديد\r\nتو راز خود به « فتوحى » مگوى و پنهان كن * كه او ز خيل مريدان دگر جدا گرديد \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nفتوحى ( 1298 )\r\nمحسن فتوحى قيام ، فرزند مرتضى ( يمن الملك ) در سال 1298 هجرى شمسى در تهران ديده به جهان هستى گشود . تحصيلات ابتدايى و متوسّطه را به انجام رسانيد ، ازآن‌پس به استخدام وزارت راه درآمد و در راه‌آهن به خدمت پرداخت و سال‌ها مصدر خدمات مختلف بود و سرانجام در سال 1359 بازنشسته گرديد .\r\nفتوحى قيام ، كه در شعر از تخلّص « فتوحى » استفاده مىكند ، از نوجوانى به شعر و شاعرى پرداخت و آثارش در روزنامه‌ها و مجلّه‌هاى تهران و شهرستان‌ها به چاپ مىرسيد و در دو زمينه شعر جدّى و فكاهى طبع‌آزمايى مىكرد و از سال 1314 همكارى خود را با روزنامهء توفيق شروع نمود و اشعارش با نام‌هاى مستعار « پديده » و « طاوس » طبع و نشر شد و در طول نيم قرن فعّاليّت ادبى با روزنامه‌هايى چون : ايران ، يويو ، قيام ايران ، تهران مصور و قهقهه ، با اسامى مستعار « آقاى 89 » ، « خارا » ، « م .\r\nجمادى اولى » و بزمجّه » همكارى مىكرد و در سال 1330 روزنامهء كواكب را كه از روزنامه‌هاى معتبر زمان خود بود ، مدّت دو سال به نشر آن اقدام كرد و به دليل انتقالش از تهران ، روزنامه به تعطيل گراييد ؛ امّا همچنان آثارش در روزنامه‌هاى آذرابادگان ، استوار ، اديب ، نداى بانوان ، پيام ، اميد ، نسيم شمال و نسيم صبا ؛ و مجلّه‌هاى ترقّى ، اخگر ، و اميد ايران به چاپ مىرسيد .\r\nفتوحى قيام ضمن خدمات دولتى همواره در امور خيريّه فعّاليّت داشته و سال‌ها\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدر جمعيّت شير و خورشيد سرخ خوزستان به خدمت در مديريّت اشتغال ورزيده و آثارى از خود نيز بر جاى گذاشته است .\r\nفتوحى قيام از شاعران نامور و تواناى معاصر است كه در حال حاضر دبير انجمن ادبى صائب مىباشد . اين انجمن هر پانزده روز يك‌بار در منزل يكى از اعضاى انجمن تشكيل مىشود و از انجمن‌هاى خوب و پربار تهران به شمار مىرود .\r\nفتوحى قيام داراى سه فرزند است : يك پسر و دو دختر ، كه پسرش دكتر مهندس مهرداد دورهء فوق ليسانس و دكترى رشتهء برق و الكترونيك را در ايالت ميسورى آمريكا گذرانده و با اختراع سيستم « الكتروفلر » شهرت زيادى كسب كرده است ، و دخترانش يكى ليسانسهء زبان و ديگرى مهندس كامپيوتر از دانشگاه لوس‌آنجلس آمريكا مىباشد .\r\nاز فتوحى قيام تاكنون مجموعهء شعرى چاپ نشده و در نظر دارد گزيده‌اى از اشعار خود را طبع و نشر كند . نمونه‌هاى زير از شعر اوست :\r\n\r\nشوق فداكارى\r\n ثروت اگرچه قدرت و سالارى آورد * امّا چو شد زياد ، گرفتارى آورد\r\nهر لذّتى كه بگذرد از حدّ اعتدال * افتد ز قدر و قيمت و بيزارى آورد\r\nبا آنكه طول عمر بود باب طبع خلق * تطويل آن ، ملالت و بيمارى آورد\r\nراهى برو كه مردم آزاده رفته‌اند * تا در تو شور و شوق فداكارى آورد\r\nگر آشنا ز خانه خود رانده شد به عنف * رو سوى كوى غير ، ز ناچارى آورد\r\nآن باده‌اى كه عقل تو زايل كند ، منوش ! * آن مِى به حَلق ريز ، كه هشيارى آورد\r\nنااهل را به محفل اهل ادب مخوان ! * چون قرب گرگ ، عارضهء هارى آورد\r\nگاهى قدم به كلبه درماندگان گذار ! * شايد كه در تو رغبت غمخوارى آورد\r\nهر مسندى كه از ره باطل شود نصيب * ساقط شود به خوارى و بيكارى آورد\r\nراضى به داده باش « فتوحى » كه كردگار * داد آنچه از براى تو خوديارى آورد \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nهواى لامكان\r\n با دلى پُرآرزو جوياى جانانم هنوز * از شرار عشق مىسوزد تن و جانم هنوز\r\nهمچو ره‌گم‌كردگان در جُست‌وجوى كوى يار * روز و شب در كوچه و بازار ويلانم هنوز\r\nگرچه يك‌دم نيست كاو را ننگرم در پيش خويش * ليك با اين قرب ره درگير هجرانم هنوز\r\nردّ پايش هر طرف پيدا ، ولى خود غايب است * اينكه پيدا هست و ناپيداست حيرانم هنوز\r\nاز اثر ، پى بر مؤثر مىتوان بردن به عقل * پرتوى ديدم كه فكر مهر تابانم هنوز\r\nطاير جان را به زندان بدن پربسته است * در هواى لامكان بىقيد امكانم هنوز\r\nدر غروب عمر ، شور عشق گردد بيشتر * نى عجب ، گر در پىاش افتان‌وخيزانم هنوز\r\nكى بر اين دنياى فانى مىتوانم بست دل * من كه در اين خانه چون ناخوانده مهمانم هنوز\r\nخواستم سويش رَوم ، ديدم به برآمد مرا * زين خجالت پيش او سردرگريبانم هنوز\r\nدرد عشق او مرا آرام جان باشد مدام * جاى درمان ، خواستار درد جانانم هنوز\r\nخويش را كى مىتوانم خواند صاحب‌اختيار * من كه بهر هر عمل در زير فرمانم هنوز\r\nقدرتى مرموز مىگرداند اين گردونه را * من به حيرت ز آن‌همه نيروى پنهانم هنوز\r\nبهر درك او كه چون جان با « فتوحى » همدم است * با همه فرزانگى بسيار نادانم هنوز \r\n\r\nبه مناسبت جنگ ايران و عراق پيروزى حقيقت\r\n نيست ما را قيد جان تا محو جانانيم ما * پابه‌پاى شمع مىسوزيم و خندانيم ما\r\nهركسى را پرتو عشقى چراغ زندگىست * خوب يا بد ، عاشق جانباز ايرانيم ما\r\nدر قبال دوستان جان پيش ما بىارزش است * در مصاف دشمنان چون شير غرّانيم ما\r\nبىجهت با هيچ‌كس ما را سر پيكار نيست * طالب صلح و صفا تا حدّ امكانيم ما\r\nاز تجاوز بر حريم ما زيان بيند عراق * شاهد اين مدّعا در روز مِيدانيم ما\r\nجان ما چون كوه پولادين حصار مرزهاست * گرچه با همسايگان هم عهد و پيمانيم ما\r\nبهر حفظ خاك ايران ، از گزند خويش و غير * هر نفس آماده بهر دادن جانيم ما \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n خون ما آلوده با نيرنگ استعمار نيست * پاك‌بازانيم و دور از مكردستانيم ما\r\nنيست ما را غفلت از امواج درياى خزر * واقف و آگه ز جزر و مدّ عمّانيم ما\r\nاز پى سركوبى صدّام و همدستان او * جان به كف آماده در هر لحظه و آنيم ما\r\nكشور ما در تحمّل ، همچو كوه آهن است * در بر پُتك حوادث ، رشك سندانيم ما\r\nتا خدايى يا خدا تا هست كشتيبان مُلك * بىهراس از غرّش امواج و توفانيم ما\r\nزين ثبات و پايدارى در شگفت آمد جهان * گرچه در اين جنگ بىانصار و اعوانيم ما\r\nدر مصاف خصم دون گر سازوبرگ ما كم است * متّكى بر قدرت و نيروى ايمانيم ما\r\nهركه روى پاى خود برخاست ، گردد سربلند * معتقد بر اين سخن ، چون سرو بستانيم ما\r\nنيست در قاموس ما حرفى ز نيرنگ و ريا * طالب حقّيم و از باطل گريزانيم ما\r\nراه ما چون پيروى از شيوهء پاك نبيّست * بهره‌مند از پرتو الطاف يزدانيم ما\r\nهست پيروزى از آن ما ، كه ثابت كرده‌ايم * بر خلاف سُست عهدان ، سخت‌پيمانيم ما\r\nتا ابد پاينده باد اين كشور مينوسرشت ! * كز حريم حُرمتش مشهور دورانيم ما\r\nهيچ دشمن را « فتوحى » راه در اين مُلك نيست * تا كه ايران را ز جان و دل نگهبانيم ما \r\n\r\nپايدارى\r\n اى نفس خيره ! تابع ديو هوس چرا ؟ * اى فكر تيره ! دشمن و بدخواه كس چرا ؟\r\nده‌روزه عمر گر نشود صرف كار خير * بر دوش جان ، تحمّل بار نفس چرا ؟\r\nآن طايرى كه پَر كشد از فرش تا به عرش * دايم دچار دام و اسير قفس چرا ؟\r\nروبَه گرفته جا و مكان در كُنام شير * پَر مىكشد به عرصهء عنقا ، مگس چرا ؟\r\nآزادگى گزين ، كه رها گردى از قيود * فرمان‌بر هوا و مطيع هوس چرا ؟\r\nهمسنگ كوه باش ، سرافراز و پايدار * بازيچهء نسيم حوادث چو خس چرا ؟\r\nعقباى خود ، به جيفهء دنيا فروختى * بستى ره نجات خود از پيش و پس چرا ؟\r\nهر سو كنم نگاه ، ستم يا ستمگر است * در حيرتم كه نيست يكى دادرس چرا ؟\r\nدر حلّ مشكلات ، ز يزدان مدد بخواه * بر آستان آدميان ، ملتمس چرا ؟ \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nعلىّ\r\n هركه به اخلاص بُرد نام علىّ را * كرد به خود جلب فيض عام علىّ را\r\nفهم بشر قاصر است تا بشناسد * مرتبهء دانش و مقام علىّ را\r\nزيبد اگر جزو معجزات شمارند * بعد كلام خدا ، كلام علىّ را\r\nعالم هستى رهد ز نكبت و پستى * گر كه پذيرا شود نظام علىّ را\r\nحامى مظلوم باش و دشمن ظالم * خواهى اگر پيروى مرام علىّ را\r\nكيست كه در محو كفر و شرك نداند * ارزش جانبازى و قيام علىّ را\r\nبا همه صولت نديد ديدهء حقّ بين * جز پىِ احقاق حقّ حسام علىّ را\r\nجاى عجب نيست گر كه عالى و دانى * فرض شمارند احترام علىّ را\r\nتا به ابد جاودانه ساخت به عالم * فصحت نهج البلاغة ، نام علىّ را\r\nعامل تحكيم دين پاك نبىّ دان * جهد و فداكارى مدام علىّ را\r\nگنج قناعت نگر كه داشت كفايت * نان جوين سفرهء طعام علىّ را\r\nچشم بصيرت گشاى تا كه ببينى * در همه احوال فيض عام علىّ را \r\n\r\nكيفر گناه\r\n گواهِ سوزِ درون ، شعله‌هاى آهِ من است * شرار غم به دل از گرمى نگاه من است\r\nاز آن به وادى گمراهى ام فلك نكشاند * كه چشم باز به هرجا دليل راه من است\r\nمن آن نىام كه دل از مهر دوست برگيرم * در اين بيان حقيقت ، خدا گواه من است\r\nبريز خون مرا ، گر خطا ز من ديدى * كه اين خفيف‌ترين كيفر گناه من است\r\nبه غير از آنكه به پاى تو ترك سر كردم * به من بگوى كه ديگر چه اشتباه من است\r\nهزار طعنه به من گر زنى ، نرنجم باز * كه سوءظنّ تو از طالع سياه من است\r\nروم ز كوى تو ، گر قصد ترك من دارى * از آنكه راحت تو باعث رفاه من است\r\n« فتوحى » ار به رهت خاك شد چه غم باشد * كه خاك عاقبت الامر جايگاه من است \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nشيوهء حاتم\r\n مرا در خانهء دل ، همدمى جز غم نمىباشد * اگر از بهر تنهاييست ، اين هم كم نمىباشد\r\nپس از يك‌عمر ناكامى ، به من معلوم شد آخر * كه يك دل خالى از غم در همه عالم نمىباشد\r\nبه راه عشق آن دلبر ، نه تنها من پريشانم * دلى نبود كه چون گيسوى او درهم نمىباشد\r\nجهان از ديد من پيداست در آيينهء رويش * ازاين‌رو ديگرم حاجت به جام جم نمىباشد\r\nمرا ايّام شادى وقت رؤيا بود و بىهوشى * كه هر گُل جز دو روزى تازه و خرّم نمىباشد\r\nبه درگاهش ازآن‌رو روى بنهادم ، كه مىدانم * گدا را راندن از خود ، شيوهء حاتم نمىباشد\r\nبه قصد كاميابى ، پاك بايد دل به دريا زد * كه مرواريد غلطان در كنارِيم نمىباشد\r\nاز آن آزادگى را بر علايق برترى دادم * كه ديدم پشت سرو از بار منّت خم نمىباشد\r\nنياز ما « فتوحى » ناز آورد ، كرد افزون‌تر * چه ، گل را خنده جز از گريهء شبنم نمىباشد \r\n\r\nخواب دايم\r\n پيرى رسيد و شور و نشاط شباب رفت * آمد غروب و روشنى آفتاب رفت\r\nبگذشت همچو برق و خروشيد همچو رعد * گويى شهاب بود كه با التهاب رفت\r\nكى جاى حسرت است بر اين عمر بىثبات * كآمد به شكل قطره و همچون حباب رفت\r\nخواب‌وخيال بود مگر چند سال عمر * كز ديدگاه خاطره همچون شهاب رفت\r\nجز جبر نيست هستى ما ، ز آنكه آدمى * كى با اراده آمد و كى با حساب رفت ؟\r\nرؤياى ما مقدّمهء خواب دايم است * بيدار كى شد آنكه زمانى به خواب رفت\r\nبىعشق زنده بودن انسان مصيبت است * اين خود روايتيست كه در هر كتاب رفت\r\nآن كو نداد باطل و حقّ را ز هم تميز * ناچار بهر آب به‌سوى سراب رفت\r\nنزد خدا و خلق ، « فتوحى » بود عزيز * هركس چو من هميشه به راه صواب رفت \r\n\r\nتير نگاه\r\n اگر اين جاذبه در چشم سياه تو نبود * صد چو من خاك‌نشين سر راه تو نبود\r\nنامه‌ات آمد و بوسيدمش از كثرت شوق * چه كنم ؟ دسترسى بر رخ ماه تو نبود \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n با همه شيردلى ، صيد نمىگرديدم * اگر اى آهوى من ! تير نگاه تو نبود\r\nهمچو من گشت سيه‌روز و پريشان‌احوال * هركسى را حذر از چشم سياه تو نبود\r\nچه شد اى ماه ! كه سوى مَنَت افتاد گذار * غم سراى منِ مسكين ، سر راه تو نبود\r\nغنچه‌آسا دل من باز نمىشد هرگز * اگر اين قهقههء گاه‌به‌گاه تو نبود\r\nديدى اى دوست كه غير از من بگذشته ز جان * روز غم ، هيچ‌كسى پشت و پناه تو نبود\r\nكى به قلب دگران داشت « فتوحى » تأثير * در سخن گر اثر از ناله و آه تو نبود \r\n\r\nفكاهى\r\n شنيدم كه « مرآت اسفند يارى » * كتك خورد در مجلس از « گلّه‌دارى »\r\nز تأثير مشتى كه زد بر دهانش * به يكباره سيلاب خون گشت جارى\r\nسر بخچهء نخ « 1 » پريدند برهم * وكيلان ما ، چون دو باز شكارى\r\nدر آن دم كه مرآت از پا درآمد * بگفتا كه اى تف بر اين هم‌قطارى !\r\nخطاكارى ، آن هم ز اعضاى مجلس * دغل‌بازى ، آن هم به اين آشكارى\r\nبه‌هرحال ، مضروب از صحن مجلس * برون رفت با ناله و آه و زارى\r\nكنون جاى دارد كه پرخاشگر را * به تبعيدگاهى برند اضطرارى\r\nكه مجلس بود كاخ آمال مردم * كه مجلس ببايد ز هر عيب عارى\r\nوكيلى كه باشد پى نفع شخصى * سزد گر كشد اين‌چنين شرمسارى\r\nاز آن مجلسى كاين بود يك وكيلش * ندارد كسى هرگز امّيدوارى\r\nبلى ، هركه دنبال حقّ رفت ، آخر * كتك مىخورد همچو « اسفنديارى » \r\n\r\n\r\n","description":"","footnote":"\r\n( 1 ) - دعواى آن دو وكيل ظاهرا بر سر عملكرد كارخانه نخ‌ريسى بندر عبّاس بوده است .\r\n","page_name":" 138 ","page_number":138},
  {"content":"\r\n\r\n\r\nفخّار ( 1357 - 1277 )\r\nعلى اصغر فخّار ، فرزند رضا ، در سال 1277 هجرى شمسى در شهر تاريخى همدان چشم به جهان هستى گشود . خواندن و نوشتن را در مكاتب قديم فراگرفت و در خوشنويسى نيز مهارت يافت .\r\nفخّار پيشهء فخّارى داشت و از اين رهگذر معيشت مىكرد و روزگار مىگذرانيد و درضمن وى در زمرهء پهلوانان زورخانه و ورزشكاران باستانى بود ، تا جايى كه از پيش كسوتان اين رشته گرديد و هنگام ورود به زورخانه با زنگ مرشد ورودش اعلام مىشد .\r\nفخّار در سرودن انواع شعر طبع‌آزمايى كرده و بيشتر اشعارش در مدايح و مراثى خاندان پيامبر و ائمهء اطهار عليهم السلام است و كليّات اشعارش بالغ بر دو هزار بيت مىشود كه تاكنون به زيور طبع آراسته نگرديده است .\r\nفخّار علاوه بر شعر و شاعرى و خوشنويسى ، از هنر موسيقى نيز بهره‌مند بود و با دستگاه‌هاى موسيقى آشنايى داشت . وى سرانجام در سال 1357 شمسى چشم از جهان فروبست و در باغ بهشت زادگاهش به خاك سپرده شد .\r\n\r\nكعبهء حسن\r\n تا كه شد مست ز عشقت دل ديوانهء ما * شد خِرَد خاك‌نشين درِ ميخانهء ما \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n آن‌چنان آتش عشقت دل ما كرد كباب * كه رود تا به فلك دود ز كاشانهء ما\r\nما نتابيم رخ از كوى تو اى كعبهء حُسن * حاجيان را حرم و ، كوى تو بتخانهء ما\r\nزده‌اى شانه به گيسوى پريشان و ، سزد * كه گذاريش زمانى به سر شانهء ما\r\nقصّهء ليلى و مجنون ز نظرها شده محو * نقل هر محفل و مجلس شده افسانهء ما\r\nمرغ دل از طمع دانه به دام افتاده‌ست * دام زلف سيه و خال لبش دانهء ما\r\nدل چو پروانه به طوف حَرَمت بود كه سوخت * شعلهء شمع رُخت ، هستى پروانهء ما\r\nمىنماييم دوصد جان به نثار قدمش * گر كه آيد به كف آن گوهر يك‌دانهء ما\r\nلاف كمتر زند از زهد دگر زاهد شهر * اگر از دور ببيند بتِ فرزانهء ما\r\nچشم بستيم ز روى همه خوبان جهان * سر بسايند به خاكِ در جانانهء ما\r\nچه خطا سر زده از ما كه تو اين‌سان شده‌اى ؟ * آشنا با همهء خلقى و بيگانهء ما\r\nشد عيان رازِ من آن روز برِ خلق ، كه شد * گنج عشق تو نهان در دلِ ويرانهء ما\r\nگفت « فخّار » كه ما مورِ ضعيفيم و ، زند * طعنه بر قصر شهان ، كلبهء ما ، لانهء ما \r\n\r\nروزگار هجر\r\n تا به لوحِ خاطرِ خود نقش كردم روى تو * ديده بربستم ز هر سويى به غير از سوى تو\r\nمرغ روحم در هوايت روز و شب پر مىزند * كى شود محو از ضمير من هواى كوى تو ؟\r\nباغبان دهر بايد سال‌ها زحمت كشد * تا نهالى سبز گردد ، چون قد دلجوى تو\r\nچون معطّر مىوزد باد صبا ، دريافتم * كاو گذر بنموده بر آن عنبر افشان موى تو\r\nخضرآسا تا كند خود سير ز آب زندگى * جا به كنج لب نموده خال چون هندوى تو \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n زينت گلزار دنيا سرخ‌گل شد ، زين سبب * خويشتن آراسته مانند رنگ و بوى تو\r\nروى بنما تا كه گل‌هاى چمن يكسر شوند * منفعل از خود به پيش آن رُخِ مشكوى تو\r\nتا كه پوشيدى ز مشتاقان تو روى خويش را * روزگار هجر ياران است چون گيسوى تو\r\nعالم از ظلم و فساد و خُلق و خوى بد بسوخت * كى جهانى تربيت يابد به خُلق و خوى تو\r\nپشت دين از كج‌نهادان گشت خم ، باشد اميد * راست گردد پشتش از شمشير چون ابروى تو\r\nدر ظهورت آلتِ قتّاله مىافتد ز كار * باطل السّحر است آن چشمانِ چون جادوى تو\r\nگلشنِ دين تشنه باشد خسروا ! ما را اميد * آنكه آب خرّمى نوشد مدام از جوى تو\r\nاى كه احياى تمام ممكنات از جود توست * بين سوى « فخّار » كز جان اوست مدحت‌گوى تو\r\nآرزو دارد ببخشى منصبِ دربانىاش * تا كند جا در سراىِ خوش‌تر از مينوى تو \r\n\r\nكتابخانهء غرب در همدان\r\n مژده دادند كه شد در همدان گنج عيان * آنچه گشتيم ، نديديم از آن گنج نشان\r\nخِردم گفت كه : اين نكته معمّاست مگر ؟ * كنجكاوى كن و آگاه شو از سرّ نهان\r\nتا كه مستحضر از اين نكته شوم در همه جا * لب گشودم چو گدايان به برِ پير و جوان\r\nعارفى هادىِ را هم شد و در مدرسه برد * بهر آگاهىِ من كرد ز هم باز دهان \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n گفت كاينجا شده از همّت مردان طريق * مخزنى از كتبِ فقه و معانىّ و بيان\r\n« سيّد اللّه بنايى » ست چو عهد عشّاق * محكم و ايمن از آفات به عون يزدان\r\nگرچه منسوب به غرب است ، ولى گر نگرى * شهرتِ او بگرفته همهء ملك كيان\r\nگنج شايان جهان در بر اين گنج به هيچ * هست اين گنج گران‌سنگ‌تر از گنج شهان\r\nگر گران گوهرى از گنج شهان يافت شود * دارد اين گنج بسى گوهر و ياقوت گران\r\nبرد از گنج شهان فايده معدودى چند * بهره‌مندند از اين گنج همه خُرد و كلان\r\nار همه گنج جهان خرج كنى ، كم گردد * مگر اين گنج كه از خرج نيابد نقصان\r\nگنج را هست ز انواع جواهر ، اين گنج * گوهرش زهد و ورع ، فضل و كمالش مرجان\r\nگنج شاهان همه را هست مكانى مخصوص * جاى اين گنج بود سينهء صاحب‌نظران\r\nگنج شاهان همه محدود به حدّ است ، ولى * گنج علم است كه حدّش ز كران تا به كران\r\nگنج شاهان همه را هست خطر از سارق * اى خوش اين گنج كه ايمن بود از راهزنان\r\nگفتمش باعث پيدايش اين گنج ، كه شد ؟ * تا كنم وصف ثنايش ، نه زبان ، بلكه به جان\r\nگفت : آن كاو شده همنام به سلطان نجف * صف‌شكن ، حيدر كرّار ، علىّ عمران\r\n« آيت‌اللّه مِهين » ناشر احكام رسول * كره اللّه بهين باشر فردوس جنان\r\nراد شخصيتِ پاكى كه چنين گوهر پاك * كمتر آيد ز صدف در كفِ صرّاف زمان\r\nبارور نخلهء توحيد خداوند رحيم * شجر پرثمر دين خداى رحمان\r\nكشتى بحر علوم حقّ حلمش لنگر * لطف حقّ باد نگهدار وى از هر توفان\r\nباغ شرع نبوى را ز صفا سرخ گلى * گلشن مهر ولىّ راست معطّر ريحان\r\n« آيت‌اللّه على بن ابراهيم » كه او * گشته مشهور به « معصومى » « 1 » شايسته بدان\r\nگر كه آثار وجودى ز كسى ماند به‌جا * مىشود نام مؤثّر به جهان جاويدان\r\nآفرين باد بر آن كس كه ز آثار وجود * كرد جاويد همانا خود شهر همدان\r\nلب فروبند تو « فخّار » خموشى بهتر ! * وصف مردان خدا ، كرده خدا در قرآن \r\n\r\n\r\n","description":"","footnote":"\r\n( 1 ) - منظور مرحوم آيت‌اللّه آخوند ملّا على معصومى همدانى مىباشد .\r\n","page_name":" 142 ","page_number":142},
  {"content":"\r\n\r\n سال هجريش « نود » گر بفزايى به شمار * « بانيان را بدهد اجر ، خداى منّان » « 1 » \r\n\r\nتضمين غزل غبار همدانى\r\n مرغ لاهوتى مكان شد آشيان اين خاكدانم * خانمان گم كرده و سرگشته دور از دودمانم\r\nنفسِ كافر كيش گرديده‌ست عمرى هم‌عنانم * « گرچه سخت افتاده در دامِ طبيعت مرغ جانم\r\nهرگز از خاطر نخواهد شد هواى آشيانم » * شرح بىسامانىام با دلبرِ طنّاز گوييد\r\nقصّهء درد درون ز انجام تا آغاز گوييد * با مسافرهاى بزم قرب حقّ اين راز گوييد\r\n« رهروان كوى جانان را ز رحمت باز گوييد * كاى رفيقان ! من هم آخر مردمِ اين كاروانم »\r\nچرخ پندارد ز نيكى كرده بر من مرحمت را * كاندر اينجا بهر من آماده كرد اين مسكنت را\r\nگو كه بپذيرند يارانم ز من اين مسألت را * « حاليا معذورم از رفتن كه چندى مصلحت را\r\nگه به تارى بسته پايم ، گه به خارى خسته جانم » * داده‌ام عزّت ز كف ، شد قسمت من اين مذلّت\r\nبس‌كه از بار گنه ، وز اين جهان بردم مشقّت * كشتىام بشكسته ، سرگردانم اندر بحر حسرت\r\n« غوطه در درياى حيرت مىزنم كآخر ز رحمت \r\n\r\n\r\n","description":"","footnote":"\r\n( 1 ) - 1380 هجرى قمرى .\r\n","page_name":" 143 ","page_number":143},
  {"content":"\r\n\r\n يا خدا ، يا ناخدا بندد به كشتى بادبانم » * هيچ‌گه بيرون ز يادت اى رُخ گلگون نرفتم\r\nجز به يادت اى پرىرو جانب هامون نرفتم * غير درگاهت سوى كس ديدهء پرخون نرفتم\r\n« من به گندم خوردن از خلدِ برين بيرون نرفتم * دانهء خالِ تو رَخت افكند در اين خاكدانم »\r\nبذر مهرِ حقّ كسى در خاطر خود گر بپاشد * كِشتِ او را آفتى از گردشِ اختر نباشد\r\nبر سر من جز هوايت اى پرىپيكر نباشد * « غمزه خنجر مىزند ، مژگان به نشتر مىخراشد\r\nبا تماشاى تو من فارغ ز كار اين و آنم » * شد نگارستان دل با نقش دلدارم مصوّر\r\nگشت اين معموره بر سلطان حُسنِ او مسخّر * حاش للّه ! گر به غير از دوست گيرم يار ديگر\r\n« كاشكى پيراهن سالوس بيرون آرم از بر * تا هماى عشق بنشيند مگر بر استخوانم »\r\nتا ز لطفِ بىكرانت بر رُخ من در گشودى * گوشهء چشمى به من كردى ، ز من طاقت ربودى\r\nآتش شوقى كه در دل داشتم ، او را فزودى * « بارِش غم بامِ دل را زودتر ويران نمودى\r\nگر نبودى چشم خون پالا به جاى ناودانم » * شاه عشقت تا در اين ويرانهء دل مستقل شد\r\nاز هجوم لشكر او هستىِ دل مضمحل شد \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n بر خراج شه دگر چيزى نبودش ، منفعل شد * « از نسيم آه كم‌كم آتش دل مشتعل شد\r\nتا ز بيدادت به گردون رفت دود از دودمانم » * عشق در هرجا كه زد خرگاه ، آتش برفروزد\r\nعاشق بيچاره را سر تا به پا يكسر بسوزد * كى گذارد جامهء تقوا براى خود بدوزد\r\n« ساقيا ! مِى ده ، كه تابِ آتش مِى ، مىنسوزد * رَختِ من ، كز مِى پياپى مىرسد اشك روانم »\r\nچون گذارت اى صبا افتد به كوىِ آن پرىرو * اوّلت بايد حذر از كيد آن چشمان جادو\r\nاين سخن را نزد جانان از من دلداده برگو : * « مىكشم بار بلا را با تنى لاغرتر از مو\r\nتا اسير زلفِ آن سنگين‌دل لاغر ميانم » * هركه بر خاك سر كوى تو از جان سر ندارد\r\nاعتبارى در بر عشّاق كيوانفر ندارد * چشم امّيدى دگر « فخّار » جز آن در ندارد\r\n« گر صبا خاكِ « غبار » از كوى جانان برندارد * فارغ از عيش جهان و از حياتِ جاودانم » \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nفراز ( 1328 )\r\nمهندس على اصغر فراز فرزند محمّد على در سال 1328 هجرى شمسى در يكى از روستاهاى گرمسار تولّد يافت ، ده‌ساله بود كه پدرش بدرود حيات گفت و تحت سرپرستى برادر بزرگتر قرار گرفت ، تحصيلات ابتدائى ، و دورهء اوّل دبيرستان را در زادگاه خود گذرانيد ازآن‌پس در شانزده‌سالگى به اتّفاق مادر به تهران مهاجرت كرد و نزد برادران خود بزيست و به تحصيل پرداخت و در سال 1347 از دبيرستان بدر به اخذ مدرك ديپلم رياضى توفيق يافت و در سال 1351 به استخدام شركت نفت درآمد و در پالايشگاه تهران مشغول به كار شد .\r\nفراز در سال 1353 در دانشكده تكنيكوم ( دانشگاه صنعتى خواجه نصير الدّين طوسى ) در رشته برق به تحصيل ادامه داد و موفق به دريافت ليسانس مهندسى برق با رتبه اول از اين دانشكده گرديد و در سال 1367 به سمت رئيس منطقهء آب و برق و بخار پالايشگاه تهران منصوب شد و در سال 1374 به مهندسى و ساختمان نفت منتقل شد و مسئوليّت بخشى از امور طرّاحى و مهندسى را عهده‌دار گرديد و به موازات كار اصلى خود در چند دانشكدهء مهندسى به تدريس رشتهء برق اشتغال ورزيد .\r\nفراز از هفده‌سالگى در سالهاى آخر دبيرستان قريحهء شاعرى در او بيدار گشت و به سرودن شعر پرداخت و از طريق آشنائى با دوستان شاعر به انجمن‌هاى ادبى راه يافت و در سرودن انواع شعر به غزل‌سرائى بيشتر علاقه نشان داد و سروده‌هايش\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبيشتر جنبه‌هاى عاشقانه و عارفانه و اخلاقى مىباشد و از سال 1348 تا سال 1352 در برنامهء شعر جوانان زير نظر شاعر نامور عليرضا طبائى شركت كرد و آقايان حسين منزوى و حسين سرفراز و عباس صادقى ( پدرام ) و خانم سپيده كاشانى جزو شركت‌كنندگان آن برنامه بودند .\r\nفراز در حال حاضر مشاور و عضو اصلى انجمن ادبى ( شعراى ايران ) كه مديريت آن را استاد كيومرث مهدوى ( خديو ) عهده دارد مىباشد و از سال 1381 بنا به درخواست خانهء فرهنگ اميركبير واقع در شهرك راه‌آهن مسئوليّت شعر و ادب اين خانهء فرهنگ را به عهده گرفته و در ارشاد و هدايت شاعران جوان سعى وافر مبذول مىدارد و در اسفندماه سال 1381 در مسابقهء شعرخوانى عاشورائى كه در رستوران سعدآباد در شبهاى محرّم برگزار مىگرديد غزل « اوج عشق » او جزو سه شعر برتر انتخاب و برنده جايزه شد و درضمن غزل‌هاى « غوغاى عشق » ، « جلوهء جانان » ، « پندى به خوش‌خيالان » او به وسيلهء آقاى فريدون كمالىنيا استاد دانشگاه به انگليسى برگردانده شده است .\r\nاشعار اين شاعر علاوه بر آرشيو انجمن‌هاى ادبى خديو ، « شعراى ايران » در نشريه‌هاى انجمن ادبى ناصرخسرو ، جلوه‌گاه سخن مربوط به انجمن ادبى اميركبير ، مجلّهء دنياى سخن ، مجلّهء نداى گاز وزارت نفت ، مجلّهء طنز پارسى و مجلّهء خورجين به چاپ رسيده است .\r\nمجموعهء شعر « در گذرگاه عشق » از اين شاعر آماده طبع و نشر مىباشد .\r\n\r\nموج عشق\r\n عشق تو موج مىزند در همهء وجود من * بسته به توست بىگمان رشتهء تاروپود من\r\nهر نفسى كه مىكشم از اثر وجود توست * راى تو مىزند رقم بود من و نبود من\r\nنام تو بر زبان روان حكم تو زنگ گوش جان * بهر تو هست هر زمان گفت من و شنود من\r\nبس‌كه ز كوى تو مرا بوى بهار مىرسد * پر ز گل است گلشن شعر من و سرود من \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n عاجز و ناتوان منم قدرت بيكران تويى * مىزند اين بيان شرر بر دل هر سجود من\r\nآتش عشق من چنان شعله كشد بر آسمان * سر زده تا به بيكران از سر شعله دود من\r\nراه « فراز » مىروم رفتم و باز مىروم * تا كه به خاك درگهت سر بنهد صعود من \r\n\r\nاوج عشق\r\n مىروم تا عشق را ، معنا كنم * مىروم در عاشقى ، سودا كنم\r\nمىروم تا در زمين كربلا * حكم قتل خويش را ، امضا كنم\r\nمن حسينم ، آن غريب آشنا * مىروم تا عقدهء دل ، وا كنم\r\nاين جهان ، جاى چو من آزاده نيست * مىروم تا ترك اين دنيا كنم\r\nمىروم تا هرچه دارم در جهان * در ره آزادگى ، اهدا كنم\r\nمىروم تا اوج عشق و عاشقى * مىروم هنگامه‌ها ، بر پا كنم\r\nمىروم تا بيكران عشق را * ثبت در اين گنبد مينا كنم\r\nدر سياهى ، نيست پيدا راه حق * مىروم روشن ، شب يلدا كنم\r\nمن حسينم ، نور چشم مصطفى * مىروم تا دين حق ، احيا كنم\r\nنيست ديگر صلح و سازش ، چاره‌ساز * مىروم راهى دگر ، پيدا كنم\r\nمىروم هفتاد و دو خورشيد را * روشنىبخش ره فردا كنم\r\nمىروم تا اصغر شش‌ماهه را * وارد پيكار با اعدا كنم\r\nمىروم تا غيرت عباس را * در اصول عاشقى ابقا كنم\r\nمىروم با نطق زينب ، خلق را * باخبر از نهضتى كبرا كنم\r\nمىروم با بانگ زين العابدين * ظلم يوسفيانيان ، افشا كنم\r\nمىروم تا در دل فصل خزان * نوبهار عشق را ، انشا كنم\r\nمىروم تا بر « فراز » آسمان * سير دنيا از ره بالا كنم\r\nمىروم با نانگ زين العابدين * ظلم بو سفيانيان ، افشا كنم\r\nمىروم تا در دل فصل خزان * نوبهار عشق را افشا كنم \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n مىروم تا بر « فراز » آسمان * سير دنيا از ره بالا كنم \r\n\r\nفرشتهء ناز\r\n صداى پاى تو ، آهنگ دلنواز من است * نگاه مست تو ، داروى چاره‌ساز من است\r\nز من كناره مگير ، اى عزيزتر از جان * كه ديدن تو ، به هر روز و شب ، نياز من است\r\nكسى چو من نبود اين‌چنين گرفتارت * اسيريم ز دل پاك و پاكباز من است\r\nخيال چهرهء زيبايت اى فرشتهء ناز * سجودآور ، هر ركعت نماز من است\r\nبه غير عشق تو ، در سينه ، هيچ نيست مرا * ز جان فداى تو گشتن ، تمام راز من است\r\nچو گشت بندگيت پيشه‌ام شدم به « فراز » * كه سرفرازى من حاصل فراز من است \r\n\r\nغوغاى عشق\r\n دل چو پا بنهاد در دنياى عشق * عقل ، شد مكتب‌نشين در پاى عشق\r\nهركه را دنياى عشقش دل ربود * نيست وى را ، باكى از فرداى عشق\r\nگشت بايد عاشق و از جان گذشت * بود بايد در جهان رسواى عشق\r\nوقت توفان عقل افتد در هراس * دل زدن بايست بر درياى عشق\r\nدل ، ز راه عشق شد استاد عقل * آفرين بر قدرت والاى عشق\r\nعشق ، از هفت آسمان آرد خبر * عقل ، حيران مانده در غوغاى عشق\r\nعشق ، سرمست از نويد وصل يار * عقل ، مبهوت يد بيضاى عشق\r\nعشق ، باشد بر « فراز » عقلها * سخت آيد در بيان معناى عشق \r\n\r\nعشق و اختيار\r\n ديدى اى دل ، كه چه شد آخر كار من و تو * سنگ ، نالان شود از حال نزار من و تو\r\nديدى اى دل ، كه چه بىياور و تنها مانديم * نيست جز محنت و غم ، مونس و يار من و تو\r\nآن‌همه وعده ، كه بگذشت ميان تو و من * ريخت برهم ستم چرخ ، قرار من و تو \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n تا كه كرديم نثار ره جانان ، جان را * آنچه غم بود ، فلك كرد نثار من و تو\r\nاختيار از كف ما رفت ، چو عاشق گشتيم * عشق ، بر باد خزان داد ، بهار من و تو\r\nنيست از هيچ طرف ، نور اميدى پيدا * گوئيا ، صبح ندارد ، شب تار من و تو\r\nسعى ما ، اى دل بشكسته ، به جايى نرسد * گر كشد ، سوى دگر ، سلسله‌دار من و تو\r\nبر « فراز » است چو جولانگهت اى دل ، نبود * جز سراشيب ، رهى بهر فرار من و تو \r\n\r\nشكسته‌بال\r\n نمانده بر دل زارم ، دگر توان تپيدن * خزان رسيد و ميسر نگشت ، روى تو ديدن\r\nبه صد اميد ، هزاران بلا ، به جان بخريدم * شده است حاصل رنجم ، دل از اميد ، بريدن\r\nبه شوق چيدن گل ، طعن خار و خس بشنيدم * گذشت ، عمر به خوارى و ماند ، حسرت چيدن\r\nز بس ز محنت دوران ، شكسته‌بال بماندم * ز سر پريد ، دريغا دگر خيال پريدن\r\nتمام جان و دلم را ، فداى عشق تو كردم * نمانده جان دگرم ، از براى ناز خريدن\r\nچقدر در ره عشقت ، ز آبروى گذشتن * چقدر سرزنش مردم زمانه شنيدن\r\nروا چنين نبود عاشقان اهل وفا را * تمام عمر ، دويدن به كام دل نرسيدن\r\nبه هر طرف كه كنم روى ، روى ماه تو بينم * خطا چگونه رود بر « فراز » جز تو گزيدن\r\nكرم نما و توان ده ، تو اى كريم توانا * كه بار عشق ، توان تا به روز وصل ، كشيدن \r\n\r\nجلوهء جانان\r\n جز نور رخت ، بر دل ما ، راهبرى نيست * وين ديده ، به‌جز سوى تو ، سوى دگرى نيست\r\nهرجا كه نظر ، دوخته شد بهر تماشا * ديديم كه جز نقش رخ تو ، اثرى نيست\r\nگر آتش عشق تو درين سينه نباشد * در اين سر شوريده ، دگر شور و شرى نيست\r\nهرجا ، سخن از ، جلوهء رخسار مه توست * غير از سخن عشق ، به جايى خبرى نيست\r\nبا شوق وصال تو ، چه خوش بگذرد ايام * بهتر ز وصالت ، دل‌وجان را ثمرى نيست\r\nاز عشق رخ توست ، كه سرگشته و مستيم * در كوى تو ، زين مرتبه ، هشيارترى نيست \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n در كشتى نوحيم و ، رها در دل توفان * در سايهء الطاف تو ، ترس از خطرى نيست\r\nدر وادى عشقت ، به « فراز » آمدگانيم * آنجا ، كه در انديشهء هر رهگذرى نيست \r\n\r\nناز و نياز\r\n دل ، با تو مىرود چو به رؤياى بيشتر * جان ، مىكشد به جانب سوداى بيشتر\r\nدر تاروپود من ، شرر هر نگاه تو * شورى دگر برآرد و غوغاى بيشتر\r\nدنبال خويش ، مىكشى و مىكشى مرا * اى كاش بود ، وقت تماشاى بيشتر\r\nگر با جفاى تو ، به تو ، نزديك‌تر شوم * آماده‌ام براى جفاهاى بيشتر\r\nزيبائيت ز بس‌كه برون باشد از حساب * دارد به هر كرشمه ، معماى بيشتر\r\nتو ، در مقام نازى و من ، غرق در نياز * هر روز ، در قبول تمناى بيشتر\r\nاى جان فداى آن نگه چاره‌ساز تو * هستم نيازمند مداواى بيشتر\r\nخوش‌تر ز جان ، درون وجودم نشسته‌اى * جان هديه‌اى به توست به معناى بيشتر\r\nملك « فراز » را همه تسخير كرده‌اى * هستى هنوز ، در طلب جاى بيشتر \r\n\r\nكوچ\r\n كوچ ، بايد كرد آخر ، از ديار زندگى * رخت ، بايد بست و رفت از رهگذار زندگى\r\nوارهان دل را ، ز دام سخت دنيا ، عاقبت * دست ، بايد شست از داروندار زندگى\r\nعاقبت‌انديش باش اى مست دوران شباب * هست پائيزى ، به دنبال بهار زندگى\r\nگر ، به دقت بنگرى ، بس نكته‌ها بينى عيان * در ميان جلوه‌هاى آشكار زندگى\r\nوقت ، تنگ است و ره مقصود ، باشد بس دراز * بىسبب ، جانا مدار از كف ، مهار زندگى\r\nباش بر آن ، تا كه نامت نيك ماند در جهان * كاين بود ، در كار دنيا ، افتخار زندگى\r\nاى برادر ، آخرين مهلت بدان امروز را * روز ديگر نيست روشن ، اعتبار زندگى\r\nپادشاه نور هم ، آخر ز ضرب تير شب * مىتپد در خون و مىافتد ز كار زندگى\r\nزندگى را گر ببينى از زواياى « فراز » * پست خواهى ديد ، اوج اقتدار زندگى \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nدل‌شده\r\n بىاختيار ، پيش تو ، دل ، جا گذاشتم * وان را ، درين ميانه ، به خود ، وا گذاشتم\r\nبا ديدن دو چشم خمارت به ناگهان * در سينه آنچه بود ، به يغما گذاشتم\r\nروى لبان سرخ تو ، من با هزار شوق * صد جا ، براى بوسهء فردا گذاشتم\r\nدر عشق بيكران تو ، اى نازنين من * خود را چو موج ، در دل دريا گذاشتم\r\nدر چشم تو چه بود ، كه من ، عقل و دين خويش * در اختيار اين دل رسوا گذاشتم\r\nبا يك نگاه ، خيمه به ملك درون زدى * جان را براى هديه ، مهيا گذاشتم\r\nناز تو ، بيش و بيشتر از آن نياز من * دل زين سبب ، اسير تمنا گذاشتم\r\nدر سينهء « فراز » بخوان حكم خود كه من * ملك وجود ، بهر تو ، يك جا گذاشتم \r\n\r\nمعنى عشق\r\n محرم آمد و شد تازه ، ماجراى حسين * دوباره ، جان ز بدن ، پر كشد براى حسين\r\nدوباره ، اشك چه بىاختيار مىريزد * به ياد خون شهيدان كربلاى حسين\r\nگرفت قافلهء غم ، تمام ملك وجود * رسيد تا خبر سوگ غم‌فزاى حسين\r\nدرون خانهء دل نيست جاى شور و نشاط * كه غم در آن بنشسته است در عزاى حسين\r\nبه عهد ، كرد ، حسين آن‌چنان وفا كه هنوز * رسد به گوش ، ز بام جهان صداى حسين\r\nفدا نمود چنان جان و دل كه در عوضش * رواست گر همه عالم شود فداى حسين\r\nروان نمود به لب نغمهء وفادارى * به نوك نيزه ، سر از بدن جداى حسين\r\nهر آشناى به غم ، مىشكست پيمان را * به دشت كرب‌وبلا ، بود اگر به جاى حسين\r\nبه خون نوشت روى خاك دشت ، معنى عشق * كه تا نخوانده نگردى سخن‌سراى حسين\r\nاصول عاشقى از مكتب حسين آموز * درين گذر ، نرسد هيچ‌كس به پاى حسين\r\nره « فراز » چه آسوده مىتوان پيمود * اگر ، كه دل بنهى در ره خداى حسين \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nمادر\r\n آرام جان خستهء من ، مادرا ، تويى * سرچشمهء محبت و مهر و وفا ، تويى\r\nاى قصه‌گوى روز و شب كودكى من * آموزگار خوش‌سخن و خوش‌صدا ، تويى\r\nاى شمع پرفروغ ، تو اى مادر عزيز * روشنگر و نواى دل بينوا ، تويى\r\nيك‌لحظه هم ، ز ياد تو غافل نمىشوم * آنكو چو جان درون دلم كرده جا ، تويى\r\nدورى تو غمى است به دل ، ديدنت نشاط * مادر ، بر اين نشاط و غمم آشنا ، تويى\r\nدور از تو ، دل‌گرفته و غمگين و مضطر است * زيراكه مظهر همه لطف و صفا ، تويى\r\nبوى بهشت مىدهد آغوش باز تو * در پيش من فرشته پاك خدا ، تويى\r\nمادر ، ز جان و دل به خدا دوست دارمت * اين جان و دل ز توست ، كه فرمانروا ، تويى\r\nدر زندگى « فراز » بسى ديد خوب و بد * شد ثابتش كه خوب‌تر از خوبها ، تويى \r\n\r\nداغ جدايى\r\n اى چرخ فلك ، خاك‌نشينم كردى * ماتم‌زدهء روى زمينم كردى\r\nدادى به فنا ، هم دل و هم جانم را * اى چرخ ، جدا ز نازنينم كردى \r\n\r\nفراق نازنين\r\n او ، تازه‌گلى ماه جبين بود مرا * مانند فرشته ، در زمين بود مرا\r\nبا رفتن او ، دل ز تپيدن افتاد * جان بود ، عزيز و نازنين بود مرا \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nفراز ( 1329 )\r\nسيّد محمّد تقى قريشى ، كه در شعر تخلّص « فراز » را برگزيده است ، در بيست و سوم اسفندماه سال 1329 در محلّهء شاهزاده زيد قم در خانواده‌اى مذهبى پا به عرصهء حيات گذاشت .\r\nپدرش حاج سيّد رضا ، از بازرگانان سرشناس و مادرش دختر حاج شيخ على كاظمى جاپلقى از علماى بزرگ و بنام بود .\r\nسيّد محمّد تقى قريشى تحصيلات ابتدايى را در دبستان بدر و دورهء متوسّطه را در دبيرستان حكمت و حكيم نظامى به پايان رسانيد و در سال 1348 موفّق به دريافت ديپلم در رشتهء ادبى شد و پس از انجام خدمت سربازى در بازار به كسب و تجارت پرداخت .\r\nفراز از سال 1344 به سرودن شعر پرداخت . خود در اين‌باره مىگويد : « خدمت سربازى در همدان برايم فرصتى بود تا با شعراى آن شهر آشنا شدم و به انجمن‌هاى ادبى مىرفتم و در حقيقت دوران شكوفايى استعدادهايم بود و پيشرفت‌هايى نيز نصيبم شد . »\r\nقريشى بااين‌كه در بازار به كسب و كار اشتغال داشت ، از شعر و مطالعه در آثار بزرگان غافل نماند و در انجمن ادبى محيط ، كه زير نظر شاعر گرانقدر محمّد على مجاهدى اداره مىشد ، شركت مىجست و از فنون شعر و ادب آگاهى مىيافت .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nقريشى مىگويد : « پس از پيروزى انقلاب در سبك و شيوهء كارم تغييرى روى داد و اشعار احساسى و عاشقانه بدل به اشعار مذهبى و در نهايت مدح و مرثيت اهل اهل بيت عصمت و طهارت عليهم السّلام گرديد . »\r\nفراز در سرودن انواع شعر از قصيده و غزل و مثنوى و رباعى و ترجيع‌بند و شعر نو طبع‌آزمايى كرده است ، امّا بيشتر به شعر سنّتى تمايل دارد و از ميان شعراى متقدّم به اشعار فردوسى و سعدى و حافظ و مولانا و صائب علاقهء بيشترى دارد و از معاصران به آثار رهى معيّرى ، اميرى فيروزكوهى ، شهريار ، پروين اعتصامى و حالت و پژمان دلبستگى خاصّى نشان مىدهد .\r\n\r\nدر مرثيت حضرت زهرا عليها السّلام\r\n گريه كردم عقده از دل وا شود ، امّا نشد * در مدينه گشتم و گم كرده‌ام پيدا نشد\r\nجُست‌وجو كردم بسى در بين مظلومان ، ولى * از علىّ و فاطمه مظلوم‌تر پيدا نشد\r\nهر درى را زد پى احقاق حقّ خود ، ولى * بعد پيغمبر درى بر روى زهرا وا نشد\r\nآن‌چنان شد غرق در خون محسنش از ضربِ در * كاين‌چنين چنين خونين سراپا لالهء صحرا نشد\r\nپيش چشمان علىّ ، بىباك زهرا را زدند * بىجهت مظلوم عالم سير از اين دنيا نشد\r\nدست بر زانو گرفت و خواست برخيزد ز جا * مادر سادات ، زهراى جوان ، امّا نشد\r\nبود تا زهرا ، علىّ بىمونس و همدم نبود * تا نرفت از اين جهان زهرا ، علىّ تنها نشد\r\nسال‌ها خون گريه كردى از غم زهرا « فراز » * حاليا ، گو عقده‌هايت وا شد از دل ، يا نشد \r\n\r\nزبان حال علىّ عليه السّلام بعد از شهادت همسرش\r\n اشك من چلچراغ راه من است * رهگشاى شب سياه من است\r\nدلم از خلق چون به تنگ آيد * قبر زهرا پناهگاه من است\r\nنزد اين مردمان سنگين‌دل * عدل و انصاف من گناه من است\r\nنيست مظلوم‌تر ز من به جهان * قامت همسرم گواه من است \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n بر رُخم گر به چشم جان نگرى * غم ايّام در نگاه من است\r\nبىپناهى نگر كه چاه كنون * همنشين من و پناه من است\r\nدر جهان نيست كس چو من تنها * شاهد گفته‌ام إله من است\r\nمرگ خويش از خدا طلب كردن * ورد روز و شب سياه من است\r\nروز محشر به نزد پيغمبر * فرق خونينم عذرخواه من است\r\nبعد زهراى دل‌شكسته « فراز » * غم و رنج و محن سپاه من است \r\n\r\nسفركرده\r\n او رفت و بست بار سفر زين ديار و باز * تنهايى و سكوت دلم را فراگرفت\r\nدر سينه‌ام شكوفهء زرّين عشق مُرد * ناگاه غم رسيد و مرا آشنا گرفت \r\n* * *\r\n در بسته بود و زمزمهء جويبارها * گوياى داستان غمى جاودانه بود\r\nآن عشق پرشكوه و پر از ياد كودكى * رؤياى پوچ بود سراب و فسانه بود \r\n* * *\r\n او رفته بود و ديدهء مشتاق و سركشم * در انتظار آمدنش جُست‌وجو كنان\r\nاى بس بهار در دل امّيدوار من * شد بىفروغ‌تر ز شب تيرهء خزان \r\n* * *\r\n او رفته بود و در دل پرآرزوى من * جان مىگرفت قهقههء كودكانه‌اش\r\nدل مىشنيد خاطره‌اى از گذشته‌ها * مىسوخت در شرارهء گرم ترانه‌اش \r\n* * *\r\n او رفته بود و پنجرهء خانه‌اش هنوز * همچون گذشته‌هاى شكوفنده باز بود\r\nيادش به خير باد ! چه شب‌ها كه تا سحر * جان پرشكوفه از شب راز و نياز بود \r\n* * *\r\n افسوس و صد دريغ ! كه راه سفر گرفت * نازآفرين من ، بت ديرآشناى من \r\n\r\n","description":"","footnote":"","page_name":" 156 ","page_number":156},
  {"content":"\r\n\r\n ديگر اميد آمدنش نيست در دلم * زين يار بىوفاى سفر كرده ، واى من ! \r\n\r\nاميد جان\r\n نه هركس عاشق و شيدا شود ، محمود مىگردد * نه هر صاحب صدايى در جهان داود مىگردد\r\nتهى كن از ريا اعمال اگر خواهى قبول افتد * كه در اين امتحان زود آدمى مردود مىگردد\r\nگنه چون مىشود افزوده ، دل زنگار مىبندد * كز اين زنگارها راه خدا مسدود مىگردد\r\nمپيچان سر ز فرمان ، گر كه قرب دوست مىجويى * كه ابليس از تمرّدجويىاش مطرود مىگردد\r\nبود خالى ز مهر غير و از رنگ تعلّق‌ها * دلى كز شوق گرد كعبهء مقصود مىگردد\r\nاگر خواهى بقا ، از كف مده مهر ولايت را * كه از مهر است اگر هر ذرّه‌اى موجود مىگردد\r\nپس ديدار آن تنها اميد جان محرومان * به هرجا اين دل رنجور ، دردآلود مىگردد\r\nچنان مىسوزد اين دل در ميان آتش غم‌ها * كه شادىها سراسر از لهيبش دود مىگردد\r\nبترس از سيل اشكى كز رخ درمانده‌اى ريزد * كه چون سيلاب آيد ، خانه‌ها نابود مىگردد\r\n« فراز » اين نفس سركش را به زنجير اطاعت كش * كه اين ديو ، ار شود آزاد ، چون نمرود مىگردد \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nشام هجران\r\n ندارد هيچ دل اندوه پنهانى كه من دارم * به گردون مىرسد فرياد و افغانى كه من دارم\r\nپريشان كرده عالم را سر زلف پريشانش * چه مىپرسى ز احوال پريشانى كه من دارم\r\nاگر آب روان مىخواهى و سرچشمه مىجويى * بيا بنشين كنار چشم گريانى كه من دارم\r\nمرا هرگز نباشد آرزويى در جهان جز اين * كه در پاى تو قربانى شود جانى كه من دارم\r\nز بس بر دامنم اين ديده مىريزد گهر امشب * ز قارون بىنيازم كرده دامانى كه من دارم\r\nاز آن بر سنگ مىكوبم من اين پيمانه را ساقى * كه ترسم بشكند پيمانه پيمانى كه من دارم\r\nخيالش پا نهاد اندر دل و بنمود تسخيرش * كنون گرديده صاحب‌خانه مهمانى كه من دارم\r\nز خون ديده دامانم گلستانى مصفّا شد * گل ار خواهى بكن سير گلستانى كه من دارم\r\nمن آن بيمار رنجورم كه خود هستم طبيب خود * نداند كس علاج درد پنهانى كه من دارم\r\nز كف شد هستىام در عشق خوبان گر كنون بينى * به دست مدّعى هردم گريبانى كه من دارم\r\nدر اين كنج قفس با ياد رخسار تو دلشادم * كم از گلشن نباشد كُنج زندانى كه من دارم\r\n« فراز » از غم سراپا سوختم در شام تنهايى * سحر كى مىشود اين شام هجرانى كه من دارم \r\n\r\nعشق و اميد\r\n به دامان مىچكد زين عشق سوزان اشك حرمانم * چو مرغ آشيان‌گم‌كرده‌اى سردرگريبانم\r\nكفاف مستى ما كى دهد اين باده‌ها ؟ ساقى ! * شرابى كن مهيّا ، تا بسوزاند رگ جانم\r\nتو سنگين‌دل سر سازش ندارى با من مسكين * من اين پيغام را هر شب ز چشمان تو مىخوانم\r\nبه صد خون جگر راهى گشودم در دلت ، امّا * تو همچون اشك افكندى ز چشم خويش آسانم \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n الهى ! همچو من گردد دلت همخانهء غم‌ها * كه آگه گردى از سوز نهان و چشم گريانم\r\nچه آسان گوهر دل را ربودى از كفم ، حاشا ! * من از اين عشق بىحاصل پشيمانم ، پشيمانم\r\nاز آن يك شب تو را مست از شراب ناب مىخواهم * كز آن سيمين بدن كام دل ديوانه بستانم\r\nتو هستى اوّلين و آخرين عشق و اميد من * چرا چون اشك ننشستى شبى رقصان به دامانم \r\n\r\nكوس رسوايى\r\n هردم از جور تو بر ديده خَلد خار دگر * مگرت نيست جز آزردن من كار دگر\r\nهرچه خواهى به من دل‌شده جور افزون كن * من نه آنم كه روم در پى دلدار دگر\r\nدرد عشق است و مرا حاجت درمانى نيست * گو طبيبم برود بر سر بيمار دگر\r\nپيش از آنم كه برانى ز درت ، رخ بگشاى * تا ببينم رخ دلجوى تو را بار دگر\r\nگفتمش : اى بت من راه وفا كى پويى ؟ * گفت : آن دم كه نماند ز تو آثار دگر\r\nدرد عشق تو به هر بىسر و پا نتوان گفت * بايد اين قصّه شمردن به گرفتار دگر\r\nراز ما گفتى و رندان هوس‌باز زدند * كوس رسوايى ما بر سر بازار دگر \r\n\r\nمن بىتو اى . . .\r\nمهتاب مىگريخت ز دامان بركه‌ها\r\nبر گور يادها گل حسرت شكفته بود\r\nعطر سپيد پيكرت اى جاودانگى\r\nاز ياد رفته بود\r\nاكنون در اين تمامى اندوه بىكران\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمن ماندم و خزان تب‌آلود آرزو\r\nمن ماندم و غروب . . . من ماندم و سكوت\r\nمن بىتو اى شكوفهء زرّين شهر شعر\r\nچون واژه‌هاى مبهم انديشه‌هاى دور\r\nآواره‌ام هنوز\r\nاى آشناى من\r\nمن بىتو رود خشك كوير ندامتم\r\nمن بىتو شيونم\r\nمن بىتو ماتمم\r\nهمراه قصّه‌هاى پر از ياد كودكى\r\nبا جويبار گمشده در كوچه‌باغ‌ها\r\nهمراه با نسيم\r\nهمراه با بهار شتابنده باز گرد !\r\nتا چون كبوتران غريب از ديار دور\r\nتا شهرهاى گمشده در وسعت غروب\r\nتا آن‌سوى خيال\r\nتا شهر آفتاب\r\nباهم سفر كنيم\r\nاى جاودانگى !\r\nاى جاودانگى !\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفرزانه ( 1318 )\r\nابو الفضل خلخالى ، فرزند عزيز اللّه ، در سال 1318 هجرى شمسى در شهرستان زنجان از مادر زاد . تحصيلات ابتدايى و متوسّطه را در زادگاهش به انجام رسانيد و از دبيرستان صدر جهان ديپلم ادبى دريافت داشت .\r\nخلخالى پس از پايان تحصيلات دبيرستانى به استخدام بانك سپه درآمد و در همان شهر مدّت پنج سال انجام‌وظيفه كرد . آن‌گاه به تهران انتقال يافت و در همان شغل به كار پرداخت . سرانجام پس از بيست و چهار سال خدمت ، بنا به تقاضاى شخصى ، بازنشسته گرديد .\r\nخلخالى كه در شعر از تخلّص « فرزانه » استفاده مىكند ، دربارهء زندگى هنرى و ادبى خود چنين مىگويد : « اگر در رنج‌هاى اجتماع فراغتى داشته باشم ، اوقات خود را به مطالعه سپرى مىكنم ؛ امّا از نظر فعّاليّت هنرى از عنفوان جوانى به شعر و شاعرى علاقه داشتم . مدّتى عضو انجمن ادبى شهرستان زنجان بودم . از ابتدا به اشعار اجتماعى و عرفانى ، كه هر دو نوع بيداركننده و دربرگيرندهء سعادت دنيوى و اخروى مىباشد ، علاقه داشته‌ام . كم شعر مىسرايم ؛ در ميان اين‌همه شاهكار و اشعار زيباى عرضه شده ، سروده‌هاى خود را بدون اغراق شايسته نمىدانم . »\r\nفرزانه اضافه مىكند كه : « گاهى نيز مقالات اجتماعى در بعضى از روزنامه‌ها منتشر مىسازم . از ريا و تزوير و زاهدان ريايى بيزارم و عقيده دارم كه زهد ريايى آدمى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nرا از رسيدن به كمال و جمال و حقيقت مطلق بازمىدارد و به قول عارف وارسته حافظ :\r\n در ميخانه ببستند ، خدايا مپسند * كه درِ خانه‌ى تزوير و ريا بگشايند \r\nبه آزادى قلم احترام مىگذارم و عقيده دارم كه محيط خفقان و ديكتاتورى باعث ضايع شدن استعدادها مىگردد و از رشد و شكوفايى افكار بديع جلوگيرى مىكند . »\r\nفرزانه مجموعه‌اى از اشعار خود را به نام « نسيم سحر » آماده كرده است كه اشعار زير از آن مجموعه فراهم آمده است .\r\n\r\nمدّعيان صلح\r\n آنان كه صلح را به جهان ادّعا كنند * بنگر چه كرده‌اند به گيتى چه‌ها كنند\r\nافكنده‌اند آتش بيداد و اختلاف * در هر طرف كه باشد ، جنگى به پا كنند\r\nبرنامه است در همه جا جنگ زرگريست * بيگانگان معامله اندر خفا كنند\r\nدر سرزمين هرزگوين ، جانيان صرب * بس ظلم‌ها نموده و جور و جفا كنند\r\nكشتار مىكنند و جنايت فزون ز حدّ * بر قلدران و دد صفتان اقتدا كنند\r\nپس داعيان صلح چرا ساكت‌اند و مات * اى كاش ! بر تعهّد و پيمان وفا كنند\r\nبايد كه بشكنند سكوت عميق خويش * نيرنگ حاميان دغل برملا كنند\r\nغارتگران نظم نوين با هزار مكر * غارت نموده ثروت و آنگه ندا كنند\r\nپامال شد حقوق بشر ، اى دريغ و داد ! * با اين طريق فتنه و كيد و ريا كنند\r\n« فرزانه » كى شود كه دگرباره ساميين * خود را ز قيدوبند اجانب رها كنند \r\n\r\nانتظار\r\n كاش كه از وى خبر داشتم * بر سر كويش گذرى داشتم\r\nكاش پس از اين همه آوارگى * بر رخ ماهش نظرى داشتم\r\nشمع‌صفت سوختم اندر فراق * داغ به دل ، چشم ترى داشتم \r\n\r\n","description":"","footnote":"","page_name":" 162 ","page_number":162},
  {"content":"\r\n\r\n بىگل رويش همه روزم شب است * كاش كه من هم سحرى داشتم\r\nجان و تنم سوخت ز هجران او * سوخت اگر بال‌وپرى داشتم\r\nكى شود از پرده برون آن نگار * يا به لقايش بصرى داشتم\r\nنام چو بردند ز وى عاشقان * حال و هواى دگرى داشتم\r\nچون به وصالش نرسيدم هنوز * عمر چنين بىثمرى داشتم\r\nلايق او هديهء « فرزانه » نيست * كاش كه زيبا اثرى داشتم \r\n\r\nجلوهء دلدار\r\n در همه جا راز نهان ديده‌ام * جلوهء دلدار عيان ديده‌ام\r\nتا كه شدم حلقه‌به‌گوش درش * نعمت فردوس و جنان ديده‌ام\r\nچون شده‌ام دور ز نام و نشان * اين همه از يار نشان ديده‌ام\r\nتا شدم از دوست جدا لحظه‌اى * در سفر عشق زيان ديده‌ام\r\nجذبهء معشوق به وجد آورد * مستى بىرطل گران ديده‌ام\r\nدر اثر اشك بصر ، سوزد دل * نور يقين در دل‌وجان ديده‌ام\r\nعاشق دلداده و « فرزانه » را * فارغ از قيد جهان ديده‌ام \r\n\r\nطريق سلوك\r\n به كوى يار زمانى گذر توانى كرد * كه از هوا و هوس‌ها حذر توانى كرد\r\nرياضت ار نبرى ره به دوست كى يا بى ؟ * تو طىّ راه به خون جگر توانى كرد\r\nز خودپرستى اگر خويش را رها سازى * خداپرست شوى ، ترك سر توانى كرد \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n ز عالم شهوات ار برون كنى خود را * به عالم ملكوتى سفر توانى كرد\r\nبه راه عشق هزاران بلا و شمشير است * مگر ز جامهء تقوا سپر توانى كرد\r\nبه ذكر و فكر و عبادت به صدق و بااخلاص * شب فراق چه آسان سحر توانى كرد\r\nاگر ز عشق ، وجودت چو كيميا گردد * تو خاك تيره مبدّل به زر توانى كرد\r\nگرت ضمير تو صافى شود چو آيينه * وجود خاكى خود را گهر توانى كرد\r\nجمال دوست تجلّى كند بدون حجاب * ز چشم دل به جمالش نظر توانى كرد\r\nبه يمن دولت عشق است مرد « فرزانه » * كه تلخى سخنت چون شكر توانى كرد \r\n\r\nمناجات\r\n خداوندا تو يار بىكسانى * خدايا بر همه روزى رسانى\r\nخداوندا تو ستّار العيوبى * خداوندا تو علّام الغيوبى\r\nخداوندا تويى عالم به اسرار * خداوندا تويى قادر به هر كار « 1 »\r\nتويى نور زمين و آسمان‌ها « 2 » * تويى برتر ز فهم و از گمان‌ها\r\nتو هستى جلوه‌گر بىهيچ حايل * منم بر ديدنت اى دوست مايل\r\nچه سازم ديدهء دل نيست بيدار * كه تا بيند جمالت در شب تار \r\n\r\n\r\n","description":"","footnote":"\r\n( 1 ) -  « إِنَّكَ عَلى كُلِّ شَيْءٍ قَدِيرٌ » . * \r\n( 2 ) -  « اللَّهُ نُورُ السَّماواتِ وَ الْأَرْضِ » . \r\n","page_name":" 164 ","page_number":164},
  {"content":"\r\n\r\n خداوندا تويى درياى رحمت * منم افتاده اندر چاه نقمت\r\nخداوندا تويى پشت و پناهم * تو آمرزى همه جرم و گناهم\r\nتو مىدانى همه راز نهانم * تو آگاهى به باطن ، هم عيانم\r\nبسى نالم به درگاهت شب و روز * كه دارم سينه‌اى پردرد و پرسوز\r\nتو آرامش دهى سوز دلم را * نمايى بر طرف هر مشكلم را\r\nبه يادت اين دلم آرام گيرد « 1 » * به نامت درد من درمان پذيرد « 2 »\r\nسحرگاهان كه در خلوت گريزم * ز هجران تو اشك از ديده ريزم\r\nدلم از دورىات پرسوز و آه است * به روز حشر اين اشكم گواه است\r\nمن آن عبد ذليل و مستمندم * به دست نفس خود در قيد و بندم « 3 »\r\nخداوندا از اين بندم رها كن * مرا در بند عشقت مبتلا كن\r\nگناهان من از احصا برون است * و ليكن رحمتت از حدّ فزون است « 4 »\r\nگناهانم بيامرز ، اى خطاپوش * اگر پيمان خود كردم فراموش\r\nگناهى كى كنم از روى عصيان * بود از اشتباه و سهو و نسيان\r\nبه پيمان ازل هستم وفادار * خداوندا ز لغزش‌ها نگهدار\r\nكه تا گرد گنه هرگز نگردم * به طاعت لايق قرب تو گردم\r\nعمل شايستهء عدلت ندارم * به لطف وجود تو اميدوارم\r\nبه فضل و رحمت خود كن تو رفتار * به عدل خويشتن منما گرفتار « 5 »\r\nچو خوانم يا  « عِبادِيَ . . .   أَسْرَفُوا »  را * به قرآن آيهء  « لا تَقْنَطُوا »  « 6 » را \r\n\r\n\r\n","description":"","footnote":"\r\n( 1 ) -  « أَلا بِذِكْرِ اللَّهِ تَطْمَئِنُّ الْقُلُوبُ » . \r\n( 2 ) - « يا من اسمه دواء » .\r\n( 3 ) -  « كُلُّ نَفْسٍ بِما كَسَبَتْ رَهِينَةٌ » . \r\n( 4 ) -  « كَتَبَ رَبُّكُمْ عَلى نَفْسِهِ الرَّحْمَةَ » . \r\n( 5 ) - « ربّنا عاملنا بفضلك و لا تعاملنا بعدلك » .\r\n( 6 ) - تلميحى دارد به آيهء 53 از سورهء مباركه زمر ، كه مىفرمايد :  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ . . . » . \r\n","page_name":" 165 ","page_number":165},
  {"content":"\r\n\r\n شود يأس از وجودم محو و زايل * به غفرانت اميدم هست كامل\r\nنما « فرزانه » را دايم هدايت * مكن محرومش از فضل و عنايت \r\n\r\nيار فتنه‌گر\r\n اى نازنين يارم ! بيا غوغا به پا كن * اندر شرار عشق خود عاشق فنا كن\r\nاين گوى و اين ميدان ، بزن گوى محبّت * در ساحت اين بازىات عمدا خطا كن\r\nدر مذهب دل عمدى و سهوى نباشد * آزادى اين شيرين‌ادا زين هر دو تا كن\r\nديوانه گشتم عاقبت از هجر رويت * رنجم مده ، اى بىوفا ! با من وفا كن\r\nافسانهء عشق تو را با كس نگويم * اين راز را پنهان نما ، خود را رها كن\r\nروى از چه پنهان مىكنى اى فتنهء من * آن چهرهء زيباتر از گل برملا كن\r\nگيسوى خود را تاب ده ، بىتابم امشب * لب بر لبم نه ، ساعتى كامم روا كن\r\n« فرزانه » بودم ، عاقبت ديوانه كردى * رحمى نما اى سنگدل ! ترك جفا كن \r\n\r\nمناسبت ولادت حضرت صاحب الزّمان ( عج ) مظهر حقّ\r\n خيز ز جا نيمهء شعبان رسيد * بر تن بىجان جهان جان رسيد\r\nشد همه جا نور خدا جلوه‌گر * گشته عيان نور و ضيايى دگر\r\nغلغله شد در صف افلاكيان * آمده در رقص و طرب خاكيان\r\nروى جهان گشته چو خلد برين * خيل مَلك آمده اندر زمين\r\nحضرت مهدى به جهان شد پديد * ظلمت شب رفت و سپيدى دميد\r\nمظهر حقّى تو ، امام زمان * اى تو تجلّىگه راز نهان\r\nاى ز مَلك برتر و ارزنده‌تر * اى كه ز خورشيد درخشنده‌تر\r\nاى كه توى حجّت حقّ در زمين * هست به تو قائم اركان دين\r\nواسطهء فيض تويى بىگمان * خويش تو پنهانى و فيضت عيان \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n كنز خفىّ هستى و نور جلىّ * اى ز تو اسرار نهان منجلى\r\nآنچه كه خوبان جهان داشتند * يكسره از بهر تو بگذاشتند\r\nوارث برحق همهء انبياء * سرور و سالار همه اولياء\r\nمعجز عيسى ، يد بيضا ، تو راست * شيوهء پاكان همه يك جا تو راست\r\nنوحى و هم خضر نبىّ ، هم خليل * هست تو را اين همه حسن اى جميل\r\nدين محمّد به تو پاينده است * نهضت تو راه گشاينده است\r\nاز ستم و ظلم همه خسته‌اند * بهر عدالت به تو دل بسته‌اند\r\nآتش بيداد و ستم شعله‌ور * پيرو اسلام همه در خطر\r\nجور و جفا ، اين همه طعن رقيب * تا به كى از هجر تو آخر شكيب\r\nاى شه دين ! دل به تو مشتاق شد * بهر خدا ، طاقت ما طاق شد\r\nما همگى چشم‌به‌راه توايم * عاشق آن روى چو ماه توايم\r\nگرچه خطا كرده و آلوده‌ايم * روز و شب اندر طلبت بوده‌ايم\r\nمنتظرانيم همه با شتاب * دَردكشانيم ، ز ما رو متاب !\r\nمدح تو را شاعر « فرزانه » گفت * طبع وى از مهر تو چون گل شكفت\r\nروز جزا كن تو شفاعت از او * كسب كند از تو مگر آبرو \r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nفرزانه ( 1325 )\r\nسيّد محمّد فاطمى قمى در سال 1325 هجرى شمسى در شهر قم در خانواده‌اى روحانى و سرشناس چشم به جهان گشود . پدرش ، مرحوم حجة الاسلام سيّد محمّد باقر ، عالمى وارسته و خليق بود . نيايش ، آيت‌اللّه سيّد محمّد ، از مشاهير علماى قم كه در ميان مردم از محبوبيت و احترام خاصّى برخوردار بود .\r\nسيّد محمّد فاطمى تحصيلات ابتدايى و متوسّطه را در زادگاهش به انجام رسانيد ، ازآن‌پس به استخدام بانك سپه درآمد و بعد از بيست سال خدمت در سال 1365 بنا به درخواست شخصى بازنشسته گرديد . آن‌گاه در مشاغل مختلف مديريّت و حسابرسى به خدمت اشتغال ورزيد .\r\nفاطمى از كودكى به شعر علاقه و دلبستگى داشت و از همان زمان چون داراى حافظه‌اى قوى بود به حفظ اشعار شاعران متقدّم اهتمام داشت و از دوران تحصيل در دبيرستان كار شعر و شاعرى را شروع كرد و در آغاز اشعارى به سبك شاهنامه مىسرود و از طرفى برادرش سيّد ابو القاسم فاطمى ، متخلّص به « بيدل » در بيدار ساختن قريحهء شاعرى او تأثير بسزايى داشت و در اين رهگذر از راهنمايىهاى شاعر گرانمايه محمّد على مجاهدى ( پروانه ) در شعر بهره‌مند گرديد و با فنون شعر و رموز آن آشنايى يافت .\r\nفاطمى كه در شعر « فرزانه » تخلّص مىكند ، خود مىگويد : « تخلّص فرزانه را با\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتفأّل از ديوان لسان الغيب خواجه شيرازى اختيار كردم . »\r\nفاطمى در سرودن شعر به غزل‌سرايى رغبت و تمايل بيشترى از خود نشان مىدهد . نمونه‌هاى زير از شعر اوست :\r\nبرداشتى از شعر خانم سيمين بهبهانى و اشاره به حديث « فمن يمت يرنى »\r\n\r\nبيا !\r\n كلام آخر دلدارى و اميد ! بيا * خدا جهان ز براى تو آفريد ، بيا\r\nاى آنكه در حرم امن زادى و گشتى * به حال سجده به درگاه حقّ ، شهيد ، بيا\r\nبيا كه غفلت و درماندگى ز حدّ بگذشت * شراب جهل به رگ‌هاى من دويد ، بيا\r\nبه سنگلاخ دلم آفتاب جلوهء تو * غروب كرد و ز خورشيد خون چكيد ، بيا\r\nدرخت فطرت جانم شكوفه باران بود * كنون كه دست هوس غنچه غنچه چيد ، بيا\r\nز فرط ره‌سپرى در خلنگ زار زمان * چه خارها كه به اندام دل خليد ، بيا\r\nز خواب و غفلت من سود برد اهريمن * متاع عقل مرا رايگان خريد ، بيا\r\nترا بحقّ كه ز كوثر مرا بده جامى * مذاق عاقله زقّوم را چشيد ، بيا\r\nبدين نياز كه من آمدم به درگاهت * فقير و سائل و بيچاره كس نديد ، بيا\r\nمريد مخلص خود را نمىبرى از ياد * سروش غيب ، مرا داده اين نويد ، بيا\r\nبه وقت مرگ ز « فرزانه » گر كنى ديدار * فداى مقدمت ! هنگام آن رسيد ، بيا \r\n\r\nبىقرار\r\n شكيب و حوصله در انتظار بايد و نيست * چراغ در ره اين شام تار بايد و نيست\r\nز سوى ما همه سوز و گداز بايد و هست * وفا و مهر و محبّت ز يار بايد و نيست\r\nخزان گذشت و زمستان عمر در راه است * دريغ و درد ! پس از آن بهار بايد و نيست \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n چه رنج‌ها كه نبردم به راه خلق و كنون * به روز حادثه‌ام غمگسار بايد و نيست\r\nهزار بند تعلّق به پا نبايد و هست * به سر ز مهلكه فكر فرار بايد و نيست\r\nكمند و دام به نخجيرگاه عشق بسيست * اسير و بسمل و صيد و شكار بايد و نيست\r\nشباب عمر به غفلت گذشت و شيب به جهل * فغان و مرثيهء بىشمار بايد و نيست\r\nعجيب نيست ز « فرزانه » گر نياسايد * قرار در دل اين بىقرار بايد و نيست \r\n\r\nبغض گريه\r\n ما را چه حدّ ، كه وصل تو را آرزو كنيم * آن بس ! كه با خيال وصال تو خو كنيم\r\nآلوده‌ايم و در گذر از ظلمت نسيم * باشد به آب چشمهء حيوان وضو كنيم\r\nآن كس كه تاب قصّهء ما آورد ، كجاست ؟ * تا شرح جعد زلف تو را موبه‌مو كنيم\r\nبغض هزار گريهء در چشم خفته را * با صد هزار خنده فرو در گلو كنيم\r\nغير از ستم اگرچه نديديم از آشنا * حاشا به ما ، كه جانب بيگانه رو كنيم\r\nما را حساب جور و جفاى تو روشن است * گر كم كشيده‌ايم ، بگو روبه‌رو كنيم\r\n« فرزانه » بس كن اين همه قال و مقال را * در بحث بىنتيجه چرا گفت‌وگو كنيم \r\n\r\nعمر رفته\r\n بيا در اين دم سوز و گداز با من باش * در اين دقايق پرخوف و راز با من باش\r\nبهار عمر گذشت و شكوفه‌ها خشكيد * خزان رسيد ، تو اى سرو ناز با من باش\r\nبه مال و مرتبه درهاى بسته مىشد باز * كنون كه شد همه درها فراز ، با من باش\r\nبه جاى آن‌همه كفران ، دوباره نيكى كن * به رغم اين همه عصيان ، تو باز با من باش\r\nدر عمر رفته نيندوختم به‌جز افسوس * بدين نياز به گاه نماز با من باش\r\nقرار از كف « فرزانه » رفت ، يارى ده * ز پا درآمدم ، اى چاره‌ساز با من باش \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nغم فردا\r\n دل پريشان شد و در كار هوس‌هاست هنوز * موج صد حادثه را ديده و برپاست هنوز\r\nعمر بگذشت و زمان طىّ شد و فرداها رفت * غافل و بىخبر اندر غم فرداست هنوز\r\nمهر ورزيد و وفا كرد و ز ياران رنجيد * ليك اين نكته ندانست كه تنهاست هنوز\r\nدل ما نيز نسوزد به پريشانى ما * كه در انديشهء بيچارگى ماست هنوز\r\nغوص‌ها كردى و در بحر فنا غوطه‌ورى * صدف معرفت اندر ته درياست هنوز\r\nبه يكى حرف مشو غرّه كه در دفتر دهر * صد هزاران لغت و جمله و معناست هنوز\r\nاين ندا چيست كه در داد منادى الست * كه ز آهنگ « بلى » چرخ پرآواست هنوز\r\nتا نديدم به همه شهر يكى محرم راز * مُهر بر لب زده‌ام ، ور نه سخن‌هاست هنوز\r\nگر تو « فرزانه » به امّيد خدا باشى و بس * دانى اندر دل دشمن ز تو پرواست هنوز \r\n\r\nوادى عشق\r\n تا نيامد غمت اندر دل ما شاد نشد * تا نشد بندهء درگاه تو آزاد نشد\r\nهرچه از جور تو يك‌عمر سپردم به ضمير * همه از ياد شد و نقش تو از ياد نشد\r\nوادى عشق عجب وادى پرجاذبه‌ايست * گرچه در هيچ كجا اين همه بيداد نشد\r\nخسروان باخبر از راز دل شيرين‌اند * به‌جز از كوه‌كنى قسمت فرهاد نشد\r\nبرو اى واعظ و دست از سر اين رند بدار * اين همه موعظه كردى تو و ارشاد نشد\r\nبهتر آن است كه « فرزانه » فروبندى لب * هيچ‌كس آگه از اين ناله و فرياد نشد \r\n\r\nدريغ و درد !\r\n دريغ و درد كه يك‌عمر در هوس بگذشت * نشاط باغ ندانسته در قفس بگذشت\r\nهزار غنچه شكفت و هزار شاخه شكست * هزار تير ملامت ز پيش و پس بگذشت\r\nاگرچه دير نپاييد و بس دراز نمود * چو نيك مىنگرم همچو يك‌نفس بگذشت\r\nكمان عقل فلك آن زمان به دستم داد * كه شاه‌باز سعادت ز تيررس بگذشت \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n هنوز مات در اين صحنه‌ام چو مىبينم * كه دور فيل و شه و بيدق و فرس بگذشت\r\nگذشت از سر « فرزانه » آب تا آنجا * كه آب دجله ز سرچشمهء ارس بگذشت \r\n\r\nحكم قضا\r\n اى برده رنج‌ها ز كم‌وبيشِ روزگار * نگرفته از قضا و قدر لحظه‌اى قرار\r\nحكم قضا خطا نرود ، بدگمان مشو ! * دست قدر ستم نكند دل غمين مدار !\r\nاندر عجب مباش كه تا مىكنى وفا * بينى در اين زمانه ستم‌هاى بىشمار\r\nحكم طبيعت است كه چون شاخ بر دهد * آن را كنند در طلب ميوه ، سنگسار\r\n« فرزانه » مشترى نخرد نظم و نثر را * تبليغ واگذار و متاع عمل بيار ! \r\n\r\nشب هجران\r\n جز نور ازل جلوهء رخسار نديديم * ديديم به يك‌بار و دگر بار نديديم\r\nسرّ تو نه سرّ است عيان است اگر نيست * از چيست كه ما واقف اسرار نديديم\r\nاز اين همه مشتاق كه مشغول تو هستند * غير از دوسه حيران شده در كار نديديم\r\nشايد كه ز جايى خبرى از تو بگيريم * گشتيم بسى ، ليك خبردار نديديم\r\nديديم بسى ديده به رويت نگران است * از آن‌همه ، يك‌ديدهء بيدار نديديم\r\nآن‌گونه كه ما زجر كشيديم به وصلت * اندر شب هجران تو آزار نديديم\r\nهر جامهء پندار دريديم كه بر تن * افسوس ! كه جز پردهء پندار نديديم\r\nديديم بسى فاضل و « فرزانه » و عاقل * جز مست مى جام تو هشيار نديديم \r\n\r\nخشم قضا ، لطف قدر\r\n اى بغض در گلو و به لب فرياد * فرياد را رها چه كنى از باد\r\nاين اشتياق آتش نمرود است * و آن باغ آرزو ، ارم شدّاد\r\nاين ره كه مىروى نه ره امن است * ايمن مباش از خطر صيّاد \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n در عمر رفته آنچ به تو بگذشت * از نيك و بد اگر بودت در ياد\r\nخشم قضا تو را فكند غمگين * لطف قدر تو را نكند دلشاد\r\n« فرزانه » چند پند دهى ما را ؟ * خود طفل مكتبى ، نه تويى استاد \r\n\r\nقسمت ما\r\n تا در اين مرحله سرگشته و حيران شده‌ايم * بس عجب نيست اگر سربه‌گريبان شده‌ايم\r\nنه به خود رانده شديم از ارم و جنت عدن * همه قربانى سرپيچى شيطان شده‌ايم\r\nبه يكى جلوه كه فرمود نگارندهء غيب * اشرف دايرهء خلقت و امكان شده‌ايم\r\nنيست آشفتگى ما ، ز بد حادثه‌ها * از پريشانى زلف تو پريشان شده‌ايم\r\nزير باران بلا جنگ و جدل‌ها كرديم * هدف تير غم عشق نه آسان شده‌ايم\r\nتا كه آسوده بمانيم ز بدنامى كفر * بهتر آن است نگوييم مسلمان شده‌ايم\r\nقسمت ما و تو « فرزانه » همين بود كه هست * چند گويى كه چرا بىسروسامان شده‌ايم ؟ \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nفرزين ( 1281 )\r\nاحمد فرزين فرزند محمد حسين ترك تبريزى ( ميربالاسى ) در سال 1281 هجرى شمسى در سبزوار پا به عرصهء حيات گذاشت ، تحصيلات مقدماتى را در مكاتب قديم فراگرفت و چندى نيز به تحصيل علوم قديمه پرداخت ازآن‌پس چند سالى به تحصيل علوم جديده اشتغال ورزيد و دورهء اوّل دبيرستان را به پايان رسانيد و چون از هوش و استعداد و حافظه‌اى قوى برخوردار بود زبان فرانسه را فراگرفته بود آنگاه به استخدام وزارت فرهنگ ( آموزش و پرورش ) درآمد و به تدريس در مدارس اشتغال ورزيد و بعد به نظامت مدرسه منصوب گرديد .\r\nفرزين پس از چند سالى كه در فرهنگ خدمت كرد به اداره دارائى منتقل و در مشهد مأمور به كار شد و تا پايان عمر در اين شهر بزيست و سرانجام در بيست و نهم بهمن‌ماه سال 1337 در گرمابه دچار ايست قلبى شد و چشم از جهان فروبست و در همان شهر به خاك سپرده شد . آثار اين شاعر را از تذكره سخنوران بيهق برگرفتم .\r\n\r\nبخت خفته\r\n عمرم به راه تربيت كودكان گذشت * عهد شباب طى شد و بخت جوان گذشت\r\nگويند كازموده شود مرد از امتحان * وقتم همه به تجربه و امتحان گذشت\r\nنه آزموده گشتم و نه پخته ، اى عجب * خامم هنوز و جان بسر امتحان گذشت \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n در آرزوى رتبه و اميد ارتقاء * ماندم ز قافله عقب و كاروان گذشت\r\nامروز هركه پيش قدم شد مظفّر است * زيرا به جد و جد ز پل مىتوان گذشت\r\nمژگان همچو تير و خم ابروان چسود * كژى نگر كه طالع ما از كمان گذشت\r\nاى بخت خفته خيز كه جانم به لب رسيد * سيرم ز زندگى كه ندانم چسان گذشت\r\n« فرزين » بجان بكوش كه دامان وصل دوست * وقتى توان گفت كه از مال و جان گذشت \r\n\r\nتخميس غزل حافظ\r\n دوستى و مهر را بگذاشتيم * رايت طغيانگرى افراشتيم\r\nبا همه تخم عداوت كاشتيم * « ما ز ياران چشم يارى داشتيم\r\nخود غلط بود آنچه ما پنداشتيم » * چون نديدم ياورى از بهر خود\r\nنى ز انسان و نه از ديو و نه دد * دشمنى هشتم گرفتم راه دد\r\n« تا درخت دوستى كى بر دهد * حاليا رفتيم و تخمى كاشتيم »\r\nاز تو قبلا بر دلم ريشى نبود * هم مرا با تو سر خويشى نبود\r\nصحبت طغيان ما پيشى نبود * « گفتگو آئين درويشى نبود\r\nور نه با تو ماجراها داشتيم » * قلب سنگين تو گويا سنگ داشت\r\nكز من بيدل مودّت ننگ داشت * لشكر زلفت دوصد سرهنگ داشت\r\n« شيوه چشمت فريب چنگ داشت * يا غلط كرديم و صلح انگاشتيم »\r\nكاشتم در دل بسى تخم اميد * ترسمش آخر ثمر نايد پديد\r\nديدگانم ز انتظارت شد سپيد * « نكته‌ها رفت و شكايت كس نديد\r\nجانب حرمت فرونگذاشتيم » * اى بسا اشخاص دانا و اديب\r\nكز فريبت بيخودستند اى حبيب * جمله از حسن جمالت بىنصيب\r\n« گلبن حسنت نه خود شد دل‌فريب \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n ما دم همت برو بگماشتيم » * ما به دل كشتيم چو برزيگران\r\nتخم مهرت گاه لطف بيكران * داغ تو بر قلب ما بودى گران\r\n« چون نهادى دل به مهر ديگران * ما اميد از وصل تو برداشتيم »\r\nدوستى با او فروهل حافظا * وصل او بس هست مشكل حافظا\r\nآن بت شنگول خوشگل حافظا * « گفت خود دادى بما دل حافظا\r\nما محصل بر كسى نگماشتيم » * « ناظما چندين به خود رحمت مده « 1 »\r\nزير تقديرات حق گردن بنه * چند گردى گرد ملك و شهر و ده\r\nشكر كن كت شكر بگشايد گره * گرچه بىشام و نهار و چاشتيم \r\n\r\nقمر يك بينوا\r\n شنيدم قمريى با خاطرى شاد * به آزادى بشاخ سرو آزاد\r\nنشيمن كرد اندر كوهسارى * كز آفات جهان گيرد كنارى\r\nفضائى همچو مينو سبز و خرّم * درختانش چو زلف يار درهم\r\nهواى خرّم و با اعتدالش * زدوده از دل اندوه و ملالش\r\nنه در فكر قضا و نى قدر بود * نه از صياد و شاهين برحذر بود\r\nگهى بر شاخ سرو و گاه شمشاد * نمودى زمزمه با خاطرى شاد\r\nز تار دل همىزد زخمهء خوش * گهى آواى قمرى گاه دلكش\r\nفكنده شورى از آواز شهناز * نشسته غافل از چنگال شهباز\r\nقضا را بود صيادى در آن روز * بدشت از تشنگى در تابش و سوز\r\nچو ديد از دور آن مينو فضا را * نهاده در كمان تير قضا را \r\n\r\n\r\n","description":"","footnote":"\r\n( 1 ) - شاعر در اين مخمّس تخلّص ناظم را آورده از آن روى كه چون نظامت مدرسه را داشت و به ناظم شهرت يافته بود از آن استفاده كرده است .\r\n","page_name":" 176 ","page_number":176},
  {"content":"\r\n\r\n بپاى كوه آمد آب نوشد * مگر باز از پى نخجير كوشد\r\nكه چشمش بر فراز سرو آزاد * بدان بىآشيانه قمرى افتاد\r\nچو آن روزش نيامد صيد در دست * كمر بر قتل مرغ بينوا بست\r\nيكى زانو ستون كرد و دگر خم * بدست اندر كمان مانند رستم\r\nكشيدى زه كه بىجان سازد او را * هم از بالا بزمر اندازد او را\r\nچو قمرى ديد صياد دل‌آزار * پى قتلش كمان را كرده ستوار\r\nبر آن شد تا پروبالى گشايد * كه از تير بلا جان در ربايد\r\nكه ناگه ديد عقابى تيزچنگال * گشوده از پى صيدش پروبال\r\nچو خود را از دو جانب در خطر ديد * ز جان خويشتن نوميد گرديد\r\nبرآورد از دل پردرد آهى * خداوندا تو بر حالم گواهى\r\nببين يا رب گرفتار بلايم * چگونه از دو جانب مبتلايم\r\nفرج بخشا به اين مخلوق ناچيز * خلاصم كن ز چنگال دو خونريز\r\nنگر كز قدرت معبود بىچون * چسان جان در ربود آن مرغ محزون\r\nدر آن ساعت كه صيّاد دل‌آزار * به قصد صيد آن مرغ دل‌افگار\r\nكمين كرده كمان بگرفته در دست * كشيده زه كه خيزد تيرش از شست\r\nيكى مار سيه پايش ببوسيد * چنان كز بوسه دست او بلغزيد\r\nدرآمد كج برون تير از كمانش * به شهپرّ عقاب آمد نشانش\r\nعقاب تيزچنگ از تير صياد * به زودى بر زمين افتاد و جان داد\r\nوزين سو نيز صيّاد جفاكار * در آن دم جان سپردى از دم مار\r\nبگير اى غافل از اين داستان پند * به خيره ظلم بر مظلوم مپسند\r\nكه ظالم عاقبت گردد گرفتار * عمل را هست پاداشى بناچار\r\nمگو مظلوم را كس دادرس نيست * در اين عالم كسى در فكر كس نيست\r\nچه نيكو گفت آن فرزانه استاد * كه بادا تا قيامت روح او شاد\r\n« چو بد كردى مشو ايمن ز آفات » * « كه واجب شد طبيعت را مكافات » \r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nفرساد ( 1217 )\r\nهادى فرساد در سال 1317 هجرى شمسى در شهر قم ديده به جهان هستى گشود . پدرش حجة الاسلام و المسلمين حاج شيخ محمد معروف به حاج ابن الشيخ كه سالها تصدّى امور مدارس فيضيه و دارالشفا و خان را به عهده داشت ، عالمى وارسته و اجتماعى و خوش‌محضر و مورد احترام و از محبوبيت خاصى در ميان روحانيت و مردم برخوردار بود .\r\nفرساد تحصيلات ابتدائى را در دبستان بدر و دورهء متوسطه را در دبيرستان حكيم نظامى به پايان رسانيد ازآن‌پس به استخدام فرهنگ ( آموزش و پرورش ) درآمد و ضمن خدمات آموزشى به دانشگاه راه يافت و در رشته زبان و ادبيات فارسى به تحصيل پرداخت و فارغ التحصيل شد و همواره در پست‌هاى و سمت‌هاى مختلف :\r\nرئيس آموزش متوسطه و معاونت دبيرستان حكيم نظامى و معاونت دبيرستان حافظ و رياست شبانه دبيرستان حكيم نظامى انجام‌وظيفه كرده است .\r\nفرساد از نوجوانى به شعر علاقه و وابستگى داشت و در دوره تحصيل در دبيرستان فعاليت‌هاى ادبى دانش‌آموز شركت مىنمود و اشعارى مىسرود و از استادانى چون مظاهر مصفّا در شكوفائى شعر خود بهره مىجست امّا سرودن شعر را از سال 1357 رسما آغاز كرد خود مىگويد : در رهگذر شعر هيچ‌گاه از نقد شعر نهراسيدم و كوشيدم در راه پيشرفت و شكوفائى شعر خود گام بردارم اما هيچ‌گاه در شعر و شاعرى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nادعائى نداشته‌ام و در ميان اساتيد شعر متقدم به سعدى و حافظ ارادت خاص دارم و از معاصرين مظاهر مصفّا را استاد و شاعرى والامقام مىدانم . »\r\n\r\nسوز دل\r\n من عاشقى ديوانه‌ام * گم‌كرده راه خانه‌ام\r\nافسانه‌ام را گوش كن * اى يار پاك و خوش‌دلم\r\nعشق تو در آب و گلم * افسانه‌ام را گوش كن\r\nاى سنگ‌دل اى يار من * اى نازنين دلدار من\r\nافسانه‌ام را گوش كن * دل بسته بر گيسوى تو\r\nبر تارتار موى تو * افسانه‌ام را گوش كن\r\nبر ملك دل عيسى توئى * بر طور او موسى توئى\r\nافسانه‌ام را گوش كن * اى دلبر زيباى من\r\nاى دين و هم دنياى من * افسانه‌ام را گوش كن\r\nمن عاشقى زارم بيا * افسانه‌اى دارم بيا\r\nافسانه‌ام را گوش كن * گفتى وفايت مىكنم\r\nترك جفسايت مىكنم * افسانه‌ام را گوش كن\r\nدل از كف من برده‌اى * قلب مرا افسرده‌اى\r\nافسانه‌ام را گوش كن * ديگر تو بدخوئى مكن\r\nبنياد بدگوئى مكن * افسانه‌ام را گوش كن\r\nبازاى اى يار كهن * اى بلبل شيرين‌سخن\r\nافسانه‌ام را گوش كن \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n با خويشتن بيگانه‌ام * آرى مه فتّانه‌ام\r\nسوز دلم خاموش كن * امشب بيا در محفلم\r\nحل كن معمّاى دلم * سوز دلم خاموش كن\r\nمىپرسى اى غمخوار من * حال دل بيمار من\r\nسوز دلم خاموش كن * آيم شبى در كوى تو\r\nشايد ببينم روى تو * سوز دلم خاموش كن\r\nوامق منم عذرا توئى * مجنون منم ليلى توئى\r\nسوز دلم خاموش كن * اى عشق بىپرواى من\r\nبنگر دل رسواى من * سوز دلم خاموش كن\r\nمالك بر اين ويرانه شو * غمخوار اين ديوانه مشو\r\nسوز دلم خاموش كن * بهر تو مىخوانم بيا\r\nتا جان به تن دارم بيا * سوز دلم خاموش كن\r\nناز و ادايت مىكنم * گاهى صدايت مىكن\r\nسوز دلم خاموش كن * روح مرا پژمرده‌اى\r\nهرگز غم ما خورده‌اى * سوز دلم خاموش كن\r\nبا من جفاجوئى مكن * حتى سر موئى مكن\r\nسوز دلم خاموش كن * « فرساد » فرسود از محن\r\nبر باد شد در اين چمن * سوز دلم خاموش كن \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nدرد هجران\r\n غم فراق تحمل نمودن آسان نيست * بدانكه هيچ بلايى چو درد هجران نيست\r\nهزار درد به دل دارم از جفاى رقيب * ولى چه سود معشوق فكر درمان نيست\r\nفسرد خهون به رگ عاشقانه ز بىمهرى * عجب مدار اگر يك سرى به سامان نيست\r\nبناى عشق نهادند ز اول خلقت * به دين شكوه دگر واژه‌اى به ديوان نيست\r\nسپرده‌ام به مهى سنگدل عنان دلم * به شوربختى من اخترى به كيهان نيست\r\nامير عشق منم كوس عاشقانه نزن * چو من به روى زمين عاشقى به دوران نيست\r\nروم شكايت دل با خداى خود گويم * ستم بس است كه زيبنده مسلمان نيست\r\nعنان متاب بتا ما چه كرده‌ايم مگر * نظر به دوست نكردن طريق احسان نيست\r\nچه‌ها گذشت به ما اندر اين دوروزه عمر * همين بس است كه نيازى به آب حيوان نيست\r\nز دوست شكوه نداريم هرچه بادا باد * چه شان كنيم كه از كرده‌اش پشيمان نيست\r\nز هجر يار خدا سوختم در اين وادى * چو من شكسته‌دلى اندر اين بيابان نيست\r\nمگر تو عهد نبستى بهيار اى « فرساد » * بساز و شكوه مكن گر وصال جانان نيست \r\n\r\nشوق وصال\r\n اگر امشب چراغى اندر اين ميخانه مىسوزد * پيام وصل يار آمد بدين شكرانه مىسوزد\r\nبيا ساقى كرامت كن شرابى را به ساغر كن * كه از شوق وصالش ساغر و پيمانه مىسوزد\r\nبه راه عشق همت بايدت اى عاشق شيدا * بنازم شمع را گرد سر پروانه مىسوزد\r\nسمندر سوخت خاكستر شد اندر عشق محبوبش * بلى هر عاشق شيدا چنين مردانه مىسوزد \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n خدا را مرد مجنون از غم ويرانگر ليلا * كجايش دل براى عاشق ديوانه مىسوزد\r\nحكايت‌ها كنند از بىوفايىهاى مهرويان * كه گر آهى برآيد دفتر افسانه مىسوزد\r\nميان گلبن اين باغ من زيبا گلى دارم * كه گر حسنش شمارم جمله‌ى گلخانه مىسوزد\r\nدر اين محنت‌سرا جايى براى شادمانى نيست * اگر غفلت شود خار و خس كاشانه مىسوزد\r\nبه كاخ شب‌نشينان شمع كافورى بود روشن * ز آه دل چراغى اندر اين ويرانه مىسوزد\r\nاگر بريان شود در عشق جانان صدر هزاران دل * تو اى « فرساد » پندارى دل جانانه مىسوزد \r\n\r\nيار دلنواز\r\n حريف ماست همان يار دلنواز امشب * كليد بخت در صبح كرده باز امشب\r\nفداى روى تو گردم چه بىريا كردى * عنابتى تو بعشاق پاكباز امشب\r\nتفقدى بنما اى غزال بيشه عشق * كه مرهمى تو بر اين درد جانگداز امشب\r\nز ظلمت شب ديجور با تو نيست هراس * منور است در اين خانه شمع راز امشب\r\nكرم نموده بيا نزد ما كه خواهى كشت * ز رشك روى مه خويش سرو ناز امشب\r\nو ان يكاد بخوانيد تا نظاره كنيم * چه كرده است ببين اين بت‌تر از امشب\r\nاگر رسيد به گوش تو بانك وا صنما * دل من است كه آيد به پيشباز امشب\r\nز درد عشق ملولم مدد كن اى ساقى * بجز پياله نداريم چاره‌ساز امشب\r\nاگرچه صبح قيامت ز خواب برخيزند * به شوق روى تو كرديم ديده باز امشب\r\nبه پيش قبله رويت به خاك افتادم * دمى خوش است كه باشيم در نماز امشب \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n به جمع خلوتيان هيچ اعتنايم نيست * كه با وجود تو ماييم بىنياز امشب\r\nخبر دهيد رقيب مرا كه يار اينجاست * از اين پيام بيفتد به سوز و ساز امشب\r\nغنيمت است همين فرصتى كه يافته‌ام * خوش است وقت حبيبا بما بساز امشب\r\nاميد داشت كه ويران كند دل « فرساد » * همان عزيز كه گرديده كارساز امشب \r\n\r\nشكوه\r\n بيا به محفل مىخوارگان سرى بزنيم * سرى به ميكده با شورى و شرى بزنيم\r\nچراغ ميكده با سوز دل برافروزيم * به ياد روز وصال تو ساغرى بزنيم\r\nبه آستانه ميخانه سجده‌اى بكنيم * گرده به زلف چليپاى كافرى بزنيم\r\nبود محال ببينيم روى ماه تو را * اگر چو مرغ هوا بالى و پرى بزنيم\r\nاميد آنكه مگر رويت هلال كنيم * قدم به كوى تو با ديده ترى بزنيم\r\nبيار مرهمى اى يار نازنين تا ما * به قلب سوخته چون سمندرى بزنيم\r\nخدا كند به وصالت رسيم بار دگر * به شكر وصل تو اللّه اكبرى بزنيم\r\nدر آن ديار كه داراست بر اريكه عشق * كجا رواست كه كوس سكندرى بزنيم\r\nز هجر يار چرا شكوه مىكنى « فرساد » * بس است شكوه بيا حرف ديگرى بزنيم \r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nفرساد ( 1321 )\r\nعبّاس فرساد در سال 1321 هجرى شمسى در شهر مذهبى قم و در خانواده‌اى روحانى قدم به عرصهء حيات گذاشت . پدرش مرحوم حجّة الاسلام و المسلمين حاج شيخ محمّد ، معروف به حاج ابن الشّيخ ، كه سال‌ها تصدّى امور مدارس فيضيّه و دارالشّفاء و خان را عهده‌دار بود .\r\nفرساد تحصيلات ابتدايى و دورهء متوسّطه را در زادگاهش به پايان رسانيد ، ازآن‌پس در رشتهء زيست‌شناسى به تحصيل ادامه داد و به اخذ مدرك ليسانس توفيق يافت .\r\nسپس به استخدام آموزش و پرورش درآمد و در دبيرستان‌ها به تدريس اشتغال ورزيد .\r\nفرساد از دوران تحصيل در دبيرستان به سرودن شعر پرداخت و در همان زمان به انجمن ادبى راه يافت و سروده‌هاى خود را عرضه مىداشت . نخستين شعرى كه سرود ، در سال دوم دبيرستان به‌عنوان روز مادر بود . چون به شعر طنز نيز علاقه داشت ، آثار خود را با نام مستعار « مشد عبّاس » در روزنامه‌هاى فكاهى به چاپ مىرسانيد و در رشتهء داستان‌نويسى نيز كارهايى انجام داده كه بخشى از آن‌ها در مجلّهء اطّلاعات هفتگى طبع و نشر شده است .\r\nاز كارهاى خوبى كه فرساد توفيق انجام آن را يافته است ، جمع‌آورى قسمتى از گويش بومى مردم قم مىباشد كه طىّ منظومه‌اى زير عنوان « حسنه يادت مياد »\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nخاطرات دوران نوجوانى خود را با دوستى به نام حسن ، با همان گويش و لهجهء اصيل قمى به رشته كشيده و من آن را براى ثبت در تاريخ فرهنگ و زبان بومى مردم اين سامان آوردم .\r\n\r\nساقى\r\n من از شراب نگاه تو مستم ، اى ساقى * دلى به حلقهء موى تو بستم ، اى ساقى\r\nمريز باده ! كه در آن اثر نمىماند * به ساغرى كه دگر خود شكستم اى ساقى\r\nمريز باده ! شرابم به خاك مىريزد * ز رعشه‌هاى تن و لرز دستم ، اى ساقى\r\nتو قبله‌گاه منى ، عاشق جمال توام * به كيش خويش تو را مىپرستم ، اى ساقى\r\nقسم به حلقهء مويت ، به تار گيسويت * كه من مريد توام ، تا كه هستم ، اى ساقى\r\nاز آن زمان كه تو را ديدم و پسنديدم * ز هركه بود ، تو دانى ، گسستم ، اى ساقى\r\nتو گل‌عذار و گل‌اندام و گلبهار منى * من همچو خار به پايت نشستم ، اى ساقى\r\nخدا كند كه به « فرساد » مى حواله كنى * در آن ديار ز جام الستم ، اى ساقى \r\n\r\nرقص دل\r\n مرا در سينه امشب اين دل ديوانه مىرقصد * به دستِ ساقىِ دل ، ساغر و پيمانه مىرقصد\r\nچنان مىخورده و مست و شراب آلوده‌ام ، گويى * زمين مىرقصد و بام درِ ميخانه مىرقصد\r\nچه غوغا كرده‌اى در بزم ما ، اى شمع بىپروا * تو مىرقصى و من مىرقصم و پروانه مىرقصد\r\nاگر آيى برم تو اى سيمين تن رعنا * به پاى مقدمت ديوانه و فرزانه مىرقصد\r\nمزن شانه بر آن مو ، تا نريزد صد هزاران دل * دل بشكستهء ما هم ميان شانه مىرقصد\r\nپريشان گر كنى آن پيچ‌وتاب زلف مشكى را * ميان حلقهء رويت دو صد افسانه مىرقصد\r\nبه بزم ما نمىآيى چو آخر ، التفاتى كن * تن فرسودهء « فرساد » مشتاقانه مىرقصد \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nلهجهء بومى قمى حَسَنِه يادِت مياد\r\n حَسَنِه بازى مىكردى توى سِيدون ، يادته * كُون پياز و تَر تيزك مىخوردى با نُون ، يادته\r\nيِه سُقُلمِه بِت زدم كَش ديواره سى كُنجيِه * بس‌كه تو مايه بودى ، خِش كردى بامون ، يادته\r\nيِه اهُورّ و تو دُرُس كرده بودى رو پِلَّكون * من آوَنگون بِش شدُم رفتم تو ايوُون ، يادته\r\nحَسَنِه يادت مياد سگ سياهه سينه گِرِف * مَمَّدِه غيَه كشيد پشتِ بَراسّون ، يادته\r\nراس بِگو ، يادت ميات مشغول سگ‌بازى بوديم * وسطِ رُوخدونه رَف تَنگيله به پامون ، يادته\r\nهاپاپِه سَرِ چُپوقِه ايلى الُو گَلِت مىشم * مىرفتيم دَر ميمَديم مِث بچّه تِيرون ، يادته\r\nيِه دُندِه گزيد تو رو ، زير توت بونِه دَم شاغالو * چِر نگفتى تو سى سِركِه زيرِ توت بون ، يادته\r\nحَسَنِه آلچِه غَلاغى ديگه نى توى باغا * يِه خوُنِه عَكِّه بَلَد بودى تو زُرقون ، يادته\r\nيادته تو روخدونِه شيجِّه زدى ميون آب * يِه خار جِنگ چسبيد به تُخمِت توى داغون ، يادته\r\nاز توُ نُقدون تو دوتا هِلهِليجِه خوردى يِهُو * تُف تُو ضَربِش تو نگفتى بچّه شيطون ، يادته\r\nان روزا كه بادكُنَك نَبُو ، وَلى چُردونه بُو * يِه‌دُونِه ازِت خريدم ، جونِ نَن جون ، يادته\r\nچُو كُنَم مَن ، چيمدُونَم چِقِه ازِم حرف مىگيرى * آخِه حُنّاق بگيرى ، دَردِ بىدَرمون ، يادته\r\nيِه الَك قُومبُلى بِد دادم بَرام پَر به يارى * پَر اوُردى ، مُوچ نشد بچّهء نادُون ، يادته\r\nانقَذِه هاجَمبَرات كردى و هِى تِل نَيُومِه * سُوتِش كردم الَكو بالاى پاتون ، يادته\r\nمن اوُن رُو اقَسَّكى به تو پا پِلِّه نزدم * انقِه اسُور اومَدى دَم شاخُراسون ، يادته\r\nحَسَنِه تَندِه نَخُو ، حُنّاق سُوارَه مىگيرى * عَليهِ خورد و گِرِف مادِّه سَلاطون ، يادته\r\nعَلِيه انقِه بىريخ بُو ، كه نَنَش كُبرى خانُم * باسَش پَنجم نگِرِف زَنيكه زيَسبُون ، يادته\r\nحَسَنِه راسشُو بِخواى ، بىريخ بودى توُم قديما * عَكسِتو ميذاش نَنَت بالاى قَندون ، يادته\r\nپُش دُرُشكه چسبيديم رفتيم دَمِ آستانسيا * يِه شلّاق زِه عليشاه به پُشتِ پاموُن ، يادته \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n خال خالونجِه كى بُو كه محمودَرو دَم چال‌خُروس * دَر رفتيم ، قايِم شديم ما پُشت فُرقون ، يادته\r\nخَرپُشتك تِيرونيُو ، دَگدَگه خَرّات قُمى * آلادا و آشِ داغِه دراكُول بِسّون ، يادته\r\nديديمون دَم شاغالُو خَر چو سِنِه رَف تو سولاخ * هِى كوييديم نَيُومِه از سولخِه بيرون ، يادته\r\nيادته دَر خونَتون كَلُوندُونِه داش قَديما * اون دالُون تَاريكَ رُو زير عَرَبَسّون ، يادته\r\nبِت گُفتم بُرو يِه نُون بِسّون بيا گُسنَمُونِه * هِى آلِه مىكرديم اون روز تو خيابُون ، يادته\r\nان روزا ميز عَلنَقى آتيش ميكِه با گُل موشَك * نَمدُنَم باس چىچى بُو توى دَبيرَسّون ، يادته\r\nارُو هِرّه تُو هَوَرنَق افتادم ادَسِّ تو * لِچ شدم ، لَچَر شدم ، اون رُو تا بارون ، يادته\r\nرَفتيمون تُو شَمس‌اباد سَرِ لَشِه رس اكبرِه * هُورَّه‌كَش شديم هم هَمساخ زيرِ ناربون ، يادته\r\nيِه‌دُونِه نار هُشِ هُشى اسَّديم از داى ابولِه * جِزبَلات بُلند شد اون رُو تُو خُروسخون ، يادته\r\nگفتيمون وَريُو نَشو ، وقتى دارى رِجِّه ميرى * مىزَنن ساز و دُهُل يا پُشتِ مِزقُون ، يادته\r\nمىرفتيم بال‌پُشتَبُون ، هِى داد و فرياد مىزديم * حاجى لِلَك تُو هوا تُوى شُتُرخون ، يادته\r\nتو به من زُل زَدَه بودى دَمِ اون كُوپَندَرى * كُون آرِنج به من زدى زيرِ شاغال‌خون ، يادته\r\nباس چىچى هِى قيجيك مىرفتى اون رُو تو به من * بِت گفتم راس مىگى ، بى از خُونِه بيرون ، يادته\r\nانقِه من سُند و سُراغِت اومَدَم تُو كوچه‌ها * يِهُويى من جُسَّمِت وسطِ مِيدون ، يادته\r\nهُورت شدم وقتى بَتُولِه يِه‌كمى عيشوَه اومِه * انقِه دَندُون كوُرُوچه كردم تُو كادون ، يادته\r\nيِه مِنگيش ازِش گرفتم وسطِ راپُشتَبُون * يِه خِفتى بَراش خريدم چِقِه ارزُون ، يادته\r\nبَتُوله قشنگ نَبُو راسشو بِخواى ، جُون داييِه * اون خودشُو دُرُس ميكِه با بَندِ رِسبون ، يادته\r\nجِگَرِم ادَسِّ تو هِشبِلا شد ، خير نبينى * جِزِّ جِگر بِزَنى ، دَردِ چايمون ، يادته\r\nاون روزا نَنَت مىرَف عروسى پاتك مىاوُرد * چِر اونو قايِم مىكِه لابَندِ تُومّون ، يادته\r\nحَسَنِه الوَرا رو تُو بَسُّو ريخته بود نَنَت * جُسَّمِش بس‌كه كوبيديم ما به يَخدون ، يادته\r\nيِه پا پِلِّه زِه به پشتِ قاپَّكِ پام عَليِه * يِه خُرُشنِه بِش كَشيدم دمِ ورجون ، يادته \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n قُلا كردم باس بياز گَردَنِشِ زيرِ گُذِر * رافيدَم رُوش ، زَدَمِش زيرِ چارمَندون ، يادته\r\nاگِه اسمِ تو هوشنگ بود ديگِه بيچارَه بودى * مَگ مىدونَسّى بِرى دروازه كاشون ، يادته\r\nيِه كاغذباد من دُرُس كردَه بودم سِه بَندينِه * گُوندُولِه نَخِش گُوريد ، گير كه به نُودُون ، يادته\r\nداش حَسن اراز مىكردى شبِ چلِّه كوچيكِه * بُردَمِت حكيم ناهى با چَشمِ گِريون ، يادته\r\nگفتى انگار تُو دِلِم رَخ مىشُورَن ، وِلِم كُنيد * مِث كه ريختن تُو دِلِم يِه مُشتِه اشنُون ، يادته\r\nگُف به تو حكيم ناهى ، حتماً تو ديشب چاييدى * اصلًا پيداس كه گَلو تو كرده گُورمون ، يادته\r\nانقِه سَرد بُو ، كه قولوس قولوس مىكرديم دوتايى * تار و تُخس شُديم حسن جون تُو بيابون ، يادته\r\nمن و تو تُو كوچَتُون كَسمِه مىخورديم دوتايى * اون خونِه پَلوشتَكُو تُو سقفِ دالون ، يادته\r\nحَسَنِه با هَلَّ كُوكُوزَل مىكوفتى تُو دِرو * چَن تا آذگورِه كَشيدى جونِ نَنجون ، يادته\r\nيادته نُخُوچّى بيج گرفتى باس من انَنَت * من خوردم ، بُويَّه زدم ، مىگفتى آخ جون ، يادته\r\nعَليِه بوك دَر اوُردَه بو ، خدا مرگِش بده * آب به گربه ريخته بو ، اون بچّه شيطون ، يادته\r\nكُج مىرفتى هَميساخ قيقا جَكى سُوك ديوارِه * على قيچ رَدِّت ميومِه بىتحاشون ، يادته\r\nيِه‌دونِه شاغال‌بادوم جَختَهبَلا دادى به من * زَقنَبُود بُو وقتى كه ميمِه لا دَندون ، يادته\r\nيادته تو پَنجلى مُلّا مىرفتيم دوتايى * اون دوتا خامباج شُول و خامباجى سِپِسّون ، يادته\r\nفَلَكِم كه وقتى كه به خامباجى پول ندادم * بَعدِشُم انداخ مَنو تُو چالِه مالخون ، يادته\r\nدُويدى رُو خَرِّه‌ها ، ميون اون كُو پَندَرى * هُول هُوليجِه كردَنِت نزديكِ شِيخون ، يادته\r\nحَسَنِه از عَليِه سُند و سُراغى ندارى * يِه هَتَل حَصبه‌اى بُو ، بىسروسامون ، يادته\r\nاون روزا بُلبلى كَش مىرفتيم از ابرام شُولِه * رَدِّمون مينداخ مىزِه ما رو با هَسّون ، يادته\r\nرفتيمون دُرنا به خط بازى كنيم ما پاى خط * انقِه خايِه اومَدى اون رو ، تُو قَهيون ، يادته\r\nچه صفا داش زيرِ كُرسى ، نون و آبگوش قُنَبيد * كُرسيمون چاله‌اى بُو ، آخ جونِ باب‌جون ، يادته\r\nيِه تِرِشنِه نُون به من دادى يِه انذَرُوت پَنير * بِت گفتم مِث كه دارى تو گنج قارون ، يادته \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nفرشته ( 1331 )\r\nخانم فرشته دولت‌آبادى در سال 1331 هجرى شمسى در تهران از مادر زاد .\r\nپدرش شادروان نصر اللّه دولت‌آبادى از قضات خوش‌نام و عالىرتبه وزارت دادگسترى كه در فضل و كمال زبانزد خاصّ و عامّ بود . خاندان دولت‌آبادى از مشاهير رجال علم و فرهنگ و ادب ايران به شمار مىروند .\r\nخانم فرشتهء دولت‌آبادى تحصيلات ابتدايى و دورهء متوسّطه را در تهران به پايان رسانيد ، ازآن‌پس به انگلستان رفت و در يكى از دانشگاه‌هاى لندن در رشتهء حسابدارى به تحصيل پرداخت و پس از بازگشت به ايران مدّتى با سمت دبير در مدارس راهنمايى تهران به تدريس اشتغال داشت و زمانى نيز در يكى از شركت‌هاى بازرگانى با سمت عضو هيئت‌مديره مشغول كار بود .\r\nخانم دولت‌آبادى كه در شعر تخلّص به اسم مىكند ، شاعرى خوش‌ذوق و داراى استعداد و قريحه‌اى سرشار مىباشد . وى در انواع شعر طبع‌آزمايى كرده و توانايى خود را در اين رهگذر نشان داده است ، امّا بيشتر طبعش به غزل‌سرايى راغب و مايل است ، و غزل را نيز نيكو مىسرايد .\r\nخانم دولت‌آبادى داراى دو دختر و يك پسر به نام‌هاى : هديه ، نيما ، ملينا مىباشد و در تهران سكونت دارد و مسئوليّت انجمن ادبى كانون بازنشستگان كشورى عهده‌دار است و در انجمن‌هاى ادبى نيز شركت مىكند . آنچه در زير نقل مىشود\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n نُوناتون سار زده بُو ، يِه گاسيِه بُو ميونِش * نَمدُونَم نون خونگى بُو ، يا كه تافتون ، يادته\r\nدَسّامون نُسِين مىشد ، از همديگِه قاب مىزديم * وقتى كه تُوت مىتَكونديم تو پاسَنگون ، يادته\r\nآخِه بال‌بال بزنى ، حُنّاق سُوارَه بگيرى * هِى نَنَت مىكوف به سينَه‌ش زيرِ دالون ، يادته\r\nرفتى تِيرون ، باسِه ما فيس و افادَه مىكنى * سَر ديوارتون تَقَلُبُو ، تُو رُوارون ، يادته\r\nپيازامون كوُنِه كَردَه بُو ، همون سال گِرونى * نون خالى نخورد كه چيزمون تُو تابَسُّون ، يادته\r\nيِه پَلَنگِه آب تاراش كرديمون اون رو دوتايى * بَعدِشُم لافونديمون كَشك و بادَنجون ، يادته\r\nهمگى باهم‌ديگِه روشن مىكرديم شَمعارُو * مىرفتيم تُوى حَرَم شامِ غَريبون ، يادته\r\nهرچه غيَه مىكشيم هيچكِه بِه هِى نى ، داش حسن * اين حَرفُو زِه عَليِه مَسّ و وَلامون ، يادته\r\nكاش مىشد آلِش دَگِش كُنَن حال و با قَديما * دُنگى مىرفتيم چال هَفتِه داش حسن جون ، يادته\r\nالهى آب بيريزن ، پَنبه به تُو رُوت بِمالَن * اگِه اين شِعر و نَخونى تو بَرامون ، يادته\r\nهِى مىگن به من « داش عبّاس » ديگه اين شعر چىچيِه * گفتيمون بايِه بِمونِه تُوى دورون ، يادته \r\n\r\n","description":"","footnote":"","page_name":" 190 ","page_number":190},
  {"content":"\r\n\r\nنمونه‌هائى از سروده‌هاى اوست :\r\n\r\nصفاى دوست\r\n اى ز دشمن دوست را نشناخته * وى وفا را پشت سر انداخته\r\nاز صداى دوست ، رخ برتافته * رفته و با ناسپاسان ساخته\r\nروى بدخواهان زده لبخند عشق * تيغ كين بر روى ياران آخته\r\nبلبلا ! كو نغمه‌خوانىهاى تو ؟ * كاين‌چنين چنين كوكو زنى چون فاخته\r\nبو نكرده يك‌دم از گلزار مهر * چهار اسبه سوى خذلان تاخته\r\nاى گريزان از صفاى گلستان * سوى گلخن بال‌وپر انداخته\r\nچون « فرشته » از پليدى دور باش * كاو به ذكر ذات حقّ ، پرداخته \r\n\r\nپيمان‌شكن\r\n چه طرفى بسته‌اى از دل شكستن * چه لطفى ديدى از پيمان گسستن\r\nكلام تلخ گفتن جاى شيرين * نباشد جز دل از دلدار خستن\r\nچه آسان رشتهء الفت بريدن * چه مشكل باشد آن را باز بستن\r\nخوش است از دام بىمهران رهيدن * به جدّوجهد از آن بند رستن\r\nو زان‌پس دور از آن يار بىمهر * به كنج عافيت تنها نشستن\r\nاز آن پرسد « فرشته » از تو احوال * كه بيزار است از پيمان شكستن \r\n\r\nنكته‌هاى عرفان\r\n دلا ! ز اهل هوا و هوس گريزان باش * به گاهِ گفتنِ حقّ ، چون زبان ميزان باش\r\nبگو به ترك من و ما و فانى حقّ شو * نه خودستا و جفاپيشه و تن آسان باش\r\nهميشه بهر رضاى خداى يكتا باش * هماره در طلب نكته‌هاى عرفان باش\r\nبه‌جز خداى توانا مدد ز غير مخواه * مدام متّكىِ لطف ذات سبحان باش \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n مباش لحظه‌اى از ياد كبريا غافل * به سجده پيش خداى كريم منّان باش\r\nبه جاه و مكنت و مال جهان مشو مغرور * به فكر عالم عقبى و فضل و احسان باش\r\nطريق صدق و صفا پيش گير و قانع شو * ز كبر و كيد و غرور و ستم گريزان باش\r\n« فرشته » گر تو عنايات ذات حقّ خواهى * به درگه‌اش به قيام و قعود از جان باش \r\n\r\nآه شرربار\r\n اى كاش كه روزم چو شب تار نبودى * از محنت دوران ، دلم افگار نبودى\r\nگر يار نمىكرد جفا بر من بيدل * در دامن جان خار دل‌آزار نبودى\r\nگر با من دل‌سوخته او مهر و وفا داشت * چون گل دل من در گرو خار نبودى\r\nبا هركس و ناكس اگر او يار نمىشد * در چشم من اين اشك پديدار نبودى\r\nگر پاس دلم را ز سر لطف و صفا داشت * در سينهء من آه شرربار نبودى\r\nنامردمى اهل زمان فاش و عيان است * اى كاش كه اين مردم طرّار نبودى\r\nبا غم مكن آزرده‌دل خويش « فرشته » * كز روز ازل كس به تو غمخوار نبودى \r\n\r\nاشك شوق\r\n شب مرا بر مهر رخسارت نگاه افتاده بود * بين روز و شب دلم در اشتباه افتاده بود\r\nاشك شوق سيل‌آسايم ز چشم كم‌فروغ * بر سر رخسار بىرنگم به راه افتاده بود\r\nنقش زيباى رخت در اشك چشمم شد عيان * گوييا در بركهء غم عكس ماه افتاده بود\r\nمجلس ما از جمالت جلوهء جانانه داشت * گفتى آنجا ، خيمه و خرگاه شاه افتاده بود\r\nساغر صهبا به دستت بود و چشمت مست‌مست * آرى ، آن ساغر عجب با فرّ و جاه افتاده بود\r\nلشكر مژگان زيبايت به قصد صيد دل * صف به صف در زير ابروى سياه افتاده بود\r\nبر « فرشته » تا نظر كردى ز راه مرحمت * ديد حاسد را كه در حال تباه افتاده بود \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nزن و مكتب زهراى اطهر عليها السّلام\r\n خوش بود زن را ز عصمت بر سر افسر داشتن * گوهر تقوا و عفّت زيب پيكر داشتن\r\nپيروى ننمودن از وسواس نفس بدسگال * روز و شب در دل رجا و خوف داور داشتن\r\nجان و پيكر را منزّه كردن از آلودگى * نى ز كين آيينهء دل را مكدّر داشتن\r\nكسب علم و معرفت فرمان ذات كبرياست * بهر كسب علم و دانش سعى بهتر داشتن\r\nجهد و كوشش پيشه كردن در پى كسب هنر * در شئون زندگى دست هنرور داشتن\r\nكنج محراب عبادت روى اخلاص و يقين * سجده اندر محضر خلّاق اكبر داشتن\r\nتابع زهراى اطهر بودن اندر كار نيك * بىريا در جان خود ، مهر پيمبر داشتن\r\nاحترام عترت « طاها » بياوردن به‌جا * در دل ويرانه گنج حبّ حيدر داشتن\r\nانس با قرآن مُنزل طاعت احكام دين * مذهب اسلام را بر آستان سر داشتن\r\nدل نبستن بر عنايات كسى جز ذات حقّ * اجتناب از اينكه با يك دل ، دو دلبر داشتن\r\nدور از كبر و ريا و خودپسندى و لجاج * مهربان و باادب ، اكرام همسر داشتن\r\nنظم كار زندگى تعليم فرزندان خوب * با عبادت اين وظايف را برابر داشتن\r\nاين سعادتها « فرشته » كز خدايت شد نصيب * هست صد ، ره بهتر از خروارها زر داشتن \r\n\r\nكشتزار عمر\r\n هركه عشق ذات پاك كبريا در دل ندارد * جز ندامت كشتزار عمر او حاصل ندارد\r\nحل شود هر مشكلى با همّت مولاى مردان * پيرو صدّيق شاه اوليا مشكل ندارد\r\nبا خلوص نيّت اندر وادى عرفان قدم نه ! * شاهراه عشق حقّ پاك است لاى و گل ندارد\r\nبا صفاى جان و دل در بحر عشق حقّ شنا كن * گرچه اين بحرِ خروشانِ ولا ، ساحل ندارد\r\nچشم سر بربند و چشم دل به روى دوست بگشا * آنكه غير حقّ ببيند بينش كامل ندارد\r\nرهروان را در طريقت پير روشن راى بايد * مىشود گمراه آن كو مرشدِ و اصل ندارد\r\nپيرو پيغمبر و شير خدا و حكم قرآن * جان‌ودل را جز سوى آل على مايل ندارد\r\nبىشريعت از طريقت دم زدن امريست باطل * سالك بيداردل عزم ره باطل ندارد \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n طىّ راه معرفت بر راستان سهل است و آسان * قدرت پيمودن اين راه را جاهل ندارد\r\nهركه را عشق الهى نيست زيب دل « فرشته » * ره سوى عرفان نيابد ، در حقيقت دل ندارد \r\n\r\nقصّهء عشق\r\n عشق روى تو مرا مونس جان است هنوز * مهرت اندر دلم اى دوست عيان است هنوز\r\nگل رخسار تو پيداست در آيينهء دل * صحن ويرانهء آن بر تو مكان است هنوز\r\nچشم مست تو ربوده‌ست دل و دين مرا * باز ، تير مژه‌هايت به كمان است هنوز\r\nجز خيالت نبود در سر من سودايى * قد رعناى تو آرامش جان است هنوز\r\nمهر و جور تو به پيش نظرم يكسانند * خاطرم شاد هم از اين هم از آن است هنوز\r\nنيست پروايم اگر قصد هلاكم دارى * در كفم بهر نثارت سر و جان است هنوز\r\nروز اوّل چو نمودى نظر لطف به من * نامت اى دوست مرا ورد زبان است هنوز\r\nدلم از ديدن روى تو بود شاد ، چنانك * ساحتش بازتر از ملك جهان است هنوز\r\nقصّهء عشق من و مهر تو پنهانى نيست * سر هر كوى از آن شرح و بيان است هنوز\r\nلب فروبند « فرشته » ز سخن گفتن ، چون * دل ربودن صفت لاله‌رخان است هنوز \r\n\r\nخرابات‌نشين\r\n تا به دامان علىّ دست تمنّا زده‌ايم * پرچم از فخر و شرف بر سر دنيا زده‌ايم\r\nما خرابات‌نشينان ز ره صدق و صفا * با دل‌وجان ز ازل دم ز تولّا زده‌ايم\r\nدل چو بستيم به الطاف ولىّ مطلق * پشت پا بر همه با همّت و الا زده‌ايم\r\nمست مستيم و سر از پا نشناسيم همه * بس‌كه با ياد رُخش ساغر صهبا زده‌ايم\r\nصدق و اخلاص بود خصلت ديرينهء ما * تا درِ رحمت دادار توانا زده‌ايم\r\nبيم از حادثه و خوف نداريم ز مرگ * خيمهء فقر و فنا بر درِ مولا زده‌ايم\r\nگر به ظاهر رُخ او نيست عيان در باطن * بوسه بر مقدم آن شاهد يكتا زده‌ايم\r\nهمّت شير خدا بوده به ما راهنما * با « فرشته » قدم ار فوق ثريّا زده‌ايم \r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nحبّ وطن\r\n اى وطن ! اى نام تو آرام‌بخش جسم و جانم * كشور فرخندهء ايران‌زمين مهد امانم\r\nدر جهان نام بلند توست رمز افتخارم * سرفراز و جاودان باشد ز فرّ تو كيانم\r\nذرّه‌ذرّه ، خاك پاكت راحتىبخش وجودم * اى غبار سرمه‌آسايت فروغ ديدگانم\r\nخوان نعمت‌هاى الوانت بود گسترده دايم * من به خوان بىدريغت تا كه هستم ، ميهمانم\r\nاى به درياهاى ژرفت چشم اقيانوس خيره * دشت و جنگل‌هاى سرسبزت بود باغ جنانم\r\nگنج‌هاى پُربهايى در دل خاكت نهفته * مشت‌مشتِ ريگ و سنگت هست گنج شايگانم\r\nتا بود خاكت عبيرآميزتر از باغ مينو * همچو بلبل از شعف در بوستانت نغمه‌خوانم\r\nپرچم پُراهتزازت بر فراز بام عالم * تا بود لطف خدايى باد بر سر ، سايبانم\r\nخار چشم خصم باشد مرزهاى چون بهشتت * در حد توصيف تو نبود بيان نكته‌دانم\r\nاز فداكارى فرزندان پُرمهرت چه گويم * از بيان جان‌فشانيشان بود الكن زبانم\r\nچون از الطاف خدا زرخيز باشد سرزمينت * تا جهان باشد ، نباشد حاجت بيگانگانم\r\nدوستت گر مهر ورزد ، دشمنت گر كينه‌توزد * خاك پاى دوستانم ، خار چشم دشمنانم\r\nنام تو همواره در تاريخ عالم جاودان باد * اى وطن ! اى سرزمين مهر كيش جاودانم\r\nاز خدا خواهم شكوه و سربلندى در جهانت * چون « فرشته » آب و خاكت را من از جان پاسبانم \r\n\r\nآه آتشين\r\n باز شب آمد ، عذاب هجر دلدار است و من * آرزوى ديدنش در اين شب تار است و من\r\nمىرسد از سينه‌ام بر چرخ آه آتشين * وز شرنگ نامرادى جام سرشار است و من\r\nسر به زانوى تحيّر دارم امشب تا سحر * كس نشان از من نمىگيرد ، دل زار است و من\r\nنيست از آن سرو رعنايم به سر چون سايبان * در ميان كلبه گويى بستر خار است و من\r\nاشك خون‌آلود ريزد سيل‌وار از ديده‌ام * كس نباشد در كنارم چشم خونبار است و من\r\nذكرم امشب از فراق دوست ، يا ربّ يا ربّ است * در بساط نااميدى ياد دلدار است و من\r\nاز « فرشته » غم نمىگردد جدا يك‌لحظه هم * چشم پروين شاهد اين حال افگار است و من \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nفرهاد ( 1329 )\r\nمحمّد على دادور كه براى شعر خود از تخلّص فرهاد استفاده مىكند در سال 1329 هجرى شمسى در اصفهان در خانواده‌اى مذهبى و با فرهنگ ، چشم به جهان گشود . تحصيلات ابتدائى و دورهء متوسّطه را در زادگاهش به پايان رسانيد ازآن‌پس به دانشگاه اصفهان راه يافت و در رشتهء تاريخ به تحصيل ادامه داد و فارغ التحصيل گرديد .\r\nفرهاد از چهارده‌سالگى به انجمن‌هاى ادبى شهر خود راه يافت و با اساتيد شعر و ادب حشر و نشر داشت و چون از قريحه و استعداد كافى در شعر برخوردار بود شعرش شكوفا گرديد و مورد توجّه قرار گرفت با اينكه شاعرى تواناست امّا كمتر به شاعرى تظاهر مىكند .\r\nشادروان شاعر و پژوهشگر ارجمند فريدون گرايلى نيشابورى درباره فرهاد چنين مىگويد :\r\n« آشنائى من با فرهاد كه منجر به قوم و خويشى گرديد به سالها قبل برمىگردد كه هر دو در رشته تاريخ در دانشگاه اصفهان تحصيل مىكرديم و روزهاى جمعه در سر قبر صائب تبريزى ( اصفهانى ) در انجمن ادبى صائب حضور مىيافتيم به جرأت مىگويم حداقل در شعر معاصر اعم از نو و كلاسيك در همهء قالب‌ها كسى را برتر از او نديدم مدّتى قبل از وى پرسيدم تاكنون چند بيت شعر گفته‌اى ؟ پاسخ داد حدود سى هزار بيت مىشود . »\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nدادور ازآن‌پس كه از دانشگاه فارغ التّحصيل شد به استخدام آموزش و پرورش درآمد و در دبيرستانها به تدريس اشتغال ورزيد و اوقاتش بيشتر به مطالعه و تحقيق مىگذرد و گذشته از شاعرى در نويسندگى ( رمّان و داستانهاى كوتاه و مقالات تحقيقى ) از توانائى كافى برخوردار است .\r\nنخستين مجموعهء شعرش شامل مثنويها به نام « پرواز در طوفان » در سال 1378 طبع و نشر گرديد و مجموعهء غزليات و دفتر ديگرى از مثنويهايش در دست چاپ است .\r\n\r\nبال طوفان\r\n عقاب موجم كه پر گشودن به بال توفان نمىتوانم * چرا چو دريا به خود نپيچم از آنكه طغيان نمىتوانم\r\nدهان گشايد به هر دو گامى ، كمان كينى ، كمين دامى * چو گردبادم كه رقص مستى در اين بيابان نمىتوانم\r\nچو لاله‌زارم هزار ساغر پيالهء خون ز آتش‌دل * كه مى كشيدن در اين گلستان چو غنچه پنهان نمىتوانم\r\nهماى مِهرم كه بال شوقم در آشيان فلك نگنجد * ولى چه حاصل كه پر فشاندن ز آتش جان نمىتوانم\r\nمبين كه دارم چو ابر بهمن ز شبنم خون گهر به دامن * چراغ صبحم كه خنده كردن در اين شبستان نمىتوانم\r\nچو خواب دريا ، چو زلف توفان هميشه خوابم بود پريشان * كه سر نهادن به بالش دل به ساز سامان نمىتوانم\r\nچرا ز خشم تبر ننالم ، چو مرغ عاشق به باغ هستى ؟ * منى كه شاخ سر درختى ، بريدن آسان نمىتوانم \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n فلك بكوب و عمارتم كن ، نشان انگشت غارتم كن * در آتش دل طهارتم كن ، كه ردّ احسان نمىتوانم\r\nدلم نجويد پناه خاطر ، مگر ز آغوش عشق و مستى * بريدن از اين گمان ندارم ، گذشتن از آن نمىتوانم\r\nشدم صدف‌وش ، در آب و آتش ، دهان ناله ، زبان شكوه * كه از چه دامن به كَس فشاندن ، چو چنگ مرجان نمىتوانم \r\n\r\nدولت خاكسارى\r\n رقصِ مستى چون كند افتان‌وخيزان گردباد * مىگذارد سر به دامانِ بيابان گردباد\r\nهر نفس در پيچ‌وتابِ درد تا آغوش مرگ * مىخرامد پايكوبان ، دست‌افشان گردباد\r\nمىزند سر را به تيغ كوه و مىافتد به خاك * گرم مىپيچد در اين خوابِ پريشان گردباد\r\nمىرود عيّاروار و شرم مىآيد مرا * خاكِ كوى شوق را روبد به مژگان گردباد\r\nشاعر عشق است و پنهان مىكند چون من ز خلق * اين ورق‌هايى كه دارد در گريبان گردباد\r\nهر قدم مىگيرد از امّيد ، جانِ تازه‌اى * باز بر تن مىدرد پيراهنِ جان گردباد\r\nمىنشيند خود به خاك از بهرِ اوج ديگران * خار و خس را مىبرد تا بامِ كيوان ، گردباد\r\nتا كه برخيزد به استقبال هر پست و بلند * پاى تا سر مىشود آغوش و دامان گردباد\r\nدولتِ آن خاكسارى ، اجرِ آن افتادگيست * اينكه سر مىسايد از عزّت به كيهان گردباد\r\nسوگوار غربت خويش است و عمرِ گرم‌سير * خاك بر سر كرده مىآيد به ميدان گردباد . \r\n\r\nدر شهادت مولا على عليه السّلام\r\n امير قافلهء آفتاب را كشتند * چراغ قلعهء ام‌الكتاب را كشتند\r\nدگر صلاى سلونى به آسمان نرسد * جواب هر سخن بىجواب را كشتند\r\nبه سوك عشق حريفان به گريه حلقه زنيد * دليل عرصهء يوم الحساب را كشتند\r\nستاره‌اى كه نمىخفت چشم بيدارش * به خلوت حرم ماهتاب را كشتند \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n بيا به خاك قيامت ، بريم سوز عطش * در اين كوير بلا ، روح آفتاب را كشتند\r\nكدام فاجعه ، زين سخت‌تر كه در محراب * خداى اسب و سليح و ركاب را كشتند\r\nز بام حادثه فرياد مىزند جبريل * كه آبروى زمين بو تراب را كشتند \r\n\r\nمكاشفه ابا عبد اللّه الحسين در شب عاشورا\r\n آن شب حسين بود و بيابان و ماهتاب * بغض فرات و گريهء موج از گلوى آب\r\nبا خود به جلوه بود و چو ناهيد مىشكفت * از خوشهء تبسّم او ، گوهر خوشاب\r\nدر خيمه‌هاى او ، همه در خود به جستجو * هركس درون خويش به كنكاش و فتح باب\r\nلبهاى چاك‌خورده و چشمان بىفروغ * در انتظار خيزش توفان اضطراب\r\nيك‌سوى كودكان حرم با تب عطش * در آرزوى خندهء باران به دشت خواب\r\nسوى دگر فتاده جگر تفته ناشكيب * گل نغمه‌اى عطش‌زده در دامن رباب\r\nآن‌سو سوار جنگل و شمشير و نيزه بود * حِرّ اى گرگ و روبه‌رو كفتار در سراب\r\nقومى كه خوانده بود به مهمانىاش ، نداشت * اينجا كنون ز ريختن خونش اجتناب\r\nمىديد عنكبوت فسادآفرين ظلم * هر سو تنيده دام زراندوده از لعاب\r\nمىديد ظلمت خفقان موج مىزند * اهريمن است در همه جا مالك الرقاب\r\nفرزند آن شرير كه قرآن به نيزه كرد * امروز نيز تيغ كشيده است بر كتاب\r\nمىديد وَجد و حال عزيزان خويش را * مست و دريده جامه و ژوليده و خراب\r\nمىديد شاهدان سراپردهء الست * چون مى به جوشش آمده‌اند و به التهاب\r\nياران او ، ز سر خوشى عشق و فيض شوق * مستانه گرم زمزمه ، بىمنت شراب\r\nاين ، بىقرار ، تا سر خود را كند به نى * آن ، بىشكيب ، تا كه در آتش شود كباب\r\nمىديد كهكشان‌شكنانش پشت زين * رخشان به چرخ بال كشيدند چون شهاب\r\nمىديد سرو و سوسن و نسرين و ارغوان * در خون نشسته‌اند بر آن آتش مذاب\r\nچون سرو ناز ، اكبر و عبّاس در خرام * گفتى پيمبر آمده ، همدوش بو تراب\r\nهى ديد در شهود كه فردا ز داغشان * خون مىچكد ز ديدهء گريان آفتاب \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n هيچش دريغ نى كه دو مرغ بهشتىاش * خونين شود به قامتشان ، خلعت شباب\r\nمىديد ياوران جوان را به رزم خصم * چونان كه در تهاجم خفّاشها ، عقاب\r\nمىديد ، مىدود به سر ريگهاى داغ * بيمار او به حلقهء زنجير ، با شتاب\r\nآتش گرفته دامن سروى ميان دشت * هنگامه كرده رقص مصيبت ز پيچ‌وتاب\r\nريگ روان و خار مغيلان و تشنگى * زينها گزنده‌تر ، تف گرماى بىحساب\r\nفرياد يا سيوف خذينيش بر لب است * لبيك را ، ز تير و سنان مىرسد جواب\r\nمىديد خواهرش به جدل ايستاده است * در كار خطبه باطلقا از در خطاب\r\nاكبر ، چو آفتاب ازل در محاق ابر * محو از غبار معركه‌اش ، چتر مشك ناب\r\nبرگشته تشنه از ره و لبخند زد حسين * يعنى كه نور ديده ! ز معشوق رخ متاب\r\nاز من ترا به عشوه طلب كرده است دوست * وقت است جان‌فشانى و پرخون كنى ركاب\r\nمىديد خون او شده توفان و گشته است * بنياد ظلم بر سر امواج آن حباب\r\nخون مىچكيد از سر مژگان آسمان * شب كرده بود زلف شفق را به خون خضاب\r\nذوق نظر ، ز جاى گرفتش به جذبه‌اى * كز اشك شوق ، عطر فروريخت چون شهاب\r\nاشكى نشست بر سر مژگان او به شور * پيچيده در مشام بيابان بوى گلاب\r\nآفاق ، جمله در نظرش عكس يار شد * يك چهره بود و جلوه‌كنان در هزار قاب\r\nسر را به نيزه كرد كه بيند لقاى دوست * گفت آفرين به خويش ، از اين حُسن انتخاب\r\nدستى بلند كرد سوى آسمان به وق * كاى جان من ز ساغر لطف تو كامياب\r\nاى خندهء رضايت تو ، خون‌بهاى من * زين بيش كن نياز مرا ، بيش كن عتاب \r\n\r\nدر مقام معلّم\r\n اى فروغ اختر بخت از گريبان شما * آفتاب صبح دولت گرد دامان شما\r\nآبروى فكرت از افكار رخشان شما * زاد راه علم ، از رنگينى خوان شما\r\nاختر چرخ سعادت ، كوى ميدان شما * آسمان عشق‌بازى ، گاه جولان شما\r\nزيور طاق فضيلت ، نقش ايوان شما * مشعل بام رسالت ، از شبستان شما \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n باغ عرفان ، خرّم از لعل سخن‌دان شما * چشم بينش روشن از آئينهء جان شما\r\nآشيان مهر در تسخير پيمان شما * گردش گردونهء دانش به فرمان شما\r\nخرقهء تاريخ ، رهن جام احسان شما * چشم دنيا زين شراب فيض حيران شما\r\nنام پرارج معلّم ، در خور شأن شما * كودك انديشه ، شاگرد دبستان شما\r\nهيچتان از رنج خود گر نيست حاصل ، غم مباد * سايه‌تان از فرق فرهنگ و فضيلت كم مباد \r\n\r\nاجاق دل\r\n اين خانه ويرانه چه فرخنده‌سرايى است * هر بام و درش خوابگه خاطره‌هايى است\r\nاز اين در و ديوار فروريخته خوش‌تر * باور نكنم در همه آفاق بنايى است\r\nاين طاق‌نماى تهى گرد گرفته * احساس مرا آينهء نقش‌نمايى است\r\nهر سو نگرم جلوهء باغى و بهارى * هرجا گذرم خندهء صبحى و مسايى است\r\nصبح‌اش نه همين صبح كه گلخانهء نورى * شام‌اش نه همين شب كه مهِ غاليه‌سايى است\r\nمىخوانَدَم از دور ز هر گوشه نگاهى * در گوش دلم هر نفس انگار درايى است\r\nجايى كه در آن زاده و پرورده‌ام اينجاست * خاكى است كه چون جان منش ارج و بهايى است\r\nهر پنجره وا مىشود اينجا به دل من * هر گوشه ز غوغاى درون حال و هوايى است\r\nشيرازهء اميد من اين طاق شكسته است * كامروز به چشمم نگه خوف و رجايى است\r\nاين طاقچه آن باغ كتاب است كه هر شب * انديشه در آن پوپك خورشيدگرايى است\r\nاز آن‌همه گنجشك اثر نيست و ليكن * اين است كلاغى كه هماواز همايى است\r\nاين هق‌هق روحى است نه نجواى نسيمى * اين شيون جانى است نه آوازهء نايى است\r\nاين پنجرهء قلعه افسانه و شعر است * وان پرده كه چون ساز پُر از شور و نوايى است\r\nاين تاك همانست كه من كشتم و اكنون * هر برگ كه از آن بدمد دست دعايى است\r\nاين كاج فروشسته تن از بارش افسون * گيسوى مه سرو قد هوش‌ربايى است\r\nعطر گل لبخند جوانى دمد از آن * اين شاخ انارى كه بهر درد دوايى است\r\nآيينهء صافى كه در آن نقش بهشتى است * گلدان بلورى كه در آن مهر گيايى است \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n اين است اجاقى كه در آن شعلهء دل بود * وان ظرف سفالى كه در آن آب بقايى است\r\nاين حوض ترك‌خورده كه در باغ عجايب * فوّارهء نوريست نه خود آب‌نمايى است\r\nاز اين همه زيبايى پرسوخته اينجا * در هر نفسم ، هر نگهم صوت و صدايى است\r\nهر سينه ديوار در اين خانه كتيبه است * هر لوحه آن دفتر فريادرسايى است\r\nآن روز پُر از اختر و مه بودم و افسوس * امروز ندانم كه سهيلى و سهايى است\r\nآن عاشق سرزنده كه بر شاخه آن توت * در نغمه چنان مرغك از بند رهايى است\r\nجز سايه‌اى از كودكى گم‌شده‌ام نيست * هر سو كه نظر مىكنم از او رد پايى است\r\nآمد به لب حوض كه آتش چكد از آب * اين ساحر كوچك كه عجب برق و بلايى است\r\nاز هر نفسش غنچه خورشيد توان چيد * دلباختهء زمزمهء روح‌فزايى است\r\nعطر سخن‌اش در رگ جان رهزن هوش است * از نغمهء او روح مرا نشنو و نمايى است\r\nجاليز خرد هر گل و هر بوته كه دارد * از طعم خوشش در دل او نورِ صفايى است\r\nيك لانهء اختر نتوان يافت كه در آن * انگشت نكرده است كه بيند چه فضايى است\r\nلبريز سؤالات غريب است وجودش * با شك و يقين روز و شب‌اش چون‌وچرايى است\r\nافسوس ندانست كه در پردهء نيرنگ * شبگرد قضا را چه فريبى ، چه جفايى است\r\nبر چرخهء گرداب حوادث زد و شد پير * امروز دلش قافلهء رو به قفايى است\r\nكو عشق كه چون پير مغان داروى جان داشت ؟ * اين محتسب عقل عجب بىسروپايى است\r\nاز خانه برون رفتم و شد باغچه تنها * گُل بُرد ز خاطر كه شمالى و صبايى است\r\nعمرى به سفر ، نامهء تقدير ورق خورد * هر برگى از اين دفتر فرسوده به جايى است\r\nبرگشتم و ديدم كه قد خانه خميده است * وان سرو سهى در كف‌اش امروز عصايى است\r\nبا اشگ به ديوار خيالات نوشتم * اين خانهء ويرانه چه فرخنده‌سرايى است \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nفرهنگ ( 1270 - 1105 )\r\nميرزا ابو القاسم وصال ، متخلّص به فرهنگ ، چهارمين فرزند مرحوم ميرزا شفيع وصال ، در سال 1342 هجرى قمرى برابر با 1105 شمسى در شيراز قدم به عالم حيات گذاشت .\r\nروحانى وصال برادرزادهء وى در گلشن وصال دربارهء « فرهنگ » چنين مىنگارد :\r\n« در آغاز جوانى علوم ادبى و فنون رياضى را تكميل نمود و علم جفر و رمل را نيز بياموخت . زبان فرانسه را به تشويق حكيم قاآنى تحصيل نمود ، شاعرى توانا و در آداب سخنورى استاد گشت . در هفت خط پيروى پدر و برادر خود « داورى » را نمود و همّت بر كسب آنها گماشت . جز خطّ نستعليق ، كه آن را نتوانست به درجه‌اى كه انتظار داشت برساند ، ساير خطوط را بسى نيكو نگاشت ؛ به‌ويژه خطّ ثلث را چون استاد بزرگ ياقوت معتصمى مىنوشت . . . »\r\nفرهنگ آثار و تأليفات چندى از خود به‌جا نهاد كه از آن جمله است :\r\n1 - فرهنگ فرهنگ ( در لغت ) ؛\r\n2 - كتاب بارع ( در علم نجوم منظوم ) ؛\r\n3 - طبّ البُله ( در مطايبات كه به سكنجبينيه معروف است و چندين بار طبع و نشر يافته ) ؛\r\n4 - شرح حدايق السّحر رشيد وطواط به شيوهء چهار مقاله نظامى عروضى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n( منظوم ) ؛\r\n5 - ديوان اشعار و كلّيات اشعار فرهنگ ( قريب چهل هزار بيت ) ؛\r\nفرهنگ در سال 1277 قمرى ( 1239 شمسى ) به همراه وقار و توحيد و حاج ميرزا صادق به تهران مسافرت كرد و مورد توجّه و استقبال دانشمندان و سخنوران واقع گرديد و سرانجام در سال 1309 قمرى ( 1270 شمسى ) چشم از جهان فروبست و در حرم حضرت سيّد مير محمّد ، برادر حضرت شاه‌چراغ ، به خاك سپرده شد .\r\n\r\nناباورى\r\n باور از بخت ندارم كه دهد دست به هم * من و تو ز اوّل شب تا به سحر مست به هم\r\nگه نهيم از سر مستى و طرب روى به روى * گه دهيم از سرِ اخلاص و ادب دست به هم\r\nچون منى ، از چو تويى ، بوسه نگيرد هيهات * خفته از اوّل شب تا به سحر مست به هم\r\nچشم و ابرو و خطوخال و سر زلف سياه * داده اسباب سيه‌روزى ما دست به هم\r\nاى خردمند ! شكيب از دل ديوانه مخواه * آب و آتش نشنيديم كه بنشست به هم\r\nجان عِلوى خبر از غمكدهء خاك نداشت * عشق پيدا شد و اين سلسله پيوست به هم\r\nكارپرداز ازل نقش جهان چون مىبست * رشتهء حسن تو و عشق مرا بست به هم\r\nدوش « فرهنگ » كه مست از لب ميگون تو بود * اى بسا شيشه و پيمانه كه بشكست به هم \r\n\r\nبيتى چند از يك قصيده در راه عشق او\r\n هر روز عشق از دل من سر برآورد * وز نو مرا هزار بلا بر سر آورد\r\nگاهى ز غم به ملك دل من سپه كشد * گاهى ز غصّه بر سر من لشكر آورد\r\nگاهم اسير زلف بتى سنگدل كند * گاهى به دام عشق مَهى دلبر آورد\r\nتدبيرها كنم ز كمندش رها شوم * او باز مر مرا به كمند اندر آورد\r\nاين چشم شوخ و اين دل معشوق باز من * مستوجبم هرآنچه مرا بر سر آورد \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n اين‌ها به هزل گويم و مىترسم آن نگار * از سادگى حديث مرا باور آورد\r\nبر رأى كودكان و زنان اعتماد نيست * بر اين دو اعتماد خرد كمتر آورد\r\nترسم كه رفته‌رفته گماند كه اين رهى * خواهد كه دل ز حلقهء زلفش برآورد\r\nتُرك است و فتنه‌جوى و چو آزرده دل شود * صد گونه فتنه سازد و شور و شر آورد\r\nگر قصد دشمنى كند اين بندهء ضعيف * كى تاب آن دو جادوى غارتگر آورد\r\nاين‌ها همه به هيچ ، كه در راه عشق او * استاده‌ام هرآنچه مرا بر سر آورد\r\nهمّم از اين بود كه مبادا شكايتم * در حضرت امير نكو محضر آورد\r\nسالار دهر معتمد الدّوله ، كآفتاب * بر سر ز خاك درگه او افسر آورد . . . \r\n\r\nهيچ مگو\r\n پيش خورشيد جمالش ز قمر هيچ مگو ! * با حديث لبش از قند و شكر هيچ مگو !\r\nنزد شكّردهنان جز ز شكر نام ميار ! * پيش خورشيدپرستان ز قمر هيچ مگو !\r\nدر ره عشق خطرهاست كه سالك برهد * در برِ نوسفران ، رنج سفر هيچ مگو !\r\nخواستم نامى از آن دلبر بىنام و نشان * گفت نام من گمنام مبر ، هيچ مگو !\r\n« حيوان را خبر از عالم انسانى نيست » * به‌جز از آب و علف در بر خَر ، هيچ مگو !\r\nيار در خانه و من حلقه صفت در پسِ او * عقل گويد كه مزن حلقه به در ، هيچ مگو !\r\nگويمش طاقت مهجورى از اين بيشم نيست * آتشم مىرود از شوق به سر ، هيچ مگو !\r\nعشق گويد كه خَمُش باش و حديث غم عشق * با كسانى كه ندارند خبر ، هيچ مگو !\r\nپيش ديوانه نهد آينه ، آنگه گويد : * بنشين ، نعره مزن ، جامه مدر ، هيچ مگو !\r\nدوش در ميكده از روى كرم مغبچه‌اى * ساغرى داد و مرا گفت : بخور ، هيچ مگو !\r\nگفتم : اى ساده پسر ! باده حرام است بترس * گفت : فرياد مكن ، جان پدر هيچ مگو !\r\nباللّه اين خانهء مهر است و ز بيگانه تهىست * نرود اين سخن از خانه به در ، هيچ مگو !\r\nگفتم : ار باده خورم شهره و بدنام شوم * حرمت من مبر ، اى شوخ پسر ، هيچ مگو !\r\nپير بشنيد ، به دو گفت كه : اين بى « فرهنگ » * همه سالوس و فسون است ، دگر هيچ مگو ! \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nغم عشق\r\n از سر كوى تو گيرم كه رَوى جاى دگر * كو دلى ؟ تا بسپارم به دلاراى دگر\r\nعاقبت از سر كوى تو برون بايد رفت * گيرم امروز دگر ماندم و فرداى دگر\r\nمگر آزاد كنى ، ور نه چو من بندهء پير * گر فروشى نستاند ز تو مولاى دگر\r\nبهر مجنون تو اين كوه و بيابان تنگ است * بهر ما كوه دگر بايد و صحراى دگر\r\nسرو يك‌پاى اگر قدّ تو بيند در باغ * زير دامان ز خجالت بكشد پاى دگر\r\nعاشقان را طرب از بادهء انگورى نيست * مست مستان تو را نشئه و صهباى دگر\r\nاين چه فتنه‌ست خدا را كه ز عشقش در پارس * هردم آشوب دگر خيزد و غوغاى دگر\r\nراه پنهانى ميخانه نداند همه‌كس * جز من و زاهد و شيخ و دوسه رسواى دگر\r\nدل « فرهنگ » ز غم‌هاى جهان خون شده بود * غم عشق آمد و افزود به غم‌هاى دگر \r\n\r\nدر وصف زلزله شيراز\r\n از اين منازل ويران و اين ديار خراب * غريب نيست گر آيد همى غريو غراب\r\nدريغ و درد ! ز مه‌طلعتان زهره جبين * كه بسته‌اند ز خون بر ، به دست و پاى خضاب\r\nدريغ ! لاله‌رخانى كز اين جهان رفتند * چو لاله داغ نهادند بر دل احباب \r\n\r\nشراب كهن\r\n سلامٌ على آل موسى و هارون * كه پرورد اين بادهء صاف گلگون\r\nبر آن موسوى كيش خمّار ، كو را * ز زردشتيان تجربت باشد افزون\r\nبه ميخانه و آن بناى مبارك * به انگور و بر آن درخت همايون\r\nبر آن كو بياراست خاكش به آيين * بر آن كو بپيراست تاكش به قانون\r\nبر آن كو به چرخشتش افكند و در پى * بكوبيد و اعضاش بگرفت در خون\r\nبه پالادنش خون بپالود تا شد * چنين صاف و از خمّش آورد بيرون\r\nشرابى به صافى چو روح مجرّد * شرابى به سرخى چو رنگ طبرخون \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n دواى دل دردمندان مسكين * علاج غم سوگواران محزون\r\nطراز گلستان چو گلبن به اردى * فروع شبستان چو كانون به كانون\r\nبنازد روان جم از نسبت او * چو از اختر كاويان آفريدون\r\nگر از وى يكى جرعه بر خاك ريزى * ببينى به قعر زمين گنج قارون\r\nبشويد چنان دل ز زنگ كدورت * كجا شوخكن جامه شويد به صابون\r\nز بارش جهان تازه گردد ازيرا * كه گردد شراب ار نماييش وارون\r\nفلاطون به خمّ مى ار جاى بودش * هزار آفرين بر روان فلاطون\r\nبه ميخانه‌اش شمع دهقان نيارد * بترسد كه مى برفروزد چو زيتون\r\nدر اين برف و سرما كه از چرخ نيلى * فشاند همى پنبه حلّاج گردون\r\nبه بالا همى ابر خيزد ز دريا * ز گردون همى برف ريزد به هامون\r\nاز اين دشت و صحرا پر از سيم ساده * وز آن كوه و هامون پر از درّ مكنون\r\nهمى روز خور بشكند لشكر دى * شب آرد دگر برف آرد شبيخون\r\nشراب كهن ، عاشقان كهن را * به هروقت لازم بود ، خاصه اكنون . . . \r\n\r\nبيتى چند از يك قصيده\r\n اى چون تو گل نديده كسى در بهارها * سروى نرسته همچو تو در جويبارها\r\nكارى كه نيم غمزهء چشم تو مىكند * رستم نكرده آن ، به همه كارزارها\r\nزلفين دسته‌دسته‌ات از مشك بسته است * هر بسته حلقه‌حلقه و هر حلقه تارها \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nفرهودى ( 1335 )\r\nويدا فرهودى در سال 1335 هجرى شمسى از مادر زاد . پدرش دكتر ابو الحسن فرهودى متخصّص اطفال و فوق تخصّص آلرژى و استاد دانشگاه تهران و مادرش دكتر فرنگيس معتمدى پزشك متخصّص پوست مىباشد .\r\nويدا فرهودى دانش‌هاى ابتدايى و دورهء متوسّطه را در مدارس فرانسوى زبان تهران به انجام رسانيد ، ازآن‌پس به دانشگاه ملّى سابق راه يافت و در رشتهء علوم سياسى به تحصيل پرداخت و فارغ التّحصيل شد .\r\nخانم فرهودى پس از پايان تحصيلات خود به دنبال شغل دولتى نرفت و چند سالى به‌عنوان مدير مهد كودك به خدمت اشتغال ورزيد و چندى نيز به تدريس زبان فرانسوى به كار پرداخت ، امّا در حال حاضر همراه مادرش كه طبيب پوست است ، كارهاى زيبايى پوست را انجام مىدهد .\r\nخانم فرهودى مدّت دو سال هم در خدمت آيدين آغداشلو به فراگيرى هنر نقّاشى پرداخت و درضمن به كار خوشنويسى مشغول گرديد و هم‌اكنون در زمرهء هنرجويان دورهء ممتاز انجمن خوشنويسان شهرستان كرج بشمار مىرود .\r\nويدا فرهودى از نوجوانى به سرودن شعر پرداخت و چند سالى است كه در انجمن‌هاى ادبى شركت مىكند و در اين رهگذر از محضر استادان كسب فيض كرده و آثارش در بعضى از روزنامه‌ها و مجلّه‌ها ، از جمله : دنياى سخن ، كيهان ، سلام ، در\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآستانهء فردا ، به چاپ رسيده است .\r\nويدا فرهودى نخستين مجموعه شعرش در سال 1374 تحت عنوان « زلف انديشه » وسيله انتشارات روشنگران تهران طبع و نشر گرديد .\r\n\r\nهمسايهء خورشيد\r\n تا چشم گشودم من ، اى عشق تو را ديدم * از باغچهء رؤيا ، هر صبح تو را چيدم\r\nاز زمزمهء بلبل ، آهنگ تو مىآيد * پيغام قنارى را ، از ساز تو بشنيدم\r\nتابنده به دنيايى ، من بندهء درگاهت * در پرتو خورشيدت ، هم‌بستر امّيدم\r\nتو رنگ دگر دارى ، بر پيكرهء هستى * بر گونهء بىرنگم ، سرخى ز تو بخشيدم\r\nشولاى سيه‌روزى ، پر بود ز حسرت‌ها * آزاد شدم از آن ، تا رَختِ تو پوشيدم\r\nتا ساغر چشمانم ، پر گشت ز بارانت * خالى شدم از ماتم ، وز جام تو نوشيدم\r\nچون مىبَرىام با خود ، تا اوج شكوفايى * شب را نكنم باور ، همسايهء خورشيدم ! \r\n\r\nماتم مرگ علىّ\r\n كوچه‌ها آكنده از بوى غم است * بارش اشك آسمان را مرهم است\r\nمردمان افسرده در رخت عزا * مجلس ماتم شده هرجا به پا\r\nدر فضا گرد سياه ناله است * گونه‌ها شبنم‌نشين ژاله است\r\nمىدهد سر ، كهنه آوازى حزين * نوحه‌خوان با مويه‌اى دردآفرين\r\nناله از شرح فراقى جانگزا * از شهيد پاك محراب خدا\r\nاز افول قامت سروى سترگ * اخترى تابان ، ابرمردى بزرگ\r\nقصّهء ياران جا مانده به راه * شِكوه از شمشير تقدير سياه\r\nمرد و زن را ماتم از مرگ عليّست * آنكه مهر حقّ ز رويش منجليست\r\nچشمهء اشكى ز هر ديده روان * بر زبان‌ها نام مولاى جهان\r\nاين همه ماتم اگر از بهر اوست * التفاتى گه به گفتارش نكوست \r\n\r\n","description":"","footnote":"","page_name":" 209 ","page_number":209},
  {"content":"\r\n\r\n جان او روشن ز مهر ايزديست * جايگاهش نوبهار سرمديست\r\nاو شهيد است و بماند جاودان * پس چرا در مرگ او زين‌سان فغان ؟\r\nگر به كردارش كنى يك‌دم نظر * پردهء شب را شكافى چون سحر\r\nنام او گر مىبرى ، انديشه كن * در زمين پاك عشقش ريشه كن\r\nخار ظلم و كينه را بركن ز جا * سينه را پر كن ز ميناى صفا\r\nهمنشين با مردم افتاده باش * چون علىّ در زندگى آزاده باش\r\nاز چراغ عشق او نورى بگير * تا نمانى در حصار شب اسير \r\n\r\nپرتو مهر نگار\r\n مىرسد امشب از افلاك نويدى به زمين * به دل شب‌زدگان نور بپاشد چو نگين\r\nمىوزد باز نسيمى ز چمنزار خدا * نكهت عشق بپاشد همه جا بر دل ما\r\nشبنم شوق تراوش كند از گونهء ياس * نرگس از بستر خود چشم گشايد به سپاس\r\nغنچه‌اى مىشكفد بر چمن از جنس بهار * جلوه‌گر گشته در او پرتوى از مهر نگار\r\nهديه‌اى ناب به دامان محمّد ، ز فلك * ظلمت و طينت او هست فراتر ز ملك\r\nهمچو الماس نشيند به دل پاك علىّ * منجى گشته در او جلوهء مهر ازلى\r\nدل پاكش چون نشيند به شبستان دعا * گوش جانش شنود نغمهء مرغان خدا\r\nمظهر صدق و صفا ، سينهء بىكينهء او * صاف و شفاف ، حضور دل آيينهء او\r\nگلى از باغ بهشت است نپايد به جهان * عطرش امّا همه دم تازه كند روح زمان\r\nناتوان دست قلم ، چون بنويسم من از او ؟ * « فاطمه ، فاطمه است » آينه‌ها روشن از او\r\nفاطمه روح كمال است ، نگنجد به بيان * او فراسوى كلام است ، نيايد به زبان\r\nنيست بالاتر از اين وصف كه او فاطمه است * كه به عصمت ، به صفا ، صدرنشين بر همه است \r\n\r\nسايهء بهار\r\n مىچكد غم ز واژهء بدرود * بر كلام دريغ اشك‌آلود \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n مىشود گُم نگاه گويايت * فاصله مىدود به عمق وجود\r\nروى مهتاب تازهء ديدار * مىخزد سايهء بهانه چه زود\r\nلاله‌اى مىشكوفد از دل درد * زير باران شِكوه‌هاى كبود\r\nپرده مىافكند خزان سكوت * روى ياس سپيد گفت‌وشنود\r\nآه سردى ز سينه مىرويد * بر مزار پرنده‌هاى سرود\r\nمىتراود شميم شور سرشك * مىگريزد تبسّمت چون دود\r\nمىنشينم كنار خلوت خود * خالى از اشتياق بود و نبود\r\nدر تهىگاه ناى گفتن‌ها * وه چه تلخ است واژهء بدرود ! \r\n\r\nنم‌نم عشق\r\n مىشود برگ دلم زنده چو از نم‌نم عشق * مىسرايم غزلى تازه به زير و بم عشق\r\nگويى از كوچهء ذهنم گذرى كرده بهار * كه شكفته‌ست ز هر پنجره‌اش مريم عشق\r\nز حضيض قفس تنگ پَرَم تا به چكاد * گر نسيمى بچكاند به پرم شبنم عشق\r\nبال احساس شكسته‌ست بسى ، كو مددى ؟ * تا بر اين زخم نهم قطره‌اى از مرهم عشق\r\nبذر شادى بشكافد دل خشكيدهء خاك * گر كه شاداب شود لحظه‌اى از زمزم عشق\r\nرقص پروانه دهد رنگ به رخسارهء گل * آينه جلوهء يار است چو در عالم عشق\r\nابر چشمم شده پربار و منم شكرگزار * تا بشويم به سرشكى همه جا مقدم عشق\r\nغم ايّام زند زنگ بر آيينهء دل * صفحهء سينه ولى صاف شود از غم عشق\r\nچتر برگيرد اگر فاصله از باغ حضور * مىزند بوسه به جان بارشى از نم‌نم عشق \r\n\r\nبارانىام\r\n من ابرىام ، بارانىام ، اى غم كجا مىرانىام ؟ * خاموشى اشكم مبين ، دريايىام ، توفانىام\r\nتيغ گل عشقى اگر ، از پردهء روحم گذر * تا در خراب‌آباد دل ، گلشن كنى ويرانىام\r\nآتش‌فشان سركشم ، آهى ز جان گر بركشم * پروا كن از آرامشم ، آتش‌دلى عصيانىام \r\n\r\n","description":"","footnote":"","page_name":" 211 ","page_number":211},
  {"content":"\r\n\r\n خاك در كوى وفا ، روبم به مژگان صفا * در فصل كولاك جفا ، دى گونه‌ام ، بورانىام\r\nدر جُست‌وجويم تا ابد ، پيك بهارم كى رسد * كز داغ سرخ لاله‌ها ، چون ظهر تابستانىام\r\nاى پرتو شوريدگى ، پنهان مشو از زندگى * تا مشرق روييدنت ، در ابر غم زندانىام\r\nخلوت‌نشينم گر كنون ، آيم شبى از خود برون * از من چه مىپرسى كه چون ، در وادى حيرانىام \r\n\r\nزلف انديشه\r\n ديدگانم به رنگ باران است * ابر بارشگر بهاران است\r\nشاخهء آرزو نمىرقصد * باغ در انتظار توفان است\r\nچون علفزار زرد پاييزى * زلف انديشه‌ام پريشان است\r\nرود جان لابه‌لاى صخرهء غم * مىخروشد به فكر طغيان است\r\nدر هوايم ترانهء پرواز * در مِهى از دريغ پنهان است\r\nاز سكوتى به وسعت اندوه * در زمين دلم زمستان است\r\nگرچه دورم ز تو ، خيالت باز * خلوتم را يگانه مهمان است\r\nجام شعرم ز درد لبريز است * تلخىاش از شرنگ هجران است \r\n\r\nغنچه‌هاى كودكى\r\n آن زمان‌ها روشنايى عادت آيينه بود * مهربانى آفتاب صادقى در سينه بود\r\nنبض هستى مىتپد از لابه‌لاى سادگى * قلب گرمش بىخبر از انجماد كينه بود\r\nكودكى بود و عروسك‌ها و قند قصّه‌ها * شنبهء افسانه‌ها شيرين‌تر از آدينه بود\r\nحوض رؤيا غرق شادى بود و بر فوّاره‌اش * آرزوها چون نگين بر حلقه‌اى زرّينه بود\r\nغنچه‌هاى كودكى را باغبان روزگار * چيد و بر تكرار دستش لايه‌هاى پينه بود\r\nغم وزيد و شوقمان را تا فراموشى رماند * چشم حسرتها ولى حيران بر آن گنجينه بود\r\nمهربانى زير بار كينه‌ها وقتى خميد * خاطراتى سايه‌گون بر سينهء آيينه بود \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nفرياد ( 1343 )\r\nصفر على شفائى در سال 1343 هجرى شمسى در شهر اردكان يزد در خانواده‌اى كشاورز پا به عالم حيات گذاشت . در شهر خود به تحصيل پرداخت و دوره ابتدائى و متوسّطه را به انجام رسانيد و ديپلم گرفت آنگاه در رشتهء علوم تربيتى به تحصيل ادامه داد و به اخذ مدرك ليسانس توفيق يافت ازآن‌پس به استخدام آموزش و پرورش در آمد و در زادگاهش به تدريس اشتغال دارد و چون از هنر خوشنويسى و نقّاشى بهره‌مند است در مدارس اردكان به‌عنوان دبير هنر به خدمت مشغول مىباشد .\r\nشفائى دربارهء زندگى خود چنين مىگويد : « در خانواده‌اى كشاورز و ديندار متولّد شدم ، پدرم تعزيه‌پرداز حسينى عليه السّلام بود و من در كودكى با قرآن و تعزيه آشنا شدم ، در نوجوانى افتخار مدّاحى اهل بيت عليهم السّلام را يافتم ، در كنار شغل معلّمى به امور نشر و تبليغات مىپردازم ، در تأثّر نيز تجربياتى دارم و حدود ده نمايشنامه را در سطح شهر كارگردانى كرده و به روى صحنه آورده‌ام و در شعر هم فرياد تخلّص مىكنم . »\r\nشفائى كه تخلّص فرياد را براى شعر خود برگزيده است كمتر از اين تخلّص در شعر استفاده مىكند و ترجيح مىدهد از نام خانوادگى بهره گيرد وى در شعر به غزل‌سرائى بيشتر رغبت نشان مىدهد و نخستين مجموعه اشعارش شامل غزليّات و دوبيتى و رباعى در سال 1378 طبع و نشر گرديد و نيز مجموعه‌اى از داستانهاى كوتاه او نيز چاپ و منتشر شده است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nساز جنون\r\n مىخواهمت اى دلبر و ترديد ندارم * امّا به وفاى تو من امّيد ندارم\r\nچشم سيهت فتنهء چشمم شد و ديگر * در راه وصال تو فراديد ندارم\r\nبنشسته به دل تير ز ابروى كمانت * صيدت برهان جرأت تهديد ندارم\r\nعيد است مرا گر تو بيائى به ملاقات * افسوس نمىآئى و من عيد ندارم\r\nخواهم كه شبى ساز جنون ساز نمايم * بنواز مرا فرصت تجديد ندارم\r\nچون ذرّهء ناچيزم و در كوى تو اى مهر * بىروى تو من سردم و خورشيد ندارم\r\nبند است دل من به كمند سرِ زلفت * من غير تو را عادت تقليد ندارم\r\nعاشق‌تر از آنم كه به هنگام وفاتم * بر من گذرى طاقت تبعيد ندارم\r\nآرى به تو سوگند كه تا روز قيامت * مىخواهمت اى دلبر و ترديد ندارم\r\nهمواره تو را خوانم و با شعر « شفائى » * مىخوانمت و فرصت تمديد ندارم \r\n\r\nسروش وصال به منتظران سپيده\r\n دلم گرفته الهى كه يار برگردد * به‌سوى غم‌زدگان ، غمگسار برگردد\r\nخدا كند كه به اين سينهء خزانى ما * دوباره با گل رويش ، بهار برگردد\r\nقرار ، رفته ز دلهاى عاشقان اىكاش * به شوره‌زار دل ما قرار برگردد\r\nخوشا ؛ به فرصت حالى كه با سروش وصال * ستاره‌اى بدرخشد ، نگار برگردد\r\nسپيد ، ديدهء بيدار پير كنعان شد * بُوَد كه يوسف سيمين‌عِذار برگردد\r\nچراغ برافروز تا به گاه سحر * به باغ سرخ شقايق هزار برگردد\r\nبخوان ، سرود رهائى بنام دلكش دوست * كه از كرانهء مشرق سوار برگردد \r\n\r\nميلاد نور\r\n مرغ دل ، هردم هوايت مىكند * عالمى ، جان را فدايت مىكند\r\nيا على بنگر كه جان عاشقان * هر نفس ميل لقايت مىكند\r\nدر نمىگنجى به ذهن آدمى * وصف را ، قرآن سزايت مىكند \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n بر فراز منبر ايمان و عشق * شخص پيغمبر ، ثنايت مىكند\r\nحلقهء اهريمنان را بىاساس * بازوى خيبرگشايت مىكند\r\nشد گداى ره‌نشينت پادشا * با فقيران اين عطايت مىكند\r\nهر مَلك جاروكش ايوان توست * چشم خرمت ، بر سرايت مىكند\r\nدر شب ميلاد نورانى تو * سينه ، شوق جلوه‌هايت مىكند\r\nچون « شفايى » هركه او شد خاك پات * جان فداى خاك پايت مىكند \r\n\r\nآيين وفا\r\n تا تو بر دلهاى عاشق ، نامه عرفان نوشتى * رسم و آيين وفا را از دل و از جان نوشتى\r\nبا لبان تشنه خواندى ، شعر پرشور شهادت * در ضمير زندگانى ، خط جاويدان نوشتى\r\nنور سرزد بر سر نى ، از گلوى خون‌فشانت * تا كه با خون گلويت ، آيهء قرآن نوشتى\r\nكرد ناموس خدا را ، خون خوبان پاسدارى * دفتر سرخ شرف را ، هم تو از پيمان نوشتى\r\nجان فداى راه عشقت اى كه در اوج كرامت * حرمت آزادگى را حق هر انسان نوشتى\r\nتا كه آئين محمّد ، جاودان ماند به گيتى * در حصار نيزه ماندى ، لوحهء ايمان نوشتى\r\nكردى عطرآگين « شفائى » خانهء دلها بيادش * تا پيام عشق او را ، در ره جانان نوشتى \r\n\r\nخاطر فرات نذر حضرت عبّاس عليه السّلام\r\n چشم زمانه از غمت اى يار گريه كرد * وقتى كه ديد چشم تو خونبار ، گريه كرد\r\nعبّاس ، اى زلال‌تر از خاطر فرات * دريا ز تشنگيت چه بسيار گريه كرد\r\nروزى كه تير ، روى تو را بوسه‌بار كرد * يك بوسه زد بر آن رخ و صد بار گريه كرد\r\nآن دم نسيم ، مويه كنان شد ، عَلَم فتاد * دردا عَلَم براى علمدار گريه كرد\r\nوقتى كه سرو قامت سقّا شكسته شد * بر غنچه‌هاى تشنه گلزار گريه كرد\r\nآن لحظه‌اى كه بر جگر مشك خون نشست * چشمان سنگ ، غرقه به خون زار گريه كرد\r\nخورشيد بر جنازه‌ات اى ماه تابناك * دور از نگاه تيرهء اغيار گريه كرد \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nگلوى عطش\r\n هست ، گهواره ، به سوگ تو گرفتار هنوز * آسمان هم ز گران داغ تو غم‌بار هنوز\r\nاى تو جانبازترين كودك سرباز ، كه هست * چشم گيتى ز تماشاى تو بيدار هنوز\r\nبر گلوى عطشت بوسه چو زد ، نيزهء جور * آب هم از غم تو تشنه و تب‌دار هنوز\r\nلاله‌وش ، تا بر آن تير بلا خنده زدى * دل عالم همه از سوگ تو سرشار هنوز\r\nنه فقط سوخت رَباب از شرر غم آن روز * ز عزا ، مادر گيتى است دل افكار هنوز\r\nندهم شرح مصيبت كه ز آغاز غمت * دل ماتم‌زدگان خسته و بيمار هنوز \r\n\r\nآئينه نور « 1 » تقديم به معلّمان\r\n باغبانى تو و گلهاى فراوان دارى * گل دانش ، گل بينش ، گل ايمان دارى\r\nبر تن سبز تو تا پيرهنى از گلهاست * گل برافشانى و سبزينه و ريحان دارى\r\nجام چشمان تو لبريز شد از بادهء نور * با نگاهى كه چنان مهر درخشان دارى\r\nحاصل آن‌همه آموختن اى پاك‌سرشت * برگ سبزيست كه از گلشن قرآن دارى\r\nغزلم پيشكش مهر خدادادى توست * تو كه لطف سخن و طبع گل‌افشان دارى\r\nآفرين بر تو معلّم كه در آئينهء نور * نقش فرزانگى و حكمت و عرفان دارى\r\nگفت و خوش گفت « شفائى » كه مبارك بادت * روز فرخنده كه در دفتر دوران دارى \r\n\r\nشبستان انس در مرگ پدر و مزار او سرود\r\n دريغا كه آن سرو زيبا شكست * دلم در تب‌وتاب غم‌ها شكست\r\nز سامان گرم و صفابخش ما * پدر رفت و بال‌وپر ما شكست\r\nفرومُرد شمع شبستان انس * عجب قامت از داغ بابا شكست\r\nز توفان مرگ پدر ، ناگهان * مرا زورق دل به دريا شكست\r\nدر او نغمه‌ها بود و بغضى غريب * كه در غربت آل طاها ، شكست \r\n\r\n\r\n","description":"","footnote":"\r\n( 1 ) - اين غزل برندهء جايزه كشورى مسابقات هفته معلّم گرديد .\r\n","page_name":" 216 ","page_number":216},
  {"content":"\r\n\r\n فغان « شفايى » ز هجران او * بلور ترِ چشم‌ها را شكست \r\n\r\nبهانهء غزل در مزار حافظ سروده است\r\n هنوز چكّه مىكند ، چكامه‌هاى ناز تو * و بوى راز مىدهد ، سرود دلنواز تو\r\nدل پر از فغان من ، بهانهء غزل گرفت * غزل بود نياز من ، غزل بود نماز تو\r\nنسيم خوش‌نفس بود ، به بوستان زندگى * كه تا چمن چمن دمد گل از دهان ناز تو\r\nسوار توسن سخن ، به آسمان رسيده‌اى * شهاب‌گونه مىدود سمند يكّه‌تاز تو\r\nبخوان سرود شوق را ، به گوش جان عاشقم * كه مست مىكند مرا ترانه‌هاى ساز تو \r\n\r\nسوار سبز به ياد : سردار جنگل\r\n جنگل ، هميشه نام تو را ياد مىكند * در گوش او پيام تو فرياد مىكند\r\nچابكسوار صف‌شكن اى مرد كارزار * وصف تو ، هر سخنور آزاد مىكند\r\nسرو بلندقامت تو ، اى سوار سبز * حسرت به جان سوسن و شمشاد مىكند\r\nآن لاله‌اى كه بر سر خاك تو مىدمد * شرح جفاى دشنهء بيداد مىكند\r\nسردار سرفراز صف حرمت و شرف * خون تو دشت عاطفه ، آباد مىكند\r\nاى پاسدار ميهنم اى ميرزاى عشق * جنگل هميشه نام تو را ياد مىكند \r\n\r\nمعركهء عشق به : لبهاى تشنهء دريا\r\n چشم بارانى ما در هوس روى تو سوخت * دل ما ، در طلبت خون شد و در كوى تو سوخت\r\nخشك شد چشمهء چشمم ، ز غم چشم تو چون * ز آتش كينه‌دلان چشم بلاجوى تو سوخت\r\nلاله‌گون ، فرق تو در معركهء عشق شكافت * هُرم تير ستم آن خرمن گيسوى تو سوخت\r\nمَشك هم آب شد از خجلت روى تو چو ديد * لب دريا لب تفتيدهء حق‌گوى تو سوخت\r\nآسمان نيز ز داغ تو در آن ظهر عطش * سوخت ، چون غرقه به خون قامت نيكوى تو سوخت \r\n\r\nحسن خوبان\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n مجتبى ، اى گوهر مقصود ما جانها فدايت * يادگار مسجد و مسجود ما جانها فدايت\r\nاى طبيب دردمندان ، دادخواه مستمندان * مصلح دين ، رهبر مسعود ما جانها فدايت\r\nآيهء سبز خدائى ، چلچراغ روشنائى * نور قرآن ، جلوهء معبود ما جانها فدايت\r\nلالهء باغ محمّد ، نرگسش بستان احمد * دستهء ريحان و شاخ عود ما جانها فدايت\r\nباعث حسن جهانى ، حسن خوبان را نشانى * اى حسن اى شاهد مشهود ما جانها فدايت \r\n\r\nزندهء جاويد\r\n بر سر خوشان ساغر مهر و وفا درود * بر تشنگان جام زلال صفا درود\r\nبر پيروان مكتب ايمان و اعتقاد * بر لاله‌هاى گلشن آل عبا درود\r\nبر شاهدان زندهء جاويد روزگار * بر وارثان گوهر راز بقا درود\r\nبر راهيان روضهء رضوان آرزو * بر ساكنان كوچهء معشوق ما درود\r\nبر تكسوار عرصهء خونين انقلاب * فرزند پاك فاطمه و مرتضى درود\r\nبر شاعران نغمه‌سراى سراى عشق * اين قمريان عاشق و شيرين‌نوا درود \r\n\r\nراحت جان\r\n اى كه يك‌عمر ز هجران تو غم مىخوردم * در كنار تو و دور از تو ، بسر مىبردم\r\n« زندگى كردن من مردن تدريجى بود « 1 » » * كاشكى روز نخستين ، ز غمت مىمردم !\r\nمن كه دور از رخ تو گلخن ويران شده‌ام * گلشن باغ بهشتم كه چنين ، پژمردم\r\nبيش از اين دلبر من درد فراقم مفزاى * ز فراق گل رويت ، چو هَزار افسردم\r\nنگهى سوى من خسته كن ، اى راحت جان * بىتو آرام ندارم ، چه كنم آزردم\r\nخوب شد ، خوب كه خود بودى و ديدى كه مدام * ز جفاى تو بسى خون جگر مىخوردم \r\n\r\n\r\n","description":"","footnote":"\r\n( 1 ) - مصراع از فرّخى يزدى است .\r\n","page_name":" 218 ","page_number":218},
  {"content":"\r\n\r\n\r\nفرياد ( 1352 )\r\nليدا چراغى ، كه در شعر تخلّص « فرياد » را برگزيد ، فرزند على ، در خردادماه سال 1352 هجرى شمسى در كرمانشاه ديده به جهان هستى گشود . تحصيلات ابتدايى را در دبستان طبرى و دورهء راهنمايى را در مدرسهء استاد مطهّرى به انجام رسانيد و در سال 1371 موفّق به دريافت ديپلم گرديد و همان سال به مركز تربيت معلّم راه يافت و موفّق به گذراندن اين دوره شد .\r\nليدا چراغى در مورد آغاز كار شاعرى و سرودن شعر خود چنين مىگويد : « در سال‌هاى آخر دبيرستان احساس كردم كه داراى ذوق و قريحهء شعرى هستم و اشعارى مىسرودم كه استاد بزرگوارم آقاى يد اللّه عاطفى ، احساسم را به واقعيّت تبديل كرد و با ارشاد و راهنمايى ايشان با فنون شعر و رموز آن آشنايى يافتم . چون تا آن زمان با هيچ‌يك از مجامع و محافل ادبى راه پيدا نكرده بودم ، شعرم وسيلهء ايشان اصلاح مىشد . »\r\nفرياد ، از شعراى بااستعدادى است كه در حال حاضر در انجمن ادبى سخن با مسئوليّت آقاى شيروانى و انجمن ادبى قلم به سرپرستى آقاى جواد محبّت و انجمن ادبى انديشه ( اسلام‌آباد غرب ) عضويّت و فعّاليّت دارد .\r\n\r\nصداى تو\r\n غم در دلم امشب به هواى تو نشسته‌ست * در گوش دلم باز صداى تو نشسته‌ست \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n امشب دل من حسرت ديروز نخورده‌ست * بر سينهء من گرد فضاى تو نشسته‌ست\r\nمن گرچه ندانم كه غبار دل من چيست * اين نيك بدانم كه براى تو نشسته‌ست\r\nيك جو نخرد بانگ دلاويز هزاران * بر سينهء من باز نواى تو نشسته‌ست\r\nدر جمع نشسته تو نبينى كه چه تنهاست * زيراكه غريبه‌ست كه جاى تو نشسته‌ست\r\nتو يادِ كه را در دل ديوانه نهادى * در سينهء من ياد جفاى تو نشسته‌ست\r\nبيچاره « چراغى » كه دگر نور ندارد * زيراكه بر او گرد بلاى تو نشسته‌ست \r\n\r\nمناسبت شهادت حضرت على عليه السّلام گُلِ غم\r\n از ضربهء غم پشت كلامم خم شد * اشك رخم و خون دلم توأم شد\r\nامشب به تمام آسمان خواهم گفت * نورى ز سُرادقات عالم كم شد\r\nآن دل كه يتيمى به غمش خوش مىكرد * او را چه كسى به‌جز علىّ محرم شد ؟\r\nاى آيت جاويد عدالت‌خواهى ! * جز تو چه كسى رسول را همدم شد ؟\r\nگفتى به خداى كعبه راحت شده‌ام * بيچاره دل ما ، كه پر از ماتم شد\r\nهرجا كه شقايق است از داغ علىّ * اشك دل ما به گونه‌اش شبنم شد\r\nز آن ضربه كه بر فرق اميدم آمد * روييد گلى ز خون و ، نامش غم شد\r\nامشب ز غمت به چاه مىبايد گفت * « هم‌بازى كودك يتيمى كم شد » \r\n\r\nتير بيداد\r\n غم درون سينه‌ام مأوا گرفت * كودك بىهمزبانى پا گرفت\r\nدر هواى بوى ترحّم ، بوى زور * جاى عطر شبنم صحرا گرفت\r\nشب شد و هول و هراس تيرگى * در درون سينه هامان جا گرفت\r\nصد دريغا ! مهر جادوى فلان * عشق را از سينهء ليلا گرفت\r\nتير بيدادى رها شد از كمان * اوج از پرواز هر عنقا گرفت \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n خون درون چهرهء عالم نشست * چون افق با نور هم دعوا گرفت\r\nمرگ ، راحت‌تر بود زين زندگى * كار ما با زندگى بالا گرفت\r\nچون عدالت در كنارم جان سپرد * قامت من در جوانى تا گرفت\r\nطعنه‌هاى دل ز « فرياد » اين‌چنين * طاقت صبر و تحمّل را گرفت \r\n\r\nروز از نو و . . .\r\n ديشب به درِ ميكده دارم زده بودند * پايان به غم اين دل زارم زده بودند\r\nديشب همه احساس مرا خاك نمودند * پرپر گل ياسى به مزارم زده بودند\r\nديشب همه غرق سيه و گريه ، تو گويى * فرياد بر اين ايل و تبارم زده بودند\r\nدر حيرت سختى به دل خاك نشستم * از آن خطِ پايان كه به كارم زده بودند\r\nاز خويش بپرسيد دلم ، واى خدايا ! * آن وقت كه آتش به قرارم زده بودند\r\nآيا يكى از سيل هزارين سيه‌پوش * ره بر ستمِ آن شبِ تارم زده بودند\r\nدر حسرت ديدار ، به ديوار رسيدم * افسوس ! همه خيمه كنارم زده بودند\r\nامّا چو غم ، آرى ، شبى از راه رسيدند * لبخند بر اين ديدهء زارم زده بودند\r\nافسوس ! كه شب رفت و سحر هم ز درآمد * ديدم كه به خواب آمده ، دارم زده بودند\r\nروز از نو و روزى ز نو و چشم به راهى * « فرياد » كه آتش به قرارم زده بودند \r\n\r\nبىصدا شكستند\r\n پرواز مرا به هم شكستند * پرهاى مرا به زور بستند\r\nچون مرغ اسير پاى در دام * امّيد مرا ز هم گسستند\r\nاين خلق دورنگ جمله خفته * بيدار كنند ، خودپرستند\r\nتا بانگ اناالحق‌ّام نيايد * منصوروشم به دار بستند\r\nسنگى به جنازه‌ام فكندند * راحت ز كنار من بجستند\r\nچشم و نگه عطوفتم را * با نشتر اضطراب خستند \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n تا باز به گريه‌ام بخندند * پاى سخن دلم نشستند\r\nاين چينى بست خورده‌ات را * « فرياد » چه بىصدا شكستند \r\n\r\nنمىارزد\r\n دلا ! گر لاله را فهميده باشيم * سرانجام سخن سنجيده باشيم\r\nبه روى خاك اگر افتاده باشيم * كليد گنج را بخشيده باشيم\r\nدل از يارىِ ياران كنده باشيم * چو نورى بر همه تابيده باشيم\r\nاگر در سينه عشقى مانده ما را * چو مجنون از غمش كوچيده باشيم\r\nاگر غم جانمان را خانه سازد * و از يارى اگر رنجيده باشيم\r\nنمىارزد به اينكه دوستى را * به آسانى ز هم پاشيده باشيم \r\n\r\nآزاد باشيم\r\n بيا اى زندگى ، تا شاد باشيم * بلوغ باغ در مرداد باشيم\r\nبيا تا كلبه‌اى از گل بسازيم * به ياد شاپرك‌ها شاد باشيم\r\nبراى ضميران‌ها ، ياسمن‌ها * نسيم صبح را امداد باشيم\r\nبراى درك پرواز كبوتر * بيا باهم چو سرو آزاد باشيم\r\nبيا تا مرهم زخم شقايق * بيا نفرين گر بيداد باشيم\r\nبيا تا در دل يك روز ابرى * فروغ مهر را همزاد باشيم\r\nبيا تا بر خرابىهاى بيداد * طلوع صبح روز داد باشيم\r\nبيا سدّ سكوت سرد ، بشكن * بيا « فرياد » در فرياد باشيم \r\n\r\nمثل دريا باصفا ، مادر\r\n چشم‌هايت آشيانى از صفاست * زير پايت باغ زيباى خداست\r\nياد خوب لاىلايت ، خوب من ! * مثل عطر خيس باران در هواست \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n روز ميلاد گل است و روز مهد * روز توزيع عطوفت در فضاست\r\nاى طلوع عشق در دستان تو * خانهء سبز محبّت‌ها كجاست ؟\r\nاى بلوغ نور در مرداب دور * چشم‌هايت مثل دريا باصفاست\r\nاى صداقت‌پيشه‌تر از آفتاب * مثل شبنم خانه‌ات در سبزه‌هاست\r\nمرحبا بلبل ! تو « فريادى » بزن * آنچه مىماند ز ما تنها صداست \r\n\r\nرويش احساس\r\n در آن شب قصّهء دل گفتنى بود * ز جان گَرد كدورت رفتنى بود\r\nبه فكر رويش احساس بودم * ولى آن غنچه هم نشكفتنى بود \r\n\r\nشيشهء تنهايى\r\n امشب به درت چو بينوا آمده‌ام * در كوى سكوت بىصدا آمده‌ام\r\nتا نشكند اين شيشهء تنهايى من * از كوى جفا به صد بلا آمده‌ام \r\n\r\nدستان هنر\r\n اين سبزه و گل محبّت پاك خداست * دستان هنر ، شكوفهء تاك خداست\r\nيادم نرود كه سبزه را ثبت كنم * كاين معجزهء زمين نمناك خداست \r\n\r\nتصوير محبّت\r\n كاش اين مردم وفا مىداشتند ! * كاش قلبى باصفا مىداشتند\r\nكاش تصوير محبّت را چو اشك * تا ابد در چشم ما مىكاشتند ! \r\n\r\nسحر آمد\r\nچه غوغايى سحر دارد\r\nچه بلوايى به سر دارد\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمؤذن مژده مىآرد كه شب طىّ شد ، سحر آمد\r\nسحر آمد و همراهش ، طراوت از افق جوشيد ، صداقت از سفر آمد\r\nو مرغك همچنان سرمست از بوى نسيم عشق\r\nسرود دوستى مىخواند ، همه شاد از فروغ روز و من غمگينم از اين تكرار بىپايان\r\nو من غمگين از اين كوچ شقايق‌ها\r\nو من در بند عشق اختران نور مىگفتم به زير لب\r\nخدايا ! عاقبت خورشيد روى ماه را هرگز نمىبيند\r\nچرا يارانِ بس زيبا ، به عمرى اين‌چنين كوتاه\r\nدر آغوش ستيزى سخت در خون شفق سردرگريبانند .\r\nسحر آمد و من مستم ، مست از بادهء بودن\r\nسحر آمد و دل چون بوم بر ويرانه‌هاى شب نسيم عشق را آهسته مىخواند\r\nدر گوش ستاره با نواى غم سرود لحظهء بدرود را با بغض مىخواند .\r\nو شب‌باز از پى بودن\r\nبراى مهلتى ديگر ، با ياران عاشق‌پيشه‌اش\r\nبدرود مىگويد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفرياد ( 1361 )\r\nخانم سيّده ، عذرا حسينى كه براى شعرش تخلّص فرياد را برگزيده است در بيست و هشتم بهمن سال 1361 در تهران تولّد يافت و در آن شهر به تحصيل پرداخت ، دورهء ابتدائى و متوسّطه را به پايان رسانيد و در رشتهء گرافيك به مدرك ديپلم دست‌يافت .\r\nخانم عذرا حسينى دربارهء شعر و شاعرى خود مىگويد : « از كودكى عاشق شعر بودم و با خود همواره شعر زمزمه مىكردم در سال 1376 به عضويت انجمن ادبى حكيم ناصرخسرو كه استاد ابراهيم ناعم رياست آن را به عهده دارد درآمدم و سرودن شعر را جدّى گرفتم ، استاد ناعم در اين رهگذر هم مشوّقم بود و هم راهنما . با اينكه پدرم چندان علاقه‌اى به شعر نداشت تصميم گرفتم خود را بالا بكشم و در چند مسابقه شركت كردم . در استان قزوين به كسب مقام اوّل در ميان شركت‌كنندگان نايل شدم و از دست رياست جمهور جايزه دريافت كردم و همواره در تلاشم كه شعرم به كمال برسد . در حال حاضر در يك شركت تبليغاتى كار مىكنم و در آرزوى پيشرفت هستم . »\r\n\r\nخسته از عشق\r\n اگرچه مىدانم دلم را باز ، پرپر مىكنى * چشم‌هاى خسته‌ام را ، ابرى و تر مىكنى\r\nمثل مجنون مىشوى يك روز امّا روز بعد * باز قهرى با منو از پيش بدتر مىكنى\r\nروزگارم تار گشته گوش كن اى آشنا * ازچه‌رو اين‌گونه ، دارى با دلم سر مىكنى \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n از گناهت كه گذشتم با تو من راه آمدم * تو ولى با قلب من رفتار ديگر مىكنى\r\nاز تو و از حرفهاى كهنه و تكراريت * ذلّه شد دل ، خسته‌ام از عشق ، باور مىكنى \r\n\r\nبازيچهء تقدير\r\n شب‌ها چقدر سردند ، غم‌ها چه نفس‌گيرند * اينجا كه عقابان ، هم عمريست زمين گيرند\r\nروئيده گل حسرت اينجا همه دلتنگ‌اند * مردم همه درمانده از ديدن هم سيرند\r\nمرگ گل خوشبختى ، خواب شب بدبختى * خوابى كه دمادم در آئينهء تعبيرند\r\nآنان كه نمىارزند ، امروز چه مشهورند * مردان بزرگ ، امّا در حاشيه مىميرند\r\nانگار همه قهرند ، با عاطفه و با عشق * دل‌ها شده مثل سنگ عاشق‌شدهء پيرند\r\nنه كوشش و آبادى ، نه عزّت و آزادى * ازبس همه تسليم بازيچهء تقديرند ! \r\n\r\nطلوع شب\r\n دوباره غزل‌هاى پراشك و آه * دوباره شبى كه در او نيست ماه\r\nدوباره سكوتى پر از همهمه * ميان دل مردم روسياه\r\nهمه گاز بر سيب شوكت زنند * و ما مانده‌ايم و دل‌خون و چاه\r\nشغالان در اين جار رئيس‌اند و بس * و ما برّه‌اى ساكت و سربراه\r\nگناه من و تو ، همين اعتماد * كه كرده همه زندگى را تباه\r\nدر اينجا كه فردا طلوع شب است * چه اميدوارى به شوق پگاه\r\nمگر رويش اينجا غلط بوده كه * جوانه زد از ريشه هامان گناه\r\nو بغضى كه « فرياد » پايان اوست * شبيه نفس مانده در نيمه‌راه \r\n\r\nزيباست\r\n صدايت چون صداى آب زيباست * نگاهت مثل يك مهتاب زيباست\r\nلبانت باغ سرخ ناشكفته * شبيه غنچهء بىتاب زيباست \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n تو مىآئى به خوابم با شكايت * ولى بااين‌همه اين خواب زيباست\r\nدلم را مثل گل ، بر آب دادى * ولى گلدسته هم بر آب زيباست \r\n\r\nغريبانه\r\n ميان غربت و غصّه ، ميان تلّى درد * نشسته‌ام چه غريبانه با نگاهى سرد\r\nمنى كه دختر آئينه و غزل بودم * چه شد بهار قشنگم ، شدم خزان زرد\r\nنگو عزيز و پناهم چرا نمىخندم * مگر زمانه ، به من يا تو اعتنائى كرد\r\nبه جرم سادگى و اعتماد و ايمانم * شدم مترسك آرام باغ هر نامرد\r\nمگر براى پريدن نيامده بودم * چرا شدم ز بلندآسمان زيبا طرد ؟\r\nمگر ترانه نبودم پر از غرور و صدا * مگر سپيده نبودم چرا شدم شبگرد ؟\r\nدوباره فتنهء شيطان مرا ز خود دزديد * براى دست نجيبم دوباره سيب آورد\r\nصداى خندهء شيطان و روسياهى من * و دخترى كه نشسته ميان تلّى درد ! \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nفريدون ( 1379 - 1321 )\r\nشادروان فريدون گرايلى فرزند على اصغر نويسنده‌اى توانا و شاعرى عاشق‌پيشه و پژوهشگرى گرانقدر بود كه در سال 1321 هجرى شمسى در نيشابور ، شهر تاريخى كه بزرگانى چون خيّام و عطّار از آنجا برخاسته و به شهرت جهانى رسيده‌اند چشم به جهان گشود .\r\nگرايلى در زادگاه خود به كسب دانش پرداخت و دانشهاى ابتدائى و دورهء متوسّطه را در شهر خود و مشهد به پايان رسانيد و تحصيلات عاليه را در دانشگاه اصفهان در رشتهء تاريخ به پاى برد و فارغ التّحصيل شد . خود دربارهء گزينش رشتهء تاريخ مىگويد :\r\n« از همان آغاز ( جوانى ) عاشق تاريخ بودم و گاه‌وبيگاه در زمينهء تاريخ گذشتهء نيشابور با دانشورانى كه به خانهء ما مىآمدند مشتاقانه صحبت مىكردم و گفته‌هايشان را نقش خاطر مىنمودم . »\r\nفريدون در سال 1340 به استخدام آموزش و پرورش درآمد و در آموزشگاههاى شهر خود به تدريس اشتغال ورزيد و به تعليم و تربيت جوانان همّت گماشت و جوانان را به‌گونه‌اى پرورش داد كه نسبت به شهر خود و افتخارات گذشته‌اش عشق بورزند و در بزرگداشت ميراث تاريخى و فرهنگى زادگاه خود بكوشند .\r\nفريدون شاعرى عاشق‌پيشه بود ، عشق به سرزمين و زادگاهش ، هركس آثار و تأليفات او را بخواند اين عشق را از خلال نوشته‌هايش احساس مىكند .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nگرايلى انسانى وارسته و شاعرى توانا و عارف‌پيشه بود به‌همين‌جهت شعرش شيوا و دلنشين و كلامش برخاسته از دل است ، اين وارستگى و اخلاص بىشائبه است كه او نسبت به نيشابور و مردم آن ابراز مىدارد وى را محبوب القلوب همشهريانش كرده بود .\r\nفريدون چون يك مورّخ است دربارهء شعر و شاعريش با شكسته‌نفسى مىگويد :\r\n« هرگز نخواسته‌ام و نمىخواهم كسى مرا به‌عنوان شاعر بشناسد زيرا اگر شعرى مىگويم ، سخن دلم را مىسرايم و از نظر من كسى را مطلق مىتوان شاعر ناميد كه از تمام مشغله‌ها و تعلّقات جز اين يك دامن كشيده باشد و لحظه‌هايش از عطر شعر و ادب سرشار باشد از اينجاست كه من بشخصه كمتر خواسته‌ام شاعر باشم ، اگر ابياتى چند زمزمه گونه‌هاى تنهائىام را نقل كنم تنها بدان خاطر است كه بر باريك‌بينان و نكته‌سنجان و نادره‌كاران پوشيده نماند كه آن شم شعرى را داشته‌ام كه در دواوين سخنوران به انتخاب بنشينم . »\r\nگرايلى چهره‌اى انسانى و مردم دوست داشت ، لذّت زندگىاش را در ديدار با دوستان و مصاحبت آنان مىدانست . خانه‌اش محفل ارباب ذوق و هنر و ميعادگاه اهل دل و مجمع ادب دوستان و فرهنگ‌پروران بود و از اينكه نسبت به مردم عشق مىورزد و مردم نيز او را دوست دارند شاكر و سپاسگزار بود .\r\nگرايلى سرانجام روز پنجشنبه چهاردهم مهر ماه 1379 درحالىكه در مراسم بزرگداشت پهلوان يعقوبلى شوروزى مشغول سخنرانى بود دچار ايست قلبى گرديد و همان دم جان سپرد و مرگ او سبب اندوه فراوان مردم نيشابور و دوستانش شد و طى مراسمى باشكوه جنازه‌اش تشييع و به خاك سپرده شد ، روانش شاد باد .\r\nاز فريدون گرايلى تاكنون سه تأليف و اثر نفيس به زيور طبع آراسته گرديده كه مورد استقبال كم‌نظيرى قرار گرفته و با تيراژ بالائى مكرّر چاپ شده است : 1 - نيشابور شهر فيروزه ( 1357 ) 2 - نيشابور و محاكمه حكيم عمر خيّام ( 1370 ) 3 - مشاهير\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nنيشابور ( شهر قلمدان‌هاى مرصّع ) ( 1377 )\r\n\r\nبا كه بگويم ؟\r\n كيست آن كس كه تو را ديد و گرفتار نشد * يا چو منصور ، خريدار سرِ دار نشد\r\nدرد خود با كه بگويم ؟ كه به غير تو كسى * راحت جان و شفاى دل بيمار نشد\r\nآمدم تا كه ببينم رخ زيباى تو را * عمر طى گشت و مرا فرصت ديدار نشد\r\nدير و بتخانه و مسجد ، همه را سر زده‌ام * خانه‌اى امن‌تر از خانهء خمّار نشد\r\nپير ميخانه كجائى ؟ بده آن آب عقيق * كه مرا سوخت جگر ، يار خبردار نشد\r\nگوشه‌گيرى هوسم بود كه رسوا نشوم * خواستم تا نشوم شهرهء بازار ، نشد\r\nگر كه مجنون تو گرديده « فريدون » چه عجب * هركه مدهوش شد از عشق تو هشيار نشد \r\n\r\nساقىنامه « 1 »\r\n بيا ساقيا شب‌نشينى رويم * به ميخانه‌هاى زمينى رويم\r\nاز اين زندگى من دگر خسته‌ام * به كنجى نشسته زبان بسته‌ام\r\nز زهد ريا من به تنگ آمدم * كه با زاهد امشب به جنگ آمدم\r\nسخن‌هاى تو زاهدا چون رياست * خدا شاهد است آنچه گفتى خطاست\r\nتو فرزند زر را مخوان ناخلف * كه پنهان بُوَد در ميان صدف\r\nبه خون جگر لعل سيراب شد * كه انگور در خم مى ناب شد\r\nبيا ساقى آب حياتم بده * ز غصّه تو امشب نجاتم بده\r\nبلا از تن و جان من دور كن * تو سيرابم از ساغر نور كن\r\nبيا ساقيا لحظه‌اى كن شتاب * خرابم ، خرابم ، خرابم ، خراب\r\nكه امشب مرا گريه بىاختيار * برآورده از روزگارم دمار \r\n\r\n\r\n","description":"","footnote":"\r\n( 1 ) - شاعر مىگويد : « صادقانه اعتراف مىكنم كه در تمام عمر خويش فقط يك‌بار نماز واقعى خواندم ؛ آن نماز شام و مغربى در اربعين ابا عبد اللّه الحسين كه دَرِ دل بر غير بسته بودم و اين ساقىنامه ميوه وصله آن نماز است . پروردگار را فقط يك‌بار ديگر توفيق خواندن چنين نمازى را به من عنايت بفرما . »\r\n","page_name":" 230 ","page_number":230},
  {"content":"\r\n\r\n بده ساقى آن مى كه مشتى خمار * برندم چو منصور بالاى دار\r\nاز آن مى كه گر ريزش روى خاك * برندم چو منصور بالاى دار\r\nاز آن مى كه شايسته عام نيست * از آن مى كه لايق بهر جام نيست\r\nبزن مطرب امشب تو چنگى به چنگ * كه آسوده گردم از اين نام و ننگ\r\nبزن مطرب آن نى كه افتم به خاك * برآرم ز دل ناله‌اى دردناك\r\nبزن مطرب آهنگ با زير و بم * مغنى دلم گشته لبريز غم\r\nچرا گشته‌اى ، اى مغنّى خموش * درآور تو ما را به جوش و خروش\r\nمغنى چرا تو زبان‌بسته‌اى * مگر تو خمارى و دل‌خسته‌اى\r\nمغنى برايم غزل ساز كن * بيا امشب آهنگ آواز كن\r\nمغنى بخوان ناله‌اى سوزناك * كه نالد دل مرده در زير خاك\r\nبه من ساقى امشب دوائى بده * به ترياق مى كيميائى بده\r\nكه من تشنهء جرعه‌اى زان مىام * گمانت كه ميهمان تو كىام\r\nلب از شكوه امشب چو من دوختم * مىام ده كه از تشنگى سوختم\r\nاز آن مى كه لبريز اسرار هوست * از آن مى كه شعرم همه وصف اوست\r\nچگونه رسيدم به اين سن و سال * بشد عمر ديگر نباشد مجال\r\nسه بيت از رضى آورم چونكه گفت * خدايش بيامرزد اين در كه سفت\r\n« جهان منزل راحت‌انديش نيست * ازل تا ابد يك‌نفس بيش نيست\r\n« فلك بين چه با جان ما مىكند * چها كرده است و چها مىكند »\r\n« نمىگردد اين آسيا جز به خون * الهى كه برگردد اين سرنگون »\r\nچه ديدم در اين عمر پنجاه سال * بجز ماتم و غصّه و قيل و قال\r\nقبول چنين مطلبى مشكل است * كه محمل به نزديك سرمنزل است\r\nمرا مىكشد آخر اين چرخ پير * به دستش اسيرم ، اسيرم ، اسير\r\nمكن ساقى از وعدهء خود عدول * ملولم ، ملولم ، ملولم ، ملول \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n بده ساقيا آن مى لَم يَزَل * كه واقف شوم من ز روز ازل\r\nاز آن مى كه هوهوزنانم كند * كه نام تو ورد زبانم كند\r\nاز آن مى كه عارف سبك‌بار شد * انا الحق زد و بر سر دار شد\r\nاز آن مى كه گيرد ربّ جليل * كه آتش گلستان كند بر خليل\r\nاز آن مى كه موسى بنوشد به‌طور * شرفياب گردد ، دمى در حضور\r\nاز آن مى كه دم را مسيحا كند * از آن مى كه هر ده احيا كند\r\nاز آن مى كه شد امّى كنز الحكم * چو گفت  الَّذِي عَلَّمَ بِالْقَلَمِ \r\nاز آن مى كه دادى به باب بتول * امين شد نبى و نبى شد رسول\r\nاز آن مى كه جان را كند صيقلى * از آن مى كه گويم على يا على\r\nاز آن مى كه هنگام راز و نياز * كشد تير پاى على در نماز\r\nچو مولا على ساقى كوثر است * به وصفش نگويم سخن بهتر است\r\nكه دريا نگنجد بيك كوزه آب * ننوشد كسى هرگز آب از سراب\r\nچنين هديه‌اى گرچه ناقابل است * چه گويم على جان ، زبان دل است\r\nكنم جان و سر را به راهت فدا * خدا گفته درباره‌ات   هَلْ أَتى  \r\nنگويم خدائى ، ولى بنده‌ام * على جان به اميد تو زنده‌ام \r\n\r\nبمناسبت ميلاد حضرت زهرا عليها السّلام\r\n امشب شب تولّد زهراى اطهر است * عالم همه ز پرتو رويش منوّر است\r\nزهرا اگر نبود كجا داشت همسرى * شير خدا كه صفدر دين پيمبر است\r\nامشب شب تولّد آن شيرزن كه زاد * مردى كزو سراسر تاريخ سنگر است\r\nزهرا اگر نبود كه مىزاد كودكى * كز خوان او تمامى روى زمين تر است\r\nامشب شب تولّد خاتون كربلاست * زينب كه جان او همه در عشق مضمر است\r\nدخت بتول آنكه به صحراى كربلا * پاسخ‌گزار منطق سرخ برادر است\r\nامشب شب ولادت نور است و آسمان * از شوق روى او همه درياى اختر است \r\n\r\n","description":"","footnote":"","page_name":" 232 ","page_number":232},
  {"content":"\r\n\r\n امشب شب تولّد نسل تشيّع است * زهرا كه بهر امت اسلام مادر است\r\nامشب شب تولّد نوباوهء رسول * امشب شب تولّد روح مصوّر است\r\nامشب شب تولّد آن مرغ نغمه‌گير * كش آشيان ز شاخهء طوبى فراتر است\r\nجبريل نغمه مىزند امشب به عرش حق * ورد زبان او همه آيات كوثر است\r\nامشب شب تولّد ماهى كه روزگار * بىاو اگر هزار پسر داشت ابتر است\r\nمصداق   وَ الضُّحى   است « فريدون » تولّدش * آرى شب تولّد زهراى اطهر است \r\n\r\nملال جان\r\n دلِ گرفتهء من ، باغ زرد پائيز است * فضاى خاطرم ، از رنج و غصّه لبريز است\r\nز بندبندِ تنم اشك درد مىريزد * چرا كه هستى من ذرّه‌ذرّه غم‌خيز است\r\nشكست جام جوانى شراب شادى ريخت * شكست جام طلا ، در افق غم‌انگيز است\r\nشفق ز خون دلم ساغرى است مالامال * زمانه مستيش از آتش دلم تيز است\r\nحجاب طلعت خورشيد مىشود گردم * غبار من ز بس مرگ بس سبك‌خيز است\r\nز دوريت همه‌شب ناله مىزنم تا صبح * دلم به شاخ غمت مرغك شباويز است\r\nملال جان « فريدون » همين نه امروزى است * ز بخت بد ز ازل ، خاك او غم‌آميز است \r\n\r\nديدهء بيدار\r\n امشب شده‌ام مست كه بسيار بگريم * ساقى مده پيمانه ، كه هشيار بگريم\r\nاندوه تو ، لبخند جوانى ز دلم برد * اى پير غمت من شده ، بگذار بگريم\r\nتا جان به سلامت برم از چنگ مصائب * مستانه به ياد رخت اى يار بگريم\r\nبا اشك بشويم ز دلم گرد ملالت * چون ابر شوم ، بر سر بازار بگريم\r\nرويد ز دلم ، غنچهء اميد وصالت * گر من ز غمت اى گل بىخار بگريم\r\nتا كس نشود باخبر از سرّ ضميرم * مُهرى بزنم بر لب اسرار بگريم\r\nاز سوز دلم ، شمع خبردار نگردد * با ياد تو در خلوت پندار بگريم \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n تا محفل من نور ندارد ز جمالت * چون شمع به يادت به شب تار بگريم\r\nخواهم همهء خلق بدانند غم من * از عشق تو در كوچه و بازار بگريم\r\nاى دل تو چرا يك‌نفس آرام نگيرى * از دست تو ، يا از غم دلدار بگريم\r\nاز درد تو تا دل شده بيمار ، مه من * هر شب به سر بستر بيمار بگريم\r\nخواهم كه شبى بر سر راهت بنشينم * ترسم كه مگر لحظهء ديدار بگريم\r\nتا در قفس عشق اسير آمده جانم * بر حالت هر مرغ گرفتار بگريم\r\nتا راه تو آذين كنم از اشك بلورين * ريزم به رهت گوهر شهوار بگريم\r\nتا اشك مرا بينى و آئى به تماشا * باران شوم و بر در و ديوار بگريم\r\nزلف تو ، مرا كرد پريشان و سيه‌روز * از دست تو و آن طرّهء طرّار بگريم\r\nمن عاشقم و حال من امروز عيان است * هرچند كنى عشق من انكار بگريم\r\nاشكم چكد از ديده و الفاظ بشويد * چون وقت سرائيدن اشعار بگريم\r\nبخت تو به خواب است « فريدون » و از اين غم * شب تا سحر از ديدهء بيدار بگريم \r\n\r\nتقديم به مولا على عليه السّلام\r\n هركجا كردم نظر در عالم معنا عليست * در ميان كوه و دشت و جنگل و دريا عليست\r\nرفته بودم دسته‌اى گل را بچينم از چمن * حيفم آمد چونكه ديدم هر گل زيبا عليست\r\nپيش رو قرآن نهادم تا بخوانم سوره‌اى * ديدم آنجا   هَلْ أَتى   و سوره طه عليست\r\nتا شدم مستغرق درياى علم و معرفت * ديدم اندر عمق دريا لؤلؤ لالا عليست\r\nهمره هدهد به كوه قاف رفتم در خيال * ديدم آنجا هدهد و ما و من و عنقا عليست \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n كوه تينا رفتم و زيتا و سينا چو كليم * رَبّ ارنى گفتم و ديدم كه در آنجا عليست\r\nشيخ را ديدم درون خانقاهى مست‌مست * زير لب مستانه مىگفت او على تنها عليست\r\nدر كليسا و كِنشت و كعبه و دير مغان * در زمين و آسمان و عالم بالا عليست\r\nخواستم معنا كنم من واژه معشوق و عشق * ديدم آنجا عاشق و معشوق هر شيدا عليست\r\nغزوه‌ها را يك‌به‌يك در ذهن خود كردم مرور * ديدم آنجا يكّه‌تاز عرصهء هيجا عليست\r\nمشكلاتم را چو بردم بر در هر خانه‌اى * در زدم ديدم فقط حلّال مشكلها عليست\r\nفُزتُ ربّ الكعبة را در كوفه هركس تا شنيد * يك‌صدا فرياد مىكردند كه وا ويلا عليست\r\nاختيار اين قلم از دست من خارج شده * روى كاغذ هرچه آمد لا فتى الّا عليست\r\nتا به خود آمد « فريدون » ديد حتّى اين قلم * مثل من او عاشق و ديوانهء مولا عليست \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nفريدون ( 1309 )\r\nفريدون نكونام ، فرزند غلامحسين ، در سال 1309 هجرى شمسى در كرمانشاه پا به عرصهء حيات گذاشت . تحصيلات ابتدايى و دورهء متوسّطه را در زادگاهش به پايان رسانيد و در سال 1329 به استخدام شهردارى كرمانشاه درآمد و در آن شهر به خدمت اشتغال ورزيد ، سرانجام در سال 1359 پس از سى سال خدمت بازنشسته گرديد .\r\nنكونام كه در شعر تخلّص به اسم مىكند ، از نوجوانى به شعر و ادب علاقه و دلبستگى پيدا كرد و از اشعار لسان الغيب خواجه حافظ شيراز لذّت مىبرد و به اتّفاق عمويش ، مرحوم عبد اللّه نكونام ، به انجمن ادبى دانشوران كرمانشاه مىرفت و از محضر اساتيد شعر انجمن كسب فيض مىكرد و اشعارش در روزنامهء خسروى و خاك خسرو و نشريهء انجمن ادبى سخن به چاپ مىرسيد .\r\nفريدون نكونام مىگويد :\r\n« از كارهاى من جمع‌آورى و تدوين ديوان كلّى از شعراى نامى كرمانشاه و همچنين تك‌بيتىهاى زيبايى از شعراى متقدّم و معاصر مخصوصا شعراى كرمانشاه است كه اميدوارم در آيندهء نزديك توفيق چاپ آن را پيدا كنم . »\r\n\r\nپيام تازه\r\n آمد از دلدار ديرينم پيام تازه‌اى * وعدهء روز نوى ، امّيد شام تازه‌اى \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n بر وفاى عهد خود سوى من آمد آن پرى * از غرور حسن با ناز و خرام تازه‌اى\r\nگفتم اى كه چون غزال از سايهء خود مىرمى * رام من مىباش با حُسن مرام تازه‌اى\r\nگفت رامم ، چون‌كه در دام تو مىباشم اسير * خواهى ار وصل مرا ، بردار گام تازه‌اى\r\nحلقه كن بر گردنم دست و لبانم را ببوس * تا كه در آغوش هم گيريم كام تازه‌اى\r\nبا دو دلداده چو روز وصل افتد اتّفاق * ساقيا ، رطل كهن آر و مُدام تازه‌اى\r\nطبع سرشارت « فريدون » جمله با فكر بديع * رشته‌هاى نظم را داده نظام تازه‌اى \r\n\r\nنماز\r\n اى جوان بشنو ، به‌جا آور نماز * تا شود خشنود از تو چاره‌ساز\r\nچون شوى از بهر حقّ تقواپذير * مىشود درهاى بسته بر تو باز\r\nصبح و ظهر و عصر و مغرب با عشا * با خُدا كن از ره اخلاص راز\r\nزين روش بخشد تو را نعمت خداى * دستت از بهر كمك نبود دراز\r\nگر عبوديّت گزينى از يقين * مىشوى از هر دو عالم بىنياز\r\nنيك‌نامى را شعار خويش كن * تا شوى بين خلايق سرفراز\r\nمردمى باش و به مردم يار شو * تا كه توفانت نگردد جانگداز\r\nراه مردان خدا را پيش گير * شو فروتن ، بر خود از نخوت متاز\r\nراه حقّ بود اين « فريدون » گويدت * پس نما از خواب غفلت ديده باز \r\n\r\nبيابان جنون\r\n با غم عشق تو ديگر سر به صحرا مىزنم * دست ردّ بر سينهء غم‌هاى دنيا مىزنم\r\nمىنويسم بر دَر و ديوارها وصف رُخت * زاهدان را از گُلستان جنان وا مىزنم\r\nگر شود در محفل من شمع رويت جلوه‌گر * همچو پروانه شرر بر جان پروا مىزنم\r\nشام يلدا تا بماند گوشهء ظلمت ز شرم * شانه بر گيسوى تو در روز يلدا مىزنم\r\nمىدهد رنج خُمارم ياد چشم مست تو * ز آن سبب در پاى خُم هر لحظه صهبا مىزنم \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n از نظر كوتاهى خود پيش او شرمنده‌ام * اعتدال سرو ، بر آن قد رعنا مىزنم\r\nشد يقين جانانه را جانبازى من چون‌كه ديد * دل بر آن مژگان تيز خنجرآسا مىزنم\r\nبىگل رويش به گلشن شكوه با گُل چون كنم * عندليبان چمن را سر به غوغا مىزنم\r\nدر بيابان جنون از مسند وارستگى * چون « فريدون » طعنه بر اورنگ دارا مىزنم \r\n\r\nگل در بر خود دارم و چيدن نتوانم\r\n دل از تو دل آرام بُريدن نتوانم * پا از سر كوى تو كشيدن نتوانم\r\nآن مرغ شكسته پروبالم من و عمرى * درمانده به بام تو پريدن نتوانم\r\nمن تشنهء كام تو و افتاده‌ام از پاى * از نوش لبت شهد چشيدن نتوانم\r\nدر گلشنم و مىكُشدم اين غم جانكاه * گل در برِ خود دارم و چيدن نتوانم\r\nاى ماه ! چو پيش نظرم جلوه‌گر آيى * از خود روم و روى تو ديدن نتوانم\r\nبا اين همهء محنت و اندوه فراوان * از دام فراق تو رهيدن نتوانم\r\nمىميرم از اين غصّه « فريدون » كه به من گفت * پيرى تو و عشق تو گزيدن نتوانم \r\n\r\nافتاده باش\r\n اى كه ورزش دوست دارى ، بهر وى آماده باش * وان در اين ره استقامت پيشه كن ، دلداده باش\r\nكن شعار خويشتن در زندگى افتادگى * در برِ آزادگان افتاده چون سجّاده باش\r\nاين كلام نغز و زيبا از حسين بن عليست * در جهان تا مىتوانى فارغ و آزاده باش\r\nاز علىّ آموز ، كوشش كن پى نيروى تن * بهر قدرت يافتن از مام گيتىزاده باش\r\n« گُرد » « 1 » بود الحق « على اصغر » كه بودى « كلّه‌شير » * بىقرين بر جاى پايش پاى خود بنهاده باش\r\nچون « قلى خان رشيدى » « 2 » پهلوان بىنظير * با كمال اقتدار و قدرتت افتاده باش\r\nچون « محمّد آقاى كندوله‌اى » « 3 » با پشتكار * در فنون كُشتى از هر نوع فوق‌العاده باش \r\n\r\n\r\n","description":"","footnote":"\r\n( 1 ) - على اصغر گُرد ، معروف به على اصغر كلّه‌شير .\r\n( 2 ) - قلى خان رشيدى ، معروف به قلى آتشبار .\r\n( 3 ) - محمّدى اسماعيلى ، معروف به محمّدى كندله‌اى / كندوله‌اى .\r\n","page_name":" 238 ","page_number":238},
  {"content":"\r\n\r\n كس نيفكنده « يد اللّه مُحبى » « 1 » را به خاك * همچو او در راهِ ورزش پيروى كن ساده باش\r\nبىشكست آمد « حسين » و بىرقيب آمد « حسن » « 2 » * چون محبّىزاده‌ها بر شير نر قلّاده باش\r\nگُرد بسيار است در اين ملك ما ، ليك اى قلم * در شمار نامشان پيوسته چون كبّاده باش\r\nعشق ورزش اى « فريدون » در جهان آمال ماست * تا توانى راهرو در اين صراط و جاده باش \r\n\r\nدوست دارم\r\n نازنين ناز تو زيبا را كشيدن دوست دارم * همچو سايه در كنارت آرميدن دوست دارم\r\nرخ مپوشان از من دلدادهء مفتون ، خدا را * ماهِ رخسار تو را بىپرده ديدن دوست دارم\r\nبوسه‌اى ز آن روى زيباى تو باشد آرزويم * شهد ، از آن لعل جان‌بخشت چشيدن دوست دارم\r\nدرّ و گوهر پيش خاك پاى تو ارزش ندارد * جاى گوهر جان‌فشانى را گزيدن دوست دارم\r\nگرچه خار غم خليده بر دلم از تو ، و ليكن * يك گلى از گلشن وصل تو چيدن دوست دارم\r\n« دوستت دارم » كلامى دلنشين باشد به هرجا * ليكن او را از زبان تو شنيدن دوست دارم\r\nبىتو اى آرام جان اين زندگى را چون « فريدون » * از فراق جان‌ستانِ تو رهيدن دوست دارم \r\n\r\nآئينه منظر\r\n گرت گل روى و گل را آفريدند * نگويم گل ، كه بهتر آفريدند\r\nبنازم كارگاه صنع حق را * كه بر حسنت مظفّر آفريدند\r\nبه هم ظاهر عجب از روى و مويت * شب و روزى مقرر آفريدند\r\nبهشت عارضت نازم كه در او * دهانى به كه كوثر آفريدند\r\nچو طوطى كى مرا شيرين‌بيان بود * ترا آئينه منظر آفريدند\r\nگرفتند آبم از زرخانهء چشم * ز سيمت تا كه پيكر آفريدند\r\nبه رويت فتنهء دور قمر شد * ز خالى كه چو اختر آفريدند \r\n\r\n\r\n","description":"","footnote":"\r\n( 1 ) - يد اللّه محبى ، معروف به يدى پهلوان .\r\n( 2 ) - حسين و حسن ، معروف به برادران محبّى .\r\n","page_name":" 239 ","page_number":239},
  {"content":"\r\n\r\n مگر زلف است گرد عارض تو * به پاى گنج اژدر آفريدند\r\nلب لعل تو را پرخنده كردند * مرا با ديدهء تر آفريدند \r\n\r\nقبلهء شما\r\n اين زال جهان آينه‌دارى بر ماست * در آينه نيك و بد به خوبى پيداست\r\nكُن جلوه به خوبى و نكويى بنماى * بهر دگران نكويىات قبله نماست \r\n\r\nخوش است\r\n هرجا كه بود يار دل‌انگيز ، خوش است * باشد چو بهار يا كه پاييز ، خوش است\r\nدر ميكده ، ساقيان سيمين‌پيكر * چون ساغر تو كنند لبريز ، خوش است \r\n\r\nجبران هجران\r\n از رهى دور آمدم تا بوسه‌بارانت كنم * بىريا اين جان شيرين را به قربانت كنم\r\nبعد عمرى دور بودن از تو ، با لطف خدا * فرصتى افتاد تا جبران هجرانت كنم \r\n\r\nبهار عرفا\r\n گويند كه پاييز ، بهار عرفاست * اين گفته كه پُرمعنى و بسيار به‌جاست\r\nگر نيست گل و نغمهء بلبل خوش باش * هر نعمتى آفريده حق در كف ماست \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nفريده ( 1322 )\r\nفريده مصطفوى ( دلجويى ) ، فرزند سعد اللّه ، در سال 1322 هجرى شمسى در تهران قدم به عرصهء حيات گذاشت . تحصيلات ابتدايى را در دبستان عفاف و دورهء متوسّطه را در دبيرستان شهناز پهلوى به انجام رسانيد . آن‌گاه در رشتهء مديريّت بازرگانى به تحصيل ادامه داد و به دريافت ليسانس توفيق يافت . سپس براى تكميل تحصيل به دانشگاه تهران راه يافت و در رشتهء علوم ادارى به اخذ مدرك فوق ليسانس نايل گرديد . ازآن‌پس با شادروان مهندس بيوك مصطفوى پيوند زناشويى بست ، امّا اين ازدواج دير نپاييد و ثمرهء آن دو فرزند بود كه بر جاى ماند .\r\nفريده دلجويى از زنان فاضله و از شاعران خوش‌قريحه و بااستعداد است كه در زبان انگليسى نيز تبحّر كامل دارد و بيشتر اوقاتش به مطالعهء كتب علمى و فلسفى و تاريخى و دواوين شعر مىگذرد .\r\nفريده از دوازده‌سالگى به سرودن شعر پرداخت . او شاعرى پراحساس و نازك خيال است ، بدون هيچ‌گونه ادّعايى و نمونه‌هاى شعرش گواه راستين اين مدّعاست .\r\nزيبايى سخن ، نازكى خيال ، ظرافت طبع و دقّت در كار شعر ، از مختصّات اوست .\r\nفريده مصطفوى شيوهء كارش در شعر غزل‌سرايى است ، امّا در مثنوى نيز كم‌وبيش طبع‌آزمايى مىكند و از عهدهء آن به خوبى برمىآيد و در سرودن شعر نو نيز از استعداد و قريحهء كافى برخوردار مىباشد ، امّا عقيده دارد : « وزن را نبايد از شعر گرفت ،\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nزيرا از آن جدايىناپذير است ؛ حتّى در فرم‌هاى آزاد . »\r\nاينك نمونه‌هايى چند از شعر او :\r\n\r\nرستخيز\r\n بايد از جا دوباره برخيزم * از سكوت و سكون بپرهيزم\r\nروى ويرانه‌هاى كاخ خيال * طرح نو ، نقش نو برانگيزم\r\nشور شعرآفرين شادى را * بر سر يأس و غم فروريزم\r\nدر افق‌هاى دور رؤياها * با طلوعى دوباره آميزم\r\nروشنى را به خانه بازآرم * با غم ، اين ديو خفته ، بستيزم\r\nدامن از دست شب رها سازم * زين سيه‌جان و جامه بگريزم\r\nاز نسيم بهاره ياد آرم * كه نه مغلوب باد پاييزم\r\nسينه‌ريزى ز غنچه‌هاى اميد * سازم از نو به گردن آويزم \r\n\r\nدامنهء خيال\r\n وه ! چه نسيمى آيد از ، دامنهء خيال من * شاد و شكفته مىكند ، چهرهء پرملال من\r\nروح شكوفه مىدمد ، باغ خزان رسيده را * عشوهء زيركانهء ، شاهد بىمثال من\r\nباز ، زبانه مىكشد ، از دل‌وجان ترانه‌اى * روح كلام ، مىدود ، در طلب وصال من\r\nزيبد اگر به شاهدى ، هرچه كنم گر او كند * گه گذرى به‌سوى من ، گه نظرى به حال من\r\nگر به كمال دلبرى ، جلوه كنم از آن بود * كآينه‌دار روى او ، گشته دل و جمال من\r\nسوز و شرار عشق را ، باز به جان خريده‌ام * در ره عاشقى نگر ، همّت بىهمال من\r\nخنده به برگ گل زند ، نازكى طبيعتم * طعنه بر آب مىزند ، صافى من ، زلال من\r\nباز رسد به گوش جان ، نغمهء عشق از آسمان * حيف كه كوته آمده ، فرصت من ، مجال من \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nگمشده در غبار\r\n رفتى و جان خسته را ، طاقت انتظار نيست * باد بهار مىوزد ، گرچه مرا بهار نيست\r\nباغ پر از شكوفه و زمزمهء پرندگان * دشت دل مرا ولى ، سايه و سبزه‌زار نيست\r\nجوى به پاى پونه‌ها ، گشته روان ترانه‌خوان * حيف كه سرو ناز من ، بر لب جويبار نيست\r\nآه دل سوختهء لاله ز كوه مىوزد * ليك چو آه سرد من ، اين همه داغدار نيست\r\nدل به خيال بسته و از همگان گسسته‌ام * چشم به ره نشسته و ، در كفم اختيار نيست\r\nگاه فراكشانَدم ، گاه فرونشانَدم * ياد تو و خيال تو ، بىتو مرا قرار نيست\r\nواى به حال زار من ! ساخته گشته كار من * همچو دلم شكسته‌اى ، گمشده در غبار نيست \r\n\r\nخسته\r\n بىتو از بىهمزبانى خسته‌ام * در به روى شور و شادى بسته‌ام\r\nمىشنيدى كاش ز آواى سحر * از خروش بادهاى رهگذر\r\nقصّه‌هاى عشق شورانگيز من * واىواى نالهء شب‌خيز من\r\nگريه‌هاى ابر باران‌پرورم * شِكوه‌هاى باور ناباورم\r\nمىگشود اى كاش امشب ديده را * بر فراز آسمان‌ها ابرها\r\nبوسه‌هاى وعده‌خيز و گرم تو * لاىلاى پرفسون نرم تو\r\nمن تو را اى درّ شعرى تابناك * اى نگاهت گويش غم‌هاى پاك\r\nخالى از رنگ هوس دل‌بسته‌ام * از جهانى غير تو بگسسته‌ام\r\nبىتوام ديوانگىها تا به كى ؟ * با مَنَت بيگانگىها تا به كى ؟\r\nاى دريغا ! مهر هم افسانه شد * عشق‌هايم از صفا بيگانه شد\r\nنقش مهر از لوح دل‌ها پاك شد * آسمان در گور دنيا خاك شد\r\nدوستى از قيد معنى وارهيد * روح انسانى ز انسان‌ها رميد\r\nز آن‌همه عشق تهى از ما و من * مانده برجا خواهش تنهاى من\r\nآدمك‌ها خسته‌دل ، انديشه تنگ * جا نشان خالى ز جان بىآب و رنگ \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n حيله‌هاشان پُرجلال و باشكوه * خنده‌ها و گريه‌هاشان از ستوه\r\nرهروان تشنهء صحراى سنگ * زندگىهاى تهى ، دل‌هاى تنگ\r\nاى دريغا ! گشته يك رؤياى دور * آن پريشان‌حالى ، آن شب‌هاى نور\r\nنيش‌هاى نوش آن پيمانه‌ها * بحر موّاج پر از دردانه‌ها\r\nخنده‌هاى سادهء پرشور تو * وعده‌هاى دلكش ، امّا دور تو\r\nلحظه‌هاى بىخودى ، ايثار عشق * بر وجود تشنه‌ام رگبار عشق\r\nاى دريغا ! نغمه‌ام را شور نيست * هستىام جز يك فريب دور نيست\r\nشادىام آلوده و درد و دروغ * آسمانم بىستاره ، بىفروغ\r\nناله‌ام ز آواى نى محزون‌تر است * گويش دلهاى حسرت‌پرور است\r\nجان من آكنده از هذيان و تب * در سكوت و ماهتاب نيمه‌شب\r\nخسته‌دل از بىوفايىهاى يار * گريم از نامردمىها زارزار\r\nامشب از غم در جهانى ديگرم * از شما اى سايه‌ها تنهاترم\r\nوه ز آزار دل سودايىام ! * كاين‌چنين چنين آكنده از تنهايىام \r\n\r\nهشدار\r\n از كوچه‌هاى خلوت بارانى * با ياد روزهاى رفته گذر كردم\r\nدر برگ‌ريز سخت خزانى سرد * با برگ‌هاى مرده سفر كردم \r\n* * *\r\n در انتهاى كوچه بن‌بستى * باغى پريده‌رنگ و پريشان بود\r\nدر سنگ‌چين كوته ديوارش * بس رازها نهفته و پنهان بود \r\n* * *\r\n اين باغ حال و جذبهء خاصى داشت * حسّى مرا به جانب آن مىراند\r\nاز درز و از شكاف در و ديوار * گويى پرىِ باغ ، مرا مىخواند \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n با آن نگاه منتظر و بىتاب * بر دوردست خاطره‌ها حيران\r\nصدها پيام و حرف و اشارت داشت * از گردش زمانه و از دوران \r\n* * *\r\n رفتم درون باغ ، چه غوغا بود * هر سو فتاده قامت رعنايى\r\nبر شاخه‌هاى خشك درخت بيد * باقى نمانده زلف سمن‌سايى \r\n* * *\r\n آن پيچك معطّر بازيگوش * نيلوفران وحشى آبىپوش\r\nپژمرده سر نهاده به روى خاك * آزرده و شكسته‌دل و خاموش \r\n* * *\r\n از برگ‌هاى سبز صنوبرها * رقصنده لعبتان سبك‌پرواز\r\nبرجا نمانده جز رخ زردى چند * بىجان و بىتحرّك و بىآواز \r\n* * *\r\n آن جويبار نرم خيال‌انگيز * جارى به پاى لاله و سوسن‌ها\r\nخشكيده اينك از تف تنهايى * دور از صداى گرم شگفتىها \r\n* * *\r\n من بودم و غروب و سكوتى سرد * جانم به شِكوه از ستم پاييز\r\nناگه پَرىِ باغ صدا سرداد * نرم و خيال‌پرور و وهم‌انگيز \r\n* * *\r\n مىخواند اين ترانه به زير لب * اين باغ را اميد بهاران است\r\nاز پشت ناله‌هاى كلاغ پير * آواز دل‌نشين هزاران است \r\n* * *\r\n اى خفته در خيال ، دمى برخيز ! * از خواب غافلانه درنگت چيست ؟\r\nزيرا خزان عمر تو را در پى * ديگر قيام سبز بهارى نيست \r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nتو از تبار نسيمى !\r\n به دشت خواب و خيالم ، گل يگانه تويى * كران اين شب سرشار و بىكرانه تويى\r\nچو مه كه نور فشاند و چنين ، به مهتابى * فرافكنده به جان شور عاشقانه تويى\r\nتو از تبار نسيمى ، من از سلالهء برگ * به لرزه آمدنم را چنين بهانه تويى\r\nميان خواب و حقيقت هميشه فاصله‌ايست * يكى نموده به ذهن من اين دوگانه تويى\r\nتو آمده ز فراسوى دور رؤياها * كنون نشسته چو شاهى به صدر خانه تويى\r\nميان ما چه چمنزار سبز دلخواهيست * رطوبت چمن و سبز جاودانه تويى\r\nملول و خسته ز افسانه‌هاى دور بهشت * بهشت باور دلها در اين ميانه تويى\r\nشب از نوازش عشق و ترانه لبريز است * بيا كه جادوى اين جذبهء شبانه تويى \r\n\r\nغم شب‌هاى تهى !\r\nآسمان روشن و دور ،\r\nچشم شب همچو بلور ،\r\nسبزه‌ها غرق به نور .\r\nمن و احساس پريشانى و غم ،\r\nغم شيرين محبّت ، غم عشق ،\r\nغم شب‌هاى تهى .\r\nغم روزى كه گذشت ،\r\nبىتو دردآور و آلوده و پوچ .\r\nغم دورى ز تو و آن نگه نرم و لطيف ،\r\nكه پيامى دارد\r\nز جهانى همه شعر و همه شور ،\r\nز افق‌هاى دور ،\r\nو لبالب ز مى روشن نور .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nغم دورى ز دودستى كه پيام‌آور صبح است و نسيم ،\r\nز دودستى كه مرا داد پناه ،\r\nدر شبى تيره و حزن‌آور و كور .\r\nغم روزى كه فراموش كنى ،\r\nقصّهء عشق و پريشانى من ،\r\nو مَنَت خسته و غمگين و ملول ،\r\nنه پناهى ،\r\nنه فروزنده نگاهى ،\r\nنه سوى تو و دنياى تو راهى .\r\nزندگى بىتو چه تنهايى تلخى !\r\nچه فريبى !\r\nچه دروغى !\r\nو چه زندان سياهى !\r\nتو مرا خندهء صبحى\r\nتو نسيمى !\r\nتو ضيايى !\r\nتو سحرگاه طلوعى !\r\nو به شام سيه‌ام جلوهء ماهى ،\r\nو جدا از تو ، من آزرده و غمگين ،\r\nبا نسيم سحر و باد ، سخن خواهم گفت ،\r\nسخن از غصّهء تنهايى خويش ،\r\nو نسيم سحر اندوه مرا خواهد برد ،\r\nو به دشت و دمن و باغ و چمن خواهد داد .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nو تو روزى آن را ،\r\nشايد از ديدهء مرطوب گلى وحشى و بىنام ،\r\nبچينى !\r\nيا كه در ساقهء سبزى ،\r\nكه سوى نور روان است ،\r\nببينى !\r\nو تو شايد روزى ،\r\nدر بهار دور ،\r\nدر بهارى كه فضا غرق هزاران عطر است ،\r\nعطر اندوه مرا ،\r\nاز علف گمنامى ،\r\nكه به زير قدمت له‌شده ، بويى !\r\nو به يادآورىام محو و گريزان ،\r\nو صدايم را ،\r\nو صدايم را بشنوى از پس آواز فراموشى ،\r\nدر زمزمهء باغچه و نغمهء باران ،\r\nدر بهارى دور ،\r\nدر بهارى همه رويان و شكوفان .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nفريده ( 1337 )\r\nفريده بُرازجانى در سال 1337 هجرى شمسى در شيراز ديده به جهان گشود . پس از انجام تحصيلات ابتدايى و دورهء متوسّطه به دانشگاه راه يافت و در رشتهء صنايع غذايى و علوم تغذيه فارغ التّحصيل شد .\r\nفريده برازجانى از شاعران پرشور و خوش‌قريحه و از نويسندگان نيكوپرداز و فعّالى است كه در قالب‌هاى مختلف شعر مىسرايد و نيز در نثرهاى شاعرانه طبع‌آزمايى مىكند . در شيراز او را به‌عنوان شاعرى سپيدسرا مىشناسند .\r\nفريده در سال 1338 با كمك تنى چند از دوستانش اوّلين نشريّهء جهاد سازندگى فارس را بيرون داد و در عين حال مسئول صفحهء « با تو كه در متنى . . . » همين نشريّه را اداره مىكرد و اكنون ضمن همكارى با مجلّهء پيام زن ، به‌عنوان گزارشگر روزنامهء كيهان انجام‌وظيفه مىكند .\r\nفريده در كنگرهء سراسرى شعر آزادگان در سال 1371 و نيز در جشنوارهء شعر و موسيقى جهاد دانشگاهى در سال 1372 نفر اوّل شد . وى يكى از برگزاركنندگان نخستين كنگرهء سراسرى شعر عاشورا در شيراز در سال 1373 بود و همچنين يكى از بانيان و برگزاركنندگان شعر جانبازان به نام « پرشكستگان عشق » مىباشد .\r\nفريده از سال 1368 با انجمن ادبى شاعران انقلاب فارس همكارى نزديك دارد و درضمن مسئول ارتباطات اين انجمن و مسئول واحد خواهران انجمن مذكور مىباشد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nمادرم كه محبّت را در من كاشت از كودكىها\r\n كسى غصّه را از دلم مىتكاند * گل عشق در باورم مىنشاند\r\nو از معبر عصمت ديدگانش * بيابان بيابان مرا مىكشاند\r\nدو چشم پر از خواب و رؤياست ، امّا * كسى خواب از چشم من مىرماند\r\nدر آن قبله‌گاه شبانه برايم * كسى سفرهء عشق مىگستراند\r\nو با گرمى مهربان صدايش * دلم را به هفت آسمان مىرساند\r\nهمان چشم پرقصّه از كودكىها * تمام مرا سوى خود مىكشاند \r\n\r\nعارفانه\r\n به خلوتى كه مستِ بوى عارفانه مىشود * شب از حكايت دلم ، پر از ترانه مىشود\r\nدلى درون سينه‌ام ، شكسته آبگينه‌ام * بلور اشك من ببين ، كه دانه‌دانه مىشود\r\nدو دست را اجابتى ، بيا يگانه آشنا * بيا كه بىحضور تو ، دعا ، دعا نمىشود\r\nدر اين قفس دلى كه بود ، پرنده‌اى كه پر گشود * فسانهء رهايىاش ، چه بىكرانه مىشود !\r\nحكايتيست لحظه‌ها ، ميان من و آينه * كه روبه‌روى من كسى ، همان يگانه مىشود\r\nاگر تمام هستىام ، قرار بىقرارى است * نگاه كن كه آينه ، پرنده‌خانه مىشود\r\nسكوت در سكوت شب و شب شراره‌هاى تب * حلول عشق را ببين ، كه جاودانه مىشود \r\n\r\nآرزو\r\n سينه‌اى پر ز نور مىخواهم * دل مست از حضور مىخواهم\r\nتا بخوانم كتابِ دردم را * آه ! سنگى صبور مىخواهم\r\nدست‌هايى پر از تلاوت آب * انعكاسى ز نور مىخواهم\r\nپشت انبوه سال‌هايى دور * يادها را مرور مىخواهم\r\nعشق يك شب به آسمان‌ها رفت * ردّ پايى ، عبور مىخواهم \r\n\r\n","description":"","footnote":"","page_name":" 250 ","page_number":250},
  {"content":"\r\n\r\n بگذاريد شروه‌خوان باشم * سينه‌اى پر ز شور مىخواهم\r\nدشتى شروه‌خوان منم كاين‌سان * مرگ را با غرور مىخواهم \r\n\r\nمرد هميشه زندهء جنوب ، رئيس على دلوارى خاك عاشقان\r\n امشب به خاك عاشقان بايد گذر كرد * با شروه‌هاى دشتى فايز سفر كرد\r\nآنجا كه خاكش بوى خون و عشق دارد * بايد به بوى عشق ترك جان و سر كرد\r\nدر دل صداى شيههء يك اسب پيچيد * انگار دل را عشق دشتستان خبر كرد\r\nروزى براى نخل‌ها ، مرثيه خواندند * كو آن دلى كاين نوحه را با عشق سر كرد ؟\r\nدر خاطرات دورِ من هر نخل مىگفت : * باران غيرت خاك را آن روز تر كرد\r\nوقتى به روى خاك آتش را گشودند * بر شانه‌هاى داغ هر نخلى ثمر كرد\r\nزخمى ز صدها داغ را بر سينه دارد * نخلى كه دستان تَبر را بىاثر كرد\r\nامروز هر نخلى پر از ياد عزيزيست * بايد به عمق يادهاى او سفر كرد \r\n\r\nاهورايى\r\n لحظه‌ها چه آرامند ، شاهدان تنهايى * بگذر از تمامِ من ، اى دو چشم دريايى\r\nآمدم شبى تا دل ، آن دلى كه مىدانى * لحظه‌اى نيارامد ، با تو اى شكيبايى\r\nدست من پر از مهر است ، گرچه غربتى دارد * تاروپودش از حرفِ ، روشنِ اهورايى\r\nابتداى من اينجاست ، انتها نمىدانم * مىخزم درون خود ، از برون غوغايى\r\nوحشتيست تاريكى ، گُم شدم در اين جنگل * جنگلى كه پايانش ، مىرسد به زيبايى\r\nدر فصول رؤيايى ، چون نسيم مىآيى * بر شكوفه‌بارانم ، اى تمامِ مانايى\r\nبشكستم تمامم را ، روى آب و آيينه * تا رها شوم در خود ، اين خود اهورايى \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nزخم پرپر\r\n سايه‌اى امروز بر در مىزند * آشنايى ساز ديگر مىزند\r\nهمچو صيّادى نشسته در كمين * سنگ بر بال كبوتر مىزند\r\nنقش خون اينجا ميان شانه‌ام * حرف‌ها از زخم خنجر مىزند\r\nمن شكستم ، آه ! اى آيينه‌ها * سنگ اينجا حرف آخر مىزند\r\nرفتم از خود با تمام هستىام * هستىام بر گوى خود سر مىزند\r\nآنچه از من مانده ، تنها شعله‌اى * شعلهء آهى كه پرپر مىزند \r\n\r\nقسمتى از يك مثنوى بلند يا مهدى ( عج )\r\n گفته بودى ، روزى آخر مىرسد * مردى از آن‌سوى خاور مىرسد\r\nمردى از آن‌سوى شهر آفتاب * مردى از ايل و تبار ماهتاب\r\nاو بيايد نورباران مىشود * هرچه قابيل است پنهان مىشود\r\nمىتكاند گرد از آيينه‌ها * مىرماند غصّه‌ها را از سينه‌ها\r\nاو بيايد انتهاىِ دردهاست * انتها بر قصّهء نامردهاست\r\nسفره‌اى بىنان نخواهد ماند ، دل * زندگى اين‌سان نخواهد ماند ، دل\r\nلحظه‌هامان لايزالى مىشود * آه ! هر مردى بلالى مىشود\r\nپير من مىگفت : آرى ، مىرسد * مردى از نسل پيمبر مىرسد\r\nغنچهء سرخ گلوى « اصغر » است * او همان فرياد سرخ « اكبر » است\r\nابتداى سعىِ هاجر اوست ، او * انتهاى خطّ كوثر اوست ، او\r\nمن يقين دارم كه او خواهد رسيد * خرقهء شب را همو خواهد دريد\r\nگوش كن اينك صداى گامِ اوست * واژه‌هايم انعكاسِ نام اوست . . . \r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nدرد پريش\r\n لحظه‌ها گرگ‌اند و عمر ما چو ميش * ناله‌ها دارد دل از هر ناىِ ريش\r\nزخم‌ها ! اى داغ‌هاى سرخ من ! * ردّ پايى مانده بر قلبم ز پيش\r\nهمچو توفانى كه هردم مىزند * تيشه‌ها بر ريشه‌ام از پيش ، بيش\r\nآه ! اى حسّ پريشان تا به كى ؟ * بايدم ويرانه تا سرحدّ خويش\r\nبال مىسايم به بالِ ابرها * گرچه دل زخميست از دردى پريش \r\n\r\nبىتو\r\n وقتى كه خاك از قفس آكنده مىشود * برگ اميد از دل من كنده مىشود\r\nديريست رفته‌اى و رها گشته‌اى عزيز * بىتو دلم به خاك پناهنده مىشود \r\n\r\nغم ريشه‌دار\r\n انديشهء سرخِ دار ، در ريشهء ماست * آرى ، غم ريشه‌دار در ريشهء ماست\r\nهر بيت كه بر لبانمان مىرويد * زخميست كه بىگدار در ريشهء ماست \r\n\r\nبه علىّ ، مولاى من تارك بشكافتهء آسمان\r\nرنج تو را بر دوش مىكشد ،\r\nچاه\r\nدر انحناى زخم‌هايت ،\r\nخاك\r\nپژواك واژه‌هايت ،\r\nآب\r\nجارى سبز اذانت\r\nنخل\r\nنخل\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنخل\r\nتارك بشكافته آسمان\r\nسرخِ سرخ\r\nتاوان داغ بر سينهء من ،\r\nهميشه\r\nمرثيه‌ها !\r\nرخصتى !\r\nتا در شروه‌هاى باد درآميزم .\r\n\r\nيا حسين عليه السّلام\r\nنور ،\r\nتنها نور\r\nو شهابى كه مىتاخت\r\nتبسّم ملائك را تا خاك .\r\nزمين نشسته بود\r\n- به بزم ستاره‌ها\r\nكه آينه‌اى رو به آسمان روييد\r\nو پنجره‌اى تا خدا تبسّم كرد .\r\nغريبانه نينوا ناليد\r\nو هفتاد و دو آفتاب را بوييد .\r\nشبى كه خدا\r\nتا زمين تبسّم كرد\r\nخاك بوى ستاره را مىداد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nفريده ( 1344 )\r\nفريده رجبى كه براى شعرش تخلّصى برنگزيده است ، من او را در اينجا با نام فريده معرّفى مىكنم . وى در سال 1344 خورشيدى در تهران پا به عرصهء حيات گذاشت . در زادگاهش به تحصيل دانش پرداخت ، دورهء ابتدائى و متوسّطه را به پايان رسانيد و به دريافت مدرك ديپلم توفيق يافت ازآن‌پس به دانشگاه راه يافت و در رشتهء زبان و ادبيّات فارسى به تحصيل ادامه داد و در سال 1376 فارغ التّحصيل شد و سالهاست كه در آموزش و پرورش استان قزوين و نيز مراكز آموزش عالى به تدريس اشتغال دارد .\r\nفريده رجبى دربارهء خود چنين مىگويد : « دوران كودكىام با عشق به نقّاشى و موسيقى گذشت ، در نوجوانى مطالعه دواوين شعراى بزرگى چون سعدى و حافظ و پروين اعتصامى ، شور سرودن را در من برانگيخت ، پس از آن آشنائى با آثار رهى معيرى ، نادر نادرپور ، هوشنگ ابتهاج ( سايه ) ، سهراب سپهرى و چند تن از شاعران معاصر ، ذهنم را بارورتر كرد ، حضور در كنگره‌ها و همايش‌هاى شعر دانشجوئى و آزاد به‌ويژه جنوب كشور از به‌يادماندنىترين خاطرات من هستند . »\r\nفريده در سرودن شعر بيشتر به قالب غزل دلبستگى نشان مىدهد و مىگويد مضامين اشعارم متنوّع ، زبان شعر نو و تا حدّ زيادى متأثّر از محيط اجتماعى و محل كارم مىباشد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nفريده رجبى در سال 1380 نخستين مجموعهء شعر خود را به نام « انديشه‌هاى دريائى » چاپ و منتشر كرد و در سال 1383 دوّمين مجموعهء اشعارش با نام « گلهاى اهورائى » طبع و روانه بازار شعر و ادب كرد .\r\n\r\nعقاب\r\n آن شب كه با نگاهت در پيچ‌وتاب بودم * در گيرودار ، ابرى ، مست شتاب بودم\r\nگاهى كه زورقت را مهتاب سايه مىزد * بر ساحل سپيدى ، چون ماسه خواب بودم\r\nپروانه‌هاى آتش ، بىبال مىپريدند * در بهت آسمان‌ها ، موج شهاب بودم\r\nسرمىزد از كرانى شور پريدن من * با شعله‌هاى ابرى در التهاب بودم\r\nآيينه‌هاى دريا از بازتاب عشقم * تكرار مىشد و من غرق شتاب بودم\r\nبا ضربه‌هاى دستى در خويش مىشكستم * در مشت‌هاى باران مثل حباب بودم\r\nسنگى در آب و ماسه مىبست ريشه و من * سرگشته در هواى تلخ سراب بودم\r\nدر آشيان مهتاب ، بال ستاره وا شد * من خيره در نگاهش مثل عقاب بودم \r\n\r\nاگر شاعر نبودم\r\n اگر شاعر نبودم حلقه‌اى بردار بودم من * سكوتى تلخ از فريادها سرشار بودم من\r\nو شايد آتشى در شعله‌سوزيهاى بيهوده * غريبانه اسير وحشت يك غار بودم من\r\nاگر شاعر نبودم ساقه‌اى بىبرگ و بىريشه * گياهى تشنه در چنگال يك ديوار بودم من\r\nنه برقى تيزپا بودم ، نه رعدى گرم و توفنده * حبابى بر كف آبى و سنگين‌بار بودم من\r\nاگر شاعر نبودم مرغ بىبال تصوّرها * سقوط تلخ و نافرجامى از افكار بودم من\r\nصداى سوزناك نى زنى در دشت تنهائى * و يا غم‌ناله‌هاى ابر آتش‌خوار بودم من\r\nاگر شاعر نبودم ، تك‌درختى در كوير شب * طنين چوب‌دست خسته‌اى پرخار بودم من\r\nرسوب عشق و حس سردى يك روح مرجانى * و در آبىترين احساس بوتيمار بودم من\r\nاگر شاعر نبودم سنگ بودم ، سخت و بىسازش * و شايد آدمى ، امّا ز خود بيزار بودم من \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n ميان سايه‌ساز جنگلى آشفته و زخمى * اگر شاعر نبودم مرغكى بيمار بودم من \r\n\r\nآدمك\r\n دوباره آدمك شدى درخت انتظار من * ترانه خزان شدى در اوج نوبهار من\r\nپر از پرنده مىشود غروب شاخسار تو * به دست باد مىرود اميد بىشمار من\r\nشكسته تندباد غم ، غرور و اعتدال تو * چگونه سرو مىشوى دوباره در كنار من ؟\r\nكلاغ‌هاى دغدغه به غارت تو روز و شب * نشسته در سكوت خود نگاه بىقرار من\r\nاگر من آدمك شوم به پاى انتظار تو * چگونه صبر مىكنى به شوق انتشار من ؟ \r\n\r\nپرچم سبز\r\n خورشيد من پر مىزند در ستواى آه تو * سر مىكشد انديشه‌ام از ناله‌ى بيگاه تو\r\nدر من شناور مىكند پروانه‌هاى عشق را * شوق شبستان‌هاى دل در آتش دلخواه من\r\nگاهى تورّق مىكند دفترچه تاريخ را * چشمان ناآرام من با حسرت جانكاه تو\r\nيوغ حقارت مىكشد بر شانه‌هاى بردگى * با تاج قدرت مىنهد بر تارك خود شاه تو\r\nدر غربت تازىگرى يا دهشت تاتارها * پيغام عبرت مىدهد چشم و دل آگاه تو\r\nبر پشت سندان‌ها نگر گاهى زنى را شيرزن * تا پروراند دشنه‌ها از خون هر بدخواه تو\r\nروزى ابو مسلم شود يا كاوهء آهنگرى * گاهى جلال الدّين شود در عرصه‌ها خونخواه تو\r\nاى كاروان‌ها گمشده در بىكران‌هاى دلت * اينك هزاران قافله سرمىكشد از چاه تو\r\nاى بر سر بالين من ، باليده با اسطوره‌ها * بوى رشادت مىدهد ، خشت و گل و هم كاه تو\r\nشادم ، غمينم ، هرچه‌ام از انعكاس روى توست * بر جزر و مدّ روح من تأثير دارد ماه تو\r\nدر گوشه‌اى از پرچم سبز تو دارم بوسه‌گاه * گسترده در من عشق را در آن ميان اللّه تو\r\nسوگند ديرين مرا هرگز مبر از خاطرت * سر مىسپارم تا ابد با جان و دل در راه تو \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nمعلّم\r\n عمريست سرمشق اميدم انتظار است * حتى مركّب ، روى كاغذ بىقرار است\r\nگل‌واژه‌ها خالى شد از شور شكفتن * اينجا خم اندر خم ، كوير و شوره‌زار است\r\nدست طبيعت شمع‌ها مىسازد از ما * شمعى كه خاموش و خميده آشكار است\r\nشمعى كه پايان مىپذيرد نيستم من * تسليم و خاموشى برايم افتخار است\r\nفرياد رستاخيزى طوفانم امّا * هفت آسمان شهرمان در استتار است\r\nاينجا كه رسم تازه دارد دل‌فريبى * صوريست بر لبها كه حكمش انتظار است\r\nبوى غريبى مىدهد تقديس ياران * اينجا كه حرف اوّل و آخر شعار است\r\nسرو امّيدم تكيه بر بادى ندارد * تنها به روى قامت خود استوار است\r\nدر پشت ميز تجربه ، با شور ايمان * هر لحظه در من آزمون اقتدار است\r\nباشم نباشم ، سر بگيرم يا نگيرم * بانگ رسايم در مسير انتشار است\r\nبذر الفباى مرا هرجا بكارند * شاخ نهالى در كنارش يادگار است\r\nعمرى مرا شاگرد شهر عشق كردند * وقتى كه سرمشق اميدم انتظار است \r\n\r\nاربعين\r\n وقتى كه داس هرزه هر شب خوشه‌چين است * صحرا به صحرا كربلا و اربعين است\r\nاينجا نفس سنگين‌تر از موج هياهوست * طبل عزا كوبنده بر قلب زمين است\r\nاينجا كه گمنامى حديثى تازه دارد * اينجا بهشت عاشقان راستين است\r\nكارى ز دست اشك ديگر برنيايد * فرياد كن ، تا اشك‌ها در آستين است\r\nاينجا فقط مرغان بىسر لاله دارند * سنگ مزارى نيست ، خشت و سنگ‌چين است\r\nهرگز اثر از بال‌وپرهاشان نجوئيد * قاف بلند عشق ، خاكسترنشين است\r\nبيرق كشيده خون گمنامان در آتش * باور كنيد اينجا هميشه اربعين است \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nفرياد من\r\n اى طنين ناله‌هايت بىصدا فرياد من * اى ميان سايه‌هاى شب رها فرياد من\r\nريشه‌دارى در ميان مشت‌هايم سالهاست * باز كن مشت تمنّاى مرا فرياد من\r\nخون‌باران مىچكد در ناودانهاى بهار * آه باور كن هجوم دشنه را فرياد من\r\nهيچ راهى در دل اين سينه‌هاى سرد نيست * قفل بستى بر دهان خود چرا فرياد من ؟\r\nخسته‌ام از انتظار و دلخوشيها از سكوت * از دل محرابهاى بىدعا فرياد من\r\nتا كجا با نامه‌هاى بىكبوتر ، بىاميد * لنگ‌لنگان ، پاكشان آخر كجا فرياد من\r\nهيچ چشمى اين همه پروانه را بىبال‌وپر * عادت ديدن ندارد غير ما فرياد من\r\nبيم آن دارم كه در خواب ابد پنهان شوند * آرزوهاى دلى دردآشنا فرياد من \r\n\r\nقصّهء اهرام\r\n هنوز از پس آن قلّه‌هاى بهت‌آلود * به گوش مىرسد آواى ناله و زنجير\r\nغريو مىكشد و سينه مىشكافد خاك * به روى شاخه ، نشان شكنجه و تحقير \r\n* * *\r\n هنوز ردّ عميق ستاره‌ها در اشك * نشسته بر تن نيلى و پرمهابت نيل\r\nدوباره فضل عبور كلاغ و كركس‌هاست * دوباره وقت جدال خيال با قابيل \r\n* * *\r\n هنوز گرده‌ى مردان عشق سنگين است * سكوت مىشكند سايه‌هاى لرزان را\r\nشيارهاى بلند خطوط پيشانى * گرفته گرد و غبار زمين سوزان را \r\n* * *\r\n هنوز در گذر پليكان ناپيدا * ز دخمه‌هاى ستم مىتوان نشانى داد\r\nبه قيمت نفس مرغهاى خونين‌بال * به بازهاى فريبنده آشيانى داد \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n هنوز هيبت « خوفا » « 1 » نشسته در دلها * گرفته بر سر حسرت الههء خورشيد\r\nهنوز چشمه‌ى خونى بجاست مىشنوى ؟ * صداى نبض غلامان ، شكسته و نوميد \r\n* * *\r\n هنوز ناله درهم شكستن مردان * نهفته در نفس سنگهاى سرد و سياه\r\nهنوز مىشود از مغز استخوانهاشان * شنيد قصّهء اهرام و پايه‌هاى گناه \r\n* * *\r\n چه غمگنانه تو را ثبت مىكند تاريخ * چه عالمانه تو را درس مىدهد دنيا\r\nقسم به اين همه مردان بىاثر كه زمان * ادامه مىدهد اين قصّه را به دست شما \r\n\r\nاى اشك\r\n دلم مىخواهد امشب بار غم را * ز روى شانه‌ام بردارى اى اشك\r\nبپردازى بهاى همدلى را * و حق عشق را بگذارى اى اشك\r\nمن از خواب پريشان مىهراسم * تو هم با چشم من بيدارى اى اشك\r\nاز آن روزى كه شاعر شد نگاهم * نديدم مثل تو غمخوارى اى اشك\r\nدوباره ردّ پايت مىدرخشد * ميان دفتر من ، آرى اى اشك \r\n\r\nسبكبال\r\n تشنه بودم از عطش در اين سراب افتاده‌ايم * از هجوم خستگى در شطّ خواب افتاده‌ايم\r\nروح سرگردان ما عادت به خودسوزى نداشت * همچو شب‌كوران به پاى آفتاب افتاده‌ايم\r\nشوق پرواز بلندى آشيان از ما گرفت * از سبكبالى به چنگال عقاب افتاده‌ايم\r\nبس‌كه عمرى تكيه بر ديوار خاموشى زديم * مثل عكسى كهنه از چشمان قاب افتاده‌ايم\r\nحلقه‌ها در دامن شب مىزند فرياد ما * موج سنگينيم و بىپروا در آب افتاده‌ايم \r\n\r\n\r\n","description":"","footnote":"\r\n( 1 ) - نام بزرگترين اهرام ثلاثه .\r\n","page_name":" 260 ","page_number":260},
  {"content":"\r\n\r\n\r\nراز و نياز\r\n خدايا چه بوده‌ست تدبير تو * از اين رفتن و آمدن ، سوختن\r\nميان شبستان عشقت مدام * به پاى امّيد تو افروختن \r\n* * *\r\n خدايا چه شد آن‌همه التجا * به شب‌زنده‌دارى و راز و نياز\r\nچرا آن‌همه سوز و ساز و دعا * به درگاه تو بىاثر بود باز \r\n* * *\r\n خدايا تو در من دميدى روان * ولى يك دل تنگ بخشيدىام\r\nمنم آرزومند درياى تو * چرا طينت سنگ بخشيدىام \r\n* * *\r\n خدايا مرا تاب و طاقت نماند * به من قدرت ناله كردن بده\r\nاگر خسته‌اى از غم و درد من * مرا اشتياق سرودن بده \r\n* * *\r\n خدايا توئى ماوراى وجود * ولى آفريدى مرا ناتوان\r\nچه مىخواهى از حسرت و وهم ما * ز يك‌مشت خاك و گل و استخوان ؟ \r\n* * *\r\n خدايا تويى عادل و دادگر * ولى هست دنياى ما پرجفا\r\nتو دست تواناى پرقدرتى * ولى دست ما دست عجز و دعا \r\n* * *\r\n خدايا تويى مالك و مقتدر * به ما قطعه‌اى خاك بىبر بده\r\nتويى خالق شادمانى ، ولى * به ما چشم سوزنده و تر بده \r\n* * *\r\n خدايا من و دست لرزان عشق * تو و حرمت اين همه آبرو \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n بده پاسخ پرسشم را تمام * بگو راز خلقت چه بوده ؟ بگو \r\n\r\nلاله‌ها\r\n تا ابد چشمان دريا سوگوار لاله‌هاست * سيل مرغان مهاجر ، بىقرار لاله‌هاست\r\nسايه سنگين است بر گلواژه‌هاى تابناك * چون سبكبار از هوا سنگ مزار لاله‌هاست\r\nدست بر دل داغ من مىگذارى اى بهار * آمدى ايران هنوزم داغدار لاله‌هاست\r\nگوشه‌گوشه مادرى دامن كشيده روى خاك * اشكهايش شبنمى روى غبار لاله‌هاست\r\nمانده در قابى درخشان ، سالها آن چهره‌ها * كور باشد هر چراغى تا كنار لاله‌هاست\r\nآن‌همه شوق و صداقت آن‌همه پاكى و عشق * چشم معصومانه تنها يادگار لاله‌هاست\r\nناله‌اى با شكوه‌اى ديگر نمىآيد به گوش * از رمين خسته زيرا رازدار لاله‌هاست\r\nسر فروبردند درياها به كام چاهها * بس‌كه يوسف‌هاى زخمى غمگسار لاله‌هاست\r\nهر قدم با ردّ پاى لاله‌اى طىّ مىشود * شهر من هر شاهراهش ، رهگذار لاله‌هاست \r\n\r\nغريبانه\r\n پر از عطر گل بود و جارى نشد * شكوفنده امّا بهارى نشد\r\nچه شبها سكوت زمان را شكست * پر از نغمه امّا قنارى نشد\r\nشب از سايه‌ساز گلستان گذشت * دلش آشنا جز به خارى نشد\r\nغريبانه رفت و غريبانه مرد * و بر خاك او سوگوارى نشد \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nفصحت ( 1351 - 1257 )\r\nشادروان حاج على محمّد فصحتى در سال 1275 هجرى شمسى در شيراز ديده به جهان گشود و در اين شهر نشو و نما يافت و در مكاتب زادگاهش كسب دانش و ادب كرد ، سرانجام پس از عمرى نيك‌نامى در سال 1351 شمسى چشم از جهان فروبست و در بقعهء شاه‌داعى الى اللّه به خاك سپرده شد .\r\nفصحتى از معماران معروف و سرشناس شيراز بود و در كار معمارى و مسّاحى زمين ، آن هم با دوربين ، تبحّر داشت و از وثوق و اعتماد مردم برخوردار بود و به‌عنوان كارشناس رسمى دادگسترى خدمت مىكرد و يادگارهاى معمارى وى در حرم شاهچراغ و بقعهء شاه‌داعى الى اللّه و بيمارستان مسلمين و چندين بناى ديگر مشهود است . وى به امور مذهبى سخت پايبند بود و براى انجام كارهاى خود انتظار مزد و پاداشى نداشت . با مردم سلوكى خوش و پسنديده داشت و همواره اين دو بيت شعر حافظ را زمزمه مىكرد :\r\n دلا معاش چنان كن كه گر بلغزد پاى * فرشته‌ات به دو دست دعا نگه دارد\r\nگرت هواست كه معشوق نگسلد پيوند * نگاه دار سررشته ، تا نگه دارد \r\nفصحتى ، شاعرى توانا و از ذوق و قريحتى تابناك برخوردار بود . گاهى فىالبداهه نيز شعر مىسرود و از انواع شعر فقط به غزل‌سرايى رغبت و تمايل بيشترى نشان مىداد . اشعارش از سلاست و پختگى و انسجام برخوردار مىباشد . وى در شعر از\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nتخلّص « فصحت » استفاده مىكرد . « 1 »\r\n\r\nآرزو\r\n خرّم آن ساعت كه گيرم دست يار گل‌عذارى * گويم اى آرام جان‌ها ! رحم كن بر بىقرارى\r\nچون تويى فيّاض ، دارم آرزوى فيض عامت * از رخت برگير بُرقع ! كن نظر بر دل فگارى\r\nيا بپوشان عارض خود را تو اى خورشيد عالم * يا تلطّف كن ، نظر كن بر دل زار و نزارى\r\nنيست ما را طاقت هجران تو ، اى يار مه‌رو ! * ز آنكه باشى بر كوير تشنه چون ابر بهارى\r\nخاك « فصحت » را تو سقّايى كن از انهار لطفت * تا شود سيراب از درياى عشقت مىگسارى \r\n\r\nكيميا\r\n آرزو دارم كه يك ساعت ببينم روى تو * تا معطّر گردد اين كاشانه‌ام از بوى تو\r\nيك نظر بنما و اين خاك سيه را زر نما * كيميايى باشد اندر چشم چون آهوى تو\r\nرشتهء امّيد من بگسسته از هر گوشه‌اى * بسته دل اميد بر گيسوى عنبر بوى تو\r\nقدرت اندر دست ما كى باشد اى آرام جان ! * نيست قدرت در جهان جز قدرت بازوى تو\r\nدر مصافِ ديو مستهلك شود نيروى ما * جنگ اين بدخوى خواهد نيزه و نيروى ما\r\nما چو مستسقى ز عشقت روز و شب لب‌تشنه‌ايم * كى شود سيراب ، جز از آب صاف جوى تو \r\n\r\nشوق وصل\r\n ساقى بيار باده كه دستم ز كار شد * اين دل ز فرقت رخ او داغدار شد\r\nهمّت نماى تا بزنم حلقه بر درش * گويم بُتا ! ببين كه غمم آشكار شد\r\nهجرانت اى صنم ! بكند فانىام ، ولى * چشمم ز شوق وصل ببين اشكبار شد\r\nگفتم كه دل به كس ندهم بعد از اين به هجر * دردا ! كه جبر بيهده‌ام اختيار شد \r\n\r\n\r\n","description":"","footnote":"\r\n( 1 ) - از دوست عزيز و شاعر ارجمند ، محمّد امين فصحتى ، نوهء شادروان حاج على محمّد فصحتى ، خواستم آثار پدربزرگ خود را در اختيارم قرار دهد . وى نيز مسئولم را اجابت كرد . بنابراين در اين تذكره آثار سه تن شاعر از يك خاندان ( نوه و پدر و پدربزرگ ) نقل شده است .\r\n","page_name":" 264 ","page_number":264},
  {"content":"\r\n\r\n\r\nضرب العجل\r\n ساقى بيار باده كه هنگام كار نيست * دانم كه بهر ما و تو عمر دوبار نيست\r\nپُر كن تو از شرابِ محبّت پياله را * ضرب العجل نماى ! كه جاى قرار نيست\r\nخوش بودى ار كه يار برون آمدى ز در * در مجلسى كه گُل نبود ، پس هزار نيست\r\nجان مىكنم فدا به هواى لقاى تو * اى مه‌جبين ! تو را هوس ابتكار نيست ؟\r\nهر روز طلعتِ تو برون آيد از حجاب * بيچاره من ، كه نزد توام اعتبار نيست\r\nهر روز و شب كه از ستمى ناله مىكنم * دانى كه مويه هست ، ولى آشكار نيست\r\nگر مىزنى به تيغم و گر مىنوازىام * ضربى به غير دست توام افتخار نيست \r\n\r\nنعمت وصال\r\n امشب اگر گذار تو افتد به منزلم * زايل شود جراحتِ اندوه از دلم\r\nاى ماه‌رو ! اگر نظرى سوى ما كنى * بيرون شود خمار و شود گوهر اين گلم\r\nاز فرقت جمال تو سر تا به پاست بند * گر رخ نمايى اى مه من ! رشته بگسلم\r\nعمرم برفت وليك به‌جا ماند آرزو * مِن بعد ، آه و ناله برون آيد از گِلم\r\n« فصحت » شكايت از تو ندارد به حقّ تو * چون نعمت وصال تو آيد به محفلم \r\n\r\nغيرت خورشيد\r\n به انتظار نشستم صبا ببر تو پيامى * كه بهر خدمت جانان ستاده‌ام به غلامى\r\nاگر كه تيغ كشى بهر كشتن من مسكين * حلال باشدت ، آرى ، كه عشق را تو پيامى\r\nدرِ سراچهء دل را به آب ديده بشستم * به شعر دلكشِ سعدى ، به نظم جزم نظامى\r\nبيا بيا و مرو اى كه در تمامى عالم * به‌سان غيرت خورشيد و رشك ماه تمامى\r\nاگر كه تيغ برآرى ، بِرانيم ز در خود * كجا روم ؟ به كه گويم ؟ نمانده قدرت گامى\r\nچه رنج‌ها كه كشيدم من از اجانب و دونان * به عمر خويش نديدم ، دريغ ، لذّت و كامى\r\nبه جان دوست مگردان تو روز « فصحت » محزون * كه سر به خاك نهاده‌ست تا برون بخرامى \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nدل سرگشته\r\n صبا اگر گذرى بر ديار و روضهء يار * بگو كه اين دل سرگشته هست زار و نزار\r\nز بس‌كه سنگ جفا مىخورم ز مردم دون * نه دست رزم به تن دارم و نه پاى فرار\r\nغريب و بىكس و سرگشته‌ام ، نما مددى ! * تو اى كريمِ وفاپيشه ، حقّ هشت و چهار\r\nاگرچه مسلك من نيست شِكوه در عالم * دلم نه ميل چمن دارد و نه فصل بهار\r\nخلاف هركه ببينى كه در شكوه بهار * شده‌ست مست نگارى و محو بوس و كنار\r\nدل رميده و آزرده هيچ حاضر نيست * كه رو كند به تماشاى سبزه و گلزار\r\nبه چشم « فصحت » اگر نيك بنگرى ، بينى * كه لشكر غم و دردست از يمين و يسار \r\n\r\nدجلهء اندوه\r\n من كه از هجر تو هر روز در آذر باشم * من كه عمريست به دست تو فسونگر باشم\r\nمن كه در دامنت آويخته دارم دستى * حيف باشد كه ز سوز تو چو مجمر باشم\r\nعقل و ديوانگىام هر دو برفت از دستم * من كه در دجلهء اندوه شناور باشم\r\nنه دلم ميل چمن دارد و نه چيدن گل * تا به كى غم‌زده و زار و مكدّر باشم\r\nسخت بگرفته دلم اى بُت شيرين‌حركات * رونما ! ز آنكه ز هجران تو مضطر باشم\r\nبر سر كوى تو هركس به نوايى برسيد * همچو « فصحت » من سودازده بر در باشم \r\n\r\nآتش عشق\r\n ز هجر فرقت روى تو من در آه و افغانم * به‌سان كشتى بىبادبان در بحر ، غلتانم\r\nاگر افتد گُذارم بر سر كوى تو اى مه‌رو ! * بگيرم دامنت ، گويم : طبيبا ! كن تو درمانم\r\nدواى درد من باشد نظر كردن به روى تو * خوشا وقتى كه بينم قامت محبوب جانانم\r\nدلى دارم گرفتار هواى نفس و ، مىترسم * بريزد خون من آخر ، كند زار و پريشانم\r\nببين در آتش عشق تو شب تا روز مىسوزم * ترحّم كن ! كرم بنما ! كه در زندان حرمانم\r\nمرا در فرقتت مگذار و بنوازم به ديدارى * كه دارم حبّ تو در دل ، به جان مشتاق ديدارم \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nرسوا\r\n دلبرا ! جز عشق ديدار تو ما را كار نيست * گر كه بدگويان حسد ورزند ، ما را عار نيست\r\nشمّه‌اى از داستان فرقتت گر ، دم زنم * اين جهان سوزد ، و ليكن طاقت گفتار نيست\r\nگر ترحّم مىكنى جانا بكن ! وقت است وقت * گر جفا از سر بگيرى ، همچنان دشوار نيست\r\nمن كه رسوا گشته‌ام از سوزش هجران تو * كى دگر پنهان كنم رازى كه در افكار نيست ؟\r\nاى مسيحا دم ! تو درد مفلسان را كن دوا * داروى درد غمم جز حلقهء زنّار نيست\r\nكيمياى هر دو عالم خاك كويت هست و بس * خرقهء صدپاره‌ست و ما را رغبت دستار نيست \r\n\r\nبار فراق\r\n حجاب تن بنموده‌ست تيره جانم را * شكست ، بار فراق تو استخوانم را\r\nمرا كه نيست به‌جز وصلت آرزوى دگر * ز وصل خويش فرحناك ساز جانم را\r\nز دستِ جور فلك هست سفره‌ام خالى * بيا و از كَرمت پر نما تو خوانم را\r\nزبان ز هجر تو بربسته‌ام ، ز بهر ثواب * بيا ز وصل وجودت گُشا زبانم را\r\nدهان ببسته و كُنجى خزيده‌ام ، مغموم * ترحّمى كن و شيرين نما دهانم را\r\nچه روزها كه به « فصحت » گذشت در غم هجر * بيا و گوش بكن نالهء شبانم را ! \r\n\r\nآشفته‌دل\r\n اى كه يك‌بار گشادى رُخ و بردى دل ما را * باز بگشاى تو آن طلعتِ انگشت‌نما را\r\nهمه را شيفته كردى و ، نكردى تو نگاهى * خاصّه اين مفلسِ آشفته‌دل بىسر و پا را\r\nبارها از سر تقصير گذشتى و بدادى * وعدهء وصل و به پايان نرساندى تو وفا را\r\nسوختم از غم هجرت ، به تماشا گذرى كن * گر ببينى تو مرا ، ختم كنى جور و جفا را\r\nهمچو زلف تو پريشانم و چون موم در آتش * آب و صلى بزن اين خستهء زندان بلا را\r\nصبر از دست ربودى و ببردى دل « فصحت » * نه همين دل كه ربودى تو دلِ خلق خدا را \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nدفتر عشق\r\n باز قرين محنتم ، از غم هجر روى تو * بسته مرا به مكر و فن ، سلسله‌هاى موى تو\r\nعشق تو مونس دلم ، ياد تو حلّ مشكلم * بين كه فتاده در الم ، دل پىِ جُست‌وجوى تو\r\nدفتر عشق برگشا ! چهره خود به من نما * زار و حزين شد اين دلم ، از شبِ آرزوى تو\r\nمريم و ياس و نسترن ، لاله و ناز و ياسمن * جلوهء سبز اين چمن ، زنده شود ز بوى تو\r\nاى مَهِ با كمال من ! كن نظرى به حال من * دفع كند ملال من ، گيسوى مشكبوى تو\r\nشاه نجف ! تو رخ نما ، بر من زار بينوا * كن نظرى بر اين گدا ، « فصحت » مدح‌گوى تو \r\n\r\nآوازهء عشق\r\n تا پرتو رويت به دلم جلوه‌گر افتاد * اركان وجودم همه در شور و شر افتاد\r\nصاحب‌نظران را نبود ميل به اغيار * عشق تو به دل آمد و باقى ز سر افتاد\r\nوصل تو مرا از غم و شادى برهانيد * در كام دل من ز وصالت شكر افتاد\r\nكو قدرت نطقى كه توان مدح تو گفتن * جوياى تو شكّ نيست كه از پا و سر افتاد\r\nدل در رهت افكنده‌ام و شهره بگشتم * آوازهء عشق تو به هر بوم و بر افتاد\r\nمدح تو مرا قُوت روان است و مِىِ دل * ز آن روز كه رخسار تو اندر نظر افتاد \r\n\r\nسيل اشك\r\n بگذار تا به حال دل خود فغان كنم * رازى كه سال‌ها شده مخفى ، عيان كنم\r\nمِن بعد ، اگر ز لطف نگاهى به من كنى * ديگر دعاى حفظ تو وردِ زبان كنم\r\nازبس به ياد روى تو مىباشم اى نگار * شب‌ها نگاه بر قمرِ آسمان كنم\r\nترسم كه بر وجود لطيفت رسد خلل * گر سيل اشك در رهت اى گُل روان كنم\r\n« فصحت » زبان ببند و مزن لاف دم‌به‌دم * بيهوده دم مزن ! كه چنين و چنان كنم \r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nدل‌سپرده\r\n ما عاشقان به تير جفاى تو مرده‌ايم * جان در طبق نهاده به دستت سپرده‌ايم\r\nشب‌ها ز عشق روى تو گريان و دم‌به‌دم * رو بر فلك نموده و اختر شمرده‌ايم\r\nاز بادهء وصال تو گر جرعه‌اى دهند * نَبوَد عجب ، كه زهر فراق تو خورده‌ايم\r\nبس عمرها كه در غم رويت به سررسيد * ناديده كام همچو گدايان فسرده‌ايم\r\nما را به نوشداروى وصلت نصيب ده ! * اى مه‌جبين كه عشق تو را دل سپرده‌ايم \r\n\r\nمژدهء وصل\r\n روى گلگون تو برزد آتشى در جان من * اى فداى روح خوبت هم تن و هم جان من\r\nسوزش قلبم ز هجرانت ندانى چون بود * فاش مىگويم ، زدى آتش تو بر اركان من\r\nاى مسيحادم ! بنه مرهم تو بر سوز دلم * از وصالت ، تا خنك گردد دل بريان من\r\nمن كه روز و شب فتادم در ره اى آرام جان * رخ نما آخر ، ترحّم كن تو بر افغان من\r\nانتظار وقت مردن را نمىبايد كشيد * هركه را و صلى ميسّر هست با جانان من\r\nمژدهء وصل تو را با من رسانده هر نفس * سبزه‌زار و باغ و بستان اى گل خندان من\r\nمرحبا ! باد صبا ، اى پيك وصل ، آرام دل * مژده ده يعقوب را از يوسف كنعان من \r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nفصحتى ( 1309 )\r\nعبد العلى فصحتى ، فرزند شادروان حاج على محمّد ، در سال 1309 هجرى شمسى در شيراز پا به عرصهء حيات گذاشت . تحصيلات مقدّماتى را در زادگاهش فرا گرفت ، ازآن‌پس در رشتهء معمارى و كارشناسى ساختمان به فعّاليّت پرداخت و چون از هوش و استعداد كافى برخوردار بود ، به سرعت پيش رفت و امروز از معماران و طرّاحان بنام شهر خود به شمار مىرود .\r\nفصحتى در احياى آثار و بناهاى سنّتى فارس منشأ خدمات ارزنده‌اى بوده و بيش از چهل و هشت بناى سنّتى ، شامل ساختمان امامزاده و مسجد ، در سراسر استان فارس به كوشش او احيا گرديده كه از آن جمله است : تجديدبنا و توسعهء بقعهء احمد بن موسى شاهچراغ و بقعهء برادرش محمّد بن موسى كه طرح و توسعهء حرم و ساختمان سردرب بزرگ ورودى و گلدسته‌ها و گنبدها از كارهاى اوست .\r\nفصحتى از نوجوانى به نظم شعر پرداخت . در آغاز به حفظ اشعار پدر خود اهتمام داشت و بايد گفت كه قريحهء شاعرى را از پدر خود به ارث برده و به همين دليل فرزندش نيز از ذوق و هنر شاعرى بهره‌مند مىباشد .\r\nفصحتى مىگويد : « در كنگرهء بزرگداشت هشت‌صدمين سال درگذشت شيخ مصلح الدّين سعدى ، قصيده‌اى ساختم به نام افسر سخن‌گويان ، كه اين قصيده در كتاب سه‌جلدى « ذكر جميل سعدى » كه از طرف سازمان يونسكو چاپ گرديده طبع شد و نيز\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاشعارم در روزنامه‌ها و مجلّه‌ها و برخى از كتب به چاپ رسيده است . »\r\n\r\nعشق اهورايى\r\n باشد حضور سبز دو چشمانت ، يادآور بهار شكوفايى * گاهى تمام چشمم و در راهت نقشى كشد خيال شكيبايى\r\nخواهى كه گل كند غزل و شعرم ، جامى ز چشم مست به جانم ريز * اى بىخبر ز حال و هواى دل ، اى ناچشيده عشق اهورايى\r\nبرخيز باشكوه قدم‌هايت ، آهنگ شعر و وزن بياموزم * شعرى به‌گونهء غزل حافظ ، حالى كه سركشيم به رسوايى\r\nبرخيز تا ز چرخش خود امشب ، ذوق و سماع و عشق ز دف جوييم * گيريم راه قلّهء ناپيدا ، پوييم جلگه‌هاى تماشايى\r\nمالك شوم اگر همهء قلبت ، گل مىكند به فصل خزان شعرم * كى سردم از هواى زمستانى ، سر مىكشم به كوچهء شيدايى\r\nمن مستىام ز وى بوده و نى مى ، از ناله ناى طى بود و نى ، نى * يك مولوى پر ز تب عشقم ، تا كى زنم به كوچهء حاشايى \r\n\r\nمظلومى غزل\r\n غزل‌آوايى از غم بعد از اين آهنگ خواهد شد * تمام رنگ و روى گونه‌ات بىرنگ خواهد شد\r\nچو از حال و هوايت بينم آخر نيست آثارى * به تصوير خيالم ، هر بلورى سنگ خواهد شد\r\nبه چشمان سياهت بسته‌ام دل را و مىدانم * وجودم از خيال رفتنت دلتنگ خواهد شد\r\nچه شب‌هايى كه با آهنگ موزونت به من گفتى * كه بىمطرب غزل چون نغمه‌اى از چنگ خواهد شد\r\nنمىترسم كه آوا رفت و رنگش باخت يكباره * همىترسم كه بهر مردمى فرهنگ خواهد شد\r\nچرا سر زير پا كردى ، گرفتى گوشهء عزلت * نه اى مغلوب ، اگر در بازگشتت جنگ خواهد شد\r\nتمام خاطرات از كلبهء من رخت بربندد * اگر بينم كه تيره‌رنگت از نيرنگ خواهد شد \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n نخواهد رفت جز دنبال نقش پايت از راهى * اگر كه « فصحتى » قربانىِ آهنگ خواهد شد \r\n\r\nشيراز\r\n شيراز كه سجّادهء هر اهل نياز است * منزلگه هر عشق حقيقى و مجاز است\r\nاحرام بپوشيد كه اين كعبهء عشق است * تسبيح بگوييد كه محراب نماز است\r\nاز كعبه گِل رو به ره كعبهء دل كن * هرچند رهى پرخم و پرپيچ و دراز است\r\nاللّه ، چو كوبند در اين شهر ز هر سو * بينى كه درِ دوست به رويت همه باز است\r\nگل رنگ دگر دارد و از نغمهء بلبل * هم ديده به حيرت شده هم گوش‌نواز است\r\nخاكيست كه پابند كند اهل نظر را * جاييست كه دلدادگى از ديدهء باز است\r\nمشكل كه كند دل ز درش مردم آگاه * چون مرغ كه در دامگه و پنجهء باز است\r\nمردم همه بخشنده و دل‌ها همه پرشور * لب‌ها همه پرخنده و در گفتن راز است\r\nاينجاست كه مردم همه در شعر كتابند « 1 » * اينجاست كه منزلگه هر قافيه‌ساز است\r\nرو آر به شيراز ، به هر سال كه بينى * آن حال كه در باطن صحراى حجاز است\r\nصد شكر ، كه پروردهء اين خاكم و خوش‌دل * تعظيم بر آن صوت سحرگه كه فراز است\r\nصد سجده بر اين خاك كه اوصاف جمالش * نى در خور تعريف و نه بر شعر نياز است \r\n\r\nتاراج خزان\r\n چنديست ز دورى رخت دل‌نگرانيم * چون شاخهء بىبرگ ز تاراج خزانيم\r\nما را سخن اين است كه بىخندهء سبزت * ترسيم كه اين جلگه به آخر نرسانيم\r\nاميد بُريديم ، ولى چشم نظر باز * بستيم ز خواب و به صف منتظرانيم\r\nبخت ار نكند يارى ، در باور و پندار * چون غنچه ز خون دل خود جامه‌درانيم\r\nبىياد تو چون هيچ مدانيم به هر بزم * با ذكر تو با هيچ مدانى همه دانيم\r\nاين باخبران لب نگشايند زمانى * تا كى به صف باخبران بىخبرانيم ؟ \r\n\r\n\r\n","description":"","footnote":"\r\n( 1 ) - شرابند .\r\n","page_name":" 272 ","page_number":272},
  {"content":"\r\n\r\n بوديم اگر غافل ، گهگاه ز يادت * عمرى ز پشيمانى انگشت‌گزانيم\r\nخاميم ، ولى آرزوى پختگىام هست * تا پيرو و در مكتب دل‌سوختگانيم\r\nما آينه‌داريم به تعظيم و تماشا * فارغ ز سخن گفتن و لب‌دوختگانيم\r\n« فصحت » كه به هر كار جهان پا زده جز عشق * همواره چُنينيم ، مگوييد چنانيم \r\n\r\nديدار نهانى\r\n مرا با شعله‌اى از عشق سوزان ، جاودانى كن * دلم را همچو بحر بىكران پر از معانى كن\r\nز جام مست چشمانت شرابى ريز بر جانم * تحمّل نيست ديگر اين توهّم را تو ، آنى كن\r\nبه يادت گل دهد فصل خزان هر شاخهء شعرم * بيا و گلستانم فارغ از باد خزانى كن\r\nز رسم و راه كج‌دارومريزت مانده در خويشم * يقين را پرده و تن‌پوش اين شكّ و گمانى كن\r\nدژ پرهيز را بشكن ، نگويم فاش رسوا شو * و ليكن چارهء پايان ديدار نهانى كن\r\nنيستانى غزل هستم ، و ليكن سرد و خاموشم * به جانم شعله زن ، از ناى من آتش‌فشانى كن\r\nدلى شاد و جوان دارم ، پُر از حال و هوا ، ليكن * بيا يك‌دم در آغوشم ، به عمرى نوجوانى كن\r\nسراپا باورم ، عشقم ، مپرس از من چه مىخواهى * ز جا برخيز ، خود در خلوت من آنچه دانى كن\r\nزمين‌گير اميدم ، بىهدف اشكى به رخسارم * قفس بشكن ، مرا يكباره مرد آسمانى كن\r\nز دست آتشين باد حوادث بىسرانجامم * گشا آغوش و دل را فارغ از اين لامكانى كن\r\nببين « فصحت » تو خود از شهر شاعرخيز شيرازى * بيا از نو غزل را همچو حافظ جاودانى كن \r\n\r\nروزگار نادانى\r\n ياد او چو شد مونس ، بر دلم به پنهانى * همچو سرو سرسبزم ، در هواى توفانى\r\nهر نگاه چشمانش ، آتشى زند بر دل * ز آن شراره مىسوزم ، لحظه‌اى غزل‌خوانى\r\nاخم تند توفانم ، در مسير درياها * شاعرانه مىسازم ، در كوير ظلمانى\r\nدر حصارى از حسرت سركشيده بر افلاك * در خيال خود جوشم ، همچو شام زندانى\r\nكفر گيسويش افكند ، لرزشى بر ايمانم * آه آه از اين حسرت ، روزگار نادانى \r\n\r\n","description":"","footnote":"","page_name":" 273 ","page_number":273},
  {"content":"\r\n\r\n شرح اين معمّا را ، قدرت بيان نبود * گوشه‌هاى نامحرم ، ديده‌هاى پنهانى\r\nبغض در گلو بسته ، راه گفت‌وگويم را * همچو شمع خاموشى ، گاه نورافشانى\r\nبا چنين سياهىها ، عارفانه مىسازم * خود اميدوارى را ، مىدهم نگهبانى\r\nراه و چاره درهم شد ، آب آبرو كم شد * كافرى چه خوش زيبد ، با چنين مسلمانى\r\nديده و دل « فصحت » گشته ساكن كويت * ور نه باد و توفانش مىكشد به ويرانى \r\n\r\nحباب\r\n تو كه گيرنده‌تر از مستى جام مى نابى * همه بر تنگى دل ، سُكر شفابخش شرابى\r\nبر درِ نقش خيالم ، چو نسيمى ، چو سروشى * يا كه بر شمع دلم ، گوى بلورين حبابى\r\nهمه سرمشق به هر نقشى و مضمون كلامى * همه آهنگ به هر چنگى و آواى ربابى\r\nتا كه بر تارك دل تاجى و هم صاحب‌جاهى * نقش رؤيايى بيدارى و آرامش خوابى\r\nشرح توصيف تو را موى به مو بهر كه گويم * اى كه پوشيده ز ما چهرهء غرقاب حجابى\r\nگر كه دلبر نبرد دل ، كه برد تا كه نداند * فرق دل از گل و خار از گُل و گُل را ز گلابى\r\nنااميد است لب‌تشنهء ما تا كه نداند * كه تو بر كام عطشناك ، نه آبى نه « سرابى » \r\n\r\nتصوير\r\n به شب ماهتاب مىمانى * يا به سُكر شراب مىمانى\r\nهم به آهنگ نى ز دشت خيال * هم به يك شعر ناب مىمانى\r\nچنگ تا مىزنى به گيسوى خويش * به نواى رباب مىمانى\r\nاز محبّت نبرده‌اى بويى * به وفاى حباب مىمانى\r\nهم به بيدارىام به تصويرى * هم به خوابم به خواب مىمانى\r\nهمچو پيچك ، گهى به پاى دلم * حلقه در پيچ‌وتاب مىمانى\r\nنوجوانى شد و به ديدهء عشق * همچو گاه شباب مىمانى\r\nچون « سرابى » ولى به ديدهء ما * چون زلالىِ آب مىمانى \r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبراى ساقى\r\n از شيشهء دل ساقى ، يك جرعه به جامم كن * از تلخى مى امشب ، شيرين همه كامم كن\r\nجامى همه جانم ده ، افزون ز گمانم كن * سرمايهء جان بستان ، از خويش وز نامم كن\r\nايّام سيه‌روزى ، نى همدم و دلسوزى * زنجير به پايم نه ، لطفى كن و رامم كن\r\nجامى ده و گرمم كن ، از خويش و ز دردم كن * رسواى سر كوى ، خاصم كن و عامم كن\r\nبا شورش هر گامى ، با لغزش اندامى * صد شعلهء سوزنده ، در بحر كلامم كن\r\nدر دور دگر ساقى ، لبريز كن اين ساغر * ناكام منه ما را ، اين كار مدامم كن\r\nرخسار نمايان كن ، گيسوى پريشان كن * مهتاب صفت نورى ، در ظلمت شامم كن\r\nبا نغمهء ساز امشب ، چرخى زن و در مجلس * گاهى به سجودم بر ، گاهى به قيامم كن\r\nرو بر رخ زردم كن ، آهى شو و گَردم كن * سوزى شو و آتش زن ، اين‌بار تمامم كن\r\nدر عالم بىخويشى ، ما را نبود كيشى * خواهى به حلالم خوان ، خواهى به حرامم كن\r\nاز رسم و ره همّت سر تا قدم « فصحت » * خواهى به فنايم ده ، خواهى به دوامم كن \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nفصحتى ( 1346 )\r\nمحمّد امين فصحتى فرزند عبد العلى در سال 1346 هجرى شمسى در شيراز پا به جهان هستى گذاشت . تحصيلات ابتدايى و متوسّطه را در همان شهر به پايان رسانيد ، ازآن‌پس در رشتهء زبان و ادبيّات فارسى به تحصيل پرداخت و در مقطع كارشناسى فارغ التّحصيل شد . آن‌گاه به استخدام يكى از سازمان‌هاى دولتى درآمد و مشغول خدمت گرديد .\r\nفصحتى دربارهء آغاز شعر و شاعرى خود چنين مىگويد : « حدود دوازده سال است كه در فضاى شعر قدم مىزنم و در بيشتر قالب‌هاى شعر فارسى تجربيّاتى كسب كرده‌ام ، امّا دلبستگى شخصىام به غزل است و احساس مىكنم كه در اين قالب خيلى راحت مىتوانم درد دل‌ها و حرف‌هايم را بازگو كنم . همچنين لزوم نوگرايى زبان و بعضى مواقع مضمون را در شعر همواره مدّ نظر قرار داده‌ام . »\r\nاز فصحتى آثارى در مجلّهء جوانان امروز ، روزنامه خبر ( يوميهء صبح شيراز ) ، يادوارهء استاد سامى ، كتاب انجمن‌هاى ادبى شيراز و شماره‌هايى از فصلنامهء فرهنگ فارسى به چاپ رسيده و مجموعه‌اى از غزل‌هاى چند سال اخير خود را آمادهء چاپ كرده است .\r\nاينك نمونه‌هايى از شعر او :\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nاعتماد سبز\r\n چون عشق از نگاه تو تكثير مىشود * دل در زلالِ ياد تو تطهير مىشود\r\nمىآيى از تبار صداقت ، تبار عشق * وين دل دوباره در تو فراگير مىشود\r\nدر كوچه‌هاى زرد خزان با عبور تو * ناگه بهار عاطفه تصوير مىشود\r\nحسّ غريب چشم من ، اى اعتماد سبز ! * با دانشِ وصال تو تفسير مىشود\r\nگويى تو را شبى ز شبان خواب ديده‌ام * كاين خواب در حضور تو تعبير مىشود \r\n\r\nاز نبودن\r\n در رگم مىجوشد آن خونى كه نيست * دم‌به‌دم با يادِ مجنونى كه نيست\r\nلكنتِ موسايىِ تنهايىام * خواستار لطفِ هارونى كه نيست\r\nمىروم از خود از اين سلّول شوم * تا به چشم‌انداز بيرونى كه نيست\r\nروز من نفرينىِ شامى كه هست * هستى من ، لولِ افيونى كه نيست\r\nپرعطش دل مىسرايد آه را * در مسير ياد كارونى كه نيست\r\nمىگذارم پا به هيچستان دشت * در پىِ آن قلب مدفونى كه نيست\r\nاينك ، اينك مىنشينم در غروب * سوگوار چشم مفتونى كه نيست \r\n\r\nآبىترين\r\n اى نگاهت در دلم آبىترين * آبشار نور ! مهتابىترين\r\nتو نسيم صبحى و عيسى نفس * من شهيد بخت ، سهرابىترين\r\nدست‌هايت را بيفشان بر دلم * اين دل تاريك ، مُردابىترين\r\nدست‌هاى تو مسيرى روشن‌اند * صبح بخشاينده ، سيمابىترين\r\nمن ركودِ زرد پاييزى غريب * تو گل سرخى ، تو عنّابىترين\r\nدر عطش مىسوزم ، امّا همچنان * مىنشينم بر رهت ، آبىترين ! \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nتا بركهء لبخند\r\n رنگين‌كمانى از غزل در سينه دارد * آن‌كس كه قلبش منطقى بىكينه دارد\r\nزيباتر از احساس شبنم مىشكوفد * روحى به رنگ روشن آينه دارد\r\nدر لحظه‌هاى تلخ بىعشقى هميشه * حرفش صفاى فرصت آدينه دارد\r\nهرچند پاييزىتر از روح ملالم * حسّ حضورش در دلم پيشينه دارد\r\nلختى ببار ، اى آيهء ناب نوازش * بر روى دستى كز غريبى پينه دارد\r\nدل مىرود تا بركهء لبخند ، اگرچه * در پيش رو صد معبر و صد چينه دارد \r\n\r\nزخم ناسور\r\n من عزاى گُنگ بغض ابرىام ، خنده‌ها را از كجا بايد خريد ؟ * زخم ناسور غريبى پنچه زد ، آشنا را از كجا بايد خريد ؟\r\nدر ته آشفته دل بازار عشق ، خودفروش گيج چشمانت شديم * بعد از اين سوداى ننگين ، اين فريب ، آه ! ما را از كجا بايد خريد ؟\r\nريخت بر من اين شب سودابه‌اى ، هرچه در چرك آستينش مانده بود * من سياووشىترين مرگ دلم ، خون‌بها را از كجا بايد خريد ؟ \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n من صدايى بىصدا مىخواستم ، مريم آيين ، باكره ، مثل سحر * در شلوغى خالى اين سايه‌ها ، آن صدا را از كجا بايد خريد ؟\r\nزرخريد غمزهء مخمل شدند ، نشئه درويشان نادرويشِ گول * ناز خاكسترنشينى پس چه شد ، بوريا را از كجا بايد خريد ؟\r\nمن « چرا » گفتم هجوم زخم را ، گُرده‌گُرده خنجرآگين شد دلم * بايد آخر از كدامين راه رفت ، « بىچرا » را از كجا بايد خريد ؟ \r\n\r\nهجرت سرخ\r\n نَفَس در نَفَس فتنه بود و فريب ، و شامى كه هرگز پگاهى نداشت * و روحى پريشان ، غريب غريب ، كه جز مرد بودن گناهى نداشت\r\nنگاهش رهاتر ز درك عروج ، و دستانش آواى ابرى كريم * و مىرفت تا كوچه‌هايى يتيم ، كه شب غير از آن راه راهى نداشت\r\nرها گشت در ذهنِ صبر و سكوت ، سكوتى كه ياغىتر از نعره بود * دريغا ! كه در شام دستت دروغ ، وزيدن گرفت و پناهى نداشت\r\nدل من فدايش غزل آيه‌اى ، كه در ازدحام دغل سايه‌ها * براى شكفتن در آواز درد ، خريدار جز گوشِ چاهى نداشت . . .\r\nصداى نفس‌هاى سبزش هنوز ، در اندوه محراب جاريست . . . آه ! * صداى نفس‌هايى از نسلِ عشق ، كه جز هجرت سرخ راهى نداشت . . . \r\n\r\nخون ، خون\r\n « خون ، خون » طنين ثانيه‌هاى سُرخ در ملتقاى مكرّر عطش ، افسوس ! * يك سبو غزل غزل ، نَفَس آبى ، پاك ، يك‌سو نگاه بردهء غش ، افسوس ! \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n صحرا : شلوغ دغدغه‌هايى گنگ ، چشم افق دريده و خون‌آلود * صحرا : قتيل برق سنان‌ها بود ، در آن سكوت همهمه‌وش ، افسوس !\r\nدر ظُهرظُهرِ زخم ، دلى خونين ، در ركعتِ نسيم صفا مىكرد * ناگه هجوم باد شب‌آوازى ، رخ تيره‌تر ز قوم حبش ، افسوس !\r\nآرى نشست بر تبِ معصومش ، چونان نشستنى كه زمين لرزيد * بر خيزرانِ وسوسه‌اى مرموز ، آنگه فروغ صبح سرش ، افسوس !\r\nقرآن صداست لهجهء صبح اينك ، بر ارتفاع پست پلشتىها * « خون ، خون » طنين سوگ غروبى تلخ ، در قتلگاه روح عطش ، افسوس ! \r\n\r\nدست سبز\r\n مىرفت تا حسّى نجيب و ناب ، روحى پريشان ، بىستاره * مشكى به دوش و « العطش » در گوش ، مىرفت بىهيچ استخاره\r\nدر بُهت بهت خيمه چون مىديد ، آن غنچه‌گل‌ها را عطش نوش * خورشيدوش در خويش مىجوشيد ، آن باوفا حسِّ بهاره\r\nگل‌خند خيسى چشم‌هايش را ، ناگاه در بزمى رها كرد * دردا ! كه پشت باغ آن گل‌خند ، بنشست مكرى در نظاره\r\nافسوس ! تزويرى سه چشم افسوس ! در اهتزاز وهن روييد * افكند خود را بر شكوه عشق ، با وحش وحشى گرگ‌واره\r\nننشست از پا كينه تا مرگِ دستِ حقيقت را ببيند * مشئوم تشبادى شد و پيچيد ، بر غربتش همچون شراره \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n در شوكت پست عطش اينك ، پيچيده بوى دستِ سبزى * دستى : اهورايىترين احساس ، دستِ وفاىِ پاره‌پاره \r\n\r\nطلسم\r\n شيوهء چشم تو از شعشعهء ناز تُهىست * نَفَست از نفس آبى پرواز تهىست\r\nاز ازل در نفس سنگ وزيده‌ست دلت * و خيالت ز تب شرقى پرواز تهىست\r\nكاغذى هست دلت فخر شقايق مفروش * روح زندانىات از پنجرهء باز تهىست\r\nحسّ مبهوت نگاه تو طلسميست عجيب * كه ز بختِ بدت از گرمىِ اعجاز تهىست\r\nتو به اتمام رسيدى ، همه دل‌ها گفتند * قلب تو از تپش خندهء آغاز تهىست \r\n\r\nغربتِ ترديد\r\n در دشتِ خطر يك دل بىباك نمانده‌ست * دل خاك شده‌ست و اثر از خاك نمانده‌ست\r\nاين رعشهء كفر است كه دارى تبِ مستى * در عشق تو و در نَفس تاك نمانده‌ست\r\nسنگىصفتانيم و طلبكار زمين . . . آه ! * در باور ما ردّى از افلاك نمانده‌ست\r\nافسوس ! كه جاى تپش خاطره‌ها نيز * در مسلخِ اين سينهء صد چاك نمانده‌ست\r\nما را بهل اى دوست ! كه در غربت ترديد * مانديم و دگر قدرت امساك نمانده‌ست \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nفطانت ( 1331 )\r\nحسين محصّل فطانتى ، كه براى شعر خود از تخلّص « فطانت » استفاده مىكند ، فرزند مرحوم حجة الاسلام حاج شيخ ابو الفضل ، در شهريورماه 1331 شمسى در شهر قم ديده به جهان گشود . بااين‌كه نام خانوادگىاش محصّل فطانتى است ، امّا او را با شهرت محصّل مىشناسند .\r\nمحصّل تحصيلات ابتدايى را در زادگاه خود به پاى برد و دورهء متوسّطه را در تهران به‌طور متفرّقه به انجام رسانيد و به اخذ ديپلم نايل گرديد . آن‌گاه به دانشگاه تهران راه يافت و در رشتهء حقوق قضايى به تحصيل ادامه داد و در سال 1357 به دريافت ليسانس توفيق يافت و در سال 1359 با اخذ پروانهء وكالت از كانون وكلاى تهران به‌عنوان وكيل پايهء يك دادگسترى مشغول به كار شد و هم‌اكنون نيز از اين رهگذر امرار معاش مىكند .\r\nمحصّل مىگويد : « زندگى پرفرازونشيبى داشته‌ام . از كودكى به شعر و شاعرى و مطالعهء دواوين شعرا ، به‌ويژه متقدّمين ، علاقه‌اى وافر داشتم و تا آنجا كه به خاطر دارم ، اوّلين شعر را در يازده‌سالگى سروده‌ام . »\r\nفطانت چند سالى با انجمن ادبى صائب كه با مديريّت خليل سامانى ( موج ) اداره مىشد همكارى داشت و آثارش نيز در نشريّهء باغ صائب و برخى از روزنامه‌هاى محلّى و مجلّه‌ها به چاپ مىرسيد ، امّا تاكنون موفّق نشده مجموعه‌اى از اشعار خود را\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nجمع‌آورى و چاپ كند .\r\n\r\nعشق حقيقى\r\n خواهم كه چو شمعى به شب تار بسوزم * بىمونس و بىهمدم و بىيار بسوزم\r\nخواهم كه رَوم گوشه تنهايى و تنها * فارغ ز دل و دلبر و دلدار بسوزم\r\nخواهم كه بنالم همه‌شب تا به سحرگاه * در خلوت شب تا به سحر زار بسوزم\r\nاين است مراد من دلباخته ، هر شب * دور از مى و ميخانه و خمّار بسوزم\r\nاز جمع ، گريزانم و خواهم كه به تنها * در ظلمت شب ، دور ز اغيار بسوزم\r\nبوده ز ازل در دل من عشق الهى * بهتر كه در اين عشق ، به يك‌بار بسوزم\r\nبا من به شب و روز همه كرده وفا ، يار * من در ره معشوق وفادار ، بسوزم\r\nشادم كه بود در دل من عشق تو ، يا ربّ ! * بگذار كه در عشق تو ، بسيار بسوزم\r\nسوداست در اين عشق ، زيان نيست كسى را * عزّت بود ار در غم تو ، خوار بسوزم\r\nگر نيست شوم در ره معشوق ، غمى نيست * ور جان دهدم يار ، دگر بار بسوزم\r\nطاعت نكند از هوس خويش « فطانت » * ترسم به برِ يار گنهكار بسوزم \r\n\r\nحساب و عقاب\r\n اجل چو باد و ، جهان همچو آب مىباشد * چراغ عمر بشر ، چون حباب مىباشد\r\nبشر كه طالب مال است و نعمت دنيا * دوان چو تشنه ، به‌سوى سراب مىباشد\r\nدر اين جهان كند آباد خانه‌ها ، ليكن * سراى روز جزايش ، خراب مىباشد\r\nجهان بر گذر اى دوست نيست جاويدان * ز من به پير و جوان اين خطاب مىباشد\r\nاميد عمر ابد از جهان مدار ، اى دوست * چنين اميد ، خيالى و خواب مىباشد\r\nاگر كه مال تو باشد حلال يا كه حرام * در آن حساب و در اين هم عقاب مىباشد\r\nاز اين جهان دنى ، ناگزير بايد رفت * سؤال عمر ابد ، بىجواب مىباشد\r\nمباش غافل از اين عمر ، لحظه‌اى ، زيرا * اجل به‌سوى تو ، اندر شتاب مىباشد \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n اميد آب مدار از سراب ، بيهوده‌ست * اسير نفس شدن ، ناصواب مىباشد\r\nكسى كه بهر خدا دل گسست از دنيا * به نعمت ابدى كامياب مىباشد\r\n« فطانت » از عمل نيك رخ متاب ، از آن * كه اين ذخيرهء يوم الحساب مىباشد \r\n\r\nكُشت مرا\r\n درد دل با كه بگويم كه غمت كشت مرا * چهره و طرّهء پرپيچ‌وخمت كشت مرا\r\nواله روى تو گرديدم و در راه تو ، من * دين و دل دادم و تير المت كشت مرا\r\nباشد اكسير بقا ، آن لب چون غنچهء تو * ناز بسيار تو و مهر كمت كشت مرا\r\nمرده را زنده كند همچو مسيحا دم تو * زنده كردى تو مرا بازدمت كشت مرا\r\nمىنويسم به مزارم ، كه بدانند همه * عشق تو ، هجر تو ، آخر ستمت كشت مرا \r\n\r\nدر نعت رسول اكرم صلّى اللّه عليه و آله\r\n اى ذات تو بر ذات خداوند نشانه * و اى آنكه تويى همچو خداوند يگانه\r\nمعراج تو را برده خداوند شبانه * امريست حقيقت ، به خدا نيست فسانه\r\nنور تو كشد ، در همه افلاك زبانه * ايجاد شد از يمن وجود تو جهان‌ها\r\nگويا شده از بهر ثناى تو زبان‌ها * لبريز در ابدان بود از عشق تو جان‌ها\r\nعاجز بود از وصف مقام تو بيان‌ها * بعد از تو نبيند چو تو موجود ، زمانه\r\nاى آنكه تويى رحمت حقّ بر همه عالم * ناجى به رسولان خدا از غم و ماتم\r\nو اى آنكه تويى ز آدم و هم نوح مقدّم * در صورت اگر بود مقدّم ز تو آدم\r\nاندر عدمت بود ز تو نام و نشانه * از نور تو افلاك و زمين گشت هويدا\r\nوز نام تو افلاك بود ثابت و بر پا * بهر تو زبان همه شد ناطق و گويا\r\nبا ياد تو مرده كند احيا ، دم عيسى * وز مهر تو ، مرغان همه خوانند ترانه \r\n\r\n","description":"","footnote":"","page_name":" 284 ","page_number":284},
  {"content":"\r\n\r\n مرآت تويى ذات خداى دوسرا را * باعث تو شدى خلقت انسان و سما را\r\nهمچون تو نپيمود كسى راه خدا را * در خورد تو ننوشت كسى مدح و ثنا را\r\nچون ذات تو باشد ، چو خداوند يگانه * اندر دم ميلاد تو ، اى خواجهء عالم\r\nاز عرش برين آمده آن عيسى مريم * جبريل به تعظيم تو بنمود كمر خم\r\nاز جانب حقّ ، بهر تو اى نفس مكرّم * شد رحمت حقّ بر همه چون سيل روانه\r\nمقصود خداوند ز « لَولاك » تو هستى * منظور وى از خلقت افلاك تو هستى\r\nزينت‌دهِ عرش و گهر پاك تو هستى * و آن كس كه ثمر آورد از خاك تو هستى\r\nخود مهر تو شد باعث روييدن دانه * آن كس كه به عزّ بشر افزود ، تويى تو\r\nپيغمبر حقّ ، احمد و محمود ، تويى تو * در راه خدا آنكه نياسود ، تويى تو\r\nسرمنشأ عفو و كرم و جود ، تويى تو * بر صبر تويى مظهر و بر جود خزانه\r\nبر عالميان اى شه لولاك ، تو سرور * بر كلّ رسولان خداوند ، تو رهبر\r\nاى باعث ايجاد جهان رحمت داور * گر كعبه بنا كرد براهيم پيمبر\r\nاو بانى آن خانه و ، تو عزّت خانه * اى شاه « فطانت » ز تو خواهش كند اكنون\r\nهر روز شود عشق تو اندر دلش افزون * جارى بود عشق تو به جسم همه با خون\r\nو اللّه ، كه از دل نرود عشق تو بيرون * چون در دل عالم ، زده عشق تو جوانه \r\n\r\nدارد دلم هميشه عزاى تو ، يا حسين\r\n اشكم رود ز ديده براى تو ، يا حسين ! * دل دارد آرزوى لقاى تو ، يا حسين !\r\nروحم ربوده صبر و قرارم ز عشق تو * پر مىكشد دلم به هواى تو ، يا حسين !\r\nخواهد دلم كه بوسم و بويم مزار تو * آيم به‌سوى كرب و بلاى تو ، يا حسين !\r\nخواهم كنار قبر تو باشم به روز و شب * خواهد چنين دلم ز خداى تو ، يا حسين ! \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n صبرى مرا نمانده ، به ذات خدا قسم * دارد دلم هميشه عزاى تو ، يا حسين !\r\nآيا شود كه گريه كنم پيش قبر تو ؟ * تا جان كنم ز گريه فداى تو ، يا حسين !\r\nاى شاه ! اگر به قبر تو دستم رسد دمى * جان مىدهم ز ناله به پاى تو ، يا حسين !\r\nسيرم من از جهان و هم از جان خويشتن * مردم ز سوز عشق و ولاى تو ، يا حسين !\r\nبهر تو گر مصيبت و دردى رسد مرا * آماده‌ام ز بهر بلاى تو ، يا حسين !\r\nباشد دواى درد من اى شاه ، خاك تو * درد مرا دواست ، دواى تو ، يا حسين !\r\nبنما نصيب و قسمتم اى شاه كربلا * تا سر نهم به پيش سراى تو ، يا حسين !\r\nدارم سلام بر تو ، ايا شاه ! چون‌كه من * دستم نمىرسد به كرب و بلاى تو ، يا حسين !\r\nبنما نظر به‌سوى « فطانت » ز لطف خويش * چون او بود غلام و گداى تو ، يا حسين ! \r\n\r\nمدح حسن بن على عليه السّلام\r\n اى آنكه به زيبايى ، بر ماه تويى سرور * و اى آنكه به خوشبويى ، از لاله و گل بهتر\r\nاى آنكه به شيرينى ، شيرينىِ گفتارت * شيرين‌تر و بهتر از شهد است و هم از شكّر\r\nگر همچو يكى حلقه ، باشد همه خوبىها * هستى تو بر آن حلقه ، چون خاتم انگشتر\r\nماه از رخ نيكويت ، سرو از قد دلجويت * آن شد ز نظر غايب ، وين لرزه شدش پيكر\r\nكامل ز كمال تو ، گرديده كمال اى شه ! * از بخشش و جود تو ، بگرفته سخا زيور\r\nدر مرتبت و رفعت ، مانند تو نبود كس * هم قطب سپهرى ، هم ، بر هر دوجهان محور\r\nافتد چو نگاهت بر ، خاكستر بىارزش * از قدر زند طعنه ، بر گوهر و سيم و زر\r\nبر خار بيابان گر ، از لطف گذارى پا * خوشبوتر و گلگون‌تر ، گردد ز گل احمر\r\nهستى به تو خوش‌خويى ، مانند رسول اللّه * در حلم و شكيبايى ، نبود چو تو كس ديگر\r\nبر كشور دين شاهى ، اى پور ولى اللّه * بر خلق تويى رهبر ، بر عرش تويى افسر\r\nدر خلق و نكورويى ، همتاى نبىّ ، جدّت * در علم و عدالت تو ، دارى نسب از حيدر\r\nجبريل تو دربان ، زهراست تو را مادر * در خلد ، جوانان را ، مولايى و هم سرور\r\nزاديست « فطانت » را مدح تو ، كه در عقبى * با نامهء اعمالش آيد به صف محشر \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nمناجات\r\n الهى ! سينه‌ام سوزان بگردان * ز سوز سينه ، دل نالان بگردان\r\nشرار عشق در دل ريز و دل را * به سوز عشق ، جاويدان بگردان\r\nبه پرواز است مرغ جان به سويت * كرم فرماى ، ره آسان بگردان\r\nخطر در پيش وادى بس عميق است * گذارم زين گذر ، امكان بگردان\r\nتوان و طاقت و صبرم عطا كن * دلم سرشار اطمينان بگردان\r\nمقيمم كن به كوى خود ، الهى ! * مرا از كوى اين و آن بگردان\r\nمقيم كوى تو سامان بگيرد * به سامان روح بىسامان بگردان\r\nبه قدر ذرّه‌اى هم نيستم من * نظر بر ذرّه ، اى جانان بگردان\r\nبه درياى فروغ بىكرانت * حضور ذرّه را امكان بگردان\r\nمرا مقصود ، جنّت نيست يا ربّ ! * تويى مقصود ، اى گردان بگردان\r\nبه هرجا امر تو باشد خوشم من * خوش از فرمان تو ، فرمان بگردان\r\nگر ايمانم بود معلول يا ربّ ! * به ميل خود مرا ايمان بگردان\r\nندانم من چه مىخواهم شوم ، تو * چه مىخواهى شوم من ، آن بگردان\r\nز شرط بندگى گر طفره رفتم * قلم از عفو بر عصيان بگردان \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nفضلى ( 1307 )\r\nرحيم فضلى در بهمن‌ماه 1307 هجرى شمسى در محلّهء شنبدى بوشهر قدم به عالم هستى گذاشت . پدرش محمّد خليل ، فرزند حاج عبد النّبى كازرونى بازرگان بود و در بوشهر به كار تجارت اشتغال داشت ، ولى در سال 1312 به استخدام بانك ملّى در آمد و از طرف بانك از بوشهر به كرمان مأموريّت يافت و پس از چهار سال اقامت در كرمان به شيراز منتقل گرديد و سرانجام در سال 1318 براثر سكتهء قلبى درگذشت و در دارالسّلام شيراز مدفون گرديد .\r\nرحيم فضلى خردسال بود كه پدرش درگذشت و سرپرستى او را برادر و مادرش به عهده گرفتند . وى تحصيلات ابتدايى و متوسّطه را به پايان رسانيد و ازآن‌پس در رشتهء بازرگانى و روزنامه‌نگارى فارغ التّحصيل گرديد .\r\nفضلى از نوجوانى به شعر علاقه داشت و چون برادرش ، حسين فضلى ، نيز داراى قريحهء شاعرى بود ، در تشويق او كوشيد و در بارورى استعدادش سعى بليغ نمود . وى از دوران تحصيل دبيرستان فعّاليّت زيادى در تشكيل جلسات شعر و روزنامهء ديوارى از خود مبذول داشت و در محافل فرهنگى به مناسبت‌ها اشعارى مىسرود و مورد تشويق قرار مىگرفت و از سال 1321 نيز در انجمن‌هاى ادبى شيراز شركت مىجست و از محضر اساتيد شعر كسب فيض مىكرد و در حال حاضر در چند انجمن عضويّت دارد و از اعضاى مؤسّس انجمن ادبى گلستان نيز بشمار مىرود .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nفضلى از سال 1322 همكارى خود را با مطبوعات تهران و شهرستان‌ها آغاز كرد و مقاله و شعر و گزارشهايى براى روزنامه‌ها و مجلّه‌هايى چون انسانيّت ، اديب ، كسرى ، مژگان ، كمال ، بهارنو ، مرد دنيا ، مهر ايران ، اطّلاعات ، مرد امروز ، شورش ، اميد ايران ، فردا ، آتش ، ستارهء اسلام ، قانون ، پرچم ، اسلام ، جوانمرد امروز ، ايرانشهر و مرد روز مىفرستاد .\r\nفضلى از بهمن‌ماه 1327 سرپرستى و مديريّت چند نشريّه چون اخبار امروز ، پيك جنوب ، سپاس ، نغمه ، مرد جنوب ، صفير ملّت و نور شيراز را به عهده داشت . اين روزنامه‌ها تا مردادماه سال 1328 منتشر مىشد و بعد همگى به تعطيلى گراييد .\r\nفضلى در سال 1324 به خرّمشهر مهاجرت كرد و در شهردارى به خدمت پرداخت و در فعّاليّتهاى اجتماعى نيز شركت مؤثّر داشت و در سال 1358 به تهران عزيمت كرد و در سال 1359 با شروع جنگ و سقوط خرّمشهر ، خانه و زندگىاش به تاراج رفت و از هستى ساقط گشت .\r\nاز فضلى چند اثر به چاپ رسيده است . نخستين اثر منظوم او در سال 1326 به نام « اشك گلگون » در شيراز طبع و نشر شد و در سال 1337 دومين مجموعهء شعرى خود را به نام « نغمه‌ها » در بوشهر به چاپ رسانيد و دو اثر ديگر او به نام‌هاى « معلّم قافله‌سالار عشق » ( گزيدهء آثار دربارهء مقام معلّم ) و مناجات‌نامهء خواجه عبد اللّه انصارى همراه با شرح حال و مقالات منتشر گرديد .\r\n\r\nديدهء خونبار\r\n بىلبت ، خون دل از ديدهء تر مىريزم * اشك آلوده به خوناب جگر مىريزم\r\nكى توانم ، به در آيم ز لحد روز جزا * بس‌كه در هجر تو ، من خاك به سر مىريزم\r\nكوه كندن چو ، نشد رهبر فرهاد به وصل * سينه را مىكنم و طرح دگر مىريزم\r\nرشك عمّان شده دامان من اندر غم دوست * ز آنكه از ديدهء خونبار ، گهر مىريزم\r\nسنگ‌بارانم اگر خلق نمايند ، چه باك ؟ * آن درختم كه به پاداش ، ثمر مىريزم \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n گيرم آزاد شدم ، قدرت پروازم كو ؟ * من كه در دام ، ز بيداد تو پر مىريزم\r\n« فضليا » تا به سرم پاى نهد از سر مهر * اشك حسرت ، سر هر راهگذر مىريزم \r\n\r\nسرّ عشق\r\n عاقبت ، عشق توام اى دوست رسوا مىكند * دامنم را ، اشك خونين ، رشك دريا مىكند\r\nگرچه سرّ عشق خود پوشيده مىدارم ، ولى * ديدهء گريان من ، مشت مرا ، وا مىكند\r\nچشم مخمورت مرا رسواى خاص و عام كرد * مست هرجا رو نمايد ، فتنه بر پا مىكند\r\nوعدهء فرداى وصلم ، تا به محشر مىكشد * بس‌كه آن پيمان‌شكن ، امروز و فردا مىكند\r\nشد دلم يك قطره خون ، در گوشهء چشم ايستاد * روى او را هردم از روزن تماشا مىكند\r\nآن لب لعلى كه حكم قتل صد دلداده داد * از چنين لب ، بوسه‌اى « فضلى » تمنّا مىكند \r\n\r\nدل‌آشفته\r\n تا كى از زلف و رخت ، واله و حيران باشم * خاطرت جمع ، كه پيوسته پريشان باشم\r\nگر كه خاك سر كوى تو فروشم به بهشت * زين تجارت ، به همه عمر پشيمان باشم\r\nبگشا موى و ز پاى دل من بند بگير ! * تا كى اندر خم زلف تو به زندان باشم\r\nبا غم و درد بسازم ، كه چنين خواسته‌اى * ناجوانمردم اگر از پى درمان باشم\r\nشود ، ار لايحهء قتلم از آن خال امضا * تا ابد ، زين شفقت ، خرّم و خندان باشم\r\nمن كه با سر چو قلم مىدوم اندر پى دوست * كى چو پرگار ، پى گردش دوران باشم\r\n« فضليا » گشته‌ام از صحبت اغيار ملول * عجبى نيست گر از خلق گريزان باشم \r\n\r\nدل سرگشته\r\n آن ماه كه ياقوت لبش ، قوت روان است * از فرقت او ، خون دل از ديده روان است\r\nبا تير نگاهى ز جفا ، خون دلم ريخت * باز اين دل سرگشته ، به قاتل نگران است\r\nترسم كه رمد خواب خوش از ديدهء مردم * هر شامگه ازبس‌كه مرا ، آه و فغان است \r\n\r\n","description":"","footnote":"","page_name":" 290 ","page_number":290},
  {"content":"\r\n\r\n منگر ! كه چو فرهاد شدم كوه‌كن عشق * بنگر رخ آن شوخ كه شيرينِ زمان است\r\nآرام و قرارم بشد ، ازبس‌كه شب و روز * من در پى دل ، دل ز پى دوست دوان است\r\nدارم هوس بوسه‌اى از آن لبِ شيرين * جان مىدهم ار بوسهء او قيمت جان است\r\nكس چاره پذيرد دل تنگم ز تماشا ؟ * تا بر سرِ من عشق بُتى ، تنگ دهان است\r\nآلوده به خون است اگر ديدهء « فضلى » * از ياد لب اوست كه خونخوار جهان است \r\n\r\nدر سوگ مادر\r\n رفت آنكه از او صحن و سرا رشك جنان بود * رفت آنكه به دل‌هاى غمين ، راحت جان بود\r\nرفت آنكه ز يُمن قدم و عفّت و زهدش * غمخانهء دل كعبهء ايمان و امان بود\r\nرفت آنكه بُدى مادر دلسوز يتيمان * بر كودك اغيار چه كس مام توان بود\r\nرفت آنكه وجودش به جهان گلشن جان را * بىشبهه و ترديد گُل باغ جنان بود\r\nرفت آنكه علاجِ دل‌ريش فقرا را * جود و كرمش مرهم غم‌هاى گران بود\r\nرفت آنكه دل سرو ، شدى گرم ز مهرش * گفتى كه مگر مهر زمين ، ماه زمان بود\r\nرفت آنكه به ايمان و به تقوا و فضيلت * تا بود به هر انجمنى ، فخر زمان بود\r\nرفت آنكه كمال دل من بود كلامش * گويى گُل بىخار خداوند جهان بود\r\nرفت آنكه به فرق سر ما بود چو افسر * رفت آنكه وفايش به دل و ديده عيان بود\r\nرفت آنكه دلِ « فضلى » غم‌ديده شكست او * رفت آنكه از او صحن و سرا رشك جنان بود \r\n\r\nرثاى استاد محيط طباطبايى استاد زمان ما چرا رفت ؟\r\n استاد « محيط » از اين سرا رفت * اين چامه‌سراى خوش‌نوا رفت\r\nاو مرد اديب و نكته‌دان بود * صد حيف ! كه از جهان ما رفت\r\nدر فنّ فصاحت و بلاغت * استاد زمان ما ، چرا رفت ؟\r\nچون موج صفا و مهر الفت * با شور و صداقت و صفا رفت \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n پيرانه‌سر ، آن اديبِ دانا * آن مظهر خوبى و وفا رفت\r\nگردون ز غمش ، به خون نشسته * مانند ستارهء سبا رفت\r\nدنيا ، چو محل ماجرا بود * او گشته برىّ ، ز ماجرا رفت\r\nاستاد سخن به انجمن‌ها * بسته لب خود ، ز هر نوا ، رفت\r\nبر بحر سخن « محيط » او بود * كشتى بشكست و ناخدا رفت\r\nپرسند ، ز خويش ، رهنوردان * كو راهنما ؟ كه رهنما رفت\r\nمىتافت صداقتش به گفتار * آن صادق راستين ، كجا رفت\r\nالهام‌دهِ سخن به شاعر * آن رهبر خوب و مقتدا رفت\r\nگنجورِ ادب گرفته ماتم * زيرا گُهرى گران‌بها رفت\r\nكام همه تلخ شد ، كه از جمع * شيرين‌دهنى ، سخن‌سرا رفت\r\nدرويش‌صفت ، هميشه سركرد * امّا ، به شكوه اغنيا رفت\r\nچون ديد ، زمين ، صفا ندارد * خندان به بهشت باصفا رفت\r\nتابنده چراغ بزم ما بود * افسوس ! كه از ميان ما رفت \r\n\r\nبه ياد او\r\n هواى ديدن آن يار ماه‌رو دارم * ببين كه در دل غافل ، چه آرزو دارم\r\nچو شب رسد ، همه آسوده‌اند جز من زار * كه با ستاره ، به ياد تو گفت‌وگو دارم\r\nروان شد از اثر گريه در كنارم ، جو * براى آنكه نگارى كناره‌جو دارم\r\nرواست بر سر كويت نماز و سجده مرا * كنون كه روز و شب از خون دل وضو دارم\r\nمبين به صورت ، اگر ساكن خراباتم * به يُمن پير مغان ، سيرت نكو دارم\r\nچه سود خندهء شيرين به تلخ‌كامى من * كه شكوه‌ها ، ز جفاى تو تندخو دارم\r\nمكن ملامت آلودگى ، كه دامان را * به آب ديدهء خود ، قصد شست‌وشو دارم\r\nبه ياد قامت سَروش هماره ، اى « فضلى » * به‌سان فاخته ، كوكو ، به كوى او دارم \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nفقيهى ( 1328 - )\r\nشيخ موسى فقيهى با لقب ناظم الشريعة در شمار عالمان دين و افاضل دانشمند عصر خود بود و در رشتهء علوم ادبيّه و عربيه كسب دانش كرد و با علوم و معارف اسلامى نيز آشنائى داشت و چندى در پى علوم غريبه و رياضيّات نفسانى سير كرد و در اين راه زحماتى كشيد و به نتايجى نيز دست‌يافت .\r\nفقيهى مردى عارف‌پيشه و درويش‌مسلك بود و در نهايت سادگى و قناعت زندگى مىكرد و از رهگذر مسّاحى املاك و اراضى مزروعى و تقسيم‌بندى زمينهاى كشاورزى معيشت مىكرد با اينكه از تمكّن مالى چندانى بهره نداشت ، مردى گشاده دست و بلندنظر بود و به صفا و صداقت و يكرنگى شهرت داشت و از تعصّبات مذهبى به دور بود ازاين‌روى شيعه و سنّى به او ارادت و اظهار علاقه مىكردند . « 1 »\r\nفقيهى علاوه بر فضائل علمى از قريحه شعر و ذوق شاعرى بهره داشت و اشعارى در قالب‌هاى غزل و مثنوى و ترجيح‌بند و مسمط به مناسبت‌هائى سروده است وى در مجامع ادبى كمتر شركت مىكرد و از مريدان غمام همدانى بود و با او\r\n\r\n\r\n","description":"","footnote":"\r\n( 1 ) - آقاى فاضل‌زاده كه شرح حال او را به رشتهء تحرير درآورده دربارهء ناظم الشريعة مىنويسد : يكى از دوستان و معاشران خوش‌ذوق بنام عبد الحميد معرفت كه از اهالى كردستان و چندى در همدان اقامت داشته غزلى در ستايش او سروده و در آخر چنين گويد :\r\n القصّه تمام و بىقرينى * اى كاش نمىشدى تو شيعه \r\n","page_name":" 293 ","page_number":293},
  {"content":"\r\n\r\nحشر و نشرى داشت و گاهى در اشعارش از او ياد كرده است .\r\nفقيهى در آغاز شاعرى ، محزون تخلّص مىكرد چون در همدان شاعرى به اين تخلّص شهرت داشت از اين تخلّص چشم پوشيد و در شعر خود گاهى فقيهى و موسى و ناظم تخلّص مىكرد .\r\nناظم الشريعة سرانجام در آبانماه سال 1328 در شصت و هشت‌سالگى در زادگاهش چشم از جهان فروبست . جنازه‌اش به قم حمل و در اين شهر به خاك سپرده شد .\r\n\r\nتضمين غزل غبار همدانى\r\n من كه در دست تو افتاد اى پسر آخر عنانم * سرور آزادگانم ، شمع جمع عارفانم\r\nاز سر كوى خود اى نامهربان هرگز مرانم * « گرچه سخت افتاده در دام طبيعت مرغ جانم\r\nهرگز از خاطر نخواهد شد هواى آشيانم » * مىكنى اظهار ، هردم با رقيبان مرحمت را\r\nبر رخم بربسته‌اى ، اى شاه ، باب مكرمت را * بايدم رفتن ز كوى ترك كردن حضرتت را\r\n« حاليا معذورم از رفتن كه چندى مصلحت را * گه بنازى بسته‌پايم گه به خارى خسته جانم »\r\nبا تو هرگز از پى افسانه و افسون نرفتم * بهر تفريح و تفرّج بر سوى هامون نرفتم\r\nنام ليلى را نبردم ، از پى مجنون نرفتم * « من به گندم خوردن از خلد برين بيرون نرفتم\r\nدانهء خال تو رخت افكند در اين خاكدانم » * مىزنى هردم به قلبم ناوك مژگان و ابرو\r\nمىزنم از هجر تو تا مىتوانم بر سر و رو * مىكنى هر شب مرا از غايت مستى بهر سو\r\n« مىكنم بار بلا را با تنى لاغرتر از مو * تا اسير زلف آن سنگين‌دل لاغر ميانم »\r\nگر شبى آن مه خدا خواهد كه با من آشنا شد * بهتر از آن شب ، شبى در عالم معنى نباشد\r\nخون دل دانى چرا هرگه ز چشم من بپاشد * « غمزه خنجر مىزند مژگان به نشتر مىخراشد\r\nبا تماشاى تو من فارغ ز كار اين و آنم » \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n تا ابد « موسى » سر از پاى جوانان برندارد * دست از ابرو و مژگان غزالان برندارد\r\nهديهء موريست جانش چون سليمان برندارد * « گر صبا خاك « غبار » از كوى جانان برندارد\r\nفارغ از عيش جهان و از حيات جاودانم » \r\n\r\nچند بند از يك ترجيح‌بند او\r\n اى آنكه دل مرا شكستى * بر من تو در بهشت بستى\r\nهرروزه كنى تو قتل نفسى * هيهات از آنچه را پرستى\r\nاينان همه از رخ تو ماتند * اى شاه ، مبين به چشم مستى\r\nغلمانى و از جنان فرارى * ور آنكه تو نيستى كه هستى\r\nدر مسلك عشق تو به گشتم * بسيار بُوَد بلند و پستى\r\nدر مجلس ما چه ديدى اى يار * كاين قسم ز جاى خويش جستى\r\nفردا چه دهى جواب ما را * امروزه تو فرض كن كه رستى\r\nمن عهد تو را وفا نمودم * پيمان من از جفا گسستى\r\nدر بسته شود به رويم اى كاش * وقتى كه به خانه اندر استى\r\nدر بزم تو شب چه حاجت شمع * روى تو چراغ انورستى\r\nمن هرچه به عجز و لابه گفتم * در گردن من برآر دستى\r\nتو قول مرا عمل نكردى * قلبم ز جفا و جور خستى\r\nمن نيز روم به جاى ديگر * بوسم رخ دلرباى ديگر\r\nاى شهره به دلبرى در آفاق * وصف تو نگنجد اندر اوراق\r\nهرچند به من جفا نمائى * قلبم به تو مايل است و مشتاق\r\nحيف است كه مر تو را نباشد * شيرين‌سخنى و حسن اخلاق\r\nنىنى غلطت آنچه گفتم * هستى ، تو در اين دو شيوه خلّاق\r\nزهر ار بدهى بدست خويشم * بهتر كه به من دهند ترياق \r\n\r\n","description":"","footnote":"","page_name":" 295 ","page_number":295},
  {"content":"\r\n\r\n سطح كره را اگر بگردم * جفت تو نجويم اى بت طاق\r\nجز حكمت عشق من نخوانم * درسى ز مشتاقيان و اشراق\r\nيا ليت كه روزىام نمايد * زان سيب زقن خداى رزّاق\r\nاز خرمن حسن خويش بنماى * بر من زره كرم تو اتفاق\r\nآخر نه من و تو بسته بوديم * باهم به وفاق عهد و ميثاق\r\nبس كن تو جفا بيا بدل كن * جور و ستمت به لطف و اشفاق\r\nيك‌بار دگر خلاف پيمان * بنمائى اگر بدون اغراق\r\nمن نيز روم به جاى ديگر * بوسم رخ دلرباى ديگر\r\nاى آنكه به ملك دل اسيرى * هر لحظه دلى به صيد گيرى\r\nاين جمله كه هست باز بس نيست * هر روز فزون كنى اسيرى\r\nهركس كه تو را بديد دل داد * ازبس‌كه به حسن بىنظيرى\r\nدر آب‌وگلت زمان خلقت * از شير و شكر شده خميرى\r\nحيف است كه اين بدن بپوشى * از چشم نظاره با حريرى\r\nآنجاى كه موت شد پريشان * حاجت نه به عطر يا عبيرى\r\nيك بوسه بده مرا تصدّق * هستى تو غنى و من فقيرى\r\nاى آنكه خبر ز يار دارى * ما احسن انت من بشيرى\r\nاى مايهء عيش و شادمانى * كاندر افق خفا منيرى\r\nدر دل نه بجز خيال رويت * تا كى تو ز چشم من ستيرى\r\nبازآ و رقيب را رها كن * روباه نموده قصد شيرى\r\nيك‌بار دگر دلم به دست آر * مگذار دگر به سنّ پيرى\r\nمن نيز روم به جاى ديگر * بوسم رخ دلرباى ديگر \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n اى آنكه لب تو همچو قند است * موى تو به گردنم كمند است\r\nدل در سر كوى تو زمانى است * از شوق وصال پايبند است\r\nدر آرزوى وصال هر شب * دستم به‌سوى خدا بلند است\r\nگر جور كنى و گر ترحّم * از تو همه خوب و دلپسند است\r\nدل در برم از فراق رويت * چون بر سر آتشى سپند است\r\nعاشق نشوى اگر ندانى * درد و غم عشق چون‌وچند است\r\nجسمت به لطافت و به نرمى * ابريشم تازه يا پرند است\r\nدل از غم هجر تو حبيبا * دانى كه چقدر دردمند است\r\nآن‌قدر كه آه و ناله‌اش را * هركس شنود بر او گزند است\r\nاى كاش كه يار را ببينم * دل از طرف رقيب كند است\r\nيكباره تمام مهر خود را * بر جانب بنده‌اش فكنده است\r\nآن وقت دگر همه بدانيد * اين حرف ز بنده ريشخند است\r\nمن نيز روم به جاى ديگر * بوسم رخ دلرباى ديگر\r\nاى صاحب حسن روزافزون * حسن تو فزون ز ماه گردون\r\nاز عشق رخت هزار ليلى * آواره واله‌اند و مجنون\r\nگر روى كنى بسوى مسجد * زهّاد همه شوند مفتون\r\nاز شرم ، تو گر روى به فردوس * غلمان ، همه مىروند بيرون\r\nواعظ پس از اين مده مرا پند * باور نكنم چو زرق و افسون\r\nاز هجر رخش رود ز چشمم * هر روز هزار رود جيحون\r\nسكنى نكنم به شهر ديگر * بايد بروم به كوه و هامون\r\nاى آنكه تو را دهان و دندان * همچو صدف است و درّ مكنون\r\nدر كوچكى لب و دهانت * قدرت بنموده حقّ بيچون \r\n\r\n","description":"","footnote":"","page_name":" 297 ","page_number":297},
  {"content":"\r\n\r\n رفتار تو اى پسر نباشد * در سنّت پاك شرع مشنون\r\nبازآى و به من نما مواسات * تا چند كنى خلاف قانون\r\nور باز ستم كنى به « محزون » * از بهر جزاى تو هم‌اكنون\r\nمن نيز روم به جاى ديگر * بوسم رخ دلرباى ديگر\r\nمن مات رخ تو باشم اى شاه * وز حالت من نباشى آگاه\r\nآخر نظرى به‌سوى ما كن * پيوسته نه بلكه گاه‌وبيگاه\r\nمن بر سر كوى تو مقيمم * با مقصد تو هميشه همراه\r\nبر صدق مقال من گواهيست * از سرخى چشم و روى چون كاه\r\nشايد كه تو از درم بيائى * چشمان من‌اند هر دو بر راه\r\nفرياد و فغان رسد به عرشم * از هجر تو شام و هر سحرگاه\r\nاز درد دلم حذر كن اى يار * ترسم كه تو را زيان كند آه\r\nبسيار خجل شدم كه كردم * تشبيه تو را ز جهل ، بر ماه\r\nاز گنج خداى داد خود ده * مسكين و فقير را تو تنخواه\r\nبر رنجبران ستم نمائى * ديگر تو مگو منم وطن‌خواه\r\nبردار تو دست از رقيبان * ترسم كه تو را كنند گمراه\r\nاينان ، تو اگر رها نسازى * مِن‌بَعد بدان نذرتُ لله\r\nمن نيز روم به جاى ديگر * بوسم رخ دلرباى ديگر \r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nفقير ( 1318 - )\r\nمير سيّد جعفر ملقّب به نظام العلماء از سادات جليل القدر سبزوار است كه دكتر قاسم غنى در يادداشت‌هاى خود به مناسبت از او ياد كرده است . پرفسور دكتر سيّد حسن امين در كتاب خود بنام افكار فلسفى ملّا صدرا قصيده‌اى را از نظام العلماء در پايان اين كتاب آورد و مىنويسد : « مير سيّد جعفر نظام العلماء از مشاهير دانايان و فرزانگان خراسان در عهد مشروطيت بود در نخستين سال‌هاى تأسيس مشروطيت عهده‌دار رياست اوقاف ناحيهء سبزوار شد ، شريعت و طريقت را توأم داشت در شعر فقير تخلّص مىكرد و نام خانوادگىاش را سيّد فقير گذاشت ، پس از روى كارآمدن رضا شاه ترك همه تعلّقات گفت ، از شهر به دهكدهء ملكىاش « اسماعيلى » از توابع قاسمى كوه ميش سبزوار رفت و همان‌جا ماند تا سال 1318 شمسى جان به جانان سپرد . مادهء تاريخ فوتش « صد آه از مرگ صدر العلماء » است . پرفسور امين اضافه مىكند نظام العلماء برادر نياى من مرحوم مير سيّد حسن امين الشريعة بود و پسر ارشدش مرحوم نظام‌زاده وكيل دادگسترى داماد امين الشريعة بود . »\r\nچون نگارنده در اين تذكره به ضبط آثار شاعران از گوشه و كنار اين مرزوبوم اهتمام دارد ، بدين مناسبت اين قصيده را مىآورم اميد است بازماندگانش به احياى آثارش اقدام نمايند .\r\nاينست آن قصيده :\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n مدّتى شد با كدويم « 1 » روز و شب در گفتگويم * با كدوى دهر خالى ، يا كه من خالى كدويم\r\nاز گريبانم به هرآنى ، برآرم سر به حالى * گاه چون مور ضعيفم ، گه پلنگ تندخويم\r\nگاه پابند شريعت ، گه به تحقيق طريقت * نه از اويم نه از اين ، هم از اينم هم از اويم\r\nدر طلب از بهر مقصودى كه نامش را ، ندانم * گه طريق كعبه گيرم ، گه ره بتخانه پويم\r\nسعىها كردم ، مگر پيدا كنم مطلوب دل را * اى عجب ديدم ؟ نديدم بازهم در جستجويم\r\nاز طريقت آنچه ديدم ، گفت هريك را شنيدم * مىنشد حاصل اميدم ، همچنان در آرزويم\r\nهركه او را راهبر پنداشتم ، خود راهزن بد * راز دل را با كه بگويم ؟ چاره درد از كه جويم ؟\r\nناكسى را كس گمان بردم ، به راهش جان فشاندم * چون به مقصودش رساندم ، خود شد او اعدى عدويم\r\nآنكه را با خون دل از شيرهء جان پروريدم * روى نحسش را نبينم ، نام ننگش را نگويم\r\nچون شتر در زير بارم ، لاف آزادى برآرم * قوتم از خار بيابان ، آبم از خون گلويم\r\nداد ، از اين زندگانى كز براى لقمه‌نانى * گه رهين دوستانم ، گاه مرهون عدويم \r\n\r\n\r\n","description":"","footnote":"\r\n( 1 ) - كدو : سروكله\r\n","page_name":" 300 ","page_number":300},
  {"content":"\r\n\r\n گاه حيرانم ز كثرت ، گاه مدهوشم ز وحدت * گه به ذكر ورد همدم ، گه پى جام و سبويم\r\nنه ز زاهد طرف بستم ، نه ز عارف بهره جستم * نه ز طاعت روسپيدم ، نه ز باده سرخ رويم\r\nگاه عشقم مىربايد ، حالت وحدت ز كثرت * گاه نفسم مىكشاند چون بهايم ، سو به‌سويم\r\nگاه ابليسم ، گهى جبريل ، گه جرم ثقيلم * گاه خود آب قراهم ، سارى اندر مرز و جويم\r\nگه براهيمم در آذر ، گاه نمرود بداختر * گه سليمان جهانم ، گاه ديو زشت‌خويم\r\nگاه بر عرش استوارم ، گاه خاك رهگذارم * گاه جالينوس عقلم ، ساكت از لاينطقونم\r\nنه حسد بردم به مالى ، نه به رشكم از جلالى * واى از نادانى خود داد از اين خالى كدويم\r\nكلّه را بايد شكستن ، يا كدو را كندن از تن * تا كه فارغ گرددم جان از خيال و هاىوهويم\r\nبا كدو بودى خطابم ، كز كدو آمد جوابم * كاى غريق بحر فكرت گوش كن پند نكويم\r\nواگذار اين رنگ و بو را ، گوش كن پند كدو را * هم ز خود بشناس او را ، تا ببينى من خود اويم\r\nيك طرف نه اين دو بينى ، گردو بينى ، اين چينى * گر به هندى ور ، به چينى بايد از خود ديد رويم \r\n\r\n","description":"","footnote":"","page_name":" 301 ","page_number":301},
  {"content":"\r\n\r\n يار را در خويش ديدم ، خويش را درويش ديدم * بعدها را پيش ديدم نيست ديگر آرزويم\r\nغير توحيدش نيابى ، اندر اعصاب و عروقم * گر بسازى ارب اربم ، ور شكافى موى مويم\r\nدر حضور يوسفم ، وا يوسفا از من روا نيست * من كه خود در شهر مصرم ، راه مصر از كس نجويم\r\nگر سپيدم ور سياهم ، جمله مرآت الاهم * رهرو يك شاهراهم ، سوى ديگر نيست سويم\r\nسالكم در وادى جان ، بىخبر از كفر و ايمان * عاشقم بر روى جانان ، فارغ از هر گفتگويم\r\nمن « فقير » بىنيازم ، هردم آوازى نوازم * جز به ديدارش نسازم در پى او كو به كويم \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nفلسفى ( 1254 )\r\nدكتر سيّد حسنعلى حسينى معروف به فلسفى ملقّب به تاج الحكماء در سال 1254 هجرى شمسى در شهر نائين پا به عرصهء حيات گذاشت ، دانش‌هاى مقدّماتى را فراگرفت ازآن‌پس به تحصيل علوم ادبيت و عربيت پرداخت سپس راهى اصفهان شد و به تحصيل طب قديم نزد ميرزا باقر حكيم‌باشى پرداخت آنگاه در اواخر دورهء مظفّر الدّين شاه قاجار به تهران عزيمت كرد و در رشتهء طب جديد به تحصيل ادامه داد و با زبان فرانسه نيز آشنائى يافت و تخصّصش در رشتهء كحّالى ( چشم‌پزشكى ) بود و از طرف صحيّه كل مملكتى ( وزارت بهدارى ) به سمت مسئول صحيّه شهر نائين منصوب و مشغول به كار شد .\r\nجلال بقائى ، همشهرى فلسفى دربارهء وى مىنويسد : « آن مرحوم به تواريخ آشنا و در موسيقى و نقّاشى نيز سهمى داشت ، در اوائل تخلّصش گاهى تاج الحكماء و گاهى طبيب و در اواخر فلسفى بود :\r\n شعر تاج الحكماء حكمتى و اخلاقى است * متعلّق چو منوچهرى و خاقانى نيست \r\nوى علاوه بر اينكه طبيب كحّال بود منبر هم مىرفت و آواز خوبى نيز داشت . »\r\nفلسفى شاعرى توانا و نيكوپرداز بود و در سرودن انواع شعر طبع‌آزمائى مىكرد ، آثارش مشحون به اندرزهاى سودمند اخلاقى است و از آثار او كتابى است بنام « هفت مقالهء فلسفى » كه در سال 1324 در تهران طبع و نشر گرديد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nعزم و دانش\r\n مراد گر مردانه باشد طالع و تقدير چيست * شكوه از كج‌گردى گردون و چرخ پير چيست\r\nچرخ ، كج‌گردى نداند زادهء اخلاق توست * گر كند كج‌گردشى ، خود كرده را تدبير چيست\r\nمىكند تقدير ، يزدان چون تو باشى مرد كار * خود نه اى مرد عمل تقدير را تقصير چيست\r\nتا بكى بر گردنت افتاده قيد بخت و شانس * پاى عقلت بسته از غفلت در اين زنجير چيست\r\nگنج در رنج است و در زحمت مگر بينى بخواب * گنج را بىرنج اگر ديدى بگو تعبير چيست\r\nنيست راهى جز صراط المستقيم سعى و كار * ختم و اوراد و طلسم و چله و تسخير چيست\r\nعقل گويد ليس لانسان الّا ما سعى * قول يزدان است‌بسم اللّه بگو تفسير چيست\r\nمىتوانى گشت از سعى و عمل با بخت يار * آدمى را كار قارون مىكند اكسير چيست\r\nكار ، ايزد كرده فكر باز و بازوى بشر * عقرب نحس فلك را در زمين تأثير چيست\r\nگر كه توأم گشت باهم عزم و دانش « فلسفى » * پيش عزم آهنينش طالع و تقدير چيست \r\n\r\nعواقب اعمال بىرويه در جوانى\r\n ز ترس فقر ، بىزن بودن مرد * به يزدان سوءظن و بدگمانى است\r\nبه دنبال زنان در هر خيابان * براى لاس اندر خردوانى است\r\nچه امراض خطير خانمان‌سوز * كزين اخلاق در او رايگانى است\r\nترساتت - واريركيت و خيارگ * مد امروز در سن جوانى است\r\nسرنگ و بيضه‌بند و ايريگاتور * ز ملزومات خاص زندگانى است\r\nرفيق باوفائى همچو سوزاك * به او اندر كمال مهربانى است\r\nبه او سفليس همدم تا دم مرگ * رفيق روز ضعف و ناتوانى است\r\nكفل سوراخ ، سوراخ و مشبك * ز سوزان كارى اينجا داستانى است\r\nبه ميل لاستيك از ضيق مجرا * بسى محتاج در هروقت و آنى است\r\nمريضِ اوّل اندر هر مطبى * ز شرح حال خود در روضه‌خوانى است\r\nچه بدبخت است آن بيچاره اولاد * كه بعد از او اسير زندگانى است \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n شل و كور و كر و بىمشعر و لال * ز هر عيب و مرض در او نشانى است\r\nحقيقت اين پدر از بهر اولاد * پدر نبود نخستين خصم جانى است\r\nچنين اشخاص را قانون ز تزويج * كند گر منع نيكو حكمرانى است\r\nچو هست اسباب مولودى كه بايد * به ذلّت جان دهد اين مرد جانى است\r\nصلاحش « فلسفى » ، هر باشرافت * تأهّل خاصه در سن جوانى است \r\n\r\nحفظ زبان\r\n كوه است اگر كه بار محبّت كشيدنى است * زهر است اگر به جام محبّت چشيدنى است\r\nاسرار عشق دوست نگنجد بهر دلى * اين نكته جز به محفل رندان نگفتنى است\r\nاز لوح دل بشوى بجز عشق هرچه هست * كان دفترى كه عشق در او نيست شستنى است\r\nدست از طلب مدار گرت هست شوق وصل * زين ره هرآن‌كه رفت به مقصد رسيدنى است\r\nتقدير و بخت را چه گنه گر تو كاهلى * سستى ز توست با تو خدا را چه دشمنى است\r\nتعجيل اگرچه نيست بهر كار شرط عقل * امّا به كار خير چو باشد ستودنى است\r\nبا پنجهء قوىتر و بازوى آهنين * هر دست پنجه افكند آخر شكستنى است\r\nآن را كه اختيار زبان باشدش به دست * اى « فلسفى » ز جمله آفاتش ايمنى است \r\n\r\nراز عشق\r\n جز دل به ياد زلف تو اى شوخ ناز كن * مرغى ز عشق دام نشد نغمه‌ساز كن\r\nهر حلقه گيسوى تو ز دلهاست مجمعى * زين رشته تا سحر سر صحبت دراز كن\r\nزد او بزلف ، شانه و بىآشيان شدند * مرغان پرشكستهء سوز و گداز كن\r\nاين موى نيست رشتهء عمر است و بايدش * هر رشته را هزار دل‌وجان نياز كن\r\nخواهم دگر نظر نكنم جز به روى خوب * گر بخت يار و يار شود دلنواز كن\r\nدادت خداى ديده كه بينى رخ نكو * تا سازدت به صنعت ، خود ديده باز كن\r\nچشمم جدا نمىشود از صورتت كه گفت * كز آفتاب ديده بود احتراز كن \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n من راز عشق خويش نگفتم به هيچ‌كس * شد آب ديده از دل من كشف راز كن\r\nمن بىريا به روى بتان سجده مىكنم * زاهد ريائى است و به مسجد نماز كن\r\nگر « فلسفى » بود ز گدايان كوى عشق * اينجا گدا و ليك به شاه است باز كن \r\n\r\nموهومات معموله در شعر\r\n بهرجا پا نهد يارم برآرد * براى بوسه‌اش سر از زمين دل\r\nبهر مويش دو صد در تكاپو * براى جستجوى جا و منزل\r\nكند وا حلقه‌اى گر از سر زلف * دگر هرجا نخواهد ماند عاقل\r\nبهر دندانه‌اى از شانه ريزد * هزاران دل چو مرغ نيم‌بسمل\r\nبه زير دست و پا گردند پامال * زمين از خون دل‌ها مىشود گل\r\nدو چشمانش چو چنگيز و آتيلا * دو بيد مست و دو خونخوار و دو قاتل\r\nبود حرف از دهانش صحبت از هيچ * كه جايز نيست بهر مرد عاقل\r\nحقيقت آدمى با بىدهانى * اگر چون حور باشد نيست خوشگل\r\nاگر خورشيد را در روزگارى * بچسبانند نوك برج ايفل\r\nكلاهى يك‌ورى بر سر مُد و شيك * نهندش با كت و دامان مخمل\r\nبه عينه مىشود مانند يارم * به آن قد و به آن شكل و شمايل\r\nچنين هيكل براى كاريكاتور * بود مطلوب هر نقّاش كامل\r\nشوى كابوس اگر بينى بخوابش * خدا ناكرده مىگيرى دق و سل\r\nبه عمرى « فلسفى » كوشد كه از شعر * شود موهوم بىموضوع زايل \r\n\r\nشاه‌غزل\r\n چند با حسرت و اندوه بسر بايد كرد * چارهء درد دل و اشك بصر بايد كرد\r\nتا بكى يار توان ديد در آغوش رقيب * چند با غصّهء شب هجر سحر بايد كرد\r\nچند مانند زنان پرده‌نشين بايد بود * مردى آخر ، سرى از پرده بدر بايد كرد \r\n\r\n","description":"","footnote":"","page_name":" 306 ","page_number":306},
  {"content":"\r\n\r\n تن ، توان داد به اين ذلّت و خوارى تا چند * جامهء مرگ چه زيباست به بر بايد كرد\r\nز استخوان پدر آدم ، نتواند شد كس * خويش را مقصد افعال و اثر بايد كرد\r\nتا بكى دست به روىهم و اين ذلّت را * حمل بر حكم قضا يا به قدر بايد كرد\r\nآدمى مىنتوان گفت بهر بىهنرى * آدميّت‌طلبى فكر هنر بايد كرد\r\nآدمى مىرسد از كوشش خود بر مقصود * جهل تا كى ز خرافات حذر بايد كرد\r\nسعى و كوشش كن و آنگه به خدا دار اميد * كز پس رنج طمع گنج گهر بايد كرد\r\nحاصلى كس نتوان برد جز از كردهء خويش * از متاع دگران صرف‌نظر بايد كرد\r\nهيچ چون صحبت ناجنس نمىراند دل * اى دل از صحبت اين قوم حذر بايد كرد\r\nحرف حق گرچه بسى تلخ بود ، بايد گفت * خانهء زهد و ريا زير و زبر بايد كرد\r\nدر ره عشق بتان يكدله مىبايد بود * از سر و جان بره دوست گذر بايد كرد\r\nهمچو حرز دل‌وجان « فلسفى » اين شاه‌غزل * بس‌كه پرمعنى و بكر است به بر بايد كرد \r\n\r\nآبهاى رفته\r\n زنده خواهد ماند ملّت از سه چيز * دانش و ايمان و اخلاق نكو\r\nگر كليد گنج علم آرى بدست * هرچه مىخواهد دلت آنجا بجو\r\nدارد ارزش گر پى دانش روى * هر طرف در يوزه‌آسا كوبكو\r\nخوار شو امروز اندر راه علم * تا شوى فردا به عزّت روبرو\r\nطالبى گر گوهر اقبال و بخت * كن تو اندر بحر دانش جستجو\r\nمىرسد بر ساحل عزت يقين * هركه شد در لجهء دانش فرو\r\nعلم و دانش مىكند بهر بشر * كشف اسرار طبيعت موبه‌مو\r\nدر نبرد روزگار امروز علم * بهتر از رستم كند دفع عدو\r\nملّت دانا و نادان جنگشان * بىتفاوت جنگ سنگ است و سبو\r\nبا خر لنگ اى برادر مشكل است * از هوا طيّاره آوردن فرو\r\nحاصل از علم ار نشد اخلاق نيك * نيست الا قيل و قال و گفتگو \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n « فلسفى » ملّت اگر دانا شود * آبهاى رفته باز آيد به جو \r\n\r\nافيون\r\n هزاران درد بىدرمان كه دارو مىكند افيون * به ملك تن چه خدمتهاى نيكو مىكند افيون\r\nبود بر هر مرض اكسير بىهمتا و از دستش * عيان كار ابقراط و ارسطو مىكند افيون\r\nتوانم گفت بىافيون نباشد علم طب كامل * ولى عارى چو گشتى كار وارو مىكند افيون\r\nكنند از تير مژگان ، خوبرويان صيد دل امّا * اسيرت بىاشارتهاى ابرو مىكند افيون\r\nاگر برگى فتد از باد چرتش مىشود پاره * ز بس او را ضعيف القلب و ترسو مىكند افيون\r\nدهد با امتحان ترتيب دكتر « فلسفى » حتّى * كه هركس خورد بىشك ترك با او مىكند افيون \r\n\r\nمفارقت دوستان\r\n كج‌گردشى چه مىشد اگر آسمان نداشت * يا اين همه خدنگ بلا در كمان نداشت\r\nخوش بود آن جوانى و قد چو سرو اگر * دنبال ضعف پيرى و قد كمان نداشت\r\nمىشد بريم لذّتى از چار روز عمر * بارى اگر بهار جوانى خزان نداشت\r\nآرى حيات و زندگى جاودان خضر * خوش بود اگر مفارقت دوستان نداشت \r\n\r\nبلا و طلا\r\n انسان ز زبان خويش دائم به بلاست * گر حرف بود صواب بىوقت خطاست\r\nبا فكر بگوى و مختصر وقت لزوم * حرفت اگر از نقره ، سكوتت ز طلاست \r\n\r\nدريغ\r\n ز دوستان قديمى بجز نفاق نديدم * ز عاشقى بجز از زحمت فراق نديدم\r\nز سروران و بزرگان قوم خطهء ايران * دريغ جز لقب و باد و طمطراق نديدم \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nفلق ( 1341 )\r\nدكتر كاووس حسن لى ، فرزند كرم ، در خردادماه سال 1341 شمسى در روستاى قنات نو از توابع ده بيد استان فارس در خانواده‌اى متوسّط الحال پا به عالم حيات گذاشت . دوران كودكى را با مشقّت و مشكلات زياد سپرى ساخت . در شش‌سالگى به دبستان روستاى « بن گشت » وارد شد و دورهء ابتدايى را به پاى برد . ازآن‌پس دورهء راهنمايى و دو سال اوّل دبيرستان را در ده بيد به تحصيل پرداخت و چون در ده‌بيد تا كلاس دوم دبيرستان بيشتر نداشت ، ناگزير به آباده عزيمت كرد و دورهء دانشسراى مقدّماتى را به انجام رسانيد و به استخدام آموزش و پرورش درآمد و مأمور تدريس در بخش بوانات شد .\r\nحسن لى در سال 1363 در كنكور سراسرى دانشگاه‌ها شركت كرد و در رشتهء زبان و ادبيّات فارسى دانشگاه شيراز پذيرفته شد و به تحصيل پرداخت و پس از گذراندن مراحل تحصيلى به دريافت مدرك ليسانس توفيق يافت و در سال 1368 دورهء فوق ليسانس همين رشته را پى گرفت و به اخذ درجهء فوق ليسانس نايل گرديد .\r\nسپس دورهء دكترى زبان و ادبيّات فارسى را ادامه داد و فارغ التّحصيل شد و از سال 1368 در دانشگاههاى شيراز : علوم پزشكى شيراز و جهرم و دانشگاه آزاد اسلامى ارسنجان و برخى ديگر از مراكز عالى ، به تدريس پرداخت .\r\nدكتر حسن لى ، كه تخلّص « فلق » را براى شعر خود برگزيده است ، از سال ورود به\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nدبيرستان قريحهء شعر در او پديدار گشت و سرودن شعر را آغاز كرد و در قالب‌هاى مختلف طبع‌آزمايى نمود و در اين زمينه استعداد و توانايى خود را نشان داد و اشعارش از نظر لفظ منسجم و از لحاظ مضمون لطيف مىباشد . وى را مىتوان از شعراى موفّق معاصر به شمار آورد .\r\nدكتر حسن لى از سال 1364 آثار و مقالاتش در زمينهء نقد و طنز در روزنامه‌ها و مجلّه‌هاى كشور انتشار مىيابد . اينك نمونه‌هايى از شعر او :\r\n\r\nشاخهء شوق\r\n اشك اگر شعله نگيرد كه بگيراندمان * ترسم اين حوصلهء سرد بميراندمان\r\nاى فروخفته در آغوش تحسّر ، برخيز ! * كسى از آن طرف پنجره مىخواندمان\r\nكسى از آن طرف پنجره مىخواهد باز * ببرد در دل آيينه بيفشاندمان\r\nآسمان پر شود از عطر گل‌افشانى ما * اگر آن دست در اين مزرعه بنشاندمان\r\nشاخهء شوق اگر پر شود از غنچهء داغ * هيچ دستى دگر از باغ نمىراندمان\r\nديدهء ما به نهانخانهء حيرت باز است * تنگ چشمِ نظرآلوده نمىداندمان\r\nشايد آن تختهء سنگيم ، ولى دستى نيست * « كه از اين روى به آن روى بگرداندمان » « 1 » \r\n\r\nكاش مىشد كه آبى بميريم\r\n ساحل چشم جادويى او ، بازهم رنگ رؤيا گرفته‌ست * تاروپود دل نازكم را ، باز ميل تمنّا گرفته‌ست\r\nدر گلو بغض ديرينه دارم ، يك بغل شعله در سينه دارم * ديرگاهيست كاين آتش گنگ ، در دل كوچكم جا گرفته است\r\nبازهم حالى آشفته دارم ، گفتنىهاى ناگفته دارم * ليك آن بغض ديرينه امروز ، باز راه گلو را گرفته‌ست \r\n\r\n\r\n","description":"","footnote":"\r\n( 1 ) - وام گرفته از « كتيبه » اخوان ثالث .\r\n","page_name":" 310 ","page_number":310},
  {"content":"\r\n\r\n روح من مثل چشم تو خسته‌ست ، قلب من مثل زلفت شكسته‌ست * عشق تو دستم از پشت بسته‌ست ، خانه‌ام را به يغما گرفته‌ست\r\nدل كه مانند داغى شكفته‌ست ، در شب گيسوان تو خفته‌ست * گرچه درد پريشانىاش ، از تب زلف تو وا گرفته‌ست\r\nصبح اى كاش مىآمد از دور ، متن آيينه پر مىشد از نور * كاين شب شوم ، اين شام ديجور ، شور كاشانه‌ام را گرفته‌ست\r\nكاش مىشد كه آبى بميريم ، روشن و آفتابى بميريم * تا مگر عاقبت پس بگيريم ، زندگى هرچه از ما گرفته‌ست \r\n\r\nدست‌هاى تهى « 1 »\r\n پدر از تو آموختم درد را * و معناى بيدارى مرد را\r\nتو درياى شوقى ، تو پهناورى * تو مثل بهارى ، پر از باورى\r\nاگر دست‌هايت پر از پينه است * تو را قلبى از جنس آيينه است\r\nمرا كاش قلبى از اين دست بود * از اينى كه در سينه‌ات هست ، بود\r\nبرايم تو از آب نامىترى * تو جانى ، تو از جان گرامىترى\r\nگر آغوش تو منزل سادگيست * ولى جايگاهى پر از زندگىست\r\nتو با گل چه خويشى مگر داشتى ؟ * كه همواره از گل خبر داشتى\r\nالهى ! صفاى تو لبريزتر * نگاهت ، نگاهت دلاويزتر\r\nپدر از تو آموختم درد را * و معناى بيدارى مرد را\r\nنكردم فراموش درد تو را * شررهاى رخسار زرد تو را\r\nتو را ، خانه بر دوش آواره را * و خود را ، و پيراهن پاره را\r\nزمين‌هاى پرحاصل و باغ را * دو دست پر از تاول و داغ را \r\n\r\n\r\n","description":"","footnote":"\r\n( 1 ) - اگر انسان از دوستش به خاطر مسأله‌اى گله كند ، دليل اين نمىشود كه محبّت او در دلش كم شده است .\r\n","page_name":" 311 ","page_number":311},
  {"content":"\r\n\r\n تو را ، مرد دايم بدهكار را * شب تيره و چشم بيدار را\r\nتو را ، برف را ، لرزش بيد را * زمستان جان‌سوز « ده بيد » را « 1 »\r\nزمين را و محصول و انبار را * ستم را ، ستم را ، ستمكار را\r\nاگر خرمنى بود و چون كوه بود * نصيب تو صد بار اندوه بود\r\nچه شب‌ها كه ما را پشيزى نبود * به‌جز غصّه در سفره چيزى نبود\r\nچه شب‌ها كه شام تو غم بود و آه * تمام كلام تو غم بود و آه\r\nچه شب‌ها كه هر لحظه يك سال بود * زبان زمين و زمان لال بود\r\nچه شب‌ها كه اين خانه خاموش بود * جهان در نگاهش سيه‌پوش بود\r\nچه شب‌ها كه شب قصّه‌پرداز بود * شب انگار گنجينهء راز بود\r\nچه شب‌ها كه بوديم آسيمه‌سر * دل‌آزرده در انتظار سحر \r\n* * *\r\n و صبح سرآغاز ، يادش به خير * سحرگاه اعجاز ، يادش به خير\r\nپگاه ستم‌سوز ، يادت كه هست * و آن اوّلين روز يادت كه هست\r\nكه ياران زندانىات آمدند * ملائك به مهمانىات آمدند\r\nپگاهى كه پيك صبا مژده گفت * عزيز آمد و چشم‌هايت شكفت\r\nسر بستهء عقده‌ها باز شد * زمين و زمان غرق پرواز شد\r\nسحر آمد و روز آغاز شد * چروك جبين تو هم باز شد\r\nلبت غرق گل‌هاى تبريك شد * زمان مساوات نزديك شد\r\nو امروز ، امّا ، چرا خسته‌اى ؟ * چرا خنده را لب فروبسته‌اى ؟\r\nچرا خنده در چشم‌هاى تو نيست ؟ * چرا بازهم دست‌هايت تهىست ؟\r\nچرا بازهم در نگاهت غم است ؟ * چرا باز در خانه چيزى كم است ؟\r\nتو را دوش اگر بود غم روى غم * چرا اى پدر ، باز امروز هم ؟ \r\n\r\n\r\n","description":"","footnote":"\r\n( 1 ) - « ده‌بيد » شهركى در 90 كيلومترى آبادهء فارس .\r\n","page_name":" 312 ","page_number":312},
  {"content":"\r\n\r\n\r\nروزگار غريب\r\n راستى روزگارى غريب است * چشم آيينه حتّى فريب است\r\nتا صداقت از اين خانه دور است * عشق مثل حقيقت غريب است\r\nاز نگاه تو فهميدم آن روز * مهربانى فقط يك فريب است\r\nاين تبسّم كه گل مىنمايد * طرح رسوايى عندليب است\r\nاز مسيحاى من آنچه مانده‌ست * آه ! تنها همين يك صليب است\r\nيك بغل خواب آسوده دارد * هركه از عاشقى بىنصيب است\r\nدر غروبى كه تنها قرينى * واپسين لحظه‌ات عن‌قريب است\r\nآخرين سرپناه رهايى * سايهء دستِ  « أَمَّنْ يُجِيبُ »  است \r\n\r\nاى شاعر غريب\r\n اى دل بگو كه آن‌همه حيرانىات چه شد ؟ * آن شور و حال آينه‌گردانىات چه شد ؟\r\nچشمت چرا غبار كدورت گرفته است ؟ * آن آفتاب روشن پيشانىات چه شد ؟\r\nاى اشك آتشين ! تو چرا گل نمىكنى ؟ * قلبم فسرد ، شعلهء عريانىات چه شد ؟\r\nتيغ غرور و سينهء سهراب و دست تو ! * اى پير مست ! روح نريمانىات چه شد ؟\r\nدر كوچه‌هاى عاطفه ، اى شاعر غريب ! * آوازهاى سبز پريشانىات چه شد ؟\r\nظلمت گرفت راه مرا ، اى رفيق راه ! * آن وعده‌هاى روشن روحانىات چه شد ؟ \r\n\r\nآواز سحر\r\n آن شب آن آتش كه در اين خاكدان منزل نداشت * زد به دريايى كه جز بىساحلى ساحل نداشت\r\nدر شكوفايىترين تاريخ با خون مىنوشت * متن تقويمى كه حتّى يك خط باطل نداشت\r\nبا تن بىيار سر ، سرداد آواز سحر * پيش از آن دم سرسپارى معنى كامل نداشت\r\nكيستند اين سفلگان ؟ تا تيغ در دريا كشند * عشق در خونش كشيد و غير از اين قاتل نداشت\r\nپيش چشم باغبان آتش به دامان مىگذاشت * آن گل پرپر ، كه جز خون و عطش محمل نداشت \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n رفت دريادل كه با آب آيد از آن‌سو ، ولى * آب تا ميدان نيامد ، ز آنكه دريا ، دل نداشت\r\nپنجه مىساييد شاخ همّتش در متن عرش * سرو بالايى كه هرگز پا در آب‌وگِل نداشت\r\nهركه از داغ دلش در چشم اشكى گل نكرد * در شب تاريك خود شمعى در اين محفل نداشت\r\nمثل عقل عافيت‌انديش ، سردارى نكرد * هركه سر بر خنجر ابروى او مايل نداشت\r\nراستى ! فردا چه دارى تا كه تقديمش كنى ؟ * اى كه حتّى سينه‌ات يك زخم ناقابل نداشت\r\nگر توان دارى ، تلاشى كن كه از « خود » بگذرى * هركه از اين پل گذشت ، آن‌سو دگر مشكل نداشت \r\n\r\nتوتم قبيلهء من\r\nاز مه غليظى گذشته‌ام\r\nو شانه‌هاى باورم هنوز تر است .\r\nبا شولاى عريانى\r\n- تن‌پوشى كه به مرده ريگ ،\r\nاز پدرانم مانده است . -\r\nو گردن‌آويزى از جنس زخم\r\n- كه توتم قبيلهء من است . -\r\nو ديرسال‌ترين مرد قبيله\r\nدر شبى سرد و طوفانى\r\nبه مَنش سپرد .\r\n\r\nمادربزرگ\r\nپشت دريچه\r\nدختر\r\n- در آيينهء تبختر -\r\nبلوغ خود را به تماشا نشسته است .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدر گوشهء اتاق\r\nمادربزرگ\r\nزيرچشمى\r\n- در آيينه ياد و آه -\r\nموهاى جوانىاش را شانه مىكند .\r\n\r\nپيوند\r\nايستاده‌اى غريب\r\nدر آستانه‌اى كه بهار را از ياد برده است\r\nو كسى بر پرنيان نگاهت نمىغلتد .\r\nدست‌هايت به جُست‌وجوى كدام غنچهء تبسّم\r\nدر ذهن باد مىچرخد ؟\r\nدر دست‌هايم به كار\r\nياس‌هايت را\r\nتا پرنده ذوقم\r\nترانهء پيوندى باشد\r\nدر باد رها .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nفؤاد ( 1317 - 1227 )\r\nفتح الله قدسى فرزند سلطان على كه در شعر فؤاد تخلّص مىكرد و با همين تخلّص به شهرت رسيد از شاعران خوب و موفّق قرن اخير است وى عارفى وارسته و سالكى فرزانه بود و از سرچشمه ولايت سيراب شده و اخلاص خود را به مولا على نشان داده و سروده‌هائى در مدح مولاى متّقيان و ابا عبد اللّه الحسين عليهم السلام دارد .\r\nفؤاد در سال 1227 هجرى شمسى در كرمان چشم به جهان هستى گشود و در اين شهر كسب دانش كرد وى شرح حال خود را در قالب يك مثنوى برشتهء نظم كشيده بدين مطلع\r\n خواستم از خود نويسم قصّه‌اى * تا برد زين قصّه هركس حصّه‌اى \r\nدر هفت‌سالگى به مكتب مىرود و خواندن قرآن و كتاب گلستان را مىآموزد و در همان نوجوانى به كمك پدر كه پيشهء عطّارى داشت مىشتابد و او را در كسب و كارش مدد مىرساند و درضمن مساعدت به پدر ، به تحصيل علوم قديمه مىپردازد و با صرف و نحو و معانى و بيان آشنائى پيدا مىكند چندانكه مىتواند از اين رهگذر با قرآن و مفاهيم آن معرفت يابد .\r\nفؤاد در ميان شعرا بيشتر با اشعار سعدى و حافظ و خواجوى كرمانى و مولانا جلال الدّين مولوى دلبستگى پيدا مىكند و از همين طريق با عرفان آشنا مىشود و به وادى سير و سلوك گام مىنهد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nفؤاد از جمله اعضاى انجمن ادبى كرمان كه به رياست مجد الاسلام تشكيل مىگرديد بود و سالها در اين انجمن عضويت داشت و سرانجام در سال 1317 شمسى چشم از جهان فروبست و در گورستان سيّد حسين كرمان به خاك سپرده شد .\r\nكتاب شمع جمع او كه مجموعهء اشعار او بشمار مىرود در سال 1341 به‌وسيله على اصغر قدسىزاده به چاپ رسيد و بعد اين كتاب توسط مؤسّسهء طبع كتاب در تهران مكرر طبع و نشر شد و تا پانزده بار به چاپ رسيد .\r\n\r\nخطاب به ابا عبد اللّه الحسين عليه السّلام دولت جاويد\r\n دشمنت كشت ولى نور تو خاموش نگشت * آرى آن جلوه كه فانى نشود نور خداست\r\nپرچم سلطنت افتاده ، كيان را ز كيان * سلطنت ، سلطنت توست كه پاينده لواست\r\nبه بقا كرد ستمگر نه بجا ماند ستم * ظالم از دست شد و پايهء مظلوم بجاست\r\nزنده را زنده نخوانند كه مرگ از پى اوست * بلكه زنده است شهيدى كه حياتش ز قفاست\r\nدولت آن يافت كه در پاى تو سرداد ولى * اين قبا راست نه بر قامت هر بىسروپاست\r\nتو در اوّل سر و جان باختى اندر ره عشق * تا بدانند خلايق كه فنا شرط بقاست \r\n\r\nدر مدح حسين بن على عليه السّلام\r\n بينش اهل حقيقت چو حقيقت‌بين است * در تو بينند حقيقت كه حقيقت اين است\r\nنيست چشم دگران سوى حقيقت نگران * ور نه آن راست حقيقت كه چنين آئين است\r\nمن اگر جاهل گمراهم اگر شيخ طريق * قبله‌ام روى حسين است و همينم دين است \r\n\r\n","description":"","footnote":"","page_name":" 317 ","page_number":317},
  {"content":"\r\n\r\n او چو بيناى حقيقت بود از ديدهء من * به حقيقت كه مرا چشم حقيقت‌بين است\r\nسجده بر نور خدا در گل آدم نكند * چشم شيطان لعين چون نظرش بر طين است\r\nذات لا يدرك حق را كه كند درك بصر * آنچه ادراك كنند اهل بصيرت اين است\r\nبوده پيش از گل من سرخوش جامش دل من * مستى ما به حقيقت ز مى ديرين است\r\nنور او مبدأ من بود و معادم همه اوست * قصّهء بار پسينم خبر پيشين است\r\nشب دوشينه مرا چشم چو بر چشم تو بود * روز ميعاد مرا چشم شب دوشين است\r\nنه همين روى تو در خواب چراغ دل ماست * هر شبم نور تو شمعى است كه بر بالين است\r\nپرتو مهر رخش مىنگرم در همه‌كس * زان مرا با همه‌كس مهر و نه با كس كين است\r\nماسوى عاشق رنگند سواى تو حسين * كه جبين و كفت از خون سرت رنگين است\r\nخردلى بار غمت را دل عالم نكشد * آه از اين‌بار امانت كه عجب سنگين است\r\nفرقت روى تو از خلق جهان شادى برد * هركه را ديدهء بيناست دل غمگين است \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n پيكرت مظهر آيات شد از ناوك تير * بدنت مصحف و سيمات مگر ياسين است\r\nيادم از پيكر مجروح تو آيد همه‌شب * تا دم صبح كه چشمم برخ پروين است\r\nدر ضميرم سر سيمين تو در طشت طلاست * تا به كاس نظرم طشت فلك زرين است\r\nباغ عشق است مگر معركهء كرببلا * كه ز خونين كفنان غرق گل و نسرين است\r\nبوسه زد خسرو دين بر دهن اصغر و گفت * دهنت باز ببوسم كه لب شيرين است\r\nشير دل آب كند بيند اگر كودك را * جاى شيرين به گلو آب دم زوبين است\r\nاز قفا دشمن و اطفال تو هر سو به فرار * چو كبوتر كه به مهر از پى او شاهين است\r\nدر خم طرّهء اكبر دل ليلا مىگفت * سفرم جانب شام و وطنم در چين است\r\nدخترى را به كه گويم كه سر نعش پدر * تسليت سيلى شمر و سر نى تسكين است\r\nمىكشد غيرت دينم كه بگويم بامم * اين جفا بر نبى از امت بىتمكين است\r\nگر « فؤاد » از غم عشق تو غنى شد چه عجب * عشق سلطان غنى گنج دل مسكين است \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nجلوات حق\r\n دگر بوارق غيب جان ز قيود كرده مجرّدا * طيران روح ز حدّ تن دگرم كشيده به لاحدا\r\nبه لبم ز نفحه‌ى عيسوى ، نفسى رسيده مجدّدا * شده نظم ناطقه‌ى مرا ، دم روح قدس مؤيّدا\r\nكه بيان منقبت على كنم از لسان محمّدا * چه على كه خوانده فرشته‌اش به سمّو عرش علا على\r\nچه على ؟ كه گفته محمّدش ز علو مدح و ثنا على * چه على كه آمده ذات او چو صفات ذات خدا على\r\nچه على ؟ كه خالق ذو المنن كندش خطاب كه يا على * به‌جز اى حبّ تو خلق را بدهيم خلد مخلّدا\r\nگل من نرسته براستى چو قد تو سرو بباغ دل * شده حال قلب صنوبرى ز خيال سرو تو معتدل\r\nدگر از چه بلبل طبع من نشود بذكر تو مشتعل * كه به ياد قد تو بردمد چمن از طبيعت آب و گل\r\nكه بشوق روى تو بشكفد ز شكفته ورد مورّدا * مه من ز شمس جمال تو شده منجلى جلوات حق\r\nدگر از لسان تو منكشف خفى و جلى كلمات حق * همه ذرّه‌ذرّه وجود تو شده متصف به صفات حق\r\nتو نه عين ذات حقى ولى به جلال و عزت ذات حق * كه بدين صفت كه توئى ، توئى چو خداى فرد مفرّدا\r\nتوئى آنكه آمده انبيا به پناه ظلّ لواى تو * دگر اوليا شده معتصم به قميص ذيل رداى تو\r\nنشود قبول خداى تو احدى مگر به ولاى تو * زده‌اند مذنب و متّقى همه خيمه گرد سراى تو\r\nكه مصون ز قهر خدا بود هله اين رواق مشيّدا * چه مقام دارد و مرتبت ملكوت عرصه‌ى دنيوى\r\nكه مهيمنى چو اندر او بزند سرادق خسروى * تو وراى عالم صورتى ، ملك ممالك معنوى\r\nشه من تو آمدى از قدم چو به عرش افئده مستوى * به درت ز كثرت جان و دل شده جمع جُند مجنّدا\r\nتو كه در قوالب مردگان بدمى روان بيكى ندا * تو كه روح از تن زندگان بيكى اشاره كنى جدا\r\nملكوت و موت و حيات را متصرّف آمدى از خدا * سزد ار كند جهانيان سر و جان به خاك درت فدا\r\nكه قتيل عشق تو را بود ز ازل حيات مؤيّدا * جمرات نار محبتت به دلم فكنده شراره‌اى\r\nزده‌اى به خرمن هستىام ز فراق نار دوباره‌اى \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n نه مرا ز بند تو مخلصى ، نه مرا ز درد تو چاره‌اى * چه شود كه افكنى از كرم ، به من نزار نظاره‌اى\r\nبه فضاى عالم مطلقم كنى از جهان مقيّدا * نه همين ز كثرت انس و جان بدر تو شورش و غلغله\r\nكه ز ازدحام كروبيان همه‌شب بكوى تو ولوله * ز جلال خويش فكنده‌اى به جبال افئده زلزله\r\nبه كمند و سلسله بسته‌اى دل خلق سلسله سلسله * چو به گرد چهره گشوده‌اى گره‌ها به جعد مجعّدا\r\nز نسيم فيض كريم تو ، دم عيسى آمده جانفزا * به كف كليم تو ز قدرتت دگر آن عصا شده اژدها\r\nبه تو يونس آمده ملتجى كه ز بطن حوت شده رها * به تو يوسف آمده مرتجى كه خلاص گشته ز ابتلا\r\nز توجّه تو خليل را شده نار بَرد مبرَّدا * تو بدين جمال هر زمان كه ز رخ نقاب گشوده‌اى\r\nبه تكلّمى ز تبسّمى دل ممكنات ربوده‌اى * نه توراست نوبت اوّلين كه به خلق جلوه نموده‌اى\r\nمه من مقلّب و دلربا تو هميشه هستى و بوده‌اى * شده عشق و جذبه قلوب را ز شمايل تو مولّدا\r\nهمه اين مذاهب مختلف چه ز مقتدا چه ز مقتدى * نه محقق آن شده مهتدى نه مسلّم اين شده مهتدى\r\nهمه غافل از حق و مشتغل به مريد بند و مقلّدى * من و عشق روى تو كاين بود صفت جميل موحّدى\r\nز شئون خلق مجرّدم ، نه مقلّدم نه مقلّدا * ز گناه خويش اگرچه من همه غرق بحر خجالتم\r\nز ره فؤاد نموده‌اى تو به عفو خويش دلالتم * تو مليك ملك هدايتى برهان ز قيد ضلالتم\r\nبه صراط علم و ره عمل ، بكش از طريق جهالتم * مگذار در سر كفر و دين كه شوم ز جهل مردّدا\r\nمن اگر ز قيد گناه خود ، به جهاد نفس نرسته‌ام * باميد عفو شما بود همه بسته قلب شكسته‌ام\r\nز گناه خود شده منفعل ، بدر اميد نشسته‌ام * عملم ثناست بر آل تو ، خود ازين عمل به تو بسته‌ام\r\nنبرد « فؤاد » تو از دل بود ار قبول و اگر ردا \r\n\r\nيا على مسمّط مخمّس\r\n نه مراست قدرت آنكه دم زنم از جلال تو يا على * نه مرا زبان كه بيان كنم صفت كمال تو يا على \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n شده مات عقل موحّدين همه در جمال تو يا على * چو نيافت غير تو آگهى ز بيان حال تو يا على\r\nنبرد به وصف تو ره كسى مگر از مقال تو يا على * هله ، اى مجلّى عارفان تو چه مطلعى تو چه منظرى ؟\r\nهله اى مولّه عاشقان ، تو چه شاهدى تو چه دلبرى ؟ * كه نديده‌ام به دو ديده‌ام چو تو گوهرى چو تو جودى\r\nچه در انبيا ، چه در اوليا نه تو را عديلى و همسرى * بكدام كس مثلت زنم كه بود مثال تو يا على\r\nتوئى آنكه غير وجود خود به شهود و غيب نديده‌اى * همه ديده‌اى نه چنين بود ، شه من تو ديدهء ديده‌اى\r\nفقرات نفس شكسته‌اى ، سبحات وهم دريده‌اى * ز حدود و فصل گذشته‌اى ، به صعود وصل رسيده‌اى\r\nز فناى ذات به ذات حق بود اتّصال تو يا على * چو عقول و افئده را نشد ملكوت بر تو منكشف\r\nز بيان وصف تو هركسى رقم گمان زده مختلف * همه گفته‌اند و نگفته شد ز كتاب فضل تو يك الف\r\nفصحاى دهر به عجز خود ز اداى وصف تو معترف * بلغاى عصر بنطق خود شده‌اند لال تو يا على\r\nتوئى آنكه در همه آيين ، نگرى به چشم خداى بين * توئى آنكه از كشف الخطإ نشود تو را زياده يقين\r\nشده از وجود مقدّست همه سر كنز خفا مبين * ز چه رودم از انار بكم نزنى بزن بدليل اين\r\nكه بنور حق شده منتهى شرف كمال تو يا على \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n توئى آنكه هستى ما خلق شده بر عطاى تو مستدلّ * ز محيط جود تو منتشر ، قطرات جان ، رشحات دل\r\nبدل تو چون دل عالمى ، دل عالمى شده متّصل * نه همين منم ز تو مشتعل نه همين منم به تو مشتغل\r\nدل هركه مىنگرم در او ، بود اشتغال تو يا على * به مى خم تو سرشته شد ، گل كاس جان سبو كشان\r\nزرحيق جام تو سرگران ، سر سرخوشان ، دل بيهشان * به پيالهء دل عارفان شده ترك چشم تو مىفشان\r\nنه منم ز باده‌ى عشق تو هله مست و بيدل و بىنشان * همه‌كس چشيده به قدر خود ز مى زلال تو يا على\r\nتوئى آنكه سدره‌ى منتهى بودت بلندى آشيان * رسد استغاثه‌ى قدسيان نه درت ز لانه‌ى بىنشان\r\nبه مكان نيايى و جلوه‌ات به مكان ز مشرق لامكان * چو باوج خويش رسيده‌اى ، ز علوّ قدر و سمو نشان\r\nهمه هفت كرسى و نه طبق شده پايمال تو يا على * نه همين بس است كه گويمت بوجود جود مكرمى\r\nنه همين بس است كه خوانمت بظهور فيض مقدّمى * تو منزهى ز ثناى من كه در اوج مقدسى\r\nبه كمال خويش معرفى به حلال خويش مسلّمى * نه مراست قدرت آنكه دم زنم از جلال تو يا على\r\nتوئى آنكه ميم مشيّتت زده نقش صورت كاف و نون * فلك و زمين به اراده‌ات شده بىسكون شده با سكون \r\n\r\n","description":"","footnote":"","page_name":" 323 ","page_number":323},
  {"content":"\r\n\r\n به كتاب علم تو مندرج بود آنچه كان و ما يكون * توئى آن مصوّر ما خلق كه من الظواهر و البطون\r\nبود اين عوالم كن فكان اثر فعال تو يا على * تو همان درخت حقيقتى كه اين حديقه‌ى دنيوى\r\nز فروغ تور تو مشتعل شده نار نخله‌ى موسوى * انا ربّكم تو زنى و بس بسان تازى و پهلوى\r\nز تو در لسان موحّدين بود اين ترانه‌ى معنوى * كه انا الحق است به حق ثمر نهال تو يا على\r\nتوئى آن تجلّى ذو المنن كه فروغ عالم و آدمى * ز بروز جلوه‌ى ما خلق ، بمقام و رتبه مقدّمى\r\nهله اى مشيّت ذات حق كه بذات خويش مسلّمى * بجلال خويش مجلّلى ز نوال خويش منعّمى\r\nهمه گنج ذات مقدّست شده ملك و مال تو يا على * تو چه بنده‌اى كه خدائيت ز خداست منصب و مرتبت\r\nرسدت ز مايه‌ى بندگى كه رسى بپايه‌ى سلطنت * احدى نيافت ز اوليا چو تو اين شرافت و منزلت\r\nهمه خاندان تو در صفت چو تواند مشرق معرفت * شده خشم دوره علم و دين بكمال تو يا على\r\nتو همان مليك مهيمنى كه بهشت جنت و نه فلك * شده ذكر نام مقدّست همه ورد السنه‌ى ملك\r\nپى جستجوى سالكان بطريقت آمده يك‌به‌يك * به خدا كه احمد مصطفى به فلك قدم نزد از سمك\r\nمگر آنكه داشت در اين سفر طلب وصال تو يا على \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n توئى آنكه تكيه‌ى سلطنت زده‌اى بتخت مؤيّدى * به فراز فرق مباركت شده نصب تاج مخلّدى\r\nز شكوه شاه تو برملا ، جلوات عز و ممجّدى * متصرّف آمده دريدت ملكوت دولت سرمدى\r\nتو نه آن شهى كه سلطنت بود اعتزال تو يا على * توئى آنكه ذات كسى قرين نشده است با احديّت\r\nتوئى آنكه بر احديّت توئى آنكه برشده مستند صمديّت * نرسيده فردى و جوهرى بمقام منفرديتت\r\nنشناخت غير تو هيچ‌كس ازليّت ابديّتت * تو چه مبدئى كه خبر نشد كسى از مآل تو يا على\r\nتو كه از علايق جان و تن بكمال قدس مجرّدى * تو كه بر سرائر معرفت ، به جمال انس مخلّدى\r\nتو كه فانى از خود و متصف بصفات ذات محمّدى * به شئون فانى اين جهان نه معطّلى نه مقيّدى\r\nبود اين رياست دنيوى ، غم و ابتهال تو يا على * تو همان تجلّى ايزدى كه فراز عرشى و لامكان\r\nدهد آن فؤاد و لسان تو ز فروغ لوح و قلم نشان * خبرى ز گردش چشم تو ، حركات گردش آسمان\r\nتو كه ردّ شمس كنى عيان بيكى اشاره‌ى ابروان * دو مسخّر آمده مهر و مه هله بر هلال تو يا على\r\nهله اى موحّد ذات حق كه بذات معنى وحدتى * هله اى ظهور صفات حق كه جهان فيض و رحمتى \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n به تو گشت خلقت كن فكان كه ظهور تو مشيّتى * چو تو در مداين علم حق ز شرف مدينه‌ى حكمتى\r\nسيلان رحمت حق بود همه ، از جمال تو يا على * بنگر « فؤاد » شكسته را بدرت نشسته بالتجا\r\nبه سخا و بذل تواش طمع به عطا و فضل تواش رجا * اگرش برانى از آستان كند آشيان بكدام جا\r\nز پناه ظلّ وسيع تو هم اگر رود برود كجا ؟ * كه محيط كون و مكان بود فلك طلال تو يا على \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nفولادى ( 1345 )\r\nعليرضا فولادى در سال 1345 هجرى شمسى در شهر قم از مادر زاد ، تحصيلات ابتدايى و دورهء راهنمايى و متوسّطه را در زادگاهش به انجام رسانيد و در سال 1363 به دانشگاه تربيت معلّم تهران راه يافت و به تحصيل ادامه داد و در رشتهء زبان و ادبيّات فارسى فارغ التّحصيل شد و به اخذ درجهء ليسانس نايل گرديد و در سال 1368 وارد دانشگاه شيراز شد و در همان رشته به دريافت درجهء فوق ليسانس توفيق يافت و از سال 1371 به عضويّت هيئت علمى دانشگاه آزاد كاشان درآمد و هم‌اكنون نيز در آن دانشگاه با سمت استادى انجام‌وظيفه مىكند .\r\nفولادى دربارهء شعر و شاعرى خود چنين مىگويد : « خانواده‌ام با وجود سادگى از نعمت ذوق بىبهره نبودند . از پدرم ابياتى بر جاى مانده كه نشانگر داشتن قريحهء شاعرى اوست . عمويم نيز از شعراى مطرح قم به شمار مىآيد . ازاين‌روى ، خيلى زود گرايشى به شعر در من به وجود آمد . نخستين اشعار به ياد مانده‌ام از سال 1357 است كه در آن زمان دوازده‌ساله بودم و از همين زمان با نشريّات ارتباط يافتم و اشعارى در قالب‌هاى غزل و نيمايى در كيهان فرهنگى و صفحهء « بشنو از نى » روزنامهء اطّلاعات به چاپ سپردم . »\r\nفولادى در سال 1366 امتياز روزنامه‌اى به نام « قم امروز » اخذ كرد و به نشر آن همّت گماشت و از روزنامه‌هاى وزين و پرتيراژ قم بشمار مىرود كه هر پانزده روز\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nيك‌بار منتشر مىشود .\r\nفولادى از شعراى خوش‌قريحه و بااستعداد معاصر است و شعر را هم خوب و نيكو مىسرايد ، علاوه بر شعر در زمينه‌هاى ادبى به پژوهش اشتغال دارد ، در سال 1375 نخستين مجموعه‌اى از اشعار خود را بزيور طبع آراست .\r\n\r\nبوى قيامت\r\n نوبهار آمد و من با همه عريانى * سبز برخاستم از خواب زمستانى\r\nلحظه‌ها روح مرا خيس خدا كردند * لحظه‌هايى همه ابرى ، همه بارانى\r\nلاله‌ها مثل چراغانى عيد و ، من * مثل كودك به تماشاى چراغانى\r\nبازهم بوى قيامت به مشامم خورد * بوى يك عالمه افسوس و پريشانى\r\nمىروم توبه كنم ، توبه از اين هستى * مىروم پاك شوم ، پاك از اين فانى \r\n\r\nزيستن\r\n تا كى چو غنچه در قفس پرده زيستن * در يك اتاق كوچك دم كرده زيستن\r\nامروز ، روز پنجره‌هاى گشوده است * روز شكفته بودن و بىپرده زيستن\r\nدنيا همين تراكم درهاى بسته نيست * بايد سلام كرد به گسترده زيستن\r\nمور و ملخ به اوج عقابان نمىرسند * در لحظه‌هاى باد نياورده زيستن\r\nزنجيرها گسستنىاند اى جهان زجر ! * بردار دست از سر اين برده زيستن \r\n\r\nپرواز ناب\r\n كاش ! پا در ركاب مىكردم * اين سكون را جواب مىكردم\r\nپيچ‌وخم‌هاى جادهء دل را * غرق شور و شباب مىكردم\r\nمىرسيدم به محضر باران * شِكوه از التهاب مىكردم\r\nكاش ! با يك‌دهان پر از آرى * عشق را انتخاب مىكردم \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n پيش‌تر از تهاجم توفان * كوخ تن را خراب مىكردم\r\nكاش ! بال‌وپرم شكسته نبود * عزم پرواز ناب مىكردم \r\n\r\nصداى صداها\r\n من كيستم ؟ تبلور آوازى از سكوت * يا بر زبان ثانيه‌ها ، رازى از سكوت\r\nآيينه‌ام ، كه ريخته آيينه‌ساز عشق * در برق‌برق پيكره‌ام ، نازى از سكوت\r\nنور اتاق سادگى پينه‌بسته‌ام * سر مىزند ز پنجرهء بازى از سكوت\r\nمن نيستم ، دمى كه « تويى » هست نيستم * حتّى صداى مبهم و ناسازى از سكوت\r\nدر پيشت اى صداى صداها ، برابر است * بود و نبود قافيه‌پردازى از سكوت \r\n\r\nبىتو !\r\n بس‌كه با گريه زيستم بىتو * چشم خود را گريستم بىتو\r\nزندگى باورم نخواهد كرد * بس‌كه با مرگ ، زيستم بىتو\r\nشانه‌ام بوى بال مىگيرد * گاه‌گاهى كه نيستم بىتو\r\nاى تمام من ! اى تمام من * كيستم بىتو ؟ كيستم بىتو\r\nياد تو دستگير من شده است * تا سراپا بايستم بىتو \r\n\r\nمرد دشت\r\n داس‌ها پى كنند اين ياس‌هاى خسته را * كاش مىشد تا ببينم داس‌هاى خسته را\r\nداربست لحظه‌ها بر خاك افتاده‌ست ، آه ! * كيست تا دستى بگيرد ياس‌هاى خسته را\r\nدر كدام آيين به سقف باد مىآويختند * چلچراغ چينى گيلاس‌هاى خسته را\r\nدر خراب‌آبادهاى زندگى گم كرده‌ام * كوله‌بارى خالى از احساس‌هاى خسته را\r\nنىلبكها خوب مىگفتند : مرد دشت را * آنكه چوپانى نكرد آماس‌هاى خسته را \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nسفر\r\n باور نمىكند دل من ، اى ماه ! * باور نمىكند كه سفر كردى\r\nچشم از ستاره باز نمىگيرد * تا آسمان بخواهد و برگردى \r\n* * *\r\n باور نمىكند كه سفر كردى * اى موج عشق ، اوج شكيبايى\r\nاى مرهم هميشگى خورشيد ! * بر زخم‌هاى كهنهء يلدايى \r\n* * *\r\n يادم نمىرود كه شبى غم‌بار * يادم نمىرود كه شبى ديجور\r\nچشمت كه چلچراغ رهايى بود * افشاند در سراچهء دل‌ها نور \r\n* * *\r\n مرداب ، دل به وسعت دريا زد * وقتى نسيم ، بوى تو را آورد\r\nپيشانىات كه صبح تنفّس بود * خورشيد را به كوچهء ما آورد \r\n* * *\r\n بعد از تو ، اى تمامت خوبىها ! * درد آمد و شكيب ز دل‌ها برد\r\nيعنى نگاه غم‌زدهء ما را * تا جاده‌هاى مبهم فردا برد \r\n* * *\r\n باور نمىكند دل من ، اى ماه ! * باور نمىكند كه سفر كردى\r\nچشم از ستاره باز نمىگيرد * تا آسمان بخواهد و برگردى \r\n* * *\r\n دل ماند و زخم بىتو به سر بردن * من ماندم و لهيب جدايىها\r\nدر ابتداى جادهء بيدارى * چشم انتظار راهنمايىها \r\n* * *\r\n تصميم دارم اين تن خاكى را * از پيش پاى عاطفه بردارم \r\n\r\n","description":"","footnote":"","page_name":" 330 ","page_number":330},
  {"content":"\r\n\r\n شايد تو را در آن‌سوى اين ديوار * با چشم او بجويم و باز آرم \r\n\r\nهزار پنجره افسوس\r\n اگر بهار همان لالهء چكاوك نيست * خوشا به چشم ضعيفى كه پشت عينك نيست\r\nزبان به مدح گل سرخ باز كن ، ساقى ! * مگر دهان تو در بين غنچه‌ها تك نيست\r\nبه كذب سبز خزان ، قطره‌قطره مىخندد * « بيار باده » كه در صدق ابرها شكّ نيست\r\nزمانه با همه خوبى ، مرا زمينى خواست * خبر نداشت كه احساس من عروسك نيست\r\nهزار پنجره افسوس مىخوردم ، كه چرا * اتاق رو به چمنزار من مشبّك نيست ؟\r\nبيا بزرگ بميريم ، تا زيان نكنيم * كه سود در سفر مرگ‌هاى كوچك نيست \r\n\r\nشهر سوخته\r\n اين شهر ، شهر سوخته ، مثل هميشه نيست * مثل هميشه با من و تو ، مهرپيشه نيست\r\nكو روستاى عشق ؟ كه در اين ديار زرد * مضمون چشم پنجره‌ها باغ و بيشه نيست\r\nبايد شكست ، اى دل من ! بيش از اين مپاى * جايى كه سهم آينه‌ها غير تيشه نيست\r\nبگذار تا سرشك معطّر كند مرا * وقتى بهار رفت و گلابى به شيشه نيست\r\nاى آفتاب خاطره‌ها ، بيشتر بتاب ! * ناى سفر به‌سوى تو در پاى ريشه نيست \r\n\r\nبرادر شهيدم ، محمّد رضا مثل يك شهاب\r\n كسى نشسته است در برابرم * كسى به شكل سايهء برادرم\r\nهمان‌كه واپسين نگاه خويش را * پر از كلاب كرد و ريخت بر سرم\r\nو رفت و مثل يك شهاب دور شد * از اين شبان ساكت مكرّرم\r\nسلام من به چشم‌هاى روشنش * به روزهاى ناشكفته پرپرم\r\nدريغ مىخورم كه من نشسته‌ام * و پرزده‌ست تا خدا ، كبوترم \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nدر ظهر عطش\r\n ذو الجناح آمد و آيينهء زخم است تنش * هرچه آيينه ، به قربان چنين آمدنش\r\nاين زبان‌بسته چه گم كرده كه در ظهر عطش * چشمه در چشمه سرشك است زبان سخنش\r\nبىسوار است ؛ مگر دست كدامين تاراج * كرده چون باغ خزان تاخته بىياسمنش\r\nآه ! اين‌گونه به خونِ كه حنايى شده است * بال پُرتاب و تبش ، يال شكن در شكنش\r\nبا سكوتى به بلنداى هزاران فرياد * نوحه مىخواند و بانوى حرم سينه‌زنش \r\n\r\nطنين آشنا\r\n آب زندگىست تا عجين زخم‌هاى توست * خاك كربلا كه سرزمين زخم‌هاى توست\r\nخاك را طراوتى به رنگ عشق داده‌اند * آب تا هميشه شرمگين زخم‌هاى توست\r\nدر سكوت اين زمانه ، اين زمانهء غريب * اين طنين آشنا ، طنين زخم‌هاى توست\r\nبوسه‌گاه عاشقان ، جبين كربلاى تو * بوسه‌گاه كربلا ، جبين زخم‌هاى توست\r\nلحظه‌ها ادامهء تو را قيام كرده‌اند * دست انتظار خوشه‌چين زخم‌هاى توست \r\n\r\nهديه\r\n جان را به تمنّاى شهود آورديم * دل را به تماشاى وجود آورديم\r\nاين هديه اگرچه هديهء ناچيزيست * از ما بپذير ! آنچه بود آورديم \r\n\r\nكوچ‌نشين\r\n تا مزرعهء ستاره خواهم كوچيد * با پيكر پاره‌پاره خواهم كوچيد\r\nصد بار دگر اگر مرا باز آرند * چون كوچ‌نشين دوباره خواهم كوچيد \r\n\r\nدايرهء شعله\r\nسماع‌گونه در آفاق خويش مىچرخى\r\nو چرخ\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nچرخ\r\nچرخ\r\nتو را به دايره‌اى شعله‌ور بدل كرده است\r\nكه آفتاب از آن التهاب مىگيرد .\r\nتو وسعتى دارى\r\nكه در مضيق زمين و زمان نمىگنجد .\r\nكدام برمودا\r\nمرا - چنان‌كه تو\r\nدر خويش غرق خواهد كرد ؟\r\nكدام برمودا\r\nمرا - چنان‌كه تو\r\nمبهوت شرق خواهد كرد ؟\r\nدوباره نىلبك شوق خويش را بردار\r\nو دشت‌هاى حكايت را\r\nپر از ترنّم كن\r\nكه بىترنّم تو گلّه‌هاى فطرت را\r\nدر امتداد شب و گرگ ، خواب مىگيرد .\r\nسماع‌گونه بر آفاق خويش مىچرخى .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nفيض ( 1377 - 1280 )\r\nميرزا ابو الحسن جمالى اسدآبادى در سال 1280 هجرى شمسى در اسدآباد همدان چشم به جهان گشود . پدرش ميرزا لطف الله جمالى ، متخلّص به « محزون » از شعراى نامور همدان و همشيره‌زادهء سيّد جمال الدّين اسدآبادى است .\r\nمحزون در حاشيهء كتاب جفر حاج ميرزا آقاجانى هنگام ولادت فرزندش چنين نوشته است :\r\n« تخمينا شش ساعت از شب چهارشنبه چهارم شوّال 1319 هجرى قمرى ، آفتاب در برج جدى ، قمر در برج حوت ، تولّد نورچشمى ابو الحسن . به منتهاى كمال پيرى برسد ان‌شاءاللّه . » از بركت دعاى محزون فرزندش به منتهاى پيرى رسيد ، يعنى نود و هشت سال عمر كرد .\r\nمحزون مىنويسد : « براى نامگذارى او به كتاب مثنوى مولانا تفأّل زدم ، داستان مژده دادن بايزيد از تولّد ابو الحسن خرقانى آمد . اين را به فال نيك گرفتم و نام او را ابو الحسن گذاشتم . »\r\nبارى ميرزا ابو الحسن جمالى تحصيلات خود را در رشتهء علوم قديمه تا مقدّمات سطح فراگرفت و پس از مرگ پدر ، برادر بزرگش ميرزا صفات اللّه ، سرپرستى او را عهده‌دار گرديد . در آغاز جوانى چندى در سلك سيد عبد الحسين مشكلات درآمد و با اهل عرفان آشنايى يافت و براثر تشوق على محمد آزاد همدانى ، استاد و شاعر نامدار ،\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبه شعر و شاعرى پرداخت و آثارش در روزنامه‌هاى عصر به چاپ مىرسيد و از تخلّص « فيض » و گاهى « فيضى » در شعر استفاده مىكرد .\r\nجمالى از سال 1301 شمسى به استخدام وزارت كشور درآمد و در سمت‌هاى بخشدار ، شهردار ، فرماندار در اسدآباد همدان ، كرمانشاه ، ايلام ، قصر شيرين ، نهاوند ، تويسركان و كاشان انجام‌وظيفه كرد و در اواخر خدمتش عهده‌دار شغل بازرسى عالى آن وزارتخانه شد .\r\nفيض علاوه بر سرودن شعر ، به كار تحقيق و تتّبع نيز اشتغال داشت و مقالاتى از او به‌جا مانده است ، از جمله : تحقيق در اسناد طايفهء افشار اسدآباد : نامه‌هاى سيّد جمال الدّين اسدآبادى ؛ مقالات جماليه و ديوان شعر .\r\nجمالى در تهران سكونت داشت و سرانجام در خردادماه سال 1377 چشم از جهان فروبست .\r\n\r\nافسانه حيات\r\n ساغر بگير و جامهء تزوير پاره كن * رنج زمانه را به مى ناب چاره كن\r\nاين عمر چندروزه نير زد به نيم‌جو * افسانه حيات بگير و شماره كن\r\nچون سرو باش و خم مكن اين قدّ سرو را * آزاده باش و فخر به ماه و ستاره كن\r\nبا لعبتى كه هوش ربايد ز جان و دل * مى نوش و بوسه از لب آن ماه پاره كن\r\nفرصت شمار ، داغ دل از دهر دون بگير * بازنده زندگى كن و عمر دوباره كن\r\nدنيا و حشمتش همه هيچ است پيش ما * آرى بيا و دولت ما را نظاره كن\r\nكار جهان به مردم دنياپرست نه * با نيك نيك باش و ز بدها كناره كن \r\n\r\nقسمت ازلى\r\n غم زمانه مخور شاد باش و نيك‌انديش * كه داند از پس پرده سپس چه آيد پيش\r\nعنان خويش به دست حريص نفس مده * كه عاقبت همه رنج است و انده و تشويش \r\n\r\n","description":"","footnote":"","page_name":" 335 ","page_number":335},
  {"content":"\r\n\r\n بيار باده و پيمانه را لبالب كن * چه حاصل است ز پندار پوچ و حال پريش\r\nقدح بگير و مشو غافل از زمانه دمى * كه مى علاج غم و مرهميست بر دل‌ريش\r\nشراب مىخورم و فارغم ز كردهء خود * كه هيچ‌گاه نيازرده‌ام دلى از خويش\r\nمكن ملامتم اى خشك طبع از عملى * كه من ستوده‌ام آن را ز زهد خشك تو بيش\r\nبه نيم‌جو نخرند زهد با ريا از كس * حساب هركه بود آشكار در همه كيش\r\nبشوى جامهء تقوا به آب تاك و مترس * رجاى واثق اگر باشدت به داور خويش\r\nهرآنچه « فيض » تو باشد ، رسد ز مخزن غيب * ز قسمت ازلى ناله كى كند درويش \r\n\r\nفرزند باخرد\r\n از آه و ناله درد به درمان نمىرسد * از عجز و لابه كار كار به سامان نمىرسد\r\nمن آزموده‌ام به جهان بار زندگى * جز با تلاش و كار به پايان نمىرسد\r\nبىجدّوجهد گوى سعادت كسى نبرد * كس بىنشان علم به‌عنوان نمىرسد\r\nدنياى علم بال به پروين و مه فشاند * بىنور علم مرد به كيوان نمىرسد\r\nغفلت اگر به صنعت كشور شود خطاست * كشور بدون صنع به رجحان نمىرسد\r\nفرزند باخرد پى علم و هنر رود * غافل اگر شود به هنر ، دان نمىرسد\r\nاى نور چشم من ! تو سزاوار نعمتى * نعمت بدون رنج به هر خوان نمىرسد \r\n\r\nيا على مدد\r\n اى آيت خداى جهان ، يا على مدد * آيينه‌دار حقّ عيان ، يا على مدد\r\nاى نور آسمان و زمين والى الولى * اى بحر روح و كشتى جان ، يا على مدد\r\nروح الامين مريد تو ، افلاك خادمت * سرّ خدا ، وصى زمان ، يا على مدد\r\nدر شأن توست آيه بسى در كلام حقّ * وصفت خدا نمود بيان ، يا على مدد\r\nمدح تو   « هَلْ أَتى »   و ثناى تو « انَّما » * قرآن ناطق لمعان ، يا على مدد\r\nاى محرم سراير و راز جهان غيب * عارف به كل سرّ نهان ، يا على مدد \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n انديشه كى رسد به مقام ولاى تو * والاتر از خيال و گمان ، يا على مدد\r\nدر مكتب ولاى تو ما سر سپرده‌ايم * اى افتخار كون و مكان ، يا على مدد\r\nراه نجاح ما به سرانگشت سرّ توست * اى منجى شكسته‌دلان ، يا على مدد \r\n\r\nتفكر و تأمّل\r\n تفكر به گفتار از بخرديست * تأمّل به هر كار از بخرديست\r\nسخن‌سنج دانا به هر انجمن * نسنجيده هرگز نگويد سخن\r\nبه انديشه آرد سرانجام كار * به دانش كند گفته را استوار\r\nهماره سخن را به آزادگى * بياميزد و زيبد از سادگى\r\nبگويد كه تا اوفتد سودمند * از آن گفته مردم شود بهره‌مند\r\nنسنجيده كارى مكن اى عنود * از آن گفته و كار آخر چه سود ؟ \r\n\r\nفراق دوست\r\n در چين سر زلفت ، يك روز درآميزم * يك سلسله بگشايم ، صد سلسله آويزم\r\nمن مستم و بىپروا ، دلباخته و شيدا * رسواى تو گرديدم ، تا با تو بياميزم\r\nجان بهر نثار توست ، اى جان به فداى تو * خواهى كه سرو جان را ، اندر قدمت ريزم\r\nشهد لب جان‌بخشت ، برده گر و از شكر * من كشتهء اين شهدم ، از شهد بپرهيزم ؟\r\nاز لعل لبت بوسه ، بستانم اگر روزى * از شوق به رقص آيم ، صد شور برانگيزم\r\nگفتى كه ز چشمانت ، صد فتنه به پا سازى * من آن نىام از فتنه ، برخيزم و بگريزم\r\nما تير ملامت را ، ز اغيار خريداريم * از طعن و رقيب حاشا ، از كوى تو برخيزم\r\nتا راه تو مىپويم ، آن رهرو جانبازم * تا وصف تو مىگويم ، گوياى گهربيزم\r\n« فيضى » ز فراق تو ، مىسوزد و مىسازد * وقت است كه بازآيى ، تا با تو بياميزم \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nجور عشق\r\n از دست دل روم به كجا ناله سركنم ؟ * آهى كشم ز سينه ، جهانى خبر كنم\r\nآتش به جان دل بزنم از شراره‌اى * كز شعله‌اش به عالم بالا نظر كنم\r\nپابند دل شدم ، غم دل را كجا برم ؟ * از ماجراى دل ، ز كجا قصّه سركنم ؟\r\nهرچند جورِ عشق كشيدم به روزگار * از دستِ دل كشيدم اگر مختصر كنم\r\nآتش كشيد جانم و عمرم تباه كرد * نگذاشت فارغم كه چه خاكى به سر كنم\r\nهر روز روى خوب توان ديد بىدريغ * دل را به پيش تيرِ كدامين سپر كنم\r\nحقّا كه بركنم دل و بشكافمش به تيغ * از خونِ لخته‌لخته غمش بيشتر كنم\r\nمقهور دل نمىشوم و دورم از هوس * من اين سراى مسخره زير و زبر كنم\r\nمن شاه‌باز طاير قدسم ، از اين ديار * بيزارم و ، سزد كه از اينجا سفر كنم\r\nدر بارگاه عشق و فضيلت عنان كشم * در جايگاه مهر و محبّت مقرّ كنم\r\nاز دوست « فيض » خويش بگيرم و جدّوجهد * عهدى كه بسته‌ام ز وفا معتبر كنم \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nفيض ( 1338 )\r\nناصر فيض در سال 1338 هجرى شمسى در شهر قم در خانواده‌اى روحانى چشم به جهان هستى گشود و در اين شهر به تحصيل پرداخت و دوره‌هاى ابتدايى و متوسّطه را به پايان رسانيد و به اخذ مدرك ديپلم توفيق يافت ازآن‌پس در رشته زبان و ادبيات فارسى به تحصيل ادامه داد و در مقطع كارشناسى همان رشته فارغ التحصيل گرديد .\r\nناصر فيض از جوانانى است كه استعداد ذاتى او را در زمينه‌هاى ادبى و هنرى به مدراج بالايى رهنمون بوده و همچنان در پيشرفت گام برمىدارد ، فعّاليت‌هاى او بدين‌ترتيب است ، يك سال مسؤليت واحد ادبيات حوزهء هنرى قم را عهده‌دار بود و سه سال نيز مسئول صفحهء ادبى و شعر مجلهء تخصصى « شعر » را دارا بود و يك سال و نيم هم صفحهء ادبى مجله هفتگى « مهر » را به عهده داشت و درضمن با روزنامه « ابرار هفتگى » در زمينه طنز همكارى نزديك داشت و قصّه‌هاى ايزگو را ترجمه مىكرد و در آن به چاپ مىرسيد و در حال حاضر نيز از اعضاى شوراى شعر جوان و شوراى شعر و موسيقى آذربايجانى صدا و سيما مىباشد .\r\nو بيش از يك سال و نيم است كه براى شبكهء فرهنگ راديو نويسندگى مىكند و مدّت شش ماه هم سردبير تحريريهء پخش شبكه يك بود و علاوه بر فعّاليّت‌هاى فوق در يكى از هنرستان‌هاى غير انتفاعى هفته‌اى يك روز هشت ساعت متوالى به\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nتدريس زبان و ادبيات فارسى اشتغال دارد و همچنين از اعضاى فعّال دفتر طنز حوزهء هنرى تهران بشمار مىرود .\r\nناصر فيض به دو زبان انگليسى و تركى استانبولى تسلّط دارد و در اين زمينه ترجمه‌هائى ارائه كرده است . آثارى تاكنون از او به چاپ رسيده و در دست چاپ مىباشد :\r\n1 - گزيدهء شعر 2 - دستهايم را براى تو مىآورم ( ترجمه شعر معاصر تركيه ) 3 - اگر كمونيستم بيا و ( ترجمه 17 قصّهء طنز از مظفّر ايزگو ) 4 - نامه‌هائى به تارانتا بابو ( ترجمه از آثار ناظم حكمت ) 5 - تلويزيون عوضى ( ترجمه 17 قصّه طنز از مظفّر ايزگو ) 6 - ترجمهء آثار منظوم دفاع مقدّس و شعر مقاومت به تركى استانبولى و . . .\r\nاينك نمونه‌هائى از شعر او :\r\n\r\nداغ عشق\r\n بگو هرآنچه دلت خواست تا همان باشد * به شرط آنكه فقط عشق در ميان باشد\r\nبه چشم‌هاى من ايمان بياور اى دريا ! * نگاه سبز تو بگذار بىكران باشد\r\nمگر نه چشم تو بايد ميان اين همه رنگ * به رنگ آبى بىرنگ آسمان باشد ؟ !\r\nكنون كه نام تو شد نام بىقرارى من * گمان مبر به صبورى مرا توان باشد\r\nاگرچه پير ، مرا عاشقى درآورده‌ست * چه عيب دارد اگر عشق من جوان باشد\r\nمن از نهايت جان با تو عشق مىورزم * تو فكر كن كه مرا عشق بر زبان باشد\r\nچگونه از تو نمىگفتم اى غم شيرين ! * كه شور عشق تو در چشم من عيان باشد\r\nمن از كنار تو روز مىروم ، بگذار * كه داغ عشق تو همواره بىنشان باشد \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nاندكى طنز تا كى ؟ !\r\n ولى ديگر پس از ما دور ، دور اين جديدىهاست * كه حتّى عشق‌هاشان غرقه در گرداب CD هاست\r\nبه شيطان گرچه نزديكند و گاهى مثل شيطانند * ولى باور كن اين‌ها قلبشان دور از پليدىهاست\r\nدر اين عصرى كه دلقك را نمىفهمند از چاپلين * در اين عصرى كه جان خنده‌ها در دست « ديدى » هاست\r\nسياهىها اگر با صبح مىشد پيش از اين شيرين * ولى امروز روز تلخ پايان سپيدىهاست\r\nمن امّا هر زمان پائيز مىآيد جنون دارم * كه هر برگى برايم دفترى از نااميدىهاست\r\nهنوز از عشق مظلومانه مىگويند انسانها * خدايا تا كى اين شمشير در دست يزيدىهاست ؟ ! \r\n\r\nرسم عاشقان\r\n يك‌بار ديگر آمدى هرچند دير و ناگهان * ديگر نمانده فرصتى اين‌بار را با من بمان !\r\nمن تشنه‌ام درياى من ! امّا تو باران نيستى * اى كاسهء زهر و عسل اى آب و آتش توأمان !\r\nهرجا كه رفتى ، آسمان ، تكرار رنگى ساده بود * اينجا هم آرى نيست جز يك سقف سربى ، آسمان\r\nاين عادت چرخ است تا با عاشقان بازى كند * يعنى به‌جز سرگشتگى چيزى ندارد اين جهان \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n در خود شكستن ، سوختن ، خاكستر حسرت شدن * بر باد رفتن تا ابد اين است رسم عاشقان \r\n\r\nاز بىخبر . . .\r\n بگذار از صدايت نزديك‌تر بياييم * طوفان مرا بخوان تا سوى خطر بيايم\r\nاز هرچه عشق با توست ، تنها صدايت اينجاست * باشد كه با صدايت از خويش دربياييم\r\nتا بر جهان نتابى ، اى جان آفتابى ! * بگذار تا سراغت پيش از سحر بيايم\r\nمن تشنه‌ام تو چشمه مىخوانىام از آن دور * امّا نمىگذارى نزديك‌تر بيايم\r\nوقتى به روى من نيست حتى دريچه‌اى باز * من تا هميشه بايد تا پشت در بيايم\r\nبرما نمىپسندند ، رندند خلق ، بايد * حتى به ديدنت نيز دور از نظر بيايم\r\nگفتى كه عاشقم من اما چه دير گفتى ! * پيشت نخواهم آمد امّا اگر بيايم\r\nاى كاش مثل شعرى يك شب به خاطر تو * از ناگهان رسيده از بىخبر بيايم . . . \r\n\r\nسرسپرده\r\n تو را به هر نَفَس از خود سراغ مىگيرم * به حال خود نگذارى مرا كه مىميرم\r\nسياه‌بختى من بود يا سعادت من * كه با دو چشم تو پيوند خورد تقديرم\r\nقرار بود كه ديگر به عشق ، دل ندهم * به يك نگاه تو درهم شكست تدبيرم\r\nبمان كه با تو فقط لحظه‌هاى من زيباست * بمان كه بىتو از اين روزگار دلگيرم\r\nچقدر تشنهء عشق توام ، تو اى همه جان ! * اگرچه از تن بىروح دلبران سيرم\r\nچه سالها كه فقط خواب عشق با من بود * به دستهاى تو شد باز قفل تعبيرم\r\nمن از تلاقى عشق و جنون هراسم نيست * كه سرسپرده‌اى از بستگان زنجيرم\r\nاگر تمام جهان عاشقى كند با من * سراغ عشق كسى جز تو را نمىگيرم \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nزيارت\r\n دلم آكنده از محبت توست * هرچه دارم ز يمن دولت توست\r\nكينه در سينه‌ام نمىگنجد * دلم آكنده از محبت توست\r\nاى حسين ! اى هماره شاهد عشق ! * عشق ، پاينده از شهادت توست\r\nلوح آئين سرخ توست فلق * شفق ، آئينهء جراحت توست\r\nموى صبح از غم تو گشته سپيد * شب ، سيه‌پوش از مصيبت توست\r\nلاله ، دلخون ولى به سوز و گداز * نوحه‌پرداز داغ غربت توست\r\nاى ابَرمرد ! دست ابر كريم * برگى از دفتر سخاوت توست\r\nدل اهل يقين به سايهء عشق * روشن از پرتو هدايت توست\r\nهر سحرگه كه مىدمد خورشيد * همه در سايهء عنايت توست\r\nاز تو سبزست نخل غيرت و عشق * كربلا ، شعر سرخ همّت توست\r\nگرچه در چرخ چارم است مسيح * يكى از خادمان حضرت توست\r\nكربلا ! اين قيامت خونين * واژه‌اى از حديث قامت توست\r\nقامتى در مناى خون بستى * كه قيامت از آن قيامت توست\r\nناى قرآن كجا شود خاموش ؟ * اوج نى ، منبر تلاوت توست\r\nبىتو ، هستى گل خزان زده است * كه بهار از تو و طراوت توست\r\nاينكه از دوزَخَم امان دارد * ديدن روى اشك جنت توست\r\nچه كنم ؟ راه كربلا بسته است * آرزوى دلم زيارت توست\r\nمهر پاكت چه كرده با دل خلق ؟ ! * هركجا مىرويم صحبت توست\r\nشعرم ، آهنگ نينوا دارد * گرچه اين روزها ، ولادت توست\r\nروز عيدست و روز شادى و شور * شعر من در غم شهادت توست\r\nروز محشر به « فيض » عشق حسين ! * چشم من بر تو و شفاعت توست \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\n[ ق 
  ]\r\n\r\nقائم ( 1302 )\r\nمحمود سپهر ، فرزند غلامعلى ، در سال 1302 هجرى شمسى در شهر تاريخى و ادب‌پرور همدان ديده به جهان گشود . تحصيلات ابتدايى را در زادگاهش فراگرفت ، ازآن‌پس به شغل آزاد روى آورد و پيشهء زرگرى را برگزيد ، آن‌گاه از زادگاهش به سنندج كوچ كرد و چندى در اين شهر بزيست و به شغل خود پرداخت و در سال 1345 به تهران مهاجرت كرد و در اين شهر رحل اقامت افكند و همچنان در پيشهء زرگرى به كار اشتغال داشت . سرانجام در سال 1372 چشم از جهان فروبست و در تهران مدفون گرديد .\r\nمحمود سپهر ، كه در شهر « قائم » تخلّص مىكرد ، رموز شعر و فنون آن را از مفتون همدانى فراگرفت و به او ارادت خاصّ داشت . وى شاعرى درويش مسلك و فروتن بود . ديوان اشعارش بالغ بر سه‌هزار بيت مىباشد كه تاكنون به زيور طبع آراسته نگرديده است .\r\n\r\nموشّح\r\n اگرت آرزوى جنّت و رضوان باشد * بايد اى دوست كه در قلبِ تو ايمان باشد\r\nدر دل خويش مكن زنده دل‌آزارى را * كه دلى نشكند آن‌كس كه مسلمان باشد\r\nمرد بايد اگر از چرخ شكستى بيند * مَثَلِ او مَثَلِ مشت به سندان باشد \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n باادب باش اگر پيش بزرگان رفتى * كه ادب در همه جا كار بزرگان باشد\r\nآدمى باش ، كه هركس طلبد شهوت نفس * پيش مردان خدا كمتر از حيوان باشد\r\nشادمانى مكن ار دستِ كسى بگرفتى * كبر مفروش ، پُر ار سفره‌ات از نان باشد\r\nناز مفروش اگر نعمت دنيا ديدى * به كسى كاو به سرِ سفرهء بىنان باشد\r\nهرچه كردى تو بكن ، ليك مكن رنجه كسى * پاك كن ديدهء آن خسته كه گريان باشد\r\nحيف باشد كه كنى بيهُده طىّ عمر عزيز * وصل جانان بطلب تا به تنت جان باشد\r\nيار خود باش ، كه امروز كسى يار تو نيست * حيف باشد دل دانا كه پريشان باشد « 1 »\r\nواله و دل‌شدهء قامت زيبايان باش * سر ، چه خوش ، خاك سر كوى نكويان باشد\r\nآتش مرگ به جان تو كند شعله‌گرى * گر در انگشتِ تو صد مهر سليمان باشد\r\nنعمت هر دوجهان خاطرى آسوده بود * « قائما » ! ور نه گلستان همه زندان باشد \r\n\r\nمادر\r\n اى آيتِ حُسن و دلربايى ، مادر * اى آينهء خدانمايى ، مادر\r\nاى بر تنِ پرگناه چون من اولاد * اى جامهء زهد و پارسايى ، مادر\r\nمن را به جهان غم نهادى ، رفتى * من بين به كجا و خود كجايى ؟ مادر\r\nكشتىِ وجود من به توفان دادى * هستى تو عجيب ناخدايى ، مادر\r\nاز كودكِ خويشتن چه عصيان ديدى * كردى تو از او چنين جدايى ، مادر\r\nبر هركه رسم ، وفا طلب دارم از او * كردى تو نصيب من گدايى ، مادر\r\nبا قلب شكسته بر مزارت آيم * شايد شنوم ز تو صدايى ، مادر\r\nبيهوده بهانهء تو مىگيرم من * دانم كه دگر برم نيايى ، مادر\r\n« قائم » كه به علم كيميا مىخندد * كرده‌ست يقين كه كيميايى ، مادر \r\n\r\n\r\n","description":"","footnote":"\r\n( 1 ) - حافظ لسان الغيب مىگويد : « حيف باشد دل دانا كه مشوّش باشد »\r\n","page_name":" 345 ","page_number":345},
  {"content":"\r\n\r\n\r\nزن\r\n چه پيدا و چه ناپيدايى ، اى زن * نشان از خلقتِ كبرايى ، اى زن\r\nتو از هر گوهرى والاتر استى * در آن حالى كه با تقوايى ، اى زن\r\nلباس عفّت ار بر تن بپوشى * يقين دان گوهر يكتايى ، اى زن\r\nاگر شد شهره در آفاق مجنون * تو هم مشهور بر ليلايى ، اى زن\r\nفضيلت پيشه كن ، تقوا بياموز * اگر از دودهء زهرايى ، اى زن\r\nاگر خود قدر خود ضايع ندارى * طلايى ، لؤلؤ لالايى ، اى زن\r\nنموده « قائم » استقبال « مفتون » « 1 » * به وصفت بس ، كه بىهمتايى ، اى زن \r\n\r\nسكوت تو\r\n چشمت دلم ربوده و حُسنت قرارِ من * اى آنكه در كف تو بود اختيار من\r\nدل در غم تو ناله و فرياد مىكند * درياب از وفا تو دل غمگسار من\r\nخون جاى اشك مىرود ازبس گريستم * رحمى نما به ديدهء شب‌زنده‌دار من\r\nآنجا كه بوسه مىزدمت خاك پاى را * غير از طلب نبود به پيش تو كار من\r\nراندى مرا ز درگهِ عزّ و جلال خويش * كردى به پرده راز دل آشكار من\r\nدستم بگير و راحتم از درد خويش كن * آلوده تا به چند بود روزگار من ؟\r\nاى كاش ! گر دوا نكنى دردم اين زمان * آيى طبيب‌وار دم احتضار من\r\n« قائم » سكوت تو همه‌اش موجب رضاست * فرياد كن ! كه تا شنود كردگار من \r\n\r\nحسن سلوك\r\n رفتى و داغ هجر به دل‌ها گذاشتى * زين هجر ، جمع ما همه تنها گذاشتى\r\nبردى اگر قرار ز دل‌هاى بىقرار * شكر خدا ، محبّت خود جا گذاشتى\r\nكى مىروى ز ديده ، كه از خود به يادگار * نقشى ميانِ ديدهء بينا گذاشتى \r\n\r\n\r\n","description":"","footnote":"\r\n( 1 ) - منظور استقبال از قصيدهء مفتون همدانى در وصف زن مىباشد .\r\n","page_name":" 346 ","page_number":346},
  {"content":"\r\n\r\n توفيق يار توست كه پا را به هر مكان * بهر رضاى خالق يكتا گذاشتى\r\nتنها نه اينكه حاليه ، تا روز واپسين * مديون لطفِ خود همهء ما گذاشتى\r\nبر ما گناه نيست تقاضاى ديدنت * بر قلب ما تو حال تقاضا گذاشتى\r\nدادند بر تو حسن سلوك و مقام شعر * « قائم » ! چو پا به عرصهء دنيا گذاشتى \r\n\r\nگنج نهفته\r\n تا پاسدار حرمت ميخانه‌ايم ما * خلوت‌نشين گوشهء ميخانه‌ايم ما\r\nتوبه ز توبه كرده ، دل از دست داده‌ايم * جان داده‌ايم و ، زندهء جانانه‌ايم ما\r\nزهد و ورع به غمزهء ساقى فروخته * پيمان شكستهء سر پيمانه‌ايم ما\r\nننهاده فرق دير و كنشت و حريم قدس * احرام بسته ، ساكن بتخانه‌ايم ما\r\nبشكسته پاى عاشق بر پا ستاده‌ايم * عقل‌آفرين نشستهء ديوانه‌ايم ما\r\nمحنت‌سراى يكسره‌آباد مانده‌ايم * گنج نهفتهء دل ويرانه‌ايم ما\r\nهم آه سينه سوز و ، هم آواى عندليب * هم اشك شمع و ، هم پر پروانه‌ايم ما\r\nهم درد و ، هم حكايت شيرين زندگى * هم قصّه‌هاى تلخ و ، هم افسانه‌ايم ما\r\nگيسوى تاب‌خوردهء ياريم و خال لب * داميم يك‌زمان و ، گهى دانه‌ايم ما\r\n« قائم » ! به آشنايى ياريم شادمان * جز درد دوست ، با همه بيگانه‌ايم ما \r\n\r\nياد باد !\r\n دوش با ياد رُخت چون و چرايى داشتيم * جات خالى بود ، بحث و ماجرايى داشتيم\r\nاى فغان از آشنايان ، داد از بيگانگان * ما هم آخر دلبر ناآشنايى داشتيم\r\nياد باد ! آن روزگارانى كه با صد شور و حال * شور عشقى در دل و ، در سر هوايى داشتيم\r\nتا رخ ساقى به نازى برد دل از دست ما * رهن مىكرديم گر كهنه ردايى داشتيم\r\nشِكوه از دست زمان تا چند ؟ يا ربّ رحمتى ! * ما هم آخر حال تسليم و رضايى داشتيم\r\n« قائما » ! خوش باد ايّامى كه در هر گوشه‌اى * دلبرى زيبا و يار دلربايى داشتيم \r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nنازآفرين\r\n امشب اى دورت بگردم ، يار و مهمان كه‌اى ؟ * جان من قربان جانت ، جان و جانان كه‌اى ؟\r\nپيش ما خاليست جايت امشب ، اى نازآفرين ! * نازنينِ نازدارِ سر به دامان كه‌اى ؟\r\nيار زيبا و مليحم ! شهد كام كيستى ؟ * دلبر شيرين و جان من ، نمكدان كه‌اى ؟\r\nامشب اى تاريك كرده خانهء قلبم ، بگوى * نوربخش خانه و ، شمع شبستان كه‌اى ؟\r\nگشته‌اى تسبيح زاهد ، يا خداى بُت‌پرست * روى و مويت را بنازم ، كفر و ايمان كه‌اى ؟\r\nاى كه امشب جمع خاطر ديگرم نگذاشتى * وى پريشانىِ ما ، گيسو پريشان كه‌اى ؟\r\nخانه‌ام با دست خود كرده‌ست ويران سنگدل * باز مىگويد كه : « قائم » ! خانه‌ويران كه‌اى ؟ \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nقائمى ( 1303 )\r\nمحمّد جواد قائمى ، فرزند محمّد ، به سال 1303 هجرى شمسى در شهر تاريخى همدان و در خانواده‌اى مذهبى قدم به عرصهء حيات گذاشت . نياكانش بيشتر از عالمان دين و در سلك روحانيّت بوده‌اند .\r\nقائمى تحصيلات ابتدايى و متوسّطه را در زادگاهش به انجام رسانيد و به دريافت ديپلم ادبى نايل گرديد و چندى نيز به تحصيل علوم قديمه پرداخت و از اساتيد اين رشته كسب فيض كرد . ازآن‌پس به استخدام فرهنگ ( آموزش و پرورش ) درآمد و مدّت سى و سه سال و در سمت‌هاى دبيرى و معاونت دبيرستان انجام‌وظيفه كرد و سرانجام بازنشسته گرديد .\r\nقائمى از سال 1320 قدم در وادى شعر و شاعرى نهاد و به مناسبت‌هاى مختلف قصايدى در مدح و مرثيت ائمّهء اطهار عليهم السّلام مىسرود و آرزو داشت كه در زمرهء مدّاحان اهل بيت عصمت و طهارت باشد ، بنابراين بيشتر اشعار خود را در اين زمينه سروده است . وى در انجمن‌هاى ادبى شهر خود شركت مىنمود و اكنون نيز گاهى در بعضى محافل ادبى حضور به هم مىرساند .\r\nقائمى دو اثر از خود به‌جا گذاشته كه هنوز توفيق طبع و نشر آن را نيافته است .\r\nيكى ، گزيده‌اى از اشعار شعراى متقدّم و متأخّر در مدح و منقبت حضرت حجّة بن الحسن عليه السّلام ؛ و ديگرى از قصايد اساتيد شعر متقدّم در مدح چهارده معصوم عليهم\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nالسّلام كه هر قصيده شامل چهارده بيت و در صدر آن حديثى از هريك از امامان و شرح حال مختصرى از آنان در چهارده سطر و چهارده آيه از آيات قرآنى و چهارده مدرك از تشيّع و چهارده مدرك از تسنّن مىباشد .\r\nنمونه‌هاى زير از نظم اوست :\r\n\r\nدر بارگاه قدس رضا\r\n هركس سعادت دوجهان آرزو كند * بايد به‌سوى قبلهء حاجات رو كند\r\nدر خاك پاك طوس شبى از ره خلوص * با حجّت و ولىّ خدا گفت‌وگو كند\r\nسر در كمال عجز بسايد به ساحتش * تشريح دردها همه را موبه‌مو كند\r\nبارد ز ابر آه ندامت سرشك پاك * با سيل اشك ، لوث گنه شُست‌وشو كند\r\nآن را شود عبادت او مورد قبول * كز بحر عشق شاه خراسان وضو كند\r\nشاهنشهى كه پيك خداوند روز و شب * عرض ادب به ساحت دربار او كند\r\nخوشبخت ملّتى كه طريق فلاح را * از بارگاه قدس رضا ، جُست‌وجو كند\r\nاى آفرين به همّت آن‌كس كز اين مقام * تحصيل عزّت و شرف و آبرو كند\r\nتعقيب راه زنده‌دلان رسم بندگيست * مرد خداشناس بدين شيوه خو كند\r\nگر « قائمى » دريد ز هم جامهء صلاح * با رشتهء رضاى رضايش رفو كند \r\n\r\nشهيد اكبر زبان حال مادر داغدار حضرت علىّ اصغر با كودك شهيد و شيرخواره‌اش\r\n اى بخت من ، اى ستارهء من ! * اى كودك ماهوارهء من\r\nاى غنچهء ناشكفته پرپر * اى مصحف شصت پارهء من\r\nاى چارهء درد دردمندان * اى كودك شيرخوارهء من\r\nاى طوطى لاله‌زار زهرا * اى صبر و قرار و چارهء من\r\nرفتى و دل مرا شكستى * از هرچه جز اوست ديده بستى \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n اى نوگل ناز خفته در گِل ! * غلتيده به خون چو مرغ بسمل\r\nنقّاش قضا به دست تقدير * تصوير تو را كشيد بر دل\r\nهر گُل كه نگه كنم ، تويى تو * هرجا نگرم ، تويى مقابل\r\nكشتند تو را بدون تقصير * اى ننگ بر اين جفاى قاتل\r\nقربان تلألؤ نگاهت * اى جان به فداى اشك و آهت\r\nگر چشمهء چشم من نَمى داشت * لب‌هاى تو چين چنين نمىداشت\r\nاى كاش كه زخم داغ فرزند * در ملك وجود مرهمى داشت\r\nرفتم به سراغ صبر و ديدم * او نيز بساط ماتمى داشت\r\nگفتند كه اصغرت دم مرگ * بر غنچهء لب تبسّمى داشت\r\nجان داد به دوست با ارادت * سرمست ز نشئهء شهادت\r\nاى جان و سر و تنم فدايت ! * در دامن من تهىست جايت\r\nگهگاه روم به گاهواره * تا بوسه زنم به دست و پايت\r\nاز ناى زمان رسد به گوشم * هر لحظه نواى دلربايت\r\nگلگون شده دامن و عُذارم * از گريه به ياد خنده‌هايت\r\nتو روح منىّ و نور عينى * قربانىِ كوچكِ حسينى\r\nاز قتل تو داغدار لاله * توفان به فغان و آه و ناله\r\nبر خاك تو مىچكد دمادم * از ديدهء روزگار ، ژاله\r\nتا حلقه به گردن تو زد خون * ديدند به گرد ماه هاله\r\nدر يك‌نفس اى فرشتهء پاك * رفتى تو ره هزارساله\r\nبا يك جهش از جهان پريدى * جان دادى و ملك جان خريدى\r\nتا لشكر كينه‌توز دشمن * بشكست حريم ملك ايمن\r\nمىرفت به اوج آسمان‌ها * از ناى فلك ، نواى شيون\r\nديدى كه پدر غريب و تنهاست * رفتند يلان شيرافكن \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n كردى به پدر اشاره با چشم * فرياد زدى كه : آمدم من\r\nدر راه خدا جهاد كردى * آباد بناى داد كردى\r\nشد عرشهء عرش جايگاهت * تابيد به قدسيان نگاهت\r\nزد بوسه به‌گونهء تو زهرا * قربان مقام و عزّ و جاهت\r\nگر سينهء عاشقان شكافند * بينند مزار و بارگاهت\r\nهركس كه به‌جز خدا نبيند * آيد به حريم و در پناهت\r\nبىشبهه ، شهيد اكبرى تو * زيراكه علىّ اصغرى تو \r\n\r\nمحمّد صلّى اللّه عليه و آله و سلم شاهكار آفرينش\r\n زمين امشب كند روشن زمان را * زمان لايزال بىكران را\r\nصفا بخشد به عرش كبريايى * دهد نورى فضاى آسمان را\r\nز قلب مكّه خورشيدى درخشد * كه سازد خيره چشم اختران را\r\nز ميلاد رسول اللّه صلّى اللّه عليه و آله اعظم * نگر رشك جنان ملك عيان را\r\nتعالى اللّه ، از اين فرخنده مولود * در او بينى صفات مستعان را\r\nمحمّد صلّى اللّه عليه و آله شاهكار آفرينش * به يادش زنده كن روح و روان را\r\nسحرگه از طلوع صبح صادق * شميم رحمت آمد خاكيان را\r\nبراى تهنيت هر روز خورشيد * بپويد شرق تا غرب جهان را\r\nنفوذ قدرت و جاه و جلالش * گرفته عالم كون و مكان را\r\nكمالش در كلام جان نگنجد * به وصفش ناتوان يا بى زبان را\r\nبيا در ساحت « كُنتُ نَبِيّاً » * عيان بنگر تو اسرار نهان را\r\nنباشد منشأ عالم ز آدم * كه باطل كرد خاتم صلّى اللّه عليه و آله اين بيان را\r\nوجودش از ازل تا لم‌يزال است * مسخّر كرد ملك جاودان را\r\nخلايق ميهمان خوان لطفش * بنازم حشمت اين ميزبان را\r\nطنين بانگ « ما كانَ مُحَمَّدٌ » * هرآن دم مىنوازد گوش جان را \r\n\r\n","description":"","footnote":"","page_name":" 352 ","page_number":352},
  {"content":"\r\n\r\n مطهّر آفريد از به دو خلقت * خداوند جهان اين خاندان را\r\nگلاب از عكس او گيرند در آب * وز آن گيرند عطر گلستان را\r\nفلك زد بوسه‌اى بر خاك راهش * كه بر پا كرد كاخ آسمان را\r\nهمه ابرار عالم روز محشر * از او گيرند طغراى امان را\r\nبه زير سايه « لَولاك » آورد * ز دنياى اتم تا كهكشان را\r\nز اعجاز نداى بانگ « اقرَأ » * عيان ديد آنچه نتوان ديد آن را\r\nحقايق را به ديدِ ديگرى ديد * نظر كن ديدهء اين ديدبان را\r\nاز آن ديد و از آن ديدار معراج * نمايان بين هزاران ارمغان را\r\nچو افسر زد به تارك با « تَبارَك » * خفا شد برملا كرّوبيان را\r\nبه نيروى جهاد و عقل و منطق * گرفت از دشمنان تاب‌وتوان را\r\nنظر كن بر جمال پاك « وَ الشَّمس » * ببين آيات « احزاب » و « دخان » را\r\n« چه نسبت خاك را با عالم پاك » * نزيبد جسم گويد وصف جان را\r\nندارد « قائمى » روى رهايى * مگر سايد جبين ، اين آستان را \r\n\r\nولايت نور\r\n عالم امروز پر از لطف و صفا مىبينم * همه را در شعف و شور و نوا مىبينم\r\nپرتو جلوهء حقّ را همه جا مىبينم * آرى ، آرى ، همه جا نور خدا مىبينم\r\nدر جهان پرتو انوار خدا جلوه‌گر است * گويى امروز جهان نيز جهانى دگر است\r\nسربه‌سر روى جهان رشك جنان است امروز * عالم كون و مكان در هيجان است امروز\r\nنهضتى در همه اركان جهان است امروز * نيست حاجت به بيان آنچه عيان است امروز\r\nاز گريبان فلك ماه ولايت سرزد * اختر عالم اسلام سر از خاور زد\r\nآيت عصمت كبراى خدا ظاهر شد * زادهء ختم رسل ، شمس هدى ، ظاهر شد\r\nنور حقّ ، مهدى دين ، كنز خفا ظاهر شد * آرى ، از كتم عدم ، كهف وَرا ظاهر شد\r\nدر جهان باز كند دين خدا جلوه‌گرى * تيشهء داد ، زند ريشهء بيدادگرى \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n مهدى منتظر و رحمت سبحان آمد * آيت لطف و صفا ، حامى قرآن آمد\r\nشب هجران سيه‌فام به پايان آمد * روز ميلاد شه و نيمهء شعبان آمد\r\nپرتوى از افق دامن نرگس رخشيد * كه از آن شرم كند طلعت ماه و خورشيد\r\nاى ستمديده ! مكن شكوه ز بيداد دگر * وى ستم پيشه بنه شيوهء شدّاد دگر\r\nگو دل‌افسرده بهل ناله و فرياد دگر * كاخ بيداد فروريخت ز بنياد دگر\r\nآمد از دامن نرگس گل نرگس به وجود * قائم آل محمّد ، به جهان چشم گشود\r\nاى شهنشاه زمان ، اى گل گلزار حسن ! * وى ز انوار رُخت عالم امكان روشن\r\nسربه‌سر صفحهء عالم شده كانون فتن * پرده بردار ز رخ ، دست به اصلاح بزن\r\nكه جهان مُصلح عالىنظرى مىخواهد * خسرو مقتدر و دادگرى مىخواهد\r\nعالم از ابر جنايات سياه است سياه * حال عشّاق تو اى شاه تباه است تباه\r\nبه خدا منتظران جز تو ندارند پناه * در ظهور تو بود جنّ و بشر چشم‌به‌راه\r\nاز پس پرده اگر نور تو تابنده نبود * زير اين طارم عُليا ، احدى زنده نبود\r\nاى خوش آن روز كه روى تو نمايان گردد * روى عالم همه جا نور تو تابان گردد\r\nدشمن دين خدا زار و پريشان گردد * كاخ بيداد فروريزد و ويران گردد\r\nبوم بيداد و ستم ساكت و خاموش شود * صحنهء جنگ و جنايات فراموش شود\r\nدين حقّ ساحت گردون معلّق گيرد * روح اسلام ز نو قدرت مطلق گيرد\r\nهمه جا صلح و صفا جلوه و رونق گيرد * دست‌ها را بشر از قائمهء حقّ گيرد\r\nآرى آن روز دل‌افروز ، بشر را عيد است * « قائمى » زنده در امروز بدان امّيد است \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nقائمى ( 1314 )\r\nمحمّد ناصر قائمى ، فرزند محمّد ، در سال 1314 هجرى شمسى در همدان در خانواده‌اى مذهبى و دانش‌دوست و ادب‌پرور چشم به جهان گشود . تحصيلات ابتدايى و متوسّطه را تا سوم دبيرستان به انجام رسانيد ، ازآن‌پس وارد دانشسراى مقدّماتى شد و مدرك ديپلم خود را دريافت كرد . سپس براى ادامهء تحصيل به تهران عزيمت كرد و در رشتهء زبان و علوم تربيتى در دانشگاه به تحصيل پرداخت و به اخذ درجهء ليسانس نايل آمد و فوق ليسانس خود را نيز در رشتهء علوم اجتماعى پى گرفت و فارغ التّحصيل گرديد و سال‌ها به‌عنوان دبير دبيرستان‌ها و مديريّت كتابخانهء بو على سينا و مراحل مختلف ادارى صنعت نفت و سازمان اقتصاد اسلامى ، منشأ خدمات ارزنده‌اى بوده است .\r\nقائمى از نوجوانى ، همان زمان كه در دبيرستان به تحصيل اشتغال داشت ، به شعر و ادب گرايش و دلبستگى يافت و آثارش در روزنامه‌ها و مجلّه‌ها و بعضى از كتب به چاپ رسيده است .\r\nقائمى در سرودن انواع شعر طبع‌آزمايى كرد و بيشتر آثارش در مدح و مرثيت ائمّهء اطهار عليهم السّلام و مسائل اجتماعى مىباشد .\r\nنمونه‌هاى زير از شعر اوست :\r\nتضمين غزلى از حافظ در مدح مولاى متقيان على عليه السّلام\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n\r\nجلوه‌گه صفات يار\r\n دم چو زنم ، زنم كه دم ، دم‌به‌دم از ولاى تو * لب به سخن چو واكنم ، دم زنم از ثناى تو\r\nجان همه نور مىشود ، اى سر و جان فداى تو * « تاب بنفشه مىدهد طرّهء مشك‌ساى تو\r\nپردهء غنچه مىدرد ، خندهء دلگشاى تو » * ياد توام به دل كند ، شام سيه بَدل به روز\r\nسر ز لحد چو بركنم ، عشق تو در سرم هنوز * سايهء توست بر سرم ، در تف محشر تموز\r\n« اى گل خوش‌نسيم من عاشق خويش را مسوز * كز سر صدق مىكند شب همه‌شب دعاى تو »\r\nآمده‌ام بدين جهان ، عشق تو در ضمير جان * دوزخىام اگر كه من ، عشق توام برد جنان\r\nبشكنم اين قفس ولى ، عشق تو اندر او نهان * « من كه ملول گشتمى از نفس فرشتگان\r\nقيل و مقال عالمى مىكشم از براى تو » * اى به كف يداللّهى ، گرفته تيغ ذو الفقار\r\nمنصب « لا فَتى » تو را ، گشته عطا ز كردگار * صورت بىمثال تو ، جلوه‌گه صفات يار\r\n« دولت عشق بين كه چون از سر فقر و افتخار * گوشهء تاج سلطنت ، مىشكند گداى تو »\r\nبوسه‌زنان خاك تو ، عاشق شادى و غم‌اند * باده‌كشان كوى تو ، با مى عشق همدم‌اند\r\nدر بر سر و قدّ تو ، با همه راستى خم‌اند * « خرقهء زهد و جام مى گرچه نه درخور هم‌اند\r\nاين همه نقش مىزنم از جهت رضاى تو » * اى تو به ملك علم كل ، مدخل و فتح باب و در\r\nخاك سياه زر شود ، گر فكنى تو يك نظر * اى رخ تو بهشت من ، كوى توام بود مقرّ\r\n« شور شراب عشق تو ، آن نفسم رود ز سر * كاين سر پُرهوس شود خاك در سراى تو »\r\nدر دوجهان به جان تو مقصد من وصال توست * حور و بهشت و باغ من اى بت من جمال توست\r\nشاهد من مراد دل ، چهرهء بىمثال توست * « شاه‌نشين چشم من تكيه‌گه خيال توست\r\nجاى دعاست شاه من ، بىتو مباد جاى تو » * خلقت نور پاك تو ، شد به جهان مدار حُسن\r\nنور ولايتت مرا ، ساخته كامكار حُسن \r\n\r\n","description":"","footnote":"","page_name":" 356 ","page_number":356},
  {"content":"\r\n\r\n حُسن تويى و « قائمى » آمده بىقرار حُسن * « خوش‌چمنىست عارضت خاصه كه در بهار حُسن\r\nحافظ خوش‌كلام شد مرغ سخن‌سراى تو » \r\n\r\nدر تهنيت ميلاد حسين بن علىّ عليه السّلام\r\n تا رقم زد منشى تقدير بر طغراى عشق * عالمى را سوخت ناگه گرمى غوغاى عشق\r\nخاك را تشريف نو بخشيد ذات لم‌يزل * با عطاى خويش ، يعنى گوهر يكتاى عشق\r\nدر ازل از جلوه‌هاى پرتو حسن نگار * آتشى رخشيد و شد برق فلك‌فرساى عشق\r\nعشق دُردانه‌ست و ما غوّاص و دريا ميكده * خواجهء شيراز گفت از لؤلؤ لالاى عشق\r\nتا تجلّى كرد حسن دل‌فروز روى دوست * آدم خاكى تشرّف يافت در دنياى عشق\r\nيك فروغ از روى ساقى تافت در جام فلك * مبتلا شد جان به جانان سهى بالاى عشق\r\nزادهء انسان به بَر ، فرمود ز آن خلعت كه هست * حليهء كرّوبيان با نام شورافزاى عشق\r\nخواست تا مجموعه‌اى زين عشق افلاكى كند * تا ببيند چشم خاكى چهرهء زيباى عشق\r\nخواست تا نقشى زند بر لوح زرّين‌فام دهر * تا كند جانها مسخّر ، نقش محنت‌زاى عشق\r\nخواست تا شكلى ببخشد عشق را جان‌آفرين * كآدمى بيند جمال پاك ناپيداى عشق\r\nخواست تا صورت ببندد سيرت زيباى دوست * تا بشر با چشم سر بيند عيان معناى عشق\r\nخواست تا بيند جمال شاهد غيبى عيان * اين مهين فرزند آدم ، مهبط اعلاى عشق\r\nخواست تا جسمى پديد آرد سراپا جمله جان * تا بود معنى براى لفظ پرمعناى عشق\r\nخواست تا عشق مجسّم را عيان سازد به خلق * آنكه در جانش عجين شد از الف تا ياى عشق\r\nزين سبب از خاندان عصمت و آزادگى * مركز تقوا و عفت ، نقطهء احياى عشق\r\nمسكن آزادگان و مأمن آزردگان * خاندان احمد مرسل ، دُر درياى عشق\r\nزين سبب از نطفهء پاك علىّ مرتضى * آنكه خود باشد به عالم « عروة الوثقى » ى عشق\r\nزين سبب در سوّم شعبان خداى لم‌يزل * نازنين رويى عطا فرمود بر دنياى عشق\r\nفاطمه مامش ، علىّ بابش ، محمّد جدّ او * نام نامىاش حسين ، آن سرّ « ما اوحى » ى عشق\r\nسرور آزادمردان جهان راستين * رهبر آزادگان و واله و شيداى عشق \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n عالم احياى دين و باعث ابقاى دين * عامل احياى عشق و باعث ابقاى عشق\r\nسيّد و سالار جانبازان شرع احمدى * موسى اعصار اندر وادى سيناى عشق\r\nمعنىِ خون خدا و زادهء خون خدا * جارى اندر پيكر اسلام و در رگ‌هاى عشق\r\nآنكه معراجش بُدى از قتلگه تا عرش حقّ * قتلگاهش سرّ « سُبحانَ الَّذى اسرى » ى عشق\r\nدر مسير ذوالجلالش ، ذوالجناحش شد بُراق * سر فداى پاى اين برق فلك‌پيماى عشق\r\nشد عروج او خروج از ننگ بيعت با ستم * شد عروج او خروج از لفظ تا معناى عشق\r\nاى حسين ! اى مظهر آزادگى ، اى خون حقّ * با لب عطشان شنا كردى تو در درياى عشق\r\nبر زبان چون آورم نامى ز عاشوراى تو * چيست عاشورا به عالم ؟ ! محشر كبراى عشق\r\nخاطرم خونبار گردد ، قلب من آتش‌فشان * بگذرد بر ياد من ، چون ياد عاشوراى عشق\r\nخون حقّ را خونبها جز خون پاك تو نبود * اى بزرگ استاد علم « عَلَّمَ الاسما » ى عشق\r\nتاج « كَرَّمنا » به فرق چون تو آقايى سزاست * گل‌گل خونت نگين تاج « كَرَّمنا » ى عشق\r\nگيسوى زينب به داغت شد پريشان ز آن سبب * روزگار دل سيه شد در شب يلداى عشق\r\nاز قيامت تا قيامت قامت ظالم شكست * قامتت نازم ، كه شور افكند در دنياى عشق\r\nنهضت ديروز تو پيوسته ما را رهنماست * خون پاكت جان دهد پيوسته تا فرداى عشق\r\nگر افق شد لاله‌گون ، گويد حديث نينوا * نِى نوايى گر زند ، باشد حديث ناى عشق\r\nكودك شش‌ماهه را هم دادى اندر راه دوست * قطره اقيانوس شد در ملك استغناى عشق\r\nبر قضاى حقّ رضا دادى ميان خاك و خون * عقل حيران ماند و مجنون شد از اين سوداى عشق\r\nتربت پاك تو شد مهر نماز عاشقان * اى سر كويت نعيم و « جَنَّةُ المَأوى » ى عشق\r\n« قائمى » طبعش چنين شورافكن و و الا نبود * شد به مدح زادهء زهرا ، چنين گوياى عشق \r\n\r\nقرض الحسنه « 1 »\r\n سزد با اين كلام روح‌پرور * مشام جان خود سازى معطّر \r\n\r\n\r\n","description":"","footnote":"\r\n( 1 ) - على باب الجنّة مكتوب : « القرض بثمانية عشر و الصّدقة بعشرة » .\r\n","page_name":" 358 ","page_number":358},
  {"content":"\r\n\r\n بهشت خلد را مكتوب نغزيست * به خطّ كاتب تقدير ، بر دَر\r\nكه پاداش تصدّق‌ها و خيرات * بود از سوى يزدان ده برابر\r\nولى گر قرض دادى بنده‌اى را * شود پاداش آن هيجده برابر\r\nكلامى اين‌چنين پرمهر و امّيد * كه سرشار است از الطاف داور\r\nسزاوار است تا نيكان نويسند * به لوح خاطر خود با خطِ زر\r\nقدم اين‌سان و لطف دوست آن‌سان * معمّايى بود ، اللّه اكبر ! \r\n\r\nگفت‌وگو با اشك\r\n شدم به وقت سحر گرم گفت‌وگو با اشك * چو ديد چشم مرا ، داد شست‌وشو با اشك\r\nبه شِكوه گفتمش : از داغ دل نه‌اى آگه * به خاك ريخت مرا سيل آرزو با اشك\r\nنشست بر مژه و گفت لب ز شِكوه ببند * شهيد عشق نسازد مگر وضو با اشك\r\nدريد جامهء صبرت ز حادثات زمان * چه بود جامه نمىشد اگر رفو با اشك\r\nبه خود ببال از اين داستان كه در همه عمر * شدى در آينه هربار روبه‌رو با اشك\r\nتو قدر اشك چه دانى ؟ مگر نمىدانى * بهشت باقيه بتوان گرفت از او با اشك\r\nبه ياد آر ، كه جان‌ودلت به گاه نياز * مگر نكرد ز حقّ كسب آبرو با اشك\r\nدلش به چشم ترم سوخت ، بوسه زد به رخم * به گريه گفت : دگر بيش از اين مگو با اشك \r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nخلوت دل\r\n دارم از هستى دلى از عشق سوزان در بغل * در تمام عمر دارم دشمن جان در بغل\r\nمىتپد هر لحظه از شوق وصال كوى دوست * زنده‌ام زين شوق با آهنگ هجران در بغل\r\nخوش‌دل از صبريم و غافل از شتاب روزگار * همچو جان بگرفته‌ام يار شتابان در بغل\r\nجان ز نور اوست روشن همچو عالم ز آفتاب * چون فلك بگرفته‌ام خورشيد تابان در بغل\r\nمىدهد تعليم من خون خوردن خاموش را * اوستادى اهل سر دارم به دوران در بغل\r\nگاه مستى مىكند از نالهء شبگير آه * گه به رقص آيد ز يك مضراب جانان در بغل\r\nگه كند تفسير آيات الهى در نهان * زنده مىدارد مرا تفسير قرآن در بغل\r\nعلم را يك‌سو بنه ، اشراق خود دانشگهيست * مىتوان بگشود دانشگاه عرفان در بغل\r\nعقل دورانديش را در خلوت دل راه نيست * كى توان بگرفت در شب مهر رخشان در بغل\r\nبا تپيدن‌هاى خود دارد ثناى حقّ به لب * هركسى دارد يكى مرغ ثناخوان در بغل\r\nبادهء ايمان ، دل‌وجان را كند مست خدا * كرده‌ام از بيم شيطان باده پنهان در بغل\r\n« قائمى » دل را سراى دوست كن تا زنده‌اى * هان مبادا راه يابد بر تو شيطان در بغل \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nقائمى ( 1318 )\r\nكريم اللّه قائمى ، فرزند صفر على ، در ششم تيرماه 1318 شمسى در روستاى بالا جاده كردكوى از توابع گرگان ، قدم به عالم حيات گذاشت . تحصيلات ابتدايى و متوسّطه را به پايان رسانيد ، آن‌گاه دورهء كاردانى آموزش ابتدايى را گذراند و فارغ التّحصيل شد .\r\nازآن‌پس در سال 1340 شمسى به استخدام آموزش و پرورش گرگان درآمد و مشغول انجام‌وظيفه گرديد و در سال 1355 از طرف وزارت آموزش و پرورش به كشور كويت مأموريّت يافت و به تدريس اشتغال ورزيد و در سال 1358 به كشور خود بازگشت و همچنان به كار خود پرداخت .\r\nقائمى ضمن خدمات فرهنگى به كار تحقيق دربارهء فرهنگ و واژه‌شناسى گرگان پرداخت و آثارى در اين زمينه به وجود آورد كه بعضى از آن‌ها با همكارى گروه محقّقين فرهنگى سارى آمادهء طبع مىباشد ، كه از آن جمله است : فرهنگ واژگان تبرى ؛ ضرب‌المثل‌ها و كنايات مازندرانى . و نيز خود كتاب‌هايى زير را تأليف نموده كه براى چاپ آمادگى دارد : كاريكريماتور ( در 6 مجلّد ) ؛ منظومهء آزادى ( شعر نو ) ؛ زبان‌زدهاى استرآبادى ( گرگانى ) ؛ دعاها ، نفرين‌ها و . . . مازندرانى ؛ ترانه‌هاى مازندرانى ؛ فرهنگ شاعران ؛ مجموعهء اشعار ( غزل ، مثنوى ، دوبيتى و رباعيّات ) ؛ مجموعه داستان .\r\nقائمى كار شعر و شاعرى را از سال 1343 آغاز كرد و در انجمن ادبى گرگان شركت جست و شعرش به شكوفايى رسيد و مورد توجّه قرار گرفت .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nنمونه‌هاى زير از شعر اوست :\r\n\r\nزمزمهء نگاه\r\n زمزمهء نگاه تو ، ريشه گرفته در دلم * غرق شكوفه گشته‌ام ، تا شده‌اى مقابلم\r\nمىزدگانِ همّتت ، سرخ‌تر از هميشه‌اند * از نفس سپيده‌ها ، مايه گرفته اين دلم\r\nبسته دهان من اگر ، چشم قلم گشوده است * خندهء روشن سحر ، پرچم سبز ساحلم\r\nسرو زمانه را ببين ، سجده به لاله مىبرد * در رگ سبز اين سخن ، قصّهء تلخِ كاملم\r\nآنكه به خاك و خون كشد باغ ثمر رسيده را * در عطش نياز خود ، كرده نظر به حاصلم\r\nجنگل اگر فتد ز پا ، ساقه زند ز ريشه‌ها * جورِ تبر نمىكند ، خسته و پوك و زايلم\r\nآينه مىزند نفس ، از رمق سپيده دم * مىبَردَم قدم‌قدم ، سِحرِ غزل به منزلم\r\nتُردتر از هميشه است ، لحظهء شاد عمر ما * وقت گره گشودن است ، بيا اگر كه قابلم \r\n\r\nگلستان آرزو\r\n آتشى بر كُركِ شب مىافكنيم * در وجودش خشم تب مىافكنيم\r\nصد گلستان آرزو ، در جان ماست * بند ، از پاى طرب مىافكنيم\r\nسينه‌خيزان ره سپرده اوج شوق * وحشت از سيماى لب مىافكنيم\r\nپيش پا كوهى اگر گردن كشد * در غرورش صد تعب مىافكنيم\r\nخار اگر ابرو كشد از كار گُل * در نهادش صد عجب مىافكنيم\r\nروى آسايش نبيند تيرگى * تا كه سر ، پاى طلب مىافكنيم\r\nلرزه بر اندام وحشت مىرسد * آفتابى گر به شب مىافكنيم\r\nگر اجل عاشق‌صفت لب واكند * رَختِ نوبت باادب مىافكنيم \r\n\r\nشاخه نگاه\r\n به سنگ كينه‌ها اگر ، شرار صد بهانه است * به شاخهء نگاهمان ، تلاش صد جوانه است \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n نشسته داغ صد عطش ، به روى نبض آرزو * به ذهن انتظار ما ، نواى صد ترانه است\r\nبه فتنه خم نمىشود ، قيام سبز ساقه‌ها * اگرچه بار عالمى ، به روىِ زخم شانه است\r\nبه لاله‌اى كه سرزند ، ز خون مرغ حقّ قسم * پناه رهرو سحر ، دعاى خانه‌خانه است\r\nبه هر فضاى تيره‌اى ، نگاه ما بشارتيست * قيام سرخ آرزو ، ز كوششى نشانه است\r\nپرنده‌اى كه مقصدش قداستِ سپيده‌هاست * به كوچه‌هاى شب كجا اسير آب و دانه است ؟\r\nز چنگ تيرگى ببين ، سپيده چكّه مىكند * نگاه پاك قطره‌ها ، چه سبز و شاعرانه است\r\nبه ناى زخمى غزل ، شكوفه مىزند سحر * در آفتاب عاشقى ، فروغ جاودانه است\r\nشكسته استخوان شب ، به زير نيزهء شهاب * شهاب آرزوى ما ، فروغ اين زمانه است \r\n\r\nروح شب\r\n در نياز عطش ، طرح آبى * در شب سرد غم ، آفتابى\r\nروح باغى و بيزارى از زاغ * بانگ شوقى در آواز آبى\r\nريشه‌هاى سكون از تو دورند * نبض سرخ پر از التهابى\r\nخنده‌اى بر لبان سپيده * واژه‌اى در گلوى شتابى\r\nتير نورى ، فرورفته در شب * خشم بيداد آن را جوابى\r\nنبض هر حركتى را كليدى * نيزه‌اى ، ضربه بر روح خوابى\r\nتيرگى مىدرد با حضورت * يورشِ سرخ و تند شهابى\r\nروح شب را به دل حسرت اين است * سرو باغى ، نگنجى به قابى \r\n\r\nروز ظفر\r\n شبِ وحشت به سر مىآيد آخر * پرستوى سحر مىآيد آخر\r\nاگرچه قلّهء غم‌ها بلند است * ولى روز ظفر مىآيد آخر \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nچشم غم‌ها\r\n يكى بر سينهء شب مىزند مشت * يكى بر روشنىها مىكند پشت\r\nيكى در وقت شادى بانگ جغد است * يكى بر چشم غم‌ها برده انگشت \r\n\r\nآشنا\r\n سلام آشنا بال رهاييست * رخ آيينه‌ها بر روشنايىست\r\nمحبّت گوهر درياى عشق است * بهار زندگى در هم‌صداييست \r\n\r\nخاموشى سربه‌دار\r\n ما معنى انتظار را مىفهميم * هنگامهء اقتدار را مىفهميم\r\nاز رنگ پريدهء صبا وقت عبور * خاموشىِ سربدار را مىفهميم \r\n\r\nتلاش\r\nغم‌هايت را\r\nمىنوشم ،\r\nتا زلال شوى\r\nمىبارم ،\r\nكه جارى گردى\r\nبه دريا برسى\r\nسبز مىشوم .\r\n\r\nتداعى\r\nخنده‌ها ،\r\nآفتابى شده‌اند\r\nباز فردا ،\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nهوا بارانيست .\r\n\r\nغريبه\r\nآن دم ،\r\nكه نبضِ هجاها ،\r\nنفس مىكشد ز نور ؛\r\nو در ريشهء كلام ،\r\nذوق رويشيست ،\r\nفراتر از مجال ؛\r\nدر سايه‌ام ،\r\nغريبه‌اى ،\r\nقد مىكشد مدام .\r\n\r\nميزگرد\r\nطرح يك منظومه ،\r\nچشم شب را ترساند .\r\nموش و زاغ و زالو ،\r\nميزگردى دارند .\r\n\r\nدرس اوّل\r\nهر سلامى ،\r\nبذريست .\r\nهر پيامى\r\nكارى .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبىجهت نيست ،\r\nاگر پنجره‌اى بگشايى\r\nيا برى پاى فراتر ز گليم ؛\r\nيا كه دستى بدهى ،\r\nبر يارى\r\nمىرسد آوازى ،\r\nكه چرا بيدارى ؟\r\nگوش شب گسترده‌ست\r\nچشم فانوسى كو ؟\r\nتا به هر سبز\r\nسلامى بدهيم .\r\nتا گذرگاه صفا ،\r\nراه پرپيچ‌وخميست\r\nنسخهء قال ،\r\nبه مرداب رسد\r\nسخن حال نكوست .\r\nدرس اوّل اين است :\r\nالفِ آزادى .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nقاسميان ( 1336 )\r\nخسرو قاسميان در سال 1336 هجرى شمسى در فراشبند استان فارس ديده به جهان گشود . تحصيلات ابتدايى را در زادگاهش به انجام رسانيد و به عللى سالى چند ترك تحصيل كرد . بار ديگر تحصيلات خود را شروع نمود ، امّا نتوانست آن را پى گيرد و از ادامهء تحصيل باز ماند . آن‌گاه دورهء راهنمايى را به‌طور شبانه آغاز كرد و به پاى برد ، سپس به جهرم رهسپار شد و سال اوّل دبيرستان را در كلاس شبانه به پايان رسانيد و نيز سال دوم و سوم متوسّطه را در فراشبند به‌طور روزانه ادامه داد ، سرانجام به دريافت ديپلم در رشتهء فرهنگ و ادب از دبيرستان احمد شيراز توفيق يافت و در سال 1361 به استخدام آموزش و پرورش درآمد و به‌عنوان مربّى پرورشى در فراشبند به كار اشتغال ورزيد .\r\nقاسميان در سال 1363 در كنكور سراسرى دانشگاه شركت كرد و در رشتهء ادبيّات فارسى دانشگاه شيراز پذيرفته شد و با يك سال غيبت موجّه در سال 1364 رسما شروع به تحصيل كرد و در سال 1364 فارغ التّحصيل شد و به اخذ درجهء ليسانس نايل آمد . ازآن‌پس براى ادامهء تحصيل دورهء كارشناسى ارشد ( فوق ليسانس ) در همان رشته در دانشگاه شيراز مشغول تحصيل شد و پس از اتمام دورهء مذكور به‌عنوان مربّى و عضو هيئت علمى به استخدام دانشگاه علوم پزشكى شيراز درآمد و در حال حاضر در دانشكده‌هاى پيراپزشكى آزاد و پيام‌نور به تدريس اشتغال دارد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nقاسميان كه گاهى از تخلّص حامد در شعر استفاده مىكند از سال 1364 به‌طور جدّى به شعر و شاعرى روى آورد و با شركت در انجمن ادبى شاعران انقلاب اسلامى شيراز شعرش به شكوفايى رسيد و مورد توجّه قرار گرفت و آثارش در مجلّه‌ها طبع و نشر گرديد و امروز در شمار شعراى موفّق و نامور شيراز به شمار مىرود .\r\nنمونه‌هاى زير از نظم اوست :\r\n\r\nشوق وصل\r\n به شوق وصل تو جان در بدن نمىگنجد * حضور عشق تو در حجم تن نمىگنجد\r\nهواى وصل تو پرواز سرخ مىطلبد * عجب مدار ! كه جان در بدن نمىگنجد\r\nبه گردِ عشق تو هرچند فكر ما نرسد * به‌جز خيال تو در ذهن من نمىگنجد\r\nنسيم دلكش باغ بهشت مىآيد * مگو كه لاله چرا در چمن نمىگنجد\r\nدرون هاله‌اى از نور گل بپوشانيد * كه پاره‌هاى تنش در كفن نمىگنجد\r\nنسيم باد شهيدان گشوده غنچهء لب * و گرنه واژهء خون در سخن نمىگنجد\r\nحديث عشق تو و آرزوى ما « حامد » * حكايتيست كه در انجمن نمىگنجد \r\n\r\nضريح چشم تو\r\n من از دريچهء چشمت به آفتاب رسيدم * سبد سبد گل خورشيد از نگاه تو چيدم\r\nبه شوق روى تو از مرز آفتاب گذشتم * به بىكرانه‌ترين كهكشان عشق رسيدم\r\nبه سمت روشن اشراق ديده بر تو گشودم * هزار قافلهء نور در طواف تو ديدم\r\nبه زير طاق دو ابرويت آشيانه گرفتم * و در حريم نگاهت كبوترانه پريدم\r\nمن از « معابد مشرق‌زمين » « 1 » براى عبادت * ضريح چشم تو را بر هرآنچه بود گزيدم\r\nقسم به ناز نگاهت كه در قبيلهء خوبان * مثال چم تو من چشم آهوانه نديدم\r\nبه پيش پاى تو افكندم از خيال كمندى * به هر بهانه تو را در كمند خويش كشيدم \r\n\r\n\r\n","description":"","footnote":"\r\n( 1 ) - حسين منزوى مىگويد : « تو از معابد مشرق‌زمين عظيم‌ترى - كنون شكوه تو و بُهت من تماشاييست »\r\n","page_name":" 368 ","page_number":368},
  {"content":"\r\n\r\n به ذوق حافظ شيراز و ميوه‌هاى بهشتيست * اگر كه سيب زنخدانت ، اى عزيز گزيدم \r\n\r\nعبور از نم‌نم باران\r\n دوباره نرم‌نرمك مىتراود نم‌نم باران * هوا آغشته مىگردد به عطر خرّم باران\r\nصداى دل‌نشين آب از هر گوشه مىآيد * بهار آهسته برمىخيزد از زير و بم باران\r\nملائك مىرسند از آسمان‌ها با سبوى آب * پياپى جام گل پر مىشود از شبنم باران\r\nپيام سبز باران مىنشيند بر دل گل‌ها * به غير از گوش گل‌ها نيست ، آرى ، محرم باران\r\nكسى از آسمان آبى احساس مىآيد * به روى زخم گل‌ها مىگذارد مرهم باران\r\nنهاده ياس باران‌خورده سر به شانهء ديوار * شكوفا مىشود آرام‌آرام از دم باران\r\nدرختان دست در دست نسيم آهسته مىرقصند * و مىريزند دامن‌هاى گل در مقدم باران\r\nدوباره مىرسند از راه ، مرغان سفركرده * سرود شوق مىخوانند در پيچ و خم باران\r\nو با ياد تو اى هم‌صحبت شبهاى بارانى * دلم پَر مىكشد پَر ، در هواى خرّم باران\r\nتماشاييست گلدانهاى باران‌خوردهء چشمم * خوشا چشمى كه مىگردد به يادت همدم باران \r\n\r\n","description":"","footnote":"","page_name":" 369 ","page_number":369},
  {"content":"\r\n\r\n قدم بگذار بر چشم من اى شيرين‌تر از شيرين * بيا بنشين كنار چشمه‌هاى زمزم باران\r\n« چه شيرين است بودن با تو در دشت شقايق‌ها » « 1 » * به زير چتر گل‌ها ، در عبور از نم‌نم باران \r\n\r\nخزانىترين فصل\r\n بهار آمد ، امّا دلم وا نشد * گل انتظارم شكوفا نشد\r\nبهار آمد ، امّا دلم زرد ماند * دلم پشت پرچينى از درد ماند\r\nدلم در گذرگاه پاييز سوخت * نگاهم شد از اشك لبريز سوخت\r\nگل سبز احساس من خشك شد * شكوفاترين ياس من خشك شد\r\nبهار من از باغ كوچيد و رفت * خزانىترين فصل را ديد و رفت\r\nبه روى من آغوش واكرد زخم * مرا در مصيبت رها كرد زخم\r\nنشستم در انبوهى از زخم‌ها * دلم ماند با كوهى از زخم‌ها\r\nبه‌جا ماندم از همرهان باز من * نبودم مگر محرم راز من ؟\r\nگذشتند يارانم از باغ گل * نهادند بر جان من داغ گل\r\nز ياران كسى در كنارم نماند * كسى جز دل غم‌گسارم نماند\r\nنماند آه ! همراه من غير دل * هم‌آغوش با آه من غير دل\r\nمن و دل ز غم ديدگانيم ، آه ! * به‌جا مانده از كاروانيم ، آه !\r\nبيا اى دل ، اى همنشينم ، بيا * بيا ، اى شكسته‌ترينم ، بيا\r\nبيا بازهم گريه را سر كنيم * بيا بار خود را سبك‌تر كنيم\r\nبيا مثل آينه محرم شويم * بيا باز آيينهء هم شويم\r\nبيا ياد گل‌هاى پرپر كنيم * گل اشك را شعله‌ورتر كنيم \r\n\r\n\r\n","description":"","footnote":"\r\n( 1 ) - اين مصراع ، وامى است از « نصر اللّه مردانى » .\r\n","page_name":" 370 ","page_number":370},
  {"content":"\r\n\r\n بيا دست بر شانهء غم نهيم * بيا زخم را باز مرهم نهيم\r\nنديدى مگر داغ با من چه كرد ؟ * خزان باز در باغ با من چه كرد ؟\r\nخزان آمد و سوخت باغ مرا * دوباره برافروخت داغ مرا\r\nبهار من از داغ پژمرده شد * گل خنده‌ام بر لب افسرده شد\r\nبهار من از باغ كوچيد و رفت * خزانىترين فصل را ديد و رفت\r\nگل سرخ باغ مرا باد برد * دريغا ! چراغ مرا باد برد\r\nبيا اى دل ، اى همنشينم ، بيا * بيا ، اى شكسته‌ترينم ، بيا\r\nبيا بار ديگر كنارم بمان * بيا بازهم غم‌گسارم بمان\r\nتو يار منى در غم و شادىام * كنار منى در غم و شادىام\r\nبيا گريه كن با من سوخته * پر از اشك كن دامن سوخته\r\nبه آتش بكش باز داغ مرا * برافروز امشب چراغ مرا\r\nبيا اى دل ، اى همنشينم ، بيا * بيا ، اى شكسته‌ترينم ، بيا\r\nبيا باز كن باز ، راهِ مرا * بده بال پرواز ، آهِ مرا\r\nبده بال تا پر بگيريم باز * سراغ از كبوتر بگيريم باز\r\nبگيريم بال‌وپر از آه خويش * مگر باز يابيم همراه خويش\r\nز ياران ، من و تو به‌جا مانده‌ايم * گذشتند ياران و ما مانده‌ايم\r\nبيا اى دل ، اى همنشينم ، بيا * بيا ، اى شكسته‌ترينم ، بيا\r\nبيا مثل آيينه محرم شويم * بيا باز آيينهء هم شويم \r\n\r\nگرفتارى\r\n تمام گرفتارىام از دل است * دل من گرفتار آب و گِل است\r\nكجا محرم راز من مىشود * دلى كز حضور خدا غافل است\r\nنمىخواهم اى عشق بينم دگر * كسى را كه در بين ما حايل است\r\nبهايى ندارد به بازار عشق * دلم مثل يك سكّهء باطل است \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n چه سودى به ما شب‌نشينان دهد * چراغى كه خاموش در محفل است\r\nبگيريد دست مرا ، عاشقان ! * كه ديريست پاى دلم در گِل است\r\nدل غافل من ندانسته است * كه دور از خدا زندگى مشكل است \r\n\r\nبه استقبال تو گل . . .\r\n صداى گام‌هايت مىكند بيدار گل‌ها را * و بويت مىكند آشفتهء ديدار ، گل‌ها را\r\nبراى ديدنت سر مىكشند از گوشه‌هاى باغ * اگرچه مىكشند از هر طرف ديوار ، گل‌ها را\r\nنسيم شوق دامانى پر از گل كرده مىرقصد * و از هر سو به پايت مىكند ايثار ، گل‌ها را\r\nبه استقبال تو ، گل دسته‌دسته مىشود پرپر * نگاهى كن به پيش پاى خود ، بردار گل‌ها را\r\nبه دور از چشم تو گلهاى باغ آشفته مىگريند * بيا آرام كن از گريهء بسيار ، گل‌ها را\r\nتمام باغ سرشار از نگاه تشنهء گل‌هاست * بيا و بيش از اين در تشنگى مگذار گل‌ها را\r\nبهار از هر طرف دارد سرِ گل آفريدنها * خزان پيوسته مىخواهد كند انگار گل‌ها را\r\nبيا با دست‌هاى مهربانت باغبانى كن * رها كن بار ديگر از ميان خار ، گل‌ها را\r\nگرفته خواب غفلت ، خواب غفلت چشم گل‌ها را * بيا بيدار كن ، بيدار كن بيدار ، گل‌ها را \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nقاضى ( 1376 - 1292 )\r\nمحمّد قاضى ، مترجم زبردست و نويسندهء نامدار و شاعر توانا ، در سال 1292 هجرى شمسى در شهر مهاباد ( ساوجبلاغ مكرى ) در خانواده معروف و خوشنام قدم به عرصهء حيات گذاشت . پدرش عبد الخالق قاضى ، امام جمعهء مهاباد بود و در ميان مردم از محبوبيّت و احترام خاصّى برخوردار بود .\r\nمحمّد قاضى هفت‌ساله بود كه پدرش بدرود حيات گفت و مادرش پس از كوتاه مدّتى به ازدواج محمود بيك كيخسروى ، يكى از خوانين فيض اللّه بيكى سقّز ، درآمد و به ناچار سرپرستى او و خواهرش به مادرشوهرش ( فيروزه خانم ) كه در قريهء سريل‌آباد سكونت داشت ، واگذار گرديد .\r\nمحمّد قاضى پس از اقامت كوتاهى در آن قريه به نزد عمويش شيخ احمد قاضى رفت ، آن‌گاه به روستاى چاغرلو به نزد مادرش و ناپدرىاش آمد . در نه‌سالگى به مهاباد فرستاده شد و تحت سرپرستى قاضى على ، پدر قاضى محمّد معروف ، قرار گرفت و به مدرسه اعزام شد و دورهء ابتدايى را در سال 1307 در پانزده‌سالگى به پايان رسانيد . چون در آن زمان در مهاباد دبيرستان وجود نداشت ، حدود يك سال بىكار ماند ، در اين هنگام شخصى به نام عبد الرّحمن گيو ، از كردهاى عراق كه ساكن مهاباد شده بود و با زبان فرانسه آشنايى داشت ، نزد او به يادگيرى زبان فرانسه پرداخت و با استعدادى كه در اين زمينه از خود نشان داد به سرعت پيشرفت كرد و همين امر سبب\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nشد كه بعدها يكى از شاگردان خوب زبان خارجى در دبيرستان و دانشگاه باشد و در ضمن مقدّمه‌اى بود براى اينكه زبان خارجى را پىگيرى كند و به ترجمهء آثار نويسندگان بزرگ جهان توفيق يابد كه امروز وى يكى از مترجمان بنام و موفّق كشور شناخته شده است .\r\nدر اين هنگام عمويش دكتر جواد قاضى ، كه از آلمان به تهران بازگشته و به استخدام وزارت عدليّه ( دادگسترى ) درآمده بود ، وى را به تهران فراخواند تا بتواند به تحصيلاتش ادامه دهد . سرانجام در اوايل سال 1308 به تهران رسيد و در دار الفنون به تحصيل اشتغال ورزيد و در سال 1315 به دريافت ديپلم در رشتهء ادبى توفيق يافت .\r\nآن‌گاه به دانشگاه راه يافت و در دانشكدهء حقوق به تحصيل پرداخت و در سال 1318 به اخذ درجهء ليسانس نايل آمد . ازآن‌پس به خدمت نظام‌وظيفه رفت و پس از دو سال با درجهء ستوان دومى در دادرسى ارتش به سمت قاضى دادگاه منصوب شد .\r\nقاضى در سال 1320 به استخدام وزارت دارايى درآمد و مدّت سى و پنج سال در آن وزارتخانه به خدمت اشتغال داشت . در آغاز ، در ادارهء حقوقى و بعد در دادگاه ادارى به سمت معاونت دادگاه و با حفظ سمت به‌عنوان قاضى دادگاه ادارى انجام‌وظيفه كرد و سرانجام در سال 1335 بازنشسته گرديد .\r\nقاضى در سال 1345 به علّت ابتلاى به بيمارى سرطان حنجره و عدم تشخيص بيمارىاش در ايران ، بالاخره وقتى براى معالجه به آلمان رفت ، سرطان تارهاى صوتى و مجراى تنفّس او را گرفته بود ؛ بدين جهت پس از عمل جرّاحى گلو ديگر به علّت نداشتن تارهاى صوتى قادر به تكلّم نبود . با دستگاهى كه در آلمان به او دادند و با باطرى كار مىكرد ، با صداى مخصوصى حرف مىزد . سرانجام در بيست و چهارم دى ماه 1376 چشم از جهان فروبست و جنازه‌اش از تهران به زادگاهش حمل و در آنجا با تجليل تشييع و به خاك سپرده شد .\r\nمحمّد قاضى از سال 1329 كه در زبان فرانسه تسلّط و تبحّر يافته بود ، به انگيزهء\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nعشق و علاقه‌اى كه به كار ترجمه داشت به اين كار پرداخت و بااين‌كه متجاوز از هشتاد و چهار سال از سنش مىگذشت ، همچنان به كار ترجمه اشتغال داشت و چند سال قبل از درگذشت ، كتابى تحت عنوان « سرگذشت ترجمه‌هاى من » طبع و منتشر كرد .\r\nقاضى از دوران تحصيل در دبيرستان به شعر و شاعرى پرداخت و آثارش در همان زمان در پاره‌اى از روزنامه‌ها و مجلّه‌ها به چاپ مىرسيد و به علّت اينكه اوقاتش بيشتر به كار ترجمه و تأليف مىگذشت ، كمتر مجال سرودن شعر را يافته است .\r\nآثار و تأليفات و ترجمه‌هايى كه از وى منتشر شده به شرح زير است : « دن‌كيشوت » اثر ميگل دوسروانتس ؛ « كلود ولگرد » اثر ويكتور هوگو ؛ « زارا » ( نوشته ) ؛ « سپيددندان » اثر جك لندن ؛ « جزيرهء پنگوئن‌ها » اثر آناتول فرانس ؛ « نظرى به طبيعت و اسرار آن » اثر لئون برتن ؛ « شاهزاده و گدا » اثر مارك تواين ؛ « شازده كوچولو » اثر سنت اگزوپرى ؛ « ساده‌دل » اثر ولتر ؛ « در آغوش خانواده » اثر هكتورمالو ؛ « آخرين روز يك محكوم » اثر ويكتور هوگو ؛ « تاريك‌ترين زندان » اثر ايوان اولبراخت ؛ « نيه توچكا » اثر فئودور داستايوسكى ؛ « مادام بووارى » اثر گوستاو فلوبر ؛ « مهاتما گاندى » اثر رومن رولان ؛ « دوريت كوچك » اثر چارلز ديكنز ؛ « طلا » اثر بلز ساندرا ؛ « نان و شراب » اثر اينگناتستو سيلونه ؛ « مادر » اثر پيرل باك ؛ « دكتر كنوك » اثر رومن رولان ؛ « تپلى و چند داستان ديگر » اثر گىدومو پاسان ؛ « آدم‌ها و خرچنگ‌ها » اثر خوزوته دوكاسترو ؛ « دربارهء مفهوم انجيل‌ها » اثر كرى ولف ؛ « آزادى يا مرگ » اثر نيكوس كازانتزاكيس ؛ « ناپلئون » اثر ى . و . تارله ؛ « مسيح باز مصلوب » اثر نيكوس كازانتزاكيس ؛ « ايالات نامتّحد » اثر ولاديمير پوزنر ؛ « بردگان سياه » اثر كابل انستوت ؛ « ماجراى يك پيشواى شهيد » اثر اينگناتستو سيلونه ؛ « سرمايه‌دارى آمريكا » اثر ماريان دوبوزى ؛ « ماجراجوى جوان » اثر ژاك سرون ؛ « پولينا ، چشم و چراغ كوهپايه » اثر آناماريا مالوته ؛ « داستان كودكى من » اثر چارلى چاپلين ؛ « فاجعهء سرخپوستان آمريكا » اثر دى براون ؛ « با خانمان » اثر هكتور\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمالو ؛ « قربانى » اثر كورتزيو مالاپارته ؛ « سگ كينه‌توز » اثر آلبرتو واسكر فيگه روا ؛ « بىريشه » اثر نيكلا ماتيوف ؛ « قلعهء ماكويل » اثر روبرمول ؛ « زن نانوا » اثر مارسل پانيول ؛ « زورباى يونانى » اثر نيكوس كازانتزاكيس ؛ « بيست كشور آمريكاى لاتين » اثر مارسل نيدر گانگ ؛ « ژانى گل » اثر ابراهيم احمد ؛ « پنج قصّه » اثر هانس كريستين آندرسن ؛ « كمون پاريس » اثر ژلويو فسكاياوا ؛ « در نبردى مشكوك » اثر جان اشتاين بك ؛ « مادر » اثر ماكسيم گوركى ؛ « زمين و زمان » اثر آ . ولكوف ؛ « گليم سامگين » اثر ماكسيم گوركى ؛ « در زير بوغ » اثر ايوان وازوف ؛ « عروج » اثر جرزى كوزنيكسى ( با غلامحسين ميرزا صالح ) ؛ « حلقهء سوم » اثر كوستاس تاكسيس ؛ « كرد و كردستانى » اثر واسيلى نيكينين ؛ « دكامرون » اثر جيووانى بوكاجيو ؛ « پسرك روزنامه‌فروش » اثر اچ . دمى نيك ؛ « تاريخ ارمنستان » اثر پاسدر ماجيان ؛ « آلاخون‌والاخون » اثر ايوان وازوف ؛ « تلماك » اثر فرانسوا دو سالينياك دولاموت فنلن ؛ « سقوط پاريس » اثر ايليا ارنبورگ ؛ « صلاح الدّين ايّوبى » اثر ايوبى آلبر شاندور ؛ « كورش كبير » اثر آلبر شاندور ؛ « خاطرات يك مترجم » ( نوشته ) ؛ « غروب فرشتگان » اثر پاسكال چاكماگيان ؛ « سمرقند » اثر امين معلوف ؛ « سفر به آرمانشهر » اثر اتين كابه ؛ « تاريخ مردمى آمريكا » اثر هاروى واسرمن ؛ « چهل روز موسى داغ » اثر فرانتز ورفل ؛ و . . .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nفرياد جزيره « 1 »\r\n\r\n1 - پيام بحرين\r\n سلام اى گرانمايه مام وطن * سلام اى سرور دل‌وجان من\r\nسلام اى مهين كشور اردشير * مهين كشور داريوش كبير\r\nسلام اى خجسته ديار مهان * نوازندهء روح و آرام جان\r\nسلام اى مهين يادگار كيان * فروغ دل پاك ايرانيان\r\nنسيم سحر چون ز دريا وزد * ز دريا سوى ملك دارا وزد\r\nرساند به گوش تو پيغام من * به ياد تو باز آورد نام من\r\nپس از اين همه درد و رنج و محن * بگويد تو را شرحى از حال من\r\nكه من زادهء خاك پاك توام * يكى گوهر تابناك توام\r\nدر آغوش مهر تو سر كرده‌ام * چه شب‌ها كه با تو سحر كرده‌ام\r\nگرامى چو جان بودم اندر برت * چو روح روان زينتِ پيكرت\r\nعزيز از گهِ باستان بودمت * جگرگوشهء مهربان بودمت\r\nمرا از پرت سايبان ساختى * مصون از بد دشمنان ساختى\r\nنگهبان من تا تو مادر بُدى * فروزنده بختم چو اختر بُدى\r\nنه رنج و غم و دردم انباز بود * نه چشم طمع سوى من باز بود\r\nمرا تا به سر شير و خورشيد بود * حياتم درخشان چو جمشيد بود\r\nندانم چه شد كاين سپهر دورو * كه بر روى شومش هزاران تفو ! \r\n\r\n\r\n","description":"","footnote":"\r\n( 1 ) - فرياد جزيره از اشعار دوران جوانى قاضى در دو قسمت است : قسمت اوّل پيام جزيرهء بحرين به مادر وطن ، و قسمت دوم پاسخ مام ميهن است به جزيرهء بحرين . توضيح اينكه بحرين تا اواخر سلطنت شاهان صفوى و بروز فتنهء افغان ، جزو خاك ايران بود و به سبب ضعف حكومت مركزى و حمايت انگليس به تصرّف شيوخ عرب در آمد . در زمان نادر شاه افشار محمّد تقى خان ، حاكم فارس ، جزيره دوباره به تصرّف ايران درآمد . پس از مرگ نادر شاه به دست شيوخ عرب افتاد و هرچندى در تصرّف كسى بود . سرانجام دولت استعمارگر انگليس ، همچون گرگ گرسنه كه در پى طعمه‌اى بود ، آن را به تصرّف درآورد . پيام بحرين حاكى از عشق و علاقهء پيوستن بحرين به مام ميهن است .\r\n","page_name":" 377 ","page_number":377},
  {"content":"\r\n\r\n مرا از تو آواره و دور كرد * چنين چشم امّيد من كور كرد\r\nچنين بىكس و خانمان ساختم * اسير كفِ دشمنان ساختم\r\nذليل و سيه‌روزگارم نمود * به خوارى بميرد كه خوارم نمود !\r\nتو نيز اى مرا مهربان‌تر ز جان * نپرسيدى از حال من هيچ سان\r\nنگفتى كجا رفت بحرين من ؟ * چه شد آخر آن قرّة العين من ؟\r\nبه يكباره از ياد بردى مرا * به اندوه و حسرت سپردى مرا\r\nنه نامى ز من بر زبان داشتى * نه ديگر ز خويشم بيانگاشتى\r\nدر آغوش تو هرمز و قشم و كيش * من اينجا در آغوش دشمن‌پريش\r\nندانم ز هرمز چه كم داشتم * كه مام وطن كوچك انگاشتم ؟\r\nو يا كم ز قشم و ز كيشم چه بود * كه گردون بر اندوه و رنجم فزود ؟\r\nكجا شاد بينى روان در تنم ؟ * كه خود مايهء شادى دشمنم\r\nزنم بوسه بر موجِ درياى پارس * كه او خود زند بوسه بر پاى پارس \r\n* * *\r\n سحر چون ز خاور دمد آفتاب * عروس فلك سر برآرد ز خواب\r\nفروغش فروزان كند خاك تو * عيان گردد آن خطّهء پاك تو\r\nببايد دماوندم اندر نظر * وز آن ديدنم در تن افتد شرر\r\nسراپايم از رشك لرزان شود * درونم چو او آتش افشان شود\r\nمپرسم كه چون گيرم آتش ز غم * كه با نفت « 1 » آلوده باشد تنم\r\nدر آن دم كه سوزد ز غم پيكرم * بريزد سرشك از دو چشم ترم\r\nبه دريا درون گردد و دُر شود * وز آن در سراسر جهان پر شود\r\nدُرى كآيد از قعرِ دريا به دست * عجب نيست گر اشك چشم من است\r\nز چشم يتيم سيه‌روزگار * نريزد به‌جز لؤلؤ شاهوار \r\n\r\n\r\n","description":"","footnote":"\r\n( 1 ) - بحرين اشاره به اين مسأله مىكند كه هم معدن نفت دارد و هم مرواريد .\r\n","page_name":" 378 ","page_number":378},
  {"content":"\r\n\r\n مرا آرزو مانده در دل به‌جا * كه ريزم به پاى تو اين اشك‌ها\r\nسزاوار پاى وطن ، دُر بود * كه پاى اجانب نه درخور بود\r\nچسان بىتو يك‌دم برآرم نفس * كه مُردم در اين لاجوردى قفس\r\nز ياد تو چون سينه پردازمى * كنون كز تو دورم به غم سازمى\r\nدر اين ذلّتم چاره جز صبر نيست * كه بيچاره را چاره بيچارگيست\r\nبرآرم همى دست‌ها بر خدا * كنم از براى بقايت دعا\r\nكه يا ربّ تو اين مملكت زنده دار * ورا تا جهان هست پاينده‌دار\r\nدلش خرّم و خاطرش شاد كن * روانش ز بند غم آزاد كن\r\nز چشم بدش تا ابد دور دار * بر اعداش همواره منصور دار ! \r\n\r\n2 - پاسخ مام ميهن\r\n سلام اى گرانمايه فرزند من * گرانمايه فرزند دلبند من\r\nسلام اى عزيز دل‌وجان من * بهين مظهر عشق سوزان من\r\nسلام اى جگرگوشهء مهربان * جگرگوشهء مهربان‌تر ز جان\r\nشنيدم پيامت ز باد سحر * وز او برگرفتم ز حالت خبر\r\nصبا گفت از حال و از روز تو * رسانيد پيغام جان‌سوز تو\r\nچه گويم تو را زين سخنهاى سرد * همين بس ، كه داغ دلم تازه كرد\r\nمرا مادرى بىوفا خوانده‌اى ؟ * حديث جفا بر زبان رانده‌اى ؟\r\nفراموش‌كارم گمان كرده‌اى ؟ * ز بىمهرىِ من فغان كرده‌اى ؟\r\nبكردى به لاقيدىام متّهم ؟ * زدى دم ز تبعيض و جور و ستم ؟\r\nنه و اللّه ! كه من بىوفا نيستم * به جور و جفا آشنا نيستم\r\nچو بر لب بود مهر خاموشىام * مبرّا ز عيب فراموشىام\r\nنخيزد گر از سينه فرياد من * نرفته‌ست نام تو از ياد من\r\nكجا دل به دل راه دارد يقين ؟ * غلط گويد آن كس كه گويد چنين \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n چو دل را به دل ، جان من رو بُدى * تو نيز از دل مادر آگه بُدى\r\nمرا روزگار از غمت تيره است * غم و اندُهم بر درون چيره است\r\nدماوند باشد باشد نشان دلم * بُد آن بىزبانى ، زبانِ دلم\r\nمرا آنچه در سينه بنهفته است * نه دل ، بل تلى ز آتشِ خفته است\r\nنه دل ، بل يكى پارهء اخگر است * نه دل ، آتش زير خاكستر است\r\nبسى نگذرد كاين دل آتشين * نيارد در اين كوره ماندن غمين\r\nز كوه دماوند ريزد فرو * وز آن خطّهء رى شود زير و رو\r\nبه عالم كند فاش راز مرا * همان راز سينه‌گداز مرا\r\nچنان گريم از ماتمت زارزار * كه ماند به چشم من ابر بهار\r\nندانى كه كارونِ افسرده‌دل * بود اشك چشم من مرده‌دل ؟\r\nو يا كرخهء تيره از آب و گل * سرشكيست آغشته با خون دل ؟\r\nنسيمى كه آيد شب از سوى تو * به من ارمغان آورد بوى تو\r\nاز آن بو مرا ديده روشن شود * جهان پيش چشمم چو گلشن شود\r\nگزافى نباشد در اين گفته‌ام * كه در آن دُرِ راستى سُفته‌ام\r\nكه يوسف چو از باب خود دور شد * دو چشم پدر از غمش كور شد\r\nپس از سالها گريه با درد و خشم * ز هجران جان‌سوز آن نور چشم\r\nشبى ديدهء كور شد روشنش * ز بشنيدن بوى پيراهنش\r\nتو چون برّه از گلّه ببريده‌اى * ز بىمادرى رنج‌ها ديده‌اى\r\nيكى گرگ درّنده‌ات در كمين * پى صيد ، بگشاده چنگال كين\r\nنداند كه چوپان پولادچنگ * ز خونش كند سطح امواج رنگ\r\nمخور غصّه‌اى طفل بىسرپرست * كه گم‌گشته باز آيد از نو به دست\r\nخدايت ز غم دور دارد همى * به شاديت معمور دارد همى\r\nبود تا به‌جا گردش آسمان * بمانى ايا كشور باستان \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n هماره خوش و خرّم و شاد زى * جوان‌بخت و پيروز و آزاد زى \r\n\r\nدر رثاى پروين اعتصامى « 1 »\r\n تا بنفشه دميد و لاله شكفت * تا صبا زلف سنبلان آشفت\r\nتا زمستان سرد بىدل و ذوق * چهره از پرتو بهار نهفت\r\nتا مهين اوستاد فروردين * گوهر گوش ارغوان را سفت\r\nتا نسيم سحر ترانهء عشق * صبحگاهان به گوش بلبل گفت\r\nتا جهان شد ز خواب وى بيدار * چشم پروين اعتصامى گفت\r\nگفتى از رنج و غم خداى سخن * ريخت از ديده قطره‌اى روشن\r\nخيز پروين ! كه چشم منتظران * به رهت در نظاره مىبينم\r\nدل ياران چو جامهء گل سرخ * از غمت پاره‌پاره مىبينم\r\nخيز پروين ! كه آسمان ادب * در عزا بىستاره مىبينم\r\nگوهرِ شعر تو به گوش كسان * راست چون گوشواره مىبينم\r\nدر دلِ داغ ديدگانِ تو ، من * آتشى بىشراره مىبينم\r\nگوهرى چون تو نابسفته و پاك * حيف باشد نهفته در دل خاك\r\nمگر از دوستان چه بد ديدى ؟ * كه به تن رخت قهر پوشيدى\r\nتو همان غنچه‌اى كه با دل تنگ * به غم روزگار خنديدى\r\nهمچو پروين در آسمان ادب * شبى ، اى ماه من ! درخشيدى\r\nيا چو شبنم به چهرهء گل ذوق * يك‌دو روزى چو صبح تابيدى\r\nزين گلستان نچيده بودى گل * گل امّيد دوستان چيدى\r\nاى سفركرده باز گرد امروز * كه به راه تو چشم‌هاست هنوز \r\n\r\n\r\n","description":"","footnote":"\r\n( 1 ) - يك سال پس از مرگ پروين اعتصامى ، شاعرهء بزرگ معاصر ، كه در فروردين‌ماه 1320 اتفاق افتاد ، مجلس يادبودى براى بزرگداشت او در تالار دار الفنون بر پا شد . در آن مجلس نويسندگان و خطيبان و شاعران در رثاى او شعرها و مقاله‌ها خواندند و سخنرانىها كردند . من نيز مسدّس فوق را كه با تأثّر بسيار از مرگ او سروده بودم خواندم و مورد توجّه قرار گرفت .\r\n","page_name":" 381 ","page_number":381},
  {"content":"\r\n\r\n تا تو كردى سپيد جامه به تن * دوستداران همه سيه‌پوشند\r\nبلبلان چمن به فصل بهار * دور از نغمهء تو خاموشند\r\nتو چه بودى كه رنج و محنت و غم * همه با ياد تو فراموشند\r\nز آن شرابى كه نوش كردى پار * دوستانت هنوز مدهوشند\r\nبرو اى تُركِ جان‌ستان اجل * كه جهان در غم سياووشند\r\nبرو اى دزد سفلهء سفّاك * كه برى گوهر و كنى در خاك\r\nدخترانِ مليح ذوق و هنر * در فراق تو بىپرستارند\r\nكودكان عزيز شعر و سرود * دور از ديدهء تو بيمارند\r\nبه كجا رفتى اى نشاط وطن ؟ * بىتو دل‌ها همه عزادارند\r\nسوى كنعان خويشتن باز آى ! * كه همه عالمت خريدارند\r\nتو يكى ماه بىبدل بودى * ور نه ماه و ستاره بسيارند\r\nدر شگفتم ز راه و رسم نوين * كآسمان گيرد از زمين پروين\r\nبرو ، اى مادر سيه‌پستان * كه هنوزت ببينم آبستن\r\nنه چو حافظ دگر بزايى مَرد * نه چو پروين اعتصامى زن\r\nمن چه‌سان گويمت كه پروين مُرد * نپذيرد كسى چنين از من\r\nبود پروين ز نور حقّ ، آرى * چيره بر نور كى شد اهريمن\r\nآن‌قدر گويمت ، كه شد لبريز * ساغر اندر كف خداى سخن\r\nيا كه تارى ز چنگ زهره گسست * يا دل ذوق را زمانه شكست\r\nآنكه با شعر خود دل همگان * مىنوازد هنوز ، كى مُرده ؟\r\nآنكه از عطر خود مشام همه * كرده خوش‌بو ، چگونه پژمرده ؟\r\nآنكه با نغمهء خدايى خويش * جان به تن مىدمد ، كى افسرده ؟\r\nبىگمان از سياه‌كاريها * شده افسرده و دل آزرده\r\nرَخت خود زين سراى مهمان كُش * به يكى خانهء دگر برده \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n او چو راز طبيعت است نهان * در نهان زنده است جاويدان \r\n\r\nسگِ سگ‌كُش « 1 »\r\n شبى پاسبانى سگى را بكشت * كز آن بىكسى را بلرزيد پشت\r\nهنوزش گلوله به پهلو نخورد * كه در پاى آن بينوا جان سپرد\r\nسيه‌روز بىچاره ناليد زار * چنين گفت با مردك نابكار\r\nكه : اى ناجوانمردِ تاريك‌دل * نگشتى از اين كردهء خود خجل ؟\r\nز حيوان مسكين چه ديدى گناه ؟ * كه كردى چنين روزگارش تباه ؟\r\nتو تا جانِ اين بىزبان سوختى * روانم از اين آتش افروختى\r\nندانى كه او مر مرا يار بود ؟ * مرا هم‌زبان بود و غمخوار بود ؟\r\nبراى من بىنواى يتيم * جز اين سگ نبودى انيس و نديم\r\nرفيقى چون او مهربانم نبود * كسى غير از او در جهانم نبود\r\nبه شب‌هاى سرد زمستان دى * چه خوش گرم بودم در آغوش وى\r\nنبود آتشم جز دم گرم او * نه بستر به‌جز سينهء نرم او\r\nدريغت نيامد كه كردى جفا * به گنجينهء عشق و مهر و وفا ؟\r\nبه جايى كه يغماگران وطن * بخسبند بر پرنيان و پرن\r\nهمه طعمهء خسروانى خورند * همه بادهء ارغوانى خورند\r\nفغان هوس روز و شب بركشند * به بر دلبران سمن بركشند\r\nبرقصند با نغمهء ناى و چنگ * ندارند هرگز غم نام و ننگ\r\nبه فتواى قانون مظلوم‌كُش * جنايت كنند و بخندند خوش\r\nمنِ بينوا با سگى ساختم * دل و دين به راه وفا باختم \r\n\r\n\r\n","description":"","footnote":"\r\n( 1 ) - در اوايل دىماه سال 1327 هواى تهران بسيار سرد شده و برف سنگينى باريده بود . به نقل از روزنامهء اطلاعات ، در خرابه‌هاى سنگلج ، كه امروز پارك عمومى است ، شبى گدايى ولگرد از شدت سرما سگ ولگردى را به بغل مىگيرد و تا صبح هر دو از سرما خشك مىشوند . خواندن اين خبر در روزنامه ، سرودن اين شعر را به من الهام بخشيد .\r\n","page_name":" 383 ","page_number":383},
  {"content":"\r\n\r\n از او درس همدردى آموختم * دو صد خوشه ز آن خرمن اندوختم\r\nبه شب جا گرفتم به كاشانه‌اش * مرا خوش پذيرفت در لانه‌اش\r\nز من بر سر خوان يكى لقمه نان * وز آن بىزبان پاره‌اى استخوان\r\nچه سوز و گدازى به هم داشتيم ! * چه خوش سوز و سازى به هم داشتيم\r\nچه الفت كه بستيم با يكديگر * سگ بينوا و من رنجبر !\r\nتو دانى كز اين مرزوبوم وطن * جز اين سگ ندادند چيزى به من\r\nو ليكن تو بىرحم بيدادگر * به سيرت چو ديو و به صورت بشر\r\nبكشتى به جور و ستم ، يار من * انيس و نديم شب تار من\r\nكنون بىوطن گشتم و بىرفيق * دريغا از اين هم‌زبانِ شفيق !\r\nشرف دارد اين سگ بر آن آدمى * كه بر درد مسكين ندارد غمى\r\nچو بشنيد از او پاسبان اين مقال * بغرّيد نابخرد بدسگال\r\nبزد ضربتى بر سر بينوا * كه اى ياوه‌پردازِ هرزه‌درا\r\nنگه كن بر اين كاخ والامقام * بر اين همسر چرخ فيروزه‌فام\r\nكه اين خانهء حضرت اشرف است * دو صد چون منش عبد جان بر كف است\r\nدو روز است كز آن مقام رفيع * رسيده‌ست حكم مطاع منيع\r\nپى كشتن اين سگ مرده‌خوار * كز او حضرتش را نمانده قرار\r\nز فرياد اين هرزهء دوره‌گرد * جنابش شبى خواب راحت نكرد\r\nگناهى كه خواب خوش آشفتن است * مجازات آن تا ابد خفتن است ! \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nقاضى ( 1307 )\r\nمصطفى قاضى نظام شاعر اهل بيت عليهم السّلام كه در شعر از تخلّص قاضى استفاده مىكند در سال 1307 هجرى شمسى در تهران از مادر زاد . پدرش شيخ على ملقّب به اديب العلماء قاضى در سلك روحانيت بود و در ادب عرب تبحّر داشت و كتابى نيز در قواعد صرف و نحو از او بجا مانده كه در سالهاى قبل با چاپ سنگى طبع و نشر شده است .\r\nمصطفى قاضى نظام در زادگاهش به كسب دانش پرداخت و دانشهاى مقدماتى و دوره متوسطه را تا سيكل اول دبيرستان به پايان رسانيد ازآن‌پس به استخدام راه‌آهن درآمد و ضمن خدمت ادارى دورهء هنرستان راه‌آهن را نيز گذرانيد و به‌عنوان تكنسين فارغ التحصيل شد و مدّت بيست و هفت سال در اين سازمان به خدمت پرداخت سرانجام بازنشسته گرديد و مدت شش سال نيز در بانك اعتبارات و توسعه تعاونى به امور حسابدارى اشتغال داشت .\r\nقاضى نظام سرودن شعر را از دوازده‌سالگى آغاز كرد و بعد با شركت در انجمن‌هاى ادبى و استفاده از محضر اساتيد شعر و ادب به تدريج شعرش به شكوفائى رسيد و آثارش در برخى از مطبوعات انتشار مىيافت .\r\nقاضى مىگويد : « مجموعه‌هائى از نظم درباره حضرت رسول اكرم و ائمّهء اطهار عليهم السّلام در چهارده مجلد سروده‌ام كه يك مجلد آن بنام « مظهر حق » در سال\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n1350 مربوط به حضرت على عليه السّلام چاپ و نشر شده است و نيز مجموعه‌هائى از دوبيتى و رباعى هركدام در پانصد بيت و همچنين 110 غزل از صائب و 110 غزل از سعدى و 110 غزل از حافظ استقبال كرده كه هنوز توفيق چاپ آنها را نيافته‌ام . »\r\n\r\nآرزوى وصال\r\n ز غصّه جان به لب سرد من رسيد بيا * ز كوله‌بار حوادث قدم خميد بيا\r\nدلم شكسته و جان خسته ، صبر از كف رفت * ز هجر روى تو شد ديده‌ام سپيد بيا\r\nز بس نيامدى و وعده دادى و رفتى * ز ديده جان سرشك آتشم چكيد بيا\r\nبه بوى زلف تو هردم نسيم صبح ، دلم * چو غنچه پيرهن صبر من دريد بيا\r\nكنون كه در چمنستان ، درون حجلهء باغ * عروس ژاله به بخت آرميد بيا\r\nز بخت تيره ندارم شكايتى اى دوست * ستاره‌اى به شب تار من دميد بيا\r\nدر آرزوى وصال و بشوق ديدن تو * چه بس ز هجر تو اشكم به رخ دويد بيا\r\nبه پاى گل همه با يار خويش بنشستند * دل من است كه از خار غم خليد بيا\r\nگل است و فصل بهار است و موسم غزل است * كنون كه دختر پائيز آرميد بيا\r\nچو ديد « قاضى » شيدا كنار بلبل و گل * بناله گفت كه اى لالهء اميد بيا \r\n\r\nدر مدح مولا على عليه السّلام\r\n يا على مرتضى هستم به جان شيداى تو * عاشق جانباز تو ، سرمست از صهباى تو\r\nاى يگانه مظهر ذات خداى لايزال * كس نباشد جز نبى در مرتبت همتاى تو\r\nكعبهء كوى تو را خيل ملائك در طواف * توتياى ديدگانِ حور خاك پاى تو\r\nشير يزدان ، ركن ايمان ، شاه مردانى على * نيست عرش كبريا جز خاطر داناى تو\r\nاز جمالت نور يزدانى تجلى مىكند * اى جهانى مات رخسارِ جهان‌آراى تو\r\nمعنى قرآن امام انس و جان مرآت حق * رهنماى خلق خود الفاظ پرمعناى تو\r\nخود تو آن نورى كه هردم آفتاب پرفروغ * مىكند كسب فروغ از چهرهء رخشاى تو \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n رفعت قَدرِ تو را شاهد به قرآن هل اتى * هست اين تشريف حق شايستهء بالاى تو\r\nراست گويم اينكه شهر علم احمد ، را درى * كج رود خامى كه بگزيند كسى بر جاى تو\r\nكن نگاهى سوى « قاضى » زان كه از لطفت شها * دارد اميد شفاعت عاشق شيداى تو \r\n\r\nروا مدار\r\n دلم به سنگ حوادث ز بس شكسته شود * هنوز نامده بر لب نفس شكسته شود\r\nچو عندليب از اين تنگنا به باغ روم * اگر ز باد بهارى قفس شكسته شود\r\nهزار گلشن عشقم كه در هواى گلى * مرا به ديده و دل خار و خس شكسته شود\r\nدراى قافلهء يار رفته از بر من * به گوش تا نرسد گو جرس شكسته شود\r\nمرا ز ساحت ميخانه دور كرد به جور * دل ستمگر و دست عسس شكسته شود\r\nستمگرى دل ما را ، اگر شكست چه غم * عجب بود كه ز فريادرس شكسته شود\r\nچو بر اريكهء قدرت نشسته‌اى ، هشدار * روا مدار كه يك دل ز كس شكسته شود\r\nرسى ز بال‌وپر عشق « قاضيا » تا عرش * اگر كه پاى هوا و هوس شكسته شود \r\n\r\nدر مدح ابا عبد اللّه الحسين عليه السّلام\r\n قربان آن شهى كه به حق جان نثار كرد * اسلام را به دادن جان پايدار كرد\r\nآموخت درس رادى و مردانگى به خلق * با نهضتى كه آن شه والاتبار كرد\r\nكاخ ستم به اوج فلك سر كشيده بود * با سيل خون خويش خراب آن حصار كرد\r\nسيراب كرد گلشن دين را به خون خويش * فصل خزان باغ نبى را بهار كرد\r\nشد قطعه‌قطعه پيكر پاكش به راه دين * حق را به چشم عالميان آشكار كرد\r\nدر راه دوست داد به صد شوق سر ز دست * دين خداى را به جهان استوار كرد\r\nاى شاه تشنه‌لب كه شهانند ، بنده‌ات * هركس كه شد غلام درت افتخار كرد\r\nخوشبخت آن كسى كه چو « قاضى » بدور عمر * از جان غلامى در تو اختيار كرد \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nغم جانكاه\r\n بده ساقى مى ديوانگى پيمانه‌اش با من * مرا مست نگه كن ، نعرهء مستانه‌اش با من\r\nتو در فانوس پيراهن چو شمع مجلس‌افروزى * بدر كن شمع تن از پيرهن پروانه‌اش با من\r\nمنم فرهاد مسكينى توئى دلبند شيرينى * وصال روى تو از خسرو و افسانه‌اش با من\r\nشبى در گردنم آويخت بازوى بلورين را * بگفتا در وصالم جان بده جانانه‌اش با من\r\nبه دو گفتم خمارى را توانم نيست ، مستم كن * لبم را بوسه زد يعنى مى و ميخانه‌اش با من\r\nز پا افتاده‌ام از مستى سپس با گردش چشمى * نگاهى كرد و گفتا گردش پيمانه‌اش با من\r\nبه چشمش فتنه‌ها ديدم ، فغان از چشم دلجويش * هزاران راز گويد نرگس فتّانه‌اش با من\r\nتو اى « قاضى » به صد حسرت مدارا كن به هجرانش * غم جانكاه او با تو ، دل ويرانه‌اش با من \r\n\r\nدر طريق طلب\r\n آنكه بر درگه حق قدر و مقامى دارد * كى به دل آرزوى منصب و نامى دارد\r\nايمن از فتنهء خوابيده مباش اى رهرو * هر قعودى ز پى خويش قيامى دارد\r\nمىوزد بوى گل عشق به همراه نسيم * بهره آن‌كس ببرد ، تيز مشامى دارد\r\nبگشا گوش دل خويش كه از شاخ درخت * بهر تو مرغ سحر نغز پيامى دارد\r\nكاخ‌ها زير و زبر مىشود آخر روزى * به‌جز از خانهء ايمان كه دوامى دارد\r\nبه دهان گير زبانى كه دهد سر بر باد * آخر اين خنجر برنده نيامى دارد\r\nپخته از صحبت پيران جهان‌ديده نگشت * آن جوانى كه به سر فكرت خامى دارد\r\nدر دل هركه نباشد اثر از مهر ولا * مرده دانش اگر او قدر و مقامى دارد\r\nعاقبت بهره‌ور ، از شاهد مقصود شود * در طريق طلب آن بنده كه گامى دارد\r\nنشود شيفتهء مجلس خاصان آنكو * گوش دل بر سخن سفله و عامى دارد\r\nز مكافات عمل هيچ مشو غافل ، چون * كار دادار جهان ، « قاضى » نظامى دارد \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nغديريه\r\n به گلشن احديّت گل خدا بنگر * شميم عطر بهاران ز آشنا بنگر\r\nرسيد موكب عيد غدير مرتضوى * فروغ عاطفه و رحمت خدا بنگر\r\nطلايه‌وار سحر زد صلا به رويش مهر * طلوع نور ولا را به نه سما بنگر\r\nسحاب رحمت حق كرد باغ دين را سبز * به بوستان ولايت شكوفه‌ها بنگر\r\nبه وادى ملكوتى ، فروغ حق به دميد * در اين ستاره‌سرا نور كبريا بنگر\r\nز قدسيان خداوند يا على شنويد * جلال و شوكت سر خيل اوليا بنگر\r\nبروز عيد غدير و در اين خجسته زمان * مقرّبان خدا غرق در ثنا بنگر\r\nنداى اينكه پس از من على بود مولا * به لطف ايزد منان ز مصطفى بنگر\r\nزلال چشمهء الطاف حق شده جارى * سحاب رحمت حق از شه ولا بنگر\r\nز كوهسار كرامت دميد نور ولا * شكوه طلعت سرچشمهء بقا بنگر\r\nز جانب احديّت چنين ندا آمد * فروغ و جلوهء خورشيد و ماه را بنگر\r\nحلول نور ولا شد عيان به خم غدير * فروغ و جلوهء خورشيد و ماه را بنگر\r\nملك به سجدهء آدم نشست و آدم را * به پاىبوسى مولا على بيا بنگر\r\nمكان گرفت على بر سرير تخت ولا * به ناز ، دامن اين دهر رهنما بنگر\r\nبه غير از اين دو صفت لم يلد و لم يولد * همه صفات خدا را به مرتضى بنگر\r\nفروغ عاطفه از دشت نور مىتابد * به آسمان ولايت ز حق ضيا بنگر\r\nبه عرض تهنيت يكدگر در اين مجلس * تمام اهل ولا غرق در صفا بنگر\r\nسخن چو پرتو خورشيد بين تو اى « قاضى » * به قدر و مرتبهء او به   هَلْ أَتى   بنگر \r\n\r\nتوسّل به ولى عصر ( عج )\r\n بىمهر روى ماه تو در ديده نور نيست * در مجلسى كه ذكر تو نبود سرور نيست\r\nما روزگار خويش به عشقت بسر بريم * بىعشق تو به اهل وفا وجد و شور نيست\r\nبستيم دل به عشق تو در عالم الست * بگشاى پرده از رخت عاشق صبور نيست \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n اى مظهر كمال ، جمالت كن آشكار * دل جايگاه توست ز جانها بدور نيست\r\nظلمت‌سراست كون و مكان بىحضور تو * بىتو به دهر جز ستم و جور و روز نيست\r\nهرچند ظاهرى به دل اهل معرفت * مهر ولاى تو به دل بىشعور نيست\r\nمائيم جان به كف به قيام بزرگ تو * اين آرزوى ماست ، به قلب سرور نيست\r\nعشاق منتظر به حضور تو آشنا * بيگانه را مُراد به غير از غرور نيست\r\nجان بر لب آمد از غم هجران به روزگار * ما را كه عمر چند سنين و شهور نيست\r\nعجّل على ظهورك يا ايها العزيز * ظلام را عقيده به روز ظهور نيست\r\nاى يوسف عزيز به كنعان گذار كن * يعقوب را بديده ز دوريت نور نيست\r\n« قاضى » به انتظار ظهورت نشسته است * او را به‌جز دعاى فرج در حضور نيست \r\n\r\nاندوه بىپايان « 1 »\r\n ژاله مىبارم ز هجران غم جانان در اين دژ * عاقبت مىميرم از اندوه بىپايان در اين دژ\r\nژرف بنگر بر من و بر حال دل ساقى كه امشب * مىكشم پيمانه گه پيدا و گه پنهان در اين دژ\r\nژنده‌پوشى ، عارفم جز غم ندارد چاره‌اى * بر شهنشاه ولايت دارمى ايمان در اين دژ\r\nژف شد از خجلت مرا دامن كه عمرم يافت پايان * وصل جانان يافتن ما را نشد امكان در اين دژ\r\nژول بر پيشانىام مفهوم دور روزگار است * من همان پيرم كه دارم گوهر عرفان در اين دژ\r\nژخ اگر از من شنيدى نيست از تأثير محنت * امتحانم مىكنند با دردها رحمان در اين دژ\r\nژيك مىبارم ز ديده مىكنم شكرانهء حق * داد تعليمم ز قرآن حكمت يزدان در اين دژ\r\nژاژخائى كرده « قاضى » ليك با الطاف يزدان * بعد از اين از يَم برون آرد گهر هرآن در اين دژ \r\n\r\n\r\n","description":"","footnote":"\r\n( 1 ) - غزل فوق كه حرف اوّل و آخر حرف « ژ » قرار گرفته كمتر در اشعار شاعران مشاهده شده است .\r\n","page_name":" 390 ","page_number":390},
  {"content":"\r\n\r\n\r\nقاضى عسكر ( 1315 )\r\nسيّد احمد قاضى عسكر فرزند سيّد محمّد در سال 1315 هجرى شمسى در اصفهان پا به عرصهء حيات گذاشت ، تحصيلات ابتدائى و دورهء متوسطه را در زادگاهش به پايان رسانيد ازآن‌پس براى ادامه تحصيل به دانشگاه راه يافت و در رشته ادبيات فارسى به تحصيل پرداخت و فارغ التحصيل شد و به اخذ مدرك ليسانس توفيق يافت .\r\nقاضىعسكر درباره فعاليت ادبى و فرهنگى خود چنين مىگويد : « در سالهاى اوّليهء دهه 1330 كه دورهء دبيرستان را مىگذراندم با ذوقى كه نسبت به ادبيات پارسى داشتم و با همنشينى دوستان فاضلى همچون برادر مصطفى كاويانى سرودن غزل‌هائى را آغاز كردم و با شركت در برخى انجمن‌هاى ادبى تاكنون به تناوب گهگاه ابياتى از دل برمىآيد و بر صفحه كاغذ نقش مىبست و از سال 1332 كه با عشق به تدريس به هنر تعليم و تربيت روى آوردم و از آموزگارى به دبيرى و از دبيرى به استادى دانشگاه راه يافتم در طول اين سالها آموختم و هم‌اكنون نيز مىآموزم . »\r\n\r\nبار دگر\r\n شود آيا شوى آرام دلم بار دگر ؟ * شود آيا نكنى غير وفا كار دگر\r\nشود آيا دلِ شوريده‌ام آرام كنى ؟ * با صفائى كه دهى بزم مرا بار دگر\r\nمهر با چه شود گر ز رَهِ لطف شوى * ماهِ بزم من دلخسته شب تار دگر \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n جان به لب آمد و از آن لب شيرين جانا * ندهى مژده به فردا پىِ ديدار دگر\r\nبيش از اين در پى آزارِ من خسته مباش * كه نمانده‌ست دگر طاقت آزار دگر\r\nگرچه پروانه ببويم گلِ رُخسار ترا * همچو بلبل نكنم ميل به گلزار دگر\r\nبارها گوهَرِ عشقت به غزلها سُفتم * اينك آورده امَت درّ گهربار دگر \r\n\r\nسرود عشق\r\n هنوزم ديده با ياد تو مىگِريد * هنوزم دل به امّيد تو مىلَرزد\r\nهنوزم آرزوهاى دلِ شيدا * به خلوت با خيالت عشق مىوَرزد \r\n* * *\r\n هنوزم چون به ياد آيد كه لبهايت * دگرباره به روى من نمىخندد\r\nدلم از غم شود پرخون شقايق‌گون * لبم از غصّه ، از گفتار مىبندد \r\n* * *\r\n به هجرت ياد آن شبها ، تبسّم‌ها * كند روشن چو چشمان تو شبهايم\r\nبه هجرت چهره پُرچين شد چو جَعد تو * هنوزم نام تو زيبا به لبهايم \r\n* * *\r\n هنوز آن ناله‌هاى عشق بر لبها * هنوز آن شعله‌هاى شوق در جانم\r\nهنوز آن پيك شاديهاى جان‌افزا * به هر نوروز مىآيد ز جانانم \r\n* * *\r\n سرود عشق سر دادم به ياد تو * هنوز آن نغمه‌هايت هست در گوشم\r\nچه گلهائى كه بوئيدم به ياد تو * هنوز آن عطر جان‌بخشت در آغوشم \r\n* * *\r\n به هر نوروز چون گل بشكفد در باغ * بيادم روى زيباى تو مىآيد\r\nهزار آوا چو خواند نغمه بر گلها * به ياد من نواهاى تو مىآيد \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n بهاران هر گلى را چون رُخت بينم * رُخَت را رنگ گل اى گل مبارك باد\r\nشقايق رنگ رخ از سنبُلت بگرفت * به خون رنگينى كاكُل مبارك باد \r\n\r\nجايت سبز\r\n بجاى خياليَت من گل نهادم * بجاى تو گلِ سنبل نهادم\r\nبه ياد لعل لبهاى عقيقت * بجايت غنچه‌هاى گل نهادم\r\nنواى جانگداز نالهء نى * بجاى نغمهء بلبل نهادم\r\nچه زيبا بود آن روز آن گلِ ناز * كه بر آن زلف و آن كاكل نهادم\r\nشدم مست از شراب عشق چون من * لبت بر لب به جاىِ مُل نهادم \r\n\r\nياد آن زلف سياه\r\n لطف آن سرو روان شامل حال است مرا * نام آن مونس جان ذكر مقالست مرا\r\nدانهء لؤلؤ مهر رخ رخشان حبيب * به ز گنجينهء سيم و زر و مال است مرا\r\nياد آن زلف سياه و رخ چون بدر تمام * مونس روز و شب و هفته و سال است مرا \r\n\r\nبادهء كهنه\r\n گِرد رُخِ ماه ، جلوه از هاله بود * زيبائى چهر باغ از لاله بود\r\nاين بادهء ساده‌اى كه در ساغر ماست * از خمّ هزار و چارصدساله بود \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nقبادى ( 1341 )\r\nايرج قبادى در نهم ارديبهشت‌ماه سال 1341 شمسى در شهر رشت چشم به جهان هستى گشود . پدرانش اصلا از مردم روستاى بريران تولم از توابع شهرستان صومعه‌سرا بود و در آن روستا به كار كشاورزى اشتغال داشته و از اين رهگذر معيشت مىكرده‌اند .\r\nايرج قبادى تحصيلات ابتدائى را در روستاى بريران تولم بپاى برد و دورهء متوسطه را در شهرستان صومعه‌سرا به انجام رسانيد ، پايان دورهء دبيرستان او هم زمان با انقلاب فرهنگى و تعطيلى دانشگاه‌ها بود ناگزير به خدمت سربازى رفت و پس از خدمت وظيفه كوتاه‌مدّتى در نهضت سوادآموزى به كار پرداخت .\r\nقبادى با آنكه در كنكور دانشگاه شركت و قبول شد امّا در سال 1372 در شهر رشت به استخدام بانك صادرات درآمد بنابراين از ادامه تحصيل بازماند و هم‌اكنون در اين شهر مسؤليت يكى از شعب بانك صادرات را عهده‌دار است .\r\nقبادى درباره شروع شعر و شاعرى خود مىگويد : « زمزمه‌هاى شعر را پدرم از پدرش به ارث برد و من نيز سرودن شعر را از دوران تحصيل در دبيرستان آغاز كردم امّا در سال 1367 سرودن شعر را جدّى گرفتم و علاوه بر شعر فارسى به گويش گيلكى شعر مىسرايم و از انواع شعر قالب غزل را براى شعرم برگزيدم .\r\nقبادى مجموعه‌اى از اشعار خود را تحت عنوان « سرشار از روشنى » گرد آورده و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nآماده چاپ ساخته است .\r\n\r\nغربت آئينه‌ها\r\n كشتى اميد ما را ناخدايى نيز هست * اى خدايان زمين ما را خدايى نيز هست\r\nكاروانى در بيابان راه را گُم كرده است * صبر اى ياران ، كه خضر رهنمايى نيز هست\r\nيأس‌ها ، ترديدها ، كفر است در آئين عشق * زخم يعقوب نگاهت را دوايى نيز هست\r\nگامها با كوچه‌هاى شهر غم بيگانه نيست * غُربت آئينه‌ها را آشنايى نيز هست\r\nآه ، بگذاريد تا دلهاى ما را بشكنند * آهِ مظلومىّ و دستان دعايى نيز هست\r\nكلبه‌اى خاموش و آهى سرد و دستان تُهى * سهم ما از زندگانى بوريايى نيز هست\r\nبال پرواز كبوترهاى دل را بسته‌ايم * پشت اين ديوارها ، درها ، فضايى نيز هست \r\n\r\nيلداى انتظار\r\n شب‌ها همه شبم يلداى انتظار * بىتو چسان گذشت شبهاى انتظار\r\nتنها نه سينه‌ام لبريز اضطراب * چشمان خسته‌ام گوياى انتظار\r\nدر امتداد شب غمگين و دلنشين * پيچيده در سكوت آواى انتظار\r\nدلها تپيده شد در خون گرم خويش * خونها چكيده است در پاى انتظار\r\nسرشار نكته‌ها ، ناگفته‌ها ، عجب * دنياى مبهمى است دنياى انتظار\r\nامروز هم گذشت دشوارتر ولى * اى واى بر من و فرداى انتظار \r\n\r\nذهن باز پنجره‌ها\r\n طى شد چه سخت ، سالهاى پريشانى * آن روزگار بُهت و ماتم و حيرانى\r\nآن سالهاى سرد و ساكت و خاكستر * با فصل‌هاى بىشكوفه و عريانى\r\nآن روزها كه بود خانهء غم آباد * حال و هواى ديده ابرى و بارانى\r\nاز ناىِ آتشين ، نىلبكان مىريخت * آواز دردناك و نالهء پنهانى \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n پرواز ، حسرت كبوتر دل ، امّا * دربند سينه پرشكسته و زندانى\r\nقد مىكشيد پيش آينه‌ها دستى * دستى كه بود سنگ‌گونه و سيمانى\r\nدر كوچه‌هاى بىستاره‌ترين شب‌ها * گسترده سايه‌هاى وحشت شيطانى\r\nپُر بود ذهن باز پنجره‌ها ، آن‌قدر * از اضطراب و خاطرات خيابانى\r\nآمد ز سمت جاده‌هاى خطر ، يك روز * آن انتظار سبز ، هجرت طولانى\r\nدر انجماد خاك ديدهء بىخورشيد * بيدار شد ز خواب سرد زمستانى \r\n\r\nزبان سرخ\r\n زبانهاى خون‌رنگ و فريادها * چه سرها كه داده است بر بادها\r\nيكى مثل حلّاج شد نامور * چه حلاج‌ها رفته از يادها\r\nصداى تبر باز تكرار كرد * پريشانى ذهن شمشادها\r\nبه شيرين‌تباران بگو زندگى * چه تلخست در كام فرهادها\r\nچه پُر بود و سرشار اين خاكِ خون * ز فرعونيان و ز شدّادها\r\nز ويرانه هامان چه ويران‌ترند * بناهاى اين ظاهرآبادها \r\n\r\nتشنگان عشق\r\n پرواز در شكفتن بال است * بىبال شوق اوج محال است\r\nبايد پرنده بود و مهاجر * پرواز انتهاى كمال است\r\nپاى ارادهء تو قوى باد * دست شكسته گرچه و بال است\r\nدريا سكون موج ندارد * اينجا سكوت اوج ملال است\r\nاى تشنگان عشق بيائيد * اين آب زمزم است زلال است\r\nشب پايدار نيست ، سياهى * با يك جرقه رو به زوال است\r\nوقتى كه فصل‌ها همه سبزند * پائيز فصل چندم سال است \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nشعر پريشان\r\n اگرچه ظُهر نگاه تو بود در چشمم * شكست نيزهء خورشيد زود در چشمم\r\nستاره‌وار درخشيد و ناگهان گم شد * ز پشت ابر دو چشم كبود در چشمم\r\nكبوترى كه ز پرواز دور برمىگشت * براى لحظه‌اى آمد فرود در چشمم\r\nز متن خاطره با يك سبد غزل آمد * دو بيت شعر پريشان سرود در چشمم\r\nسكوت بود و در آن لحظه‌هاى پايانى * شكفت نم‌نم آواز رود در چشمم\r\nكدر نگشت نگاه هميشه شفّافم * زمانه ريخت غبارى ز دود در چشمم \r\n* * *\r\n به انتظار حضور دوباره مىسوزد * كنار پنجره اسپند و عود در چشمم\r\nتو را به روشنى صبح منتشر سازند * هزار آينه جا خوش‌نمود در چشمم \r\n\r\nاعتراف\r\n من كه عمر گياه دارم و بس * عمر كوتاه آه دارم و بس\r\nچون نهالى ز بيم باد خزان * پشت كوهى پناه دارم و بس\r\nبىقرار از عبور سبزِ نسيم * سَبكِ پرواز كاه دارم و بس\r\nدر شب بىستاره‌اى همه‌شب * تا سحر خواب ماه دارم و بس\r\nمن كه با يك نگاه مىشوم آب * روزگار تباه دارم و بس\r\nدر فراز و فرودِ زندگىام * اشتباه اشتباه دارم و بس\r\nفرصتى گر شود به محضر دوست * اعتراف گناه دارم و بس\r\nمن نه نوميد اين رهم كه چرا * پاى لنگى به راه دارم و بس \r\n\r\nساكنان خاك\r\n تا آه را آئينه همدم بود قسمت * در سرنوشت زخم مرهم بود قسمت\r\nوقتى كه تقدير جهان را مىنوشتند * خورشيد بر پهناى عالم بود قسمت \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n تا غنچه را لبهاى خندان ، خاطرى سبز * رخسار برگ و باغ شبنم بود قسمت\r\nاز روز اول ما به فكر نان نبوديم * گندم براى نسل آدم بود قسمت\r\nسعى صفا و مروهء هاجر اثر كرد * گر اين زمين را چاه زمزم بود قسمت\r\nوقتى كه گشت از آسمانها عشق نازل * بر ساكنان خاك ، غم هم بود قسمت\r\nما سهم خود را آنچه مىبايد گرفتيم * ديگر چه جاى شكوه‌اى ؟ كم بود قسمت\r\nمىشد تو هم سرسبز باشى تا هميشه * آن روزهايى كه فراهم بود قسمت \r\n\r\nكسالت مطلق\r\n گُنگ و خموش ، دل به تكلّم نياز داشت * در فصل غُصّه ، لب به تبسّم نياز داشت\r\nدر حسرت هميشهء يك قطره اشك شوق * ديده به يك بهانهء دوّم نياز داشت\r\nفرسنگها جدا ز هم و در كنار هم * يعنى كه قلب‌ها به تفاهم نياز داشت\r\nكم‌كم به يك كسالت مطلق رسيده بود * دريا به جزر و مد و تلاطم نياز داشت\r\nدر ، ديم‌زار عمر ، به باران زندگى * دل چون ظهور دانهء گندم نياز داشت\r\nمحتاج دست‌هاى نوازشگر نسيم * اين دشت بىچمن به ترحّم نياز داشت\r\nيك‌عمر با ترانهء بلبل شكفته بود * امروز باغ و گُل به ترنّم نياز داشت \r\n\r\nچهرهء آسمانى\r\n آن شكيباترين عاشق كيست * روح گُل عصمت شقايق كيست\r\nآنكه دستش پر از سخاوت بود * عشق را مظهر صداقت بود\r\nچهره‌اى سبز و آسمانى داشت * مهربان بود و مهربانى داشت\r\nآفتاب از رُخش خجل مىماند * عقل در پيش او به گِل مىماند\r\nدر دلش نغمهء دعا جارى * در وجودش خدا خدا جارى\r\nبىقرارىترين شكيبا بود * بيكران بود مثل دريا بود\r\nغُصه‌اش را به چاه مىگفت آه * در بيابان به ماه مىگفت آه \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n با خدا گرم گفتگو مىشد * ضجّه مىكرد و زير و رو مىشد\r\nشب فقط گريه‌هاى او مىديد * اشك او هاىهاى او مىديد\r\nسجده‌هايش بلند و طولانى * عشق در او هميشه توفانى\r\nمىكشيد او غم زمان بر دوش * بغچه‌هايى ز قرص نان بر دوش\r\nيار تنهائى يتيمان بود * شوق فردائى يتيمان بود\r\nبىكسان از صداقتش سرشار * روزگار از سخاوتش سرشار\r\nيك دل پاك و كبريائى داشت * با غريبان چه آشنائى داشت\r\nسفره‌اش را به ميهمان مىداد * قاتلش را هم آب و نان مىداد\r\nمىشناسم ولى تو را اندك * يا على عليه السّلام يا على عليه السّلام تو را اندك\r\nشانهء پينه‌بسته‌ات آقا * زخم پيشانى تو را مولا\r\nاز شكيبائىات خبر دارم * حجم تنهائىات خبر دارم\r\nمن فداى تو ، فرق در خونت * جسم مجروح و غرق در خونت\r\nاى سكوت تو مثل يك فرياد * خسته از اين قبيلهء بيداد\r\nكوفه درد تو را نمىفهميد * آه سرد تو را نمىفهميد\r\nكوفه در خواب غفلت خود بود * كوفه در اوج ذلّت خود بود\r\nكوفه در انتخاب خود گم شد * كوفه نامردمان مردم شد\r\nبعد تو قلب عشق پُرخون است * نقش محراب سرخ و گلگون است\r\nبعد تو بال ناله را بستند * حُرمت باغ و لاله بشكستند\r\nتشنه‌ها را بجُرم نوشيدن * چشمه‌ها را بجُرم جوشيدن\r\nآب‌ها را مهار مىكردند * باغ را بىبهار مىكردند\r\nيا على عليه السّلام از كجا سخن گويم * با كدامين صدا سخن گويم\r\nلُكنتى در بيان غم دارد * واژه‌ها واژه‌هاست كم دارد . . . \r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nقدسى ( 1312 )\r\nمنوچهر قدسى در سال 1312 هجرى شمسى در اصفهان در يك خانوادهء فرهنگى از مادر زاد . پدرش ميرزا جمال قدسى از فرهنگيان باسابقه و خوشنام بود و بيش از چهل سال در كار آموزشى و رياست مدرسه قدسيّه انجام‌وظيفه كرد . نيايش ميرزا عبد الحسين قدسى از معاريف استادان خوشنويسى بود و در نوشتن خطهاى نسخ و ثلث مهارت داشت و در سال 1287 نيز مدرسه قدسيه را در اصفهان بنيان نهاد ، او فرزند ميرزا محمد على خوشنويس نامور دوران قاجار بود .\r\nمنوچهر قدسى تحصيلات ابتدائى و قسمتى از متوسطه را در مدرسه قدسيه طى كرد و كلاسهاى چهارم و پنجم متوسطه را در دبيرستان سعدى به پايان رسانيد و در سال 1328 مدرك ديپلم ادبى خود را از دبيرستان ادب دريافت كرد و درضمن تحصيل تا سال 1329 چندى به تحصيل علوم قديمه پرداخت و صرف و نحو را در مدرسهء صدر فراگرفت .\r\nقدسى در سال 1330 براى ادامه تحصيل به تهران عزيمت كرد و به دانشكده ادبيات راه يافت و در سال 1334 فارغ التحصيل شد و در خلال تحصيل به استخدام وزارت آموزش و پرورش درآمد و در دبيرستان‌هاى اصفهان به تدريس مشغول شد .\r\nدر سال 1341 براى تدريس به دانشگاه اصفهان فراخوانده شد و در سال 1364 نيز در دانشگاه آزاد اسلامى به تدريس اشتغال ورزيد .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nقدسى از دوران تحصيل در دبيرستان سرودن شعر را آغاز كرد و همواره در انجمن‌هاى ادبى شهر خود شركت مىكرد و چون آگاهى و تبحّرش در انواع شعر فارسى زياد بود و بهترين نمونه‌هاى شعر فارسى را در خاطر داشت سطح توقعش از شعر بالا بود به‌همين‌جهت ادعاى شاعرى نداشت و از اينكه خود را شاعر بنامد اكراه داشت .\r\nمهدى نوريان همكارى قدسى در مقدمه مجموعه اشعارش بنام دولت ديدار مىنويسد : « او را مردى يافتم اديب ، شاعر ، نويسنده ، خوشنويس ، نقّاد ، با زيبائى سخن مىگفت و لهجه‌اش شيرين و لحنى دلنشين كه سخنش با طنزى قوى همراه بود همهء اين مزيت‌ها\r\nرا در خود داشت و فراتر از همهء اين‌ها انسان بود ، انسانى فرهيخته كه به فرهنگ اين مرزوبوم عشق مىورزيد . »\r\nقدسى در خوشنويسى مهارت داشت و در انواع خطوط ثلث و نسخ و رقاع و نستعليق و شكسته به درجهء استادى رسيده بود . استاد شهريار درباره او مىگويد :\r\n منوچهر قدسى است استاد ثلث * صفاهانى و گوهر شب‌چراغ\r\nچه خطاط و شاعر چه فرّ و فروغ * كه چشم و دل از وى نيابد فراغ \r\nقدسى از شاگردان و ياران نزديك استاد جلال الدّين همايى بود مهدى نوريان در اين‌باره مىنويسد : « استاد همائى هر سال تعطيلات تابستانى را در اصفهان بسر مىبرد منوچهر قدسى هر شب تا نزديك سحر تنها مصاحب و همراه او بود ، دقايق و نكات فراوانى از ادب و حكمت و عرفان و جز آن از او شنيده بود و ما حصل شنيده‌ها را در دفترى بنام « شبهاى صحبت » را ضبط كرده بود . »\r\n\r\nيا على\r\n يا على نور الهدى ، آئينهء ايزد نمائى * نااميدان را اميدى ، دردمندان را دوائى\r\nكهف حاجاتى ، امام‌المتقينى ، روح عشقى * خود نه تنها باب علمى ، يا على باب رجائى \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n مظهر مهر خداى فرد رحمن الرّحيمى * مظهر قهر إله قادر قدرت نمائى\r\nحكمتت راهست در كار قدر دائرمدارى * قدرتت راهست در امر قضا فرمانروائى\r\nكشتى ما كى به ساحل مىرسد در موج و طوفان * گر به الطافت نباشد آن اميد ناخدائى ؟\r\nخود سلونى گفته و اين گفته تنها بر تو زيبد * كز كمال علم و دانش باب علم مصطفائى\r\nآن شب هول و خطر بر جاى پيغمبر چو خفتى * بر جهان معلوم شد سرحلقهء اهل وفائى\r\nتو خلافت را امينى ، تو رسالت را معينى * شير رب‌العالمينى ، جانشينى را سزائى\r\nدرد بىدرمان ما را يا على آخر طبيبى * روى آورديم زى تو يا على دارالشفائى\r\nغير الطافت ندارم تكيه‌گاهى چون‌كه دانم * با گدايان همنشينى ، با فقيران آشنائى \r\n\r\nجشن گل\r\n آمد بهار و بستان رنگ دگر گرفت * صحرا همه پرند نگارين به برگرفت\r\nاز شبنم سحرگه گل در ميان باغ * چندين هزار تاج ز درّ و گهر گرفت\r\nپروانه از صبا خبر جشن گل شنيد * تبريك را به‌سوى چمن بال‌وپر گرفت\r\nصوفى به سبزه خرقه درافكند و مست شد * وز بوى گل نشاط جوانى ز سر گرفت\r\nشاد آن كسى كه صبح دل‌انگيز نوبهار * از خانه راه سبزه و كوه و كمر گرفت\r\nبنشست زير سرو بنى در كنار جوى * وز جلوهء طبيعت حظّ بصر گرفت\r\nدر چهر گل جمال دلاراى يار ديد * بر پاى لاله جام شراب و شكر گرفت\r\nدر اين بهار خرّم ، من يار آن كسم * كز فيض عشق رنج جهان مختصر گرفت\r\nدستى به لطف بر سر بيچاره‌اى كشيد * يعنى كه راه خدمت نوع بشر گرفت \r\n\r\nنقش جاودانه\r\n سرود عشق به ساز سخن ترانهء ماست * نواى مهر ز گلبانگ عاشقانهء ماست\r\nز زندگى به‌جز از قصّه چون نخواهد ماند * همان فسانهء عشق و وفا فسانهء ماست\r\nقلم نديم و مغنى سكوت و باده كتاب * ستاره خيره بدين عشرت شبانه ماست \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n سپاس ايزد يكتا كه لطف حضرت دوست * ميان اهل وفا حامى يگانهء ماست\r\nبه پاس بنده‌نوازيش اين غزل « قدسى » * به لوح خاطره‌ها نقش جاودانهء ماست \r\n\r\nعروس ترانه\r\n اكنون كه در ديار محبت نمانده است * يك‌تن كه دست مهر كشد بر سر كسى\r\nاكنون كه عشق را به جهان غير لفظ نيست * گوئى نمانده است دلى در بر كسى\r\nگرماى عشق را تو لهيب زبانه باش * جان قصيده باش و عروس ترانه باش\r\nبگذار تا طراز قد تو چكامه‌اى * بالابلند سازم و آزاد و سرفراز\r\nدر حجلهء غزل كه ببندم براى تو * بنشين عروس بخت دل‌انگيز دلنواز\r\nبنشين كه گرمى از دو لبت وام مىكنم * وز آن دو چشم باده و بادام مىكنم\r\nيكدم مرا به گرمى آغوش خود پذير * تا در تو دل ز جور فلك آورد پناه\r\nبا من يكى شو اى تو مرا واپسين اميد * جانم بهشت كن همه از لذّت گناه\r\nتو ، واپسين اميد منى اى تو بود من * هيچ است بىتو زندگى من ، وجود من\r\nدنيا عجيب قصّهء مكر و فريب‌هاست * تنهائى است آه ز گهواره تا به گور\r\nاين است سرنوشت ، علىرغم روزگار * دست مرا بگير به هنگامهء عبور\r\nصعب است چون‌كه راه من ، اى ماه و راه تو * تو تكيه‌گاه من شو و من تكيه‌گاه تو \r\n\r\nغم همائى « 1 »\r\n كُشتى مرا اى روزگار از بىوفائى * آتش زدى بر جانم از داغ جدائى\r\nاى كاشكى آخر غم هجران نبودى * يا خود نبودى روز اوّل آشنائى\r\nيك دل مگر تا چند تاب درد دارد * كى ساعتى جان يافت از محنت رهائى\r\nاز بعد هر داغى كه گفتم آخرين است * آمد غمى ديگر كه هان چونى ، كجائى ؟\r\nداغ پدر ، سوك عزيزان ، هجر ياران * تا كى فلك ، جان كاهى و محنت فزائى \r\n\r\n\r\n","description":"","footnote":"\r\n( 1 ) - غم همائى : منظور مرگ استاد جلال الدّين همائى است و مادهء تاريخ او .\r\n","page_name":" 403 ","page_number":403},
  {"content":"\r\n\r\n آنها كه گفتم درد اندك بود و در دل * پهلو نخواهد زد به اندوه همائى\r\nاين داغ ، ياران ، طاقتى چون كوه خواهد * ما را كشد بااين‌همه بىدست و پائى\r\nاز بود من ، جز ناله و شيون نبينى * اين است معناى نواى بىنوائى\r\nمن ، زنده و با چشم خود ديدم نهفتند * در خاك ، آن تنديس فضل و پارسائى\r\nرفت آنكه بودى با زبان ذوالفقارى * مفتاح اسرار نهان كبريائى\r\nرفت آنكه گفته مولوى در درفشانى است * آن دم كه مىشد در خط حكمت‌سرائى\r\nمعقوليان را منطقش چون خواجهء طوس * فصل الخطاب آمد به چونىّ و چرائى\r\nدر جامعيت آيتى ، گفتى به در كرد * سر از گريبان قرون شيخ بهائى\r\nدر فقه ، ميزانش مقام اجتهادى * تفسير را قولش كلام انتهائى\r\nشرح مطوّل را بيان دلنوازش * معنى شكاف آمد گه مشكل‌گشائى\r\nاز او اگر مىخواستى ، جانا به حق بود * قانون سينائى ، اشارات شفائى\r\nمىكردى ار با او طلب البتّه جا داشت * ادوار بونصرى ، قوانين كسائى\r\nاو ، شيخ امروز غزل بود و كلامش * اعجازى از شيرينى و لطف و رسائى\r\nوانگه كه صوفىوار مىزد نغمهء عشق * گفتى كه آهنگ سخن دارد سنائى\r\nاو ، جان معنى بود در عرفان كه خوش داشت * آراسته دل را به فقر مرتضائى\r\nدر امر تحقيق ادب ، كلكش همىكرد * جادو شكافى گاه و گه معجزنمائى\r\nگفتى كه با بيرونى اندر اندرون بود * در دست ، اصطرلاب اسرار خدائى\r\nطب و رياضى ، حكمت و تاريخ و تحقيق * در هر فنى مىداد تقريرش گوائى\r\nهم آشنا با رمز پيكرهاى ارضى * هم باخبر از راز اجرام سمائى\r\nاو ، وارث ده قرن دانش بود و تحقيق * اين است مصداق نبوغ آريائى \r\n* * *\r\n نىنى ، غلط گفتم نمردى اوستادا * باقى تو در قلب جهان و روح مائى\r\nبا آن سخنها و آن‌همه آثار جاويد * تو زنده‌اى ، پاينده‌اى ، عين بقائى \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n و اكنون به بزم قدسيان قرب درگاه * آسوده از ما ، همنشين اوليائى\r\nدر روشنائىهاى رحمت غرقه گشتى * خواندى چو عمرى داستان روشنائى\r\nتاريخ اين غم را چنين آورد « قدسى » * « شد در بهشت جاودان جان همائى » \r\n\r\nبمناسبت روز معلّم\r\n اى معلّم ! صفاى جان تو باد * سر ما خاك آستان تو باد\r\nمست صهباى عشق لم‌يزلى * دل تو ، جان تو ، روان تو باد\r\nخواجه فرمود فقر ، فخر من است * فقر او فخر جاودان تو باد\r\nروشن از روشنان عشق و صفا * به همه عمر آسمان تو باد\r\nتو گرانمايه گوهر كرمى * خضر فرّخ رخ خجسته دمى\r\nهيچ‌كس چون تو با زمانه نساخت * هستى خود به راه عشق نباخت\r\nبىوفائى و ناسپاسى اگر * قَدرت از چشم روزگار انداخت\r\nزنده مانى تو و نمىميرد * آنكه عمرى به عاشقى پرداخت\r\nمن ، به قربان روح صافى تو * كه چنان در تب زمانه گداخت\r\nاوستادا ! بدانكه شاگردت * تا معلّم نشد تو را نشناخت\r\nبيدل از عاشقى چه مىداند * قدر رنج تو را كه مىداند ؟\r\nعاشق روى همچو ماه توام * آرزومند آن نگاه توام\r\nطالبم من همين نه مهر تو را * شيفتهء خشم گاه‌گاه توام\r\nخود عصا بر كف و به موى سپيد * آمد ستم كه عذرخواه توام\r\nمن در شست شصت افتاده * طفلم و طفل پيشگاه توام\r\nبار ديگر بگو به لطف و صفا * درس بابا و آب اول را\r\nكاش آن روزها شود تجديد * روزهاى خوش نشاط و اميد\r\nرمضان‌ها و سفرهء مادر * پدر و روز عيد و جامهء عيد\r\nاوستادان مهربان كه مرا * ياد دادند رسم گفت و شنيد \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n پدرانى كه از محبتشان * در دلم صد بهار عشق دميد\r\nآه ، كان جمع نازنين رفتند * پاسداران علم و دين رفتند\r\nاى معلّم ! تو را ثنا گويم * مدحتى پاك و بىريا گويم\r\nتو ، اگر رفته‌اى ، اگر هستى * به همه حالتت دعا گويم\r\nبرده‌اى رخت زين سراى اگر * ذكر آمرزش تو را گويم\r\nور كه هستى بقاى عمر تو را * هر سحرگه خداخدا گويم\r\nاوستادا تو مقتداى منى * فاش‌تر گويمت خداى منى \r\n\r\nجواب مرا بده\r\n اى چشم دل‌سياه ، شراب مرا بده * گفتم حديث عشق ، جواب مرا بده\r\nدزدانه تا به بام وصال تو برشوم * زان زلف مشكبوى طناب مرا بده\r\nمن ، بس شبا ، به ياد تو بيدار بوده‌ام * امشب به بوسه داروى خواب مرا بده\r\nخواندى كتاب سرو سرود مرا ، كنون * اى ماه لاكتاب ، كتاب مرا بده\r\nسرد است روزگار ، در آغوش گرم خويش * از آن نصيب حسن ، نصاب مرا بده\r\nمن ، خسته و خمار و خرابم ، بيا ، بيا * زان چشم دل‌سياه ، شراب مرا بده \r\n\r\nبمناسبت ولادت حضرت زهرا عليها السّلام\r\n اى نور چشم و روشنى خانهء رسول * كز معرفت به ذات تو قاصر بود عقول\r\nحق ، بىولاى تو نكند طاعتى قبول * مرضيّه‌اى و فاطمه ، زهرائى و بتول\r\nاين نام‌ها اگر ده و صد ، ور شود هزار * كى مىكند كمال ، كمال تو آشكار ؟\r\nتو ، نور چشم و شمع سراى پيمبرى * شير خدا علىّ ولى را تو همسرى\r\nآن نورهاى پاك ولا را تو مادرى * ما را به حق شفيعهء كبراى محشرى\r\nز آغاز امر خلقت تا محشر و معاد * اين رتبه را به هيچ‌كسى جز تو حق نداد\r\nاز آبروى فاطمه ، زن آبرو گرفت * زن ، عزت و شرف ز كمالات او گرفت \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n از بادهء ولاى وى آن كاو سبو گرفت * نقش حيات را همه بر آرزو گرفت\r\nام الائمة النجبا فاطمه است و بس * اميد ما به هر دو سرا فاطمه است و بس\r\nناموس حق ، سپهر ولا گوهر شرف * اى زادگان تو همگى مظهر شرف\r\nسرمشق علم و فضلى و يادآور شرف * تو ، همسر شرافتى و مادر شرف\r\nيكتائى و يگانه و بىشبه و بىنظير * هر نام و هر لقب به ثنايت بود حقير\r\nهر صبح تا ز مهر ، منوّر شود جهان * پولك نشان به هر شب تا گردد آسمان\r\nجارى است تا به عالم كن امر كن فكان * پاينده در جهانى اى جان جاودان\r\nاى اسوهء زن از پس آن قرنهاى دور * هر روز جلوه‌اى ز تو نو مىكند ظهور\r\nاى عمر كوته‌ات به جهان هيجده بهار * آن هجده بهار تو صد قرن افتخار\r\nاكنون به قرن چارده زان عهد و روزگار * مائيم و بهت و حيرت آن فضل بىشمار\r\nهر قدر بيشتر گذرد عمر آدمى * تو بيشتر به فضل و فضيلت مسلّمى \r\n\r\nخداحافظ\r\n اى عزيزان من خداحافظ * زحمت خويش رفته ، كم كرديم\r\nبيش از اين‌ها نبود نوبت ما * رو به دروازهء عدم كرديم \r\n* * *\r\n داشتم گنجى از وفا در دل * سينه از عشق بود مالامال\r\nبه عنايات حق اميدم بود * مهر ورزيده بر محمد و آل \r\n* * *\r\n بعد از آن يار مردمان بودم * خاصّه دانشوران و اهل هنر\r\nهنر و علم مقتدايم بود * من نبودم چو خلق بندهء زر \r\n* * *\r\n دوستان عزيز من از من * گر غبارى بود به خاطرتان\r\nچشم دارم مرا حلال كنيد * در دل پاك مهرپرورتان \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nقدسى ( 1324 )\r\nسيّد محمّد رضا قدسى در سال 1324 هجرى شمسى در شهرستان داراب پا به عرصهء حيات گذاشت . پدرش سيّد محمّد قدسى ، در سلك روحانيّت و امام جماعت مسجد داراب بود .\r\nقدسى تحصيلات ابتدايى و دورهء متوسّطه را در زادگاهش به انجام رسانيد و به دريافت مدرك ديپلم تجربى توفيق يافت و پس از گذراندن دورهء تكنسين مبارزه با بيمارىها به استخدام وزارت بهدارى درآمد و در شبكهء بهداشت و درمان شهر خود مشغول انجام‌وظيفه گرديد .\r\nقدسى دربارهء شعر و شاعرى خود چنين مىگويد : « حدود سى سال است كه شعر مىگويم و بيشتر تمايل به سرودن غزل و قطعه دارم و غالب اشعارم در مدح و منقبت و مرثيت رسول اكرم و ائمّهء اطهار عليهم السّلام است و در مناسبت‌هاى انقلاب اسلامى نيز شعر مىگويم . »\r\n\r\nمرا قبلهء آرزو كربلاست\r\n تو تابنده‌اى تا كه دنيا به پاست * سرشك غمت بر بصر توتياست\r\nتو درياى استاده‌اى سير از آب * اگر گويمت تشنه بودى ، خطاست\r\nز خونت گرفت آبرو دين حقّ * ز ايثارت ايمان و قرآن بپاست \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n زبون است مرگ از پى بودِ تو * حضور تو بر دل حضور خداست\r\nعجب نيست اشكم ز هجران تو * اگر خون بريزد ز مژگان رواست\r\nرهت راه يزدان صراط خداست * خطت از همه آرمان‌ها جداست\r\nسرت سرفراز است بالاى نى * چو مشعل به افكار ما روشناست\r\nشهادت تو را عمر جاويد داد * هرآن‌كس كه غير از تو ميرد فناست\r\nدهد درس جان‌بازىات زندگى * مرا قبلهء آرزو ، كربلاست\r\nفرومانده « قدسى » به اوصاف تو * تو تابنده‌اى تا كه دنيا بپاست \r\n\r\nغديريّه\r\n ما از غدير با تو به پيمان نشسته‌ايم * در كشتى سلامت ايمان نشسته‌ايم\r\nميثاق ما به دست پيمبر نهاده شد * در سايه‌سارِ ناجىِ دوران نشسته‌ايم\r\nمهر عليّست در دل و سوداى او به سر * امن‌گاه عزّت جانان نشسته‌ايم\r\nدل در اميد بسته به يُمن ولايتش * بر شاهراه حشمت يزدان نشسته‌ايم\r\nكامل شده‌ست دين خدا از ولاى او * ما بر صراط روشن تابان نشسته‌ايم\r\nبىحُب او بهشت به انسان نمىدهند * ما در حصار حامى انسان نشسته‌ايم\r\nراه نجات ، عشق علىّ و ولايت است * زير لواى مكتب قرآن نشسته‌ايم\r\nعطر و رواج گلشن دين از علىّ بود * ما بر اميد خسرو خوبان نشسته‌ايم\r\n« قدسى » بگوى مهر علىّ سرمدى بود * ما از غدير با تو به پيمان نشسته‌ايم \r\n\r\nبه مناسبت ميلاد پيامبر اكرم صلّى اللّه عليه و آله و سلم حديث سبز ديدار\r\n تكرار كن بر ما حديث سبز ديدار * اى چشم تو آيينهء افكار هشيار\r\nبا ما بگو رمزى ز توحيد و پرستش * اى عالمى از عشق جانسوز تو تب‌دار\r\nمىخوان سرود و نغمه‌هاى آسمانى * اى آسمان سينه‌ات درياى اسرار \r\n\r\n","description":"","footnote":"","page_name":" 409 ","page_number":409},
  {"content":"\r\n\r\n مىگو مفاد  « اقْرَأْ » *  و اعجاز قرآن * اى آشنا با ذكر تو دل‌هاى بيدار\r\nميلاد تو روييدن خير است و وحدت * سرمنشأ فيض و كمال و رشد پندار\r\nريزد به هم ابروى تو قصر شياطين * در آذرستان مىكند گل ابر ايثار\r\nدرياچه‌هاى خشك از يُمن قدومت * آب آورد تا پرورد انسان و اشجار\r\nاللّه اكبر ! اعلم مكتب نرفته * اى مخزن اسرار حقّ ، مرآت افكار\r\nاى ياد تو انديشهء پاك و مطهّر * اى خُلق تو سرمايه و معيار رفتار\r\nهر واژه‌ام گنگ است بر وصف كمالت * اى ديده و دل از غمت مجروح و بيمار\r\nرخشيدن انوار صادق از تو باشد * خورشيد علم و مذهب و داناى اعصار\r\n« قدسى » ز دل دارد به لب مدحت به اشعار * تكرار كن بر ما حديث سبز ديدار \r\n\r\nميلاد حضرت على عليه السّلام\r\n به ساقى گفته‌ام بر مؤمنين جام ولا بخشد * شكوفه گفته‌ام صحن معابد را صفا بخشد\r\nبه سنبل گفته‌ام شانه زند گيسوى عطرآگين * مهيّا با گل نرگس ، طراوت بر هوا بخشد\r\nبه باران گفته‌ام شويد همه كوه و بيابان را * كه مىآيد گران‌مردى ، كه ايمان را بقا بخشد\r\nمؤذّن گفته‌ام بر مأذنه تكبير حقّ گويد * كه مير مؤمنان آيد ، به انسانها وفا بخشد\r\nمسيحا دم ، پيمبرگونه ، شير بيشهء توحيد * علىّ آيد ، عدالت آورد ، رسم سخا بخشد\r\nيل مشكل‌گشا آيد ، حبيب كبريا آيد * به جامى از مى وحدت ، همه دل‌ها دوا بخشد\r\nانيس بىكسان آيد ، پناه مردمان آيد * خديو كشور ايمان ، به محرومان عطا بخشد\r\nشده « قدسى » همى مجنون ، ز عشق ساقى كوثر * به امّيدى كه در كوثر ، علىّ بر او شفا بخشد \r\n\r\nبه مناسبت خجسته ميلاد علىّ بن ابى طالب عليه السّلام ولاى علىّ عليه السّلام\r\n در آيينهء قلبم ، رخسار تو مىبينم * صد فصل بهار عشق ، در كار تو مىبينم\r\nروييده ولاى تو ، بر دشت خيال ما * چشم همه عالم را ، بيمار تو مىبينم \r\n\r\n","description":"","footnote":"","page_name":" 410 ","page_number":410},
  {"content":"\r\n\r\n در رايحهء نرگس ، در شعر سپيد ياس * در تهنيت باران ، اسرار تو مىبينم\r\nسيماى خدا بينم ، در صورت زيبايت * در دايره خلقت ، پرگار تو مىبينم\r\nدر كعبهء حق‌ّجويان ، آمد تن پاك تو * در مروه صفاى تو ، آثار تو مىبينم\r\nميلاد تو بر هستى ، نورى ز خدا باشد * منصور اناالحق‌گو ، بر دارِ تو مىبينم\r\nخورشيد جمالِ تو ، افكار ، منوّر كرد * صد دشت گل خورشيد ، بيدار تو مىبينم\r\nهركس كه تو را بيند ، در آينهء چشمش * فرزانهء حقّ گردد ، هشيار تو مىبينم\r\nپروانه دل‌ها را ، در پرتو انوارت * پر سوخته مىبينم ، تب‌دارِ تو مىبينم\r\nدر شهر عطاى تو ، كس نيست دگر مسكين * الّا دل من ، كان هم ، غمخوار تو مىبينم\r\nگرديده دل « قدسى » ، روشن به ولاى تو * صد شكر كه من در دل ، ديدار تو مىبينم \r\n\r\nدر ميلاد مسعود حضرت محمّد بن عبد اللّه صلّى اللّه عليه و آله بدر جهان\r\n من در آيينه صفاى دل‌وجان مىبينم * جلوهء طلعت آن سرو روان مىبينم\r\nدل آيينه گرفتار جمال خوش اوست * هر دلى مايل آن راحت جان مىبينم\r\nدر سرى نيست كه سوداى وصالش نبود * عالمى عاشق آن بدر جهان مىبينم\r\nپيش انوار رخش رونق خورشيد شكست * جلوه حقّ به بلنداى زمان مىبينم\r\nمژه دادند ملائك به زمين مقدم او * زين جهت كون و مكان نورفشان مىبينم\r\nگيتى امروز منوّر ز فروغ رخ اوست * گل و بلبل به طرب رقص‌كنان مىبينم\r\nشد جهان خرّم از الطاف همايون اثرش * همه جا وصف جمالش به ميان مىبينم\r\nخانهء آمنه امروز در او نور خداست * جلوهء نور خدا را به ميان مىبينم\r\nوحدت آورده به همراه صفاى قدمش * شاد و خندان لب هر پير و جوان مىبينم\r\nشده پيوند به هم ، قلب محبّان رسول * موج شادى همه جا در طيران مىبينم\r\nبه رهش ريخته « قدسى » گل شعر و غزلش * شمع را هديه به خورشيد جهان مىبينم \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\nميلاد فاطمه زهرا عليها السّلام\r\n زمان و جهان را شرف داده‌اى * به زن‌ها تو راه و هدف داده‌اى\r\nشرف ، آبرو گيرد از خوى تو * ندارد پرى ، خوى نيكوى تو\r\nشده مكّه از مقدمت پر ز نور * تداعى كند حشمتت كوه طور\r\nز ميلاد تو شاد انس و ملك * بود شادمان چهرهء نه فلك\r\nمحمّد ز ميلاد تو در سرور * خديجه بود چهره‌اش پر ز نور\r\nتو گوياترين آيهء عصمتى * تو زيباترين اسوهء عفّتى\r\nتويى زيور بانوان جهان * تويى سايهء حقّ به افلاكيان\r\nهمه مادران را تويى راهبر * به مهر تو مردان شده مفتخر\r\nبود روز ميلاد تو ، روز زن * ز مادر بود بر زبان‌ها سخن\r\nتويى دخت احمد ، ز نسل خليل * فرستادهء خوب ربّ جليل\r\nتويى همسر باوفاى علىّ * ائمّه ز تو چهرشان منجلى\r\nكند فخر « قدسى » كه فرزند توست * به دنيا و عقبى در بند توست \r\n\r\nميلاد حضرت زينب عليها السّلام\r\n تو مهر روشن و اوج خصال آينه‌اى * عيار پاكى و حسن كمال آينه‌اى\r\nتو صبح صادق فجرى ، شكوه آينه‌اى * تو حرف روشن و پاك زلال آينه‌اى\r\nدر آسمان اصالت به كهكشان مانى * گواه مريم و صبح وصال آينه‌اى\r\nبه صبر و حلم محمّد ، شجاعتت چو عليّست * به زهد فاطمه مانى ، مثال آينه‌اى\r\nتويى پيام‌رسان قيام عاشورا * تو مُهر صلح حَسَن ، هم مقال آينه‌اى\r\nولادت تو بود رويش صلابت و حجب * تويى طراز نجابت جمال آينه‌اى\r\nتو الگويى به زنان و تو شمس نسوانى * تو زيورى به زمان و مدال آينه‌اى\r\nتو شعر سبز شگونى ، تو بحر خوش‌يمنى * بهار حُسنى و ، الحقّ كه فال آينه‌اى\r\nپيام مكتب تو درس هر پرستار است * تو شعر سبز بهار ، اعتدال آينه‌اى \r\n\r\n","description":"","footnote":"","page_name":" 412 ","page_number":412},
  {"content":"\r\n\r\n تو زيب صبر و شكوهى ، فرشتهء تقوا * تو قهرمان زنانى ، جلال آينه‌اى\r\nطنين صاعقه مانى به بزم بدخواهان * تو سيف ايزد و چونان هلال آينه‌اى\r\nغزل به وصف تو گر مختصر كند « قدسى » * به قدر وسع و توان و مجال آينه‌اى \r\n\r\nدر آرزوى مهدى ( عج )\r\n در باورم چو عطر بهاران معطّرى * در بحر دل ، چو ريزش باران معطّرى\r\nاى سبزهء خيال به يادت هميشه سبز ! * در باغ جان ، چو شاخهء رضوان معطّرى\r\nغم مىرود ز دل ، چو تو آيى به ذهن من * بوى وصال مانى و بر جان معطّرى\r\nاى ياد تو دواى دل دردمند من * بر جان چو بوى غنچهء خندان ، معطّرى\r\nدر كوچه‌هاى دل همه پژواك ياد توست * چون پونه‌هاى آيهء رحمان معطّرى\r\nدرياى مهر و عاطفه هستى به بزم روح * حقّا كه چون طراوت جانان معطّرى\r\nمىآيى و سرير دلم را دهى صفا * همچون بهار عاطفه پنهان معطّرى\r\nگر سوزىام ز هجر ، نخشكد نهال عشق * مانند عود و آتش سوزان معطّرى\r\nمىخوانم اين غزل ز پى صبح زندگى * تا گويمت كه چون گل دوران معطّرى\r\nگر شايگان به شعر درآمد ، نديده گير * جانا كه همچو طبع اديبان معطّرى\r\nكى مىرود ز خاطر « قدسى » خيال دوست * چون اشك شوق و ياد عزيزان معطّرى \r\n\r\nمادر\r\n بگو با من كه خدا را چه آيتى مادر * كه حرف شوق و كتاب بدايتى مادر\r\nگل هميشه‌بهار محبّتى مادر * به كام تشنه من ابر رحمتى مادر\r\nدرون سينهء من جايگاه عشق تو ، است * به جان خستهء من خواب راحتى مادر\r\nبه زير گام تو باشد بهشت و خلد برين * تو حور رحمت و مام شفاعتى مادر\r\nبه سوره‌هاى وفا خوانده‌ام حديث تو را * به باغ عاطفه عطر حلاوتى مادر\r\nتو داده‌اى به من احساس و شور و جذبهء عشق * به آسمان خرد ، با درايتى مادر \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n زبان گنگ مرا داده‌اى فصاحت شعر * تو نثر شوقى و شعر صلابتى مادر\r\nدرون خانهء جانم سرير مهر تو است * به شهر كشور ، روح هدايتى مادر\r\nبه دست پاك تو دادم كليد مخزن راز * كه ديده‌ام كه تو مهر صداقتى مادر\r\nفداى آبى چشمت ، صفاى درياها * به سجده سر چو نهى ، موج طاعتى مادر\r\nدرون چادر عصمت ، صلابتى دارى * اگرچه كوه وقار و اصالتى مادر\r\nبه سبز دشت خيالم بهار مىمانى * شكوه شمس حيا و نجابتى مادر\r\nشكوه فجر صفايى به شام غربت من * تو صبح روشن و نور سعادتى مادر\r\nتو روح پاكى و « قدسى » ز مهر تو سرسبز * به كهكشان اميدم روايتى مادر \r\n\r\nعشق پيرى\r\n ديشب نگاه فكرم ، جام شراب مىزد * وز عمر رفتهء خود ، نقشى بر آب مىزد\r\nدر شام يأس پيرى ، باران نااميدى * آبى ز شطّ حسرت ، بر چشم خواب مىزد\r\nپرويزن خيالم ، مىبيخت چون دقايق * اندر كوير ظلمت ، هردم ركاب مىزد\r\nدر سينه مجمر غم ، جان مىگرفت هردم * افكار خستهء من ، پر بر سراب مىزد\r\nببريده از تعلّق ، دل در تپش فتاده * بر رفع دردسرها ، بر رخ گلاب مىزد\r\nشمعى كه در اتاقم ، مىسوخت پيكر غم * پروانه‌وش ز عشقى ، سِيرِ شتاب مىزد\r\nمن بودم و صد احساس ، در واپسين اميال * دل در سراى امّيد ، با اضطراب مىزد\r\nسردى برفِ پيرى ، بر پيكرم چو مىتاخت * ققنوس نوجوانى ، ره بر شباب مىزد\r\nتاريكى شب آن‌گاه ، با دست‌هاى لرزان * بر گيسوى سپيده ، رنگ خضاب مىزد\r\nكابوس شام غربت ، در گوش‌ها دمادم * بر برزخ خيالم ، بانگ عذاب مىزد\r\nدر ماتم جوانى ، بنشسته چشم‌هايم * مضراب ابروانم ، چنگ و رباب مىزد\r\nدر آينه نظر كرد ، چون ديدگان « قدسى » * آن شب نشسته با موى ، حرف حساب مىزد \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nدر فراق مهدى ( عج )\r\n امشب دل من شيدا ، از دولت جانان است * خورشيد دلم تابان ، از همّت قرآن است\r\nاز يمن بهاران و ، از بذل دعاى دوست * صد دشت گل عرفان ، در بزم فروزان است\r\nاز رايحهء نرگس ، وز شعر سپيد ياس * در باغ وفاداران ، هر مرغ غزل‌خوان است\r\nصد نغمهء جان‌افزا ، گوشم شنود امشب * از حنجر داود است ، يا صوت هزاران است\r\nدر هجر جمال يار ، در آرزوى دلدار * در آبىِ چشم من ، صد ابر به باران است\r\nاز درد فراق دوست ، از عشق وصال او * درياى دلم بس موج ، آورده و توفان است\r\nترسم كه دهد اشكم ، راز دل من بر باد * فهمند اديبانم ، خاكستر هجران است\r\nدل باخته‌ام ياران ، ناديده به رخسارش * سر برنكشم زين در ، كاو ناجى دوران است\r\nهرگز ندهم از دست ، سررشتهء مهرش را * جان در قدمش بازم ، كان روح محبّان است\r\nتنها نه دل « قدسى » عاشق به جمال اوست * و العصر ، كه مهر او ، بر قلب هر انسان است \r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nقريبى ( 1350 )\r\nحسن قريبى در سال 1350 هجرى شمسى در شهر كاشان چشم به جهان هستى گشود . در اين شهر به كسب دانش پرداخت و دوره‌هاى ابتدايى و متوسّطه را به پايان رسانيد و ديپلم خود را دريافت كرد . آن‌گاه در رشتهء زبان و ادبيّات فارسى به تحصيل ادامه داد و به اخذ مدرك ليسانس توفيق يافت .\r\nقريبى پس از انجام خدمت سربازى به استخدام وزارت آموزش و پرورش درآمد و در دبيرستان‌ها به تدريس اشتغال ورزيد ، آن‌گاه ازدواج كرد و به اتّفاق همسرش به تهران عزيمت نمود و همچنان به كار تدريس پرداخت . وى هم‌اكنون در زادگاهش سكونت دارد و به تعليم و تربيت جوانان شهر خود اشتغال دارد .\r\nقريبى كه از شعراى خوش‌قريحه و بااستعداد به شمار مىرود ، دربارهء آغاز شعر و شاعرى خود چنين مىگويد : « از سال 1368 به سرودن شعر پرداختم و در همين سال به عضويّت انجمن ادبى كاشان درآمدم و از محضر بزرگان شعر و ادب كسب فيض كردم و نيز در دورهء خدمت سربازى با انجمن ادبى خواجوى كرمانى ارتباط برقرار نمودم و همچنين در دورهء دانشجويى با همّت تنى چند از دوستان ، انجمن ادبى شعر جوان را تأسيس كردم و هم‌اكنون مسئوليّت انجمن ادبى مولانا را به عهده دارم . »\r\nقريبى از شعراى غزل‌سرا است و غزل را نيز نيكو مىسرايد . نمونه‌هاى زير از شعر اوست :\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nقصّهء فرسودن\r\n شعر من حرف نياسودن من * آخرين خاطرهء بودن من\r\nصحبت از فلسفهء قافله‌ها * صحبت از منطق پيمودن من\r\nمن خودم بودم و ديدم كه نبود * فرق در بودن و نابودن من\r\nزندگى فاجعهء آمدن است * زندگى قصّهء فرسودن من\r\nمرگ با آن‌همه زشتى زيباست * مرگ من لحظهء آسودن من \r\n\r\nانگار در مىزد\r\n شب بود و آن شب يك نفر انگار در مىزد * ما گرم صحبت ، او ولى ناچار در مىزد\r\nباران به خشم از ابرهاى سرد مىباريد * او خيس و خسته زير اين آوار در مىزد\r\nما گرچه ما بوديم ، امّا ترس هم ترسوست * آيا كه بود آن‌سو كه ناهنجار در مىزد\r\nكم‌كم صداى مشت‌ها چون پتك مىپيچيد * يك‌لحظه پندارى در و ديوار در مىزد\r\nما مات و وهم‌آلود در خود مانده بوديم * او همچنان بىوقفه با اصرار در مىزد\r\nآن شب گذشت و صبح فردا ما فقط گفتيم * ديشب شبى بود و كسى انگار در مىزد \r\n\r\nتكاپوى سترون\r\n باد مىآيد ، ولى چيزى براى باد بردن نيست * شهر خاموش است حتّى يك صداى گرم روشن نيست\r\nروزهاى سُربى ماندن تهى از هرچه بادا باد * هيچ آهنگى به‌جز موسيقى سنگ و فلاخن نيست\r\nهمچنان سرسخت مىجنگند مردم سال‌هاست * سخت مىجنگند با شمشيرهايى كه از آهن نيست\r\nقبله‌ها متروك ، ايمان در شبستان‌هاى سربسته * اينكه مىگويند مىآيد كسى از دور ، روشن نيست \r\n\r\n","description":"","footnote":"","page_name":" 417 ","page_number":417},
  {"content":"\r\n\r\n وهم تاريكيست ، ماندن عاقبت يك روز خواهم ديد * زندگى جز داستان يك تكاپوى سترون نيست \r\n\r\nبىپناهى\r\n نگهبان آن طرف ايستاده‌ست * كمى خواب است امّا ايستاده‌ست\r\nو پشت ميله‌هاى سرد سلّول * ندامت سخت تنها ايستاده‌ست\r\nدر اين‌سو كودكى با بغض سنگين * و در آن‌سوى بابا ايستاده‌ست\r\nاگرچه او كويرى درد دارد * ولى تا پاى دريا ايستاده‌ست\r\nاميدى هست در اين بىپناهى * عدالت هيچ آيا ايستاده‌ست\r\nسحر ديدند چوبِ دارِ قانون * بدون هيچ پروا ايستاده‌ست\r\nكنار نعش مردى ، كودكى بود * نگهبان آن طرف‌ها ايستاده‌ست \r\n\r\nآغاز يك تكرار\r\n وقتى سفر آغاز يك تكرار بيهوده‌ست * دنيا بدون جاده‌ها ، دنياى بيهوده‌ست\r\nما خيمه را تكفير مىكرديم و مىخوانديم * نفرين به هر پايى كه راهى را نپيموده‌ست\r\nرفتيم و سرها ناگهان خوردند بر ديوار * تقدير بارى اين‌چنين بوده‌ست تا بوده‌ست\r\nما راهيانِ دوزخِ فرداى جاويديم * اين را خدا گفته‌ست و شيطان نيز فرموده‌ست\r\nناچار ، چون نيلوفرى بر آب مىمانيم * با روح سرگردان و جسمى كه فرسوده‌ست \r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nكهنه‌دست‌ها\r\n كارى نيامده‌ست از اين كهنه دست‌ها * اى هرزه مغزهاى سفالين مست‌ها\r\nگفتم مايستيد و اكنون نشسته‌ايد * خوابيدن است مرگ پس از اين نشست‌ها\r\nوقتى خسوف خيمه به مهتاب مىزند * ديگر اميد چيست از اين شب‌پرست‌ها\r\nفصل تبر گذشت چه بيهوده موسمى * ياغىتر است بتكده بعد از شكست‌ها\r\nهرچند زخمى است گلوهايتان ، ولى * كارى نيامده‌ست از اين كهنه دست‌ها \r\n\r\nنشانهء فتح\r\nمن كوهنوردى را مىشناسم\r\nكه بر فراز بلندترين قلّه‌ها\r\nپيراهن خود را\r\nبه نشانهء چنان فتحى\r\nآويخته بود .\r\nباد مىوزد\r\nسرما بيداد مىكند\r\nمردى ناشناس مىميرد\r\nو بادى دست‌هاى پيراهن را به سرش مىكوبد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nقزوه ( 1342 )\r\nعليرضا قزوه در سال 1342 هجرى شمسى در شهر گرمسار ديده به جهان هستى گشود . دانش‌هاى مقدّماتى و متوسّطه را در زادگاهش به پايان رسانيد و براى ادامهء تحصيل راهى تهران شد و به دانشگاه راه يافت و در رشتهء حقوق قضايى به تحصيل پرداخت و به دريافت مدرك ليسانس توفيق يافت و چون به رشتهء ادبيّات فارسى علاقه و دلبستگى خاصّى داشت ، در اين رشته نيز به تحصيل پرداخت و به اخذ درجهء فوق ليسانس نايل گرديد .\r\nقزوه سال‌ها است كه با مطبوعات همكارى دارد و پس از پيروزى انقلاب اين همكارى گسترده‌تر شد و هم‌اكنون با روزنامهء اطّلاعات همكارى مستمرّ دارد و آثارش در روزنامه‌ها و مجلّه‌ها طبع و نشر مىگردد .\r\nقزوه پس از پيروزى انقلاب با حوزهء هنرى تبليغات اسلامى همكارى كرد و در كنگره‌ها و شب‌هاى شعر ، كه در تهران و شهرستان‌ها به مناسبت‌هاى مختلف تشكيل مىشد ، شركت مىجست .\r\nقزوه در سرودن انواع شعر كلاسيك طبع‌آزمايى كرده ، امّا دلبستگى و علاقه‌اش به سرودن غزل و دوبيتى از ديگر انواع شعر بيشتر است و در غزل‌سرايى زبان و شيوهء خاصّى دارد . شعرش پسند خاطر ادب دوستان قرار گرفته و نيز در سرودن شعر نو كارهايى انجام داده و تا حدودى توانمندى خود را نشان داده است .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاز قزوه تاكنون چند مجموعهء شعر بدين نامها به زيور طبع آراسته شده : « از نخلستان تا خيابان » و « شبلى و آتش » و « غزل معاصر ايران » و « دو ركعت عشق » از آن جمله است .\r\n\r\nغزل آرزو\r\n خواب ديدم ، خواب دريا را ، خواب ديدم آسمان را نيز * اوّلين توفان خلقت را ، آخرين آتش‌فشان را نيز\r\nاينكه گفتم خواب بوده آرى ، من ولى در اوج بيدارى * گشته‌ام با پاى خاك‌آلود ، كوچه‌هاى آسمان را نيز\r\nاى پرى آواى دشتستان ، خون فايز ! اى دوبيتى خوان ! * من تو را بسيار مفتونم ، آن دو چشم شروه‌خوان را نيز\r\nماه من ! زيباى من ! برگرد ! گر بيايى اى سراپا درد * تور گيسوى تو خواهم كرد ، اين شب پولك‌نشان را نيز\r\nمانده‌ام با واژه‌هايى لال ، با دلى از داغ مالامال * كاش مىشد آتش زخمم ، شعله‌ور سازد زبان را نيز \r\n\r\nترانهء ميلاد\r\n و انسان هرچه ايمان داشت ، پاى آب و نان گم شد * زمين با پنج نوبت سجده ، در هفت آسمان گم شد\r\nشب ميلاد بود و تا سحرگاه آسمان رقصيد * به زير دست و پاى اختران ، آن شب زمان گم شد\r\nهمان شب چنگ زد در چين زلفت ، چين و غرناطه * ميان مردم چشم تو يك هندوستان گم شد \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n از آن روزى كه جانت را ، اذان جبرئيل آكند * خروش صور اسرافيل ، در روح اذان گم شد\r\nتو نوح نوحى ، امّا ، قصّه‌ات شورى دگر دارد * كه در توفان نامت ، كشتى پيغمبران گم شد\r\nشب ميلاد در چشم تو خورشيدى تبسّم كرد * شب معراج ، زير پاى تو صد كهكشان گم شد\r\nببخش ! - اى محرمان در نقطهء خال لبت حيران - * خيال از تو گفتن داشتم ، امّا زبان گم شد \r\n\r\nايمان\r\n نفرين به شب ، اين شب كه به پايان نرسيده‌ست * وين ابر ، كه يك‌لحظه به باران نرسيده‌ست\r\nاين تيغ به كف ، كيست كه برخاسته از گور ؟ * با دادن سر ، نيز به سامان نرسيده‌ست\r\nهان كيستى اى كشته ؟ بگو كيستى آخر ؟ * « پيغمبر قومى كه به ايمان نرسيده‌ست\r\nخود كيستى اى مردهء بىدرد كه تنها * دست تو به حلقوم شهيدان نرسيده‌ست ؟ »\r\nاى كشته ، چه مىبينى در طالع اين قوم ؟ * « چنديست به ايمان شما نان نرسيده‌ست »\r\nاى كشته ، نه نان مانده در اين سفره ، نه ايمان * « ايمان شما نيز به پايان نرسيده‌ست » \r\n\r\nمشرق تبسّم\r\n با دل شكسته رفتم رو به مشرق تبسّم * ناگهان رسيدم اينجا ، صبحتان به خير مردم !\r\nديشب از شما چه پنهان ، سرزدم به كوى مستان * گفتم السّلام يا مى ! گفتم السّلام يا خُم !\r\nساقى قدح به دستان ، خنده زد به روى مستان * يعنى ، اجر مىپرستان پيش ما نمىشود گم\r\nعاشق و درازدستى ؟ مستى و سياه‌مستى ؟ * آدم دوباره عصيان ؟ آدم دوباره گندم ؟\r\nعقل ، هيزم است هيزم ، عشق آتش است آتش * آتش آوريد ، آتش ، هيزم آوريد ، هيزم \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nغزل خاطرات\r\n در كوله‌بار غربتم يك دل ، از روزهاى واپسين مانده‌ست * عبّاس‌هاى تشنه‌لب رفتند ، لب‌تشنه مشكى بر زمين مانده‌ست\r\nمن بودم و او بود و گمنامى ، نامش چه بود ؟ انگار يادم نيست ! * بر شانه‌هاى سنگى ديوار ، نام تو اى عاشق‌ترين ، مانده‌ست\r\nمثل نسيم صبح نخلستان ، سرشار از زخم و سكوت و صبر * رفتيد ، امّا در دل هر چاه ، يك سينه آواز حزين مانده‌ست\r\n« رفتيم اگر نامهربان بوديم » ، رفتند امّا مهربان بودند * « رفتيم اگر بار گران . . . » آرى ، بار گرانى بر زمين مانده‌ست »\r\nبر شانهء خونين‌تان ، ياران ! يك‌بار ديگر بوسه خواهم زد * بر شانهء خونين‌تان ، عطر تابوت‌هاى ياسمين مانده‌ست\r\nز آنان براى ما چه مىماند ؟ يك كوله‌بار از خاطرات سبز * از من ولى يك چشم بارانى ، تنها همين ، تنها همين مانده‌ست \r\n\r\nغزل بازگشت\r\n از چهار سو راه مرا بستند ، از چارسو چاه است و گمراهى * بااين‌همه دربارش خنجر ، يك صبح ، راهى ، مىشوم ، راهى\r\nيك شب وداعى مىكنم با خويش ! يك صبح در خود بال مىگيرم * اى كاش روحم را سبك مىكرد ، ذكر شب و آه سحرگاهى\r\nبار دگر شد رهم شد مرگ ، بار دگر فرياد خواهم كرد * من مرده‌اى در خويش مدفونم ، اى مرگ از جانم چه مىخواهى ؟ \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n آمد به خوابم گردبادى ، گفت برگرد سوى وادى موعود * طور تجلّى اين وادى ، اين تيه گمراهيست گمراهى\r\nشمشيرها سرخورده‌اند اينجا ، مختار مردان مرده‌اند اينجا * در ما حسين عشق را كشتند ، كس نيست برخيزد به خونخواهى\r\nاز اين همه خواب ، اين همه تكرار ، يك روز بايد كند ، بايد رفت * با يك غزل هم مىتوان برگشت ، با يك غزل هم مىتوان گاهى . . . \r\n\r\nشب غربت\r\n قد سرو بهارم را شكستند * نبودى ، شاخسارم را شكستند\r\nاسير چنگ توفان شد ربابم * شب غربت ، سه‌تارم را شكستند \r\n\r\nروز آزادى\r\n گل شمشاد من ! شادى تو بينُم * دلم مىخواد ، دامادى تو بينُم\r\nنسيمى مىوزه از كوى غربت * الهى ! روز آزادى تو بينُم \r\n\r\nداغ شهيدان\r\n مو و داغ شهيدون ، داد و بيداد ! * كنار رود كارون ، داد و بيداد !\r\nشب غربت ، سر قبر عزيزون * دل مو موند و يارون ، داد و بيداد ! \r\n\r\nدو چشم بىقرار\r\n مو و بارون دو همزاد بهاريم * مو و بارون دو چشم بىقراريم\r\nبيا بارون ! سر قبر شهيدون * بباريم و بباريم و بباريم \r\n\r\nعلىّ و محراب\r\n شب تاريك و نخلستون و غربت * دو كيسه نون و يك كاسه محبّت \r\n\r\n","description":"","footnote":"","page_name":" 424 ","page_number":424},
  {"content":"\r\n\r\n سحر ، محراب با شمشير مىگفت : * چه كردى با علىّ ؟ اى بىمروّت \r\n\r\nچشم‌به‌راه\r\n بىتو بىتو شب و روزم سياهه * نصيبم درد و داغ و اشك و آهه\r\nخودم بردم تو رو در خاك كردم * ولى بازم دو چشمونم به راهه ! \r\n\r\nبازيچهء بود و نبود\r\n زمين بازيچهء بود و نبوده * كه زير چشم اين گنبد كبوده\r\nكنار رود كارون جون سپردى * دو چشمم بعد تو زاينده‌روده \r\n\r\nشام غريبون\r\n دلم خونه ، دلم خون ، ايّها النّاس ! * پريشونم ، پريشون ، ايّها النّاس !\r\nهمه روشن كنين شمع عزا رو * در اين شام غريبون ، ايّها النّاس ! \r\n\r\nكاش آخرين ستاره مىشدم !\r\nخسته‌ام\r\nخويش را شكسته‌ام\r\nهاىهاى گريه را\r\nاقامه بسته‌ام\r\nعافيت\r\nالتيام زخم‌هاى شهر نيست\r\nالتيام اين دل شكسته هم\r\nخسته‌ام\r\nخويش را شكسته‌ام\r\nغيرتم نهيب مىزند :\r\nچرا نشسته‌اى ؟\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n( آه ! راستى چرا نشسته‌ام ؟ )\r\nكاش آخرين ستاره مىشدم\r\nدر شبى كه كارون سرود خواند\r\nدوست داشتم شبى\r\nدر حضور روشن ستاره‌ها\r\nناپديد مىشدم\r\nدوست داشتم شهيد مىشدم .\r\n\r\nاز باغ‌هاى مخملى زيتون\r\nاز مجلس عزاى زمين مىآيم\r\nاز باغهاى مخملى زيتون\r\nو شانه‌ام\r\nاز اشك ستارهء قطبى\r\nخيس است .\r\nيتيمى درخت را\r\nباور نداشتم .\r\nفردا ،\r\nوقتى كه رود زنجره\r\nاز آسمان شهر گذشت\r\nبر شانهء كدام درخت بنشيند ؟\r\nامشب ،\r\nوقتى كه ماه بيايد\r\nاز دانهء شكستهء زيتون مىفهمد\r\nدهان شب خونيست\r\nنگاه كن !\r\nگنجشك‌ها رفته‌اند\r\nسفرهء آسمان ، خاليست\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nتو بگو اى شب محزون\r\nچقدر گريستم\r\nدر چشم حقيقتى كه نمىدانستم\r\nتو بگو اى شب محزون\r\nاز قلّه‌هاى سبز نيايش\r\nآيا سپيده ، زنى بالا خواهد رفت\r\nتا در قنوت ستاره‌اى\r\nدل بشويد ؟\r\nشب - اين قلندر هوهوزن -\r\nايستاده برابرم\r\nتا تبرزين ماه و\r\nكشكول اشك\r\nو من نگران دستانى\r\nكه مهربان‌ترين كلمات را\r\nدر نگين داشتند\r\nو من نگران مردانى\r\nكه با درخت و دريا\r\nخطبهء برادرى مىخواندند\r\nآن شانه‌ها\r\nپل عبور كبوتر بودند\r\nو تمام شب\r\nپيرمردى روستايى\r\nخون گريست\r\nكه عقربه‌ها به ما خيانت كردند\r\nكه زمين به ما خيانت كرد . . .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nقنبريان ( 1307 )\r\nيد اللّه قنبريان ، فرزند كربلايى غلامحسين ، در سال 1307 هجرى شمسى در شهر كازرون فارس قدم به جهان هستى گذاشت . در پنج‌سالگى به مكتب شيخ احمد مدرّسى رفت ، خواندن و نوشتن را فراگرفت و قرآن را بياموخت . چون در مكتب چوب و فلك برقرار بود ، از مكتب گريخت و ديگر به مكتب نرفت ؛ ناگزير او را به مدرسهء ملّى رامش گذاشتند و در به دو ورود امتحانى از وى به عمل آمد و به كلاس دوم ارتقا يافت و تا كلاس ششم ابتدائى پيش رفت ، امّا براى امرار معاش ناگزير از ادامهء تحصيل باز ماند و به شغل دوزندگى پرداخت و در عين حال در اوقات فراغت نزد شيخ لطف اللّه توكّلى چندى به آموختن مقدّمات صرف و نحو پرداخت .\r\nقنبريان دربارهء آغاز سرايش شعر خود مىگويد : « تشويق مدير مدرسهء رامش از عوامل مؤثّر در سرودن شعر بود . به خاطر دارم روزى در كلاس ساعت درس سرود بود ، هوا به شدت گرم بود ، بدان حدّ كه من بدون توجّه به كلاس بلند شدم و فرياد زد :\r\n« قنبرى از شدت گرما گريزان مىشود » . مدير مدرسه كه در كلاس حاضر بود ، از اين بديهه‌گويى خوشش آمد و مرا تشويق كرد و همين امر باعث گرديد كه زبانم به شعر گشوده شود . »\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nشعلهء عشق\r\n ترسم آخر رسد از مستى من گوش به گوش * كه ببردند مرا محتسبان دوش‌به‌دوش\r\nراز دل را نتوان فاش بر اغيار كنم * محرمى نيست در اين خانه كه باشد سرّ پوش\r\nآتش عشق برافروختى و جانم سوخت * مىشود بر سرِ آتش نكنم جوش و خروش ؟\r\nبكشم بار فراقت به اميد ديدار * به تمنّاى وصالت ندهم نيش به نوش\r\nسر به فرمان تو با معرفت آزادم پيش * رسد از عالم غيبم به دل آواى سروش\r\nپند اگر قائل و عامل دهد ، از وى بپذير * چون عمل نيست ورا ، نيست مرا گوش نيوش\r\nسرِ تسليم به پاى تو فروآوردم * مهرهء مهر تو بر لوح دلم شد منقوش\r\nباورم نيست كه دست از تو بدارم روزى * نشود شعلهء عشقت به دل من خاموش \r\n\r\nميلاد امام زمان عليه السّلام\r\n ساقى بزم افق به طالع ميمون * در قدح صبح ريخت آن مى گلگون\r\nشاهد فرّخ‌لقاى گنبد گردون * شد ز سراپرده‌ها وقار چو بيرون\r\nكز رخ گيتى بَرَد غبار شب داج * گشت برون غنچه از قماط زبرجد\r\nچون رخ خوبان به زير زلف ممدّد * خندهء گل در ميان باغ زمرّد\r\nكرده دلِ بلبلانِ باغ ، مقيّد * صحن چمن گشته به كسوت ديباج\r\nچون به درآيد ز خيمه نيّر اعظم * زاغ سيه‌پَر ز آشيانه كند رم\r\nگرد سياهى زدايد از رخ عالم * در يَدِ مريخ داده تيغ مسمّم\r\nتا بستاند ز كهكشان فلك باج * اى ز تو روشن چراغ ديدهء فرهنگ\r\nوز تو مزيّن بساط شاهى و اورنگ * شسته‌اى از روزگار نقشهء اورنگ\r\nراى تو بر ملك شام كرد چو آهنگ * خيمه و خرگاه وى بداد به تاراج\r\nاى به طفيل تو ممكنات مقرّر * نام شريف تو داده زينت دفتر \r\n\r\n","description":"","footnote":"","page_name":" 429 ","page_number":429},
  {"content":"\r\n\r\n دين خدا را تو حامى استى و ياور * پادشه ملك جانى ، اى شه با فرّ\r\nبر سر سلطان كائنات تويى تاج * دوش مه چارده چو گشت نمايان\r\nمژده بداد از تولّد شه خوبان * جلوه كند حضرتش به نيمهء شعبان\r\nحجّت حقّ پشتيبان مذهب و قرآن * قائم آل محمّد ، آن مه معراج\r\nماه دوهفته ز زير پرده عيان شد * دامن نرجس ز مولدش چو جنان شد\r\nمادر پير فلك دوباره جوان شد * نيمهء شعبان به صبح مشك‌فشان شد\r\nز آن شه والاتبار منجى و منهاج * اى ولى عصر ! اى امام مظفّر !\r\nمنتظران را ز راه لطف تو بنگر ! * حاجت ما را به پيشگاه خدا بر !\r\nدست توسّل برآوريم بر اين در * اى كه سخاى تو همچو قلزم موّاج\r\nحجّت حقّ ، پيشوا امام تويى تو * مهر فروزان ، مه تمام تويى تو\r\nنور خدا ، رهبر انام تويى تو * حامى دين ، ماحىِ ظَلام تويى تو\r\nعالم هستى به پيشگاه تو محتاج \r\n\r\nهواى كوى تو\r\n امشب هواى كوى تو از سر نمىرود * وز دل خيال روى توام در نمىرود\r\nصيدى كه دست دام محبّت شود مدام * ز آنجا به هيچ جانب ديگر نمىرود\r\nدر پيشگاه لطف تو اى مايهء سرور ! * هركس كه آمده‌ست ، مكدّر نمىرود\r\nپروردهء نوال ، خداوند ذو الكرم * نبود عجب ز بارگه‌اش گر نمىرود\r\nشيرين بود وصال پس از روزگار هجر * در روز كس پى مه و اختر نمىرود\r\nآن دم كه بود زلف تو آرد نسيم صبح * دل در هواى مشك معطّر نمىرود\r\nپيروزى و شكيب دو محبوب و همره‌اند * آن را كه صبر نيست ، مظفّر نمىرود\r\nمِهرت به دل نشست و به جسمم سرشته شد * يادت هميشگيست ، ز خاطر نمىرود \r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nمهر مادر\r\n مادر ، اى مادرِ جان‌پرورِ من ! * مادر ، اى مايهء عزّ و فرِ من !\r\nمادر ، اى اختر تابان اميد * مهربان‌تر ز تو دلسوز كه ديد ؟\r\nمصدر صدق و صفا هستى تو * مظهر مهر و وفا هستى تو\r\nتا كه جان باشد و آيد تا دم * زحماتت نرود از يادم\r\nجز تو اين كار كه كرده‌ست پسند ؟ * كه كند جان به فداى فرزند ؟\r\nدوست مىدارمت اى مام عزيز ! * بِشُدت بهر من ايّام ، عزيز\r\nگفت پيغمبر عالىمقدار : * زير پاى تو جنان است قرار\r\nتا كه جان باشدم اندر پيكر * هستم آمادهء امر مادر \r\n\r\nدر مدح مولا على عليه السّلام\r\n اى باب شهر علم نبىّ ، ختم انبيا * وى آيت گزيدهء منظور « انّما »\r\nاى قائل سلونى بر مسند علوم * جز تو كه راست زهره بر اين پايه ادّعا ؟\r\nعلم الكتاب شد به كمال تو معرفت * فصل الخطاب گشته به حكمت تو را سزا\r\nآيينهء تمام‌نماى محمّدى ! * يعسوب دين تو هستى و هم جان مصطفى\r\nشايستهء مقام رفيع ولايتى ! * حقّ با تو باشد و تو ز حقّ نيستى جدا\r\nبعد از نبىّ ، وصىّ بلافصل او تويى * اين مرتبت به غير تو نبود كسى روا\r\nآن پيشوا و قائد عزّ المحجّلين * مجموعهء فضائل و ، سردار اتقيا\r\nمقصود آفرينش و ايجاد كائنات * مولا علىّ ، امام به حقّ ، شاه اوليا\r\nاين افتخار بس ، كه تو مولود كعبه‌اى * ذات مطهّرت ، سبب رحمت خدا\r\nدرياى علم و حكمت و فضل تو بىكران * بر صاحبان عقل و كمال تو مقتدا\r\nبر دوش مصطفى به ادب پا نهاده‌اى * تا بت كَنى ز كعبه و ديوار آن بنا\r\nبا مهر تو عبادت ناحقّ كند قبول * هر طاعتى بدون ولايت بود هبا\r\nقدرت ز انبياء سلف برتر و فزون * استاد جبرئيلى و او را تو رهنما \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n درماندگان وادى حيرت تو ياورى * هر مشكلى به دست توانت گره‌گشا\r\nبا دشمنان به گاه نبرد انزع البطين * چابك‌سوار معركه‌اى در ، گهِ غزا\r\nاى صاحب مقام كمالات معنوى ! * مَدحت خدا نموده در آيات   « هَلْ أَتى »   \r\n\r\nميلاد پيامبر اكرم صلّى اللّه عليه و آله و سلم\r\n صبح صادق دميد و كرد ظهور * از كران فلق جوانهء نور\r\nچهرهء آسمان ز دود زُدود * گشت خاموش آتش نمرود\r\nكاخ نوشيروان به لرزه فتاد * طاق كسرا شكست از آن ميلاد\r\nگشت آتشكده به فارس خموش * دست شيطان بريده شد ز سروش\r\nآب ساوه فرو شد از دريا * مولدش كرد سرنگون بت‌ها\r\nخاتم المرسلين ، بشير و نذير * داعى دين حقّ ، سراج منير\r\nبر فراز فلك فراشت چو ماه * پرچم « لا الهَ الَّا اللّه »\r\nگر نمىبود خواجهء « لَولاك » * حقّ نمىآفريد نُه « افلاك »\r\nگر نبودى تو اى رسول امين ! * كى به پا مىشد آسمان و زمين\r\nميهمانت به ليلة الأسرى * حقّ تعالى بكرد از اين غبرا\r\nعالم هستى از تو بر پا شد * تيره‌شب رفت و نور پيدا شد\r\nجهل و نادانى از ميان بردى * علم و عرفان و دانش آوردى\r\nذات پاك تو ، آيت حرمت * بر تمام جهانيان رحمت\r\nهمه اشياء مر تو راست گواه * نَشهَدُ انَّكَ رَسُولَ اللّه \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\n[ ك 
  ]\r\n\r\nكاخى ( 1317 )\r\nمرتضى كاخى در سال 1317 هجرى شمسى در تربت حيدريّه ديده به جهان هستى گشود ، پيش از آنكه تحصيلات خود را به پايان رساند و طىّ مراحل كند ، در پنج‌سالگى به مكتب رفت و با نصاب الصبيان آشنا شد ، نصاب الصبيان فرهنگ منظوم عربى به فارسى است كه نوآموزان در مكتب‌ها به حفظ آن مىپرداختند .\r\nكاخى دربارهء آشنائى اوليه‌اش با شعر چنين مىگويد : « شعر در آن دوره براى من كتاب نصاب الصبيان بود ، در آن ايام من ترديد نداشتم كه شعر همين است يعنى كلامى موزون و مقفّا و حفظى و بس . طبلى ميان تهى ، ظرفى خالى از شعر و پر از حكمت بالغه . در آن مكتب‌خانه سه راه پيدا بود . نخستين راه حساب و رقوم ( خط و سياق ) و منشآت كه به درد كارهاى ميرزائى در تجارتخانه‌ها مىخورد . دوديگر راه صرف و نحو عربى تا كتاب شرح امثله و سيوطى . سه ديگر راه بىبرگشت و بىفرجام و بطور كلى ادبيات فارسى .\r\nمن قدم در راه سوّم گذاشتم و ره‌توشه‌ام همان « نصاب الصبيان » بود و چيزهائى از آن دست ، از بوستان سعدى شروع مىشد و بعد گلستان و بعد غزليات سعدى بعد حافظ و هرگز ديوان شمس . حافظ در قرنطينه بود ، براى خواندن حافظ بايد اجازه‌نامه پدر به معلّم داده مىشد ، اين امر از همان ابتداى كار مرا از اين رند عالم هوش و سرّ و سرود ، دچار واهمه كرد .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nروزى از روزها از استادم معناى چند اصطلاح و كلمه رايج در شعر حافظ را پرسيدم ، از جمله واژهء عشق را . با كنجكاوى به من نگاهى كرد و با ترديد گفت : « فعلا تو به‌معناى اين كلمه نيازى ندارى » به همان صورت حفظ كن . معناى آن باشد براى بعدها . شايد خود حافظ برايت معنى كند . اگر اين كار را كرد معنى كردن من بىمعنى است و اگر نكرد حافظ خواندنت بىمعنى خواهد بود . در اين مراحل بود كه من تعدادى سطل خالى وزن و افسار قافيه با خود حمل مىكردم و هم‌زمان حافظ را چون بحرى مىخواستم كه در كوزه‌اى بريزم .\r\nاشعار سعدى و حافظ واژگانى را در ذهن و حافظهء من كار گذاشت كه تعريف شعر را در تصور من تغيير داد . باغ و بهار و گل و آب و گياه و تجلى و عشق . فىالجمله فكر مىكردم كه شعر علاوه بر وزن و قافيه عناصرى از جمله لطافت بيان و خيال‌انگيزى هم دارد . براى من حافظ در آن زمان از مقولهء نيما - بعدها - نبود كه در اول آشنائى ، بدون طى مراحل قابل لمس باشد ، هركس از حافظ سهمى دارد كه متناسب با آن سهم حظّى مىبرد .\r\nپس از كودتاى 28 مرداد ، موسم غزل‌خوانى و غزل‌سرائى غزل‌خوانان و غزل‌سرايان بىدرد كه خود درد بىدرمان‌اند فرا رسيد ، همه چيز در خدمت مقدمات و مقارنات و مؤخرات رختخواب ، نرگس دائم الخمر و خواب‌آلوده و « او » و شمع و گل و پروانه و عشق و اشك . در آن ايام من هنوز به جائى نرسيده بودم كه اين‌گونه غزل مزل‌ها را مبتذل بدانم .\r\nمن كه تازه با اين رودخانه عظيم آشنا شده بود ، دستم به مركز جريان نمىرسيد و فقط خار و خاشاك و لاى و لجن ساحلىاش نصيبم مىشد . من در ميان اين جنگل انبوه درختان عرعر و دشت‌هاى گل خرزهره . تصادفا با شعر نادرپور و توللى و مشيرى و نصرت رحمانى آشنا شدم . اين‌ها هم شعر نو مىگفتند ولى « زين حسن تا آن حسن صد گز رسن » اندك‌اندك جمع مستان هم رسيدند اسم اخوان و شاملو به گوشم رسيد\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nو اشعار نادرپور و توللى مرا به خواندن شعر نو تشويق كرد .\r\nكمى بعد نام نيمايوشيج را در مجله‌اى خواندم و شعرى از او را ، شعرش مرا پس زد ، در آن زمان تصور مىكردم شعر نو عبارتست از يك شعر ، اگرنه بىوزن ، لااقل سبك‌وزن و كم‌قافيه كه نام شاعرش هم مثل نيمايوشيج يا اخوان ثالث يا توللى ، كمى نامأنوس باشد و در تهيه آن از واژه فانوس استفادهء شايانى به عمل آمد و در كنار شعر ، يك نقاشى فضائى و رؤيائى و دودناك از « جورج » يا « بهرامى » چاپ مىكنند .\r\nمرتضى كاخى در جايى ديگر در مورد شعراى معاصر بخصوص غزل‌سرايان نظر سختگيرانه‌اى ابراز مىدارد و مىگويد : « يك نگاه گذرا سه جريان متنافر را در غزل امروز مىبينم . نخستين جريان غزل ( غزل مزل ) انجمن‌هاى ادبى با توليت مرحوم عباس فرات و شركاء كه جريانى از توليد به مصرف است . دوديگر غزلك‌هاى « شمع و گل و پروانه » با دماى « ولرم » و مايه‌هائى از « رومانتيم » اوان دوران بلوغ به سرپرستى خدا بيامرزان رهى و اميرى فيروزكوهى و توابع كه اين‌گونه كار از انجمن ادبى به خارج هم اندكى نشت كرده و وارد خانه و زندگى مردم شده است . سه ديگر جريانى بالغ و بالنده كه دوران شكوه غزل فارسى را به ياد مىآورد و با پايمردى سايه ( هوشنگ ابتهاج ) و شهريار و ديگران آبروى غزل فارسى را تداوم بخشيده است .\r\nمرتضى كاخى ادامه مىدهد اگر مجبور باشم چند غزل انتخاب كنم ، اين چند غزل را انتخاب مىكنم :\r\n« گرچه مستيم و خرابيم » ( از عماد خراسانى ) . « ستاره ديد و فروبست » ( از سيمين بهبهانى ) . « زبان نگاه » ( از سايه ) . « امشب اى ماه » ( از شهريار ) . « با ساغرى از آن تلخ » ( از اسماعيل خوئى . « يار و همسر نگرفتم » ( از شهريار ) . « گربهء شبابه » ( از سايه ) . « بيداد همايون » ( از سايه ) .\r\nاز مرتضى كاخى دو كتاب چاپ شده 1 - روشن‌تر از خاموشى 2 - باغ بىبرگى ( يادنامه اخوان ثالث )\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nنالهء بشكسته\r\n خلوتيا ! اين دل ، آرزوى تو دارد * رو به‌سوى نور ، رو به‌سوى تو دارد\r\nهمچو نسيم سحر ، به هر در و هر كوى * مىرود ، امّا هواى كوى تو دارد\r\nاى تو سرآغاز مستى و غزل و شوق * گو چه شرابى است ؟ كان سبوى تو دارد\r\nغاليه گيسو بُتا ! نسيم بهارى * بوى تو ، بوى تو ، بوى موى تو دارد\r\nنغمه درافكن كه ناى عاشق روحى * نالهء بشكسته ، از گلوى تو دارد\r\nاختر شبگرد ، گِرد مهرِ جهانتاب * حال مرا در هواى روى تو دارد\r\nساغر رندانِ شادخوار شكسته است * عشق ، اگر مانده ، آبروى تو دارد \r\n\r\nعبور خواب\r\n به كنج سينه ، دل‌خسته و خراب شكست * به راه ديدهء پرخون عبور خواب شكست\r\nسوار صبح ، ز بالاى خود به زير افتاد * شب از ره آمد و فرمان آفتاب شكست\r\nبلورِ تُرد نهانخانهء رواق سحر * در ازدحامِ شبستان اضطراب شكست\r\nنواى نرم و نجيب تذر و عاشق را * غريو غوك لجن‌خواره و غراب شكست\r\nكرشمهء غزل و شور نغمهء عشاق * شكسته آمد و در پردهء رهاب شكست\r\nپريد از لب بام آفتاب پير مغان * جريم ميكده و حرمت شراب شكست\r\nبه خاك تشنه نگفتند قاصدان بهار * غريو موج برآمد ، سكوب آب شكست \r\n\r\nخوشا عشق\r\n دربند تو دربند و زهر بند رها من * گر عشق همين است ، خوشا عشق و خوشا من\r\nشادا ، و به شكرانه ، در اين پردهء رنگين * جز عشق نخواهم ز خدا من به خدا من\r\nبنماى دمى جلوه ، كه مستانه درآئيم * در آينهء صافى بىرنگ و ريا من\r\nبس بىخبران ، جمله سر خويش گرفتند * من بر سر پيمان تو ماندم صنما ! من\r\nدور از تو و با ياد توام : بىتو و با تو * دور از من و همراه منى : بىمن و با من \r\n\r\n","description":"","footnote":"","page_name":" 436 ","page_number":436},
  {"content":"\r\n\r\n تو « آهوى كوهى » ، نگه دشت و غم عشق * تنها من و « بىيار چگونه بود ! » من\r\nيك شوق نثارم كن و آن وسعت پرواز * تا وارهم از دام حريفان دغما من\r\nسودائى و سرخوش ، سر تسليم سپارم * بر دام تمنّاى تو ، اين دام بلا من\r\n« بردار ز رخ پرده » و بگذار درافتم * در دايرهء حيرت آن حال و هوا من \r\n\r\nاستقبالى حضورى و ارتجالى از غزل « نيافريده‌ها » ى مسعود فرزاد مايهء ناز\r\n گردون كه چون تو مايهء نازى نيافريد * جز رو به درگه تو ، نمازى نيافريد\r\nنازم به گردش نگه‌ات ، كافريدگار * بىراز چشم مست تو ، رازى نيافريد\r\nبر درگهت ، كه قبلهء رندان عالم است * ما را به غير سوز و گدازى نيافريد\r\nتا سيل خون ز ديده روان سازدم ، مگر * روز سياه و شام درازى نيافريد \r\n* * *\r\n شادم ز بخت خود كه جهاندار ، قسمتم * طبعى اسير پنجهء آزى نيافريد\r\nدر دام درد نخوت و ناموس فاجران * بر هر دريم ، دست نيازى نيافريد\r\nبر سفرهء سخاوت زاغان مرا به‌جز * طبع عقاب و همت بازى نيافريد \r\n\r\nداغ جاودانه\r\n بخواب ! مستى جام مى مغانه ، بخواب ! * بخواب ، پردهء پردرد هر ترانه ، بخواب\r\nبخواب ، اى همه رندان پاكباز جهان * نهاده‌اند تو را سر بر آستانه ، بخواب\r\nدر آشيانه ، ز تشويش ، گر نبودت خواب * كنون كه غم‌زده رفتى از آشيانه ، بخواب\r\nمجال بال‌وپرت ، بام صبح صادق بود * در اين حصار شب و ظلمت شبانه بخواب\r\nزمانه ، سفرهء زاغان گند باره شد است * عقاب خسته‌دل از بازى زمانه ! بخواب\r\nزلال چشمهء بىتاب روح سبز بهار ! * به دل نهاده مرا داغ جاودانه ، بخواب ! \r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nبدرود بىدرد\r\n صداى حنجرهء شوم غم ، صداى تو بود * نفير و نكبت شب ، بانگ آشناى تو بود\r\nگذشت آنكه دل من - نه من - دل عالم * به صيد حادثه مىرفت و مبتلاى تو بود\r\nگذشت آنكه چو ماه فلك ، به حسن تمام * درآمدى و جهان جمله در هواى تو بود\r\nگذشت و رفت زمانى كه در جريدهء عشق * وفا وفاى تو بود و صفا صفاى تو بود\r\nالا نواى تو بىرنگ و از ترانه تهى ! * وزان هزار قنارى كه در نواى تو بود\r\nمصيبتى كه دلم زير آفتاب كشيد * براى هيچ ، براى عبث ، براى تو بود \r\n\r\nآيت نور و نوازش\r\n ساقيا ! سهم من آن خانگى خام افتاد * باز پيرانه سرم پاى در اين دام افتاد\r\nراحت روح و دواى دل خونين و خراب * تلخى آتش تر بود كه در كام افتاد\r\nوه چه خشنودم و خوش‌دل ، كه مرا دولت دوست * لطف‌ها كرد و چنين كار به فرجام افتاد\r\nروى ماه فلكى ، از نظرم پنهان شد * عكس آن ماه « چو در آينهء جام افتاد »\r\nگرچه از گردش گردون ، دل سودائى من * تنگ در دايرهء حسرت ايّام افتاد\r\nآيت نور و نوازش ز عطايش خواندم * وانكه اين نكته نياموخت در ابهام افتاد\r\nفيض انفاس خوش و نكهت باد سحرى * اجر صبرم ز غم يار دل آرام افتاد \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nلحظهء سرشار آينه\r\n اگر نهايت نور و نثار آينه بود * ميان ما ، شب سرد و غبار آينه بود \r\n* * *\r\n خوشا شكفتن سرشار لحظهء ديدار * كه برگ و بار دلم در بهار آينه بود\r\nبه شوق تابش تصويرى از تجلّى عشق * تمام هستىام آئينه‌دار آينه بود\r\nشب و غبار ، ز نور و نثار مىترسيد * كه عشق همسفرم تا ديار آينه بود\r\nبه راه رؤيت نيلوفرى در آن مرداب * دل چو آينه‌ام بىقرار آينه بود \r\n* * *\r\n چو نقش رنگ و ريا در ميانه جلوه فروخت * نگاه عاشق من شرمسار آينه بود\r\nدلم لبالب شب ماند و در قبيلهء صبح * صداى رخنهء غم در حصار آينه بود\r\nنوازش نفس نور ، در بلور سحر * هجوم شب به دل سوگوار آينه بود\r\nشكست بر سر من خشت خام پيرى و گفت * كه عشق خاطرهء ناگوار آينه بود \r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nكاظم ( 1313 )\r\nكاظم ، زاده رحمانى ، فرزند على اكبر ، در سال 1313 هجرى شمسى در همدان قدم به عالم حيات گذاشت . تحصيلات خود را تا ششم ابتدايى به پايان رسانيد ؛ آن‌گاه به مكتب ميرزا غلامحسين اسلامبولچى ، كه از آموزگاران و استادان خط مشهور زمان خود بود ، رفت و تعليم خطّ و خوشنويسى را از وى فراگرفت و در اين راه از هنر خطّ بهره كافى گرفت و امروز از خوشنويسان شهر خود به شمار مىرود ، امّا شغل اصلى او در بازار منشىگرى و حسابدارى است و از اين رهگذر معيشت مىكند .\r\nزاده رحمانى كه در شعر تخلّص به اسم مىكند ، از اوان جوانى به سبب علاقه‌اى كه ادبيّات فارسى و شعر و شاعرى داشت ، از محضر استادان درگذشته‌اى چون فرّخ همدانى و حسين داور و ديجور كسب فيض كرد و در حال حاضر نيز در انجمن ادبى بو على شركت مىكند و از شاعران توانايى چون روح القدس و مجرّد و ديگران بهره‌مند مىشود و شيوه‌اش در شعر غزل‌سرايى است و مىگويد : « از شعراى معاصر همدان به آثار مفتون ، غبار ، غمام ، آزاد ، ملّا تقى اعما ، علاقه و دلبستگى خاصّى دارم و مجموعه اشعارم نيز به دو هزار بيت مىرسد . »\r\nزاده‌رحمانى به علت تبحّرى كه در خوشنويسى دارد ، تاكنون موفّق شده ديوان شاعرانى چون پرتو همدانى و فرّخ و تذكرهء « نغمه‌هايى از دامنهء الوند » را با خطّ خوش بنويسد و همچنين توفيق يافته تا نسب‌نامهء امامزادگان استان همدان را به دستور\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nحجّة الاسلام حاج حسين عندليب‌زاده با خطّ خوش به رشتهء تحرير درآورده كه به صورت تابلو در امام‌زادگان نصب گرديده است .\r\nزاده‌رحمانى در عين حال از سال 1330 افتخار مدّاحى اهل بيت عصمت و طهارت عليهم السّلام را يافته و در هيئت‌هاى حسينى و تكايا به مدح و مرثيه خاندان رسالت مىپردازد .\r\n\r\nنواى دل\r\n غم دل نهفته ماند و چه كنم تو را نديدم * كه ز گلشن وصالت ، گل آرزو نچيدم\r\nچه كنم ؟ جدا فتادم ، ز كبوتران كويت * كه در آشيانهء غم ، ز فراقت آرميدم\r\nبه حرم نبرده‌ام ره ، من بينواى محزون * تو ز حال من گواهى ، كه ز غم چه‌ها كشيدم\r\nبرو اى طبيبم اكنون ، كه شفا نمىپذيرم * ز ازل من از دل‌وجان ، غم عشق را خريدم\r\nبه درون سينهء من ، نفسى كه مانده باقى * به عيادتم قدم نه ! بده لحظه‌اى اميدم\r\nبه نسيم هر سحرگه ، كنم از تو گفت‌وگويى * كه شميم گل ، دمادم ، ز تو مىدهد نويدم\r\nبگشا نقاب از رخ ، كه گشايد عقدهء دل * كه ز روى و مويت اى مه ! به غروب غم رسيدم\r\nبه اميد آنكه بوسى بزنم به خاك پايت * همه كو به كوى رفتم ز پِىات به سر دويدم\r\nصنما به‌سوى « كاظم » نظرى ز لطف بنما * به اميد وصل تو از همه ماسوا بريدم \r\n\r\nغم دل\r\n پيرى ز يك طرف ، غم دوران ز يك طرف * ناز و عتاب زهدفروشان ز يك طرف\r\nافتاده چون كمند تهمتن به پاى دل * زنجير زلف ماه‌عذاران ز يك طرف\r\nشيران زرد خفته در آجام يأس و نيز * آتش گرفته است نيستان ز يك طرف\r\nميخانه بسته ، جام شكسته ، سبوى هم * ساقى فتاده بىسر و سامان ز يك طرف\r\nمحنت به روى محنت و غم نيز روى غم * مردانگى رسيده به پايان ز يك طرف\r\nدرد دل فلك‌زده بىحدّ و بىشمار * محرم نجويم از پى عنوان ز يك طرف \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n در عرصه‌گاه سينه به جولان درآمده‌ست * مانند برق مركب نسيان ز يك طرف\r\nكوچيد و رفت قافلهء عشرت و سرور * برجا نمانده ايز ز پاشان ز يك طرف\r\n« كاظم » بس است بيهده‌گفتار ، لب ببند * گشتم نزارِ گفتنِ هذيان ز يك طرف \r\n\r\nآرزوى دل\r\n جانا بيا كه ديدن جانانم آرزوست * تيرى به سينه ز آن صف مژگانم آرزوست\r\nدل شد اسير سلسلهء مويت اى صنم ! * نيكو نگاه دار ، كه هم آنم آرزوست\r\nچيزيم نيست لايق قربان مقدمت * افشاندنِ به خاك رهت جانم آرزوست\r\nساقى فداى گردش چشمان مست تو * مستى ميان جرگهء مستانم آرزوست\r\nتركان هجوم كرده به غارت گشوده دست * شمشير سام ، بر صف تركانم آرزوست\r\nاز گردش زمانه و از خلق پرفريب * بغضم گلو گرفته و افغانم آرزوست\r\nهركس به هركس است به بازار و معركه‌ست * در معركه ، رسيدنِ آژدانم آرزوست\r\nنامردمى تمام جهان را خراب كرد * قول و قرار و شيوهء مردانم آرزوست\r\nفرسود جان و تن و به لجن‌زار زندگى * يك‌لحظه همنشينى پاكانم آرزوست\r\nبستند راه باغ و گلستان به جور خار * بيتوته در حريم شبستانم آرزوست\r\nبزمى و چند تن ز رفيقان اهل دل * « كاظم » نه لحظه‌اى دگر ، الآنم آرزوست \r\n\r\nطاق كسرى\r\n هرگه كه يار غنچه دهان خنده مىزند * از بهر غارت دل‌وجان خنده مىزند\r\nمژگان و ابروان بُت مه‌عذار من * با طعنه بر به تير و كمان خنده مىزند\r\nبا ركعتى نماز سراپا شكسته ، دل * دايم ز شوق باغ جنان خنده مىزند\r\nطاق شكست‌خوردهء كسرى نگر ، كه فاش * بر سُستى بناى جهان خنده مىزند\r\nدر بيشه‌اى كه يك سر مو انضباط نيست * روباه شل به شير ژيان خنده مىزند\r\nطفل غنى به شهد و شكر ناز مىكند * طفل فقير بر لب نان خنده مىزند \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n از چهره‌اى ز مهرزدايى گر اشك غم * مىدان يقين ، زمين و زمان خنده مىزند\r\n« كاظم » هرآن‌كه اين غزل نغز بشنود * بر خاطر خوش همدان خنده مىزند \r\n\r\nغفلت\r\n نرود هيچ به يك جو ، دگر آب من و تو * ندهد هيچ دگر يار ، جواب من و تو\r\nقدر باران ملايم نشمرديم به هيچ * عاقبت حسرت او گشت سراب من و تو\r\nدر بر محكمهء عدل الهى خجليم * گر بخوانند كلامى ز كتاب من و تو\r\nگشت پامال سُمِ اسب جهالت ، افسوس ! * هستى و نيستى و حقّ و حساب من و تو\r\nقول خيّام بيا تا غم فردا نخوريم * غم فرداست دهد رنج و عذاب من و تو\r\nساقيا بادهء بپيما و به پيمانه بريز * پيش از آنى كه بگيرند ركاب من و تو\r\nبس‌كه برديم كلاه از سرِ هم با نيرنگ * حال دل يكسره گرديد خراب من و تو\r\nعشق پاك ار كه كند يارى « كاظم » فردا * خالص از قال درآيد زر ناب من و تو \r\n\r\nعدم وفا\r\n وفا به صفحهء اين روزگار ديگر نيست * به گلستان صفا غير خار ديگر نيست\r\nدر آسمان مروّت ستاره نيست دگر * به چهر ماه وفا ، جز غبار ديگر نيست\r\nدلم مسخّر افراسياب نفس شده است * چو رستمى به صف كارزار ديگر نيست\r\nبه كارگاه جهان نظم و انضباط نماند * براى نظم‌دهى مرد كار ديگر نيست\r\nبه دشت عشق و جنون پاى دل پرآبله شد * اثر ز ليلى و مجنون زار ديگر نيست\r\nبه شاهراه محبّت به كوى مهر و وفا * نشانى از پى ياران غار ديگر نيست\r\nبراى مرد هُنر هرچه هست نوميديست * به قلب اهل خرد ، جز شرار ديگر نيست\r\nشده‌ست سربه‌گريبان به هر چمن بلبل * به شاخسار گل آيينه‌دار ديگر نيست\r\nقلم شكسته و لب‌بسته « كاظم » از گفتار * به‌جز خموشى از او يادگار ديگر نيست \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nروح سرخ\r\n بهار گشت و شد از لاله صحن بستان سرخ * بيار ساقيكا ، بادهء چو مرجان سرخ\r\nبه نزد خلق اگر روى من سياه ، چه غم * هزار شكر كه باشد به پيش وجدان سرخ\r\nز سفله پرورى چرخ و حيله‌هاى رقيب * چه سازم ، ار نكنم لب به زير دندان سرخ\r\nبه خويش آى دمى خواجه ! تا كى از غفلت * كنى نماى بنا سبز و سقف ايوان سرخ\r\nبه پيشگاه خداوند ، زردرو نشوى * اگر كنى ز كرم چهرهء يتيمان سرخ\r\nدر اين سرا چه اگر مىكنى طواف دلى * در آن سرا شودت روى ، نزد جانان سرخ\r\nز كج‌مدارى گردون دون مشو غافل * كند ز خون پسر دستِ پور دستان سرخ\r\nهواى عاشقى از سر بدركن اى « كاظم » * نگشته تا كه جبينت ز سنگ طفلان سرخ \r\n\r\nاى محتشم\r\n اى محتشم ! تو برزخ دنيا نديده‌اى * بخت نگون چو زلف چليپا نديده‌اى\r\nرخ چون طلا و دل چو لب لعل يار سرخ * خوش زينتيست باب تماشا نديده‌اى\r\nچون ماه مصر صاحب اورنگ عزّ و جاه * چشمان خون‌فشان زليخا نديده‌اى\r\nپيچان چو مو در آتش خجلت نگشته‌اى * اشك درون چو لالهء صحرا نديده‌اى\r\nدستت نرفته جيب ، كه آيد تهى برون * يك آه سرد و سستى پاها نديده‌اى\r\nنفتاده گيرِ بچهء خُرد و زبان‌نفهم * « يالّا مىخوام » و كوفتن پا نديده‌اى\r\nنگرفته‌اى تو وام و از آن باخبر نه‌اى * سر را به زير نزد احبّا نديده‌اى\r\nنسيه نبرده‌اى ز فروشندهء محلّ * پنهانه رفتن از برِ آنها نديده‌اى\r\nدارند اغنيا همه دنيا و ، ما خدا * لطف خدا و حضرت مولا نديده‌اى\r\nكاظم شو و گله مكن از چرخ « كاظما » * در نام كاظم استى و معنا نديده‌اى \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nكوى وفا\r\n زاهدا ، كم بده اين نسبت تكفير به من * كه در اين عرصه دهد باج شرف ، شير به من\r\nعاشقم دور ز هر كيد و ريا غير از دوست * كه نمىچسبد ، اين وصلهء تزوير به من\r\nرخت سالوس نكردم به برم ، چون مادر * بچشاندست ز پستان وفا ، شير به من\r\nخواجه ! تدبير تجارت به تو باد ارزانى * كه نمانده‌ست ذكر قوّت تحرير به من\r\nآسمان كرده وفا با احدى ، تا چه رسد * اين جفاكار ستم‌گستر اكبير به من\r\nناسپاسان همه در نعمت و مردان به نقم * كه رقم كرده چنين خامهء تقدير به من\r\nمشو آشفته ز تأخير عزيزم ، چو رساند * نامهء مهر تو را نامه‌رسان دير به من\r\nبر سر كوى وفا تا ننشينى شب و روز * مىندانى چه كند اين فلك پير به من\r\nخود ز آه سحر و زارى دل بىخبر است * آنكه تعليم كند نالهء شبگير به من\r\nترسم آخر ز غم عشق تو مجنون گردم * چون دو چشمى نگرد حلقهء زنجير به من\r\n« كاظم » از راه محبّت به تو گويم به خود آ * گوش كن ! گر نكنى گوش ، چه تأثير به من \r\n\r\nندامت\r\n مويم سپيد گشت و ندارم هنوز هم * روى نياز بر در يارم هنوز هم\r\nپشتم خميد و عمر به پايان رسيد و باز * شرمى ز روى يار ندارم هنوز هم\r\nنفس شرور غالب و بخت سيه زبون * آرد برون ز كلّه دمارم هنوز هم\r\nاز بعد شصت سال به بيداى عاشقى * با پاى ريش بر سر خارم هنوز هم\r\nدر راستاى جهل و به ميدان خودسرى * بر مركب خرافه سوارم هنوز هم \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n ساقى نداد بادهء عشقم ز خمِّ « لا » * در انتظار دفع خمارم هنوز هم\r\nچون شمع در گدازم و چون ناى در خروش * نظم و نظام نيست به كارم هنوز هم\r\nچون چاره نيست همچون « كاظم » ز دست خويش * هر روز و شب به داد و هوارم هنوز هم \r\n\r\nعشق علىّ\r\n تا ما به راه عشق علىّ پا گذاشتيم * جز مهر او هرآنچه كه بُد ، واگذاشتيم\r\nخود ره نيافت در دل ما حبّ مال و جاه * اين داغ را به سينهء دنيا گذاشتيم \r\n\r\nدو رباعى در مولد بانوى دوجهان\r\n از مرحمت و لطف خداوند و دود * آمد به جهان خلاصهء بود و نبود\r\nها ! مژده دهيد ، مولد زهرا شد * باعث به تمام خلقت آمد به وجود \r\n* * *\r\n بر ظلمت دهر ، مهر رخشان آمد * بر كالبد عزّ و شرف ، جان آمد\r\nساقى ! قدح باده بياور ، كامروز * ناموس خدا ، نسخهء انسان آمد \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nكاظم ( 1315 )\r\nكاظم حميدى ، فرزند شادروان سيّد محمّد باقر ، در سال 1315 هجرى شمسى در شيراز ديده به جهان گشود . نيايش ، مرحوم حاج محمّد حسن ثقةالاسلام ، از معاريف شيراز و در دورهء اوّل مجلس شوراى ملّى نمايندهء مردم فارس بود . وى در عين حال برادرزادهء شادروان استاد دكتر مهدى حميدى ، شاعر نامدار و توانا و نيكوپرداز ، مىباشد .\r\nكاظم حميدى تحصيلات ابتدايى و متوسّطه را در زادگاهش به انجام رسانيد ، آنگاه براى ادامهء تحصيل راهى تهران شد و به دانشكدهء افسرى راه يافت و پس از گذراندن دورهء دانشكده در سال 1342 با درجهء ستوان دومى فارغ التّحصيل شد و پس از سال‌ها خدمت در ارتش در مشاغل مختلف انجام‌وظيفه كرد و سرانجام در سال 1358 با درجهء سرهنگى بازنشسته گرديد و در حال حاضر در تهران سكونت دارد .\r\nسرهنگ حميدى كه در شعر تخلّص به اسم مىكند ، كار شعر و شاعرى را رسما از سال 1350 شمسى آغاز كرد و با شركت در انجمن‌هاى ادبى علاقه و دلبستگى خود را به شعر و ادب ابراز داشت و در سال 1373 خود به تأسيس انجمن ادبى گلستان سعدى همّت گماشت و به‌عنوان دبير انجمن به فعّاليّت ادبى ادامه مىدهد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nخورشيد عشق\r\n من ز بلبل عاشقى ، از گل صفا آموختم * در ره عشق بتان ، مهر و وفا آموختم\r\nمن همان خورشيد عشقم كز ثريّا تا ثَرى * پرتوافشانى به هرجا بىريا آموختم\r\nچون نسيم صبحگاهان ، لذّت ديدار گل * از هزار نغمه‌خوان شور و نوا آموختم\r\nاز زمانه درد و حسرت ، از كسان نامردمى * ديده‌ام هر روز و ، من شرم و حيا آموختم\r\nهركجا شمعى بود ، بر گردِ آن پروانه است * سوزش و سازش من از پروانه‌ها آموختم\r\nرفته در راه وفا صبر و قرارم ، واى من ! * ز آنكه من در عاشقى راه خطا آموختم\r\nدر فراموشى سرآمد عمر من ، جانا دريغ ! * چون گل خارى به صحرا من بقا آموختم\r\nاز غم هجران گل بلبل نمىخواند دگر * خون دل خوردن از اين دردآشنا آموختم\r\nاز دل‌وجان گفت « كاظم » اين كلام دلنشين * من ز بلبل عاشقى ، از گل صفا آموختم \r\n\r\nساقى بريز باده . . .\r\n جانم به خون نشسته و با من به گفت‌وگوست * دارد هزار شكوه و افغان ز هجر دوست\r\nرفت آن صنم ز پيشم و سالى گذشت از آن * خونين‌دلم ببين كه به جان گرم گفت‌وگوست\r\nباشد عجب ! كه نقش خيالش هنوز هم * در جان من نشسته و هردم به روبه‌روست\r\nگر خون شود دو ديده ، چه جاى تعجب است * مرغ دلم ز هجر گل اينك به هاىوهوست\r\nگفتم نسيم را كه برد بوسه‌اى ز من * بر آن بت فسونگر زيبا كه فتنه‌جوست\r\nمطرب بزن نواى فرح‌بخش و جان‌فزاى ! * ساقى بريز باده از آن مى كه در سبوست\r\nخوش محفلى بود اگرت يار و ساغريست * اين را بداند ، آنكه نگارش به پيش روست\r\nساقى بده از آن مى گلگون كه تا به حشر * دل سوى دوست دارم و چشمم به عفو اوست\r\n« كاظم » ز وصف جلوهء او بيش از اين مگوى * ديدار يار گر كه ميسّر شود نكوست \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nبوسه\r\n ساقى بيا ، ساقى بيا ، يك جرعه ز آن جامم بده * از آب آتش‌زاى خود ، وز آن دو لب كامم بده\r\nلبريز فرما ساغرم ، اى يار سيمين‌پيكرم * ز آن مى كه آتش مىزند ، تسكين آلامم بده\r\nبا مهر و با شعر و سخن ، كم كن ز من رنج و مَحَن * بوسه از آن لعل لبت ، از صبح تا شامم بده\r\nگر مهر من دارى به دل ، تا من نگشتم خاك و گِل * از آن شراب لعل لب ، اى مهربان ! وامم بده\r\nاى لعبت زيباى من ! اى ساغر و صهباى من ! * گر ، مِى نمىبخشى مرا ، از لطف دشنامم بده\r\nصيد توام صياد من ! وا كن تو بند از پاى من * مجنون شدم ، شيدا شدم ، آزادى از دامم بده\r\n« كاظم » بگفت از جان و دل ، گرديده از رويت خجل * صد بوسه ، اى شيرين‌دهن ! ز آن لعل گل‌فامم بده \r\n\r\nسرو ناز\r\n اى نازنين‌گلم ! به گلستان كيستى ؟ * شب تا سحر ، تو ماه شبستان كيستى ؟\r\nاى آيت جمال و كمال و صفا و مهر * آيينهء خيال دل‌وجان كيستى ؟\r\nپنهان چه مىكنى رخ تابان ز چشم من * جانان من بگو ، مه تابان كيستى ؟\r\nبزميست پرستاره ، تو چون ماه در ميان * اى دل ز من بريده ! تو مهمان كيستى ؟\r\nدارم دلى فگار و پريشان چو موى تو * آشفته موى من ! تو پريشان كيستى ؟\r\nحيران نموده‌اى همهء عاقلان شهر * در حيرتم بتا ! كه تو حيران كيستى ؟\r\nچون لاله‌اى ز هجر تو خون مىخورم هنوز * مفتون تو منم ، تو به سامان كيستى ؟ \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n هستى تو سرفراز به باغ گل و چمن * اى سرو ناز من ! تو به بستان كيستى ؟\r\nكى دست من به دامن وصل تو مىرسد ؟ * اى مه‌لقاى من ! تو به دامان كيستى ؟\r\n« كاظم » به ياد روى تو در باغ و گلشن است * اى نازنين‌گلم ، به گلستان كيستى ؟ \r\n\r\nدر آرامگاه حافظ\r\n « حافظ » اى رند خرابات و غزل‌سازِ درى ! * اى كه در مُلك ادب تاج سر هر هنرى\r\nآمدم تا كه زنم بوسه بر آن تربت پاك * غزل ناب و ترت را شنوم از افلاك\r\n« حافظ » اى مرد سخن ! اى شه افكار و غزل * اى كه گشته غزلت تاج غزل‌ها ز ازل\r\nآمدم فال زنم ، وز سخنت بهره برم * سخن و شعر تو را تحفه به هر خانه برم\r\nآمدم سُرمه كنم خاك ره كوى تو را * بشنوم آن غزل و گفته جادوى تو را\r\n« حافظا » هر غزلت معدن لعل است و هنر * سخنت نغز و كلامت همه دُرّ است و گُهر\r\nشه رندانى و ، دنياى غزل تسخيرت * رخنه كرده‌ست در آفاق جهان تأثيرت\r\nهمه دانند كه كس همسر و همتاى تو نيست * كو دلى كز پى تو آمد و شيداى تو نيست ؟\r\nتا كه « كاظم » ز غزلهاى خوشت بهره‌ور است * سخنش چون شكر و هر غزلش شعرِ تر است \r\n\r\nدر مقام عشق ، رسوايى خوش است\r\n بلبلى با گل همىگفت اين سخن * ازچه‌رو هستى پىِ آزار من ؟\r\nروى زيباى تو را تا ديده‌ام * روز و شب از دورىات ناليده‌ام\r\nمن بسى خوردم ز هجرت خون دل * عاشقى زارم ، نىام پيمان‌گُسِل\r\nيار من گر نيستى ، خوارم مكن * گر مرا مرهم نه‌اى ، زارم مكن\r\nدر تب‌وتاب وصالت سوختم * آتشى در جان و دل افروختم\r\nگر نمايى رحمتى از روى مهر * شادىام افزون شود از ماه و مهر \r\n* * *\r\n آمد از گل اين ندا بهر هزار * چند باشى اين‌چنين زار و نزار ؟ \r\n\r\n","description":"","footnote":"","page_name":" 450 ","page_number":450},
  {"content":"\r\n\r\n در مقام عشق ، رسوايى خوش است * عافيت‌سوزى و شيدايى خوش است\r\nبلبلا ! بگذر از اين سوز و گداز * كن صبورى پيشه و با گل بساز \r\n\r\nحرامت بادا\r\n دل به سوداى تو داديم ، حرامت بادا * جان به پرواى تو داديم ، حرامت بادا\r\nعشق و دلدادگى و دولت بىپروايى * به تمنّاى تو داديم ، حرامت بادا\r\nيار من بودى و با من به صفا ننشستى * دل به اغواى تو داديم ، حرامت بادا\r\nسال‌ها حسرت ديدار تو در دل دارم * جان به رؤياى تو داديم ، حرامت بادا\r\nسر و جان و دل و دين ، هرچه كه ما داشته‌ايم * همه در پاى تو داديم ، حرامت بادا\r\nنازپروردهء من ! با منِ دلداده بساز * دل به بالاى تو داديم ، حرامت بادا\r\n« كاظم » از عشق تو رسواى جهان مىباشد * دل به سوداى تو داديم ، حرامت بادا \r\n\r\nخاك وطن\r\n به خون سرخ شقايق ، به آه مظلومان * به لحظه‌ها و دقايق ، به اشك محرومان\r\nقسم به ايزد دانا ، كه هستىام از اوست * خدا و خاك وطن را هميشه دارم دوست \r\n\r\nسرمست\r\n سرمستى من ز عشق جانانهء توست * دل را چه كنم كه مست و ديوانه توست\r\nبر درگه تو آمده اين عاشق زار * سرمست مى الَست ميخانه توست \r\n\r\nبادهء حمرا\r\n گلگون ، رُخ من ز بادهء حمرا نيست * در عشق خدا كسى چو من شيدا نيست\r\nپروانهء عشق او منم در آتش * از سوختن بال‌وپرم پروا نيست \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n\r\nكاظمىكيا ( 1364 )\r\nخانم راضيهء كاظمىكيا در سال 1364 هجرى شمسى در تهران از مادر زاد و در اين شهر به كسب دانش پرداخت . تحصيلات ابتدائى و دورهء راهنمائى و دبيرستان را به پايان رسانيد و در رشتهء طرّاحى به دريافت مدرك ديپلم توفيق يافت .\r\nخانم كاظمىكيا مىگويد از سال 1380 يعنى شانزده‌سالگى با شعر خلوت عجيبى داشتم و سرودن شعر را آغاز كردم و از همان سال با راهنمائى دختر خاله‌ام ( سيّده عذرا حسينى ) كه او نيز در سرودن شعر دستى دارد باتفاق به انجمن ادبى حكيم ناصر خسرو كه استاد ابراهيم ناعم آن را اداره مىكرد رفتم و استاد در راهنمائى و ارشاد من كوشش بسيار كرد و همواره مرا مورد تشويق قرار مىداد بدين‌طريق با شعر و رموز و فنون آن آشنائى يافتم .\r\nكاظمىكيا اضافه مىكند : كه شعر به من حال و هواى ديگرى مىدهد و احساس عجيبى در من به وجود مىآورد و آن را عنايت خداوندى مىدانم كه مرا به سپاس وا مىدارد .\r\n\r\n« عدالت كجاست »\r\n مسير مرا تا به شب راه دادند * به من يك ستاره به تو ماه دادند\r\nبه دست من بينوا پينه بستند * به تو پنبه‌زاران دلخواه دادند \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n و تقسيم ناعادلانه كه هر شب * به تو شور و خنده به من آه دادند\r\nچه شد سهمم از زندگى مُشت خالى ؟ * به تو كوه گندم به من كاه دادند\r\nبه تو برج و گلدسته‌هاى اذان را * به من با خساست كمى چاه دادند\r\nاگر مصلحت بود باشد ، چرا نه ؟ * كز اول خوشى را به گمراه دادند \r\n\r\n« در انتظار يك مرد »\r\n مطرود از بهشتيم با كوله‌بارى از درد * آن هم فقط براى يك خوشه گندم زرد\r\nشيطان كه ديد ما را فكر تقاص افتاد * با يك فريب شيرين در عمر گرم يا سرد\r\nدستان وحشى خاك ما را اسير خود كرد * بر زخم ما نمك زد اين روزگار نامرد\r\nآيا عدالت اين است ؟ ناخواسته بيفتيم * روى كوير غربت آن هم بدون همدرد ؟\r\nگرچه سپيده بوديم صاف و زلال و روشن * چون آيينه ولى شد چشمانمان پر از گرد\r\nمائيم و جز صبورى گويا نمانده راهى * ما منتظر نشستيم در انتظار يك مرد \r\n\r\n« دستِ خالى »\r\n حالا كه سينه‌مان هست از مهر و عشق خالى * كز كرده جاى اميد اندوه لاابالى\r\nوقتى به روى ديده قفل نديده‌ها هست * حتى به روى لبها خورده‌ست مهر لالى \r\n\r\n","description":"","footnote":"","page_name":" 453 ","page_number":453},
  {"content":"\r\n\r\n مانند ابر اميد مىبارد عشق بر من * وقتى پُرم ز نفرت وقتى نمانده حالى\r\nبىتو پُرم ز خالى حتى اگر بگيرم * در دست آسمان را با بىپرى و بالى\r\nاى عشق گفته بودى مىآيى از افق‌ها * مىسازىام دوباره از نو و دست خالى\r\nتو آمدى ولى من دورم ز مرز بودن * شايد بگيرم از خود بر خويش انتقالى \r\n\r\n« معجزه »\r\n زيباتر از پروانه‌اى چون سايه‌اى بالاى سر * با چشم‌هاى نافذ خود مىكنى بر من نظر\r\nما هم ز پشت شب بيا با بالهاى آشتى * دستان سردم مال تو تا مرز روياها ببر\r\nاى چلچراغ مطمئن اى آفتاب روز و شب * شبهاى ترديد مرا با « معجزه » كردى سحر\r\nبىتو دوباره فاصله از نو شكوفا مىشود * خوبم مبادا بشكنى در هاىوهوى اين سفر\r\nهرچند سختم مثل كوه اما مبادا بىتو من * چشمان خود را واكنم حتى به ديوار رو به در\r\nچشمانمان آئينه و لبهايمان پرخنده باد * هرچند مىبارد به ما بارانى از بيم و خطر \r\n\r\n« كابوس »\r\n دوباره من به پاى دل ، نشسته زار مىزنم * براى دورى از همه به خود حصار مىزنم\r\nبراى من نهال دل شكوفه مىدهد چه سود ؟ * كه من براى حجله‌ام شكوفه دار مىزنم\r\nنمانده قدرت پَرش از ارتفاع غصه‌ها * اگرچه دوست دارمت ، تو را كنار مىزنم\r\nنبين كه قوتى دگر براى من نمانده است * ز زخمهء شكستنم ، به سينه تار مىزنم !\r\nتو سبز مىشوى پر از بهار و خنده و شكوه * و من كه از خزان پُرم دم از بهار مىزنم\r\nكسى نشد رفيق من براى لحظه‌هاى غم * براى دورى از همه به خود حصار مىزنم \r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\n« زندان گور »\r\n پريدنم ز قفس بىبهانه ممكن نيست * رسيدنم به تو بىآب و دانه ممكن نيست\r\nببين كه پاى دلم سُست مىشود گاهى * بدون عشق نشستن به خانه ممكن نيست\r\nرها شدم ز خود اما قدم‌قدم ، نابود * رسيدنم به تو در اين زمانه ممكن نيست\r\nنمىشود بسرايم ز سبزى چشمت * در اين كوير پر از غم جوانه ممكن نيست\r\nببين ! پرندهء باران دگر نمىخواند * به آسمانِ هميشه ، كرانه ممكن نيست\r\nهميشه عابر شب كوچه‌هاى بيراهيم * نيارسيدن ما سوى خانه ممكن نيست \r\n\r\nره‌توشه\r\n در طلوع بىكسىها عشق تو ره توشه‌ام شد * عاشقت بودن هميشه كاسبى پيشه‌ام ، شد\r\nبا تو آئينه شدم از ، مرز زشتىها گذشتم * سرزمينى از بهشت آشنائى بيشه‌ام شد\r\nمىچكيد از آسمان بىوفائى سنگ هجران * چون تو بودى در كنارم سنگ ، بار شيشه‌ام شد\r\nقد كشيدم در كنارت مثل سرو سبز جنگل * وسعت خاك زمين عاشقىها ريشه‌ام شد \r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nكافى ( 1346 )\r\nغلامرضا كافى ، در سال 1346 هجرى شمسى در شهر بابك از توابع استان كرمان قدم به عالم حيات گذاشت . تحصيلات ابتدايى و متوسّطه را در زادگاهش به انجام رسانيد ، ازآن‌پس براى ادامهء تحصيل وارد دانشگاه شيراز شد و در رشتهء ادبيّات فارسى به تحصيل پرداخت و در سال 1370 با اخذ درجهء ليسانس فارغ التّحصيل شد .\r\nكافى از كودكى علاقه و دلبستگى زيادى به شعر داشت . پدرش نيز در تشويق فرزند كوتاهى نكرد و سرانجام از سال 1366 با ورود به دانشگاه سرودن شعر را آغاز كرد و از سال 1368 با انجمن ادبى شعراى انقلاب شيراز ، معروف به انجمن دلگشا ، همكارى نمود و به عضويّت آن انجمن درآمد .\r\nكافى از سال 1369 مسئوليّت انجمن شعر جهاد دانشگاهى فارس را عهده‌دار گرديد و بيشتر در قالب‌هاى غزل و مثنوى و دوبيتى و رباعى طبع‌آزمايى مىكند و در سرودن شعر از استعداد و توانائى كافى برخوردار مىباشد . مجموعه‌اى از اشعار خود را جمع‌آورى كرده و زير چاپ است كه قريبا منتشر خواهد شد .\r\n\r\nكم‌كم . . .\r\n تو در من آن تب گرمى ، كه آبم مىكند كم‌كم * نگاهت نيز چون مستى ، خرابم مىكند كم‌كم\r\nتو در من آه و افسوسى ، تب شب‌سوز فانوسى * و مىترسم ز كابوسى ، كه خوابم مىكند كم‌كم \r\n\r\n","description":"","footnote":"","page_name":" 456 ","page_number":456},
  {"content":"\r\n\r\n من و اين غدّهء چركين ، طبيبم بر سرِ بالين * كمى مضطر ، كمى غمگين ، جوابم مىكند كم‌كم\r\nببار اى پاكى شبنم ! به برگ و بار من نم‌نم * كه اين گرماى طاقت‌سوز ، آبم مىكند كم‌كم\r\nكويرم ، حسرت آبم ، نمك را برنمىتابم * عطش ، آخر گرفتارِ سرابم مىكند كم‌كم\r\nكسى زخم مرا مرهم نمىخواهد كه بگذارد * و اين آتش كه مىبارد ، كبابم مىكند كم‌كم\r\nمنم چون كهنه‌ديوارى ، به‌جا از قلعه‌هاى سنگ * كه باد و آفتاب اينجا خرابم مىكند كم‌كم\r\nتو شيرينى و من فرهاد ، هر دو مىرويم از ياد * و مىبينم كه دست مرگ خوابم مىكند كم‌كم \r\n\r\nخواب سُرمه\r\n شراب از خنده مىگيرم نگاه آبدارت را * به خواب سرمه مىبندم پروبال غبارت را\r\nغبار رفتنت را موج برمىخيزد از صحرا * كه بر اشكم گذر دادى ركاب راهوارت را\r\nنسيم لطف پنهان است در زخم عميق عشق * شكوفا كن به آبِ تيغ ، باغ بىبهارت را\r\nتو در عمق كدامين درّه مىخوانى كه مىآرد * نسيمى خسته و محزون ، رديف نبض تارت را\r\nصداى شيههء تلخيست در اين دشت پيچيده * بگو اى يال و بر خونين ، چه كردى تك‌سوارت را\r\nچه محزون مىنوازد در پگاهِ گرگ‌وميش و دشت * شبانِ نِىزنى اينجا روان بىقرارت را\r\nمن امّا صوفى آن خانقاهم در نشيب كوه * كه در هر خلسه مىميرم حضور سايه‌وارت را\r\nغرور گيسوانش را اگر اى كوه مىديدى * چنين افشان نمىكردى شِلال آبشارت را \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n مرا زخمى رها كردى به پاى دار آويشن * چرا با خود نبردى لاش خونين شكارت را ؟\r\nو تو ليلا نديده مُردى و يك صبح بارانى * چريد آهوى تنهايى علف‌هاى مزارت را \r\n\r\nنذر امام زمان عليه السّلام\r\n باز بوى بهار مىآيد * بوى گيسوى يار مىآيد\r\nسايه‌اى در غبار مىآيد * بوى آن تكسوار مىآيد \r\n* * *\r\n مىوزد روح آب از يثرب * مرد توفان ركاب از مغرب\r\nمىرسد پرشتاب از يثرب * مىدمد آفتاب از مغرب \r\n* * *\r\n فتنه هرچند خصم تحريك است * جاده هرچند موى باريك است\r\nآسمان گرچه فتنه تاريك است * صيحه آمد كه صبح نزديك است \r\n* * *\r\n گرچه جان بر بلا سپر كرديم * خم به ابروى خود نياورديم\r\nتشنهء تيغ آن ابَرمرديم * ما كه از عشق برنمىگرديم \r\n* * *\r\n سر نبايد كه باز بستانيم * چون غبارش مگر برافشانيم\r\nعشق را راه و رسم اگر دانيم * « سر ببازيم و رخ نگردانيم » \r\n* * *\r\n بىتو آن داغ ديده‌ام كه مپرس * نفس آتش تپيده‌ام كه مپرس\r\n« درد هجرى كشيده‌ام كه مپرس * زهر هجرى چشيده‌ام كه مپرس » \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n باز بوى بهار مىآيد * بوى گيسوى يار مىآيد\r\nسايه‌اى در غبار مىآيد * بوى آن تكسوار مىآيد \r\n* * *\r\n از دل شب عبور خواهد كرد * خاك را ناصبور خواهد كرد\r\nشهر را غرق نور خواهد كرد * عشق روزى ظهور خواهد كرد \r\n* * *\r\n برق شب‌سوز بين سلاحش را * حكم خون ستم مباحش را\r\nبانگ « حَىِّ عَلَى الفَلاح » اش را * آتش نعل ذوالجناحش را \r\n* * *\r\n اى همه در هوس به خود مشغول * « كُلُّكُم راع كُلُّكُم مَسئول »\r\nعشق مانده‌ست از شما مسلول * « اين‌َها طالِبُ دَمِ المَقتُول » \r\n* * *\r\n او و هركس كه هست يارش نيز * تيغ خون‌ريز ذوالفقارش نيز\r\nمركب آسمان غبارش نيز * سيصد و سيزده سوارش نيز \r\n* * *\r\n مىرسد تا كسى ستم نكند * كفر و اسلام را به هم نكند\r\nحمله بر عصمت حرم نكند * سرّ خورشيد را علم نكند \r\n* * *\r\n مىرسد خواب جيفه را گيرد * دست اهل صحيفه را گيرد\r\nتا مهار خليفه را گيرد * انتقام سقيفه را گيرد \r\n* * *\r\n مىرسد تا ستم تقيّه كند * و علىّ عليه السّلام نقل شقشقيّه كند\r\nذو العطا دست بر عطيّه كند * مصطفى صلّى اللّه عليه و آله عزم بر سريّه كند \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n تا كه پاى گريز را بندد * به كمر تيغ تيز را بندد\r\nزخم خونابه‌ريز را بندد * بازوى آن عزيز را بندد \r\n* * *\r\n مىرسد مير كاروان باشد * بر سر عشق سايبان باشد\r\nدر ره شام ساربان باشد * زينب از خصم در امان باشد \r\n* * *\r\n بايد آن روز آتش انگيزيم * كفر و الحاد را به هم ريزيم\r\nمرده ، زنده ، به او درآميزيم * از كفن تيغ بسته برخيزيم \r\n* * *\r\n نفسى در گدازه تر كن ، عشق * در دل سنگىام اثر كن ، عشق\r\nغزلى عاشقانه سر كن ، عشق * و مرا باز شعله‌ور كن ، عشق \r\n* * *\r\n آتش‌آلود عشق مىآيد * دوست فرمود : عشق مىآيد\r\n« آه ! چون رود عشق مىآيد * دير يا زود ، عشق مىآيد » \r\n\r\nدلى براى عشق\r\n نه سر دارم براى سرافرازى * نه مال و جاه و سوداى مجازى\r\nمن از انبوه نعمت‌هاى عالم * دلى دارم براى عشق‌بازى \r\n\r\nاين عشق\r\n مرا چون شعله دربر دارد اين عشق * نمىدانم چه در سر دارد اين عشق\r\nرها سازم مرام شاعرى را * اگر دست از سرم بردارد اين عشق \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nكاكايى ( 1342 )\r\nعبد الجبّار كاكايى در سال 1342 هجرى شمسى در شهر ايلام پا به عرصهء حيات گذاشت . تحصيلات ابتدايى و دورهء متوسّطه را در زادگاهش به انجام رسانيد ، ازآن‌پس در بيست‌سالگى براى ادامهء تحصيل رهسپار تهران شد و نخست پس از گذراندن دورهء تربيت معلّم به دانشگاه راه يافت و در رشتهء ادبيّات فارسى تحصيل دانش را پى گرفت و در سال 1368 به دريافت دانشنامهء ليسانس توفيق يافت .\r\nعبد الجبّار كاكايى از سال‌هاى نوجوانى قدم در وادى شعر و شاعرى نهاد و همكارى او با مطبوعات نيز از زمانى كه در تهران به تحصيل اشتغال داشت آغاز گرديد و آثارش از شعر و قصّه و نقدهاى ادبى در نشريه‌ها و مجلّه‌ها به چشم مىخورد . پس از پيروزى انقلاب اسلامى فعّاليّت‌هاى ادبى و هنرىاش افزون گرديد و با حوزهء هنرى سازمان تبليغات اسلامى همكارى نزديك كرد و نخستين مجموعهء شعرش به نام « مرثيهء روح » از طرف حوزهء هنرى تهران طبع و نشر گرديد و در سال 1369 دومين مجموعهء شعرش به نام « آوازهاى واپسين » توسّط نشر همراه منتشر شد كه هر دو مجموعهء شعر يا استقبال زيادى روبه‌رو گرديد .\r\nكاكايى در سرودن شعر كلاسيك و نو ، هر دو ، طبع‌آزمايى مىكند و در اين قسمت توانايى و مهارت خود را نشان داده و شعرش مورد توجّه دوستداران زيادى قرار گرفته و در كارش همواره موفق بوده است .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nكاكايى در مورد مجموعهء شعر « آوازهاى واپسين » خود چنين مىگويد : « آوازهاى واپسين نماد استحالهء روح يك انسان است ، در پى يافتن يك حقيقت انكار شده ؛ جستنى هميشگى و نايافتنى ابدى ؛ واپسين ترنّم سوختن و شكستن و مستحيل شدن در خاك ؛ گريزى در خويش و زيستن با سرشتى مبهم ، مثل يك نشانه از مسلكى گم‌شده . »\r\nاينك نمونه‌هايى چند از شعر او :\r\n\r\nمرز انتظار\r\n آهسته از غبار گذشتند * ياران بردبار گذشتند\r\nاز مرزهاى روشن ديدار * روزى هزار بار گذشتند\r\nمثل نسيم بىخود و سرمست * از سيم‌خاردار گذشتند\r\nبا يك بغل بشارت و لبخند * از مرز انتظار گذشتند\r\nمثل ترنّم شب يك رود * بر خواب كوهسار گذشتند\r\nاز صخره‌هاى ساحل خاموش * چون موج انفجار گذشتند \r\n\r\nسكّهء خورشيد\r\n صبح ، روى از ستاره تافته است * شهرى از سپيده تافته است\r\nگشته در معبر سپيده و شب * سكّه‌اى سرخ و زرد يافته است\r\nسرخ و زرد است سكّهء خورشيد * بس‌كه در كوره‌هاى تافته است\r\nسايه‌ها تكّه‌پاره‌هاى شب‌اند * تيغ خورشيدشان شكافته است\r\nباز با پولك ستاره ، غروب * تكّه‌ها را دوباره بافته است \r\n\r\nياس افسرده\r\n بجوييد در من كسى مرده است * كه بوى تعفّن مرا برده است \r\n\r\n","description":"","footnote":"","page_name":" 462 ","page_number":462},
  {"content":"\r\n\r\n و باغِ بهارآورِ دستِ من * پر از نسترن‌هاى پژمرده است\r\nز بس بىخيال غزل خفته‌ام * دل واژه‌ها از من آزرده است\r\nشب ديگرى بىسرودن گذشت * شبى كه پر از يأس افسرده است\r\nو يك برگ از دفتر عمر من * در آغاز يك صبح تا خورده است \r\n\r\nسرود واپسين\r\n عطش رخنه كرده‌ست در من * فسرده‌ست شوق شكفتن\r\nفروريخت گلبرگ‌هايم * بر اين خاك سرد سترون\r\nزليخاى بىرحم پاييز * دريده‌ست پيراهن من\r\nچو آيينه‌اى سنگ خورده * پُرَم از صداى شكستن\r\nبه پايانِ بودن رسيدم * همين است پايان بودن ! \r\n\r\nكاروان اشك\r\n عمرى اسير چاه خودم بودم * گودال قتلگاه خودم بودم\r\nچشمم به هيچ سوى نمىگرديد * آيينهء نگاه خودم بودم\r\nتا نام بىهويت يك شاعر * سنگين‌ترين گناه خودم بودم\r\nچون سرو سركشيده ولى غمگين * هم ارتفاع آه خودم بودم\r\nدر خويش مىشكستم و مىرفتم * تنها پناهگاه خودم بودم\r\nاى كاروان اشك ، مرا درياب ! * عمرى اسير چاه خودم بودم \r\n\r\nآيينه\r\n به آن چشم بيدار در خون نشسته * مريد نگاه توام ، چشم‌بسته\r\nنصيب من است از بيابان وصفت * لبى سخت تشنه ، تنى سخت خسته\r\nگذشتند دلبستگانِ نگاهت * پرستووش از بام‌ها ، دسته‌دسته \r\n\r\n","description":"","footnote":"","page_name":" 463 ","page_number":463},
  {"content":"\r\n\r\n تو آيينه‌اى ، آتشى ، آفتابى * شكوفا و شفّاف و از خويش رسته\r\nنگاه مرا برده تا بىنهايت * در آن چشم ، آيينه‌اى نقش بسته\r\nشكوفا شد از موسم چشم‌هايت * بهارى كه در شاخه‌هايم نشسته \r\n\r\nنفس سحر\r\n شادمان است دلم ، ماتم اگر بگذارد * يا خيال تو شبى ، يك‌دم اگر بگذارد\r\nخاطر سينه مشوّش شود از نالهء دل * پاى نازك به حريم غم اگر بگذارد\r\nبا خيال نفس گرم سحر شرمش باد * چشم دل پلك به روى هم اگر بگذارد\r\nشيوهء مرحمت اگر كريمان درش * لطف محض است دلا ! عالم اگر بگذارد\r\nمىشكوفد غزلى آينه‌پرداز درون * نازنين طبع ظريف غم اگر بگذارد\r\nگرمى شرم و حيا سرخ كند چهرهء گل * آفتاب است گل اين شبنم اگر بگذارد \r\n\r\nعقوبت\r\n بازهم يارى كنيد اين‌بار ايمان مرا * چاره‌اى سازيد وجدان پشيمان مرا\r\nبس‌كه شد پيراهنم آلوده با بوى گناه * برنمىتابد شفاعت نيز دامان مرا\r\nكاش تيغ اعتقادى پاك از هم مىشكافت * در مسير پاسدارى ، فرق وجدان مرا\r\nكاش وقتى چشم وا مىكردم از فرط هوس * طعمهء شمشير مىكردند چشمان مرا\r\nبس‌كه با شدّت گسستم رشتهء پيمان خويش * اعتمادى نيست ديگر بار ، پيمان مرا\r\nبعد از اين در كوچه‌هاى بىكسى پيدا كنيد * طفل احساساتى از خود گريزان مرا\r\nانتظارم از شما اين است تا باور كنيد * گريه‌ها و سربه‌زيرىهاى پنهان مرا \r\n\r\nداغ دل\r\n آتشم ؛ در بندبند جان و تن پيچيده‌ام * شعله‌ام ؛ در تاروپود پيرهن پيچيده‌ام\r\nشوق بىپرواى فرهادم ؛ كه در كوه جنون * لاله‌آسا ، داغ دل را در كفن پيچيده‌ام \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n سينهء بىتاب توفانم ؛ كه از گرد و غبار * پرده‌اى بر تاروپود خويشتن پيچيده‌ام\r\nكس نپيچيده‌ست از اشك زلال خويشتن * پيرهن بر قامت آهى كه من پيچيده‌ام\r\nدست‌هاى بستهء نيلوفرم ؛ كز بىكسى * حلقه‌آسا بر گلوى خويشتن پيچيده‌ام\r\nدردمندم ؛ درد در جان هنر پاشيده‌ام * گردبادم ؛ گرد بر گرد سخن پيچيده‌ام \r\n\r\nآواز قنارى\r\n صبح در پنجره‌ها پيدا نيست * هيچ‌كس منتظر فردا نيست\r\nزير اين سقف سكوت است و سكون * ردّ پرواز كسى پيدا نيست\r\nآه ! در منطق پرواز ، دگر * بال‌وپر سوخته‌اى جز ما نيست\r\nآه ! در حافظهء زرد درخت * برگ آواز قنارىها نيست\r\nتهى از خويش چو آيينه شدم * پشت آيينه كسى پيدا نيست\r\nمن به تنهايى عادت دارم * غم يك امشب من ، تنها نيست\r\nمىزنم كوبهء ترديد به دار * درِ امّيد به رويم وا نيست \r\n\r\nجنون\r\n هوايى كآتشين شد در سرِ ما * در آتش گستراند بستر ما\r\nهزاران سال بعد از مرگ بينى * جنون مىجوشد از خاكستر ما \r\n\r\nآتش گرفتم\r\n چو عشق آموختم ، آتش گرفتم * چو داغ افروختم ، آتش گرفتم\r\nچه گويم ! شعله از خاكسترم ريخت * خدايا سوختم ، آتش گرفتم \r\n\r\nانتظار\r\n از گور برانگيخته‌اى را مانم * در دامنت آويخته‌اى را مانم\r\nفرسوده شدم از انتظارت برگرد * آغوش فروريخته‌اى را مانم \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nآيهء يأس\r\n جان دادن او ، كنايهء يأس نبود * با او اثرى ز سايهء يأس نبود\r\nآن لحظه كه جان در گروِ عشق نهاد * در سورهء چشمش آيهء يأس نبود \r\n\r\nآفتاب\r\n هرچند دلت به آب نزديك‌تر است * پيوسته به اضطراب نزديك‌تر است\r\nاز دل به درآى مست و در ديده نشين * كاين خانه به آفتاب نزديك‌تر است \r\n\r\nشيدايى - 1\r\nدر پيچ‌وتاب مىشكند ساقهء تنم\r\nچونان كه درد ماندن\r\nزانوى تاك را\r\nديريست چو درخت\r\nاز ريشه عاشقم\r\nمفهوم خاك را\r\nترانهء موزون\r\nاى سرو !\r\nاى ترانهء موزون !\r\nاين دست‌هاى يخ‌زدهء مرموز\r\nاز دودمان كهنهء پاييزند\r\nكاين گونه برگ‌هاى صداقت را\r\nدر فصل چشمهاى تو مىريزند .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nشيدايى - 2\r\nگفتى :\r\nآواز اين پرنده\r\nمثل حضور مبهم تنهايى است\r\nبا دست خود گلوى قنارى را\r\nاز حجم استخوانى تن كندم .\r\nگفتى :\r\nدر خطّ استوايى هر سينه\r\nروز ورود عشق چه رؤيايى است\r\nبا دست خود دريچهء هر دل را\r\nاز چهارچوب تنگ بدن كندم .\r\nگفتى ، دوباره گفتى :\r\nاينجا چقدر بىتو تماشاييست\r\nبا دست خويش ، خود را\r\nدر لحظهء شكوفه شدن كندم .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nكامران ( 1340 )\r\nكاظم كامران شرفشاهى كه به كامران شهرت يافته است در دوازدهم ارديبهشت ماه سال 1340 هجرى شمسى در تهران چشم به جهان گشود .\r\nپدرش عبد اللّه شرفشاهى اديب و روزنامه‌نگار و صاحب امتياز و مدير مسئول روزنامه‌هاى « شمال ايران » و « رستاخيز خوزستان » در هنگامهء پرآشوب دهه سال 1320 بود كه در آبانماه سال 1348 چشم از جهان فروبست و در قم به خاك سپرده شد .\r\nكامران تحصيلات ابتدائى و دورهء متوسطه را به پايان رسانيد ازآن‌پس در رشتهء علوم ارتباطات به تحصيل ادامه داد و به اخذ مدرك ليسانس توفيق يافت وى درباره فعاليت‌هاى خود چنين مىگويد : « من علاوه بر فعاليت ادبى در رشته‌هاى تئاتر و سينما و خوشنويسى نيز تجربه اندوخته‌ام امّا فعاليت‌هاى ادبى خود را به‌طور جدّى از سال 1366 با همكارى با نشريات معتبر از طريق چاپ شعر ، مقاله ، داستان و نقد ادبى آغاز كرده‌ام و هنوز هم ادامه دارد ، اشتغال در مطبوعات در سمت‌هاى گوناگون همچون سردبيرى ، مدير اجرائى ، دبير سرويس ادبى و هنرى به همراه مديريت و دبيرى چند جشنواره و همايش ادبى از جمله مهمترين فعاليت‌هاى من در طى اين سالها بوده است . »\r\nكامران گزيده‌اى از اشعار كلاسيك و نو خود را در سال 1378 توسط نشر نيسان\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nطبع و نشر كرد و نيز دو مجموعه ديگر به نامهاى « شقايق و شكيبائى » و « باران ترنم » آمادهء چاپ كرده است و همچنين گزيده‌اى از اشعار شاعران معاصر پيرامون « كار و كارگر » تحت عنوان « دسترنج » تدوين نمود كه قصد چاپ آن را دارد و نيز كتابى درباره شرفشاه دولايى به نام « سيرى در زندگانى شرفشاه دولايى » شاعر و عارف قرن هشتم هجرى تأليف كرده است .\r\n\r\nمونس لحظه‌ها\r\n شب همه‌شب به دل مرا ، حسرت گفتگوى تو * خواب نمىبرد مرا ، ديده به جستجوى تو\r\nتو به قضاى روزگار رفتى و قلب بىقرار * خواهش گريه مىكند بر سر خاك كوى تو\r\nدورى تو توان و تاب از من ناتوان گرفت * مانده خيال خام من در خم تار موى تو\r\nهر نفس از فراق تو مرده و زنده مىشوم * زندگى دوباره‌ام جرعه‌اى از سبوى تو\r\nداروندار من توئى ، يوسف حسن ، هم تويى * باد صبا اگر دهد مژده مرا به بوى تو\r\nگوشه انزوا مرا بىتو عذاب مىدهد * مونس لحظه‌هاى من خاطرهء نكوى تو\r\nهمچو پرنده‌اى مدام شاخه به شاخه مىپرم * پرزدنم بهانه‌اى تا كه رسم به‌سوى تو \r\n\r\nانتظار\r\n فصل پائيز است و اينك باز درد تازه‌اى * بين بودن‌ها ، نبودن‌ها ، نبرد تازه‌اى\r\nباز مىپرسم ز ياران مهربانىها چه شد ؟ * نيست پاسخ باز جز لبخند سرد تازه‌اى\r\nغرق زنگار است اين آئينه‌هاى روبرو * مىنشيند هر نفس بر لوح گرد تازه‌اى\r\nمكر مىبارد بر اين صحراى غفلت روزگار * مىفريبد ساده‌لوحان را شگرد تازه‌اى\r\nآه ، مىپاشد همه شيرازهء عمر عاقبت * غير پاى مرگ اينجا نيست ردّ تازه‌اى\r\nواى از اين جنجال بىمعنا ، از اين تقصيرها * عذرها سرپوشمان بر دير كرد تازه‌اى\r\nمىنويسم با سرانگشتان لرزان « انتظار » * كاش مىآمد سوارى ، رادمرد تازه‌اى\r\nمىربايد عقل ما را بازهم چوگان عشق * باز بايد باخت در اين عرصه نرد تازه‌اى \r\n\r\n","description":"","footnote":"","page_name":" 469 ","page_number":469},
  {"content":"\r\n\r\n محفل اندوه ما گرم است اى ناباوران * مىرسد هر لحظه بر اين جمع فرد تازه‌اى \r\n\r\nسجدهء سرخ\r\n شب كوفه سنگين و خاموش بود * شب كوفه غمگين و بىجوش بود\r\nشب كوفه لبريز درد سكوت * نشسته بر امواج سرد سكوت\r\nشب كوفه بس مات و ژوليده بود * تو گوئى ستاره پلاسيده بود\r\nو انگار آن شب طلوعى نداشت * و بر عشق گوئى خضوعى نداشت\r\nدر اين تيره‌شب نخل‌هاى كريم * برآشفته از هاىهاى نسيم\r\nشنيدند آواى مولا على * مناجات و نجواى مولا على\r\nعلى در دعا بىخود از خويش بود * امير زمان بود و درويش بود\r\nبراى يتيمان پدر بود على * به درياى هستى گهر بود على\r\nعلى مرد تقوا و علم و عمل * على شير صفين و بدر و جمل\r\nعلى مظهر عدل و داد و كرم * على دشمن شرك و ظلم و ستم\r\nهماورد او در جهان كس نبود * بسان على بىگمان كس نبود\r\nعلى خسته از حيله و زور بود * على بىگمان آيت نور بود\r\nعلى كوهى از غصّه در سينه داشت * به سينه دلى همچو آئينه داشت\r\nبر آن چهرهء غرق در خون قسم * بر آن سجدهء سرخ و گلگون قسم\r\nعلى را صداقت به كشتن كشاند * هم او را عدالت به كشتن كشاند \r\n* * *\r\n . . . ازآن‌پس شب كو جاويد شد * سيه‌تر ز تزوير و ترديد شد\r\nحديث شب كوفه پردرد و سوز * روان‌سوزتر ز آتش نيمروز . . . \r\n\r\nفصل غربت\r\n شكستى دريغا مرا ، باورم را * نمىديد چشمت نگاه ترم را \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n و گلبرگها اهل سازش نبودند * نمىخواست گلدان گل پرپرم را\r\nشب رفتنت شام سرد عزا بود * و آكند از غم شب ديگرم را\r\nسپردم دلم را به رگبار باران * كه پيوسته مىشست خاكسترم را\r\nو با آه سردى سرودم دريغا * و سوزاندم از خشم تو دفترم را\r\nپرستوى دل ميل ماندن ندارد * خزانم سراسر ، ببين آذرم را\r\nو تقدير بود آنكه من پى نبردم * ربوده ز انگشت ، انگشترم را\r\nاگر شانه‌هاى تو با من غريب است * به زانوى غم مىگذارم سرم را\r\nچرا آسمان را نگه مىكنى باز ؟ * به هم دوخت تير تو بال‌وپرم را \r\n\r\nشكوه\r\n شكوه سبزه‌زاران است در او * زلال چشمه‌ساران است در او\r\nتمام آيه‌هاى سرخ اشراق * عيان گويم ، بهاران است در او \r\n\r\nعاشورا\r\n كنار علقمه غوغاست زهرا * چه گويم محشر كبراست زهرا\r\nزمين و آسمان‌ها غرق خون شد * و اينك ظهر عاشوراست زهرا \r\n\r\nغنا\r\n غنا مىتراود از نگاهم * نگاه تيره‌تر از رنگ آهم\r\nنمىفهمد چرا حرف دلم را * خدايا از نگاه گاه‌گاهم \r\n\r\nدعوت\r\n بيا جانم بيا ديوانه باشيم * شراب عشق را پيمانه باشيم\r\nبه ياد لحظه‌هاى رفته از دست * ازاين‌پس ساكن ميخانه باشيم \r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nتبسّم\r\n بهار آمد گره از چهره وا كن * پرستوهاى شادى را صدا كن\r\nكدورت را برون ريز از دل خويش * لبت را با تبسّم آشنا كن \r\n\r\nانتخاب\r\n عمريست زمانه در عذاب من و توست * گرماى زمين از التهاب من و توست\r\nآن قصّه كه كهنگى ندارد هرگز * سوگند به عشق انتخاب من و توست \r\n\r\nمولا\r\n سرچشمهء عدل و مهر و تقواست على * بر اهل نماز عشق مولاست على\r\nدر وسعت عشق او جهان حيرانست * دنيا همه قطره است و درياست على \r\n\r\nنذر ام ابيها فاطمهء زهرا عليهما السّلام كوثر\r\nزمين هنوز\r\nدر خاطر خويش مىكاود\r\nو جز تو نمىيابد\r\nكه سزاوارترينى\r\nاى مادر پدر\r\nهمراز غصّه حيدر\r\nاى كوه استقامت\r\nتنديس پاكى و عفت\r\nتو آمدى كه بگوئى\r\nاين‌گونه پاك نيز مىتوان بود\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاى پهن‌دشت عاطفه\r\nاز طلوع مكّه\r\nتا غروب مدينه\r\nچه گذشت بر تو\r\nكه يادت\r\nچشم را به ميهمانى باران مىبرد . . .\r\n\r\nتقديم به پيشگاه امام عصر ( عج ) و دوباره\r\nمىآيى\r\nو جهان زير پاى تو\r\nسبز مىشود\r\nسراسيمه گشوده مىشود\r\nچشم‌هاى كابوس‌زده\r\nبه شوق پابوست\r\nدر انتهاى هستى\r\nكه ابتداى دوبارهء توست . . .\r\nآنگاه كه واژه‌ها دوباره معنا مىشوند\r\nو جهان به عطر نرگس\r\nدوباره با عدالت آشتى مىكند\r\nو دوباره . . .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nكامران ( 1350 )\r\nكامران تكوك در سال 1350 خورشيدى در خانواده‌اى وَلود كه وى نهمين و آخرين فرزند خانواده بشمار مىرفت در شهر كرمانشاه پا به عرصهء حيات گذاشت .\r\nپدرش حاج مرتضى تكوك سردفتر اسناد رسمى صاحب قريحه و ذوق سرشار شاعرى كه تنها به سرودن شعر كردى مىپردازد وى اشعار سياسى و اجتماعى زمان را در قالب طنزهاى لطيف برشتهء نظم مىكشد و آن‌گونه كه شاعر نامور و تواناى كرمانشاهى يد اللّه عاطفى مىگويد اين اشعار خواندنى و شنيدنى است و از لطف خاصّى برخوردار است .\r\nكامران تحصيلات ابتدائى و دوره متوسطه را به پايان رسانيد خود مىگويد تحصيلات متوسطه‌ام هم‌زمان با جنگ ايران و عراق آغاز شد كه همواره صداهاى مهيب انفجار بمب از گوشه و كنار شهر به گوش مىرسيد و آرامش ساكنان شهر را بهم مىريخت در چنين شرايطى دوره متوسطه را به انجام رسانيدم .\r\nكامران در سال 1370 در كنكور دانشگاه شركت كرد و در رشته تربيت بدنى و علوم ورزشى پذيرفته و به دانشگاه آزاد بروجرد عزيمت كرد و به تحصيل ادامه داد و فارغ التحصيل شد و پس از خدمت سربازى مىگويد : « مانند اكثر جوانان به دنبال كار مىگشتم سرانجام به شغل پدر روى آورده و در دفترخانه اسناد رسمى مشغول به كار شدم » .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nكامران قريحه شاعرى را از پدر به ارث برده و چون از استعداد و ذوق سرشارى برخوردار است توانسته گامهاى موفّقى در اين رهگذر بردارد وى در سال 1380 نخستين مجموعهء اشعار خود را بنام « سپنتا سرود » به زيور چاپ آراست و منتشر كرد .\r\nكامران با اينكه در آغاز جوانى است از خلال مضامين اشعارش سايهء غم و اندوه و يأس و حرمان به چشم مىخورد در عين حال به شعرش لطف خاصّى بخشيده است .\r\n\r\nكهنه درد\r\n قصّهء غصّه‌هاى دورانم * كهنه دردى بدون درمانم\r\nعالم اين ژرفناى بىپايان * گشته همچون حصار و زندانم\r\nاز چنين بودنى ملال‌آور * ديگر از جان و دل پشيمانم\r\nگويم اى دل بگو چه مىطلبى * تا بيابم به چنگ و دندانم\r\nپاسخى مىدهد شگفت‌آور * كه نمىخواهم و نمىدانم \r\n\r\nآرزو\r\n آرزوى ما در اين دنيا ، سرابى بيش نيست * حاصل از اين روز و شب‌ها غير خوابى بيش نيست\r\nفرصت ناپايدار زندگانى ، بىگمان * همچو عمر اندكِ رقصان حبابى بيش نيست\r\nآنچه آموزى در اين اندوه‌زار بىكسى * صبر و جان سختى و حرمانى و تابى بيش نيست\r\nگر نگردى گرد نيرنگ و ريا ، در اين سرا * از تنعّم حاصلت نانى و آبى بيش نيست\r\nزندگى بااين‌همه پست و بلندى عاقبت * آن هان سرد « 1 » را راهى و بابى بيش نيست\r\nرخت بربند و برو ، زيراكه در اين جستجو * آنچه يا بى محنت و حال خرابى بيش نيست \r\n\r\nحرف آخر\r\n دلتنگ روزگارم و اين حرف آخر است * وين رنج جان‌گداز ، حديثى مكرّر است \r\n\r\n\r\n","description":"","footnote":"\r\n( 1 ) - تعبيرى است از فروغ فرّخزاد .\r\n","page_name":" 475 ","page_number":475},
  {"content":"\r\n\r\n وهم است يا خيال سرابى كه زندگيست * يا خواب غفلتى ز پس خواب ديگر است\r\nاين گنبد مدوّر زيباى هفت رنگ * حيرت‌فزاى عامى و پير و پيمبر است\r\nدر برگ‌برگ دفتر هستى چو بنگرى * نقشى ز پوچ بودن دنيا مصوّر است\r\nاز تندباد حادثه در باغ زندگى * هردم گلى رسيده ز ره تازه پرپر است\r\nيا گربه جاى مانَد و بالَد در اين سراى * آخر همان حكايت تلخش مقدّر است\r\nمائيم و عاقبت دوسه مشتى ز خاك خود * اين آخرين عدالت چرخ ستمگر است\r\nاين رمز و راز كار جهان است و غير از اين * چيزى نه بيش باشد و چيزى نه كمتر است \r\n\r\nپيرايه‌ى زندگانى\r\n افتاده ز پاى آن چنانم كه دگر * اميد نمانده‌ست به برخاستنم\r\nتا چند ميان جمع ياران بايد * اين چهر دژم به سيلى آراستنم\r\nقدرى نفزود چرخم از گردش خويش * كوشيد هماره در پى كاستنم\r\nپيرايه‌ى زندگانىام شد غم و رنج * زودا كه رسد موسم پيراستنم\r\nآسوده از اين سراى بربندم رخت * فارغ ز هرآنچه بيش و كم خواستنم \r\n\r\nبراى دلتنگى استاد بهزاد ستون فرهنگ\r\n رها از غم بود و نابوده‌اى * سر از فخر بر آسمان سوده‌اى\r\nستون گرانسنگ فرهنگ تو * سرود وزين خوش‌آهنگ تو\r\nتو مام وطن را بهين‌زاده‌اى * اهورانژادى و آزاده‌اى\r\nز همچون تويى نام اين سرزمين * هماره بماند به گيتى وزين\r\nسخن هرچه گويم تو را زين مقال * فزونى از آن و وزين قيل و قال\r\nخدا را چه دارى ز غم روى زرد * ز دل از چه آرى برون آهِ سرد\r\nز تنهايى خود چرا درهمى * كه دل با تو دارند نيكان همى \r\n\r\n","description":"","footnote":"","page_name":" 476 ","page_number":476},
  {"content":"\r\n\r\n تو معنا دهى عمر بيهوده را * كهن هستى پوچ فرسوده را\r\nنبينم غمين پاك چهر تو را * رخ مهربان چو مهر تو را\r\nمبادا كه باشى تو يكدم تژند * ببينى ز ادبار گيتى گزند\r\nشوى گر تو غمگين ، جهان‌گو مباش * تن خسته‌ام را روان‌گو مباش\r\nجهان جمله برخىّ لبخند تو * بهاران شكوفا ز پيوند تو \r\n\r\nحاصل دوران\r\n از بازى تقدير و قضا حيرانيم * چون باد وزان هميشه سرگردانيم\r\nسرمايه‌ى عمر و حاصل دوران را * خوابى و خورى و شهوتى مىدانيم ! \r\n\r\nانس آتشين\r\n مرا با شعر انسى آتشين است * به شب‌هايم انيسى بىقرين است\r\nمرا تا اوج مستى مىرساند * غم و اندوه و دردش دلنشين است \r\n\r\nخودپسندى\r\n گر دست دهد هزار بيداد كنيم * تا خاطر خويش را دمى شاد كنيم\r\nليكن چو رود بر سر ما بيدادى * آزرده شويم و داد و فرياد كنيم \r\n\r\nبىدرد\r\n غم نيست اگر غمى كه دارم كم نيست * بىغصّه و غم كسى در اين عالم نيست\r\nتا هست اگر ز دولت بىدرد نيست * و آن‌كس كه چنين نيست يقين آدم نيست \r\n\r\n« سايه »\r\nسايه‌ى خسته‌ى عمرم يك شب\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nبا من گفت :\r\nراه را مىدانى\r\nمن به او گفتم\r\nتا چه راهى باشد\r\nنيشخندى زد و گفت :\r\nتو به سرمنزل مقصود ، از اين ره نرسى\r\nراه تو بيراه است\r\nرهروى نيست در اين وادى حيرت كه تواش بگزيدى\r\nمرو اين ره ، بازآى\r\nزندگى كوتاه است\r\nگفتمش : راه تو چيست ؟\r\nگفت : با من آرام\r\nراه پررهرو اين خيل عظيم\r\nمن كمى خنديدم\r\nبعد گفتم با او :\r\nمىفريبد چو تو اين راه مرا هم گاهى\r\nهر رهى طى كنى امّا ، روزى\r\nمىرسى آخر خط\r\nو در آن لحظه كه بايد سفر آخر خود ساز كنى\r\nبازهم خواهى گفت :\r\nزندگى كوتاه است .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\n« رؤياى قرن ما »\r\nرؤياى قرن ما\r\nدر بىكران عرصه‌ى هستى\r\nهرچند هيچ نيست\r\nور نيك بنگرى\r\nاز هيچ كمتر نيست\r\nامّا ز بخت تيره و از سرنوشت شوم\r\nديريست\r\nبا دقايق اميد كهن قوم خسته‌ام\r\nبر گل نشسته است\r\nآرى فريب نغز و بزرگى كه نام او\r\nپاك و مقدس است\r\nآزادى خجسته ، اين بىكرانگى\r\nمعناى زندگى\r\nهردم به شيوه‌اى\r\nدر پنجه‌ى رذالت ديوان در سرشت\r\nدر مسلخ شكوفه و در دوزخ بهار\r\nبردار رفته است\r\nيك قرن رفت و باز\r\nاين بىكران سپهر سرود و سرو\r\nرؤياست نزد ما\r\nاز جوهر اهرمن\r\nوز جهل انجمن\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nاين سرنوشت شوم كهن قوم آرياست\r\nچيزىك حق ماست\r\nرؤياست نزد ما\r\n\r\n« به همين سادگى »\r\nبه همين سادگى و بىثمرى\r\nشبى از اين همه شب‌ها\r\nناگه\r\nطرف نابسته ز كام و دل و آسايش جان\r\nدست مىبايد شست\r\nاز همه بود و نبود\r\nو سفر بايد كرد\r\nسفرى دور و به اجبار\r\nو پس از كوچ غريبت\r\nهركه دارد به دلش ذرّه‌اى از مهر تو را\r\nدر قفايت گريد\r\nو پس از چند صباحى\r\nگر بگويند سخن از تو ميان جمعى\r\nاين به آن مىگويد\r\nراستى مىدانى كه فلانى هم مُرد\r\nو چنين مىشنود پاسخ\r\nراست مىگويى ، كى ؟\r\nياد او باد به خير\r\nسخن از خويش بگو\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nحال و روزت چون است ؟\r\nبه همين سادگى و بىثمرى\r\nدفتر خطخطى عمر تو را\r\nبا يكى ياد به كوتاهى بادى كه وزد بر سر شاخ\r\nمىزنندش ورقى\r\nبه همين سادگى آرى\r\nبه همين سادگى و بىثمرى\r\nآن‌همه رنج كه بردى يك‌عمر\r\nجاى در قالب يك جمله دهند\r\nو جز اين نيست تو را حاصلى از اين دوران\r\nمىروى و كم‌كم\r\nگم شود از تو ، هر نام و نشان\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nكرباسى ( 1309 )\r\nاكبر كرباسى ، فرزند باشى ، در يازدهم فروردين‌ماه سال 1309 شمسى در شهر كازرون چشم به جهان هستى گشود . در شش‌سالگى به مكتب غلامعلى پولادى رفت و مدّت دو سال به خواندن قرآن و بعضى كتب مكتبى زمان پرداخت . ازآن‌پس رهسپار دبستان جلوه و بعد دبستان شاپور شد و به تحصيل پرداخت ، امّا به اتمام دورهء ابتدايى توفيق نيافت ، ناگزير به مدد پدر شتافت و در حرفهء قنّادى به كار اشتغال ورزيد و در اين حرفه تبحّر يافت و پس از انجام خدمت سربازى با دختر عمهء خود پيوند زناشويى بست و بعد از فوت پدر رسما پيشه پدر را پى گرفت و از اين رهگذر معيشت مىكند .\r\nكرباسى در سال 1347 ، يعنى در سىسالگى به سرودن شعر پرداخت و خود دربارهء انگيزهء شاعرىاش چنين مىگويد :\r\n« روزى يكى از دوستانم شعرش را خود از راديو خواند و همين سبب گرديد كه در من شوق سرودن شعر به وجود آيد و نخستين شعرى كه سرودم ، اين دو بيت بود :\r\n سحرگه بلبلى بر شاخهء بيد * به حسرت با دلى پردرد ناليد\r\nبه زارى در فراق گل چنين گفت * كه از هجرت دلم بسيار رنجيد \r\nكرباسى بااين‌كه سواد اندكى دارد ، امّا شعر را نيكو و روان و بىتكلّف مىسرايد .\r\nآثار اين شاعر را پژوهشگر و شاعر ارجمند ، محمّد مهدى مظلوم‌زاده ، برايم فرستاد .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nآوازهء شاعرى\r\n گلزار رُخت پيام فروردين است * صحراى ختن ز عطر تو مشكين است\r\nچون ساقهء نورسيدهء نيشكرى * سر تا قدمت عصارهء شيرين است\r\nدر ظلمت تنهايى و شب‌هاى فراق * تمثال مباركت مرا تسكين است\r\nسرخى رُخم را به طرب حمل مكن * بس درد فراوان به دل خونين است\r\nدر باغ دلم شكوفهء تاتارت * بهتر ز گل و بنفشه و نسرين است\r\nبالين سرم اگر پرستارى نيست * عشق تو مدام بر سر بالين است\r\nارباب حسد در آتش حسرت سوخت * آوازهء شاعرىّ من تا چين است\r\nايثار و جوانمردى و مردم‌دارى * در مذهب ما رسم و ره ديرين است\r\nسيماى قشنگت به دل « كرباسى » * رخشنده‌تر از ستارهء پروين است \r\n\r\nگلشن ادبيّات\r\n دلم به ياد تو هر شب بهانه مىگيرد * هواى وصل تو را عاشقانه مىگيرد\r\nتو آن يگانه‌اى ، اى بىزوال بىهمتا * كه دل سراغ تو را عارفانه مىگيرد\r\nتو خود چه آيتى ؟ اى مرجع مراجع ما ! * كه گفته‌هاى تو را صد رسانه مىگيرد\r\nمگر سرود و غزل آن غزال رام كند * و گرنه در برم آن ترك جا ، نه مىگيرد\r\nبه كشتزار دلم بذر آرزوهايم * خوشم كه خوشهء امّيد دانه مىگيرد\r\nز برق خندهء من جان من مرو از ره * كه آتشى به درونم زبانه مىگيرد\r\nچه كرده‌ايم مگر ما كه تير تركش تو * كمان كشيده و ما را نشانه مىگيرد\r\nدلى كه غرق به خون است در سراچهء دهر * كجا ترانه و چنگ و چغانه مىگيرد\r\nبه سرخى رخ گلگون من مبر حسرت * كه رنگ خون دلى از زمانه مىگيرد\r\nبه هوش باش ! اگر توسنى كنى اى دل * فلك وجود تو را تازيانه مىگيرد\r\nكسى كه خانهء او عاقبت دل خاك است * چه حاجت است به افلاك ، خانه مىگيرد\r\nبه كورى دل هر بدسگال اهريمن * سروده‌ام همه جا پشتوانه مىگيرد \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n ز شعله‌هاى حسد دامن حسودان سوخت * كه طبع من روش شاعرانه مىگيرد\r\nكلام نافذ من مثل گوهر فانيست * چو مشترى بخرد ، در خزانه مىگيرد\r\nبه گلشن ادبيّات فارس « كرباسى » * هميشه گلبن شعرت جوانه مىگيرد \r\n\r\nگلشن ديوان\r\n با توام دل ميل خواب آيد همى * وصل تو ، بردن سراب آيد همى\r\nاز شميم گلشن ديوان من * بوى عطر شعر ناب آيد همى\r\nآنكه لاف دوستى مىزد به من * از زبانش صد عتاب آيد همى\r\nهمنشينان مجازى هيچ نيست * همنشين به كز كتاب آيد همى\r\nكرده‌هاى خويش كردى ناپسند * شرم دارى گر حساب آيد همى\r\nخسروا ، در التزام خويشتن * به كه شيرين در ركاب آيد همى\r\nسرخى رويم مكن حمل بر طرب * خون دل در من خضاب آيد همى\r\nدر طهارت بگذران ، پيرى مخواه * شيب را همچون شباب آيد همى\r\nآسمانا ، نيست ماهت را حجاب * ماه من بين ، با نقاب آيد همى\r\nآن دلى كه غرق در خونابه گشت * كى به چنگ ، و يا رباب آيد همى\r\nروزگاران خوشى كز ما گذشت * پيش چشمم جز به خواب آيد همى\r\nبس‌كه مشكين بود جعد گيسويش * بوى او در رختخواب آيد همى\r\nكلبه‌ات گرم است جانا ، روشنى * صبر كن تا ماهتاب آيد همى ! \r\n\r\nآشنا و بيگانه\r\n دلم در كنج عسرت حالت ويرانه‌اى دارد * كه گنجى در ميانش گوهر يك‌دانه‌اى دارد\r\nغلام طبع خويشم من ، كه هنگام تهىدستى * نه چشمى ز آشنايى و نه از بيگانه‌اى دارد\r\nغلام همّت آنم كه هنگام سلحشورى * مسلّح با سلاح حقّ ، دل مردانه‌اى دارد\r\nقناعت پيشهء خود كردم و دست نيازم را * نسودم بر در آن كس كه آب و دانه‌اى دارد \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n مترس از جان شيرينت اگر در مسلخ عشقى * كه اى بس پيكر بىجان ، به بر جانانه‌اى دارد\r\nبه دريا غوطه زن ، گر طالب لعلى و دردانه * و گرنه بر لب دريا ، كجا دردانه‌اى دارد\r\nمشو مفتون روى او به راه آشنايىها * كه او در راه خود ، رسم و ره فتّانه‌اى دارد\r\nمرا با ديدن صحرا و گل هرگز نيازى نيست * به ياد گلشن رويت ، دلم گلخانه‌اى دارد\r\nمكن حمل طرب سيماى گلنارى رويم را * كه دل از خونِ جگر ، ساغر و پيمانه‌اى دارد\r\nبه ياد يار ديرينم همان افسرده‌اى مانم * كه شب تا صبح مىنالد ، دل حنّانه‌اى دارد\r\nخوشا شمع شب‌افروزى كه گر تا صبح مىسوزد * به گرد عارضش هر شب ، پر پروانه‌اى دارد\r\nخوشا شمع وجودى كه به هر ويرانه مىتابد * نه آن شمعى كه جا در محفل شاهانه‌اى دارد\r\nبيا اى ماه كنعانى ، ميان كلبهء احزان * كه يعقوب از غم هجرت ، دل ديوانه‌اى دارد\r\nبه آرايش نه محتاجى ، كه زيبايى و دلخواهى * جمال يوسفت ، حُسن خداوندانه‌اى دارد\r\nبنازم سبزى رويت ، نشانى از حَسَن دارد * خوشا بر چهر مينويت ، عجب بهدانه‌اى دارد\r\nزمان گيو و گودرز و دگر كاووس و كى شد طىّ * زمان از اين دلاورها ، فقط افسانه‌اى دارد\r\nبراى ديدن شمع رُخت پروانه مىگيرد * مگر پروانه هم حاجت به يك پروانه‌اى دارد « 1 »\r\nكسى گوى سعادت را تواند برد « كرباسى » * كه در راه هدف‌هايش ، دل فرزانه‌اى دارد \r\n\r\nگلبانگ عاشقانه\r\n به كشتزار دلم ، عشق تو جوانه زده * خوشم به خوشهء امّيدها كه دانه زده\r\nاز آسمان دو چشمت ستاره‌هاى اميد * خوشم كه پرتو نورى به بام خانه زده\r\nكمان ابروى مستت به تيرهاى مژه * ميان عاشق و معشوق صد نشانه زده\r\nهواى وصل تو از سر نمىرود بيرون * دلم به ياد تو گلبانگ عاشقانه زده\r\nبه عزم و همّت رزمندگان بنازم من * كه بانگ فتح و ظفر ، اندر اين زمانه زده\r\nجهان و هرچه در او هست جملگى فانيست * در اين سراچه ، چه كس خانه جاودانه زده \r\n\r\n\r\n","description":"","footnote":"\r\n( 1 ) - مراد از پروانهء اوّل و سوم ، اجازه‌نامه است و پروانهء دوم ، همان حشره مىباشد .\r\n","page_name":" 485 ","page_number":485},
  {"content":"\r\n\r\n فلك ، سراى دلم آن‌چنان خراب نمود * كه بوم در دل اين خانه ، آشيانه زده\r\nچه كرده‌اى مگر اى دل ، خلاف عقل سليم * كه روزگار ، تو را سخت تازيانه زده\r\nبه دشمنى چون نبرده‌ست كار خود از پيش * به حيله خنجرى از پشت دوستانه زده\r\nنفس به سينهء شخص حسود ساكت شد * كه بر صحيفهء من ، مُهر شاعرانه زده\r\nچنان سروده من شهرت جهانى يافت * كه بر سخنورىام طبع پشتوانه زده\r\nبه ياد سعدى و حافظ به شعر « كرباسى » * نديم مطرب ما چنگ با چغانه زده \r\n\r\nآخرين منزل\r\n در قدرت اگر سپهرى گردون گردى * در ثروت اگر نظير قارون گردى\r\nدر حسن اگر ز يوسف افزون گردى * در نعمت و ملك اگر فريدون گردى\r\nدر دانش اگر همچو فلاطون گردى * در طالع و بخت اگر همايون گردى\r\n« كرباسى » اگر شادى و محزون گردى * آخر تو به زير خاك مدفون گردى \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nكُرد ( 1374 - 1301 )\r\nيوسف كُردنژاد ، فرزند درويش ، در آذرماه 1301 شمسى در شهر اروميه در يك خانواده مذهبى قدم به جهان هستى گذاشت . پيش از آنكه به دبستان راه يابد ، به فراگيرى قرآن نزد پدرش پرداخت و ازآن‌پس در محضر استادى از كردستان عراق به تكميل آن همّت گماشت .\r\nكردنژاد پس از آنكه تحصيلات ابتدايى و قسمتى از دورهء متوسّطه را به انجام رسانيد ، راهى دانشسراى مقدّماتى شد و بعد از گذراندن اين دوره فارغ التّحصيل گرديد .\r\nآن‌گاه به استخدام فرهنگ ( آموزش و پرورش ) درآمد و به شغل آموزگارى اشتغال ورزيد . در خلال كار آموزشى در تبريز ديپلم ششم ادبى خود را گرفت و براى ادامهء تحصيل رهسپار تهران شد و در دانشسراى عالى در رشتهء زبان و ادبيّات فارسى فارغ التّحصيل گرديد و در سال 1331 به اخذ درجهء ليسانس و احراز رتبهء اوّل و دريافت مدال درجهء يك فرهنگ توفيق يافت . بار ديگر به زادگاه خود بازگشت و به تدريس در دبيرستان‌ها و دانشسراها اشتغال ورزيد و سال‌ها در سمت رياست دبيرستان و دانشسرا و تربيت معلّم عهده‌دار خدمت و تدريس بود و درضمن به انگيزهء علاقهء وافرى كه به رشتهء قضايى داشت ، به دانشكدهء حقوق راه يافت و در سال 1347 موفّق به اخذ درجهء ليسانس در رشتهء قضايى گرديد . بلافاصله پس از بيست و هشت سال خدمت آموزشى تقاضاى بازنشستگى كرد و از شغل معلّمى كناره گرفت و به شغل وكالت دادگسترى\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nپرداخت و سال‌ها در زادگاه خود به خدمت اشتغال داشت و سرانجام در بيست و يكم مهر ماه 1374 چشم از جهان فروبست .\r\nكردنژاد كه تخلّص « كُرد » را براى شعر خود برگزيده است ، بااين‌كه شاعرى خوش‌قريحه و توانا است ، هيچ‌گاه داعيهء شاعرى نداشته و خود در اين‌باره مىگويد :\r\n« متأسّفم كه من هرگز شاعر نبوده‌ام و نيستم و به شرفم شخصا به‌هيچ‌وجه اين فريادهاى دل دردمند خود را به ديدهء شعر نديده‌ام و اين جرأت و جسارت را بر خود روا نداشته كه گامى بر جاى پاى شاعران نهم . اين تعارف نيست ؛ اين هم ، نوايى از آن دل پردرد است . . . درد جدايى از دوست . . . دوستى كه زيبايى و كمال جمالش لايزال است . »\r\nكردنژاد با آنكه از استعداد و ذوق كافى در شعر برخوردار بود ، در خوشنويسى نيز مهارت داشت و خطوط نسخ و نستعليق و شكسته را خوش مىنوشت . نمونه‌هاى زير از شعر اوست :\r\n\r\nولاى دوست\r\n جان مىدهم به مژده رسد گر نداى دوست * پر مىزنم به اوج فنا در هواى دوست\r\nهر ذرّه‌ام ز شوق رخش بىقرار اوست * هر بىقرار سر دهد از دل صلاى دوست\r\nهر دل به ياد آنچه بر آن مىتپد خوش است * شادى بر آن دلى كه شود مبتلاى دوست\r\nدر دشت سبز ، لاله‌نشان از جمال او * در باغ ، عندليب منادى براى دوست\r\nمهتاب نوعروس فلك ، غرق نور او * خورشيد ، شمع مجلس بزم و غناى دوست\r\nاز دوست مىرسد به سحرگه نسيم عشق * جان مىدمد به مرده دم جان‌فزاى دوست\r\nزخمى اگر ز دوست رسد ، مرهمش هموست * ممنونم از محبّت و هم از بلاى دوست\r\nزاهد بهشت مىطلبد ، خواجه سيم و زر * ما را بس است از دوجهان مرحباى دوست\r\nگر او كند قبولم و بستاندم ز خود * شرمنده‌ام از اينكه كنم جان فداى دوست\r\nتسليم حقّ و گردن اخلاص در كمند * دل‌بسته‌ام به هرچه رسد از رضاى دوست\r\nبا پشتهء گران گنه سر همىنهم * بر آستانهء حرم كبرياى دوست \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n  « لا تَقْنَطُوا »  ز رحمت او وعدهء كريم * چشم اميد دوخته‌ام بر وفاى دوست\r\nاز مال و جاه و عيش جهان شد نصيب « كُرد » * گنجى نهفته بر دل وى از ولاى دوست \r\n\r\nسلام بر غم\r\n تا غم ز سر لطف ، مرا حلقه به در زد * خورشيد سعادت ز دل شيفته سرزد\r\nاز زخمهء غم ، تار دل آمد به ترنّم * تاريك شبى تا ز افق تيغ سحر زد\r\nيا ربّ چه شبى بود ! به صد روز بيرزد * آن شب كه غم دوست مرا سر زده سرزد\r\nهردم كه درآمد غم او ، آتش غيرت * بر غير غمش جمله به يك‌لحظه شرر زد\r\n« كُرد » از دل‌وجان گشته پذيراى غم دوست * او را چه غم ، ار تير بلا حلقه به در زد \r\n\r\nغزل چيست ؟\r\n محرم راز دل عاشق شيداست غزل * شمع سوزان ره وعدهء فرداست غزل\r\nاشك شوقى به هواى رخ معشوق روان * داغ عشقى به دل لالهء حمراست غزل\r\nشِكوهء عاشق مهجور و فغان دل اوست * حسرت دورى ديدار احبّاست غزل\r\nدود هجران دل سوختهء مجنون است * شعلهء عشق فزايندهء ليلاست غزل\r\nعشق آهنگ دلاويز پيام ازليست * جلوه‌اى نغز از آن نشئهء والاست غزل\r\nدم حافظ برهاند ز قفس جان‌ها را * اوج گيرد به مقامى كه همان جاست غزل\r\nآه سرديست كه سر مىكشد از بند قفس * نالهء غم‌زدهء مرغك زيباست غزل\r\nشيون مادر افتاده به خاك فرزند * گريهء طفل يتيم تك و تنهاست غزل\r\nخندهء صبح سعادت به شب راز و نياز * پرتو عشق خدا ، رخصت مولاست غزل\r\nشعر و انديشهء و الا و ادب ، دريايىست * و اندر اين بحر هنر ، گوهر درياست غزل\r\nنغمهء بلبل باغ و چمن و محفل انس * عشوه و ناز غزالان فريباست غزل\r\n« كُرد » مفتون غزل ، سردهد اين زمزمه را * سوز و ساز و طرب و شوق و تمنّاست غزل \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nدم غنيمت است\r\n اى دل رسيده بر لب بام ، آفتاب عمر * تا كى خورى فريب مجاز سراب عمر\r\nتا كى اسير نفس حريصى و مىدوى * با طوق بندگى همه جا در ركاب عمر\r\nغافل كه در كشاكش دوران زندگى * بگسسته رشته‌هاى ظريف طناب عمر\r\nبانگ جرس بلند شد از كاروان هنوز * خواب گران نشسته به چشم شتاب عمر\r\nفرسود هرچه بود در اين عرصهء حيات * در لابه‌لاى روز و شب و پيچ‌وتاب عمر\r\nروزى فروغ زندگى ار نغمه‌ساز بود * از رونق اوفتاده كنون آب‌وتاب عمر \r\n* * *\r\n امّا به عشق دوست دلى مىتپد هنوز * اين دم غنيمت است مرا از حساب عمر\r\nمست نگاه نرگس شهلاى دوست كرد * اين رطل واپسين گران از شراب عمر\r\nپيمانه‌ام لبالب از اين باده مىبَرَد * نزديك‌تر به لحظهء شيرين خواب عمر\r\nبا درس و بحث مكتب عشق‌آفرين دوست * گلزار شد به وصف جمالش كتاب عمر\r\nنازم به جلوه‌هاى جمالى كه بركشد * پيرانه‌سر مرا ز ره ناصواب عمر\r\nهر دل به نور عشق نگردد حريم دوست * تاريك‌دوزخيست براى عذاب عمر\r\nدرمان درد دل به زر و زور و جاه نيست * با ياد دوست محو شود اضطراب عمر « 1 »\r\nدر جنگ نفس هر نفسى دست بر دعا * از حقّ طلب كند مددى انقلاب عمر\r\nيا رب به حقّ حرمت پاكان درگه‌ات * بردار از ميانه به رحمت حجاب عمر\r\nهيهات عمر « كُرد » ز هفتاد و يك گذشت * بنهفته پشته‌هاى گنه در نقاب عمر\r\nتنها اميد مغفرت آن وعدهء خداست *  « لا تَقْنَطُوا »  ز رحمت او در جواب عمر « 2 » \r\n\r\n\r\n","description":"","footnote":"\r\n( 1 ) - اشاره به آيهء كريمهء  « أَلا بِذِكْرِ اللَّهِ تَطْمَئِنُّ الْقُلُوبُ » :  با ياد خدا دل‌ها آرامش مىيابد . ( رعد / 28 )\r\n( 2 ) - اشارت لفظى به آيهء شريفهء  « لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ » :  نااميد نمىشوند از رحمت خداوند ، به يقين او جميع گناهان را مىبخشد و او خداوند آمرزنده و مهربان است . ( زمر / 53 )\r\n","page_name":" 490 ","page_number":490},
  {"content":"\r\n\r\n\r\nاندوه تو « 1 »\r\n آباد شد از نو دل ويرانه‌ام امشب * ويران شده با ياد تو بتخانه‌ام امشب !\r\nجان بر سر سوداى تو دادم ز كف اينك * بر شمع غمت سوخته پروانه‌ام امشب\r\nبا جان برافروخته از جلوهء دلدار * شد رشك جنان كلبه و كاشانه‌ام امشب\r\nهرجا كه غمت پاى نهد ، محفل انس است * اينجاست يقين ، مونس فرزانه‌ام امشب\r\nعشقت كه درآمد ، نشد از عقل نشانى * سرحلقهء بزمت من ديوانه‌ام امشب\r\nدر بزم صفا از كرم و دولت ساقى * لبريز و پياپى شده پيمانه‌ام امشب\r\nاز بادهء مردافكن توحيد بلند است * بر عرش خدا نعرهء مستانه‌ام امشب\r\nسرمست ز پيمانهء ساقىِ الستم * كافتاده ز پا ، بر درِ ميخانه‌ام امشب\r\nدر محفل عشق از قلم افتاده و رسوا * بر هر سر كوى و گذر افتاده‌ام امشب\r\nدر جمع حريفان و دل از جمع بريده * در ملك جهان از همه بيگانه‌ام امشب\r\nبر عرش زند « كُرد » كله گوشه كه يا ربّ ! * « مهمان عزيز آمده در خانه‌ام امشب » \r\n\r\nبه يمن ليلة القدر\r\n به ياد عشق تو شادم ز حدّ به در امشب * مباد كاش خدايا ز پى سحر امشب !\r\nمن و خيال تو و مستى و مى و ساقى * يقين ز عمر نگردد دمى هدر امشب\r\nبسوزدم شرر عشق ، بال‌وپر ، امّا * دلم به‌سوى تو واكرده بال‌وپر امشب\r\nشرار عشق زبانه همىكشد از دل * به آب ديده شود شعله تيزتر امشب\r\nسرشك ديده بشويد غبار دل ، دارم * اميد هرچه فراتر ز چشم تر امشب\r\nميان آتش و آبى گرفته دل آرام * شد اين خطر به هوايت چه بىخطر امشب\r\nحريم گوشهء خلوت صفا و مرواييست * كه سعى زنده‌دلان است زين گذر امشب\r\nدعاى عجز و انابت ز هر شكسته‌دلى * به‌سوى عرش برين است ره‌سپر امشب \r\n\r\n\r\n","description":"","footnote":"\r\n( 1 ) - اين غزل را شاعر به استقبال غزل معروف و دلپذير شاعر شهير فروغى بسطامى سروده بدين مطلع :\r\n اندوه تو شد وارد كاشانه‌ام امشب * مهمان عزيز آمده در خانه‌ام امشب \r\n","page_name":" 491 ","page_number":491},
  {"content":"\r\n\r\n حريم گوشهء خلوت صفا و مرواييست * كه سعى زنده‌دلان است زين گذر امشب\r\nدعاى عجز و انابت ز هر شكسته‌دلى * به‌سوى عرش برين است ره‌سپر امشب\r\nتوراست بارگه بىدر و نگهبان ، چون * همه ز اوّل شب بسته‌اند ، در امشب\r\nمران ز درگه‌ات اين دل‌شكسته عاشق را * كجا رود ؟ نشود زار و دربه‌در امشب\r\nسفير لطف « 1 » صلا گر زند به سر تازم * سوار توسن عشقم در اين سفر امشب\r\nبه عمر خضر بيرزد دمى از اين احوال * به يمن ليلهء قدر است اين اثر امشب\r\nنهاده « كُرد » به اخلاص روى بر خاكت * دخيل بر درِ مولاست تا سحر امشب \r\n\r\nفرهاد دگر\r\n از سليمان نبىّ نقل است اين * نغز گفتارى ، حديثى راستين\r\nگفت روزى بر سر را هم ، ز كوه * مىگذشتم فارغ از ياد گروه\r\nتودهء خاكى به پاى كوه بود * مورى آنجا از تعب بستوه بود\r\nگفتمش اين تلّ خاكت از كجاست ؟ * اين همه سعى ازچه‌رو بهر چه راست ؟\r\nمىكنى اين كوه را چون كوه‌كن * بىهمه ابزار و بىآلات فنّ\r\nگفت معشوق و مرادم مقصد است * پشت اين كوهش مقرّ و مسند است\r\nبين ما اين كوه ، سدّ و حايل است * رفتن از بالاى آن بىحاصل است\r\nبارها رفتم ، برافتادم ز باد * وز دمِ توفان و سرماى زياد\r\nحاليا ، با عزم راسخ مىزنم * تيشه بر هر سنگ و راهى مىكنم\r\nتا به وصلش نايل آيم زودتر * گرچه در راهش نهم مردانه سر\r\nگفتم اين كوه است و كندن ساده نيست * مر تو را ابزار كار آماده نيست\r\nگر ز عمر خود سراسر بگذرى * يك‌قدم ز آن ره به مقصد نسپرى\r\nگفت گر يك‌ذرّه مانع زين رَهَم * در طلب جانانه پشت سر نهم \r\n\r\n\r\n","description":"","footnote":"\r\n( 1 ) - سفير لطف : كنايه از فرشتهء مرگ است .\r\n","page_name":" 492 ","page_number":492},
  {"content":"\r\n\r\n چون سراپاى وجودم عشق اوست * هركجا مانم ز ره ، آنجاست دوست\r\nعشق هرگز ناله و فرياد نيست * يا كه تنها كوه‌كن فرهاد نيست\r\nمىنهم از عشق ، بنياد دگر * تا بماند نام فرهاد دگر \r\n\r\nدر آرزوى جانانه مردن\r\n در اين دنياى دون ، هر عاقل و ديوانه مىميرد * يكى در دشت چون مجنون ، يكى در خانه مىميرد\r\nيكى در چاه ذلّت از طمع با سر فرود آيد * يكى از مى خراب افتاده ، در ميخانه مىميرد\r\nيكى رسواى عالم دربه‌در با خوارى و پستى * يكى در جمع ياران چون دُرِ يك‌دانه مىميرد\r\nيكى چون برده در بند هواى نفس هرجايى * به رسوايى به هرجايى كه شد افسانه مىميرد\r\nيكى در بزم شيطان ، آن‌چنان آلوده مىگردد * كه شرم‌آلوده در بيغوله‌اى دزدانه مىميرد\r\nيكى تاريك همچون شب ز مرگش صبح مىزايد * يكى همچون چراغ روشن كاشانه مىميرد\r\nبسا سلطان ذى شوكت به دور از تخت و تاج آخر * به فقر بىكسى در كشور بيگانه مىميرد\r\nبسى بيدادگر ارباب جاه و ثروت و قدرت * به فقر و مسكنت در گوشهء ويرانه مىميرد\r\nابرمرد سياست گر برافتد روزى از قدرت * به گمنامى به نرخ جارى روزانه مىميرد\r\nيكى چون روبَهِ ترسو خزد در تنگ سوراخى * يكى در سنگر عشق وطن مردانه مىميرد\r\nفدايىِ وطن را بين ! چو شير شرزه در زندان * به زنجير مرارت‌ها چه بىباكانه مىميرد\r\nجوان حقّ طلب غرقه به خون خويش در ميدان * به ضرب تير دژخيمان چه بىرحمانه مىميرد\r\nيكى در عشق جانان سر چنان از پاى نشناسد * كه بر شمع رخ معشوق چون پروانه مىميرد\r\nبيايد بر سر پيمان خود مرد وفا ناگه * به بزم زندگى لب بر لب پيمانه مىميرد\r\nمنال از عمر كوته ، بر سر گل نيز هر شبنم * سحرگاهان به پاى سنبل و ريحانه مىميرد\r\nيكى رسواى عشق حقّ ، انا الحقّ مىزند هردم * كشد فرياد منصورى چنو مستانه مىميرد\r\nبنازم عشق حقّ را در حريم « يا هُوَ المَولى » * هميشه عاشق ديوانه‌اش فرزانه مىميرد\r\nعلىّ مولاى درويشان ، به محراب نيايش‌ها * به نامردىِ ناپاكى ، جوانمردانه مىميرد\r\nبيا اى « كُرد » سرگردان ، سراغ كوى جانان گير * در اين ره هركسى روى آورد ، جانانه مىميرد \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nكرمانيان ( 1352 )\r\nمرضيه كرمانيان در بيست و دوم بهمن‌ماه سال 1352 در احمدآباد اردكان يزد پا به عرصهء حيات گذاشت . پدرش محمد كرمانيان به شغل كشاورزى اشتغال دارد و از نعمت سواد بىبهره است .\r\nكرمانيان تحصيلات ابتدايى و دوره راهنمائى و متوسطه را در زادگاه خود به پايان رسانيد ازآن‌پس در رشتهء مقطع كاردانى بهداشت به تحصيل ادامه داد و فارغ التحصيل شد .\r\nكرمانيان سرودن شعر را از دورهء دبيرستان آغاز كرد و در اين رهگذر از راهنمائى پيش‌كسوتان شعر و ادب بهره گرفت و در شكوفائى شعر خود كوشيد خود مىگويد : در سرودن غزل و رباعى كار كرده‌ام امّا شعر نو و سپيد نيمائى را بيشتر دوست دارم .\r\nمرضيه كرمانيان از شعراى خوب و خوش‌ذوق استان يزد بشمار مىرود و آثارش آينده درخشانى را در شعر نويد مىدهد .\r\n\r\nنامه بنويس\r\n لطفاً برايم نامه بنويس * يك شب كه بىتابى و بىخوابى\r\nيك شب كه از چشم سياهت * حوض نگاهت پُر شد از آب \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n لطفاً برايم نامه بنويس * وقتى كه دلتنگى دوباره\r\nوقتى كه بر لب‌هاى سردت * مىميرد آهنگى دوباره \r\n* * *\r\n آن‌وقت بنويس از غم خود * آن غم كه چون دنيا بزرگ است\r\nهرچند مىدانم كه با تو * بىرحم ، چون چنگال گرگ است \r\n* * *\r\n تو چون غزال تيزپايى * در سبزه‌زار نرم غربت\r\nهى مىروى هى مىكنى سير * غمگين و تنها ، گرم غربت\r\nبر گونه‌هاى سبزه تو * جاريست احساس زلالت\r\nمىخواهد از رويت بشويد * گرد ملال بىزوالت \r\n* * *\r\n اى كاش من چون قطره اشكى * همدرد غمهاى تو بودم\r\nدر غربتى اين‌سان فراگير * اى كاش من جاى تو بودم \r\n* * *\r\n من نيز آخر چون تو دورم * از سايبان آشنايى\r\nتاول زده پاهاى من هم * در ريگزار بىوفايى \r\n* * *\r\n تا بازگويم با تو خود را * با لهجه‌اى بارانى و خيس\r\nدر فصل بىتاب جدايى * لطفاً برايم نامه بنويس \r\n\r\nتبار\r\n من دخترى از نسل شن‌هاى روانم * فرزند ناآرام يك آتش‌فشانم\r\nزخمى عميق از تشنگى بر دست دشتم * يك بغض پنهان در گلوگاه جهانم \r\n\r\n","description":"","footnote":"","page_name":" 495 ","page_number":495},
  {"content":"\r\n\r\n روى لبم يك ساز و صد آواز دارم * در كوهسار آرزوهايم جوانم\r\nدر باورم گل كرده زنبقهاى وحشى * همسايه با پروانه‌هاى مهربانم\r\nدر چشمهايم شعر باران پاگرفته است * در انتظار رويش رنگين‌كمانم\r\nازبس به من تابيده خورشيد بيابان * چون شعله‌هاى سرخ سوزان است جانم\r\nاز جنس احساسات پاك نور هستم * يك كهكشان بىنشان در آسمانم \r\n\r\nاى عشق\r\n تنها تويى درين شب شيدا * با من ميان بستر رويا\r\nبا من كه در صراحت ظلمت * سر مىنهم به بالش فردا\r\nتنها تويى كه باز برايم * مىآورى پياله‌اى از غم\r\nتا با تو جرعه‌جرعه بنوشم * يك جام ، خلسه‌هاى گوارا\r\nشايد تو از سلالهء سيبى * بر شاخسار موسم ديدار\r\nشايد تو از تبار خيالى * اين‌گونه ، بىنهايت ، زيبا\r\nتو ارغنونى از ملكوتى * كه وحى مىشوى به سكوتم\r\nتو سوره مبارك دردى * در شأن آيه‌هاى تسلّا\r\nمن گوش مىدهم به حضورت * در يك فضاى ناب اثيرى\r\nانگار جرمى از خلأيى مات * در من گشوده دست تمنا\r\nمن گوش مىدهم و نگاهم * بر بستر لبان تو جاريست\r\nگيرم مگر به فيض دهانت * اكسيژن از هواى تماشا\r\nدر دستهاى تشنه و سردم * اى ابر ! اى بهانه باران !\r\nبنشين و اين حباب عطش را * در پاى خود ببين به تقلا\r\nاين دستهاى تشنه من را * در دست خود بگير و بياگن\r\nاز نور شسته‌ات عطشم را * اى عشق ! اى مساحت دريا ! \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nبه : پسرم محسن نياز\r\n تو بهاران روزگار منى * شعر پايان انتظار منى\r\nراستى من چه بىقرار توام * وه ! كه تو مايهء قرار منى\r\nبا تو با غم شكوفه‌باران است * تا تو بر شاخه گل انار منى\r\nمن به بوسيدن تو محتاجم * تو نياز بزرگوار منى\r\nعكس عشقى و قابت از مهر است * هديه آفريدگار منى\r\nبا تو من هم چقدر بچه شدم * بچگيهاى ماندگار منى\r\nخاله‌بازى و خاك‌بازى من * دستهاى پُر از غبار منى\r\nقلب من در تو مىتپد پسرم * من كه رفتم تو يادگار منى \r\n\r\nديدار\r\n چون شعله پرزبانه مىآيى * رقصنده چو تازيانه مىآيى\r\nاز آيش سالهاى بىديدار * لبريز گياه و دانه مىآيى\r\nچشمان تو خاك خيس صحراهاست * با پلك پُر از جوانه مىآيى\r\nتو لحظه سبز نور بارانى * در حادثه‌اى ، شبانه مىآيى\r\nبا گيسوى موج‌دار ، دريا را * واريخته روى شانه مىآيى\r\nديريست تو را نديده‌ام اى دوست * به ديدن من چرا نمىآيى ؟ \r\n\r\nاحساس\r\n صبح است و باريده شب برف * در كوچه‌هاى مه‌آلود\r\nپوشيده باغ من امروز ، * پيراهنى پرنيان پود\r\nصبح است و باريده شب برف * بر شانه سرد ديوار \r\n\r\n","description":"","footnote":"","page_name":" 497 ","page_number":497},
  {"content":"\r\n\r\n بر دامن بام و ايوان * روى سر شاخ امرود\r\nدر زير آوار پيرى * كوچه كفن‌پوش و مبهوت\r\nدر احتضارى غم‌انگيز * جان داد و از رفتن آسود\r\nزاغان سيه‌پوش و نالان * چون مادر مرده فرزند\r\nدر فصل تشييع كوچه * با بانگ : « بدرود بدرود »\r\nديو سپيد خيابان * چون يك بلاى مجسم\r\nافتاده افليج و محزون * در جاده كور مسدود\r\nمانند روحى هراسان * پا مىگذارد به كوچه\r\nيك هول سوزان بىرحم * همراه اشباح مطرود\r\nچنگال واكرده خانه * چون عنكبوت سياهى\r\nتا من به دامش بيفتم * لم داده در تارى از دود\r\nدر كنج دنج اتاقم * از سخ اقرار نحسى است\r\nچشمان زرد بخارى * چون آتش سرد نمرود\r\nاز دست اين بىپناهى * باريده مثل عذابى\r\nبر شانه‌ام كوهى از درد * كوهى ز يخ بر سرش خود\r\nمانند يك موميايى * پيچيده عريان و لرزان\r\nبر دست گرداب ظلمت * جانى كه گرماى من بود . \r\n\r\nاز سلالهء آب\r\nبىشك تو از سلالهء آبى\r\nوقتى كه عاشقم من و بىتاب\r\nو زلفهاى صاف و پريشانت را\r\nبر شانه‌هاى لخت تماشا\r\nمىريزى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nو دستهاى خواهشى شفاف را\r\nبر بازوان عاشق من\r\nمىآويزى\r\nو فكر مىكنى كه :\r\nچه شيرين است\r\nاز شاخه سيب‌هاى كال صميميت را\r\nچيدن و با تمامى جان ، بوييدن »\r\nتو فكر مىكنى به سادگى يك كودك\r\nو در تفرجى ابدى\r\nدستانت\r\nشب‌هاى بىتكلف موى مرا\r\nچون آبشار روز\r\nكه بر سينه‌گاه كوه\r\nسرريز مىكند\r\nو آفتاب\r\nبرمىآيد .\r\nاز سمت چشم‌هاى تو بىشك !\r\n\r\nهويت\r\nانسان قرن\r\nبىهويت\r\nبىمعنا\r\nمىرفت در فضاى سرودش تنها !\r\nانسان خُرد\r\nمعكوس\r\nرسوا\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمىخواند نغمه‌اى : همه تاريكند\r\nخورشيد مرده در قفس دنيا\r\nانسان شعر\r\nزمزمه\r\nرويا\r\nراز زلال آب به جانش ريخت\r\nآن‌گاه\r\nابرى شد از سخاوت ، بىهمتا\r\n\r\nآسمان\r\nآسمان بنفش\r\nسر نهاده روى شانه‌اش\r\nكودك شرور آذرخش\r\nآسمان حرير\r\nچون غرور دختران سربه‌زير\r\nچون صداى دلكش سكوتشان\r\nدر كمين يك نگاه و آه ناگزير\r\nآسمان غريب\r\nمثل حس دوست داشتن ، نجيب\r\nمثل لحظه‌هاى انتظار ، بىشكيب\r\nمثل من ،\r\nاز تماس با خداى خوب ، بىنصيب\r\nآسمان . . .\r\nعجيب . . .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nكريم ( 1353 )\r\nكريم جليل‌نژاد ممقانى فرزند على اكبر در پنجم ارديبهشت‌ماه سال 1353 خورشيدى در يكى از محلّه‌هاى قديمى تهران ( نازىآباد ) چشم به جهان گشود ، تحصيلات ابتدائى و متوسطه را به پايان رسانيد ازآن‌پس در رشتهء حقوق به تحصيل ادامه داد و به دريافت مدرك كارشناسى توفيق يافت .\r\nجليل‌نژاد كه در اينجا او را با عنوان كريم معرفى مىكنم از دوران نوجوانى به رشتهء طرّاحى دلبستگى نشان داد و آنگاه به عكّاسى روى آورد .\r\nكريم سرودن شعر را از دوران تحصيل در دبيرستان آغاز كرد و علاقه او بيشتر به سرودن شعر نو است و گاهى شعر كلاسيك مىسرايد و بيشتر قالب رباعى را بر ساير انواع شعر ترجيح مىدهد و چون اخلاص به ائمهء اطهار عليهم السّلام دارد ازاين‌روى بيشتر سروده‌هايش را در حال و هواى امام زمان حضرت حجة بن الحسن عليه السّلام مصلح جهان بشريت سروده است .\r\nكريم جليل‌نژاد نظر به علاقه‌اى كه به حماسه دوّم خرداد دارد با همكارى دوستش على محمدپور اقدام به گردآورى كتابى تحت عنوان دوم خرداد حماسه به ياد ماندنى كرده كه در حقيقت فرايند انتخابات هفتمين دورهء رياست جمهورى از نگاه مطبوعات است .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nيار دلنواز\r\n زير باران ياد يار دلنواز افتاده‌ام * ياد آن يار قديمى از حجاز افتاده‌ام\r\nدل بريدم از زمين تا آسمانها پر زدم * وين عجب در آسمان در چنگ باز افتاده‌ام \r\n\r\nآفتاب خوبان\r\n مرغ دلم پريده ، اى روح آسمانى * بگذار تا نشيند ، بر بام مهربانى\r\nاى آفتاب خوبان ، شام مرا سحر كن * شايد دگر نبينم ، آن يار جاودانى . . . \r\n\r\nرقص يار\r\n امشب همه را باده به كف خواهم كرد * مست مِى ناب و بانگ دف خواهم كرد\r\nتا يار به رقص آيد و دستم گيرد * چنگ و نى و تار را به صف خواهم كرد\r\nساقى ! چه نشسته‌اى ، به چشمت سوگند * مانند شراب ناب كف خواهم كرد\r\nگر « مِى » نخورم ز دست بخشندهء تو * عمر خودم و تو را تلف خواهم كرد . . . \r\n\r\nصفاى مى\r\n امشب به در خانهء مستان زده‌ام * مى را به صفاى مىپرستان زده‌ام\r\nخورشيد رخ تو امر فرمود كه من : * يكباره به قلب اين زمستان زده‌ام \r\n\r\nشهر رؤيائى\r\nيارا ! زمستان به درازا كشيد\r\nسرما امانم را بريد\r\nسالهاست آرزو دارم ، كوچ كنم\r\nبه شهر رؤيايى تو ؛\r\nكوچه‌هايش همه باغ\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nشهرهايش پرآب\r\nتكيه زنم به سروى صبور\r\nناله‌ها كنم ، دردها گويم\r\nكه شايد تو روزى\r\nزير سايه‌اش بياسايى\r\nآنگاه رنج‌نامهء مرا\r\nسرو گويد به تو ؛\r\nاما ، حق اينست :\r\nسرما بهانه است\r\nزمانه امان نمىدهد . . .\r\nو شايد بعد ، گريبان باد را گيرم\r\nگويم اى باد !\r\nسلام ما را به يار خوبان گو\r\nگو ! اى داد ، فرياد\r\nامان از اين بيداد\r\nامان از اين بيداد . . .\r\n\r\nدر انتظار\r\nخوش آن روز كه تو آيى\r\nبا كوله‌بارى از مهر\r\nبا توشه‌اى زِ ايمان\r\nديباچه را باز كنى\r\nنام مرا صدا كنى\r\nچه شوريى دارد آن روز\r\nچه افتخارى دارم\r\nسعادتى الهى\r\nموهبتى زمينى\r\nيا رب ! آن روز را مىبينم ؟\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n\r\nكريما ( 1333 )\r\nمحمود كريمىنيا فرزند محمّد در سال 1333 هجرى خورشيدى در يكى از توابع استان يزد چشم به جهان هستى گشود ، تحصيلات ابتدائى را در زادگاهش به پاى برد و دورهء متوسطه را در دبيرستان شبانه به انجام رسانيد و به اخذ مدرك ديپلم توفيق يافت ، گرچه براى ادامه تحصيل به علت مشكلات خانوادگى به دانشگاه راه نيافت امّا چون در رشته دندان‌سازى چند سالى تجربه اندوخته بود در سال 1368 در آزمون بهدار دندان ( دندانپزشكى تجربى ) كه توسط وزارت درمان و آموزش پزشكى در دانشگاه شهيد بهشتى به عمل آمد شركت كرد و موفق از اين آزمون بيرون آمد و رتبهء اول شهرستان كرج را بدست آورد و هم‌اكنون به اين شغل اشتغال دارد و از اين رهگذر معيشت مىكند .\r\nكريمىنيا از نوجوانى ذوق سرودن شعر و قريحه شاعرى در او پديدار گرديد و از اين قريحهء خدادادى بهره جست و به سرودن شعر پرداخت و در همين دوران با پيرمردى متعصّب و مرتجع كه شعر گفتن را گناهى نابخشودنى مىشمرد وى را از سرودن شعر بازداشت و مجبور ساخت كه سروده‌هايش را بدست آتش بسپارد .\r\nسرانجام پس از بيست و هشت سال در شب قدر بار ديگر قريحهء او بيدار گشت و سرودن شعر را آغاز كرد .\r\nكريمىنيا كه در شعر از تخلّص كريما استفاده مىكند ، شاعرى خوش‌قريحه و از\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nاستعداد كافى برخوردار مىباشد و در انواع شعر طبع‌آزمائى مىكند امّا قالب غزل را بيشتر مىپسندد .\r\nكريما نخستين مجموعه شعر خود را در سال 1383 بنام « باغ اهورائى » با مقدمه شاعر و نويسنده ارجمند ايرج بقائى كرمانى ( وفا ) به چاپ رسانيد و چند اثر ديگر خود را آماده چاپ و نشر كرده به نامهاى « فرياد ناشكفته » و « در سايه‌سار عرفان » و « پاچنگ » كه اميد است توفيق نشر آن را پيدا كند .\r\n\r\nبه : استاد كيومرث مهدوى ( خديو ) حديث نهان\r\n مستانه گرد كعبهء دل مىدوانىام * يارا به پاى عشق ، كجا مىكشانىام\r\nگه مىزدائى از ره وصلت غبار غم * گاهى به خارزار بلا مىدوانىام\r\nبا ناز و قهر خود ، به كجا مىبرى مرا ؟ * زين پيچ‌وتاب خوف و رجا كى رهانىام ؟\r\nگاهى به باغ شوق ، ز عطرت لبالبم * بر آستان مردم دل مىفشانىام\r\nگاهى عقاب تيزپرم مىكنى و گه * چون صيد لاغرى ز خودت مىرمانىام\r\nروزى به عيب بىهنرى مىرمى ز من * روز دگر ، به تاج هنر مىنشانىام\r\nكى مىشود كه نيمه‌شب آيى به خانه‌ام * بنشينى و به دامن وصلت رسانىام\r\nقصرت به بام عرش و منم بلبل قفس * بالم شكسته ، با پر خود مىپرانىام\r\nبردى خديو عشق ، « كريما » نه دام » ز خويش * مستانه دم زدم ز حديث نهانىام \r\n\r\nشعلهء انديشه\r\n به ساز كهنهء عادت چه سود رقصيدن * خوشا به گرد هنر عاشقانه گرديدن\r\nبه آفتاب هنر ، فكر خود شكوفا كن * خوشا ز باغ تفكر ، هماره گل چيدن\r\nبزن به سنگ محك هر سخن كه مىشنوى * كه آشكار شود جوهرش به سنجيدن\r\nبجوى دُرّ عمل را ز ژرفناى سخن * كه وعظ بىعملان واجب است نشنيدن \r\n\r\n","description":"","footnote":"","page_name":" 505 ","page_number":505},
  {"content":"\r\n\r\n پيام سرخ حسينى ، فراتر از اشك است * به جاى گريه ، خوشا آن پيام فهميدن\r\nطواف خانهء سنگى ، اگرچه محترم است * خوشا مقام خدا را ، درون دل ديدن\r\nنهفته در دل خاكت هزار گوهر پاك * ستم به خويش بود ، معدنى نكاويدن\r\nبه ساز غير ، « كريما » نرقصد آنكه بود * به گرد شعلهء انديشه گرم رقصيدن \r\n\r\nعشق وطن\r\n تا عشق وطن در دل ما صدرنشين است * خاكش به نظر ، گوهر و سنگش چو نگين است\r\nتا روح خرد زنده بود در وطن ما * جان مايهء فرهنگ درى شعر وزين است\r\nبا شيرهء جان ، نخل ادب ، شهدفشان شد * هر ريشهء آن با خرد و عشق عجين است\r\nشادابى بستان سخن از دم عشق است * كز همّت ارباب ادب ، سبزترين است\r\nاز فيض هنر ، سرو ادب گشت برومند * با آنكه تبردار ، ز هر سو به كمين است\r\nفرهنگ اهورائى ما ، سست نگردد * هم شاخه و هم ريشهء آن ركن ركين است\r\nسرسبزتر از پيش ، « كريما » شود اين ملك * تا عشق وطن در دل ما صدرنشين است \r\n\r\nحديث زخم و نمك\r\n براى زخم على عليه السّلام اشك شور مرهم نيست * دواى درد عدالت ، سرشك ماتم نيست\r\nز دست شيعهء خود نيز ، زار و دل‌خونست * كسى به خون جگر چون على به عالم نيست\r\nهزار و سيصد و اندى چو ابر مىباريم * ولى زمين عدالت هنوز خرّم نيست\r\nبه فرق خود مزن اى شيعه ، كربلائى شو * كه هيچ پايهء عدلى به گريه محكم نيست\r\nچرا به زخم عدالت نمك‌فشان شده‌ايم ؟ * مگر به غير نمك ، مرهمى فراهم نيست\r\nز جهل خويش ، گرفتار دام بيداديم * علاج جهل و ستم ، گريهء دمادم نيست\r\nچگونه درد نهان را بيان كنم اى دوست * كه در ديار ، ريا جاى گوش محرم نيست\r\nچرا به كنج قفس ، مرغ فكر را بستيم * مگر به اوج پريدن ، سزاى آدم نيست\r\nبه كنج غم منشين اى دلير ايرانى * كه مويه در خور مردان كشور جم نيست \r\n\r\n","description":"","footnote":"","page_name":" 506 ","page_number":506},
  {"content":"\r\n\r\n بيا به يارى حق ، ريشهء ريا بركن * ريا و فتنه كمين كرده وقت ماتم نيست\r\nطبيب عشق ، « كريما » مگر دوا بخشد * و گريه زخم على را كه ناله مرهم نيست \r\n\r\nگل صداقت\r\n درون حنجره‌ها ناى هم‌نوائى نيست * به كوچه‌باغ سخن ، حسّ آشنائى نيست\r\nز فقر عاطفه خشكيد چشمهء احساس * به جمع اهل هنر ، روح هم‌گرائى نيست\r\nبه گردباد حوادث فتاد كشتى ما * ز عمق مهلكه‌ها باور رهائى نيست\r\nصداى همهمه‌ها حجم كوچه را پر كرد * ولى ز رهرو هشيار ، ردپائى نيست\r\nشعاع نور حقيقت دميد ، ليك افسوس * به ذهن خستهء ما ميل روشنائى نيست\r\nخداخدا همه جا مىرسد به گوش امّا * دريغ و درد كه انديشه‌ها خدائى نيست\r\nز هر طرف رسد آواى ساز گوناگون * ترانه‌اى كه دهد روح كبريائى نيست\r\nگل وفاق و صداقت چگونه خواهد راست * در اين ديار كه باران بىريائى نيست\r\nبه نور سينه ، « كريما » به ناله مىگويد * درون حنجره‌ها ناى هم‌نوائى نيست \r\n\r\nخانه‌تكانى\r\n آمد بهار و خانه‌تكانى نكرده‌ايم * بر مقدمش گلاب‌فشانى نكرده‌ايم\r\nنشكفت هيچ غنچهء شادى در اين بهار * فكرى به حال عيش خزانى نكرده‌ايم\r\nما را نگاه خيرهء شادىكشان شكست * جز زهرخند تلخ نهانى نكرده‌ايم\r\nهرگز براى نعمت دنيا و خوشدلى * با اهل اقتدار تبانى نكرده‌ايم\r\nما را شعيب همّت خود مىدهد مراد * جز با عصاى خويش شبانى نكرده‌ايم\r\nعمرى اسير عرصهء محنت در اين ديار * لبريز غم شديم و فغانى نكرده‌ايم\r\nساقى بيار باده كه غم عمرمان ربود * طى شد بهار عمر و جوانى نكرده‌ايم\r\nاز دل غبار تيره « كريما » به كى بشوى * كامد بهار و خانه‌تكانى نكرده‌ايم \r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nرقص تبر\r\n كنون بايد به فكر ريشه باشيم * وطن‌خواه و محبّت‌پيشه باشيم\r\nبه زخم تيشه سوزد ، ريشهء ما * چرا غافل ز كار تيشه باشيم\r\nتمام شاخه‌مان گر سر ببرّند * ز نو ، روييم اگر با ريشه باشيم\r\nتبر رقصد به دستان من و تو * ز خود بايد كه در انديشه باشيم\r\nهمه دشت و دمن پر شد ز روباه * بيا ما نيز شير بيشه باشيم\r\nز يك معدن برآمد گوهر ما * چرا بايد كه سنگ و شيشه باشيم \r\n\r\nمشعل خون\r\n عبّاس فروريخت چو بر آب روان آب * صد گوهر اشك از رخ هر قطره روان شد\r\nآه از جگر رود خروشنده برآمد * همراه نسيم از پى عباس دوان شد\r\nپيچيد به خود موج خروشان و كف‌آلود * صد بغض گلوگير و جگرسوز عيان شد\r\nلب‌تشنه برون رفت ز شط مهر جهانتاب * آب از غم سردار جوان دل‌نگران شد\r\nدستان جدا از تن آن اسوهء ايثار * با مشعل خون تا به ابد نورفشان شد\r\nبا شعلهء خون ، خرمن بيدادگران سوخت * وان شوكتشان باد فنا گشت و نهان شد\r\nهرگز نرود ياد جوانمرديش از ياد * زان جوهر غيرت كه روان در رگ جان شد\r\nدر سوگ غم‌افزاى خداوند شجاعت * از چشم « كريما » گهر اشك روان شد \r\n\r\nشرق عشق\r\n خودكامگى چو رهبر پندار مىشود * فتواى مرگ عاطفه بسيار مىشود\r\nقاضى اگر رعايت قانون و حق نكرد * خودمحورى ، مشوق كردار مىشود\r\nنخوت به جاى عاطفه گر حكمران شود * اهريمنش مشاور هشيار مىشود\r\nچون فكر خلق ، سايه‌نشين گشت و بىرمق * فرصت‌طلب ، خليفهء ديندار مىشود\r\nواعظ به گوش خلق مخوان از برابرى * يك‌عمر حرف بيهده تكرار مىشود \r\n\r\n","description":"","footnote":"","page_name":" 508 ","page_number":508},
  {"content":"\r\n\r\n خرمافروش نابغه بسيار بوده‌اند * امّا يكى چو ميثم تمّار مىشود\r\nاين غم كجا بريم كه در وعظ و بحث‌ها * خط فريب ، محور گفتار مىشود\r\nانديشه چون به آب جهالت وضو گرفت * روح نماز و عشق ، سردار مىشود\r\nزين خواب غفلتى كه فرورفته ، عقل ما * بىشك به روز حادثه بيدار مىشود\r\nغم را ز دل بشوى « كريما » فلق دميد * نورى ز شرق عشق پديدار مىشود \r\n\r\nكشور عشق\r\n دل پر از درد و چو آهو به كمندم چه كنم ؟ * مىبُرد تيغ ريا ، بند ز بندم چه كنم ؟\r\nخاك زرخيز گهرپرورم اى كشور عشق * مىگدازد غم تو روح نژندم چه كنم ؟\r\nزخم ديرين تو زد آتش غم بر جانم * گر بر اين زخم جگرسوز نخندم چه كنم ؟\r\nمهرت آميخته از روز ازل با جانم * عهد خون در ره حفظ تو نبندم چه كنم ؟\r\nاى كه دعوت به سكوتم كنى از راه صواب * تو پسنديدى اگر ، من نپسندم چه كنم ؟\r\nغير فرياد ، « كريما » نبود چاره كنون * دل پر از درد و چو آهو به كمندم چه كنم ؟ \r\n\r\nمير عشق\r\n مدح و نوحه حاكم است و شعر بيدارى كم است * روح شعر از درد و غم با مرغ شب‌خوان همدم است\r\nشاعران بر دوش خود بار رسالت مىكشند * نوربخشى ، شب‌شكارى با رسالت توام است\r\nشعر نان و مدح دونان ، دون شأن شاعريست * بىخبر از درد مردم ، شعر گفتن ماتم است\r\nاز قلم اشكى فشان شفاف كن آئينه را * اى هنرور همّتى ، تصوير عالم مبهم است \r\n\r\n","description":"","footnote":"","page_name":" 509 ","page_number":509},
  {"content":"\r\n\r\n با ريا در خواب غفلت ، برد ما را دست ظلم * از رياكاران ظالم ، پشت اين ملّت خم است\r\nملك عشق از خار فتنه رو به ويرانى نهاد * باغبان بركن ز بن خارى كه در ملك جم است\r\nسينه‌سرخان مسيحائى همه پرپر شدند * لاله‌زاران وطن ، محتاج صدها مرهم است\r\nمست خودبينى شديم از جام چشم خودنگر * آه از اين مستى كه در چشمان عقل آدم است\r\nزخم استبدادى بدخيم ما ، درمان نشد * نشترى از نيش خامه ، چاره‌ساز و مرهم است\r\nميرعشقى كو ؟ « كريما » تا بتازد بر ستم * گر هزاران همچو « عشقى » در وطن باشد كم است \r\n\r\nيورش خار\r\n در يورش خار ، غنچه‌ها پژمردند * پروانه و قمرى و هزار افسردند\r\nآلودهء دستان ريا ، شد بستان * ناپاك‌دلان حرمت گل را بردند \r\n\r\nقلم\r\n چو آرامش ز خواب تيره ديدند * سيه‌فكران ، قلم را سر بريدند\r\nز خونش آن‌چنان طوفان برآمد * كه مدهوشان ز خواب خوش پريدند \r\n\r\nدرخت ريشه‌دار\r\n درختى ريشه‌دار و زنده بوديم * به پهناى زمين ريشه نموديم\r\nگرفتار تبر شد ، ريشهء ما * از آن ساعت كه در غفلت غنوديم \r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nكسرى ( 1310 )\r\nمحمد حسين كسرائى در سال 1310 هجرى شمسى در تهران ديده به جهان هستى گشود و در شهر خود به كسب دانش و هنر پرداخت و در اين رهگذر به مقامات بلندى دست‌يافت و نوآموزان را به آموزش هنر نقّاشى و موسيقى بياراست .\r\nكسرائى كه از طبع و قريحهء سرشار شاعرى برخوردار است سالهاست كه در راه نشر و فرهنگ و شعر ادب ايران كوشش ثمربخشى نموده و انجمن ادبى كسرى را نيز بنيان نهاد و در راه اعتلاى زبان و ادبيات فارسى مجاهدت كرد .\r\nمحمد حسين كسرائى كه در شعر از تخلّص كسرى استفاده مىكند در سرودن انواع شعر از قصيده و غزل و مثنوى و رباعى و دوبيتى و حتى شعر نو طبع‌آزمائى كرده و در زمينه‌هاى مختلف اجتماعى ، اخلاقى ، عرفانى ، ملّى و ميهنى و دينى شعر سروده و تا جايى كه توفيق آن را يافته است كه اين سروده‌ها را به صورت ديوان شعر يا مجموعه‌هاى اشعار ارائه كند و مىتوان گفت تاكنون كمتر شاعرى تا اين اندازه توفيق نشر آثار خود را يافته باشد .\r\nكسرى دربارهء انگيزه‌هاى شاعرى خود چنين اظهارنظر مىكند : « بيش از بيست سال است كه مجموعه‌هاى كهن خويش را ارائه كرده‌ام به شعر رسمى و كلاسيك دلبستگى بيشترى دارم ، طبعا خود را شاعرى غزل‌سرا مىشناسم و براستى بر اين باورم كه شعر رسمى ايران همان اشكال غزل و قصيده و مثنوى و دوبيتى ، رباعى ، ترجيع‌بند\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nو تركيب‌بند و قطعه است چرا كه در اين ميدان ابرمردانى چون فردوسى و سعدى و حافظ و سنائى و فخر الدّين عراقى و خيام و عطّار و نظامى و فروغى بسطامى و ملك‌الشعراى بهار و ستارگانى چون پروين اعتصامى درخشيده‌اند امّا آنان كه نظم خاص شعر نو را دريافته و از بىتوجّهى به شعر نو پناهنده نشده باشند گاه قله‌هاى ارجمندى آفريده‌اند كه مىتوان از آن ميان به نيما ، مهدى اخوان ثالث ، سهراب سپهرى ، احمد شاملو ، نادرپور و استاد دكتر شفيعى كدكنى اشاره كرد . »\r\nكسرى تاكنون بيش از چهل اثر و مجموعه شعر از خود بجا گذاشته كه تمامى به زيور طبع آراسته گرديده بدين شرح : گل‌افشانى ، دل‌شكسته ، كاروان آرزو ، سير زندگى ، آئينه دل ، خاطرات تلخ و شيرين ، اشكهاى شادى و غم ، گوهرهاى انديشه ، رؤياى هستى ، عشق و مستى ، شراره‌هاى عشق و اميد ، ميهن در آئينه عرفان ، ايران در پناه قرآن ، ترانه‌هاى وصل و هجران ، اشكها و لبخندها ، تضمين ، غزليات حافظ ، على آئينهء حق‌نما ، در پرتو اخلاق ، هم‌نوائى با سروده‌هاى عاشقانه ، شهرستانهاى ايران در شعر كسرى ، عشق و نيايش ، رمز و راز عشق ، تجليل از مقام زن ، گلبانگ عشق و . . .\r\n\r\nاختيار دوست تضمين غزل حافظ\r\n آمد بهار دلكش و آمد بهار دوست * با ما نهاد وعدهء وصل قرار دوست\r\nدل را شكفت نرگس مست و خمار دوست * « آن پيك نامور كه رسيد از ديار دوست\r\nآورد حرز جان ز خط مشكبار دوست » * آورد مژده‌هاى خوش از وضع و حال يار\r\nپايان شام هجر و صباح وصال يار * جز روى ماه او ز كمال و خصال يار\r\n« خوش مىدهد نشان جلال و جمال يار » * خوش مىكند حكايت عزّ و وقار دوست »\r\nروزى اگر ز كوچهء ميخانه بگذرم * بر جام باده‌اى دل آواره بسپرم\r\nجاى غمى كه مىخورم از شوق مىخورم * « دل دادمش به مژده و خجلت همىبرم \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n زين قلب نقد خويش كه كردم نثار دوست » * هستم به عين عاطفت او اميدوار\r\nتا آرامش به لطف خداوند در كنار * مهرش اگر كه هست نهان يا كه آشكار\r\n« شكر خدا كه از مدد بخت سازگار * برحسب آرزوست همه كاروبار دوست »\r\nبوئى به ما رسيد گر از خاك كوى يار * ما را بس است از در آن يار اعتبار\r\nشايد كه جان و دل به ره او كنم نثار * « سير سپهر و دور قمر را چه اختيار\r\nدر گردشند برحسب اختيار دوست » * بنياد زندگانىام از چرخ بركند\r\nهر چيز در جهان ، همه زير و زبر كند * پيراهنم چو كرم دوصد رشته برتند\r\n« گر باد فتنه هر دوجهان را بهم زنند * ما و چراغ چشم و ره انتظار دوست »\r\nكى مىرسى به گلشن ما اى شميم صبح * تا با زبر رخم بنمائى حريم صبح\r\nتازه كه جان نهيم به لطف عميم صبح * « كحل الجواهرى به من آر ، اى نسيم صبح\r\nزان خاك نيكبخت كه شد رهگذار دوست » * مائيم و همچو شمع سرى گرم سوز و ساز\r\nدعوى نمىكنيم مگر ، پيش اهل راز * داريم روى خويش به آن يار كارساز\r\n« مائيم و آستانه عشق و سر نياز * تا خواب خوش كه را بَرَد اندر كنار دوست »\r\n« كسرى » اگرچه هست مرا سينه چاك‌چاك * سر سوده‌ام مدام بر آن آستان خاك\r\nما را چه جاى شكوه از اين حال دردناك * « دشمن به قصه « حافظ » اگر دم زند چه باك\r\nمنت خداى را كه نىام شرمسار دوست » \r\n\r\nشيراز دل‌انگيز\r\n چنديست تا كه خاطرم از غم مكدّر است * ما را هواى ديدن شيراز در سر است\r\nآنجا كه از طراوت دامان كوهسار * باغش ز خلد و جنت فردوس خوش‌تر است\r\nآنجا كه از محبّت ياران پاكدل * هرجا روم شراب محبّت به ساغر است \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n آنجا كه از فصاحت سعدى به زعم من * از پايگاه عرش معلّا فراتر است\r\nآنجا كه از بهاى فرآورده‌هاى آن * خاكش فروغ‌بخش و گرانتر ز گوهر است\r\nشيراز راز لطف ستايد به حسن طبع * هركس سخن‌شناس و چو « كسرى » هنرور است\r\nسعدى چو خوب گفت كه شيراز عشق را * « عيبش مكن كه خال رخ هفت كشور است \r\n\r\nمناجات\r\n الهى به مستان ساغرپرست * كه پيوسته زين جام هستند مست\r\nبه آن گل كه سرمست ناز تو شد * به بلبل كه غرق نياز تو شد\r\nبه كشتىنشينان طوفان نوح * كه بستند پيمان به جان و به روح\r\nبه دردى كه از توست درمان او * به حكمى كه از توست فرمان او\r\nبه بانگ مناجات آشفتگان * كه شب با تو گويند راز نهان\r\nبه آن شبنم پاك و زيبا چو مُل * كه غلطد سحرگاه بر روى گل\r\nبه سلطان دين پادشاه نجف * كه همچون درش نيست درّ صدف\r\nگنه‌كردگان را خدايا ببخش * وزان جمله بر جرم « كسرى » ببخش \r\n\r\nدل‌شكسته\r\n دلم شكسته‌ترين كاسه‌هاى اين دنياست * شكستگى دل ، از چين صورتم پيداست\r\nز سنگ فتنه ، شكسته است كاسهء دل من * ز قطعه‌هاى شكسته ، روان پر از غوغاست\r\nدگر ز بند زدن قطعه‌ها نپيوندد * كه اتصال چنين دل ، تصوّرى بىجاست\r\nميان جمعم و چون شمع اشك مىريزم * به روى دامنم از گنج اشك گوهرهاست\r\nبهار و جشن و سرور است و كس چه مىداند * كه بلبل من ، در قفس تك و تنهاست\r\nلبم بود متبسّم ، دلم پر از خون است * از آنكه كل وجودم بلا به روى بلاست\r\nبه سادگىّ دل خويش مىخورم افسوس * كه هرچه مىكشم از سادگىّ خويش سزاست\r\nبه زير خاك برفتم از آنكه دانستم * كه اين جهان پر از درد هم به جاى شفاست \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n در اين زمانه دلى نيست پرفغان « كسرى » * به‌جز دلى كه خروشان به سينهء شعر است \r\n\r\nدو زن دارى !\r\n ز مجموع ياران نزديك و دور * شنيدم رفيقى دو همسر گرفت\r\nدو مَه آرزو گردد ر آستان * به طىِّ طريقش ، دو رهبر گرفت\r\nعدالت روا داشت بر هر دو زن * ترازو ، به هر دو ، برابر گرفت\r\nمساوى ، دو كسوت خريد از حرير * مُشابه ، دو دست از جواهر گرفت\r\nفروريخت يك باده در جامشان * به هر سينه ، يك‌رشته از زر گرفت\r\nشبى گر كه اين را در آغوش داشت * شبِ ديگر ، آن را به بستر گرفت\r\nدلش شاد بود از چنين زندگى * كه خود شاهد بخت ، دربر گرفت\r\nز شور و شعف آن‌چنان مست بود * كه بر چرخ ، مرغِ دلش ، پر گرفت \r\n* * *\r\n پس از مدّتى ديدمش بىقرار * تو گوئى كه جانش در آذر گرفت\r\nبه سرداب متروكه‌اى خفته بود * چو مارى كه بر خويش چنبر گرفت\r\nغمين بود و بيزار و بس بىشكيب * چو ناراضيان شكوه از سر گرفت\r\nچنين گفت اى دوستدار قديم : * مرا زندگى ، رنگ ديگر گرفت\r\nفغان از دو دلبر گرفتن به عمر * كه آتش دلم ، از دو دلبر گرفت\r\nچنان زندگى در فشارم گذاشت * كه گوئى به دل تير و خنجر گرفت\r\nيكى گويدم : من ازو برترم * دگر خود ازو ، بيش و برتر گرفت\r\nيكى نالدم ، كم محبّت شدى * دگر ، ناسزايم ، چو كافر گرفت\r\nاز آن زوجه ، گيرم گهى ، جان‌پناه * گهى دل ، ازين زوجه ، سنگر گرفت\r\nخريدم به دست خود اين رنجها * غلط كرد ، آنكو دو همسر گرفت\r\nدگر خودكشى بايدم ، چاره نيست * چه سودى ، دل از ديده تر گرفت\r\nچنين گفت « كسرى » به دو ، اى رفيق : * نبايد دو سلطان ، به كشور گرفت \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nآرزوى محال\r\n شب است و آن بت زيباى ماهرو اينجاست * مرا به دل نبود هيچ غم كه او اينجاست\r\nاگرچه آرزوى او محال بود ولى * همان كسى كه دلم داشت آرزو اينجاست\r\nبگو بباد سحر كاى نسيم نافه‌گشاى * بيا به گلشن من كان بنفشه مو اينجاست\r\nمرا به باده چه حاجت به پيش نرگس او * اگرچه از مى ده‌ساله صد سبو اينجاست\r\nبتى كه از سر زلفش دريغ مىورزيد * به شكوه گفت غم خويش موبه‌مو اينجاست\r\nكسى كه خواست شكوفان كند مرا از مهر * گذر چو باد صبا داشت گو بگو اينجاست\r\nچه خوش سرود « بهار » « 1 » اين ترانه را « كسرى » * « ز عمر نشمرم آن ساعتى كه او اينجاست » \r\n\r\nكوزه بگوران خاموش شبى همراه زلزله‌زدگان غم‌انگيز در شهرستان بم\r\n به گورستان ( بم ) با غم شبانگاه * گذر كردم غمين در پرتو ماه\r\nسكوتى غم‌فزا هرجا عيان بود * دل هر سنگ در آه و فغان بود\r\nچو پا را مىنهادم روى هر سنگ * صدائى مىشنيدم از دلى تنگ\r\nشگفتا مرگِ از پا تا به سر راز * كه مىچينى ز هر باغى گلى ناز \r\n\r\n\r\n","description":"","footnote":"\r\n( 1 ) - استاد ملك‌الشعراى بهار .\r\n","page_name":" 516 ","page_number":516},
  {"content":"\r\n\r\n كنون اينان كه در پيشت خموشند * همان نازك‌تنان گرم‌جوشند\r\nهمان نوش‌آفرينان فريبا * ز جوش دل خروشان همچو دريا\r\nهمان آهووشان غم‌نديده * نداى عشق و شادى را شنيده\r\nكنون بر جاى آغوشان چالاك * ببر بگرفته بالاشان چنين خاك\r\nز حسرت آرزوها رفته بر باد * كجا شد ناز خوبان داد و بيداد \r\n* * *\r\n به هرجائى گلى را خفته ديدم * دلم را از غمش آشفته ديدم\r\nبسى زيبارخان افتاده در خاك * نهاده رويشان بر خاك غمناك\r\nبسا طفلان چون گل نوشكفته * كه نشكفته به زير خاك خفته\r\nچه زيبا دختران در دم بخت * كزيشان زود بگرفته اجل رخت\r\nبه جاى گفتن شيرين‌سخنها * به زير خاك خوابيدند تنها\r\nعروسان به كابين نارسيده * نداى مرگ را ناگه شنيده\r\nدريغا ، حسرتا ، ناديده داماد * فروبسته دو چشم خويش ناشاد\r\nچرا تنها چنين خفتيد در خاك ؟ * كجا شد آن بر و آغوش چالاك ؟\r\nكجائيد اى غيوران سرافراز ؟ * بهار عشق را زينت‌گر راز\r\nچرا اى نوبهاران جوانى ؟ * بپژمرديد چون برگ خزانى\r\nكجا رفتيد اى افسانه‌سازان ؟ * عزيزان ، مهربانان ، دل‌نوازان\r\nچو طى شد عمرتان چون برگ و چون باد * برفتيد از جهان غمگين و ناشاد\r\nچرا رفتيد اى خوبان طناز ؟ * كتاب عشق را ناكرده آغاز \r\n* * *\r\n رخ خوبان همه بر سنگ قبر است * مرا نى طاقت و ديگر نه صبر است\r\nچه سودى گر زنم بر سينه صد چاك * و يا ريزم به سر زين خاك نمناك\r\nهنرمندان چرا اين‌سان خموشند ؟ * به گور سرد بىجوش و خروشند \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n نه آوازى نه سازى نه سرودى * نه شمعى در ميان ، نه چنگ و عودى\r\nاديبان جهان هم ره بجستند * ز راه علم و دانش دست شستند \r\n* * *\r\n نبودند آن عزيزان صاحب زور * كه رفتند زير خاك و لانه مور\r\nچرا بيچارگان در بىپناهى * چنين بگرفت دولتشان تباهى\r\nپدر گم كرده‌اى گريان به هر سو * دوان به ضجه گويد باب من كو\r\nزند مادر به سر طفلم كجائى ؟ * دريغا حسرتا داد از جدائى !\r\nيتيمان پر ز غم هر سو فتاده * سر غم را به زانوها نهاده \r\n* * *\r\n چه مىخوانم خدايا روى هر سنگ ؟ * دلم بىطاقت و گرديده بس تنگ\r\nچو مىگشتم در آنجا با دل‌ريش * به ناگه شد وجودم پر زِ تشويش\r\nسيه شد آسمان همچون شب تار * دو چشمانم همه خونين و غم‌بار\r\nندائى ناگهان از خاك برخاست ! ! * نمىدانى ميان ما چه غوغاست ! !\r\nتو از ما رفتگان گر در فغانى * از آن باشد حقيقت را ندانى\r\nبه خواهى گر تو حال رفتگان را * رها كرديم آسان خود جهان را\r\nچو تنها خفته و آسوده‌حاليم * دگر فارغ از آن قال و مقاليم\r\nنه بر دنياى فانى درنيازيم * نه اندر حسرت و سوز و گدازيم\r\nنه از هجر كسى اندر تب و سوز * نه ترس محنتى در هر شب و روز\r\nچه خوش رفتيم و گامى از تو پيشيم * فراغت يافته سرگرم خويشيم\r\nبه زير سايه عرش الهيم * به پيش خالق خود عذرخواهيم\r\nتو « كسرى » پس نظر سوى خدا كن * دمى بر رفتگان ( بم ) دعا كن \r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\nدر سوك على عليه السّلام\r\nبگو تا عدالت بگريد\r\nكه خون شقايق افق را گرفته\r\nبگو تا عدالت بگريد\r\nكه محراب را قامت از غصّه خم شد\r\nدل آسمان چون دل من دژم شد\r\nو محراب در سوك مولا نشسته\r\nبگو تا بشويند چشم عدالت\r\nبه خونى كه هر قطره‌اش مردخيز است\r\nبه خونى كه محراب از او آبرو يافت\r\nبه خونى معطّر كه چون نافه‌اى مشك‌بيز است\r\nبگو تا عدالت بگريد\r\nكه فرياد محراب در برق شمشير خشكد\r\nو خون عدالت\r\nهمان خون مولا\r\nبه ديوار محراب وقت نماز\r\nبپاشيد اشك حقيقت\r\nبگو تا بگريد عدالت كه ديگر نيارد زمانه\r\nابرمرد پاكى ، چو مولا على را\r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\nكسمايى ( 1294 )\r\nعلى كسمايى ، نويسنده و مترجم توانا و شاعر هنرمند ، فرزند ابو القاسم ، در سال 1294 هجرى شمسى در تهران از مادر زاد . تحصيلات ابتدايى و دورهء اوّل دبيرستان را در شهر رشت به انجام رسانيد ، ازآن‌پس به تهران رهسپار شد و دورهء دوم دبيرستان را در دار الفنون پى گرفت و در رشتهء ادبى به اخذ ديپلم نايل آمد ، آن‌گاه به دانشگاه راه يافت و در دانشكدهء حقوق و علوم سياسى به تحصيل ادامه داد و به دريافت مدرك ليسانس توفيق يافت و پايان‌نامهء تحصيلى خود را دربارهء « پيمان ورساى و نتايج آن » نوشت .\r\nعلى كسمايى از آن زمان كه در دار الفنون به تحصيل اشتغال داشت ، به سرودن شعر پرداخت و هم‌زمان با تحصيل در دانشكدهء حقوق با مطبوعات همكارى كرد و آثار نظم و نثرش همواره به چاپ مىرسيد و چون در زبان فرانسه تسلّط كامل داشت ، آثارى از نويسندگان خارجى ترجمه كرد كه از آن جمله است : « ولگردان » اثر ماكسيم گوردكى ؛ « سه بىگناه » اثر اىميسن و لويى پاستور ؛ و كتاب « زيباى حسود » نيز از آثار اوست كه به چاپ رسيده است .\r\nكسمايى در كار نمايشنامه‌نويسى از مهارت كافى برخوردار است و نگارش فيلم‌نامه‌هاى : شرمسار ، مادر ، دزد عشق ، بىپناه ، غفلت ، دسيسه و يعقوب ليث از كارهاى اوست كه همگى به صورت فيلم سينمايى درآمده و به معرض نمايش گذاشته\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nشده است . ضمنا دو فيلم‌نامه نيز براى وزارت كار و امور اجتماعى نوشت به نام‌هاى « طبقه‌بندى مشاغل » و « پيمان گروهى » كه مورد توجّه واقع گرديد .\r\nكسمايى علاوه بر نگارش فيلم‌نامه ، در مديريت دوبلاژ فيلم‌هاى سينمايى خارجى و ايرانى از مهارت كامل برخوردار مىباشد و دوبله فيلم‌هاى خارجى : هملت ، شاه‌لير ، اوتللو ، مكبث ، دادگاه نورنبرگ ، و چند دوبلاژ ديگر از فعّاليت‌هاى هنرى اوست و فيلم‌هاى : سر به‌داران ، هزاردستان و كوچك جنگلى از دوبلاژهاى ايرانى او مىباشد .\r\nكسمايى كه سردبيرى مجلهء « عالم هنر » را نيز دارد ، يك سلسله سخنرانىهايى از راديو ، تحت عنوان خدمتگزاران بشر ( شرح حال مخترعان و مكتشفان ) را ايراد نمود كه مورد توجّه قرار گرفت .\r\nكسمايى در سرودن شعر به سبك كلاسيك و نو ، توانا است و در سال 1371 نخستين مجموعهء شعرش به نام « فردا » طبع و نشر گرديد . آثار ديگر او كه طبع و نشر شده بشرح زير است : خدا و قرآن در شعر حافظ ، ريا در شعر حافظ ، سرنوشت در شعر حافظ ، مصدّق‌نامه ، هشت سال دفاع مقدّس ، ارمغان باغ و نيز كتابهاى زير آماده چاپ است : به‌يادمانده‌ها ، موسيقى در شعر حافظ ، پير در شعر حافظ ، حافظ و ستايش او از شعرش .\r\nاشعار زير نمونه‌هايى از شعر اوست :\r\n\r\nعشق\r\n تا ديده‌ام به ديدهء آن دلبر اوفتاد * مرغ دلم به دام نگاهش دراوفتاد\r\nعقلم ، به پند ، خواست هدايت كند مرا * ليك از نهيب عشق ، خرد مضطر اوفتاد\r\nگفتم مگر به مى ببرم يادش از ضمير * آمد به يادم و ، ز كفم ساغر اوفتاد\r\nتا صبح همچو شمع مرا قطره‌قطره اشك * بر گونه‌هاى خشك ، ز چشم تر اوفتاد\r\nاى گوهرى مناز به دُرهاى خود كه دوش * دريايى از دو ديدهء من گوهر اوفتاد\r\nسوز دلم درون سينهء آتش‌گرفته‌ام * ز آن دم كه در درون من اين اخگر اوفتاد \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n تا آشيان وصل تو خواهم پريد باز * دستم اگر به دامن بال‌وپر اوفتاد\r\nآرد ز ديده اشك و ز دل آه سوزناك * هرجا ، به هركجا ، كه تو را دفتر اوفتاد \r\n\r\nمنصوروار\r\n آتشِ عشقى كه خود افروختم * هم در آن آتش سراپا سوختم\r\nزندگى خاموش بود و سرد و تلخ * آتشى از عشق و شور افروختم\r\nخواستم شادى بيندوزم ز عشق * اى دريغا ، رنج و غم اندوختم\r\nحرفِ حق گفتم ، دهانم دوختند * درس ، از منصور و ، دار آموختم\r\nمُردم از زهد ريايى در قفس * جامه‌اى نو ، بهر هجرت دوختم \r\n\r\nمحبوب من\r\n آه ! اى آزادى اى محبوب من * عشق من معبود من مطلوب من\r\nاينك اينك تو كجائى من كجا ؟ * جان و تن از هم نمىبايد جدا\r\nبين من با تو حجاب سيم‌هاست * اندر اين زندان مرا بىبيم‌هاست\r\nبيم تنهايى و بيم بىكسى * بيم بد ديدن در اين دنيا بسى\r\nبيم جان دادن به كنج اين قفس * بىانيس و مونس و فريادرس \r\n\r\nچه شد آن زمان كه گذشت ؟ « 1 »\r\n دور ، آنجا ، كه جنگل انبوه * جامهء سبز كرده در تن كوه\r\nدور ، آنجا ، كه رود خم در خم * از نظر محو مىشود كم‌كم\r\nدور ، آنجا ، كه آسمان كبود * نوشخندى زند به چهرهء رود\r\nدور ، آنجا ، كه ديو غم خواب است * رنج و اندوه نقش بر آب است\r\nدور ، آنجا ، كنار آن دريا * دور از شهر و فارغ از غوغا \r\n\r\n\r\n","description":"","footnote":"\r\n( 1 ) - اين شعر در مسابقهء راديو لندن ممتاز شناخته و خوانده شد .\r\n","page_name":" 522 ","page_number":522},
  {"content":"\r\n\r\n من و آن لعبت پرىپيكر * كه ز جانم بود گرامىتر\r\nفارغ از هرچه رنج و غصّه و غم * شاد و خندان نشسته در برِ هم\r\nبعد يك‌عمر انتظار و تعب * وصلمان دست داده بود آن شب\r\nمن و او ، هر دو دلخوش و سرمست * لب به لب برنهاده دست به دست\r\nيكدگر را گرفته در آغوش * از شراب وصال هم مدهوش\r\nغافل از اين زمان كه درگذر است * همچو تير شهاب ره‌سپر است \r\n* * *\r\n چه شد ايّام نونهالى من ؟ * چه شد آن عهد خردسالى من ؟\r\nچه شد آن عهد چون دم سحرى ؟ * چه شد آن روزگار بىخبرى ؟\r\nروزگارى كه قلب آيينه‌ست * عارى از گرد غصّه و كينه‌ست\r\nچه شد آن دم ، كه از قضاى زمان ؟ * اوفتادم ز پلّه‌ها غلتان ؟\r\nمرگ را تا به چشم خود ديدم * قدر عمر عزيز فهميدم\r\nچه شد آن شام مدهش ديجور ؟ * آن شب تيره‌تر ز ظلمت گور ؟\r\nچه شد آن شب ، كه تا سپيده دميد * به لبم ، جان ، هزار بار رسيد\r\nچه شد آن روز تارتر از شب ؟ * كه زد آتش به جانم ، آتش تب\r\nچه شد آن شب كه روز وصل رسيد ؟ * اى عجب ، در شب آفتاب دميد !\r\nچه شد آن شب كه بوسه‌اش جان داد * آنچه مىخواستم از او ، آن داد\r\nچه شد آن شام باده‌پيمايى ؟ * چه شد آن روز تلخ تنهايى ؟\r\nچه شد آن روزهاى شوق‌آميز ؟ * چه شد آن شام‌هاى حزن‌انگيز ؟\r\nچه شد آن عهد و آن زمانه چه شد ؟ * چه شد آن عشق و آن فسانه چه شد ؟\r\nروز هجر و شب وصال چه شد ؟ * وين عجب‌تر ، زمان حال چه شد ؟\r\nآوخ ! آوخ ! گذشت و زود گذشت * شادى و غم هرآنچه بود گذشت\r\nاين همه عمر پيچ اندر پيچ * شود آيا كه هيچ باشد هيچ ؟ ! \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nداغ دل\r\n ساقيا ! باد بهار آمد و گلبانگ هزار * از چه افسرده‌اى ؟ اى ماه جبين باده بيار\r\nسالى از عمر من و تو شد و ما پير شديم * گيتى پير دگرباره جوان شد چون پار\r\nبعد يك‌عمر كه دور از تو به تلخى بگذشت * امشب اى ساقى من ، وقت غنيمت بشمار\r\nبر لب من بنه ، آن جام لبالب ، ساقى ! * تا كه بىخود نشوم ، جام مى از كف مگذار\r\nلب بنه بر لبم و تنگ در آغوشم گير * تا كه دادِ دل خود گيرم از اين بوس و كنار\r\nبه نواى دل شوريدهء من شور بخوان * وز دل تار برون آر چو من نالهء زار\r\nمن چنين خسته و آشفته نبودم ساقى ! * غم هجران تو برد از دل من صبر و قرار\r\nدر فراغ تو غم هجر تو خوردم چندان * كه بدين‌گونه كه بينى شده‌ام زار و نزار\r\nاز بر من مرو ، اى همدم تنهايى من ! * به پريشانىام اى يار ، خدا را رحم آر\r\nبه روى باز اگر از برِ من ، مىدانم * نبرم جان به سلامت ز فراغت ، اين‌بار\r\nروزى آيى و نبينى دگر از من اثرى * مگر از جسمم در خاك ، كفى ، گرد و غبار\r\nلاله گويد به تو داغ دل سوزانم را * قدم ار رنجه كنى از پس مرگم به مزار \r\n\r\nبهار آمد\r\n نگه كن بوى گل از مرغزار و كوهسار آيد * سرود بلبل شوريده ، از هر شاخسار آيد\r\nبه گوشم ناله‌هاى زارزار جويبار آيد * نواى چنگ و آهنگ نگار و بانگ تار آيد\r\nگذشت آن روزگاران و چو لاله داغدار آيد * مرا داغى به دل از اين گذشت روزگار آيد\r\nتو با من پار ، عهدى بستى و هرگه بهار آيد * مرا يادى به دل اى يار ، از آن عهد پار آيد\r\nتو گفتى : چون بهار آيد ، گهِ بوس و كنار آيد * كنون آن عهد را نو كن كه نوگل خوش به كار آيد\r\nبيا گل‌گونه مىنوشيم ، تا نوگل به بار آيد * كه دل در فصل گل ، گلگونه مى را خواستار آيد\r\nسحرگاهان مرا در گوش دل بانگ هزار آمد * بهار آمد ، بهار آمد ، بهار آمد ، بهار آمد\r\nسحرگاهان مرا در گوش دل بانگ هزار آمد * نويد مقدم جان‌بخش خرّم نوبهار آمد\r\nز هر سو نغمهء دلكش ، هزار اندر هزار آمد * سرود فرودين ، آهسته از هر شاخسار آمد \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n نسيم جان‌فزا ، دامن‌كشان ، از كوهسار آمد * مشام روح را اينك هوايى سازگار آمد\r\nدرآمد خار غم از دل ، گل شادى به بار آمد * خمارآلوده يار من ، پى بوس و كنار آمد\r\nگل آمد ، بلبل آمد ، و آن نگار گل‌عذار آمد * نگار گل‌عذار من به‌سوى لاله‌زار آمد\r\nسحرگاهان مرا در گوش دل بانگ هزار آمد * بهار آمد ، بهار آمد ، بهار آمد ، بهار آمد \r\n\r\nدر مرگ برادر\r\n دلخسته ، دل‌شكسته ، فراوان گريستم * در مرگ مهربان برادر دوران گريستم\r\nشد ، جاى پاى مرگ ، هويدا به چهره‌اش * من آشكار ديدم و پنهان گريستم\r\nدر جنگ مرگ ، ساخته كارى ز من نبود * بر عجز خود ميانه‌ى ميدان گريستم\r\nآتش گرفت سينه‌ام از سوز هجر او * سر تا به پا ، چو شمع فروزان گريستم\r\nپشتم چو پنجه‌هاى هنرمند او شكست * درويش‌وار تار مىزد ، از آن گريستم\r\nخاموش گشت نغمهء تارش ، دريغ و درد * چون آن نوا رسيد به پايان گريستم\r\nنقّاش بود و پرده ، دل‌انگيز مىكشيد * چون شد ، بر آن طبيعت بىجان گريستم\r\nخونابه‌ى دلم ز دو ديده فروچكيد * از حسرتش ، به آن‌همه حرمان گريستم\r\nمظلوم زيست و ، چه مظلوم‌تر از آن * رفت از جهان و من ، چه پريشان گريستم\r\nديدم گشوده چهره‌ى او را درون گور * بر مرگ آن برادر پژمان گريستم\r\nديدم كه چيست معنى دنيا و زندگى * بر زندگى تلخ و ، گردش كيهان گريستم\r\nاشكم ز لوح دل نَبَرد نقش ياد او * تا رستخيز اگر ، به تندى توفان گريستم \r\n\r\nچشم‌به‌راه « 1 »\r\nگل گيلاس ، در آن باغ بزرگ ،\r\nزير آن تپّهء كوچك ، از دور ،\r\nبا زبانى كه زبان فصل است ،\r\n\r\n\r\n","description":"","footnote":"\r\n( 1 ) - به مناسبت زمين‌لرزهء گيلان و زنجان در 31 خردادماه 1369 .\r\n","page_name":" 525 ","page_number":525},
  {"content":"\r\n\r\nو همه مىفهمند ،\r\nمىزند جار ،\r\n« بهار آمده است . »\r\nبوى گيسوى تو ، اى مادر مهرآيينم !\r\nكه همانند گل گيلاس است ،\r\nبا نسيمى به مشامم چو رسيد ،\r\nبا زبانى كه زبان عشق است ،\r\nو همه شيفتگان مىدانند ،\r\nبه منِ منتظرِ آمدنت گفت كه : تو ،\r\nمثل هر عصر بهار ،\r\nاز ته باغ پر از دارودرخت زيتون ،\r\nاز سر كار به جار ،\r\nقامت افراشته ، چون سرو بلند ،\r\nباز مىآيى و با خنده به لب - مىگويى :\r\n« آه ! آه ! اى پسر كوچك من !\r\nبازهم منتظر آمدن من هستى ؟\r\nدست در دست بيا شاد به خانه برويم . »\r\nگل بادام ، در آن چشم‌انداز ،\r\nلاى انبوه درختان بلند ،\r\nبا زبانى كه زبان رمز است ،\r\nو در انديشهء اهل راز است ،\r\nمىزند چشمكى و مىگويد :\r\n« اى خوشا باز ،\r\nبهار آمده است . »\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nنام بادام ، دو چشمان فريباى تو را ، مادر جان !\r\nدر دل شام به يادم آورد .\r\nكز خلال مژهء پرپشتت ،\r\nزير آوار ، به من خيره نگه مىكردى ،\r\nو در آن نيمهء شب رستاخيز :\r\nكه زمين چون دل من مىلرزيد ،\r\nو تو گويى ، محشر وارون شده بود ،\r\nو چنان‌كه گويند :\r\nمردگان را بايد ،\r\nاز ته گور به در آوَرَد و زنده كند\r\nزنده‌ها را - همه را - بىبدرود ،\r\nبه يكى چشم زدن ،\r\nبىيكى آه و سخن ،\r\nدر دل خاك سيه زنده‌به‌گوران مىكرد . . .\r\nآن دو چشمان سخنگوى تو ، با صد افسوس ،\r\nبا زبانى كه زبان مرگ است ،\r\nو همه مويه‌كنان مىبينند ،\r\nبه من بىسر و سامان گفتند :\r\n« پسر چشم به را هم ، ديگر ،\r\nسر را هم منشين !\r\nپس از اين منتظر آمدن مادرت از باغ مباش ! »\r\nآه !\r\nاى زمين‌لرزهء شوم !\r\n\r\n","description":"","footnote":"","page_name":" 527 ","page_number":527},
  {"content":"\r\n\r\n\r\nكوير ( 1334 )\r\nدكتر غلامرضا محمّدى ، كه تخلّص « كوير » را براى شعر خود برگزيده است ، در سال 1334 هجرى شمسى در روستاى حسن‌آباد از بخش اشكذر يزد ديده به جهان هستى گشود . دانش‌هاى مقدّماتى را در زادگاهش به پايان رسانيد و دورهء متوسّطه را در رضوانشهر و يزد به انجام برد ، ازآن‌پس در رشتهء جامعه‌شناسى از دانشگاه تهران به اخذ درجهء ليسانس توفيق يافت و در رشتهء مديريّت دولتى فوق ليسانس گرفت آنگاه در رشته ادبيات فارسى به تحصيل ادامه داد و فارغ التحصيل شد و تا اخذ مدرك دكترى پيش رفت .\r\nمحمّدى در سال 1358 به خدمت جهاد سازندگى و سپاه درآمد و در اين رهگذر به كوشش پرداخت و در سال 1359 به سمت بخشدار زادگاهش ، كه امروز شهرستان صدوق نامگذارى شده ، منصوب و مشغول خدمت گرديد و بعد از آن به ترتيب در سمت‌هاى فرماندار شهرستان‌هاى مهريز ، اردكان ، و تفت و يزد انجام‌وظيفه كرد و مدّت شش سال در يزد خدمت كرد و يك‌چند در سمت معاونت سياسى استاندارى كهكيلويه و بويراحمد به خدمت اشتغال ورزيد و اكنون در سمت مشاور استاندار يزد انجام‌وظيفه مىكند .\r\nمحمّدى دربارهء شعر خود چنين مىنويسد : « شعر را با عطش كوير آغاز كردم . بعد از كويريان عاشق ، شعر گفتم و اينك از عطش جان و دل گاه‌گاه سروده‌اى دارم كه لب‌تشنه\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n، چشمه‌سار كويرم و عطشناك درياى بىكران معرفت . القصّه ، مرا هيچ ادّعاى شاعرى نيست كه خود كويرم ، و كوير را سبزه‌اى جز خار مغيلان و لطفى جز موج‌موج ريگ‌هاى روان نيست . هرچه هست ، حاصل با مردم بودن و با غم و شادى آنان زيستن و همدل و هم‌زبان آنان بودن است . »\r\nنخستين مجموعهء شعر كوير در سال 1373 تحت عنوان « از عطش لبريز » در يزد توسّط نشر كمال به چاپ رسيد و آثار ديگر او « فرخى شاعر لب‌دوخته » و « كوچه‌هاى آشتىكنان » .\r\nمحمّدى ، با اينكه خود مىگويد : « مرا هيچ ادّعاى شاعرى نيست كه خود كويرم . » با اين وصف شاعرى خوش‌قريحه و توانا و نيكوپرداز است .\r\nمحمّدى در حال حاضر رئيس و مؤسّس مجمع شعر و ادب ولايت و مسئول شوراى شعر و ادب اداره كل فرهنگ و ارشاد اسلامى يزد مىباشد .\r\n\r\nروح بهار\r\n مثل من داشت مگر عشق تو در جان گل سرخ * كه چو من خون جگر ريخت به دامان گل سرخ\r\nبه تمنّاى لبت ، غنچه دَرَد پيراهن * به هواى گل روى تو ، گريبان ، گل سرخ\r\nبه تماشاى تو مدهوش به بستان افتد * گل سوسن ، گل سنبل ، گل ريحان ، گل سرخ\r\nنرگس مست تو گر جلوه در اين شهر نداشت * نه چمن داشت شقايق ، نه گلستان گل سرخ\r\nمگر افتاد شميم تو به دامان نسيم * كه بيابان سمن آورد و خيابان گل سرخ\r\nنه عجب كز سر سوداى تو سر بردارد * از تب‌آلودهء تن ، خار مغيلان ، گل سرخ\r\nاز زلال نفس سبز تو ، اى روح بهار * بشكفد مست به صحراى زمستان ، گل سرخ\r\nاز « كوير » دلم آلاله برآيد آن‌سان * كز سر تربت گلگون شهيدان ، گل سرخ \r\n\r\nجنون محبّت\r\n چو لاله ، همدل حسرت‌كشان داغ نصيبم * كه بُرده نرگس مستى ، قرار و صبر و شكيبم \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n بسوخت ز آتش هجران چو برگ و بار تخيّل * نمانده غير جگرسوز ناله‌هاى عجيبم\r\nگرفته‌تر ز دل‌خستگان شام غريبان * شكسته‌تر ز سر زلف مشكبوى حبيبم\r\nترنّمى ز شرارى گهى ز سينه برآيد * كه نقش شعر پذيرد ، و گرنه من نه اديبم\r\nبه شوربختى من كس نمىرسد چه توان كرد ؟ * كه در ميانهء خويشان غريب‌تر ز غريبم\r\nرها كنيد به دردم ، كه در جنون محبّت * دريغ ! اگر برهاند ز دست درد ، طبيبم\r\nمدام سوخت ز مهرى دل « كوير » ىام آوخ ! * ز بس‌كه ساده‌ام ، آسان توان دهند فريبم \r\n\r\nبراى سالار شهيدان حضرت امام حسين عليه السّلام يوسف زهرا\r\n به داغگاه بلا ، گرچه سوخت جان و تنش * چراغ راه خدا گشت ، سوز سوختنش\r\nبهار سبز عدالت دوباره گل مىكرد * ز سوز شعلهء گل‌زخم‌هاى سرخ تنش\r\nبزرگ سرور آزادگان عالم گشت * شهى كه دست جفا سر بريد از بدنش\r\nرموز دلبرى و راز آسمانى عشق * سرشته با گهر ناب جارى سخنش\r\nبه گرد تربت او هر دليست پروانه * فروغ محفل جان است شمع انجمنش\r\nبه هركجا كه صبا بوى سنبل او برد * فرات اشك روان شد ز چشم مرد و زنش\r\nهماره چشمهء خورشيد زندگىساز است * در آسمان هدايت ، شهاب شب‌شكنش\r\nز داغ يوسف زهرا كدام جان كه نسوخت * كدام دل كه نشد خون ز راز پيرهنش\r\nهنوز خون خدا لاله‌لاله در جوش است * بهار روح خدا مىرسد گر از چمنش\r\nكجاست آهوى مشكين دشت خون كه دوا * دل شكستهء ما راست نافهء ختنش\r\n« كوير » گر به سرم آسمان ببارد تيغ * فداى دين محمّد ، هزار همچو مَنَش \r\n\r\nنم‌نم سرشك\r\n بىرخ دوست دلى سوخته از غم دارم * ناله در هر نفس و آه به هردم دارم\r\nكو حبيبى كه در اين شهر مرا همدم بود ؟ * كو طبيبى كه بر اين درد نه مرهم دارم ؟ \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n آنكه با هر سرِ مو قافله‌ها دل مىبرد * در پىاش قافلهء اشك دمادم دارم\r\nابر بارانى غمگين خزان را مانم * كه سرشك از نگه سوخته نم‌نم دارم\r\nهركجا هست قرين باد لبش با لبخند * گرچه در بند فراقش غم عالم دارم\r\nعهد و ميثاق به‌هرحال نگه خواهم داشت * نگسلم رشتهء پيوند ، كه محكم دارم\r\nبر « كوير » عطش اى دُردكشان رحم كنيد * كه تمنّاى سرِ چشمهء زمزم دارم \r\n\r\nبهار بهمن\r\n نسيم بهمن آمد ، باغ جان آيينه‌بندان كن * چمن با نسترن آذين و با نرگس چراغان كن\r\nدل بيمار را با بوى زلف يار تسكين ده * سر شوريده را با ساغر صهبا به سامان كن\r\nبهار عمر را رنگ گل و نسرين و سنبل ده * صفاى ژاله را در سينهء آيينه مهمان كن\r\nشرابى خوش‌تر از اين ساقى بُستان نمىبخشد * به سيم عشق مى بِستان و خرّم حال مستان كن\r\nز شكّربار لعل ياسمن ، بنياد غم بركن * ز لبخند سمن بويى دل از لبخند بنياد كن\r\nبهار بهمن آمد ، گل از اين خوش‌تر نمىخندد * به شوق او بيا مستانه با گل عهد و پيمان كن\r\nبه شاخ وصل مىخواند اگر بلبل سرودى خوش * تو نيز اى عندليب عشق ! وصف روى جانان كن\r\nعنان صبرم از دل مىرود ، دستم به دامانت * صبا از كوى آن مشكين نفس برخيز و توفان كن\r\nبه شوق انتظار از چشم نرگس ژاله مىبارد * بيا اى سرو سيمين ! يك‌نفس در باغ ، جولان كن\r\nخدا را اى صبا ، از لاله‌زار آن سمن‌سيما * غبار رهگذارى ، توتياى چشم گريان كن\r\nبه تنگ آمد دلم ، اى پيك فرّخ‌بخت نوروزى * از آن خورشيد منظر ، شمّه‌اى شمع شبستان كن\r\nببار اى ابر گلبار از كرم بر جان مشتاقان * « كوير » تشنه را با فيض باران سنبلستان كن \r\n\r\nبراى غريب‌ترين ستاره\r\n آنكه ناميد محمّد ، به ارادت حَسَنش * آنكه مرآت خدا بود رخ نسترنش\r\nآنكه شد غرق تبسّم سحر از پيشانيش * آنكه گل موج زد از رهگذر آمدنش\r\nعشق ، دلباختهء نرگس سحرانگيزش * عقل بىخويش ، ز لعل لب شكّرشكنش \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n آنكه در تنگ‌دلىهاى زمان مىبوييد * مادرش بوى بهشت از نفس پيرهنش\r\nهرچه حُسن است در آيينهء جانش جارى * هرچه لطف است تراويده به چاه ذقنش\r\nآنكه از چشمهء كوثر همه پاكى آموخت * آنكه پرورد علىّ ، چون گل سرخ چمنش\r\nاينك امروز نگر بىكس و بىيارترين * اينك امروز نگر ، سخت غريب وطنش\r\nكوفه تا شام ز بيداد خوارج لبريز * شهر تا شهر فسون ساز ، همه انجمنش\r\nدشت در دشت ، پر از دشنهء شب‌كيش كسان * كوچه در كوچه ، رياكارترين ، مرد و زنش\r\nاى عجب كز غم بيت‌الحزنش چرخ نسوخت * با جهان سوز غريبانهء آه محنش\r\nاز شقايق نگر امروز جگر سوخته‌تر * آنكه ريحان خدا بود ، نهال سمنش\r\nواى از آن كينه كه با زهر جفا تيغ افراشت * لخت‌لخت جگر انداخت به تشت از دهنش\r\nواى از آن جور ! كه با آل علىّ نو كرد عهد * واى از آن جهل ! كه گل كرد رسوم كهنش\r\nجُعده و غربت و افطارى و آقا اى واى ! * آه از آن زهر ! كه آميخت به جام لبنش\r\nصبر سبزش ، ظفر سرخ حسينى آورد * فجر عشقى كه خدا داد دم شب‌شكنش\r\nچون « كوير » از تب هجران ز دل آتش بارد * هركه چون من ز شرار جگر آيد سخنش \r\n\r\nگل هميشه‌بهار\r\n آيينهء جمال خداوند سرمد است * از هرچه خوب ، گوهر زهرا سرآمد است\r\nروحِ بهارِ سبزِ گل‌افشان احمديست * زهرا ، گل هميشه‌بهار محمّد است \r\n\r\nدريغ\r\nكجاست آنكه حرف‌هاى تازه مىزند\r\nو دردهاى كهنه مىبَرد\r\nكه من دلم گرفته از ملال\r\nكه من دلم گرفته از غبار روزمرّگى\r\nكجاست آنكه از زلال زمزم كلام او\r\nسبوسبو شراب ناب مىتوان ربود\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nطبق‌طبق گلاب مىتوان گرفت\r\nكجاست آنكه از صفاى صحبت صميمىاش\r\nبهار موج مىزند\r\nو در حضور سبز او به اوج مىتوان پريد\r\nكجاست آنكه از ترنم تلاوتش غزل غزل شكوفهء خنده مىزند\r\nو در ميان كوچه‌باغهاى زندگى نويد مىپراكند\r\nكجاست آنكه لطف مىتراود از تبسّمش\r\nو مىبرد ز خاطر خزانىام فراق\r\nز پرده‌هاى غنچه مىدزد به باغ\r\nو غرق اشتياق مىكند مرا\r\nو شانه مىزند دوباره گيسوى بنفشه را\r\nو مرز جوشش جوانه مىكند\r\nدوباره شاخسار آرزو\r\nو پرسش عطش لبالب از جواب مىشود\r\nبه جارى هزار رودِ عشق\r\nبه نغمهء هزار گفتگو\r\nو خواب مىبرد ز چشمهاى خسته‌ام\r\nمرا شهاب مىكند\r\nو غفلت مرا به بارش غريب تندرى\r\nشبى خراب مىكند\r\nدلم گرفته آن‌چنان در اين كوير زرد\r\nكه جز حضور سبز او كسى\r\nمرا رها نمىكند رها\r\nچنين كه خو گرفته‌ام به ابتذال زندگى\r\nدريغ اگر دريغ دارد آن نگاه كيميا مرا\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\nكهن ( 1337 )\r\nجليل پوركهن ، فرزند يحيى ، كه براى شعرش از تخلّص « كهن » استفاده مىكند ، در سال 1337 هجرى شمسى در شهرستان اردبيل در يك خانواده متوسّط الحال قدم به عرصهء حيات گذاشت . تحصيلات ابتدايى و متوسّطه را در زادگاه خود به انجام رسانيد و بااين‌كه در كنكور موفقيّت كسب كرد ، امّا از ادامهء تحصيل بازماند . ازآن‌پس به استخدام وزارت بهدارى درآمد و در شهر خود به خدمت اشتغال ورزيد .\r\nپوركهن در سال 1364 به تهران مهاجرت كرد و در اين شهر رحل اقامت افكند و پس از چهارده سال خدمت در بهدارى از كارمندى دولت چشم پوشيد و به شغل آزاد روى آورد .\r\nكهن از ده‌سالگى به نظم شعر پرداخت و چون پدرش فرهنگ دوست و ادب‌پرور بود . در اين رهگذر فرزند را تشويق كرد و به محضر فضلا و ادبا و شعرا رهنمونش گرديد تا در زمينهء شعر و ادب و كسب دانش از آنان بهره‌مند شد .\r\nكهن در سال 1352 درحالىكه بيش از پانزده بهار از عمرش نگذشته بود ، پدرش را از دست داد و مسئوليّت خانواده به دوشش افتاد و با سختى و محروميّت‌هاى عاطفى روبه‌رو گرديد . ازاين‌روى ، همين دردها و رنج‌ها بر شعرش اثر گذاشت و شور و حالى پيدا كرد .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nتقديم به شهيد شش‌ماهه كربلا گل سرخ\r\n نشكفته فروريخته بال گُل سرخ * لب‌تشنه بخشكيده نهال گل سرخ\r\nيك دشت بلا ، به وسعت كرب و بلا * بس نيست ، مگر بهر ملال گل سرخ\r\nخورشيد به رخ كشيد از شرم نقاب * از شرم نگاه بىسؤال گل سرخ\r\nحيرت بنشست روى رخسار سپاه * از شبنم گرم باكمال گل سرخ\r\nاز خمرهء سبزرنگ خون مىجوشد * بيگانه چه داند ز خصال گل سرخ\r\nاز تيغ‌زنان چه مىهراسد عاشق * جز عشق نگنجد به خيال گل سرخ\r\nگل‌ها عطش شرار عشق‌اند ، نه آب * از لحظهء پيچ‌وتاب حالِ گل سرخ\r\nيا حضرت خور شد مبارك يادت ! * با دعوت معشوق ، وصال گل سرخ\r\nيك كوه سخن هنوز در درّهء بُغض * جا ماند « كُهن » ز شرح حال گل سرخ \r\n\r\nسرباز گمنام\r\n هرجا صداى قلب وطن مىرسد به گوش * پيراهن سه‌رنگ تو را مىكشم به دوش\r\nهرجا كه رعد و برق گرفت ابر و باد را * رگ‌هاى تشنهء تو صلابت گرفت و توش\r\nهرجا كه خاك ميهن عطش بوده چون كوير * درياى خون ز چشمهء جانت شده به جوش\r\nهرجا سخن ز رستم و افراسياب شد * غيرت به جوش آمد و شد سيل پرخروش\r\nهرجا نشان ز شير درفش است و شيروش * رستم‌سرا درفش به دست است و سرخ‌پوش\r\nهرجا كه نقش گُرز و تبرزين به سردر است * اصل و نسب به پردهء دل مىكشد نقوش\r\nهرجا كلام بهتر از ايثار گشته‌ام * بعد از كلام عشق تو را يافتم ز هوش\r\nهرجا كه خون به خاك وطن ريخت از تنت * صدها شكوفه باز شد از جان گل‌فروش\r\nهرجا كه بر تو اجنبيان ياوه بافتند * گشتند نانگفته سخن خويشتن خموش\r\nهرجا به ياد كرب و بلا آب مىخورى * بر ياد تشنگان دگر نيز نوش نوش\r\nسرباز ! اى كه نام تو گمنام مانده است * بر افتخار ميهن ما بازهم بكوش ! \r\n\r\n","description":"","footnote":"","page_name":" 535 ","page_number":535},
  {"content":"\r\n\r\n هرجا « كهن » ز اسوهء ايثار ياد كرد * الهام شد سخن ز پيام‌آور سروش \r\n\r\nتولد زهرهء زهرا عليها السّلام\r\n از سما بر رتبت زن لؤلؤ لالا رسيد * گوهرى از خانوار حضرت حوّا رسيد\r\nآسمانىزاده‌اى در روى پرهاى هما * هاله‌اى ظلمت‌شكن با سرِّ « ارسَلنا » رسيد\r\nبر زمين خشك سوزان و درختان عطش * آيه‌اى از سورهء كوثر به « اعطَينا » رسيد\r\nبرق تيغ نور عصمت ابر را صدپاره كرد * حُجب بر سيماى زن از زهرهء زهرا رسيد\r\nپيك طلعت از تبار سرزمين دادور * حجّتى بر مادران از عالم معنا رسيد\r\nاز طلوع شمس پيدا شد نداى « رَبَّنا » * سورهء شمس الضّحى چون در يد يلدا رسيد\r\nچشمه‌اى جوشيد از خاك كوير بىبها * جام دل‌ها پر شد و بر وسعت دريا رسيد\r\nبذر گل پاشيد عاشق بار ديگر عرش را * خاك زرّين گشت ، تا بر منصب اعدا رسيد\r\nبر « كهن » لطف تو صدها بار شامل گشته است * هركجا نام از تو بردم ، با عصا موسى رسيد \r\n\r\nزمانه\r\n زمانه‌ايست كه مرداب آب مىشويد * به جاى موج ز دريا حباب مىرويد\r\nنشسته شب به رخ خانمان سالك پير * كه چشم شب‌پره از آفتاب مىگويد\r\nببين چه بر سر شاهين آسمان آمد * غراب بهر شكار ، عقاب مىجويد\r\nكشيد بر سر گل‌ها چه باغبان كه مپرس * نديده رنج به پيشش گلاب مىبويد\r\nشكست خويشتنش را به سنگ ديوانه * كه عقل عاشقى از آسياب مىپويد\r\nكشيد نقش فلاكت فلك به صورت عشق * كه از هجوم بلا انقلاب مىمويد\r\n« كهن » بدون تو و غم چگونه سر بكند * به نيمه‌راه هياهو ، سراب مىرويد \r\n\r\nگره\r\n كلك نقّاش گره ، نقطهء پرگار گره * حلقهء دار گره ، چرخش دوّار گره \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n گر دو ابروى به هم دوختهء ما نگرى * خورده بر چين جبين هر دو به ناچار گره\r\nتور مىبافدم از تار گره دايره‌باف * بىشماريست در اين تور گرفتار گره\r\nدل ما خبره طلب مىكند و ناله‌شناس * غيره سودا نكند ، ور نه ز بازار گره\r\nكهنه‌فرشيم پر از گرد و پر از دودهء آه * ارزش ما به همين است و به بسيار گره\r\nما نه زرياب شديم و نه ز گل ذرّه بياب * بىهوا حلقه زديم بر گرهِ دار ، گره\r\nبر جبينم منشان شبنم خجلت ز شرار * دار زن گردن من ، اين همه مفشار گره\r\nمزن اى كاسب بازار خوش اظهار و بيان * طرّهء يار به پشت سر اغيار گره\r\nصنما گرچه علف‌خوار به گل مىپيچد * ديده‌ام حلقه زده گل به دل خار گره\r\nننهم پا به برون زين پس از اين دايره‌ها * تا بدانجا كه شود پاره از آزار گره\r\nفرق ديوانه و عاقل به همين است « كهن » * كه به ديوانه ببندد دل هُشيار گره \r\n\r\nاحساس زخمى\r\n يك بغل احساس زخمى ارمغان آورده‌ام * يك سبد گل‌واژهء بكر و جوان آورده‌ام\r\nسوگ لاله ، نغمهء گل‌هاى باغ عاطفه * از گلوى نالهء نى نوحه‌خوان آورده‌ام\r\nاز كنار كوچهء بن‌بست و تاريك اميد * دور از ميدان حسرت در نهان آورده‌ام\r\nبىپناهى را از آن‌سوى حصار شوره‌زار * زير چتر ابر پروارت امان آورده‌ام\r\nموج سنگين از گلوى نبض دل بالا زده‌ست * خويش مىبازد بسى او را به جان آورده‌ام\r\nخود گشودم جاى عطشان عبور تير را * بهر كشتن هر دوى ما را كمان آورده‌ام\r\nجمع كن مطرب به دورت سرخوشان شهر را * دلقك ساده‌دلى را ميهمان آورده‌ام\r\nتحفه‌اى بالاتر از احساس در آنجا نبود * يك بدن احساس زخمى ارمغان آورده‌ام\r\nمرغ مينا روى بام عشق مىگويد « كهن » * رعد شعر از رنج توفان و خزان آورده‌ام \r\n\r\nمضراب غم\r\n مضراب غم به سينهء آشفته مىزنم * با تار دل ترانهء نشنفته مىزنم \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n خاموشم از شهادت نامردمان روز * در شب به صورت و سر خود خفته مىزنم\r\nبارى سفينهء دل من غرق آب شد * حرفى از آن سفينهء ناگفته مىزنم\r\nاز روى آب سايهء من شسته شد برفت * چنگى به سايهء شبه رُفته مىزنم\r\nمهر آمد و نديد مرا در غروب شد * ز آن روز بر سياهى شب سُفته مىزنم\r\nبر روى ساقه‌هاى خزان درخت عُمر * پيوند حسرت از گل نشكفته مىزنم\r\nترسم رود ز ياد « كهن » از زمينه‌ها * خود نقش ، روى صفحهء آشفته مىزنم \r\n\r\nنبض شتاب\r\n بيا ز لرزهء دل اضطراب را بشمار * درون سوزش نى التهاب را بشمار\r\nبيا ز دخمهء مرداب و جويبار سراب * نمود خستگى و اجتناب را بشمار\r\nبيا به خانهء پژمردگى نگاه عطش * فسون قطرهء باران و آب را بشمار\r\nصداى نالهء تار شكسته دارد دل * نواى پيچك صوت خراب را بشمار\r\nز بىقرارى در انتظار لاشهء دل * حدود سرعت و نبض شتاب را بشمار\r\nغرور عاطفهء سبز را شكسته فلك * شكوفه‌هاى خزان غراب را بشمار\r\nشكسته است شهاب شيشه‌هاى پنجره را * فشار ضربت و زخم تُراب را بشمار\r\nبيا بچين ز دلم يك سبد علوفهء راز * درون باغ نياز سوز ناب را بشمار \r\n\r\nرقص موج\r\n موج‌ها رقص در كمر دارند * نقشه گويا به زير سر دارند\r\nآب دريا ز نور مىغلتد * نيش و نوشند و خير و شر دارند\r\nهمه همرنگ ، آسمان پوشند * تاج در سر به رنگ زر دارند\r\nآفتاب آمده به مهمانى * حال شوريده و دگر دارند\r\nموج‌ها نيز مثل انسانند * بينشان چوب خشك و تر دارند\r\nتا به كى در نقاب خواهى شد ؟ * همه از درد ما خبر دارند \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n به كجا اين‌چنين شتاب‌زده ؟ ! * موج‌ها كينه با بشر دارند\r\nنسبتى نيست آب و آتش را * ليك همسو چرا سفر دارند\r\n« كهن » از دست مىرود برگرد ! * ديگران بر تو بد نظر دارند \r\n\r\nگرداب عشق\r\n گلى به سرخى خورشيد و دل به صافى آب * و برگ سبز درخت بلوط باب خضاب\r\nز دل بچيدم و در لاى عشق پيچيدم * به قصد تحفه به‌سوى فراز پيش رباب\r\nدعا به سرعت نور و ثنا به حدّ سجود * جهت به‌سوى تو چون باد و سايه در گرداب\r\nدوام چلّه‌نشينى مكرّر از تكرار * يقين به وسعت نفس و سؤال بهر جواب\r\nنماز لحظه به لحظه فروتنى چو غلام * خضوع عشق سرافكندگى به اوج شتاب\r\nثواب مستى مىخوارگى به ارزش خم * سرشك ديده به اندازهء گلاب و شراب\r\nخلاصه اين همه واژه به شعر يا به كلام * براى وصل شدن بودنى براى ثواب\r\n« كهن » به داخل گرداب عشق افتادى * دگر به خانه نگردى از آن سراى سراب \r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nكياسرى ( 1346 )\r\nهادى سعيدى كياسرى ، در سال 1346 هجرى شمسى در روستاى كياسر ، از توابع شهرستان سارى مازندران ، ديده به جهان گشود . تحصيلات ابتدايى و متوسّطه را در زادگاه خود به انجام رسانيد ؛ ازآن‌پس راهى تهران شد و به دانشگاه راه يافت و در دانشكدهء حقوق به تحصيل پرداخت و به دريافت ليسانس توفيق يافت و از همين زمان همكارى خود را با مطبوعات آغاز كرد .\r\nسعيدى از نوجوانى با داشتن قريحهء شاعرى سرودن شعر را آغاز كرد و چون در اين رهگذر از استعداد كافى برخوردار بود ، به زودى شعرش رونق يافت و به شكوفايى رسيد و از همان زمان آثارش در روزنامه‌ها و مجلّه‌ها به چاپ مىرسيد .\r\nكياسرى علاوه بر ذوق و قريحهء شاعرى ، در نقد شعر نيز بصيرت دارد و بدين سبب در سرودن شعر سخت دچار وسواس هنرى است و مىكوشد شعرش از عيب و نقص دور باشد و تا دقّت كافى انجام ندهد به نشر شعرش اقدام نمىكند .\r\nسعيدى كياسرى از شعرا و نويسندگانى است كه پس از انقلاب اسلامى در زمينهء مطبوعات و حوزهء هنرى گروه شعر واحد ادبيّات سازمان تبليغات اسلامى فعّاليّت چشم‌گيرى از خود نشان داد و حضور گسترده و مستمرّ او در عرصه‌هاى ادبى قابل توجّه است و در حال حاضر سردبيرى مجلّهء وزين « شعر » را به عهده دارد .\r\nاز كياسرى تاكنون يك مجموعهء شعر به نام « نامى كه شده است » در سال 1373\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nاز طرف حوزهء هنرى سازمان تبليغات اسلامى طبع و نشر گرديده است .\r\n\r\nبىنام\r\n نمىدانم چه بود اى عشق ، اى آتش ، گناه من * كه گم شد در مه‌آلود تو ، روح سربه‌راه من\r\nهمه‌شب مردگان آواز مىخوانند و مىرقصند * ميان حلقهء كابوس‌ها در خوابگاه من\r\nتو مىآيى و تاريخىترين جوبارهاى خون * كه مىريزند در دهليز تاريك نگاه من\r\nتمام اشك‌هايم را به چشمان تو مىبخشم * اگر خونم ، اگر آتش ؛ تويى تنها پناه من\r\nمن از اوج شكوه و كوه با اين درّه غلتيدم * كه گم شد آذرخش شيههء اسب سياه من\r\nدر اين دلتنگى بىنام ، اين گنگ پر از خالى * كدامين شانه خواهد بود آيا تكيه‌گاه من ؟ \r\n\r\nسلام\r\n نه آشنا و نه دشمن ، سلام و ديگر هيچ * تو ماندى و شبح من ، سلام و ديگر هيچ\r\nتو ماندى و من ، در خواب سنگى اين شهر * دو تكّه ابر سترون ، سلام و ديگر هيچ\r\nچه بىتپش ، چه نفس‌گير ، مانده‌ايم اينجا * نه حال خنده ، نه شيون ، سلام و ديگر هيچ\r\nحصار آهن و آدم فشردمان در خويش * من و تو ، آدم و آهن ، سلام و ديگر هيچ\r\nتمام آنچه كه از تو براى من مانده‌ست * تمام خاطرهء من ، سلام و ديگر هيچ \r\n\r\nبيهوده\r\n بااين‌همه ، تو نيز گناهى نداشتى * خون بود و ابر و آينه ، ماهى نداشتى\r\nدر شعله‌هاى وحشى بيهوده و دروغ * مىسوختى و هيچ گناهى نداشتى\r\nچشم تو در كبوتر و باران نمىشكفت * انگار لال بود ، نگاهى نداشتى\r\nبر ريزش مدامت در جان روز و شب * غير از غم و غرور گواهى نداشتى\r\nيادت مىآيد آن شب ، آن تلخ ناگزير * با مرگ پنجه كردى ، راهى نداشتى\r\nها تكيه‌گاه من ، تو هم آن شب دريغ و درد * جز شانه‌هاى خويش پناهى نداشتى \r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nشرح بيدلى\r\n بغض محضم ، استخوانى در گلو ، گم كرده‌ام * غرق فريادم ، نشاط هاىوهو گم كرده‌ام\r\nشور شهر آشوب‌تر آوازهاى خويش را * بر لب آيينه‌هاى روبه‌رو ، گم كرده‌ام\r\nدر گريز از خويش ، در آويختن با لحظه‌ها * دست دامن‌گير و پاى گرم‌پو ، گم كرده‌ام\r\nچشم در چشم تو دارم ، سال‌ها و سال‌هاست * ذوق خنديدن ، زبان گفت‌وگو ، گم كرده‌ام\r\nچشمهء اشكى نجوشيد از نگاه تشنه‌ام * يك نيستان شروه ، يك مستى سبو ، گم كرده‌ام\r\nكيست اين من ؟ كيست كز من مىگريزد روز و شب * خويش را در جذبهء چشمان او ، گم كرده‌ام \r\n\r\nبا اهالى پرواز\r\n جنگل كنايتى ز شكيبايى شماست * دريا نشان وسعت بينايى شماست\r\nخورشيد كز چكادهء ابهام سركشيد * تصويرى از طلوع اهورايى شماست\r\nجوبار دست‌هاى دعاى فرشتگان * شرمندهء تلاطم دريايى شماست\r\nدر خاستگاه جوشش فوّاره‌هاى خشم * شمشير جرعه‌نوش توانايى شماست\r\nهم خونِ اقتدارِ كدامين قبيله‌اند * كاين دشت رام آتش‌پيمايى شماست ؟\r\nتيغى كه فاتحانه نفس مىزند هنوز * مرهون معجزات مسيحايى شماست\r\nدر ژرفناى فاصله گم مىكند مرا * اوجى كه در عروج تماشايى شماست\r\nفردا نگاه منجمد و مردهء زمين * مبهوت لحظه‌هاى شكوفايى شماست \r\n\r\nنيايش\r\n به آن سوتر از عاشقى پر گشايد * هرآن دل كه بر داغ‌ها در گشايد\r\nبه آتش كشد هفت خوان جنون را * اگر جان شوريده‌اى پر گشايد\r\nبيفروزم اى شب كه مرداب چشمم * به نيلوفر آغوش باور گشايد\r\nپلاسيد و پوسيد سعى و صفامان * مگر زمزم زخم‌ها سرگشايد\r\nدر اين فصل توفانى عشق و آتش * كه هر لاله از داغ دفتر گشايد \r\n\r\n","description":"","footnote":"","page_name":" 542 ","page_number":542},
  {"content":"\r\n\r\n خروشيد و با خون ما گفت غيرت * كه يك سفره لبخند پرپر گشايد \r\n\r\nديوار و شعر\r\n باشد ، امّا چه كسى از من سرگردان‌تر * يا كدامين آتش از نفسم سوزان‌تر\r\nاز تماشاى كدامين خون برمىگردى ؟ * اى در آيينه از من هم سرگردان‌تر\r\nآسمان در مشت ، پنجره‌ها در چشمت * و گلوگاهت از صبح و صدا تابان‌تر\r\nاز پس آن‌همه جان‌كندن‌ها ، مردن‌ها * آمدى ، امّا بىنان‌تر ، بىايمان‌تر\r\nو نشستى به تماشاى فروريختنم * كه نديدى هرگز روح از اين ويران‌تر\r\nباشد امّا بنشين ، لب وا كن ، حرف بزن ! * هان بگو ! باز بگو ! روشن‌تر ، عريان‌تر\r\nچشم‌هايش خالى باد ! دلش خالى باد ! * آنكه مىخواست تو را گم‌شده‌تر ، پنهان‌تر\r\nباز من ماندم و ديوار و پريشانى و شعر * در جهان آيا هست از شب من زندان‌تر ؟ \r\n\r\nهميشه با من ، امّا لال !\r\n پرسيدم كيستى ؟ گفتى آخر ! * تنها نگريستى ، نگفتى آخر !\r\nپرسيدم روبه‌رويم اين‌گونه چرا * مبهوت مىايستى ؟ نگفتى آخر !\r\nنزديك بيا ، بنشين ! لبخند بزن ! * دل‌واپس چيستى ؟ نگفتى آخر !\r\nپرسيدم از كجا مىآيى ، امّا * رفتى و گريستى ، نگفتى آخر !\r\nفردا آيا دوباره برمىگردى ؟ * هى ! لال كه نيستى ، نگفتى آخر !\r\nمن هستم يا تو آنكه نورى با اوست * من يا تو ، كيستى ؟ نگفتى آخر \r\n\r\nمويه\r\n مانديم دل‌شكسته و با درد ساختيم * بىتو ز خود گريخته در خود گداختيم\r\nبا هر نفس ، نشسته و درهم شكسته‌ايم * چون اشك گرم حسرت خود رنگ باختيم\r\nخون مىخورد به ياد اشارات چشم تو * تيغى كه زير پرچمت اى پير آختيم \r\n\r\n","description":"","footnote":"","page_name":" 543 ","page_number":543},
  {"content":"\r\n\r\n آن لحظه‌هاى آتش و آواز ياد باد ! * آن لحظه‌ها كه با تو به تاريخ تاختيم\r\nبر شانه‌هاى شرم ، فروريخت قلبمان * اى كاش دردهاى تو را مىشناختيم ! \r\n\r\nبه نيم زلزله ديدار ما دگرگون شد\r\n دلم شكفت و گل از چشم‌هاى جان برخاست * شب آمد و شبح صبح از ميان برخاست\r\nبه عشوه راه دگر كرد كز نهاد حيات * هزار دريا توفان « الامان » برخاست\r\nهزار شمشير ، خون شكفته را بلعيد * هزار عفريت ، از خواب باستان برخاست\r\nبه خاك گفتيم از چنبرى رهانيدند * ستاره گفت چنين نيست گر چنان برخاست\r\nستاره گفت همان سايه‌هاى دربندند * اگرچه زنجير از دست و پايتان برخاست\r\nستاره گفت شما او نبوده‌ايد افسوس * كه ذات از نفس افتاد ، آسمان برخاست\r\nفرونشست تب سيل‌وار باران‌ها * زمين تشنه به انكار آسمان برخاست\r\nبه نيم‌زلزله ديدار ما دگرگون شد * خدا ز لطف به قهر ، از سر جهان برخاست \r\n\r\nصحرا\r\n از اين دامنه ، دشت بىحاصل است * به شعر و شراب و شتر شامل است\r\nچه خاموش خواندم در اين شوره‌زار * فراموش ماندم در اين شوره‌زار\r\nجهنّم در اين دشت اردو زده‌ست * به جانش شرار هياهو زده‌ست\r\nجهنّم بر اين دشت باريده‌ست * گل و عطر و لبخند را چيده است\r\nجهنّم به رنگ دل و دشنه است * به خون من و دوستان تشنه است\r\nمن و شعر و شمشير ، همسايه‌ايم * هجوم و من و تير ، همسايه‌ايم\r\nچه شب‌ها كه از خيمه بيرون زديم * به اردوى دشمن شبيخون زديم\r\nسبك‌بال ، شمشيرها آختيم * به بيگانه و آشنا تاختيم\r\nكس اينجا به فكر نشستن نبود * اگر بود يك‌لحظه با من نبود \r\n\r\n","description":"","footnote":"","page_name":" 544 ","page_number":544},
  {"content":"\r\n\r\n\r\nآشنايى\r\n در اثناى بوسيدن آفتاب * « حرا » ماند و جانى پر از اضطراب\r\nمحمّد در اين بزم محض دعاست * مهيّاى هم‌صحبتى با خداست\r\nچنان لحظه‌ها با دلش محرم‌اند * كه گويى ز قبل آشناى هم‌اند \r\n* * *\r\n كران تا كران ، نور بود و خدا * نبود اين « حرا » طور بود و خدا\r\nچو خورشيد يك‌لحظه چشم افق * درخشيد يك‌لحظه چشم افق\r\n« حرا » بار ديگر تپيدن گرفت * و شب ، شور و شوق رسيدن گرفت\r\n« حرا » ماند در التهابى عميق * ميان دو درياى جوشان غريق \r\n\r\nتنهايى\r\n در شهر شما كم است تنهايى من * بازيچهء مردم است تنهايى من\r\nمن خود ، او را نمىشناسم ، شايد * اشك است ، تبسّم است تنهايى من \r\n\r\nشب آينه بود\r\n پيچيد به گرد خويش ، نيلوفر شد * بىتاب شد ، افتاد از پا ، پرپر شد\r\nدر خويش به دنبال چه مىگردى ؟ او * شب آينه بود ، صبح خاكستر شد \r\n\r\nيك روح و هزار تن\r\n يك حنجره بىسخن ، شب و تنهايى * يك پنجره رو به من ، شب و تنهايى\r\nمن گم شدم اين چه مايه سرگردانيست * يك روح و هزار تن ، شب و تنهايى \r\n\r\nبدرود\r\nبىنگاه ايستاده‌اى\r\nو ترانه‌هاى بىسبب من\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nچشم‌انداز خواب تواند\r\nتفنگى در گلو مىداشتم كاش !\r\n\r\nدريغ‌نامهء انسان « 1 »\r\nستاره‌اى ،\r\nكه بر زبان تو مىرود\r\nباران تاريك را\r\nاز كتف خاك مىسترد .\r\nستاره‌اى ،\r\nكه بر زبان تو مىرود\r\nشمشير و\r\nآب و\r\nترانه كه\r\nنامى بلند و تابان مىبخشد .\r\nستاره‌اى ،\r\nكه بر زبان تو مىرود\r\nستاره نيست\r\nدريغ‌نامهء انسانيست .\r\n\r\n\r\n","description":"","footnote":"\r\n( 1 ) - نامى براى غريب‌ترين پرسش روزگاران : « هل من ناصر » حسينى .\r\n","page_name":" 546 ","page_number":546},
  {"content":"\r\n\r\n\r\nكيوان ( 1330 )\r\nكيوان جمالى ، فرزند ابو الحسن ، در سال 1330 هجرى شمسى ، در مأموريت پدرش در شهر نهاوند از مادر زاد . خود مىگويد :\r\n« در قصرشيرين رشد كردم . آغاز دورهء دبستانم در اسدآباد زادگاه پدرم بود . از كلاس ششم دبستان تا پايان تحصيلات دانشگاهىام در تهران سپرى شد و از سال 1357 به استخدام وزارت علوم درآمدم و كار معلّمى من در دانشگاه آغاز شد و با اين افتخار زندگى مىكنم . اشتياق معلّمى از سال دوم دبستان در من بود ، شيوهء تعليم و تربيت آن روزگار چوب و تنبيه بدنى بود و انگار روز خدا بىچوب معلّم و ناظم مدرسه شب نمىشد .\r\nگريز از درس به خاطر تنبيه و سخت‌گيرىهاى پدرم ، فضاى مدرسه مرا تبديل كرده بود به معلّمى چوب به دست ؛ و اين را از روز اوّل مدرسه ، وقتى كه از ناظم مدرسه به سفارش پدرم چوب خوردم ، ياد گرفتم و من شايد ناخواسته انتقام هزاران شاگردى را كه جرأت اعتراض نداشتند ، در سكوت سنگى پله‌هايى كه شاگردان بىاعتراض من بودند ، مىگرفتم .\r\nمحيط خانه و به خصوص دورهء تحصيل برادر بزرگم در دانشكدهء ادبيّات ، مرا با ادبيّات و بزرگان ادب فارسى راغب و آشنا كرد . اغلب متون ادب فارسى را تا پايان دورهء دبيرستان مطالعه كردم و از همان زمان هم در كلاس‌هاى شبانه و سپس دورهء\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nليسانس ادبيّات به‌عنوان دانشجو معلّم و تا امروز به معلّمى اشتغال دارم و از رنج معلّمى لذّت مىبرم .\r\nفضاى جادويى شعر ، مرا از آغاز مسحور خود كرد ؛ به‌خصوص آن روز كه از حساب و هندسه بيزار شدم . گاه كلمات را آهنگين پشت‌سرهم و به خيال خود شعر مىگفتم ، بىآنكه وزن و قافيه و خيال را بشناسم و امروز كه خيال مىكنم مىشناسم ، بىآنكه خود را بىتعارف شاعر بدانم ، بر آن‌ها نام شعر مىنهم .\r\nاوّلين تجربهء مطبوعاتى من در شعر ، شركت در مسابقهء « شعر ماه » مجلّهء جوانان سال 1348 بود كه با عنوان « فضا » و به حكم « قضا » دوّم شدم . »\r\n\r\nغربت زمانه\r\n قلب در خون تپيده را مانم * نَفَس نارسيده را مانم\r\nگوشهء غربت زمانه منم * دل از خود رميده را مانم\r\nقطره اشكى شدم به دامن دهر * اشك بر گل چكيده را مانم\r\nهوس هيچ در سر من نيست * برگ خشك تكيده را مانم\r\nفارغ از دور روزگارانم * طفلك غم نديده را مانم\r\nگوييا روزگار با من نيست * مرغك سربريده را مانم\r\nنه ز ياران ، نه از ديارانم * يوسف زرخريده را مانم\r\nبىسبب اوفتادم از شاخه * ميوهء نارسيده را مانم\r\nصدف روزگارم از خود راند * درّ ناپروريده را مانم\r\nرو به هر سوى مىكشانندم * آهن تف‌دميده را مانم\r\nگنه‌ام هيچ نيست ، مىدانم * گرگ يوسف‌دريده را مانم\r\nسخنم گوش ، كس نمىگيرد * گفتهء ناشنيده را مانم \r\n\r\n","description":"","footnote":"","page_name":" 548 ","page_number":548},
  {"content":"\r\n\r\n\r\nكشتىشكسته\r\n ما عاشقان كنارهء دنيا نشسته‌ايم * مجنون‌صفت نظاره به ليلا نشسته‌ايم\r\nخون خورده‌ايم و همچو گلستان لاله‌ايم * جامى گرفته‌ايم و به صحرا نشسته‌ايم\r\nمنظور فيض و لطف خداييم زين سبب * بر كشتى شكسته به دريا نشسته‌ايم\r\nدر كار عالميم و ندانيم چيست كار * حيران به كارگاه معمّا نشسته‌ايم\r\nآگه به ظاهر از چه نشان مىدهيم ، ليك * در باطن اوفتاده و شيدا نشسته‌ايم\r\nموميم و نرم در كف اوييم ، هين مبين * ظاهر ، كه همچو صخرهء صمّا نشسته‌ايم\r\nپيش خداى گبر و مسلمان و بت‌پرست * از لطف او به سفرهء يغما نشسته‌ايم\r\nما واصلان بارگه عرش بوده‌ايم * اينك به برزخ صفِ عقبا نشسته‌ايم\r\nعمريست تا گناه تقدّس كشيده‌ايم * در غرقه‌گاه آدم و حوّا نشسته‌ايم\r\nدامن ز قتل خانهء توفان كشانده‌ايم * در انتظار نوح به دريا نشسته‌ايم\r\nطغيان باد بر تن ما كارگر نشد * در حضر موت ، باديه‌پيما نشسته‌ايم\r\nاز مهلت سه‌روزه صالح رها شديم * بر اشترش ، چنان‌كه مصلّا ، نشسته‌ايم\r\nاز زخم تيغ تيز خليل آبديده‌ايم * بر دامن محبّت سارا نشسته‌ايم\r\nنمرود را به نيش پشه آزموده‌ايم * در گلستان آيت عظما نشسته‌ايم\r\nاز غربت سدوم و عذابش گريختيم * با لوط شهر را به تماشا نشسته‌ايم\r\nبا آنكه عزّتيست به مصرم ، ولى چه سود * يعقوب‌وار وا اسفاها نشسته‌ايم\r\nچشم از اميد بسته و از بوى پيرهن * در سرزمين خاطر كنعا [ ن 
  ] نشسته‌ايم\r\nدر چاه عزلتيم و به امّيد كاروان * چشم انتظار چشم زليخا نشسته‌ايم\r\nظلم و عناد اهل معان با شعيب كرد * ما در عقوبت تف و گرما نشسته‌ايم\r\nگمراهى زمانه به ما هم اثر نكرد * با خضر در ميان قضايا نشسته‌ايم\r\nاز قوس تازيانهء فرعون رسته‌ايم * بر شعله‌هاى آتش موسا نشسته‌ايم\r\nآسوده‌ايم از نفس گاو سامرى * نعلين‌وار بر دَرِ سينا نشسته‌ايم \r\n\r\n","description":"","footnote":"","page_name":" 549 ","page_number":549},
  {"content":"\r\n\r\n در لشكر روانهء طالوت درشديم * جالوت را به معبر غوغا نشسته‌ايم\r\nاز نغمهء الَست بدينجا رسيده‌ايم * داود را به نغمه هم‌آوا نشسته‌ايم\r\nافكنده‌ايم پاى ملخ از شكوه دوست * موريم و در مسير سليما [ ن 
  ] نشسته‌ايم\r\nانگشترى ز اهرمن اكنون گرفته‌ايم * با اسم اعظمش به ثريّا نشسته‌ايم\r\nبعد از فساد قوم يهود ، آزموده‌ايم * شرمنده در عشيرهء رميا نشسته‌ايم\r\nزين شرمِ قومِ شرِّ بشر ما گناهكار * محتاج غسل بر ره يحيى نشسته‌ايم\r\nايمان به معجزات عُزير آوريده‌ايم * در دامن عفاف يهودا نشسته‌ايم\r\nدر امتحان ز شائبه ، ايمن گذشته‌ايم * ايّوب صابريم و شكيبا نشسته‌ايم\r\nدريا به غرق ما نتوانست كار كرد * لطف خدا كرانهء دريا نشسته‌ايم\r\nجان درربود قابض روح از ميان ما * چون مرغ پركشيدهء عيسا نشسته‌ايم\r\nلقمان حكمتيم و اشارات او بريم * صف برزده برابر دانا نشسته‌ايم\r\nبر قافِ معرفت دَمِ همّت چو موج زد * آماده‌ايم و بر پر عنقا نشسته‌ايم\r\nخوش عالميست پادشه ملك جان شدن * اين‌سان كه بر سرير جهان ما نشسته‌ايم \r\n\r\nنداى عشق\r\n اينك نداى عشق حقّ ، از كوى جانان مىرسد * اين عشق خوش‌سوداى ما از وادى جان مىرسد\r\nبىرنگىاش را رنگ بين ، دود غمش با دل عجين * از شعله‌هاى آتشش ، غم تا گريبان مىرسد\r\nاز فرش تا عرشش مقرّ ، با عشق حقّ او هم‌سفر * هان شهسوار عشق را ! اينك به ميدان مىرسد\r\nدر سرزمين ظلمت اين ، خضر مبارك پى ببين * از قلّهء قاف يقين ، با آب حيوان مىرسد\r\nهم تاج لولاكش به سر ، هم تخت اعطيناك ، فر * از عرش تا كوثر نگر ، در زير فرمان مىرسد\r\nآرى به يُمن مصطفى ، اين قائل قول بَلى * با شاهد روز الَست ، اين‌گونه پيمان مىرسد\r\nمُهر نبوّت را نگين ، بر دست چرخ آمد مكين * از خاتم انگشت او ، مُهر سليمان مىرسد\r\nدر آتش ابراهيم را ، با قهر نمرودى چه باك * اينك ندا آمد تو را ، بنشين گلستان مىرسد\r\nيعقوب را آگاه كن ، دلوِ تهى در چاه كن * كز دامنِ اين پيرهن ، يوسف به كنعان مىرسد \r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nدر غربت و اندوه كرمان\r\n غمم را در جهان يارا ، همين تنها تو مىدانى * كه سطر غربت غم را به نقش چهره مىخوانى\r\nدلم صدپاره شد ، هر پاره خون لختى به جان ريزد * نصيب از ساغر غم شد ، شراب ناب شاهانى\r\nنصيب از عمر دنيا را اگر گوييم نقد وقت * گدايى شد نصيب و نقد وقت اندوه سلطانى\r\nكنون سلطان بىمُهرم ، به افسون برده اهريمن * نگين بخت و اقبالم ز انگشت سليمانى\r\nچنان چون آدم از جنّت به نيرنگى فروافتاد * به كرمانم كنون چون آدم از تلبيس شيطانى\r\nبيا كرمان و « كيوان » بين ، به زير خاك با كرمان * حضيض ذلّتم بنگر ، به ياد آر اوج كيوانى\r\nغريبانه اگر در ماتم كرمان بمانم من * نيابم هيچ آرام از سيه‌چشمان كرمانى \r\n\r\nپيام عشق\r\n باز آمدم به دشت بلا با سلام عشق * تا بانگ برزنم به تمنّا به بام عشق\r\nباز آمدم كه تا به ره عشق جان دهم * شرح و بيان چه سود ، كه گويم كلام عشق\r\nباز آمدم كه تا سر پيمان خويشتن * ما نيز نقش بسته دلِ خود به نام عشق\r\nتا چشم دل به راه نهادم ، به گوش جان * هر لحظه باز آيدم از دل پيام عشق\r\nمستيم و باده‌خوردهء ميخانهء دليم * از جرعه جرعه‌اى كه تراود ز جام عشق\r\nدر وادى قصيدهء عالم به بحر دل * واماندهايم در غزلِ ناتمام عشق \r\n\r\nانتظار\r\nبرخيز و باز گرد ،\r\nباهم ،\r\nميان باغچهء كوچكى كه ما\r\nگل‌هاى سرخ عشق نشانديم و باز شد\r\nآينده را به وسعت اين دوست داشتن\r\nتا دوردست خاطره‌هامان قدم زنيم .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nبرخيز و باز گرد ،\r\nتا آفتاب را\r\nبا خويشتن ،\r\nمهمان كنيم\r\nتا سايهء درخت‌ها\r\nآن‌گاه\r\nگل‌هاى سرخ كوچك ما\r\nسرشار از طراوت باران\r\nگرماى آفتاب را\r\nبا خود به ميهمانى عشق ارمغان برند .\r\nاينك بهار\r\nاز راه مىرسد\r\nگلبوته‌هاى سرخ شقايق\r\nدر سبزه‌زار دامن صحرا\r\nدر انتظار آمدن ما نشسته‌اند .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n\r\n[ گ 
  ]\r\n\r\nگرامى ( 1306 )\r\nحسن گرامى ، فرزند مرحوم ميرزا جواد ، در سال 1306 هجرى شمسى در شهر قم ديده به جهان هستى گشود . پس از تحصيلات دورهء ابتدايى به شغل آزاد روى آورد .\r\nگرامى هجده‌ساله بود كه قريحهء شعر در او پديدار شد و به سرودن شعر پرداخت و براى اينكه با قواعد شعر و فنون و رموز آن آشنايى يابد ، به عضويّت انجمن ادبى قم ، كه به رياست شادروان حسين حسينى شاعر توانا و خوش‌قريحهء پر شود تشكيل مىشد ، درآمد و ساخته‌هاى شعرى خود را عرضه مىداشت و مورد اصلاح قرار مىگرفت .\r\nگرامى ازآن‌پس كه حسين حسينى درگذشت و انجمن به حال تعطيل درآمد ، به انجمن ادبى محيط كه زير نظر فاضل ارجمند و شاعر گرانقدر محمّد على مجاهدى ( پروانه ) بر پا مىشد ، شركت مىجست و شعرش مورد نقد و بررسى قرار مىگرفت .\r\nگرامى كه نام خانوادگى را براى تخلّص شعرى خود برگزيده است ، در سرودن انواع شعر طبع‌آزمايى مىكند . نمونه‌هاى زير از نظم اوست :\r\n\r\nدر مدح و منقبت ثامن الائمّه عليه السّلام\r\n آن بارگه كه خاك درش رشك گوهر است * جنّت به پيشگاه حريمش محقّر است\r\nخورشيد از تشعشع نورش منوّر است * اسرار در صفاى وجودش مصوّر است \r\n\r\n","description":"","footnote":"","page_name":" 553 ","page_number":553},
  {"content":"\r\n\r\n اين بارگاهِ زادهء موسى بن جعفر است * مهر سپهر را چه كه از او نشان كنم\r\nاز قدرتش چقدر مرا تا بيان كنم * در تربتش چه جاى كه مهر آشيان كنم\r\nجان را چه رتبت است كه تقديم آن كنم * او را كه از سلاله پاك پيمبر است\r\nنوح و خليل در ره او كرده جان نثار * موسى به لطف و مكرمتش شد اميدوار\r\nروح القدس ز درگه او گشته كامكار * سر پيش امر او بنهد چرخ و روزگار\r\nمخدوم كلّ و خادم او نيز رهبر است * هر روز و شب هزار هزاران نيازمند\r\nبر درگه‌اش هجوم نمايند رازمند * قدسى به درگه‌اش شده سوز و گدازمند\r\nهر كو گداى اوست ، شود سر فرازمند * سلطان عشق و وافر الطاف داور است\r\nاينجا مقام و مشهد مولاى ما رضاست * اينجا بقيع و جلوه‌گر شاه اولياست\r\nاينجا به حقّ منادى آواى كبرياست * اينجا كه مستمندِ عنايت شه و گداست\r\nاينجا به حقّ كه مشعر اللّهُ اكبر است * آرى « گرامى » ار بسُرايد سرود او\r\nدارد سر نياز به درگاه جود او * داند هميشه حاضر و ناظر وجود او\r\nهرگز نكرده ترك ثنا و سجود او * امّيدوار رحمت او روز محشر است \r\n\r\nملك قناعت\r\n بيا بيا ! كه ازاين‌پس سرى به هم بزنيم * مى از سبوى صفابخش ، دم به دم بزنيم\r\nبه همنشينى و لطف و صفا و سازش خويش * به رغم نفس و هوا ريشهء الم بزنيم\r\nز خشم و كينه بشوييم دفتر دل را * به عشق و مهر و وفا دفترى رقم بزنيم\r\nدر اين زمانه كه جور و جفا بود مشهور * ز خير و شرّ جهانى مباد دم بزنيم\r\nزمانه گر بزند لاف دشمنى با ما * به ساز دوستى خويش ، زير و بم بزنيم\r\nبيا به ملك قناعت رويم و خوش باشيم * گره به رشتهء جانكاه بيش و كم بزنيم \r\n\r\n","description":"","footnote":"","page_name":" 554 ","page_number":554},
  {"content":"\r\n\r\n هنر نموده و دل‌ها به دل بپيونديم * به عالم از سر وحدت يكى عَلم بزنيم\r\nبيا بيا كه به صيّاد عشق روى آريم * پياله از قدح نوش جام جم بزنيم\r\nز حرص و آز و حسد خويش را رها سازيم * درِ رضا چو « گرامى » به روى غم بزنيم \r\n\r\nفتنه « 1 »\r\n جانا دلِ من بال‌وپر واكرده امشب * چون چشم مستت فتنه بر پا كرده امشب\r\nدارد صفاى ديگر امشب محفل ما * ماه رخت دل را مصفّا كرده امشب\r\nمىخواستم پنهان كنم اين راز پنهان * پيش تو دل مشت مرا واكرده امشب\r\nشد سال‌ها بر من كه دل گم كرده بودم * ديدم كه در زلفِ تو مأوا كرده امشب\r\nامشب دگر دين و دلم يك جا ربودى * لعل لبت خون من امضا كرده امشب\r\nخاك رهت را با گلاب ديده شستم * تا دل به كويت راه پيدا كرده امشب\r\nيا ربّ ! شب ما را سحر هرگز نباشد * يار « گرامى » رو سوى ما كرده امشب\r\nآن شب « حسينى » شاعر و استاد ما گفت * « چشم سيه‌مستِ تو غوغا كرده امشب \r\n\r\nمدح فاطمه معصومه عليها السّلام\r\n هرچه كه و الا بود اين مهر و ماه * هرچه نباشد اثر از فرّ و جاه\r\nشهر قم از اين همه والاتر است * مدفن معصومه بر آنها سر است\r\nاخت رضا ، دختر موسيست اين * سبط نبىّ ، زادهء زهراست اين\r\nمُلك و مَلك ، شمس و قمر گرد هم * پيش حريمش سر تعظيم خم\r\nزائر او در حرمش چون خليل * پاى نهد روى پر جبرئيل\r\nخادم او راست بسى افتخار * رشك مَلك گشته از اين اعتبار\r\nسايهء او بر سر هركس فتاد * بابِ معانى به رخ او گشاد\r\nچون حرم او حرم كبرياست * كعبهء آمال دل اولياست \r\n\r\n\r\n","description":"","footnote":"\r\n( 1 ) - غزل فوق را به استقبال غزل شادروان حسين حسينى سروده است .\r\n","page_name":" 555 ","page_number":555},
  {"content":"\r\n\r\n سر بسپارند همه قدسيان * راه چو جويند در اين آستان\r\nهركه در اين شهر بود مسكنش * يا كه در اين روضه شود مدفنش\r\nرحمت حقّ شامل ايشان شود * پيشرو جنّت و رضوان شود\r\nمن كه ز غم هرچه شد آسوده‌ام * ريزه‌خور درگه او بوده‌ام\r\nآنكه شفيعم به صف محشر است * فاطمهء دوّمِ پيغمبر است\r\nتا كه بود سايهء او بر سرم * از همه آفاق « گرامى » ترم \r\n\r\nشطرنج عشق\r\n از من اى دل نيست دورانديش‌تر * نيست چشم از چشم من درويش‌تر\r\nدردمندى در جهان چون من مباد * دل نباشد از دل من ريش‌تر\r\nچون دل من بويهء دردى نبود * هرچه كردم امتحانِ بيشتر\r\nدل به هركس باختم در روزگار * عاقبت زد بر دلِ من نيشتر\r\nبيشتر از ديگرانم رنجه كرد * هركه با من بود قوم و خويش‌تر\r\nدر بساط عرصهء شطرنج عشق * همچنان من نيست مات و كيش‌تر\r\nبا « گرامى » گفته‌ام من ، پاى خويش * از گليم خود ميارى پيشتر \r\n\r\nكوى دوست\r\n سر پيش پاى حضرت مولا نهاده‌ايم * اين قطره را به دامن دريا نهاده‌ايم\r\nتا گشته‌ايم خاك در كوى عزّتش * ز آن بر فراز اوج فلك پا نهاده‌ايم\r\nمهر منوّرش دل عالم فراگرفت * دل داده‌ايم و جنّت و طوبى نهاده‌ايم\r\nآتشكده‌ست سينهء ما از منير عشق * ز آن يك شراره در ره موسى نهاده‌ايم\r\nنام علىّ ، ولىّ خدا ، مظهر الوجود * بر لوح جان و ساحت معنى نهاده‌ايم\r\nدل را كه آشناى دگر غير او نداشت * وز هرچه غير دوست مبرّا نهاده‌ايم\r\nخاك رهش ز جان « گرامى » فرازتر * وز شكر عشق او خُم و صهبا نهاده‌ايم \r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nعاشقى كوشنده « 1 »\r\n هركه داروى دل‌آزردهء بيمار دارد * در شمار عاشقان آوازهء بسيار دارد\r\nبر بلنداى مقام قدسيان مأواى گزيند * هركه داروى دل‌آزردهء بيمار دارد\r\nتاروپود دانش و بينش بود هركو به عالم * مىنوازد آشنا را مهر با اغيار دارد\r\nاين جهان در نزد عاشق كم بود از ذره امّا * كى تواند مهر تابان دست از كردار دارد\r\nلا إله الّا اللّه گزيند جلوهء معشوق بيند * گل ز باغ وصل چيند فرصت ديدار دارد\r\nدين و دنيا را به پاى دلبر جانانه ريزد * باده نوش عشق جا در ديده دلدار دارد\r\nيار را در جلوه مىبيند به چشم خويش زيرا * چهرهء آئينه را در پرتو اسرار دارد\r\nناخداى كشتى عشق است و در بحر خروشان * آشناى موج طوفان ديدهء بيدار دارد\r\nبا تواضع سرفراز و روگشاده همچو تو گل * فاش گويم چرخ گردون يك گل بىخار دارد\r\nراه و رسم زندگى را از تبار آموخته * وز على مرتضى اين زاده‌اش معيار دارد \r\n\r\n\r\n","description":"","footnote":"\r\n( 1 ) - غزل موشّح فوق را به پاس محبت و لطف دكتر هبت الدّين برقعى سروده و تقديم وى كرده است .\r\n","page_name":" 557 ","page_number":557},
  {"content":"\r\n\r\n قامتش چون سرو رعنا حكمت او همچو لقمان * صد فلاطون را ز حكمت در صف بازار دارد\r\nعاشقى كوشنده باشد خستگى در خود نداند * عشق را گويا كه عاشق نقطهء پرگار دارد\r\nيا رب اين يكتا دُر بىمثل را محفوظ فرما * چون « گرامى » بس به طوف پرتو انوار دارد \r\n\r\nآتش عشق\r\n آتش عشق تو را در دل نهان داريم ما * در دل دوزخ و بهشت جاودان داريم ما\r\nدر بيابان غم هجر تو ما را جا نبود * با سبكبالان مكان در لامكان داريم ما\r\nسايه‌گستر بر سر دل پا نهادى بس عجب * دور بادا چشم بد خوش سايبان داريم ما\r\nپرچم گل عالمى را زير پر چتر خود گرفت * زير چتر منظرت هفت آسمان داريم ما\r\nخاطرم با ياد تو گل مىكند هر صبحدم * همچو رويت تربيت از باغبان داريم ما\r\nآسمان بالد به مهر و ماه و اخترهاى خويش * رشك مهر و ماه يار مهربان داريم ما\r\nدر حضيض خاك ظلمانى نشان ما مجوئى * با ملائك جاى در اوج جنان داريم ما\r\nدست در دست « گرامى » دار و دل همراه ما * يك جانى هم‌سفر در كاروان داريم ما \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n\r\nگرمارودى ( 1334 )\r\nسيّد مصطفى موسوى گرمارودى ، فرزند حجّة الاسلام و المسلمين سيّد محمّد على ، در سال 1334 هجرى شمسى در شهر قم در خانواده‌اى روحانى چشم به جهان گشود و از سوى مادر نوادهء واعظ تنكابنى است و برادر كهتر دكتر سيّد على گرمارودى شاعر گرانقدر و پژوهشگر نامدار معاصر مىباشد .\r\nگرمارودى كلاس اوّل ابتدايى را در زادگاهش به پاى برد و در سال 1341 به اتّفاق خانواده از قم به شهر رى مهاجرت كرد و دورهء ابتدايى و متوسّطه و سپس دانشسراى تربيت معلّم را به انجام رسانيد و در سال 1358 با راديو همكارى كرد و مدّت يك سال مسئوليّت دفتر هنر و ادب راديو را عهده‌دار بود .\r\nگرمارودى در سال 1359 به استخدام وزارت آموزش و پرورش درآمد و در سال 1368 همراه خانواده به مشهد كوچ كرده و در اين شهر رحل اقامت افكند و به كار آموزشى اشتغال ورزيد و در مهر ماه سال 1374 از كار آموزشى كناره گرفت و اكنون با همسر و چهار فرزندش در مشهد سكونت دارد .\r\nسيد مصطفى گرمارودى كه براى شعرش تخلّصى برنگزيده است ، از شاعران خوش‌قريحه و نيكوپرداز است ، زبانش در شعر رسا و بيانش با مضامين خوب و شيوا همراه است و در اين رهگذر از شاعران موفّق بشمار مىرود .\r\nآثارى كه از گرمارودى طبع و نشر شده ، به شرح زير است : « بگو به عالم » نقد\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nاومانيسم ؛ « غدير در شعر فارسى » شرح و نقد غديريّه‌هاى ادب فارسى ؛ « فايز ، در خلسهء كوهستانى ، مرغ حقّ و خانهء گل سرخ » داستان براى جوانان ؛ « پيرمردى كه در خيابان است » مجموعهء شعر براى نوجوانان / چيستان مجموعهء شعر براى كودكان ؛ « كو ؟\r\nكجاست آن گل سپيد ؟ » مجموعهء شعرها از سال 1355 به بعد .\r\n\r\nشوريده\r\n واى در تاب‌وتب عشق فتاده دل من * آتش عشق زده پنجه در آب و گِل من\r\nخانه‌ات اى دل شوريدهء من ، آبادان ! * كه خرابات شد از فتنهء تو منزل من\r\nكاش از روز ازل دست قدر بسته نبود * محمل رنج تو را پس سپُر محمل من\r\nآه اى دل ! نه چنين باد كه گفتم ، زيرا * غم جانسوز تو بوده‌ست فقط حاصل من\r\nجان فداى غم آن يار كه با ماتم خويش * حلّ نموده‌ست به دست تو بسى مشكل من\r\nآتش عشق حسين است كز آب و گِل من * به درآورد گلى سرخ به نام دل من \r\n\r\nخاتم قبيلهء نور\r\n زمان ، جوان شود و رنگ بوستان گيرد * دلى كه ساعد سلطان ما جهان گيرد\r\nز فرّ شوكت او هرچه در زمين بينى * نشان ز رفعت جاويد آسمان گيرد\r\nهزار دست برآيد به يارى مطرب * « كه گه عراق زند ، گاهى اصفهان گيرد »\r\nبه صوت دلكش قمرى مست در دل باغ * نسيم ، دست گل و ياس و ارغوان گيرد\r\nز دشت سوخته صدها هزار لالهء سرخ * سراغ خانهء سرسبز باغبان گيرد\r\nبه جاى زاغ و زغن بلبل خجسته‌دهن * به روى دست ، گل سرخ آشيان گيرد\r\nامير دولت گل مىكشد زمستان را * تقاص پيكر مجروح ناروان گيرد\r\nچه دودها كه برانگيزد او زِ دودهء كف * چو آن شرار پرىرنگ جان‌ستان گيرد\r\nقضا به قبضهء شمشير او زند بوسه * كه عدلِ مرده ز برقش دوباره جان گيرد\r\nبه رغم اهرمنان ، خاتم قبيلهء نور * ز طوف كعبه كران تا به بىكران گيرد \r\n\r\n","description":"","footnote":"","page_name":" 560 ","page_number":560},
  {"content":"\r\n\r\n\r\nگل هميشه‌بهارم\r\n گل هميشه‌بهارم ! ببين خزان باقيست * خروش صاعقه بر چهر آسمان باقيست\r\nحديث سيلى توفان به چهرهء گل سرخ * هنوز بر دهن ياس و ارغوان باقيست\r\nز ابر فتنه تگرگى كه ريخت بر سر باغ * هزار غنچهء پرپر به بوستان باقيست\r\nطنين مرگ و بلا بود در كوير سلوك * غريو رعد كه در گوش هر كران باقيست\r\nشكست كشتى امن از شقاوت گرداب * به روى آب فقط دست بادبان باقيست\r\nهزار سال گذشت و ز تازيانهء برق * شيار زخم بر اندام ناروان باقيست\r\nپرندگان بهارى ز باغ كوچيدند * به روى شاخه نشانى ز آشيان باقيست\r\nاميد رويش گل را خزان ربود ز باغ * اميد رجعت سرسبز باغبان باقيست\r\nگل هميشه‌بهارم ! غدير آمده است * شراب كهنهء ما در خُم جهان باقيست\r\nخداى گفت كه « اكمَلتُ دينَكُم » آنك * نواى گرم نبىّ ، در رگ زمان باقيست\r\nقسم به خون گل سرخ در بهار و خزان * ولايت علىّ و آل ، جاودان باقيست\r\nگل هميشه‌بهارم ! بيا كه آيهء عشق * به نام پاك تو در ذهن مردمان باقيست \r\n\r\nشعر غم‌آلود\r\n امشب چه محزون مىزنى اى چنگى دل * صد پرده در خون مىزنى اى چنگى دل\r\nامشب دلم درياى توفانيست اى دوست * آشفته چون شبهاى بارانيست اى دوست\r\nامشب رهايم كن كه با دل هم‌نوايم * سودايى رنج و بلاى كربلايم\r\nمىخواهم امشب تا سحر ديوانه باشم * از عقل بگريزم ، ز خود بيگانه باشم\r\nامشب سر ديوانگى دارد دل من * رسم و ره بيگانگى دارد دل من\r\nمىخواند امشب قصّهء رنج و بلا را * شيواترين شعر غم‌آلود خدا را\r\nسر خيل عشّاق جهان تنهاست اى دل * گويا نگاه او به‌سوى ماست اى دل\r\nبگذار اى دل سر به پاى او گذارم * دانى و مىدانى كه او را دوست دارم \r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nشبانه\r\n خدايا ! اسيرم ، نجاتم بده * ز گنج عطايت براتم بده\r\nدلم روشن از آتش عشق كن * برويان گل سرخ زين خاربن\r\nبسوزان دلم را گر اين سخت‌سر * به عشق كسى جز تو بندد كمر\r\nچنان كن كه از اين و آن گم شوم * به ياد تو فارغ ز مردم شوم\r\nتو خوبى و خوبى تو را مىسزد * رداى ربوبىّ تو را مىسزد\r\nبرويان گل نور در سينه‌ام * ببر رنگ ظلمت ز آيينه‌ام\r\nفروبشكن اين تخته بند تنم * مگر بر سر چرخ پايى زنم\r\nبه گوشم رسان نغمه‌هاى سروش * مرا بنده‌اى كن به خوبان فروش\r\nكرم كن ز رحمت پناهم بده * به سرمنزل مهر را هم بده\r\nتو دانى كه اين خسته جان از محن * تو را دوست دارد خداوند من\r\nاگر زشت‌نامم و گر نيك‌نام * تو را من طلب كرده‌ام ، و السّلام \r\n\r\nشكوه\r\n آن روزهاى خوب كجا رفتند * آن روزهاى صادق انسانى\r\nآن روزها كه عشق پناهى بود * در گردباد تند پريشانى \r\n* * *\r\n وقتى تو و زمانه تهى گرديد * از لحظه‌هاى پاكى و آزادى\r\nاز عشق ، از صداقت و دلدارى * از خرّمى و شادى و آبادى \r\n* * *\r\n رفتى تو و هرآنچه كه با من بود * در غربت شبانهء من مردند\r\nدر دستهاى يخ‌زده‌ام ديريست * گلبوته‌هاى خاطره پژمردند \r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nراز\r\n سال‌ها مىگذشت و من خاموش * شاهد مرگ خويشتن بودم\r\nآه مرگى كه در كشاكش آن * خستهء تخته بند تن بودم \r\n* * *\r\n هيچ دستى به كام تشنهء من * جرعه‌اى از سبوى عشق نريخت\r\nهر ترنّم كه ساز مىكردم * عاقبت در نواى غم آويخت \r\n* * *\r\n در گذار زمانه بنشستيم * با نگاهى ز درد و حيرانى\r\nناظر توده‌هاى سرگردان * كاروان طويل انسانى \r\n* * *\r\n سال‌ها رفت و هيچ رهگذرى * با من از راز جاودانه نگفت\r\nآنكه بر من سخن‌سرايى كرد * داستانى به‌جز فسانه نگفت \r\n* * *\r\n همره فكر دورپردازم * تا فراسوى كهكشان رفتم\r\nگاه تا عمق خاك كاويدم * گاه برتر ز آسمان رفتم \r\n* * *\r\n آه ! افسوس ! دست‌هاى خيال * پرده از روى راز برنگرفت\r\nمرغ زرّينه بال افكارم * جز به بام خيال پر نگرفت \r\n* * *\r\n يك شب آزرده‌جان و دل‌خسته * رو به درگاه آشنا كردم\r\nبا غمين‌تر نوا و آهنگى * تا سحرگه « خداخدا » كردم \r\n* * *\r\n بند از پاى اشك بگشودم * شستم اين قامت غبارآلود \r\n\r\n","description":"","footnote":"","page_name":" 563 ","page_number":563},
  {"content":"\r\n\r\n پس فروريختم به دامن خاك * هرچه مىداشتم ز بود و نبود \r\n* * *\r\n در حريم سپيد عالم خواب * چشم بگشودم و عيان ديدم\r\nعالمى كه به غير جلوهء حقّ * هرچه مىبود بىنشان ديدم \r\n* * *\r\n عقل و فكر و خيال محو شدند * عشق ، آغاز رهنمايى كرد\r\nبر سرير سرادق ملكوت * قامت يار خودنمايى كرد \r\n* * *\r\n هاتفى با دلم به راز نشست * گفت با من هرآنچه بايد گفت\r\nسر به گوشم نهاد و نجوا كرد * گفت : اسرار حقّ نبايد گفت \r\n\r\nاعتراف\r\nما را به جرم عشق شكستند\r\nما را به جرم عشق\r\nبر سنگلاخ حادثه راندند\r\nبر داربست فاجعه بستند\r\nامّا\r\nعشق تو همچنان\r\nخورشيدواره‌ايست\r\nكه در سينه‌هاى ماست .\r\n\r\nپرسش\r\nدر روزگار ما\r\nدست پليد مدّعيان خدافروش\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nاز نسل خلط و خاطى\r\nميراث‌خواره‌اى به درآورد گوژ و زشت\r\nبا اين دروغ محض كه اين‌ها برادرند !\r\nاى دل !\r\nدل‌شكسته و محزونم !\r\nآيا دروغ و راست\r\nباهم برادرند ؟\r\nباهم برابرند ؟\r\n\r\nپيام\r\nوقتى كه شامگاه\r\nهمراه با تمامى ايرانشهر\r\nبر بام خانه‌ها فرياد مىزديم\r\nاين را من از ستاره شنيدم :\r\n- طاغوت مردنيست .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n\r\nگل‌پرور ( 1302 )\r\nهادى گل‌پرور در سال 1302 هجرى شمسى در شهر همدان پا به عرصهء حيات گذاشت . تحصيلات ابتدايى و متوسّطه را در همان شهر به انجام رسانيد و در سال 1321 پس از گذراندن دورهء آموزشگاه اختصاصى مخابرات به استخدام وزارت پست و تلگراف و تلفن درآمد و پس از سى و دو سال خدمت ، سرانجام در سال 1357 بازنشسته گرديد .\r\nگل‌پرور شعر و شاعرى را از دوران نوجوانى آغاز كرد و علاقه و دلبستگىاش به شعر و ادب او را به انجمن‌هاى ادبى زادگاهش رهنمون گشت و در انجمن ادبى همدان از محضر استادانى چون على محمّد آزاد همدانى و مفتون و جعفر پيدا و ناهيد همدانى بهره‌مند گرديد .\r\nگل‌پرور از سال 1367 به عضويّت انجمن ادبى بو على سينا درآمد و از محضر شاعران برجسته و توانايى چون شمس الواعظين و روح القدس و ديگران شاعران كسب فيض مىكند . خود مىگويد : « علاقه به شعر مرا وامىدارد گاهى احساس خود را از زندگى و جامعه به صورت نظمى بيان كنم كه بيشتر مضامين اجتماعى دارد و كوشيده‌ام تا آنجا كه در توان بضاعت ادبى من است ، در غم و شادى مردم خويش هم نوا باشم ؛ بدون هيچ ادّعايى در شعر . »\r\nگل‌پرور با اينكه خود اعتراف مىكند در شعر و شاعرى ادعائى ندارد در عين حال\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nشعرش از لطف مضمون و انسجام لفظ و معنى بهرهء كافى دارد .\r\n\r\nدنيا را ولش !\r\n عارفان از هفت وادى بگذرند * من شدم حيران به شهر اوّلش\r\nتا به استغنا رسد در راه عشق * سالك ، امّا غرق خون گردد دلش\r\nگرچه داند رهرو اين راه دور * جز فنا هرگز نباشد حاصلش\r\nبازهم پا مىنهد در راه عشق * تا نخوانند اهل حكمت غافلش\r\nتا كسى را از جنون نبود نشان * كى توان خواندن فهيم و عاقلش\r\nمرد نتواند گذشت از بحر عشق * تا نگردد غرقه در خون كاكلش\r\nمدّعى در مدح دنيا گفت ، ليك * گفته « گل‌پرور » كه : دنيا را ولش \r\n\r\nحيطهء تقدير\r\n راه ما گم‌گشتگان در حيطهء تقدير نيست * راه اصلاح بشر در حدّ و در تعزير نيست\r\nجان ما را با نگاهى مىتوان از ما گرفت * قتل ما دل‌خستگان را حاجت شمشير نيست\r\nدست‌گيرى كن مرا اكنون كه افتادم ز پا * هيچ‌گاه از بهر كار خير ، جانا دير نيست\r\nدر نگاه يار مىخوانم ز هجران آيه‌ها * داستان عشق را تأويل يا تفسير نيست\r\nداستان شيخ صنعان را ملامت‌گو مباش ! * شعله خاكستر كند ، بحثِ جوان و پير نيست\r\nداده‌ام از كف تمام هستى و ، شادم هنوز * ورشكست عشق را اى نازنين تقصير نيست\r\nناله بس كردم ز هجر يار من مجنون‌صفت * در دل ليلى خدايا ازچه‌رو تاثير نيست\r\nمانده « گل‌پرور » به راه عشق و سرگردان هنوز * راه‌خودگم‌كرده ، در انديشهء تدبير نيست \r\n\r\nبهر گل‌ها\r\n بهر گل از خارها چندى خوارى مىكشم * بار هجر يار را با بردبارى مىكشم\r\nرنج‌هاى زندگى از پا مرا افكنده است * گنج ناپيدا و من هم بىقرارى مىكشم \r\n\r\n","description":"","footnote":"","page_name":" 567 ","page_number":567},
  {"content":"\r\n\r\n درد و اندوه دل من جاى هر عشرت گرفت * بس‌كه نوميدم ز دنيا ، نقشِ دارى مىكشم\r\nدر هواى نفس بىدرمان دل دارم فغان * عاجز از درمان خود منّت ز يارى مىكشم\r\nدر جبين خويش مىبينم گذرها از خزان * خط به‌عنوان نشانى يادگارى مىكشم\r\nعن قريب اين مرغ جانم از قفس خواهد پريد * نيست بيهوده ، اگر چشم‌انتظارى مىكشم\r\nجاى آن مستى كه كردم در جوانى بىحساب * ساغرم اينك تهى گشته ، خمارى مىكشم\r\nديده « گل‌پرور » ز بس نامردمىها از زمان * از شعار و شعر خود هم شرمسارى مىكشم \r\n\r\nمىسوزد\r\n دلم به ياد رفيق شفيق مىسوزد * ز سوز سينهء من ، عندليب مىسوزد\r\nتهى ز دورى رويش به تن فتاده مرا * كه از حرارت آن تب ، رقيب مىسوزد\r\nدگر اميد مداواى دل ميسّر نيست * به اين مريض ، دلِ هر طبيب مىسوزد\r\nتو تا صبورى و مأيوس ، اين بلايا هست * به جاى مهر و وفا هم حبيب مىسوزد\r\nصلاح كار ندانم ، شفاى درد كجاست ؟ * كه در زمانهء ما هر نجيب مىسوزد\r\nدر اين بهار كه رنگ خزان گرفته به خود * هزار تنگ قفس ناشكيب مىسوزد\r\nجهان به كام هنر بستگان ايّام است * چه شد كه اهل هنر بىنصيب مىسوزد ؟\r\nغمين نشسته در اين باغ رنج « گل‌پرور » * به اقتضاى زمان از فريب مىسوزد \r\n\r\nدل‌شكسته\r\n ديگر دل شكستهء من دل نمىشود * مجنون به پند و موعظه عاقل نمىشود\r\nبيگانه‌وار جام مىام را شكسته‌اى * بر من صفا و لطف تو شامل نمىشود\r\nبااين‌كه ديده‌ايم جفا ، دم نمىزنيم * عشقت به دل نشسته و زايل نمىشود\r\nافسون غير بىاثر افتد به مهر ما * صد پرده بين ما و تو حايل نمىشود\r\nبيمار درد عشقم و مىسوزم از جفا * درمان به دست توست كه حاصل نمىشود\r\nجانا اگر كه جرم و خطا كرده‌ام ببخش ! * با جورهاى رفته مقابل نمىشود \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n فرهادگونه با مژه ار بيستون كَنَم * يك‌لحظه دل ز ياد تو غافل نمىشود\r\n« عشقم نه سرسريست كه از سر به در رود » * حكميست كز ازل شده ، باطل نمىشود\r\n« گل‌پرور » از خيال تو يك‌دم نبوده دور * آرى ، دل شكسته دگر دل نمىشود \r\n\r\nخال\r\n خال لب تو عجب به‌جا افتاده‌ست * اين صنع خدا ببين كجا افتاده‌ست\r\nگر بگذرى از دير مغان مىبينى * در دير مغان نور خدا افتاده‌ست\r\nاز شيخ مگو سخن كه اندر ره دوست * از قافلهء عشق جدا افتاده‌ست\r\nآزادى ما در گرو رفتن ماست * دردا ! كه سمند ما ز پا افتاده‌ست\r\nارزانى هركس كه نكردند جنون * اين قرعه فقط به نام ما افتاده‌ست\r\nبا من سر مهربانىات نيست چرا ؟ * از شهر شما رسم وفا افتاده‌ست\r\nبيگانه نىام ، ز خواهشم درمگذر * چون خواهش من به آشنا افتاده‌ست\r\nدر باغ هنر اگرچه « گل‌پرور » نيست * اين باغ چه خوب و باصفا افتاده‌ست \r\n\r\nعشق\r\n در دلم عشق تو سوزنده‌تر از نار بود * سر بىعشق نباشد سر و ، سربار بود\r\nاندر اين وادى خاموش سخن‌ساز مكن * تيره‌تر روز در اينجا ز شب تار بود\r\nمن در اين بحر پر از موج ، گرفتار و غريق * نيست ديگر چو منى آنكه گرفتار بود\r\nآنكه را يار به پهلو نبود در همه عمر * چون درختيست كه خشكيده و بىبار بود\r\nراه‌گم‌كرده و بيمارم و درمانم نيست * داروى درد مرا صحبت دلدار بود\r\nعاشق باطنى امروز نيابى هرگز * عاشق ظاهرى البتّه كه بسيار بود\r\nنذر كس كم نشود ار كه نشنيد بر خار * گل بىخار نيابى كه به گلزار بود\r\nباغبان دل نكَنَد از گل خوش‌بو ، هرچند * داند از تيغ جفا بر دلش آزار بود\r\nشور عشق از دل « گل‌پرور » عاشق نرود * همچو منصور كه مشتاق سرِ دار بود \r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nگلدون ( 1367 - 1314 )\r\nرمضانعلى گلدون در سال 1314 هجرى شمسى در شهر يزد پا به عرصهء حيات گذاشت ، در كودكى پدر خود را از دست داد ناگزير براى تأمين معيشت خود تن به كارگرى داد بنابراين از رفتن به مدرسه بازماند ، آرزوى آموختن و رفتن به كلاس درس را هيچ‌گاه از نظر دور نداشت و با اراده و پشتكارى كه داشت توانست خواندن و نوشتن بياموزد پس از سالها كه در يزد زادگاهش بزيست به مبيد مهاجرت كرد و در روستاى بفروئيه سكونت گزيد .\r\nگلدون با شروع جنگ ايران و عراق قريحهء شاعرى خود را به كار گرفت و اشعارى در دفاع از ميهن و تهيج رزمندگان بر دلاورى و ايثار سرود كه مورد توجه قرار گرفت و سپاه پاسداران ميبد از وى خواست كه به عضويت تبليغات سپاه درآيد و او نيز هم‌زمان با پايان جنگ به اين همكارى ادامه داد سرانجام در بيست و نهم ديماه سال 1367 چشم از جهان فروبست و در روستاى بفروئيه به خاك سپرده شد .\r\nحجة الاسلام و فاضل ارجمند و شاعر گرانمايه زكريّا اخلاقى در مقدمه‌اى كه بر مجموعهء اشعار او بنام « سرود سبز » نوشته چنين مىنويسد : « دوران شكوفائى شعر گلدون مصادف بود با سالهاى پرحادثه دفاع مقدس ازاين‌رو بيشتر اشعارش در زمينهء جهاد و شهادت است ، گلدون شاعرى بود صميمى ، خوش‌قلب ، نكته‌دان و خوش‌حافظه و در همهء قالب‌هاى گوناگون طبع‌آزمائى كرده است . شعرهاى آخر عمر آن\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nمرحوم اندك‌اندك به تكامل و پختگى خاصى نزديك مىشد و جامعهء ادبى استان به آيندهء شعر او بسيار دلبسته بود امّا افسوس كه اين اميد در غروبى دلگير سرد ديماه به يأس تبديل شد و آخرين دفترهاى ناتمام خويش را به يادگار به ما داد و از ميان رفت .\r\n\r\nياد جوانى\r\n بگو آخر تو با من مهربانى مىكنى يا نه ؟ * ز مهرت بر دلم پرتوفشانى مىكنى يا نه ؟\r\nدر اين پيرى ز فيض جذبهء ديدار گهگاهت * مرا مشغول با ياد جوانى مىكنى يا نه ؟\r\nدمى ديگر چو ايام شباب از شور و شيدائى * به باغ خاطراتم نغمه‌خوانى مىكنى يا نه ؟\r\nدلم را تا به دست آرى نمىدانم كه گهگاهى * نگاهى زير پاى خود نهانى مىكنى يا نه ؟\r\nجواب تلخ هم عشق است از لعل لب شيرين * مرا دلخوش تو با يك لن‌ترانى مىكنى يا نه ؟\r\nدل شب‌زنده‌دارم را خدايا ناگهان روشن * به نور آيه‌هاى آسمانى مىكنى يا نه ؟\r\nصبا بين گل و « گلدون » شكر آبست آيا تو * ميان ما دوتا پادرميانى مىكنى يا نه ؟ \r\n\r\nتمرين شكفتن\r\n دل ديوانه ، بىمن ميل رفتن مىكند هر شب * مرا با قصّه‌اى ، سرگرم خفتن مىكند هر شب\r\nنهان از ديده بيرون مىشود از سينه پاورچين * به باغ لاله تمرين شكفتن مىكند هر شب\r\nبه دور از چشم من ، ريزد به دامان ، درّ اشك آنگاه * به خلوتگاه ، خود را عرق سفتن مىكند هر شب\r\nمرا واكرده از سر ، ليك با رؤياى رنگينش * به آرامى بناى راز گفتن مىكند هر شب\r\nنهفتن تا به كى در سينه درد بىدلى يا رب * مرا رنجورتر ، سوز نهفتن مىكند هر شب \r\n\r\n","description":"","footnote":"","page_name":" 571 ","page_number":571},
  {"content":"\r\n\r\n مگر مهر آورد بر من و گرنه جان تارم را * دچار طعنهء مردم شنفتن مىكند هر شب \r\n\r\nآرزو\r\n جانا بيا كه صحبت جانانم آرزوست * ديدار يار و خلوت خوبانم آرزوست\r\nخونين‌دلم چو لاله و لب‌بسته غنچه‌گون * در باغ حسن ، نوگل خندانم آرزوست\r\nگرماى مهر چون شكند ز مهرير كين * سيّاره‌وار ، مهر درخشانم آرزوست\r\nبا زورق طلائى باور ، چو عاشقان * رفتن به اوج موج خروشانم آرزوست\r\nجان كلام ، زينت مصراع مقطع است * جانان هرآنچه خواست به جان آنم آرزوست \r\n\r\nهماى آفتاب\r\n جلوه‌اى ديگر دهد گل را جلاى آفتاب * عمر گل بادا هميشه با بقاى آفتاب\r\nدور باد از كجروىها در مسير سرخ راه * چشم هركس واكند بر راستاى آفتاب\r\nاى كه با نيرنگ شب هرگز نديدى رنگ نور * در سوار شهر ما بنگر ضياى آفتاب\r\nپهن دشت خطهء ما را اثر از سايه نيست * هركجا گسترده بال اينجا هماى آفتاب\r\nبا سياهىهاى شب خفّاشها خو كرده‌اند * كور بادا چشمشان از روشناى آفتاب\r\nاى خوش آن صبحى كه دوشادوش گل تا اوج عشق * پيش راند لشكر حق در قفاى آفتاب \r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nچاووش عشق\r\n فراز سدره بود جاودانه جاى حسين * طراز ساحت قدس است كربلاى حسين\r\nمگر كه ماه محرم نموده طلعت خويش ؟ * كه نوحه‌گر شده افلاك در رثاى حسين\r\nجهان ز سوك ، سيه گشت اين زمان گوئى * سپيده گشته ، سيه‌پوش در عزاى حسين\r\nزناى چاوش عشق آيد اين نوا كه دلا * بران تو توسن جان ، سوى نينواى حسين\r\nغبار تربت فرزند بو تراب ، بيار * كه كحل ديدهء خلق است خاك پاى حسين\r\nشهيدپرور نهضت خداى دارد و بس * كه خونبهاى شهيدان بود خداى حسين\r\nز دشت خون و شهادت همىرسد بر گوش * طنين نغمهء تكرار ماجراى حسين\r\nبه هر پگاه زند بوسه در چكاد زمين * ز عشق و عاطفه خورشيد بر لواى حسين\r\nبه بحر فلسفهء نهضتش كنى چو شنا * شوى به غايت احوال آشناى حسين \r\n\r\nطراوت باران\r\n گر چشم دل به عالم بالا نداشتيم * بالاى دل به قامت فردا نداشتيم\r\nما را اگر غرور تماشا نمىگرفت * از چشم پاك آينه پروا نداشتيم\r\nدر ما اثر نبود ز رفتار پاك آب * گر خصلت تلاطم دريا نداشتيم\r\nسرسبز از طراوت باران نمىشديم * گر باغ و راغ را سر احيا نداشتيم\r\nروشن نمىنمود مسير نگاه را * يك كهكشان ستاره اگر ما نداشتيم\r\nمىماند آفتاب ز تسخير سايه‌ها * از گل اگر چراغ به فردا نداشتيم \r\n\r\nتين غزل حافظ پيام سروش\r\n آنكه فيض نفسش كار مسيحا مىكرد * عارفان را همه مات از رخ زيبا مىكرد\r\nبا من دل‌شده‌اى كاش مدارا مىكرد * « سالها دل طلب جام جم از ما مىكرد\r\nوانچه خود داشت ز بيگانه تمنا مىكرد » \r\n\r\n","description":"","footnote":"","page_name":" 573 ","page_number":573},
  {"content":"\r\n\r\n نه همين منزل مجنون به دل هامون بود * كز غم عشق ، به صحرا دل ليلا خون بود\r\nسوز و ساز همه عشاق از اين قانون بود * « گوهرى كز صدف كون و مكان بيرون بود\r\nطلب از گمشدگان لب دريا مىكرد » * باد وقت سحر آورد پيامى ز سروش\r\nكه نشد عقدهء دل باز به سرپنجهء هوش * عقلا مانده در اين مسأله يك‌بار خموش\r\n« مشكل خويش بر پير مغان بردم دوش * كاو بتابيد نظر حل معمّا مىكرد »\r\nرفتم از خانه به خلوتگه پيرى سرمست * كه اگر از كرمش با من مهجور نشست\r\nنكته‌اى چند كند فاش ز اسرار الست * « ديدمش خرّم و خندان قدح باده به دست\r\nوندر آن آينه صد گونه تماشا مىكرد » * بوى ناب نفس يار چو آورد نسيم\r\nفيض آن رايحه بخشيد به ما هفت اقليم * در تماشاگه اسرار شدم تا كه مقيم\r\n« گفتم اين جام جهان‌بين به تو كى داد حكيم * گفت آن روز كه اين گنبد مينا مىكرد »\r\nگفتمش بر درت اى دوست نشينم تا چند ؟ * نشنود اين دل ديوانهء من ديگر پند\r\nخاطر خسته‌ام از نيم نگه كن خرسند * « گفت آن يار كزو گشت سردار ، بلند\r\nجرمش اين بود كه اسرار هويدا مىكرد » * مكتب صدق و صفا منع حسد فرمايد\r\nراه بر راهزن قافله سد فرمايد * محك عشق ، زر ناسره رد فرمايد\r\n« فيض روح القدس ار باز مدد فرمايد * ديگران هم به كنند آنچه مسيحا مىكرد »\r\nيا رب اين خواجهء اقليم هنرمندان كيست ؟ * كه در آفاق غزل تالى او ديگر نيست\r\nشعر نابش همه ديباچهء اشعار درىست * « گفتمش زلف چو زنجير بتان از پى چيست ؟\r\nگفت حافظ گله‌اى از دل شيدا مىكرد » \r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nرمز عشق\r\n خواهى كه به رمز عشق آگاه شوى * وز جملهء مقرّبان درگاه شوى\r\nبشنو ز نبى كه گفت خود را بشناس * تا عارف و آشناى اللّه شوى \r\n\r\nطفيلى\r\n يا رب به مناى عشق قربانم كن * وانگه به سراى خويش مهمانم كن\r\nگر هيچ نىام لايق اين دعوت تو * از لطف طفيلى شهيدانم كن \r\n\r\nپروانه\r\n پروانه ز شعله هيچ پروا نكند * جز گرد وجود شمع پروا نكند\r\nاين سوختن و ساختن اندر عالم * كارى نبود كه غير پروانه كند \r\n\r\nدعا\r\n يا رب به دعا روى نياز آوردم * دل را ز غبار ، شسته باز آوردم\r\nنادم شدم از گناه و عصيان و خطا * اى توبه‌پذير ، سوز و ساز آوردم \r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\nگلشن ( 1337 - 1311 )\r\nاحمد مقدم يزدان با تخلّص گلشن فرزند شعبان از نواده‌هاى عليخان بزرگ شفتى لاهيجان در سال 1311 خورشيدى در بندر انزلى چشم به جهان گشود ، كودكى بيش نبود كه در سال 1313 به اتفاق خانواده از زادگاهش به تهران كوچيد و در اين شهر رحل اقامت افكند و ازآن‌پس كه تحصيلات دورهء ابتدائى را به پايان رسانيد به شغل خياطى پرداخت و از اين رهگذر معيشت كرد .\r\nگلشن پس از فراغت از كار روزانه به مطالعه كتاب و دواوين شعر بزرگان شعر چون سعدى و حافظ و مولانا و باباطاهر و عراقى مىپرداخت و چون از قريحهء شعر برخوردار بود از محضر استادانى چون نظام وفا و عادل خلعتبرى و على دشتى كسب فيض كرد .\r\nگلشن در زمان دولت دكتر مصدق از طرفداران و مدافعين او بود و در صنف خياط به‌عنوان سخنگوى كارگران اين صنف سخنرانى مىكرد وى درحالىكه مجرد زيست و بيش از بيست و شش بهار از عمرش نگذشته بود به علت بيمارى قلبى چشم از جهان فروبست و در امامزاده عبد اللّه تهران به خاك سپرده شد .\r\nديوان اشعارش شامل قصيد و غزل و مثنوى و رباعى مىباشد كه تاكنون به چاپ نرسيد و نزد تنها يار و غمخوار او خواهرش بانو فاطمه مقدم يزدان موجود است .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nمرد عشق و صفا\r\n گرچه جانم بسوختى جانا ، شكوه بر پا نمىكنم هرگز * يا ز بخت و ز مبحث تقدير ، شور و غوغا نمىكنم هرگز\r\nآنچه دادند در قبال غمت ، بر منِ ناتوان ز روى كَرَم * آن بُوَد قدر و منزلت ما را ، با تو حاشا نمىكنم هرگز\r\nخيمه زن بر سرير هستىِ من ، اى كه خود مالكىّ و هم مملوك * آنچه دادى مرا به وجه نعم ، با تو سودا نمىكنم هرگز\r\nدل‌وجان در نمود تست مبين ، خود تو پيدا به امر پنهانى * پيش تو خويش را به اين ارزش ، سخت رسوا نمىكنم هرگز\r\nطالب ار عارى از وجود شود ، پىِ مطلوب كى تواند شد * تو مگر خود كشانىام بر خويش ، من تمنّا نمىكنم هرگز\r\nاى دل ! از قدرِ ما بُوَد افزون ، روى او در محاق خود ديدن * من ترا در مقام وصلت وى ، ناشكيبا نمىكنم هرگز\r\nمن كه امروز بىخبر ز خودم ، كى توانم نمود فردا را * با چنين حال وعدهء دلِ خود ، من به فردا نمىكنم هرگز\r\nدل شدى از كفم به يك ديدار ، به يك‌طرفه نى به صد گفتار * نيستى ديگرم دلِ محزون ، با تو نجوا نمىكنم هرگز\r\n« گلشن » آنست مردِ عشق و صفا ، كه به حكم غريزه سوخت وجود * اين‌چنين مرد ره ندانم هست ، من كه پيدا نمىكنم هرگز \r\n\r\nمحراب عشق\r\n اى شمع ! مسوزان پرِ پروانهء ما را * كاين امر ، روا نيست ز تو اهلِ وفا را\r\nخاموش به هر مجمع انسى تو ، و ليكن * در شأن خود آغاز كنى گفتهء ما را\r\nيك‌بار اگر جلوه كنى بر ملاءِ عام * از سينهء زاهد ببرى خوف و رجا را \r\n\r\n","description":"","footnote":"","page_name":" 577 ","page_number":577},
  {"content":"\r\n\r\n چون خاك به هر رهگذر عشق غنودم * تا آنكه به رخسار كشم قافله‌ها را\r\nشايستهء ما نيست كه با تو بنشينيم * پشّه نتواند كه كند سير فضا را\r\nساقى به يكى جام خرابم كن و آنگه * با بوسه بياراى تو مخروبهء ما را\r\nبىروى تو اى دوست جهان خلوتِ محض است * بر خلوت كسى حسن تو انگيخت نما را\r\nگفتى كه ازين در مطلب غيرِ غم و درد * گر مىطلبى از دَرِ معشوق بقا را\r\nبشنو كه بجز عشق تو كس نيست به محراب * از ما تو مدان نفخهء تجريد و ندا را\r\n« گلشن » اگر از يار درين جمع سخن گفت * معذور بدارش كه ستوده است شما را \r\n\r\nرسم طلب\r\n به كوىِ يار شدم تا كه تركِ خانه كنم * دماغِ سركشِ جان را به مى حواله كنم\r\nاسير طبع سبكبارم و اجير نگار * درين ميانه مگر از جهان كناره كنم\r\nبسانِ كبك بديدمش روزى * فغان ز ديده برآمد كه چون نظاره كنم\r\nضمير خاطر عشّاق عافيت نبَرَد * به درد و رنج نهان هر زمان اشاره كنم\r\nدرين زمانه يكى رادمردِ صاحبدل * نديده‌ايم كه تا دردِ خود مقاله كنم\r\nاسيرِ پنجهء عشقم ، كجاست عيسى دل ؟ * كه از حضيض جهان سر به اوج باره كنم\r\nسرم ز شوقِ تو دانم ز دست خواهد شد * به كار خير چه حاجت كه استخاره كنم\r\nمن آن شعور برِ دركِ تو همىخواهم * و گرنه دخترِ ادراكِ خويش پاره كنم\r\nضمير « گلشن » و رسم طلب بهم آميخت * اساس وهم جهان را چرا بهانه كنم ؟ \r\n\r\nدر طريق عشق\r\n اى دلِ من ! تا بكى دربندِ آن يك‌دانه‌اى ؟ * تا بكى شوريده و سرگشته و ديوانه‌اى ؟\r\nهركه افتد در طريقش ، جان نخواهد برد از آن * تا نشد بر گِردِ جودش همچنان پروانه‌اى\r\nتنگ شد تن بهرِ جانم زان بدر خواهم شدن * مرغ جان افتاده در تن از براى دانه‌اى\r\nروىِ يارم خوشترم باشد ز روى عالمى * وصفِ او چون مىتوان كردن به هر افسانه‌اى \r\n\r\n","description":"","footnote":"","page_name":" 578 ","page_number":578},
  {"content":"\r\n\r\n بوسه‌اى زان لعلِ گلگون كن نثارِ جانِ من * اى كه رويت گشته زينت‌بخشِ هر كاشانه‌اى\r\nعقل را كى در طريقش ره فتد بر نزهتش * گو به صاحبدل ببندد نقش او بر خانه‌اى\r\nدر طريقِ بندگى خاموش مىبايد شدن * ميهمان كى دَم زَند در پيشِ صاحبخانه‌اى\r\nعالمِ باقى فقيران را سزد كاندر جهان * فقر در نعمت گزينند و رخِ جانانه‌اى\r\n« گلشن » ! از فقر و غنا در دهر دَم نتوان زدن * بر سرِ زلفِ نگارم زن تو اى دل شانه‌اى \r\n\r\nقصّه عشق\r\n بازگو در طلبش اين همه ديوانه ز چيست ؟ * وين‌همه دادنِ جان در پىِ جانانه ز چيست ؟\r\nگفتمش : رخ ننموده است به كس اى دلِ من * دادنِ نسبتِ او بر گلِ يك‌دانه ز چيست ؟\r\nبشنو از شهد لبش مجد و صفا مىبخشد * وين تحصّن همه در مدخلِ ميخانه ز چيست ؟\r\nگفتمش : شمعِ رخت آيتى از مهر و وفاست * گفت با اين همه ، جان دادنِ پروانه ز چيست ؟\r\nنكته‌اى گويمت اى نقطهء پرگارِ وجود * جان بشد در طلبش گفتنِ جانانه ز چيست ؟\r\nما كه داديم سر و جان همه اندر پىِ عشق * باز نقشِ تو درين كلبهء ويرانه ز چيست ؟\r\nبالِ مرغِ طلبم سوخت به گِردِ رُخِ دوست * گفت : برگوى كه اين همّتِ مردانه ز چيست ؟\r\nمستِ جانان ز خود اى دوست خبر كى دارد * مستِ جانانه تويى ، نالهء مستانه ز چيست ؟\r\n« گلشن » ! اين قصّه دراز است ، سخن بس باشد * خود بگو جوششِ مى در خُمِ ميخانه ز چيست ؟ \r\n\r\nنقش حُسن\r\n خبر از خلوتِ ما خاطرِ بيگانه نداشت * حال ديوانهء عشقت دلِ فرزانه نداشت\r\nدلِ ما سوخت درين كلبهء تن ، در عجبم * شوقِ اين باده چرا ساحتِ پيمانه نداشت ؟\r\nسرِّ جوشيدن و تقطير شدن در رَهِ وصل * دلِ ما همچو مى اندر خُمِ ميخانه نداشت\r\nاز چه دادند ترا نسبتِ افسون دگران * قصّهء عشقِ تو اى دوست كه افسانه نداشت\r\nدلِ ويرانه ! سخن كمتر ازين باب بگوى * كو بنائى كه قدم بر سرِ ويرانه نداشت\r\nنقشِ حُسنِ تو هماهنگ وجود است ، ولى * قطرهء آب كدر حرمتِ دُردانه نداشت \r\n\r\n","description":"","footnote":"","page_name":" 579 ","page_number":579},
  {"content":"\r\n\r\n عارفا ! رو به دَرِ خانهء دلدار و بنوش * مِى نابى كه دو صد پير به ميخانه نداشت\r\nنيست در گفتهء « گلشن » ز تناقض چيزى * زان كه در بابِ سخن حالتِ رندانه نداشت \r\n\r\nحديث يار\r\n ما دردِ عشقِ دوست به ابرام گفته‌ايم * بعد از وقوف حال به انجام گفته‌ايم\r\nدور از كتاب و مدرسه و خانقاه و دير * وصفِ جمالِ دوست به الهام گفته‌ايم\r\nبس سرنگون شدند و فروريخت جانشان * شرحى ز يار تا كه به اصنام گفته‌ايم\r\nما را به كوى آن بتِ يكتا رهى نبود * ناچار حالِ خويش به پيغام گفته‌ايم\r\nشب نيست بهر عاشق شب‌زنده‌دار هيچ * ما ازچه‌رو به غيبتِ خور شام گفته‌ايم\r\nچون مَركبى است چرخ بر اين رهگذار و ، ما * آن را كه ارتقاء دهدش دام گفته‌ايم\r\nجمع است جان رفته ز من ، جلوه از نگار * در ساحتى كه نامِ ورا جام گفته‌ايم\r\nچون از رُخَش نشانهء غائى بدست نيست * فى الحال از فضائلِ او نام گفته‌ايم\r\nمعلومِ ما نشد غمِ عشق و حديثِ يار * زان علم نارساست كه ابهام گفته‌ايم\r\nناكامى است لذّتِ گردون و ، اى دريغ ! * بر اين وبالِ روح چرا كام گفته‌ايم ؟\r\n« گلشن » ! رهينِ منّتِ دلدار شو ، بگو * كاين جمله را ز پرتوِ انعام گرفته‌ايم \r\n\r\nرهرو عشق\r\n قصّهء عشق نه آنست كه در نام افتاد * آنكه اين نكته بدانست كه در دام افتاد\r\nحرمتِ حُسن نگارم نبوَد در دل جام * عكس حالاتِ تو بوده است كه در جام افتاد\r\nهركه را مايهء تعبير تمنّاىِ دل است * نقشى از لوح ضمير تو در اوهام افتاد\r\nسخنِ عشق يكى بود و هزاران گفتند * اين چه رمزيست كه در كثرت ايّام افتاد\r\nكس نديديم كه وارسته شد از گفت‌وشنود * يا كه در مبحثِ كلّى سرانجام افتاد\r\nبه يكى جمله كه مجموع جمالىّ و كمال * خواستم وصف كنم لفظ به ارقام افتاد\r\nتا تو قامت بنمودى به سراپردهء عشق * قيمت از كوكبهء ساجد اصنام افتاد \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n عالِم از معرفتِ فلسفه مىگفت سخن * او ندانست كه اين نكته بسى خام افتاد\r\nفانىِ درگه دلدار شو اى رهروِ عشق * كه درين مرحله جان در خورِ انعام افتاد\r\nگفتمش : روى تو بنماى و ببر از خويشم * گفت : ترتيب كمال تو به انجام افتاد\r\nيارِ من پرده‌نشين نيست ، تواش خرده مگير * دانشِ ماست كه در پردهء ابهام افتاد\r\nمن همه ملتهب و ، سوختم از هجر ، ولى * اشك حسرت ز تو اى ديده چه آرام افتاد\r\nهركه در مجمع ارباب ادب نامى جُست * زين ميان « گلشنِ » ما بود كه بىنام افتاد \r\n\r\nمصدر نور\r\n آنكه شد طالب دلبر ، چو رَود تا لبِ گور * حال پروانه نمايد ز شرر جويد نور\r\nنور كز نار كند جلوه ، تواش نور مدان * نور آن است تجلّى كند از مصدر نور\r\nنور بىواسطه خواهم كه بُوَد مطلق و محض * تا به روى طاير جان بال گشايد به سرور\r\nامر معراج طلب مىكنم از درگهِ عشق * كه به جان و تن ازين كون و مكان گردم دور\r\nتن كه آهنگِ سفر با منِ مسكين نكند * من تنِ خويش ندانم كنمش از خود دور\r\nقولِ اهلِ نظر اين است درين مرحله ، تا * عاقلان خود چه بگويند به فتواى شعور\r\nشاه‌بازيم و شكار مگسان ملزم نيست * فطرت اين است نبوديم هواخواه غرور\r\nقانعم از همه عالَم به دمى ديدنِ تو * ديده ار محرمِ ما نيست ، تو بنمايش كور \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n به عبث نقشِ تو در لوحِ درون مىجستم * عبرتم باد كه بس توبه نمودم ز قصور\r\n« گلشن » آيد به دَرِ خانهء تو مست و خراب * تا تو آباد نمائيش نگارا به امور \r\n\r\nمست از باده عشق\r\n اى حريفان ! حمايتم مكنيد * صحبتى از سيادتم مكنيد\r\nمستم از بادهء بشارتِ عشق * بر تعقّل بشارتم مكنيد\r\nيارِ من گر ز در پديد آيد * خود گمانِ فراغتم مكنيد\r\nمن شدم در حديثِ او مغروق * ديگر آن به حكايتم مكنيد\r\nز رَهِ سرو و گُل به حُسنِ نگار * اى عزيزان ! اشارتم مكنيد\r\nمنهيدم كتاب جاى رباب * بىخبر از سعادتم مكنيد\r\nمگشائيد مكتبِ پرهيز * بىسبب در اسارتم مكنيد\r\nيار بر خويشتن گزيدم من * تا نظر بر حقارتم مكنيد\r\nگر شَوم زردرو ز شوق جهان * اهل معنى ! عيادتم مكنيد\r\nگر درآيم به حشر عاصى و زشت * همّتى بر شفاعتم مكنيد\r\n« گلشن » ار گفت نكته‌اى ز غمش * نسبتى بر نهايتم مكنيد \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n\r\nگلشن ( 1319 )\r\nسليمان داوند فرزند ابراهيم كه تخلّص گلشن را براى شعر خود برگزيده است در دىماه 1319 شمسى در شهرستان قصر شيرين كرمانشاه در خانواده‌اى متوسط الحال پا به عرصهء حيات گذاشت ، تحصيلات ابتدائى و دوره متوسطه را در زادگاهش به انجام رسانيد و در دوران تحصيل علاقهء وافرى به شعر و ادبيات نشان داد و مادرش نيز همواره فرزند را در اين رهگذر تشويق مىكرد .\r\nداوند در سال 1339 از قصر شيرين بيرون آمد و در خدمت نظام ارتش به استخدام درآمد و درضمن خدمت به نوشتن و سرودن شعر پرداخت در سال 1348 نخستين كتابش را به نام « رنجها و ناكامىها » نوشت كه توسط انتشارات الهام طبع و نشر گرديد .\r\nداوند از پانزده‌سالگى به سرودن شعر پرداخت و خود مىگويد : « مطالعه شعر حافظ لسان الغيب تأثير زيادى در من داشت و با شوق و شور زياد اشعار عرفانى حافظ را مىخواندم و از انديشه او تغذيه مىكردم و اكنون ديوان شعر من شامل پانزده هزار بيت از غزل و قصيده و مثنوى و رباعى و دوبيتى است » .\r\nگلشن علاوه بر شعر و شاعرى چهار كتاب درباره جنگ ايران و عراق نوشته كه از آن ميان سه كتاب در وزارت دفاع به نامهاى « نبرد توپخانه درّهء تكاب » و « فتح بزرگ در جنوب » و « فتح‌نامه خرمشهر » آماده چاپ است .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\n« ميلاد محمّد صلّى اللّه عليه و آله »\r\n بخواند آسمان ما را بعرش كبريا امشب * كه ميلاد محمد صلّى اللّه عليه و آله هست و آن نور خدا امشب\r\nزمين و آسمان دارد لباس نور حق بر تن * خيام نور عالم شد ظهور مصطفى امشب\r\nبيا اى كاروان نور حق را قافله‌سالار * به راه بخت تاريكم چو روز روشن آ ، امشب\r\nتو دادى صيقل مهر و مه و اختر ز ميلادت * شده روشن‌تر از هر صبح و مهر و مه هوا\r\nامشب * بيا ساقى مىام ده از زلال چشمه وحدت\r\nكه گردانى تو سيرابم از آن آب بقا امشب * جهانى روشن از نور خدا خير البشر ديدم\r\nچراغ دين حق روشن درون هر سرا امشب * ميان اوليا آن مه چو شمع انجمن آمد\r\nببين مولود خوبان را ز ختم انبيا امشب * صبا بر عاشقان حق نويد شادمانى بر\r\nوصال نور يزدانى مبارك بر شما امشب * جهان ما ز تاريكى برون آمد بشد روشن\r\nز خورشيد جهان‌آراى حق مهمان ما امشب * به زير چتر نور حق برو « گلشن » درين ظلمت\r\nفنا شد ظلمت عالم ز نور مصطفى امشب \r\n\r\n« قطره در صدف »\r\n بنالد از جدائىها ز دل نىِ جانم * بوصلت كى رسم آخر كجائى ماهِ تابانم\r\nاگر خونِ شقايق‌هاى صحراى دلم ريزى * زبانِ شكوه نگشايم قسم بر جانت اى جانم\r\nعصاىِ دستِ من بودى فتادم تا تو بشكستى * دلى ديگر نمىسوزد بحالِ زارِ پژمانم\r\nاسيرِ دشتِ شب‌هايم ، رسم بر چشمهء خورشيد ؟ * كه نو شد زان زلالِ پاكِ روشن جانِ عطشانم\r\nز بس شب‌ها به بحرِ اشكِ هجرِ تو شنا كردم * كنون در ساحلِ صبحِ وصالِ مهرِ رخشانم\r\nز درياىِ دلم بنگر برايت هديه آوردم * هزاران گوهرِ اشكِ شبِ هجرت بدامانم\r\nمن از آثارِ بارانِ بهار و باغ و بُستانم * چو گُل در غنچهء « گلشن » صدق در قطره پنهانم \r\n\r\n« زمزمهء محبت »\r\n زمزمهء محبت ، آينه‌نوشِ جانست * در كوچه‌باغِ دلها ، چون كوثرى روانست \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n مگذار ، تا بخشكد ، اين چشمهء بهاران * هردم نهالِ دلها ، سبز و خرم از آنست\r\nهر گُل ز غنچه وا شد ، از گرمى محبت * خنده ز ريشه بر لب ، از شوقِ باغبانست\r\nدستى اگر نه گرم است ، بر سر ز باغِ دلها * برگى كجا توان ديد ، از شاخه‌اى ، خزانست\r\nروزى ، به آخر آيد ، عمرِ من و تو اى گُل * خاكِ من و تو آخر ، عمرانِ هر مكانست\r\nتو سبزه مىشوى ، من ، چشمه بكوه و صحرا * از تو چريده آهو ، از من بنوشِ جانست\r\nگِل مىشويم و بازى ، در دستِ شوقِ طفلان * « گلشن » ز فكرِ آنها ، شكلى ز ما عيانست \r\n\r\n« بىخزان »\r\n تا خزانِ زندگانى غصه‌بارم مىكند * غم چو مورى سر ببرگِ نوبهارم مىكند\r\nغنچه تا ديده ز رنگ و بو گشايد حسرتا * سرگذشتِ گُل ، خزانِ روزگارم مىكند\r\nگريه‌هاى من ز ريشه سر به خاكِ زندگيست * دستِ شاخه تا دعاىِ حالِ زارم مىكند\r\nخوابِ نازى مانده بر مژگانِ فكرِ بُلبُلى * چون خزان آلوده بادى تارومارم مىكند\r\nدر غبارِ خسته گم شد ، سبزِ تنديسِ بهار * ديدگانِ گريه دارد چون بهارم مىكند\r\nتا فشارِ دستِ آهى بر گلوىِ زندگيست * بغضِ گريه همچو جنگل در غبارم مىكند\r\nخارِ باغِ زندگانى ، مونِس گل مىشود * مىدهد گل ، روزگارى آنكه خوارم مىكند\r\nتك‌درختِ شعرِ ما زد ، ريشه در جاويدِ عمر * ديگر ، آيا ، هر خزانى بركنارم مىكند ؟ \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n تا بگوشِ « گلشن » آيد ناىِ آبِ زندگى * زخمه ، بر هر تارِ شعرى افتخارم مىكند \r\n\r\n« بهار عاشقان »\r\n بلبل و باغِ گل و فصل بهارانم خوشست * ساقى و جام مِى و بانگ هزارانم خوشست\r\nآبِ زمزم كى بود ما را گواراى وجود * نم‌نمِ باران و عشقِ گل‌عذارانم خوشست\r\nجلوهء رخسارِ تو آئينه را آرد بوجد * بوسه بر دستانِ آن آينه‌دارانم خوشست\r\nدر سحرگاهِ ازل افتاده‌ام در بحرِ عشق * دستِ و صلى كو در اين ورطه كنارانم خوشست\r\nديده تا بگشوده گُل كوچِ بهاران مىرسد * ناله كن بُلبُل كه بانگِ دل‌فكارانم خوشست\r\nزندهء جاويدِ عشقم در شبِ ديجورِ ، هجر * عاشقم برحق كه با او روزگارانم خوشست\r\n« گلشنا » منصورِ دارم ، دارِ عشقى آرزوست * عاشقانِ بىقرارِ سربدارانم خوشست \r\n\r\n« ديار غم »\r\n بهرجا ، نشينم هوايش غمست * بدل بارِ حسرت بچشمم نمست\r\nچو برفِ غم آمد بكوهِ دلم * بلرزم اگر ، علت از ماتمست\r\nديارى كه من بسته‌ام دل به آن * براهى بعيد و خم اندر خمست\r\nبه شادى نبينى در آنجا كسى * دلِ مردمانش همه پرغمست\r\nفلك ، نامِ ما را رقم زد به غم * غمِ ما گذشته ز بيش و كمست\r\nچو رنگِ نشاط از كفِ دل برفت * بجايش ، نشيمن غمِ عالمست\r\nز روزى كه نافِ مرا غم بريد * به رويم دو چشم فلك بَر همست\r\nپلنگِ غم آمد به نيزارِ دل * غزالانِ شادى از آن در رمست\r\nبه « گلشن » چو بسته دو چشمِ بهار * نرويد گُلى ، از كجا خرّمست \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nشدت امام حسين عليه السّلام زبان حال زينب عليها السّلام\r\n صبا گو بُلبُل شوريده‌افكار * زبانِ حالِ زينب عليها السّلام با دلِ زار\r\nبيا بُلبُل پيام از زينب آمد * چو ماهى ره‌گشائى بر شب آمد\r\nبكن تركِ گلستانِ مجازى * نظر كن سوى گلهاى حجازى\r\nشده در كربلا هر لاله پرپر * كه سر بر نيزه‌ها و پاره پيكر\r\nزمين در بر گرفته پيكرى پاك * شهيدى همچو گُل افتاده بر خاك\r\nبه « گلشن » رو مكن با كربلا باش * كه همدرد من امشب با خدا باش\r\nبيا بلبل كه زينب دل‌غمين است * دو چشمش پر ز خون از شاه دين است\r\nبيا بُلبُل تو هم همدرد مائى * بهرجا رو كنى در كربلائى\r\nبدان اى بُلبُل دلخسته و زار * نديدى تو چو زينب رنج بسيار\r\nخزان آهسته از تو مىبرد گُل * مرا ، تيغِ ستم سر مىبُرد گُل\r\nگُلِ تو تازه از غنچه برآيد * گُلِ من سرفرازِ نيزه نازد\r\nگُلِ تو تشنه شد از بركه شد سير * گُلِ من تشنهء سيراب شمشير\r\nگُل تو زندگانى گيردش بر * گلِ من غنچه‌هايش گشته پرپر\r\nگُل تو شد ز رود و چشمه سيراب * گُلِ من شد بكام تشنه خوناب\r\nگل تو تازه غنچه مىگشايد * گُل من غنچه پرپر مىنمايد\r\nگل تو شبنم آئينه دارد * گُل من چه شبى پُركينه دارد\r\nايا زينب گل تو دلپذير است * به خاك كربلا مهر منير است\r\nچو « گلشن » بلبل اين بوستانيم * محبت مىدهيم و دل‌ستانيم \r\n\r\n","description":"","footnote":"","page_name":" 587 ","page_number":587},
  {"content":"\r\n\r\n\r\nگمنام ( 1300 )\r\nمحمد رستگارى فرزند على اكبر در سال 1300 هجرى شمسى در بافت كرمان تولّد يافت و در زادگاهش و كرمان به تحصيل دانش پرداخت ازآن‌پس خود را وقف كارهاى اجتماعى و امور خيريّه كرد و بيش از سى سال به خدمت مردم كمر بست و به امور خير اشتغال داشت و در سمت مدير عامل جمعيت شير و خورشيد سرخ ايران و سرپرستى بيمارستان و درمانگاه و پرورشگاه شبانه‌روزى و امدادرسانى انجام‌وظيفه كرد .\r\nرستگارى سه دوره به‌عنوان رياست انجمن شهرستان و سه دوره عضويت شوراى منطقه‌اى آموزش و پرورش و همچنين سه دوره نمايندگى انجمن شهر را عهده‌دار بوده و پس از پيروزى انقلاب اسلامى به كار آزاد روى آورد و به فروش لوازم خانگى پرداخت و تا سال 1367 در اين حرفه فعاليت كرد آنگاه پيشه خود را رها ساخت و چون داراى كتابخانه مهمّ و نفيسى بود ترجيح داد اوقات خود را به مطالعه كتاب و سرودن شعر بگذارند .\r\nرستگارى كه در شعر از تخلّص گمنام استفاده مىكند در سرودن انواع شعر طبع‌آزمائى كرده امّا بيشتر قالب غزل و مثنوى را براى شعرش برگزيده است نمونه‌هاى زير از نظم اوست :\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nگوهر آزادى\r\n دور از تو چو مرغ دل من در قفس افتاد * فرياد زد آن‌قدر كه تا از نفس افتاد\r\nدارد خبر از حال دل تنگ من اى گل * آن غنچه كه در دسترس خار و خس افتاد\r\nچون شمع ز رفتار تو عاشق‌كشى آموخت * پروانه ز جان دادن من در هوس افتاد\r\nاين ملك كه دانائى گيتى همه ز آن بود * پيش كه توان گفت كه اين‌گونه پس افتاد\r\nآن رفت فضا را و به تسخير درآورد * اين ملك بدنبال صداى جرس افتاد\r\nايران كه فراسوى بد از دجله و جيحون * افسوس كه اين‌سوى فرات و ارس افتاد\r\nافتاد ز پرواز و هنر رفت ز يادش * تا نعمت آزادى ما در قفس افتاد\r\nبرجسته شو اى شاخ كه پامال نگردى * شد دستخوش آن ميوه كه در دسترس افتاد\r\nجز مردم ايران به جهانى نفروشد * اين گوهر آزادى اگر دست كس افتاد\r\nچون محتسب شهر بود مست عجب نيست * گر ريش تو « گمنام » بدست عسس افتاد \r\n\r\nطلب همت از بارگاه حافظ\r\n دلا خوشا كه بدرگاه خواجه رو كردم * بصدق دل طلب همتى از او كردم\r\nز بحر طبع سخن‌آفرين فيّاضش * نمى براى دل خويش آرزو كردم\r\nغبار مرقد او را به اشك بزدودم * سرشك شوق به پايش روان چو جو كردم\r\nز صوت دلكش او مىدريم جامه غم * ز موشكافى او سينه را رفو كردم\r\nبه روى جان بگشوديم صد در از اميد * به روى دل در غم سدّ ز چارسو كردم\r\nبه خواندن غزلش اشك بر رخ افشاندم * بدين‌وسيله بسى كسب آبرو كردم\r\nحريم مرقد قدس است نيك باش به هوش * طواف تربت پاكش چو با وضو كردم\r\nنياز و مشكل اهل زمانه روشن هست * در اين مقوله باخلاص گفتگو كردم\r\nكفاف مستى ما با پياله ممكن نيست * لذا به حيطه طلب مى در اين سبو كردم \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n\r\n« به يار سفركرده »\r\n غير ياقوت لبت نبود مرا كامى دگر * بر زبانم نيست جارى غير تو نامى دگر\r\nروزها اندر فراقت سخت مىآرم بشب * واى اگر در فرقتت آيد بسر شامى دگر\r\nتا بكى از دوريت سوزد دل اندر سينه‌ام * از غمش پژمرده‌ام ساقى بده آبى دگر\r\nمىدهم سود فراوان در بهاى بوسه‌ات * دين خود ناداده خواهم از لبت وامى دگر\r\nزد هماى عشق تو پرواز بر بام دلم * مرغ عشقم كى زند پر بر سر بامى دگر\r\nتا كه از آن لعل نوشين مىدهى اكسير جان * دل نخواهد هرگز از باغ امل كامى دگر\r\nرحم كن چون بار هجرت سخت باشد بر دلم * خوان تو اين افسانه‌ها اندر بر خامى دگر\r\nچونكه آرام دلم بار سفر بربست و رفت * چشم من اندر قفايش ريخت بارانى دگر\r\nيا رب اين يار مسافر بازگردد زودتر * تا دگرباره ببينم ختم هجرانى دگر\r\nديگر از اين چند و چون مفكن همى دام بلا * در ره « گمنام » دل‌خسته منه دامى دگر\r\nسيزده حرف است نام و كنيه آن ماه‌رو * ابتدا از ( فا ) و آخر هست خود ( را ) ئى دگر \r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nآتش هجران\r\n ز چهره خوى چكدت گر بر تو او نگاه كند * چگونه او طمع بوسه وزچه راه كند\r\nكنون بر آتش هجران نشانده‌اى او را * خلاف شرط محبت بود اگر كه آه كند\r\nتو لعبتى كه بدين كوتهى به از ماهى * سزد تو را ز تكبر مثل به ماه كند\r\nكنى در آئينه تنظيم زلف سركش را * كه قصد قتل معاند چون آن سپاه كند\r\nمژه سياه و خطوخال و زلف و چشم سياه * همو كه خيره‌خيره بر اين زلف و خط نگاه كند \r\n\r\nبىوفا\r\n به هر نگاه تو صد ناز و مكر و فن ديدم * كسى نديده از اين ظلم‌ها كه من ديدم\r\nز روى صدق كلامى نگفته‌اى با من * هزار رمز و اشاره به هر سخن ديدم\r\nدگر ز عهد و وفا دم مزن كه تا ديدم * تو را ستمگر و بىلطف و دل‌شكن ديدم\r\nبه روى غربتم ار ديده بازگشت رواست * كه ناروا بسى از مردم وطن ديدم\r\nبه هيچ‌كس نكنم اعتماد همراهى * بنام راهنما بس‌كه راهزن ديدم\r\nز دست غير چه نالم اگر شدم پامال * كه هرچه بر سرم آمد ز خويشتن ديدم\r\nبه جرم صدق و صفا و محبت و اخلاص * كه كس نديده ز دشمن ز دوست من ديدم\r\nوفا نديده‌ام از گل به عمر خود « گمنام » * جفاى خار پياپى در اين چمن ديدم \r\n\r\nدر رثاء استاد محمد تقى جعفرى\r\n عبرت و درس است يكسر حركت ليل و نهار * ديده بايد كز همه احوال گيرد اعتبار\r\nهست گيتى كشتزارى در مثل تو كاندر آن * هرچه كشتى بدروى گل از گل و از خارخار\r\nبذر زشتى كشته‌اى زيبائى و رعنا مجوى * ميوه شيرين اگر خواهى نهال بد مكار\r\nخوب و بد هرچ آيدت عكسى از آن رفتار تو است * آينه‌دان اين جهان افلاك را آئينه‌دار\r\nزشت و زيبا كز تو زايد بىشكى از نقش تست * هست اعمال تو صورت ذات تو صورت‌نگار\r\nتو چو نفس كاتبى اقدام تو چون خامه‌ها * اين جهان خود دفترى اوراق وى ليل و نهار \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n آنچه آرى در عمل ز آغاز تا انجام كار * ثبت گردد جاودانه در نظام روزگار\r\nكوش تا آن را نويسى اندرين دفتر همى * گر تو خواندى هان نباشى از نوشتن شرمسار\r\nآنچه اندر آسمان بينى بنام اختران * نزد تو آئينه‌ها باشد ز صنع كردگار\r\nباش تا از پيش چشمت پرده بردارد اجل * پس ببينى زشتى و زيبائى خويش آشكار\r\nمرگ آرى آنكه جان پيراهن تن بردرد * پس سبك زى عالم جاويد گردد رهسپار\r\nتن خلد در خاك و پرد روح از قيد قفس * پس ببال نور گردد بر سماء كيهان گذار\r\nخوش رهد از تنگناى وحشت‌آباد جهان * آن‌چنان كز ظلمت زندان زهدان شيرخوار\r\nمرگ را تغيير منزل خواند آن فحل حكيم * اين تغير گرددت حاصل چنان بىاختيار\r\nآنچه بينى در تبدل حالت و كيفيت است * گر عرض ديگر شود جوهر بماند پايدار\r\nهرچه در باطن بود ظاهر شود چونان كه هست * آن زمان كت مرگ برگيرد لباس مستعار\r\nاز بلاد ملك تبريز اين سخن‌سنج نبيل * زيور گفتار سازم چند در شاهوار\r\nاى دريغا آن كف و آن خامه سحرآفرين * اى دريغا آن زبان و آن بيان سحركار\r\nدوزخ انسان چه باشد هم زبان و دست او * اين سخن بازيچه نبود نزد مرد هوشيار\r\nچند سختى با برادر اى برادر نرم شو * تا كى آزارى مسلمان اى مسلمان شرم دار\r\nاين نه رسم مردم آزاده باشد گر كنى * تشنه را در كام زهر افتاده را در پاى خار\r\nدرد از جانى نمىكاهى فزون مپسند رنج * بار از دوشى نمىگيرى بر او مفزاى بار\r\nچون بميرد عالمى بس ثلمه بيند حصن دين * ثلمه‌اى كش باز نتوان بست تا روز شمار\r\nدانش‌اندوزى سخنور هم حكيمى بىنظير * آفتابى گر مىافشان هم مشيرى نامدار\r\nپاسبان گنج دانش حارس ناموس علم * آسمان حشمت و بحر هنر كوه وقار\r\nپاك‌دل پاكيزه‌جان روشن روان نيكوسير * تيزبين رأى رزين راست‌گوى و راستكار\r\nمىچكد از خامه‌اش گوهر چو باران از سحاب * مىشكفت از گفته‌اش خاطر چو گل اندر بهار\r\nچون به خاك تيره رخ بنهفت آن خورشيد فضل * روز دانش شد سياه و چشم بينش گشت تار\r\nروز دانش بىذكاء و چشم بينش بىفروغ * جعفرى رفت و بشد دلها بسوگش داغدار \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n زان گلستان سوى اقليم بقا مىبست رخت * ناگهان سوى ديار آخرت بربست بار\r\nچونكه سال عمر پربارش بشد هفتاد و سه * در كمند قهر دوران سپنجى شد دچار\r\nآه كز دم سردى باد اجل خاموش شد * آن دم گرمى كه در تأثير بود آهن گذار\r\nريشه كن از صرصر باد اجل شد اى دريغ * آن درختى كش همه علم و عمل بد برگ و بار\r\nآه دردا كز قضاى آسمان در خاك شد * عالمى كش عالمان بودند بر در بردبار\r\nآنكه بودى از علومش انجمن‌ها شادمان * حاليا بين در عزا اين انجمن‌ها سوگوار\r\nپير روشن‌دل از اين ظلمت سرا گر خود برفت * جاودان از وى بماند آثار نيكو يادگار\r\nقرنها بايد كه تا چون او يكى مرد نبيل * مام گيتى زايد آنگه پروراند در كنار\r\nزاين حديث غم‌فزا ( گمنام ) كوته كن سخن * در دعا آويز از درگاه حق شو خواستار\r\nكاى كريم رازدان بر ما گدايان رحم كن * اى تو ابر مكرمت بر ما گنهكاران ببار\r\nيا رب از عين عنايت جعفرى را مىنگر * وز نسيم مغفرت هردم روانش شاد باد \r\n\r\nهجر دوست\r\n مىندانى كه ز هجران تو حالم چونست * جگرم خون و دلم خون و سرشكم خونست\r\nلب شيرين تو از عشق چو فرهادم كرد * حالى از دست برفتيم و نپرسى چونست\r\nتار و پودم به هوايت بگسسته است چنان * شرح از حوصله خط و رقم بيرون است \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n\r\nگوهر ( 1314 )\r\nمحمّد حسين گوهرزاى ، كه تخلّص « گوهر » را از نام خانوادگى براى شعر خود برگزيده است ، در بيست و دوم آبان‌ماه سال 1314 شمسى در شهر تبريز از مادر زاد .\r\nتحصيلات ابتدايى و دورهء متوسّطه را در زادگاه خود به پايان رسانيد ، ازآن‌پس در سال 1339 به استخدام وزارت راه درآمد و در راه‌آهن مشغول كار شد و سرانجام در آبان‌ماه سال 1359 بازنشسته گرديد و هم‌زمان با خدمات ادارى ، به‌عنوان رئيس هيئت سوار كارى استان آذربايجان شرقى انجام‌وظيفه مىكرد .\r\nگوهرزاى در سال 1343 تذكره‌اى دربارهء شعراى آذربايجان به نام « نغمه‌هاى تبريز » چاپ و منتشر كرد و تاكنون نيز چندين مجموعهء شعر به نام‌هاى « گلزار عشق » ، « گل‌هاى صباحت » ، « پرهاى شكسته » و « يارى و يادى » از وى طبع و نشر گرديده است . گوهر شاعرى غزل‌سراست و در اين زمينه از استعداد و قريحهء خوبى برخوردار است ، نمونه‌هاى زير از نظم اوست :\r\n\r\nانتظار\r\n بگو از من ، تو اى پيك سحر ، جانانهء ما را * كه همچون مه صفا بخشد شبى كاشانهء ما را\r\nبه راه انتظارش ديده بر درمانده‌ام شايد * زند از مهر ، آن مه ، حلقه بر در خانهء ما را\r\nز دست ناله شبگير دل دارم شكايت‌ها * كه در هر بزم افشا مىكند افسانهء ما را \r\n\r\n","description":"","footnote":"","page_name":" 594 ","page_number":594},
  {"content":"\r\n\r\n دلم پروانهء شمعيست بزم‌افروز بيگانه * كه سوزد شعلهء شوقش پر پروانهء ما را\r\nخراب‌آباد دل را اعتبار از عشق او دارم * بلى از عشق او باشد شرف ويرانهء ما را\r\nچنان‌كه غنچه مىخندد ، ز شور نغمهء بلبل * صفا بخشد نواى او ، دل ديوانهء ما را\r\nچو بلبل از خزان هجر مىنالم در اين گلشن * كه ويران كرد بيدادش سراسر لانهء ما را\r\nدر اين آشفته بازار جنون ، غم نيست اگر جانان * نمىداند بهاى گوهر يك‌دانهء ما را\r\nنينديشم ز كيد آسمان « گوهر » اگر ساقى * به گردش آورد با ياد او پيمانهء ما را \r\n\r\nگلستان زندگى\r\n كس نشد پيدا كه برهاند ز قيد غم مرا * در حريم عشق گردد تا دمى محرم مرا\r\nعشق گل‌رويان ندارد حاصلى جز اشك و آه * در چمن گفت اين حقيقت قطرهء شبنم مرا\r\nگل شكفت و لاله سرزد در چمن ، امّا دريغ ! * گلستان زندگى يك‌دم نشد خرّم مرا\r\nچيست اين دام غم ، اى صيّاد ، كز بهر نجات * تا پروبالى زدم ، شد بند آن محكم مرا\r\nكعبهء دل شد خراب از جور و بيداد فلك * نى عجب گردد روان گر اشك چون زمزم مرا\r\nنشكند تا قدر استغناى من گردون به داد * ره به كوى كبرياى عشق او كم‌كم مرا\r\nچاك دل هرگز نگيرد بخيه ، هرچند آسمان * سوزن عيسى دهد با رشتهء مريم مرا\r\nدرد جان من نسوزد ، سوزد اين غم هستىام * آنكه دردم هست از او ، يك‌دم نشد مرهم مرا \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n آه ! از بار غم هجران كه شد چون پشت چرخ * از فشارش قامت صبر و تحمّل خم مرا\r\n« گوهرا » در ظلمت شام غم هجران او * كس نشد پيدا كه گردد يك‌نفس همدم مرا \r\n\r\nقبلهء اهل صفا\r\n صدف بحر صفا چشم تر مردان است * تاب خورشيد ز آه جگر مردان است\r\nدل سودايى من اين همه سرگشته مپوى * عشق يك كوچه ره از رهگذر مردان است\r\nرندى و مستى و سربازى و دست‌افشانى * در سر كوى محبّت هنر مردان است\r\nمنّت از خضر كشيدن نه سزاوار بود * شوق در راه طلب راهبر مردان است\r\nرهرو پاك‌دل و پاك‌نظر مىداند * قبلهء اهل صفا خاك در مردان است\r\nسايهء دست نوازش به سر اهل نياز * سايهء بال هما در نظر مردان است\r\n« گوهرا » همچو گهر سوختن و دم نزدن * آبرويىست كه خود در گهر مردان است \r\n\r\nمشعل شوق\r\n شمع‌سان از آتش دل خرمن جان سوختم * در غم پروانه بىفرياد و افغان سوختم\r\nمشعل شوقم چنان افروخت اندر تيره‌شب * تا سحر در بزم غم چون شمع سوزان سوختم\r\nدر طواف شمع رخسارش ز جان پروانه‌وار * ساختم با سوز دل ، در پاى جانان سوختم\r\nچشم حسرت دوختم بر كوى او بيگانه‌وار * با هواى وصل ، اندر نار هجران سوختم\r\nاز شرار آه جان‌سوزى كه سركرد از دلم * دامن چرخ فلك را تا گريبان سوختم\r\nخاطرم طرفى نبست از وصل و در هجران او * همچو بلبل در قفس دور از گلستان سوختم\r\nباغبان سنگدل ره بر گلستانم نداد * زين تحسّر گاه پيدا ، گاه پنهان سوختم\r\nآن‌قدر با داغ مهجورى و حرمان ساختم * لاله‌سان در دامن صحراى امكان سوختم\r\nجان خود را باختم « گوهر » به راه عشق او * شكر للّه ، در سر ميثاق و پيمان سوختم \r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nشهيد عشق\r\n سوختم چون شمع ز آه شعله بار خويشتن * تا رهم از ظلمت شب‌هاى تار خويشتن\r\nيادى از رويت به دل باقيست يا خود باز گرد * يا بگير از من خدا را يادگار خويشتن\r\nگل به چشمم بىرخش خار است ، هان اى باغبان * پيش من هرگز مگو وصف بهار خويشتن\r\nوانگردد عقدهء اندوهم از سير و سفر * من كه گم كردم دل خود در ديار خويشتن\r\nبا كه گويم شرح محنت من كه عمرى سوختم * در ديار خويشتن از درد يار خويشتن\r\nكرد سردرگم مرا در وادى سرگشتگى * تا به دست دل سپردم اختيار خويشتن\r\nگفتم اى دل پايبند رشتهء زلفش مباش ! * ديدى آخر تيره كردى روزگار خويشتن\r\nمن شدم تسليم دام او ، ولى صيّاد من * رحمتى هرگز نيارد بر شكار خويشتن\r\nزخم پيكانت نيازارد دلم بخشى ، اگر * مرهمى از لعل خود بر زخمدار خويشتن\r\nتا سحر گريد به حال زار من ، دارم بسى * شكرها از ديدهء شب‌زنده‌دار خويشتن\r\nتا تهى ماند از تو چون دل از فروغ آرزو * ز اشك خون‌آلود پر كردم كنار خويشتن\r\nدر ره نامهربانان عمر خود كردم تباه * خويشتن هستم خدايا شرمسار خويشتن\r\nسيل غم گو پايهء هستى كند ويران ، مگر * زندگى ما را رهاند از حصار خويشتن\r\nلاله از خاك شهيد عشق مىرويد كه او * برفروزد ز آه دل ، شمع مزار خويشتن\r\nگرچه « گوهر » ناشناس افتاده صرّاف زمان * خود ، خدا را شكر ، مىدانم عيار خويشتن \r\n\r\nتلخى هجران\r\n ناوك مژگان جانان تا به دل جا مىكند * خون دل از ديده جارى سيل‌آسا مىكند\r\nسرد مهرى بين كه آن مه از سر شب تا سحر * با رقيبان ذكر عجز و زارى ما مىكند\r\nكام خسرو هست شهدآگين ز شيرين كوه‌كن * تلخى هجران بيان با سنگ خارا مىكند\r\nبلبل طبع مرا بخشد مگر فيض مقال * غنچهء لب بر تبسّم همچو گل وا مىكند\r\nبا جمال عالم‌آراىِ خود آن آيينه‌روى * طوطى خاموش را از شوق گويا مىكند\r\nدر كنار جويباران ، قامت موزون او * جلوهء شمشاد و ناز سرو رعنا مىكند \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n غافل از شهباز تقدير است در كهسار عشق * كبك خوش‌رفتارِ خاطر ، خنده‌ها تا مىكند\r\nفاش شد از اشك شبنم راز پنهانش ، مگو * از چه بلبل اين همه فرياد و غوغا مىكند\r\nگر تواند رست از دام حوادث مرغ جان * آشيان در قاف خوشبختى چو عنقا مىكند\r\nداغ خود را ازچه‌رو پوشم كه دل چون لاله‌اى * جلوه‌هاى آتشين در كوه و صحرا مىكند\r\nهركه بيند همچو من نامردمى از مردمان * در حريم گوشهء وحدت سراجا مىكند\r\nرنج ناكامى و غم ، دل را ز پا افكند ، ليك * باز قيد ديگرى ديوانه در پا مىكند\r\nدل مكن عيبش اگر ترك ديار و يار گفت * مىرود آنجا كه عشق خويش پيدا مىكند\r\nاى صبا در چرخ چارم پور مريم را بگو * سيم و زر در عصر ما كار مسيحا مىكند\r\nاشك خون‌آلود چشم خويش را نازم كه او * دامنم را پر ز « گوهر » همچو دريا مىكند \r\n\r\nآهنگ سفر\r\n دگر از كوى تو آهنگ سفر خواهم كرد * سفر از كوى تو بر جاى دگر خواهم كرد\r\nلب فروبسته‌ام از شكوه و فرياد ، ولى * عالمى را ز جفاى تو خبر خواهم كرد\r\nگر دهد دست شبى وصل تو اى راحت جان * شكوه از هجر تو در پاى تو سرخواهم كرد\r\nداده در پاى تو پروانه‌صفت جان تو را * شمع‌وش در همه آفاق سمر خواهم كرد\r\nصحبت سود و زيان در سر سوداى تو نيست * چه غم ار سود برم يا كه ضرر خواهم كرد\r\nمن به سوداى تو مجنون وفا خواهم بود * به جنون كاخ جفا زير و زبر خواهم كرد\r\nگر چو « گوهر » به كنار تو شبى جا گيرم * دامنت پرگهر از ديدهء تر خواهم كرد \r\n\r\n","description":"","footnote":"","page_name":" 598 ","page_number":598},
  {"content":"\r\n\r\n\r\nگوهر ( 1323 )\r\nسيّد محمّد رضا مرتضوى ، فرزند سيّد علينقى ، در سال 1323 هجرى شمسى در تبريز ديده به جهان گشود و در سال 1325 در وقايع فرقهء دموكرات آذربايجان به اتّفاق خانواده به تهران مهاجرت كرد و در اين شهر رحل اقامت افكند .\r\nمرتضوى تحصيلات ابتدايى و متوسّطه را به پايان رسانيد . چون پدرش پيشهء تجارت داشت ، علاقه‌مند بود فرزندش درس اقتصاد بخواند و به امور بازرگانى اشتغال ورزد و فرزند نيز همين رشته را پى گرفت و به اخذ مدرك ليسانس توفيق يافت .\r\nمرتضوى از دوران كودكى به شعر دلبستگى داشت و در دورهء دبستان گاهى اشعارى مىسرود و در مراسم خاصّ و جشن‌هاى مدرسه مىخواند و خود در اين‌باره مىگويد : « پدر و مادرم اهل ذوق و شعر و ادب بودند و در بيدارى قريحهء شاعرى من تأثير بسزايى داشتند . بااين‌كه پدرم تاجرپيشه بود ، امّا به محافل و مجامع ادبى مىرفت و مرا با خود مىبرد و مرا به شعر و شاعرى تشويق مىكرد و نخستين استادم در شعر ابو القاسم رضايت بود كه « راضى » تخلّص مىكرد . من هر روز پس از تعطيل مدرسه به منزل او مىرفتم و از راهنمايىهايش بهره‌مند مىشدم . در يكى از روزها سه تن از شعراى معروف تهران : رهى معيّرى ، صادق سرمد و ابو الحسن ورزى ، به منزل استاد آمدند . استاد به من گفت : شعرى بخوانم من نيز شعرى خواندم كه مورد تشويق قرار گرفتم و تخلّص « گوهر » را در آن روز برايم انتخاب كردند و نيز در سفرى\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nكه به اتّفاق پدر به مشهد رفتم ، او مرا به انجمن ادبى فرّخ برد و در آنجا نيز غزلى خواندم كه استاد محمود فرّخ يك جلد سفينهء فرّخ به رسم جايزه به من اهدا كرد . »\r\nگوهر ازآن‌پس در تهران به اتفاق محمّد بيرياى گيلانى به انجمن‌هاى ادبى مىرفت و از محضر بزرگان شعر و ادب كسب فيض مىكرد .\r\nگوهر مىگويد : « قبل از جنگ ايران و عراق پدرم در خرّمشهر تجارتخانه داير كرد و به تجارت آهن‌آلات اشتغال داشت و ما نيز به اتّفاق خانواده در خرّمشهر سكونت كرديم . وقتى جنگ شروع شد ، مال‌التّجاره پدر از ميان رفت و از هستى ساقط شد و خانه و تجارتخانه نيز با خاك يكسان گرديد و يا به يغما رفت . پدرم از شدّت ناراحتى به مشهد براى زيارت ثامن الائمّه حضرت رضا عليه السّلام رفت و در آنجا به علّت فشار روحى دچار سكته مغزى گرديد و درگذشت و در همان شهر مدفون شد و مجموعهء اشعار من نيز در خرّمشهر از ميان رفت . »\r\n\r\nصلاى عشق\r\n اى عاشقان بشارت ، قرآن نواى عشق است * سرتاسر دوعالم ، زير لواى عشق است\r\nاز عارفان اشارت ، كاين مظهر طهارت * از خاندان عترت ، معجزنماى عشق است\r\nدر سوره‌هاى قرآن ، پند است و نور عرفان * انوار مهر يزدان ، راز بقاى عشق است\r\nمؤمن پى سعادت ، بر اوج قاف عزّت * قرآن كند تلاوت ، قرآن هماى عشق است\r\nچندان‌كه مىتوانيد ، با صوت خوش بخوانيد * اى صالحان بدانيد ، قرآن صلاى عشق است\r\nدر موج‌خيز توفان ، كشتى رسد به سامان * آنجا كه نور قرآن ، خود ناخداى عشق است\r\nشأن نزول قرآن ، باشد رفاه انسان * اين امر و نهى يزدان بىشك عطاى عشق است\r\nشد مهبطش محمّد ، آن رادمرد امجد * كز ماوراى هر حدّ ، فرمانرواى عشق است\r\nبعد از رسول اكرم ، مولا بود مكرّم * كان بىبديل عالم ، خود لافتاى عشق است\r\nمن عاشق خدايم ، مديون مصطفايم * مرهون مرتضايم ، جانم فداى عشق است\r\n« گوهر » تو از دل‌وجان ، بشنو كلام يزدان * قرآن به چشم ايمان ، نور الهدى عشق است \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nنقد سخن\r\n هر باد مشكبوى كه آيد ، ز كوى توست * هر روشنى كه در نظر آيد ، ز روى توست\r\nدر محفلى كه نقد سخن راست قيمتى * در بودن و نبودن تو گفت‌وگوى توست\r\nسازم به غير عشق نوايى نمىزند * چون رشته‌هاى جان من از تار موى توست\r\nهرجا كه رو كُنى ، همگان طالب تواند * چشم جهان و اهل جهان جمله سوى توست\r\nبر خاك رهگذر مفشان آبروى من * اى آنكه آبروى جهانى به جوى توست\r\nما و سخن به وصف تو هيهات يا علىّ ! * اى سرورى كه دهر پُر از گفت‌وگوى توست\r\nاز ما نظر مگير ، كه در دام زندگى * چشم دل‌شكستهء عاشق به‌سوى توست\r\nخاك ره تو طعنه به گلزار مىزند * تا عطر بيز از قدم مُشكبوى توست\r\nدارم نظر به روى تو تا آخرين نفس * وين جان ، بر لب آمده در آرزوى توست\r\nدرياست فيض لُطف تو و « گوهر » فقير * محتاج قطره‌ايست كه خود در سبوى توست \r\n\r\nعزم بزرگ\r\n آن به كه به روى خويش دَربندم * پند حكما به كار دربندم\r\nبارى ، چو مرا ز دهر نفعى نيست * آن به كه به خود درِ ضرر بندم\r\nدستار ستبر عقل و دانش را * نادان باشم ، اگر به سر بندم\r\nاز توسن فكر ، يال و پى بُرَّم * وز طاير عقل ، بال و بربندم\r\nاز عزم بزرگ نيز بازآيم * چون دامن عزم بر كمر بندم\r\nچون نتوان ديد كنه عالم را * چشم از بد و خوب و خير و شرّ بندم\r\nفرقى نكند ، ز بس سبُك‌بارم * رخت خود اگر گشايم ار بندم\r\n« گوهر » من و بحر دانش و عُزلت * تا در صدفم دُر و گهر بندم \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n\r\nجز خدا را نپرستيم ، خدا مىداند\r\n سرخوش از جام تو هستيم ، خدا مىداند * كز مى عشق تو مستيم ، خدا مىداند\r\nدر خُمستان شب چشم تو عمريست كه ما * مست صهباى الستيم ، خدا مىداند\r\nسر و بالاى تو گل كرد چو در باغ خيال * پيش بالاى تو پستيم ، خدا مىداند\r\nبهر جانانه چو برخاسته‌ايم از سر جان * هرگز از پا ننشستيم ، خدا مىداند\r\nبه هزار آينه تا جلوه‌گر آيد رخ دوست * دل چو آيينه شكستيم ، خدا مىداند\r\nنقش روى تو ، چو در پردهء حيرت افتاد * ديده از غير تو بستيم ، خدا مىداند\r\nتا به محراب دعا دامنت آريم به دست * پاى تا سر همه دستيم ، خدا مىداند\r\nدر حريم حرم امن تو اى آيت حُسن * ز بد حادثه جَستيم ، خدا مىداند\r\nرستگاريست ره خوش‌شكنى در همه حال * خود شكستيم ، كه رستيم ، خدا مىداند\r\nچهار تكبير زدم يكسره بر مُلك وجود * دل به آفاق نبستيم ، خدا مىداند\r\nما شكستيم بت نفس به آيين خليل * جز خدا را نپرستيم ، خدا مىداند\r\nگرچه بگسسته‌ام از بهر تو صد سلسله را * از تو يك‌دم نگسستيم ، خدا مىداند\r\n« گوهر » جان كه شبستان دلم روشن از اوست * صدفى داشت ، شكستيم ، خدا مىداند \r\n\r\nدخترم ؛ الهام\r\n صفاى خانه‌ام از دخترى هنرمند است * كه آفتاب رخش پرتو خداوند است\r\nبه گلشن نگه‌اش غنچه‌هاى شرم و عفاف * به ساغر دو لبش بادهء شكرخند است\r\nز رشك طلعت او ، گُل دريده پيراهن * به اوج عصمت او مريم آرزومند است\r\nز تاب طرّهء او سنبل است در تب‌وتاب * به مجمر رخ او آفتاب اسپند است\r\nز قامتش به چمن سرو ناز مانده خجل * ز جلوه‌اش به فلك زهره حسرت آكند است\r\nبه دلنوازى گفتار ، گوهرى يكتاست * به دلربايى رفتار ، بىهمانند است\r\nحريم حرمت و طبع بلند و پاكى او * پليدخوى كژانديش را زبان‌بند است\r\nز فرّ دولت دانش به اوج استغناست * به يُمن هوش و خرد بىنياز از پند است \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n به سرفرازى او نيست كوهسار سهند * بر آستانهء او سر نهاده الوند است\r\nدر اين جمال نگر فرّهء اهورايى * كه فَر خجسته و فرّخ‌نژاد و فرمند است\r\nفروغ بخت مرا ، آشيانه چون خورشيد * شكوه نام مرا ، جلوهء دماوند است\r\nعيارِ سنجشِ گوهرشناس مىداند * كه اين يگانه گهر قدر و قيمتش چند است\r\nبه شعر دلكش من شاعرانه « الهام » است * به ديده و دل من عاشقانه فرزند است\r\nسپيدبختى و بهروزى و سلامت او * هماره خواهشم از درگه خداوند است \r\n\r\nآيينه در آيينهء رخسار كه دارد ؟\r\n از باغ جنان نوگل بىخار كه دارد ؟ * چون حور بهشتى نمكين يار كه دارد ؟\r\nبسيار پرىروى در اين پرده سرايند * يك‌بار پرىروى وفادار كه دارد ؟\r\nگر ماه فلك خواندمش از دور خطا بود * ماهى كه بود نادره گفتار كه دارد ؟\r\nاز باغ جنان است و چراغ دوجهان است * سرشاخه گل سركش و سالار كه دارد ؟\r\nلعلش به مثل قند و شكر را شكند نرخ * همچون لب او لعل شكربار كه دارد ؟\r\nبخشد به صبا مُشك‌تر از سنبل مشكين * بويايى صد طبلهء عطّار كه دارد ؟\r\nچون به نگرى جام جهان‌بين نظر اوست * آيينه در آيينهء رخسار كه دارد ؟\r\nاو در دوجهان قبلهء صاحب‌نظران است * با جلوهء او چشم ز اغيار كه دارد ؟\r\nاز هر نظرى مظهر الطاف الهيست * اى زمرهء احراز چنين يار كه دارد ؟\r\nبهر شب تاريك در اين معبر تاريك * مهتاب‌وشى شمع شب تار كه دارد ؟\r\nاى ديدن تو ولولهء شوق زيارت * در عصر فضا اين همه زوّار كه دارد ؟\r\nاز صبح ازل محو تماشاى تو بوديم * تا شام ابد اين همه ديدار كه دارد ؟\r\nتو ثابت و ما بهر تو در سير و سلوكيم * در عين سكون اين همه سيّار كه دارد ؟\r\nجان و دل و دين را همه در پاى تو ريزيم * اين همهمه و رونق بازار كه دارد ؟\r\nدر بتكده‌ها چون دگران بت نپرستيم * چون ايزد ما داور دادار كه دارد ؟\r\nهركس به تو رو كرد ، عيان روى تو را ديد * سلطانى بىحاجب و دربار كه دارد ؟ \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n خوبان جهانند غلامان جمالت * غم هست ولى اين همه غمخوار كه دارد ؟\r\nچون برق شتابنده جهان پا بركاب است * يك چشم زدن فرصت ديدار كه دارد ؟\r\nبخشنده‌تر از مهر درخشندهء او نيست * بر باغ و بهار اين همه ايثار كه دارد ؟\r\nهر گوشه ز لطف تو نشانيست نمايان * در هر نظرى اين همه آثار كه دارد ؟\r\nدر هر بصرى پرتوى از نور خدا بين * چشمى كه بود چشمهء انوار كه دارد ؟\r\nدر سينهء ما روزنى از سرّ الهيست * يارى كه بود واقف اسرار ، كه دارد ؟\r\nتا از مى وحدت من و دل مست الستيم * حاجت به يكى جرعهء خمّار كه دارد ؟\r\nدنياى دنى مرد ره حقّ نفريبد * با كوكبهء دين غم دينار كه دارد ؟\r\nخَلقى همه سرگشتهء خُلق دگرانند * در خلقت خود خلوت ديدار كه دارد ؟\r\nاندوه كم‌وبيش به درويش نزيبد * پيش كرم تو كم و بسيار كه دارد ؟\r\nگر عاشق خالق شود و سالك صادق * منصورصفت وحشتى از دار كه دارد ؟\r\nتشريف گلستان شودش آتش سوزان * چون جان خليل آفتى از نار كه دارد ؟\r\nمعبود تويى ، مؤمن و ترساست بهانه * دستار كه مىبندد و زنّار كه دارد ؟\r\nدر وصف تو عالم همه گفتند ، و ليكن * چون « گوهر » ما طبع گهربار كه دارد ؟ \r\n\r\nدربارهء مؤلف تذكرهء سخنوران « 1 »\r\n اى فاضل اديب سخن‌دان ، خوش آمدى * وى افتخار كشور ايران ، خوش آمدى\r\nاى اوستادِ شعر و ادب نزد شيخ و شاب * وى رهنماى فكر جوانان ، خوش آمدى\r\nبىحضرت تو مجلس ما روشنى نداشت * اى آفتاب محفل ياران ، خوش آمدى\r\nيعقوب‌وار چشم‌به‌راه تو بوده‌ايم * اى يوسف عزيز به كنعان خوش آمدى\r\nاز آستان حضرت معصومه عليها السّلام سوى رى * با حشمت و شكوه سليمان خوش آمدى\r\nنام تو اى سخنور ناميست ، جاودان * همچون فروغ مهر فروزان خوش آمدى \r\n\r\n\r\n","description":"","footnote":"\r\n( 1 ) - به مناسبت تشريف‌فرمايى دانشمند ارجمند جناب آقاى سيّد محمّد باقر برقعى ، مؤلف تذكرهء « سخنوران نامى معاصر ايران » به تهران ، فىالبداهه سروده و تقديم ايشان نمودم .\r\n","page_name":" 604 ","page_number":604},
  {"content":"\r\n\r\n كردى تو وقفِ كاخ سُخن عمر خويشتن * هان اى مُريد مكتب قرآن ، خوش آمدى\r\nشد شاهكار ، تذكرهء شاعران تو * كارى كه هست در خور شاهان ، خوش آمدى\r\nاز بهر دوستان چه ره‌آورد ، به از اين * جُنگى انيس و مونس هر جان ، خوش آمدى\r\nچون چلچراغ ، تذكره‌ات نور مجلس است * كز روشنيست ماه شبستان ، خوش آمدى\r\nسامان نداشت بىتو سرود سخنوران * دادى به شعرشان سروسامان ، خوش آمدى\r\nشد شايگان ، دوسه جا قافيه ، ز لطف * دارم اميد پوزش و غفران ، خوش آمدى\r\n« گوهر » به خير مقدم تو « برقعى » سرود * علّامهء معارف عرفان ، خوش آمدى \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\n[ ل 
  ]\r\n\r\nلاله ( 1319 )\r\nابو القاسم صيامىپور ، معروف به « بهمن » و متخلّص به « لاله » فرزند على اكبر ، در سال 1319 هجرى شمسى در شهر لنگرود چشم به دنيا گشود . تحصيلات ابتدايى و دورهء متوسّطه را تا مرز ديپلم به پايان رسانيد ، ازآن‌پس از زادگاه خود به شهر رشت رفت و پس از توقّف كوتاهى در سال 1345 به شهر قم عزيمت كرد و در شهربانى به كار اشتغال ورزيد .\r\nصيامىپور از به دو ورود به قم ، چون ذوق شعر و قريحهء شاعرى داشت ، به فكر تأسيس انجمن ادبى افتاد . در سال 1374 انجمنى به نام « خانهء شعر » تشكيل داد و در پى آن نشريّه‌اى نيز به نام « اشك قلم » منتشر ساخت كه گزيدهء اشعار شاعران انجمن و درضمن هر شماره به معرّفى يكى از شاعران قم پرداخت و در سال 1349 به تشكيل شب شعر اقدام كرد كه جمعى از شعراى جوان قم و تنى چند از شعراى تهران به اين منظور دعوت شدند كه از آن جمله ، محمّد معلّم و شهيد خسرو گل‌سرخى و شادروان عزّت اللّه زنگنه بودند .\r\nلاله درضمن با چند نشريّه و مجلّه همكارى داشت و آثارش در آنها به چاپ مىرسيد . او در شعر از استعداد و ذوق كافى و قريحهء سرشار برخوردار است و در شعر از سبك هندى و گاه سبك عراقى پيروى مىكند . خود مىگويد : « در شعر از كسانى كه بيشترين سهم را در راهنمايى و ارشاد من داشت ، پوستچى دبير دبيرستان‌هاى قم\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nبود » و از ميان بزرگان شعر و اساتيد ادب ايران به سعدى و حافظ و صائب بيشتر از ديگر شاعران علاقه و دلبستگى نشان مىدهد .\r\n\r\nقصر شب\r\n ز قصر شب به ديدار رخش سر مىكشد مهتاب * تنش را روى بستر ، نرم دربر مىكشد مهتاب\r\nز پشت پردهء شفّاف اشك ديده مىبينم * به نرمى ، دست بر اندام دلبر مىكشد مهتاب\r\nاگر مستانه مىبينى به روى دشت مىغلتد * ز چشم مست يارم بس‌كه شاعر مىكشد مهتاب\r\nشبى گر باد بربندد درِ كاشانهء او را * به زارى تا سحرگه پنجه بر در مىكشد مهتاب\r\nچو شب آيد ، گل اختر به دشت آسمان رويد * به روى كوه و صحرا ، تور انور مىكشد مهتاب\r\nسحر تا جام خود را پر كند از بادهء زرّين * به‌سوى قصر خود در كهكشان پر مىكشد مهتاب\r\nاز آن مه « لاله » گر نقشى به روى دفترم بيند * به شادى هاله‌اى بر گرد دفتر مىكشد مهتاب \r\n\r\nاكليل طلا\r\n چو اكليل طلاافشان تو كردى زلف زرّين را * گرفتى از لبان حاضران آواى تحسين را\r\nخزان عشق پوشيده مرا پيراهن حسرت * بكش يك‌لحظه‌اى بر من تو آن دست نگارين را \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n همه ذرّات جسمم از تب عشق تو مىسوزد * عرق چون هاله‌اى امروز مهمان است بالين را\r\nشود آرام طفل دل درون سينه‌ام يك‌دم * بنه بر چشم اشك‌آلوده‌ام پاى بلورين را\r\nز بخت خويش در رنجم ، ندارم چاره‌اى اى دل * به گلزار تفكّر بويمش آن عطر نسرين را\r\nحسادت مىكشد اى ابر پيراهن ، دگر بس كن * مكش اين‌سان به بر آن پيكر موزون سيمين را\r\nندارد طاقت ، اى گل بار هجران تو را اين دل * چرا تحميل بر من مىكنى اين‌بار سنگين را ؟\r\nمريد صائب تبريزىام « لاله » كه فرمايد * « به ملك هند خواهند برد اين اشعار رنگين را » \r\n\r\nابر شرم\r\n فرود آمد به چشمم تا شهاب ناز چشمانش * ز ابر شرم پيدا شد عرق بر روى تابانش\r\nبه روى لاله چون لؤلؤ ، به روى ياس چون مرجان * اگر ذرّات الماس عرق افتد ز مژگانش\r\nچه زيبا صف كشيده رشته‌هاى نازك مژگان * به‌سوى مغرب و هم مشرق شهلاى چشمانش\r\nتبسّم تا نمايد ، ناگهان گردد عيان يك‌دم * دو رشته درّ غلطانى ميان لعل خندانش\r\nبه نرمى گر نهد پا بر رخ فرش چمن ، گويى * كه هر دامن‌كشان در حركتت با پاى عريانش\r\nبسوزم از شرار شعلهء حسرت به گرد خود * به‌سان ژاله تا بينم به روى غنچه غلطانش\r\nز چشمان حسودان مانده‌ام در كار خود حيران * چه‌سان در گلبن ، اين گل را توان بنمود پنهانش\r\nاگر چون شمع امشب محفل‌آراى دلم گردد * به‌سان تربت پروانه آويزم به دامانش\r\nچنان ديوانه‌اش هستم ز من گر ديده برگيرد * بهارت بهر من آن سوز سرماى زمستانش\r\nزمين خشكم از عشقش به دل آتش فروريزد * بود آيا ؟ دمى بارد به دشت سينه بارانش \r\n\r\n","description":"","footnote":"","page_name":" 608 ","page_number":608},
  {"content":"\r\n\r\n در اين دنياى زيبايى فقط يك آرزو دارم * نباشم « لاله » تا بينم خزان افتد به بستانش \r\n\r\nالماس اميد\r\n گرچه باشد غنچه‌اش زيبا بهار زندگى * هست بر اين توسن عمرت سوار زندگى\r\nعمر تو آهسته چون ابرى كنون در حركت است * نيست از بهرت عيان ، اين رهگذار زندگى\r\nپيش هر فرزانه‌اى اندر بسيط اين جهان * ارزشى هرگز ندارد اعتبار زندگى\r\nگر به سختى بگذرد عمرت ، ز پا افتاده‌اى * صحنهء جنگ است اى دل ، كارزار زندگى\r\nواى بر آن لحظهء پيرى ! نباشد ياورى * سير از عمرت شوى در روزگار زندگى\r\nتيره‌بختى بين كنون اندر محيط خاكدان * گم شد الماس اميدم در غبار زندگى\r\nهمچو تيرى راست قامت بوده‌ام ليكن دريغ ! * چون كمان خم گشته‌ام اكنون ز بار زندگى\r\nهمّت مردانه‌ام اظهار ضعف از من گرفت * چون كلاف نخ به خود پيچم ز كار زندگى\r\nگرچه در ملك سخن جا چون طلا بگرفته‌ام * ليك گشتم همچو مفرغ بىعيار زندگى\r\nراه گويى از براى من ز هر سو بسته است * كاين‌چنين چنين حيران فتادم در مدار زندگى\r\nدر ميان مجمر حسرت بسوزم چون سپند * بس‌كه دل آتش فشاند از شرار زندگى\r\nگشت پيرامون من همچون شفق بين ارغوان * ديده خون بارد بسى از نيش خار زندگى\r\nنيست پايانى مصيبت‌نامهء عمر مرا * در ميان حلقهء بىرنگ و تار زندگى\r\nتيردار سرنوشت ، جسمم هدف بگرفته است * گشته‌ام اى « لاله » اين‌سان من شكار زندگى \r\n\r\nزبان اشك\r\n برنجاند كلامى تند از هركس دل ما را * نسيمى مىزند برهم رخ آرام دريا را\r\nزبان اشك را هرگز نمىداند دلم ، دانم * به عضوى گر نشيند درد ، آرامش دهد ما را\r\nنديدم رنگ ، زيباتر ز رنگ عالم هستى * طبيعت رنگ با دقّت زند هر فصل ، دنيا را\r\nتهى مينا ندارد جلوه‌اى در بزم مىخواران * به ارزش آورد مى شيشهء بىرنگ مينا را\r\nهرآن‌كس بىصفت شد ، بىصفا همواره مىماند * چو عقرب خصلتش نابود سازد پير و برنا را \r\n\r\n","description":"","footnote":"","page_name":" 609 ","page_number":609},
  {"content":"\r\n\r\n سراسر پند مىباشد براى هر خردمندى * بخواند ماجراى جنگ « مقدونى » و « دارا » را\r\nنه حسن يوسف كنعان زليخا را پريشان كرد * هوس بيرون نمود از پردهء عفّت زليخا را\r\nز تيغ سينه‌سوز لشكر بىرحم فرعون بين * به رود نيل دست حقّ نجاتش داد موسى را\r\nبه خاك افتاده را درياب اگر در خود توان دارى * مزن بر فرق هر افتاده آن مشت توانا را\r\nسخن چون سالكان خيزد مرا از ناى دل « لاله » * تحمّل نيست بر كاغذ دگر اين كلك شيوا را \r\n\r\nمجموعهء زيبايى\r\n اگر آن مونس جان جانب صحرا برود * دل مشتاق من از بهر تماشا برود\r\nموج افتد ز خروش ، آب چو آيينه شود * اگر آن شوخ ، دمى جانب دريا برود\r\nفرشى از غنچهء اشكم به چمن فرش كنم * تا كه مجموعهء زيبايى ازآنجا برود\r\nبا مژه روفته‌ام گرد ره خانهء او * خاطر آسوده ، بت سنگدل ما برود\r\nچشم بد دور ! كه اكنون ره گلزار گرفت * تا چه پيش آرد و ظلمى كه به گل‌ها برود\r\nرونق عطرفروشان شكند عطر تنش * همره باد صبا گر كه به يغما برود\r\nفتنه برخيزد و بازار چه غوغا گردد * اگر آن خانه‌برانداز دل‌آرا برود\r\nگشته مبهوت دل از خلقتش اى خالق عشق * داده‌اى حسن ، چنين غارت دل‌ها برود\r\nمُردم از حسرت وصل تو ، من ، اى صبح اميد * تير آه دلم هر شب به ثريّا برود\r\nرفتن دل ز پىاش « لاله » تماشايى گشت * همچو پروانهء پرسوخته ، شيدا برود \r\n\r\nكاينات\r\n بىستون اين گنبد نيلوفرى بالاستى * حلّ اين مشكل ز بهر مردم داناستى\r\nآسمان آبى ، ولى در پيچ‌وتاب ابرها * طوق زرد گردنش بنگر بسى زيباستى\r\nدر ميان چادرشب ، اختران چشمك‌زنان * همچو الماسى درخشان ، گرد مه پيداستى\r\nدر غبار شامگاهان از براى كاروان * چلچراغ ماه روشن در دل صحراستى\r\nتا كه بخشد زندگى بر كلّ موجود جهان * مهر مىسوزد وجودش ، ليك خود تنهاستى \r\n\r\n","description":"","footnote":"","page_name":" 610 ","page_number":610},
  {"content":"\r\n\r\n اين زمين در محورش دايم همى در گردش است * اين نشان بىزوال قدرت والاستى\r\nعالم هستى نگر بااين‌همه زيبايىاش * بهر ذات كبريا مجموعه‌اى گوياستى\r\nكاينات از بهر انسان اين‌چنين در گردش‌اند * صاحب اين عالم هستى فقط يكتاستى\r\nچوب موسى كى تواند نيل را خونين كند * التفات حقّ به همراه يد بيضاستى\r\nنفس را سالك به تدبيرى به پاى عقل بست * تا كه جاى عشق را در دل همىآراستى\r\nخوش به حال عارفى اندر ميان بزم خويش * همچو « بلخى » مست ، از آن بادهء ميناستى\r\nگر گشايى ديدهء حق‌ّبين خود ، دانى چه‌سان * مشتى از خاك رُسى انسان چنين برخاستى\r\nزيبد آن مرد خرد در عشق معبودش چنين * همچو كوهى سخت جان سر بر هوا برپاستى\r\nعشق ، عيسى را به بالاى صليب افكنده است * بين عشّاق جهان ، يا ربّ كه بىهمتاستى\r\nبحر عرفان ، بحر بىرنگ و ريا و فتنه است * شادزى آن عارفى مغروق اين درياستى\r\nراست‌گفتار و نكوپندار خوش‌رفتار باش * منشأ اين هر سه را يك نقطهء تنهاستى\r\nلطف حقّ دارد نظر امشب به حالم ، كاين‌چنين چنين * بحر اين انديشه پر از لؤلؤ لالاستى\r\n« لاله » برج نظم خود زيبا بنا بنهاده‌اى * گفته است از بهر ما گويى دم عيساستى \r\n\r\nتنديس حقيقت\r\n غافل است آنكه دل اهل هنر مىشكند * موج بر صخره ز جهل است كه سر مىشكند\r\nقلم اهل ادب تيزتر از شمشير است * شمس تا جلوه كند پشت قمر مىشكند\r\nچون حباب است تهى صدرنشين دريا * آنكه با نيت ناپاك گهر مىشكند\r\nمهر باطل زند آن پير خردمند ادب * نام هركس كه شرف در پى زر مىشكند\r\nجاهل آن مرد بدانديش كه با كبر و غرور * دل تنديس حقيقت به تبر مىشكند\r\nكى توان گفت كه عاقل بود آن تيغ بدست * باغبانى به ستم نخل ثمر مىشكند\r\nچاپلوس است به تزوير و ريا مردم دون * مرد آزاده نديديم كمر مىشكند\r\nمد حق را نبود وحشتى از سيل فنا * رأى و تدبير بجا پشت خطر مىشكند\r\nواژه‌هاى غزلت « لاله » بجا بنشسته است * طبع پربار تو بازار شكر مىشكند \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nلاله ( 1359 )\r\nخديجه پنجى ، فرزند قنبر على ، در سال 1359 در شهر مذهبى قم چشم به جهان گشود و تحصيلات ابتدايى و دورهء متوسّطه را در زادگاهش به انجام رسانيد .\r\nپنجى مىگويد : « از دوران كودكى به شعر و قصّه علاقهء وافر داشتم و در دبيرستان در زمينهء مقاله‌نويسى و كارهاى ادبى فعّاليّت چشمگير داشتم ، تا اينكه احساس كردم مىتوانم انديشه‌هاى خود را در قالب موزونى بگويم و از سال 1374 سرودن شعر را پى گرفتم . »\r\nپنجى ، كه براى شعر خود تخلّص « لاله » را برگزيده است ، مىگويد : « تشويق پدر و مادر يكى از عوامل مؤثّر علاقه‌ام به شعر بوده است و چون در محيط مذهبى رشد كردم ، به اشعار مذهبى بيشتر گرايش يافتم و براى پيشرفت در شعر و آشنايى با قواعد عروضى به عضويت انجمن ادبى حرم درآمدم و از جلسات شعرخوانى و نقد شعر بهرهء كافى گرفتم و در ميان شعراى معاصر به شعر قيصر امين‌پور بيشتر علاقه دارم . »\r\n\r\nسجّادهء درد\r\n منم مجروح شمشير شقاوت * منم فرياد زخمى عدالت\r\nمنم سوز دعاهاى شبانه * منم تاريخ مظلوم زمانه\r\nدوباره واژه‌ها ادراك دردند * به رنگ لحظه‌هاى مرگ زردند \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n غروب از چشم‌هاى صبح باريد * زمان در اضطرابى تلخ پوسيد\r\nدوباره خلوتم را زير و رو كن * بيا ، با نالهء مولا وضو كن\r\nبيا ، اى اشك دل آماده گشته * و درد مرتضى سجّاده گشته\r\nاذان گريه سر كن ، اقتدا كن * بگو تكبير و مولا را صدا كن\r\nشبى كه لحظه‌هايش شعله‌ور بود * تمام وسعت دَركَش خطر بود\r\nشبى كه فاجعه تكرار مىشد * سكوت روشن شب تار مىشد\r\nعلىّ بود و دعا بود و خدا بود * غروبى در وداع لحظه‌ها بود\r\nعلىّ بود و نماز و خلوت شب * و غم بود و تمام وسعت شب\r\nشب آن شب درد را آغاز مىكرد * به‌سوى مرتضى پرواز مىكرد\r\nزمان در التهابِ آه مىسوخت * و شب در شعله‌هاى چاه مىسوخت\r\nعلىّ آن شب خدايىتر وضو كرد * چه زيبا مرگ را بىآبرو كرد !\r\nبه دامان على در چنگ مىزد * تمنّا ناله‌ها را رنگ مىزد\r\nنگاه مرتضى طعمى دگر داشت * مگر مولاى ما قصد سفر داشت\r\nنواى مسجد امشب سوزناك است * دل محراب از غم چاك‌چاك است\r\nعلىّ رفت و دل تاريخ خون شد * تمام آسمان‌ها واژگون شد\r\nشهادت مىچكد از گام‌هايش * زمان پا مىنهد بر جاى پايش\r\nدر و ديوار امشب بىقرارند * قدم‌هاى علىّ را مىشمارند\r\nقدم‌هاى علىّ نبض جهان است * علىّ ! نام تو تسبيح زمان است\r\nشكسته بغض پيرى در شب سرد * و مىسوزد تنورى در تب درد\r\nيتيمى از سر درد جدايى * زند فرياد غم : بابا كجايى ؟\r\nبيا از كوچه‌هاى شب گذر كن * بيا لالايى پرواز سر كن\r\nمرا با لهجهء دريايى خود * بخوان از غربت تنهايى خود\r\nعبور لحظه‌ها رنگ غريبيست * نصيب چشم‌هايم بىنصيبيست \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n بيا بابا ! نگاهم پينه بسته * و بىتو قامت بغضم شكسته\r\nخدايا ! صبر ايّوبان سرآمد * غريب كوچه‌هاى شب نيامد \r\n* * *\r\n به مسجد پا نهاده وسعت نور * كنارى خفته شب تاريك و مغرور\r\nولى مولاى ما از شوق ديدار * چه زيبا قاتل خود كرد بيدار\r\nعلىّ مولا ، عبادت بندهء توست * عدالت مرتضى شرمندهء توست\r\nفتوّت را جوانمردى تو دادى * شرف را خوى شبگردى تو دادى\r\nخداوندا ! كدامين دست نامرد * تمام آسمان را زير و رو كرد ؟\r\nسحر با غم اذان مرگ سرداد * عدالت گوشهء محراب افتاد\r\nبخوان اى دل زمين هم بىپدر شد * زمان در فصل غربت دربه‌در شد\r\nهنوز از فرق مجروح زمانه * سرازير است خون آن يگانه\r\nمنم ققنوس بال‌وپر عشق * كه جا مانده‌ست در خاكستر عشق\r\nعلىّ ! آهى بكش تا برفروزم * ميان آتش عشقت بسوزم\r\nهمه لب‌تشنگان يك گناهيم * يتيمان زمان بىگناهيم\r\nصدا كن بازهم دست خدا را * كه گيرد دست‌هاى بىصدا را\r\nبرايم قرن‌ها افسوس مانده‌ست * نمى از درك اقيانوس مانده‌ست\r\nعلىّ ! از داغ فرق زخم‌دارت * جدا گشته‌ست فرق ذوالفقارت\r\nبيا بشكن خدايان زمان را * تمام سنگ‌هاى ناتوان را\r\nبكش دست نوازش بر سر شب * پر از عطر خدا كن باور شب \r\n* * *\r\n گلوى نينوا ! فرياد سر كن * بخوان و داغ ما را تازه‌تر كن\r\nعلىّ ! سوگند بر سوز دعايت * قسم بر اشك‌هاى هاىهايت\r\nقسم بر ماه ، بر خورشيد ، برابر * قسم بر قلب تكّه‌تكّهء صبر \r\n\r\n","description":"","footnote":"","page_name":" 614 ","page_number":614},
  {"content":"\r\n\r\n همان تيغى كه فرقت را دوتا كرد * سر خورشيد را از تن جدا كرد\r\nتو بر گلدستهء نيزه چه زيبا * اذان گفتى ، اذان كربلا را\r\nعلىّ جان ! بر مزار با صفايت * تلاوت مىكند قرآن ، خدايت \r\n\r\nبه قدوم مبارك حضرت مهدى ( عج ) روح غزل\r\n مىچكد روح غزل از ساغر مژگان من * مىدرخشد تاج عشقت بر سر ايمان من\r\nاشك در محراب چشمانم عبادت مىكند * عشق پاك و آبىات شد نيّت باران من\r\nتا كه جارى مىشوى در ذهن دستم سبز و گرم * مىشود تبخير ، پاييز از سر انگشتان من\r\nخرد شد آيينه در من تا كه بيند روى تو * در كدامين آينه جارى شدى ، پنهانِ من ؟\r\nشب ، شب اشك و دعا و التماس و آرزوست * مىچكد « امَّن يُجيب » از حنجر لرزان من\r\nاين دلم رحل صداقت ، مهر تو بر روى آن * من تلاوت مىكنم امشب تو را قرآن من\r\nماه من ! آبىترين ! آبىتر از دريا شدم * چون حضورت گشت جارى در سبوى جان من\r\nمىشود احساس من سرشار از ادراك تو * « آمدى جانم به قربانت » ، شدى مهمان من ؟ \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n\r\nديوار مرگ\r\n درك عمق فاجعه از چشم باور مىچكد * اضطرابى شعله‌ور از چهرهء در مىچكد\r\nدرد شعرى مىسرايد با رديفى آتشين * كز گلوى واژه‌هايش ، آهِ مادر مىچكد\r\nاى بلالِ آينه ! ها ! يك اذان دريا بگو * از وضوى لحظه‌ها چون خون كوثر مىچكد\r\nبا طلوع حادثه دستى به ايجاز غروب * دردناك از صورت روح منوّر مىچكد\r\nباز در آغوش زردت ، آه اى ديوار مرگ * كهكشانى درد از پهلوى اطهر مىچكد\r\nدر عزاى سرخ تو ، اى وسعت غربت ! ببين * تا قيامت لاله از چشمان حيدر مىچكد\r\nاين همان فرياد سرخ توست اى روح سخن * جاودان از حنجر زينب مكرّر مىچكد \r\n\r\nآى باران !\r\n باز مىآيد صداى پاى آه چشم‌ها * صد افق حرف است آن‌سوى نگاه چشم‌ها\r\nاز كدامين آينه يك روز جارى مىشوى * تا بگيرى دست‌هاى بىپناه چشم‌ها\r\nخسته‌ايم از اين همه تصويرهاى نانجيب * چيست آيا ؟ چيست اى آبى ! گناه چشم‌ها\r\nگوش كن ، ندبه غريبانه شكايت مىكند * آى باران ! پس كجايى ؟ دادخواه چشم‌ها\r\nكوله‌بار درد را بر شانه‌هامان مىكشيم * از كدامين سمت بايد رفت چاه چشم‌ها\r\nدر هجوم رنگ‌هاى بىتپش باز آينه * مىشود سنگ صبور و سرپناه چشم‌ها\r\nهر شب آدينه همراه توسّل مىرويم * تا ديار شوق ، تنها وعده‌گاه چشم‌ها \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n\r\nلطفى ( 1330 )\r\nحسين لطف اللّه خواجو ، كه در شعر تخلّص « لطفى » را برگزيد ، فرزند محمّد ، در سال 1330 هجرى شمسى در شهر تاريخى اصفهان و در محلّهء خواجو قدم به عالم حيات گذاشت . تحصيلات ابتدايى و مختصرى متوسّطه را فراگرفت ، ازآن‌پس به شغل پدرى خود معمارى و بنّايى روى آورد و به كار پرداخت و از اين رهگذر معيشت كرد .\r\nلطفى از سال 1350 در بيست و دوسالگى طبعش به نظم شعر گراييد و خود مىگويد : « بنده براثر توجّهات الهى و در اثر فداكارى و ايثار و دورى از گناه حرفه‌اى در من روشن گرديد و بدون مشوّق و استاد به سرودن شعر پرداختم . »\r\nلطفى از سال 1360 به انجمن‌هاى ادبى شهر خود ، چون مشتاق و صائب و صغير و حافظ و بيدل ، شركت جست و از محضر استادان شعر و ادب كسب فيض كرد و شعرش به شكوفايى رسيد .\r\nوقتى از لطفى پرسيدم در ميان شعراى معاصر شعر كدام يك از آنان را مىپسندى و به آن علاقه دارى ، در جواب نوشت : « از ميان شعراى معاصر ، من به كسى ارادت ندارم و از حافظ و سعدى پيروى مىكنم . »\r\nنمونه‌هاى زير از نظم اوست :\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\nدل بىتاب\r\n رزق ما چون دست رزّاق كريم افتاده است * كار ما پيوسته با لطف عميم افتاده است\r\nتا گشايش بهر ما حاصل شود ، ما را به لب * ذكر « بسم اللّه الرحمن الرحيم » افتاده است\r\nاين پريشان‌روزگارىِ منِ عاشق بود * يا كه زلف اوست در دست نسيم افتاده است\r\nموى او چون اژدها پيچيد بر پاى دلم * چون عصا كز دست موساى كليم افتاده است\r\nاين دل بىتاب من دربند زلفى تابدار * هست چون صيدى كه در دامى عظيم افتاده است\r\nكار ما در عشق آن يار پرىرو ، با رقيب * همچو « بسم اللّه » و « شيطان رجيم » افتاده است\r\nزاهد خشك از حسد ، شعر ترم تا ديده است * لب به دندان مىگزد ، در چنگ بيم افتاده است\r\n« لطيفا » زاهد اگر از عشق منعم مىكند * شادم ازاين‌رو كه مكر او عقيم افتاده است \r\n\r\nآيينهء دل\r\n محفل انس تو اى يار دلاراست بهشت * هركجا ياد تو باشيم ، همان جاست بهشت\r\nحسن شيرين شده انگيزهء عشق فرهاد * روى يوسف همه جا بهر زليخاست بهشت\r\nتا به آيينهء دل عشق علىّ هست تو را * مىتوان گفت در اين آينه پيداست بهشت\r\nاز گل روى پيمبر به گلستان وجود * جاى ترديد نباشد كه هويداست بهشت\r\nاى كه جويى ره جنّت ، برو از راه علىّ * كه طريق حَسَنين و ره زهراست بهشت\r\nپير ميخانه نبىّ باشد و ساقيست علىّ * جرعه‌نوشان ورا مستى صهباست بهشت\r\nزاهدم وعدهء جنّت دهد و ديدن حور * بىخبر ز آنكه مرا آن بت زيباست بهشت\r\nخَلق عالم همه مشتاق بهشت‌اند ، ولى * به رخ دلبر من واله و شيداست بهشت\r\nمرتضى را به سرِ دست ، نبىّ بُرد چرا ؟ * تا بگويد كه رهِ حضرتِ مولاست بهشت\r\nيا علىّ ! اين نه گزاف است كه « لطفى » گويد * كه خدا بهر محبّان تو آراست بهشت \r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nمحرابِ قلبِ مادر\r\n چون گِل مادر سرشتند از بهشت * نام نيكويش به زر بايد نوشت\r\nاى به پاكى همچو مريم ، مادرم * اى كه باشد زير پاى تو بهشت\r\nپرورش با شيرهء جان دادىام * از همان روزى كه افتادم به خشت\r\nآب رحمت گشت با خاكت عجين * تا گل پاك تو را ايزد سرشت\r\nبهر من محراب قلب پاك تو * به بود از مسجد و دير و كنشت\r\nدر گلستان ، گل نرويد همچو تو * باغبانى چون گلِ رويت نكشت\r\n« لطفى » دل‌خسته را بخش از كرم * عفو كن مادر ! بر او گفتار زشت \r\n\r\nزمستانى خوش‌تر از بهار\r\n فصل زمستان ما ، به ز بهار آمده * ساحت گيتى پر از نقش و نگار آمده\r\nز بوستان مىرسد ، رايحهء دل‌نشين * به كه زمستان ما ، به ز بهار آمده\r\nنسيم باغ بهشت ، مىوزد از طرف كشت * به شوق گل نغمه زن ، سار و هزار آمده\r\nباده به جامم بريز ، ساقى بزم صفا * كه آن مه دلربا ، چه گل‌عذار آمده\r\nمهدى صاحب‌زمان ، پرده ز رخ برگرفت * نور الهى نگر ، كه آشكار آمده\r\nز نور رخسار او ، جهان منوّر شده * مهر ، تو گويى عيان ، در شب تار آمده\r\nببين به چشم يقين ، معنى حقّ اليقين * حامى مستضعفين ، به امر يار آمده\r\nهوا معطّر شده ، به يُمن ميلاد او * چنان كز او منفعل ، مشك تتار آمده\r\nمژده به خلق جهان ، كز امر پروردگار * مهدى صاحب زمان ، به روزگار آمده\r\nهزارها آفرين به « لطفى » از اهل دل * كه طبع او نغمه‌خوان ، به وصف يار آمده \r\n\r\nفرزند\r\n مويم سپيد گشت و رخم زرد و قد خميد * امّا كسى به غير عصا رنج من نديد\r\nعمرم تمام گشت به پاى تو اى پسر * تا مثل سر و قد تو سازم ، قدم خميد \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n هرگه شدى ز خانه برون اى پسر ! بدان * قلب پدر به خاطر تو سخت مىتپيد\r\nآوخ از آن دمى كه تو را بود تب به تن * اشكم ز روى ديده به رخسار مىدويد\r\nهردم كه ديدمت شده‌اى با بدان جليس * خون دلم براى تو از ديده مىچكيد\r\n« لطفى » كنون كه شد لب بام آفتاب عمر * آيا كسى به غير عصا جور من كشيد ؟ \r\n\r\nحالت مرغان قفس\r\n تا بود بر سر كوى تو حوالت‌گاهم * سرمهء ديدهء خود خاك رهت مىخواهم\r\nمن كه دانسته اسير غم عشق تو شدم * نبود از غم هجران رخت اكراهم\r\nتا اسير سر زلف سيه‌ات شد دل من * باللّه از حالت مرغان قفس آگاهم\r\nچون غلام درِ ميخانه شدم از دل‌وجان * پير ميخانه نشان داد ز همّت را هم\r\nدل به آن سلسلهء زلف بلندت بستم * تا نگويند رقيبان كه نظر كوتاهم\r\nچشم گريان مرا ديدى و لبخند زدى * بر حذر باش ! نسوزد دل پاكت آهم\r\nبر در ميكده « لطفى » ز سر مستى گفت * كه من از روز ازل بندهء اين درگاهم \r\n\r\nدل به دريا زده‌ايم\r\n تا از آن چشم سيه ساغر صهبا زده‌ايم * مست گشتيم و دل از عشق به دريا زده‌ايم\r\nگشته چون زورق دل غرق ز هجران رخش * پاى در بحر غم او به تمنّا زده‌ايم\r\nچون‌كه كار دل ما با سر زلفش افتاد * دست چون شانه در آن زلف چليپا زده‌ايم\r\nاز براى گل رخسارهء او چون بلبل * نغمه‌ها در چمن و گلشن و صحرا زده‌ايم\r\nخون دل اشك شد و ريخت ز چشم تر ما * تا كه ما رنگ به آن لالهء حمرا زده‌ايم\r\nتا به محراب دل ما رخ او جلوه‌گر است * پشت پا از سر همّت به ثريّا زده‌ايم\r\nزاهدا ! لاف مزن اين همه از ما و منى * ما چو « لطفى » به جهان قيد من و ما زده‌ايم \r\n\r\n","description":"","footnote":"","page_name":" 620 ","page_number":620},
  {"content":"\r\n\r\n\r\nمادر\r\n مادر ! تو فرشته‌اى ، تو نورى * مادر ! ملكى تو يا كه حورى\r\nقربت ، به خدا ، ز هركه بهتر * مانند صدف دهى تو گوهر\r\nمادر ! تو عزيز كبريايى * مادر ! صدف گهرنمايى\r\nمادر ! تو چو گوهر ثمينى * در نزد خدا تو بهترينى\r\nاز نور تو گشته خانه روشن * از عطر تو بو گرفته گلشن\r\nاى مادر خوب و مهربانم ! * اى درد و بلاى تو به جانم\r\nباشى به خدا تو اصل ايمان * وصف تو نوشته حقّ به قرآن\r\nهرجا كه تويى ، بود گلستان * چون سرو ، تويى به باغ و بستان\r\nاى برج وقار و درج عصمت ! * حقّ ساخت گِلَت ز آبِ رحمت\r\n« لطفى » گذرد ز ملك عالم * يك مو اگر از سرت شود كم \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n\r\nليلا ( 1357 )\r\nليلا صادق محمّدى فرزند اسد اللّه در سال 1357 هجرى شمسى در شهر تاريخى همدان چشم به جهان هستى گشود . تحصيلات ابتدائى و دوره راهنمائى و متوسطه را در زادگاه خود به پايان رسانيد و آنگاه تا مقطع پيش‌دانشگاهى در رشته علوم انسانى پيش رفت و فارغ التحصيل شد .\r\nخانم صادق محمّدى كه از تخلص نام ليلا در شعر خود استفاده مىكند در مورد شعر و شاعرى خود مىگويد : از دورهء راهنمائى قريحهء شعر و ذوق شاعرى در خود احساس كردم و گهگاهى كلامى موزون مىسرودم ابتدا براى رفع نواقص شعرم از دبيرانم كمك مىگرفتم و بعد با ارشاد يكى از دوستان به چند انجمن ادبى راه يافتم امّا از سه سال قبل با استاد روح القدس رئيس انجمن ادبى بو على آشنا شدم و از راهنمائىهاى ايشان كمال استفاده را بردم و در حقيقت خود را مديون وى مىدانم .\r\nاز خانم ليلا صادق محمّد در سال 1382 مجموعهء شعرى به نام « راز سبز زندگى » توسط انتشارات سروش الوند همدان طبع و نشر گرديده است .\r\n\r\nساقى كوثر\r\n آنگه كه ندا كرد على عشق به گوشم * در دايرهء عشق به معراج تو كوشم\r\nتا جلوهء روشنگرِ حق در نظر آمد * عقل از سَرِ من رفت همه طاقت و هوشم \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n از نورِ رُخَش جمع ملائك به طوافند * ديوانه نيَم كز دَمِ او مَست خروشم\r\nبيرون شده زاهد مگر از خانقهء عشق * من فَخر از اين راه به زاهد مفروشم\r\nغارت شده اين دل ز خيال شَهِ مردان * زان از تبِ عشقش به سر و پا همه جوشم\r\nتا مَحرمِ اسرارِ خدا فاطمه آمد * من در گُذر عشق على خانه‌به‌دوشم\r\nاز عشقِ على چون منِ ديوانه كسى نيست * ويران شود عالم اگر از دل به خروشم\r\nمولا كه بُوَد ساقىِ كوثر چو دهد مِى * يك قطره از اين مِى به جهانى نفروشم\r\nزان بادهء عشقى كه مرا ساقى جان‌دار * ديگر ز كفِ هيچ‌كسى باده ننوشم\r\nوصفِ تو كه كارِ مَن و ما نيست على جان * باشد كه در اين راه پىِ وصلِ تو كوشم\r\nشد نقش به لوحِ دلِ من نامِ تو مولا * ديگر نبُوَد نامِ كسى شاد به گوشم\r\nمجنون شده قيس از نگهِ ليلى طناز * مجنون تو « ليلا » و من از گفته خموشم \r\n\r\nعشق صادق\r\n مِى ز مژگانت به جام و ساغرِ ما مىچِكد * از غمِ تو اشكِ ما در نيمه‌شبها مىچكد\r\nتا صبا با خود شميمِ زلفِ تو آورده است * شبنمِ هستى به هر گلبن ز گُلها مىچكد\r\nاى خدا تنها من و پروانه و شمع و توئيم * نور اين بزمِ محبّت شبنم‌آسا مىچكد\r\nمستىِ حالِ مرا در رقصِ پروانه ببين * سوز اشك و آهِ دل ، هردَم به هرجا مىچكد\r\nشاهدانِ عشق جَمعَند و همه مهمانِ تو * دل به عشقت داده‌اند و جان ز دلها مىچكد\r\nميزبانِ عاشقان عشق از نواى چنگ توست * عشقِ صادق از جمالِ عرش اعلى مىچكد\r\nدر فراقِ چهرهء نورانيت اى جانِ جان * در سَحَرگه خون‌ِدل از چشمِ « ليلا » مىچكد \r\n\r\nدل شيدا\r\n شعله را ديدى چِسان با رقصِ خود سر مىكِشد * همچو پروانه به هر سو هر زمان پر مىكِشد\r\nدلستانم خوش به روحِ عشق طنّازى كند * دل فريبد با غمش در كام بستر مىكِشد\r\nگاه مىراند مرا از خود در اوجِ قَهر و ناز * گه به پايم زلفِ خود افكنده در بَر مىكِشد \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n تا به سوزِ عشق ، عاشق را به مستى مىكِشَند * عاشق آزاده‌ام جامِ صَفا سَر مىكِشد\r\nتا به سَرمنزل رسانَد دل به تنهايى مَرا * عقل گهگاهى مرا در راه ديگر مىكِشد\r\nمرغِ وحشى رامِ تُست تا در حريمِ دل شود * گر برانى از دَرت ، سويت ز نو پر مىكِشد\r\nعقل و باور هر دو آدم را بَرَد تا اوجِ اوج * عشق « ليلا » آدمى را هرچه بهتر مىكِشد \r\n\r\nاستاد من\r\n نوسفر بودم و مشتاقِ سفر تا بَرِ يار * همه فكرم تو شدى اى گلِ خوش‌نقش و نگار\r\nهمدمِ خلوتِ من خندهء پرمهرِ تو بود * تار و پودم همه عشق ، عشقِ تو و چشمِ خُمار\r\nمَستِ عشق بودم و دادم به تَولّاى تو دل * پَرِ پرواز گشود تا بِپَرد سوىِ نگار\r\nمقصدم دور و بزرگ ، راه پُر از شيب و فراز * بس دعا كردم گفتم نشوم صيد و شِكار\r\nراه و بيراهه فراوان و خطر بسيار است * رهبرى گر نبُوَد راست نمىآيد كار\r\nگفتم از دل بنويسم نشوم غافل از او * خود طبيبِ دلِ اين خسته شد و اين بيمار\r\nعارفى مُرشدِ را هم شد و هُشيارم كرد * تا شوم مَردِ سَفر ، كرد برايم همه كار ،\r\nدَمِ گرمى كه خدا داد به روح روح‌القُدُسَش « 1 » * شده استادِ من و رهبرم از دولت يار\r\nمهربان چون پدرى حرف دلم گوش نمود * صبر و حلم پيشه نمود ، مهرِ خودش كرد نثار\r\nنرود خاطرِ او از دلِ « ليلا » بيرون * تو خدا ، از غم و رنج پير مرا دور بِدار \r\n\r\nيادش بخير\r\n پاك و آبى بود روزى آسمان ، يادش بخير * بوىِ تو پيچيده بود تا بيكران ، يادش بخير\r\nبوىِ عشقى هر طرف پروانه‌سان زيبا و شاد * سبزه‌زار زندگى دور از خزان ، يادش بخير\r\nزيرِ اين چرخِ كبود هرجا كه دل پا مىگذاشت * با توكّل بر تو بود از عمق جان ، يادش بخير\r\nقلبها لبريزِ عشق ، دلها صبور و بىريا * آسمان آبى ، زلال و مهربان يادش بخير\r\nعشق‌بازيهاىِ ما ، در زيرِ باران جان گرفت * رقص باران ، رنگ عشق ، دلها جوان يادش بخير \r\n\r\n\r\n","description":"","footnote":"\r\n( 1 ) - منظور آقاى سيّد ابو الحسن روح القدس رئيس انجمن ادبى بو على است .\r\n","page_name":" 624 ","page_number":624},
  {"content":"\r\n\r\n زيرِ باران حرفهاىِ عاشقى دل مىسرود * عاشقانه مىنشست در قلب و جان ، يادش بخير\r\nرحمت و لطفِ تو بر خاكِ سرايم مىشكفت * وحدت و ايمان ما ، ورد زبان ، يادش بخير\r\nيار عجب اسرار پنهانى در اين نعمت نهاد * رقصِ باران ، بوىِ خاك و سوزِ جان ، يادش بخير\r\nنعمتِ پاكت شده بر ما حرام ، اى روحِ عشق * حق‌پرستى زندگى بود آن زمان يادش بخير\r\nبازهم اين دل هواىِ رقصِ باران كرده است * شور خاك و نغمه‌هاىِ جاودان يادش بخير\r\nمىشود « ليلا » كه روزى زندگى زيبا شود ؟ * آرى ، آن ايّامِ خوب و جاودان يادش بخير \r\n\r\nبغض پنهان\r\n ثم رنجور و خسته ، ز عشقت سرد و سوزان * دل قايق نشينم اسير مو و طوفان\r\nز درياى غم اين دل شب و روزش مه‌آلود * شده چشم سياهم ايسر اشك لرزان\r\nبه سر شورى نمانده به‌جز كابوس فردا * هواى گر به دارم شكسته بغض پنهان\r\nمرا دنيا فروريخت بكامم نوش پرنيش * به لب آورده جانم پناهم گشته قرآن\r\nجفا پشتم شكسته ، اميدم مرده شايد * ندارم پاى رفتن ، روم افتان‌وخيزان\r\nگذشتم من به دنيا ز عيش خوان رنگين * لب از عيشش بريدم ، كشيدم است از اين خوان\r\nبرآنم تا كه روزى از اين دنيا گريزم ، * به نام عشق « ليلا » روم تا او عرفان \r\n\r\nعرش‌نشين\r\n در دلم بزم به پا شد تو در اين بزم نشين * جامِ دل پر شده از شوقِ تو اين جام گزين\r\nشعلهء عشقِ تو افروخت دل‌وجان مرا * تابِ ، هجر از كفِ من برد به غم گشت غمين\r\nاين نفس با دَمِ مستانه و بيمار احوال * كُنجِ ماتمكدهء دل تو به تيمار نشين\r\nداد ساقى مِى و گشتم منِ عاشق سرمست * با غمت دل بنشست و شده از اهلِ يقين\r\nگرچه من روى زمين و گلِ من در عرش است * يار در يادِ من و من به غمش گشته امين\r\nاى نسيمِ سحرى بانگِ اذان مىآيد * رو سلامم برسان بر رُخِ آن عرش‌نشين\r\nگو به يارم كه اگر مست و خراب احوالم * بستان جانِ مرا اين دل مشتاق ببين \r\n\r\n","description":"","footnote":"","page_name":" 625 ","page_number":625},
  {"content":"\r\n\r\n شوقِ ديدار تو « ليلا » به خرابات كشاند * گرچه مىداد به او ساقىِ ما جام چنين \r\n\r\nليلاى مجنون\r\n شك و ريا در من نبود ، تهمت به من بى جا زدند * دل را كه عاشق‌پيشه بود ، با جهلِ خود زيبا زدند\r\nگفتند عاشق شو ، ولى با يادِ او عشقى نكن * تا با تو گفتم حرفِ دل از راهِ دين ما را زدند\r\nسيلى چو زد دُنيا مرا ، از هجرِ تو غمگين شدم * اندوهِ من آسان نبود ، زخمى بر اين شيدا زدند\r\nدارم عجب از روزگار ، نامردمان محرم‌ترند * دلهاى عاشق‌پيشگان گردن چه بىپروا زدند\r\nكوچك‌ترين نقصِ مرا دانند يك جُرمِ بزرگ * امّا نقابِ شرك و زُهد با خنده بر سيما زدند\r\nقيسى ز جهلِ جاهلان ، مجنون شد و افسانه گشت * آن قصّهء تلخِ فراق شيرين به كامِ ما زدند\r\n« ليلا » كنون مجنون شده ، پروا ندارد از كسى * تهمت به جانش مىخرد گر جاهل و دانا زدند \r\n\r\nتاج سرم\r\n رَستم از غصّه و غم ، تا كه دمى با پدرم * خسته‌ام از دل پررنج تو اى تاج سرم\r\nشادم از خندهء پرمهر نگاهت كه دمى * مىنشانى به نگاه پُرِ از خون جگرم\r\nبه خدايى كه دَرِ رحمتِ او باز بُوَد * جانِ شيرين منى ، بوىِ دعاىِ سَحَرم\r\nلبِ خندانِ تو امّيد حياتست مرا * از غمت تيره شود هرچه بُد دوروبَرَم\r\nحاصِلِ عمرِ توام ، حاصلِ رنج و غم تو * جسم و جانت شده با عشق پناه و سپرم \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n گرچه هربار كه گفتم تو ز من رنجيدى * غافل از اينكه كُند پينهء دستت خبرم\r\nمن كه شرمندهء تو تا ابدم منبعِ عشق * نرود هيچ كجا خاطر تو از نظرم\r\nقابلت نيست اگر جانِ گران را بدهم * قلب را هديه كنم سينهء خود را بدرم\r\nدل چنين گفت به « ليلا » كه بدان قدرِ پدر * من كه چون خاكِ رَهى بر كفِ پاىِ پدرم \r\n\r\nمادر\r\n آن نفس حياتى كه مرا داد نويد * بَر پردهء گيتى غم و امّيد كشيد\r\nبخشيد به دل نعمتِ شيرينِ وفا * تا هديه كنم بر دل پُرعشق و اميد\r\nآن دل كه شب و روز پرستارم شد * از غصهء من زلفِ سيه كرد سپيد\r\nتا چشمِ پُر از اشكِ مرا ديد شكست * بر خندهء من از تَهِ دل مىخنديد\r\nدلواپسِ فرداىِ مه‌آلودم بود * هرچند كه در يارىِ من بس كوشيد\r\nآن دل ، دل هيچ‌كس بجز مادر نيست * اين دُرِّ گران را ، كه توانست خريد ؟\r\nآرامِ روان ، شورِ تَوَلّا مادر * زيبا و فرح‌بخش در اين باغ دميد\r\nشب تا به سحر سوخت كه من جان گيرم * عشقش به دلم خرقهء رحمت پوشيد\r\nتا بدرقه‌ام لطف و دعايش شده است * خورشيدِ صَفا به كُلبهء دل تابيد\r\n« ليلا » غزلى از تَهِ دل بهرِ تو گفت * مهرِ تو ، به دل آمد و كاشانه گزيد \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n\r\n[ م 
  ]\r\n\r\nمالك ( 1377 - 1290 )\r\nعلى اكبر مالك در سال 1290 هجرى شمسى در تهران چشم به جهان گشود .\r\nپدرش ميرزا اسماعيل خان ( مستشير الملك ) رئيس الاطباء و نيايش ميرزا كاظم خان مستوفى ، معلّم ناصر الدّين شاه بود و ميرزا مهدى خان منشى الممالك وزير نادر شاه افشار از اين خاندان به شمار مىرود و بالاخره نسب اين دودمان به مالك اشتر نخعى سپهسالار حضرت علىّ عليه السّلام مىپيوندد .\r\nمالك تحصيلات ابتدايى را در دبستان انتصاريه و دورهء متوسّطه را در دبيرستان دار الفنون به انجام رسانيد و در سال 1312 به‌عنوان شاگرد اوّل از آن دبيرستان بيرون آمد . ازآن‌پس به دانشسراى عالى راه يافت و در رشتهء تربيت معلّم به تحصيل ادامه داد و از محضر استادانى چون دكتر على اكبر سياسى ، جلال الدّين همايى ، بهمنيار ، عبّاس اقبال ، فروزانفر و فاضل تونى كسب فيض كرد و سرانجام فارغ التّحصيل گرديد و پس از انجام خدمت افسرى وظيفه به سمت دبير دبيرستان‌هاى تهران به كار پرداخت و چند سال نيز به‌عنوان رئيس ادارهء كارشناسان فرهنگى در سازمان برنامه و بودجه ، انجام‌وظيفه كرد و در ايجاد مدارس فنّى و حرفه‌اى و هنرستان خدمات ارزنده‌اى انجام داد .\r\nمالك شاعرى عارف‌پيشه و درويش‌مسلك است و داراى خلقى سليم و طبعى كريم مىباشد و روى اين اصل دوستان فراوانى دارد و در شعر و شاعرى نيز از قريحه\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nاستعداد كافى برخوردار مىباشد و اشعارش بيشتر در مدح و مرثيت خاندان پيامبر و ائمّهء اطهار عليهم السّلام در قالب غزل و قصيده و مسمّط و ترجيع‌بند و مثنوى و رباعى به رشتهء نظم درآمده و تاكنون چند مجموعه از اشعارش به نام‌هاى « وادى عشق » و « ترانهء دل » و « عشق و عاشورا » طبع و نشر گرديده است .\r\nعلى اكبر مالك داراى پنج پسر به نام‌هاى : فريدون ، ايرج ، جمشيد ، محمّد و احمد است كه همه از تحصيلات عاليه برخوردارند . وى در سال 1377 شمسى چشم از جهان فروبست .\r\nمالك آثارى چند نيز از خود به‌جا گذاشته كه تاكنون توفيق طبع و نشر آن را نيافته و از آن جمله است : واقعهء كربلا ( نظم و نثر ) ؛ هفت شهر عشق ( نظم و نثر ) ؛ سفر خانهء خدا ؛ ديوان اشعار ؛ و چند اثر ديگر .\r\n\r\nالهى الهى !\r\n تو داناى رازى ، الهى الهى ! * تو بر حال زارم گواهى ، الهى !\r\nسرآمد مرا عمر در خواب غفلت * گرفتار جهل و مناهى ، الهى !\r\nتويى خالق ماه و خورشيد گردون * تويى رازق مرغ و ماهى ، الهى !\r\nمرا نيست شايسته غير از گدايى * سزاوار تو پادشاهى ، الهى !\r\nبه درگاهت آيم ، و ليكن ندارم * به‌جز حسرت و اشك و آهى ، الهى !\r\nبگيرى گهى سخت و گاهى ببخشى * شنيدم كه كوهى به كاهى ، الهى !\r\nبه حقّ حبيبت ، محمّد ، ببخشاى * به شرمندهء پرگناهى ، الهى !\r\nالهى ! به احسان و رحمت نظر كن * من بندهء روسياهى ، الهى !\r\nبشو ذرّه‌اى را به درياى غفران * بده قطره‌اى را پناهى ، الهى !\r\nبيامرز اگر سرزد از من خطايى * و گر كرده‌ام اشتباهى ، الهى !\r\nحكيم و كريم و رحيم و غفورى * ببخشاى بر من الهى ، الهى !\r\nهمه راه‌ها بسته بر روى « مالك » * به‌جز راه تو نيست راهى ، الهى ! \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n\r\nمنازل و مراحل وادى عشق\r\n اى عشق تا در سينهء من جا گرفتى * آرامش جان و دل شيدا گرفتى\r\nجان مرا در دست ، بىپروا گرفتى * صبر و قرارم از دل رسوا گرفتى\r\nاز دست تو بيچاره دل شيدا شد اى عشق * سرگشته و آواره و رسوا شد اى عشق\r\nاوّل حديث جلوهء جانانه كردى * سامان دل را بىخبر ويرانه كردى\r\nآتش شدى جان مرا پروانه كردى * عقل از سرم بردى ، مرا ديوانه كردى\r\nبا اشتياق ، اى عشق ! طعم تو چشيدم * در پاى تو دست از سر عالم كشيدم\r\nآن شب نشان دادى به من حسن جمالش * آن قامت و آن صورت و آن خدّ و خالش\r\nدل را پريشان كردى از دست خيالش * گفتى صبورى كن به امّيد وصالش\r\nآن شب كه با چشمش دل‌زار آشنا شد * در دام گيسوى كمندش مبتلا شد\r\nبردى دل مسكين چو كردى گفت‌وگويش * آخر دل ديوانه را بستم به مويش\r\nگفتى بكش در ديدهء دل خاك كويش * گفتى شكيبا باش در هجران رويش\r\nآخر به دام او دچارم كردى اى عشق * در كوى جانان خوار و زارم كردى اى عشق\r\nآن شب كه با او عزم آن ميخانه كردم * جان ، باده نوش چشم آن فتّانه كردم\r\nدل را خراب و مست از آن پيمانه كردم * ديدى دل فرزانه را ، ديوانه كردم\r\nدل واله و حيران شد از ديدار رويش * مستانه دل افتاد در زنجير مويش\r\nبا هركه پيمان داشتم ، ديگر گسستم * دل را به زنجير سر زلف تو بستم\r\nجانانه جام باده‌اى دادى به دستم * كردى به دو پيمانهء لبريز ، مستم \r\n\r\n","description":"","footnote":"","page_name":" 630 ","page_number":630},
  {"content":"\r\n\r\n شورى به سر جز شور آن مستى ندارم * ديگر خبر از عالم هستى ندارم\r\nاى عشق ! از اين سودا پريشانم تو كردى * اى عشق ! اسير هجر و حرمانم تو كردى\r\nدر هجر او نالان و گريانم تو كردى * مجنون و سرگردان و حيرانم تو كردى\r\nاز دست تو ديدى چه خاكم بر سر آمد * عمر به امّيد وصال او سرآمد\r\nآخر به چشم مست او افتاد كارم * چشمش ربود از دست دل صبر و قرارم\r\nبا يك نظر برد از كف دل اختيارم * بازآ ، كه در پاى غمت جان مىسپارم\r\nبا جلوهء جانانه ، دل دادم به رويش * پاى دل ديوانه را بستم به مويش\r\nآخر گرفتار رخ ليلى شد اين دل * مجنون شد و در كوى او رسوا شد اين دل\r\nاز حسن رويش واله و شيدا شد اين دل * مفتون آن زلف و قد و بالا شد اين دل\r\nاى دل الهى خون شوى ! زارم تو كردى * در دام گيسويش گرفتارم تو كردى\r\nاز دورىاش رنجور و بىصبر و شكيبم * در تاب‌وتب باشد دل از هجر حبيبم\r\nآخر ز عشقش هجر و حرمان شد نصيبم * امشب نمىآيد به بالينم طبيبم\r\nهر شب به ياد روى او اختر شمارم * هر شب به راهش تا سحر در انتظارم\r\nهر كار مىخواهى به جان بينوا كن * جانم قرين حسرت و درد و بلا كن\r\nدل را به درد هجر و حرمان مبتلا كن * گاهى نظر سوى گدا ، اى دلربا كن\r\nبر درد بىدرمان من عشق تو درمان * بر جان بىسامان من عشق تو سامان\r\nگر لايق عشقت دل مسكين نباشد * غير از وفادارى تو را آيين نباشد \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n خوش‌تر مرا ز آن گيسوى مشكين نباشد * شيرين‌تر از عشق تويى شيرين نباشد\r\nگاهى مرا كام دل مسكين روا كن * خواهى ز مهر و مرحمت ، دردم دوا كن\r\nجانا تو باشى دلبر ديرينهء دل * مهرت نشسته در دل بىكينهء دل\r\nعكس رخت افتاده در آيينهء دل * اى شعلهء عشقت زده بر سينهء دل\r\nخاك مرا با آب مهر تو سرشتند * در مكتب عشق تو نام من نوشتند\r\nدل ، آرزويى جز علىّ ديگر ندارد * مسكين عاشق ، جز علىّ دلبر ندارد\r\nدلداده ، درسى جز علىّ از بر ندارد * درويش بيدل ، جز علىّ در سر ندارد\r\nهر شب به عشق تو دلم گيرد بهانه * چون مرغ شب‌خوانم به عشق تو ترانه\r\nدل خوشه‌چين خرمن موى تو كردم * جان را فداى روى نيكوى تو كردم\r\nاى كعبهء جان ! روى دل سوى تو كردم * محراب دل جانانه ابروى تو كردم\r\nوقت نمازم قبله جز رويت نباشد * محراب دل جز طاق ابرويت نباشد\r\nتا عاشق آن دلبر جانانه گشتم * تا از جنون عشق او ديوانه گشتم\r\nدر عشق يار دلربا افسانه گشتم * با دولت عشق از جهان بيگانه گشتم\r\nدر سر به‌جز عشق علىّ شورى ندارم * در دل به‌جز مهر علىّ نورى ندارم\r\nدرويش از عشق علىّ خوش‌تر چه خواهى ؟ * جز آتش سوداى او در سر چه خواهى ؟\r\nجز مهر آن شيرين‌لقا دلبر چه خواهى ؟ * دلدادهء حبّ علىّ ، ديگر چه خواهى ؟\r\n« مالك » به‌جز عشق علىّ در سر ندارد * از دامنش دست تمنّا برندارد \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nماهر ( 1330 )\r\nعلى غفراللّهى كه در شعر « ماهر » تخلّص مىكند ، در سال 1330 هجرى شمسى در خانواده‌اى مذهبى در اصفهان قدم به عالم حيات گذاشت . پس از تحصيلات مقدّماتى در كارخانهء بافناز اصفهان به كار پرداخت و پس از سى سال خدمت سرانجام بازنشسته گرديد .\r\nماهر در خانواده‌اى پرورش يافت كه پدرش اهل شعر و ادب و عمويش مرحوم جنّت ، از شعراى نامور اصفهان بود ؛ بنابراين ، وى از كودكى گوشش با نواى شعر آشنا شد و ازآن‌پس با شركت در انجمن‌هاى ادبى شهر خود ، چون انجمن ادبى سعدى و سراى سخنوران و صائب به رونق و پيشرفت شعرش اهتمام ورزيد و در سال 1352 نخستين مجموعهء شعرش به نام « پديده‌ها » انتشار يافت و در سال 1371 ديوان اشعار خود را چاپ و منتشر كرد و هم‌اكنون نيز سرپرستى انجمن ادبى صغير اصفهانى را عهده‌دار است .\r\nحسين سرور ، شاعر نامور اصفهانى ، كه مقدّمه‌اى بر كتاب پديده‌ها و ديوان شعر ماهر نگاشته ، دربارهء وى چنين اظهار نظر مىكند : « ماهر شاعرى است محبوب و متواضع و بىادّعا ، با چهره‌اى مصمّم و جدّى و كمى عبوس ، ولى با قلبى آكنده از مهر و محبّت ؛ كه در محافل ادبى و هيئت‌هاى مذهبى از معروفيّت و محبوبيّتى برخوردار مىباشد . »\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nزنگ خطر\r\n ما را شراب ناب ز خون جگر بس است * از خوان روزگار همين ما حضر بس است\r\nتا خرمن جفاى ستمگر فنا شود * يك شعله از شرارهء آه سحر بس است\r\nآهِ اسير و اشك يتيمى سحرگهان * بارى براى سوختن خشك و تر بس است\r\nبهر شكستن دل مظلوم بىگناه * ظالم به وقت خشم تو را يك نظر بس است\r\nما را دراى قافلهء مرگ ناگهان * در اين سفر هرآينه زنگ خطر بس است\r\nاز بهر رستگارى فرداى رستخيز * امروز كار خدمت نوع بشر بس است\r\nيك‌دم اگر بشر به خدا التجا كند * آن التجا براى رهايى ز شرّ بس است\r\nباشد اگر به سينهء ما مهر هشت و چهار * در هر طريقه توشه و زاد سفر بس است\r\n« ماهر » به درك صحبت فيّاض اهل دل * ما را دمى مصاحبت يكدگر بس است \r\n\r\nدل بيدار\r\n ديدهء بيدار هست ، امّا دل بيدار نيست * دل درون سينه هست ، امّا مرا دلدار نيست\r\nيار با اغيار در يك دل نمىگنجد مرا * منزل اغيار هرگز جلوه‌گاه يار نيست\r\nدر دل هر ذرّه‌اى رويش تجلّى كرده است * وين تجلّى جز به چشمان اولُوا الابصار نيست\r\nآنكه گلبانگ انا الحقّ مىزند حلّاج‌وار * اى عجب ! معراج او جز بر فراز دار نيست\r\nگرچه باب توبه را حقّ پيش روى ما گشاد * اين زبان خسته را ياراى استغفار نيست\r\nجلوهء حقّ در جهان روشن بود چون آفتاب * اى عجب ! ما را ز غفلت ديدهء بيدار نيست\r\nما به چشم دل جمالش را هويدا ديده‌ايم * اى كه مىگويى خدا را در جهان آثار نيست\r\nبر سر بازار عالم گر هزاران يوسف است * با كلافى هم خريدارى در اين بازار نيست\r\nپا مكش « ماهر » ز غفلت از در الطاف حقّ * غير لطف حقّ چو لطف ديگرى در كار نيست \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nتير حادثه\r\n ما را هميشه راحت و رنج زمان يكيست * وارسته را چو شادى و غم در جهان يكيست\r\nدر چشم بلبلى كه اسير قفس بود * بىپرده گويمت كه بهار و خزان يكيست\r\nدر گلشنى كه بذر محبّت فشانده‌اند * خار و گلشن به چشم تماشا گران يكيست\r\nآنجا كه جز حكايت وحدت نمىكنند * خرّم كسى بود كه دلش با زبان يكيست\r\nدر اين چمن چو باد خزانى وزان شود * برگ چنار و شاخ گل ارغوان يكيست\r\nكس تاكنون ز تيغ اجل جان نبرده است * در پيش تير حادثه پير و جوان يكيست\r\nآن را كه جان به مقدم جانانه مىدهد * بىشكّ در اين معامله سود و زيان يكيست\r\nخرّم سفر كنى چو از اين كاروانسرا * « ماهر » بدانكه پيش و پس كاروان يكيست \r\n\r\nحجّت حقّ\r\n تنها نه در آيينه دل روى تو پيداست * خورشيد رُخت در دل هر ذرّه هويداست\r\nهرجا نگرم ، آيت روى تو عيان است * گر كعبه و بتخانه ، اگر دير و كليساست\r\nگويند كه ممكن نشود روى تو ديدن * بااين‌كه جمالت همه جا انجمن آراست\r\nديدار تو ممكن نشود بوالهوسان را * روى تو تماشاگه چشم دل داناست\r\nعارف همه جا جلوهء رخسار تو بيند * زاهد پى ديدار رُخت مرحله‌پيماست\r\nخالى ز خيالت نبود ملك وجودم * ياد تو مرا روح صفت در همه اعضاست\r\nمشتاق تو را گر كه بود چشم خدابين * روى تو خدا را ، به خدا ، آيت عظماست\r\nاى قطب زمان ! حجت حقّ ! مهدى موعود * ما منتظران را به رهت ديده چو درياست\r\nغافل نشود لحظه‌اى از ذكر تو « ماهر » * پيوسته زبانش پى توصيف تو گوياست \r\n\r\nعقده‌گشا\r\n هركه راهى ز دل خود به خدا بگشايد * به رخ خويش درِ لطف و صفا بگشايد\r\nنشود بسته به رويش درِ الطاف خدا * هركه بر خود ره تسليم و رضا بگشايد \r\n\r\n","description":"","footnote":"","page_name":" 635 ","page_number":635},
  {"content":"\r\n\r\n باز كن عقده‌اى از كار فروبستهء خلق * تا ز كار تو دو صد عقده خدا بگشايد\r\nعرضه كن بر درِ الطاف گشايندهء غيب * عقدهء كار فروبسته ، كه تا بگشايد\r\nدست بر دامن مولا بزن اى دوست ! مگر * گره از كار تو آن عقده‌گشا بگشايد\r\nهيچ دانى كه نسيم سحرى از چه وزد ؟ * خواهد از خواب گران ديدهء ما بگشايد\r\nراز او بر دهن بىسر و پايان افتد * هركه چون غنچه دهان پيش صبا بگشايد\r\nدست يابد بشر البتّه به سرحدّ كمال * « ماهرا » بند تعلّق چو ز پا بگشايد \r\n\r\nهمّت مردانه\r\n هيچ‌كس محرم عشق رخ جانانه نشد * تا در اين دير كهن با همه بيگانه نشد\r\nبه وصال رخ معشوقه كسى دست نيافت * تا كه از راه يقين عاشق و ديوانه نشد\r\nگرد شمع رخ جانانه در اين بزم نگشت * آنكه دل‌باختهء عشق چو پروانه نشد\r\nبهره‌اى از لب جان‌پرور دلدار نبرد * خون جگر هركه در اين دور چو پيمانه نشد\r\nدر خَم طرّهء جانانهء خود راه نيافت * هركه از عقده‌گشايى همه چون شانه نشد\r\nگنج مقصود نياورد به كف از ره جهد * آنكه عمرى به طلب ساكن ويرانه نشد\r\nنشود باخبر از مستى پيمانهء عشق * هركسى خاك‌نشين درِ ميخانه نشد\r\nعشق دُرّيست گرانمايه به درياى وجود * بىخبر آنكه خبر زين دُرِ يك‌دانه نشد\r\nهيچ‌كس راه به سرمنزل مقصود نبرد * تا كه خود هم‌سفر همّت مردانه نشد\r\n« ماهر » آن كس كه به صحراى جنون پا ننهاد * همچو مجنون به جهان شهره و افسانه نشد \r\n\r\nصلح و صفا\r\n آنان كه از جفا دل ما را شكسته‌اند * آيينهء خداى نما را شكسته‌اند\r\nما را ز سست‌عهدى دشمن گلايه نيست * ياران ما چو عهد وفا را شكسته‌اند\r\nآنان رسند بر حرم قرب حقّ ، كه خويش * بت‌هاى حرص و آز و هوا را شكسته‌اند\r\nدست طلب به دامن مطلوب مىزنند * آنان كه در طريق تو پا را شكسته‌اند \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n پايان كار اهل حقيقت بود درست * زيراكه سدِّ ريب و ريا را شكسته‌اند\r\nبا اهل جور و كينه مياميز ! چون ز جهل * قانون مهر و صلح و صفا را شكسته‌اند\r\nهرگز مدار چشم درستى ز كارشان * آنان كه قلب خلق خدا را شكسته‌اند\r\nمردان حقّ توكّلشان بر خدا بود * « ماهر » چو شيشهء من و ما را شكسته‌اند \r\n\r\nدر رثاى حسين بن على عليه السّلام\r\n بر پا شود به نام تو هرجا لواى تو * ياد آيدم مصيبت محنت‌فزاى تو\r\nشاها ! تويى كه خون تو خون خدا بود * در حيرتم ، خدا چه دهد خون‌بهاى تو\r\nگلگون بود ز خون شهيدان عشق حقّ * مانند لاله‌زار جنان ، كربلاى تو\r\nمردانه تا كه پاى نهادى به راه عشق * كو آن كسى كه پاى نهد جاى پاى تو ؟\r\nكردى عليه قوم ز حقّ بىخبر قيام * صد آفرين به همّت و الا و راى تو\r\nخرّم كسى كه شيوهء آزادگى و عشق * از جان فرا گرفت به دانش براى تو\r\nاى كعبهء مراد كه هفتاد و يك شهيد * قربان شدند از دل‌وجان در مناى تو\r\nاز لعل جان‌فزاى تو فرياد « العطش » * آيد به گوش جان من از نى نواى تو\r\n« ماهر » به پيشگاه تو اى شاه ! جان‌نثار * دارد اميد مرحمتى از خداى تو \r\n\r\nعيار كامل\r\n با همه تردامنى در كيش خود پاكيم ما * گوهر بحريم ، اگر بسرشته از خاكيم ما\r\nپيش چشم بىتميزان گر ز نادان كمتريم * در بر دانادلان داراى ادراكيم ما\r\nدر مذاق مردم دانا ز شكّر خوش‌تريم * گرچه در كام پليدان همچو ترياكيم ما\r\nچون غنى طبعان ، علىرغم زراندوزان دهر * در سخاوت همچو حاتم ، خصم امساكيم ما\r\nچون مى عشق و محبّت از ازل نوشيده‌ايم * تا ابد آلوده از آب طربناكيم ما\r\nاز جهان پرمحن تا ديدهء دل بسته‌ايم * پرزنان همچو مَلك بر بام افلاكيم ما\r\nدر ره جانان نكرديم از سر و جان هم دريغ * در طريق دوستى همواره چالاكيم ما \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n كى بود « ماهر » ز روز امتحان ما را هراس * چون طلا كامل عيار و چون گوهر پاكيم ما \r\n\r\nسنگ تفرقه\r\n خوش مىرود به‌سوى عدم كاروان ما * كس را چه قدرتى كه بگيرد عنان ما\r\nاين كاروان كه سوى فنا مىرود به پيش * خواهد مگر به جاى نماند نشان ما\r\nدر سينهء شكسته ، نفس مىكند تلاش * تا كى به لب رساند از اين راه جان ما\r\nبااين‌كه ره دراز و خطر در كمين ما * كوته نمىشود به جهان آرمان ما\r\nگردون حصار خاطر مجموع ما شكست * افكند سنگ تفرقه تا در ميان ما\r\nپيرى فكنده رعشه به دست و زبان و باز * مردم به زحمت‌اند ز دست و زبان ما\r\nما بندگان ، كه درس مروّت نخوانده‌ايم * در محضر خدا چه شود امتحان ما\r\nما را چه حاصلى بود از كشتهء حيات * تا در صف جزا بود آن ارمغان ما\r\n« ماهر » ز شرح و وصف قضا دم زدن خطاست * ناقص بود به كار خدا چون بيان ما \r\n\r\nگذشت عمر\r\n افسوس كه عمر ما شتابان گذرد * چون باد صبا كه از گلستان گذرد\r\nهركس كه در اين سفر سبكبارتر است * از پست و بلند راه آسان گذرد\r\nآن را كه غم توشهء ره در دل نيست * با خاطر خوش از اين بيابان گذرد\r\nپيش از همه‌كس به وصل جانانه رسد * هركس كه به راه وصلش از جان گذرد\r\nاز دور نشاط و غم در اين كهنه‌سرا * انديشه مكن ، هم اين و هم آن گذرد\r\nآن كس كه ز خود خاطر كس شاد نكرد * عمرش همه دم با غم و حرمان گذرد\r\nانديشه ز طول ره نخواهد كردن * آن كس كه ز جان به راه جانان گذرد\r\nما را كه اساس شادمانى جمع است * غافل كه چه بر خلق پريشان گذرد\r\nاز كف ندهد صبر و تحمّل « ماهر » * هرچند بر او جور فراوان گذرد \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n\r\nمايل ( 1354 - 1292 )\r\nشيخ محمّد سلطان محمّدى ، متخلّص به « مايل » فرزند كدخدا حسين ، در سال 1292 هجرى شمسى در آران كاشان ديده به جهان گشود . در پنج‌سالگى براثر آبله ، ديدگان خود را از دست داد و نابينا گرديد .\r\nسلطان محمّدى در چهارده‌سالگى براثر قحطى در منطقه ، از زادگاهش به شهر محلّات مهاجرت كرد و در اين شهر به كسب دانش پرداخت و از محضر شيخ عبد الحسين كبير و ميرزا حسن محلّاتى دانش اندوخت و بهره‌ها برد . قريب ده سال در آن شهر بزيست و در بيست و سه‌سالگى به زادگاهش بازگشت و از رهگذر مديحه‌سرايى و مرثيه‌خوانى خاندان عصمت و طهارت عليهم السّلام معيشت كرد و چون مردى اخلاص‌پيشه بود ، شبى در عالم رؤيا مولاى خود حضرت على عليه السّلام را مىبيند .\r\nآن حضرت دستى بر سينه‌اش مىكشد و مىگويد : از اين پس خود مرثيه فرزندانم را بسراى . شيخ محمّد پس از بيدارى در خود احساس ذوق شاعرى مىكند و همان‌گاه غزلى بدين مطلع مىسرايد :\r\n تا در آيينهء دل عكس جمال يار است * غير معشوق كجا حرف دگر در كار است \r\nمايل از حافظه‌اى قوىّ برخوردار بود و غير از اشعار خود هزاران بيت شعر از ديگر شاعران در حافظه داشت و اشعارش از چاشنى عرفان نيز بهره دارد .\r\nمايل در سال 1314 با دخترى به نام بهتاج ازدواج كرد و ثمرهء اين زناشويى شش\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nفرزند پسر است كه ارشد اولاد به نام على سلطان محمّدى است كه داراى طبع شعر و قريحهء شاعرى مىباشد .\r\nمايل در شمار مدّاحان اهل بيت عصمت و طهارت عليهم السّلام بود و در نوحه‌سرايى شورى در جمع مىافكند و تا پايان عمر در اين راه گام برمىداشت و سرانجام در بهمن‌ماه سال 1354 بدرود حيات گفت و در جوار بقعهء حضرت محمّد هلال عليه السّلام در آران به خاك سپرده شد .\r\n\r\nآيينهء دل\r\n تا در آيينهء دل عكس جمال يار است * غير معشوق كجا حرف دگر در كار است\r\nگر به كويش بنهد سر عوض پا به زمين * كى به عاشق محن و سختى ره دشوار است\r\nساقيا ! باده بده موسم عيش است و طرب * مطربا ! وقت دف و چنگ و نى مزمار است\r\nمرغ روحم ز قفس عزم پريدن دارد * همچو بلبل به سرش عشق گل و گلزار است\r\nهركه شد عاشق يارى ، بودش خواب حرام * آرى ، عاشق همه‌شب تا به سحر بيدار است\r\nكوس الفقرى و فخرى زند آن رهرو عشق * بر سرش كى هوس جاه و زر و دينار است\r\nاصل مرآت حقيقت دل عارف باشد * ز آنكه واقف ز حقايق شده هم ز اسرار است\r\nنيست تا دير مُغان بُعد مسافت اى دل ! * ليك بىرفتن هادى سُبُلى دشوار است\r\nبكشد يار مرا از خم ابروى كجش * ليك در حقّ من آن هرچه كند مختار است\r\nهمچو منصور سرِ دار انا الحقّ گويد * آنكه آماج به پيكان غم دلدار است\r\nآنكه شد جرعه‌خور جام تو اى پير مغان * اشتياقش به خُم و ساغر مى بسيار است\r\nباك از طعنهء اغيار ندارد عاشق * كه اياقش ز مى عشق پر و سرشار است\r\nاز غم آن گل نورستهء خودرو چون مرغ * عاشقان را به چمن شور و نوا بسيار است\r\nبندهء حقّ نه به ملبوس و كلاه است و ردا * نه به تحت الحنك و خرقه و نى دستار است\r\nمُهر زن ، بر لب و خاموش نشين اى « مايل » * كه ره عشق نه راه گذر و بازار است \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nدر مدح حضرت امير المؤمنين عليه السّلام\r\n اى ولى اللّه مطلق ، اى شه دنيا و دين * خسرو ملك ولايت ، سرور اهل يقين\r\nپيشواى مؤمنان و مقتداى عارفان * رهبر اهل طريقت ، رهنماى سالكين\r\nنور وجه كبريا ، شمس الضّحى ، بدر الدّجى * اختر برج هدايت ، شمع بزم عارفين\r\nهم به لاهوتى و ناسوتى ، امام و حجّتى * هادى كرّوبيان و مرشد روح الأمين\r\nابن عمّ مصطفى و قدوهء اهل صفا * پادشاه اوليا ، يعنى امير المؤمنين\r\nناشر احكام قرآن ، كاشف سرّ نهان * شرح نصّ طا و ها ، هم ترجمان يا و سين\r\nشهريار كشور دين ، شحنهء شهر نجف * والى بطحا و يثرب ، صِهر ختم المرسلين\r\nگر ببينى روضه‌اش آيد ز غيبت اين سروش * هذِهِ جَنّات عَدنٍ فَادخُلُوها خالِدين\r\nقاتل عمر وى و عنتر ، حيدر دلدل‌سوار * شير حقّ ، مير غضنفر ، قاطِعاً لِلمُشرِكين\r\nمىزنم دم از ولايت خسروا از جان و دل * هم به روزان و شبان و در شهور و در سنين ؟\r\nاى علىّ مرتضى ، اى شافع يوم الجزا * اى كه هستى بىكسان را ناصر و يار و معين\r\nسوى « مايل » كن نظر اى قاسم خُلد و سَقَر * شو شفيعش از كرم ، شاها به روز واپسين \r\n\r\nتاراج دل\r\n تاراج دل و دين كرد ، رخسارهء نيكويت * هر سو شده آشوبى ، از نرگس جادويت\r\nشد طرّهء گيسويت ، قيد دل ديوانه * قيد دل ديوانه ، شد طرّهء گيسويت\r\nهم كعبهء اهل دل ، خاك سر كوى توست * محراب دعا نبود ، غير از خم ابرويت\r\nاى سرو روان يك‌دم ، بخرام تو در بستان * تا سرو خجل گردد ، از قامت دلجويت\r\nاز بادهء لعل تو ، مست‌اند همه رندان * هم جان دل عارف ، زنده بود از بويت\r\nپابند دو گيسويت ، شد قلب پريشانم * شرمنده گل و سنبل ، از چهره و از مويت\r\nبُعد تو بود دوزخ ، قُرب تو بود جنّت * موى تو صراط آمد ، فردوس بود رويت\r\nاى قبلهء اهل دل ! اى حلّ تو هر مشكل * اى سوى تو هر رويى ، اى روى همه سويت\r\nاز وصل تو « مايل » را ، مقصود همين باشد * كز صدق و صفا سازد ، سرخاك سر كويت \r\n\r\n","description":"","footnote":"","page_name":" 641 ","page_number":641},
  {"content":"\r\n\r\n\r\nعلىّ گويم ، علىّ جويم\r\n به هر كوه و به هر صحرا ، علىّ گويم ، علىّ جويم * به هر دشت و به هر بيدا ، علىّ گويم ، علىّ جويم\r\nبه هر مجلس ، به هر محفل ، به هر دريا ، به هر ساحل * به هرجا و به هر مأوا ، علىّ گويم ، علىّ جويم\r\nبه هر كان و به هر معدن ، به هر باغ و به هر گلشن * به هر پنهان ، به هر پيدا ، علىّ گويم ، على جويم\r\nگهى در عين لاهوتم ، گهى در ارض ناسوتم * به هر دانى ، به هر اعلا ، علىّ گويم ، علىّ جويم\r\nگهى هشيار و گه مستم ، به هر حالت كه من هستم * چه در دنيا ، چه در عقبى ، علىّ گويم ، علىّ جويم\r\nگهى مست و غزل‌خوانم ، چو بلبل گه در افغانم * چو طغرل گه كنم غوغا ، علىّ گويم ، علىّ جويم\r\nگهى فانى و گه هستم ، گهى عالى و گه پستم * به هر سفلى ، به هر عُليا ، علىّ گويم ، علىّ جويم\r\nگهى پيدا و گه پنهان ، گهى آباد و گه ويران * گهى حيران و گه شيدا ، علىّ گويم ، علىّ جويم\r\nبه كعبه گه به بتخانه ، به مسجد گه به ميخانه * اگر بىجا ، اگر برجا ، علىّ گويم ، علىّ جويم\r\nعلىّ را من ثنا خوانم ، غلام شاه مردانم * به هر صورت ، به هر آوا ، علىّ گويم ، علىّ جويم\r\nعلىّ فرد و علىّ يكتا ، علىّ عالى ، علىّ اعلا * به هر صورت ، به هر معنا ، علىّ گويم ، علىّ جويم \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n چو مدّاح علىّ باشم ، طرفدار ولىّ باشم * شدم چون « مايل » مولا ، علىّ گويم ، علىّ جويم \r\n\r\nباشد نباشد\r\n همچو يار ما به خوبى در جهان باشد ، نباشد * گلبنى مانند او در گلستان باشد ، نباشد\r\nاين‌چنين دارم مهى كز خوبى حسن و جمالش * ماه همچون عارضش در آسمان باشد ، نباشد\r\nغمزهء جادوى چشمش هيچ دانى چيست اى دل * در جهان غير از فريب عاشقان باشد ، نباشد\r\nآن مه كنعانى ما را كس ار گردد خريدار * مشترى مصر عشقش در زيان باشد ، نباشد\r\nجنّتى را كه خدا فرموده توصيفش به قرآن * آرى ، آن جنت به‌جز كوى فلان باشد ، نباشد\r\nآنكه سرمست از اياغ بادهء وصلش نگردد * از شراب عشق جانان كامران باشد ، نباشد\r\nدور كن تلبيس شيطانى ز خود ، گر مرد راهى * جاى شيطان در بهشت جاودان باشد ، نباشد\r\nهركه كج‌رفتار شد اندر طريق شاه مردان * راستى اندر قيامت در امان باشد ، نباشد\r\nمنزل مقصود ما اى زاهد ار خواهى بدانى * منزل مقصود جز دير مغان باشد ، نباشد\r\nسوى « مايل » كن نظر يك‌دم تو اى پير طريقت * غير نام تو مرا ورد زبان باشد ، نباشد \r\n\r\nهجر يار\r\n ز اعداد تار مويت ، غم را شماره كردم * با ياد ماه رويت ، بر مه نظاره كردم\r\nگه بركشيدم از دل ، آه و فغان و فرياد * گه جامهء صبورى ، از غصّه پاره كردم\r\nاى آفتاب تابان ! از دورى و فراقت * از چشم خود دمادم ، جارى ستاره كردم\r\nروزى به سير گلشن ، رفتم كه گل بچينم * ياد آمدم ز رويت ، از گل كناره كردم\r\nمن « مايل » نگارم ، كز هجرت اى پرىرخ * كاين‌سان سراى غم را ، گويى اجاره كردم \r\n\r\nآسوده‌خاطر\r\n به گلزار و چمن هرجا چميدم * گلى مانند رخسارت نديدم \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n چو ديدم آن گل روى نكويت * دگر در باغ و بستان گل نچيدم\r\nبه‌سان مرغ وحشى از غم تو * از اين شاخه به آن شاخه پريدم\r\nز شوق غنچهء لعل تو جانا * چو غنچه جامهء طاقت دريدم\r\nگهى در كعبه و دير و كليسا * از اين خانه به آن خانه دويدم\r\nنمودم استماع آن نغمه‌ها را * تو بودى هركجا ، صوتى شنيدم\r\nچو قلبم كرد با مهر تو پيوند * از آن علّت دل از عالم بريدم\r\nز يُمن همّتت اى پير كامل ! * به آن مقصود خود آخر رسيدم\r\nهميشه سرخوش و مخمور و مستم * از آن صهبا كه از جامت چشيدم\r\nبشد « مايل » ز غم آسوده‌خاطر * از آن دم هم به كويت آرميدم \r\n\r\nدرس عاشقى\r\n در دبستان تو درس عاشقى آموختيم * ليك از نار فراقت عقل و دين را سوختيم\r\nآنچه از هجر تو بر ما شد سراسر در زمان * بر جهانى يك سر موى تو ما نفروختيم\r\nجمله را داديم بر باد فنا از عشق تو * دانش و عرفان و حكمت هرچه را آموختيم\r\nچون بنوشيديم از خُمّ ولايت جرعه‌اى * شعله‌اى از شمع رخسارت به دل افروختيم\r\nدر جهان اى سرور خوبان ز فرط اشتياق * جامه‌اى از عشق تو بر جسم « مايل » دوختيم \r\n\r\nچهارده گل\r\n اوّل دفتر به نام ايزد دادار گل * بعد از آن ، نعت نبىّ ، آن سيّد ابرار گل\r\nمىسرايم از دل‌وجان ، مدح سلطان نجف * روى او گل ، موى او گل ، جبّه و دستار گل\r\nفاطمه ، ام الائمّه ، بضعهء ختم رُسل * عصمتش گل ، موى او گل ، معجر و دستار گل\r\nمجتبى يعنى حسن ، آن كشتهء زهر جفا * صورتش گل ، سيرتش گل ، قامت و رخسار گل\r\nروضهء شاه شهيدان همچو باغ جنّت است * خيمه‌گه گل ، قتلگه گل ، قبر پرانوار گل\r\nسرور خوبان ، امام چهارمين زين العباد * دين گل و آيين گل و طينت گل و كردار گل \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n چون بود باقر گلى از گلستان مصطفى * خُلق او گل ، خوى او گل ، مظهر آثار گل\r\nجعفر صادق كه خود پشت و پناه مذهب است * مطلبش گل ، مذهبش گل ، شيوه گل ، هنجار گل\r\nموسى كاظم شهيد زهر هارون دغا * حالتش گل ، طاعتش گل ، راه گل ، رفتار گل\r\nقبلهء هفتم ، امام هشتمين ، يعنى رضا * بقعه‌اش گل ، مرقدش گل ، روضه گل ، ديوار گل\r\nآن تقى متّقى ، مير نهم ، شاه جواد * فضل او گل ، بذل او گل ، جود گل ، ايثار گل\r\nمقتداى شيعيان مرتضى باشد نقى * پيكرش گل ، چهره‌اش گل ، لعل گوهربار گل\r\nعسكرى شد خسرو ملك ولا اندر جهان * رايتش گل ، خصلتش گل ، نطق گل ، گفتار گل\r\nمهدى صاحب‌زمان ، آن قائم موعود حقّ * صولتش گل ، قدرتش گل ، تيغ آتشبار گل\r\nآن شهى كز عدل و انصافش شود در روزگار * خار گل ، اشجار گل ، ديوار گل ، احجار گل\r\n« مايلا » صد آفرين بر اين بيان دلكشت * فكر تو گل ، ذكر تو گل ، دفتر اشعار گل \r\n\r\n","description":"","footnote":"","page_name":" 645 ","page_number":645},
  {"content":"\r\n\r\n\r\nمايلى ( 1361 )\r\nخانم مريم مايلى زرين فرزند اسماعيل در سال 1361 هجرى شمسى در شهر تبريز از استان آذربايجان شرقى پا به عرصهء حيات گذاشت . تحصيلات ابتدائى و دوره متوسطه را در شهرستان كرج به انجام رسانيد و به دريافت مدرك ديپلم توفيق يافت .\r\nمريم مايلى زرين در سال 1379 به اتفاق خانواده از شهرستان كرج به شهر قم مهاجرت كرد و در اين شهر رحل اقامت افكند و سكونت گزيد و در سازمان ترافيك كامپيوتر به كار اشتغال ورزيد .\r\nمريم مايلى از سال 1378 به شعر و شاعرى پرداخت و از دورهء تحصيل در دبيرستان به سرودن شعر پرداخت خود مىگويد : پدربزرگ من قريحهء و ذوق شاعرى دارد و من اين قريحه را از او به ارث برده‌ام و همواره در اين رهگذر مشوّق من بوده است .\r\nمريم مايلى زرين از سال 1380 به عضويت انجمن ادبى شعر و قصّه وابسته به اداره كل فرهنگ و ارشاد اسلامى قم درآمد و در اين راه به موفقيت‌هائى دست‌يافت و شعرش شكوفائى رسيد .\r\n\r\nهمسايه\r\n همسايه‌ام شد خواستم بال‌وپرم باشد * آن چشم‌ها ، ايمان چشم كافرم باشد \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n عاشق شدم اين چندمين بارم نبود امّا * مىخواستم اين‌بار ، بار آخرم باشد\r\nمىخواست از او بگذرم امّا به او گفتم * يك روز اگر شد از نگاهش بگذرم باشد\r\nمىخواست از من پس بگيرد نامه‌هايش * اصرار كردم لااقل انگشترم باشد !\r\nمىگفت شعرى هم نگو ديگر ، نمىخواهم * حرفى ، حديثى بعد از اين پشت سرم باشد\r\nيك روز آمد چشمهايم را به من پس داد * تا آتش روى تن خاكسترم باشد \r\n\r\nبايد دليل خوب . . .\r\n مثل هميشه داروندارى براى من * امّا هميشه وقت ندارى براى من\r\nزحمت نكش كسى جز من عاشق تو نيست * صد اسم هم اگر به شمارى براى من\r\nاين كشته مرده‌هاى تو را پس زدم ببين ! * عاشق شدن نداشته كارى براى من\r\nتو قول داده‌اى نشود عاشقت كسى * من قول مىدهم كه تو دارى براى من\r\nهى وانمود مىكنى عاشق شدى ولى * بايد دليل خوب به يارى براى من !\r\nديگر برات سخت نمىگيرم اين قبول * از من شدى عجيب فرارى براى من\r\nسخت است اينكه با كس ديگر ببينم‌ات * يك روز اگر دلى بگذارى براى من !\r\nبدجور عاشقت شده‌ام درك كن نخند * شعرى بساز گاه ، گذارى براى من \r\n\r\nباشد\r\n گفتى از عشق ديگرى آكنده‌اى ، باشد ! * نگذاشتى روى لبانم خنده‌اى باشد\r\nمىخواستم عكس تو را ديشب بسوزانم * شايد برايم بعد تو آينده‌اى باشد\r\nمىخواستم لعنت كنم شيطان چشمت را * تا كفر تو پيش خدا پرونده‌اى باشد\r\nمىخواهمت هرچند ديشب بارها گفتى * از اينكه باشى مال من شرمنده‌اى ، باشد\r\nايراد از من نيست ، باور كن خدا گفته است * اين عشق بايد در دل هر بنده‌اى باشد \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nسرنوشت بهتر\r\n من مطمئنم سرنوشتم بهتر از اينهاست * با تو شب ارديبهشتم بهتر از اينهاست\r\nفرقى به حال من ندارد جنت و دوزخ * وقتى تو را دارم بهشتم بهتر از اينهاست\r\nگفتى جهنم مىبرندت عاشقى كفر است * پايان كفرم ، كار زشتم بهتر از اينهاست\r\nگفتى كه آدم باش مثل ديگران لطفاً * گفتم كه حوّايم ، سرشتم بهتر از اينهاست\r\nبگذار عاشق باشم از اين بيشتر هرچند * پايان شعرى كه نوشتم بهتر از اينهاست\r\nمىخواهمت راه گريزى نيست پس برگرد * من مطمئنم سرنوشتم بهتر از اينهاست \r\n\r\nكفر نگاه\r\n تا از سرت هواى مرا در مىآورى * لج مىكنى ، صداى مرا درمىآورى\r\nمن مؤمنم به خوب و بد عشقمان ولى * كفر نگاههاى مرا درمىآورى\r\nوقتى كه محض خنده پس از شعرخوانىام * پشت سرم ، اداى مرا درمىآورى\r\nگفتى كه عاشقم و تو از بين حرفهام * هى عكس ادّعاى مرا درمىآورى\r\nگفتم كسى شبيه تو اينجا نديده‌ام * گفتى كه چشم‌هاى مرا درمىآورى\r\nيك روز اگر دلم . . . دل من هرزه نيست آه * پشت سرم تو حرف چرا درمىآورى ؟ \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n\r\nمتين ( 1375 - 1290 )\r\nحسن بهنيا كه در شعر از تخلص متين استفاده مىكرد در سال 1290 هجرى شمسى در محلّهء سيّد احمديان اصفهان تولّد يافت . پدرش على زندگى متوسطى داشت و با عائله‌اى سنگين و در شركت زيگلر به‌عنوان منشى كار مىكرد .\r\nحسن بهنيا تحصيلات مقدمات را در زادگاهش تمام كرد امّا توفيق ادامه تحصيل نيافت خود مىگويد : « مختصرى در حدود توانائى و مقتضيات زمان در مدارس قديم و جديد تحصيل كرده ، ميزان معلوماتم را از سروده‌هايم مىتوان تشخيص داد . »\r\nبهنيا شوق آموختن را در نوجوانى رها نكرد و از هر فرصتى براى بالا بردن دانش خود استفاده مىكرد و احساس مىنمود چيزى در سينه‌اش مىشكفد و او را به زمزمه وامىدارد . اين همان قريحهء شاعرى بود . نخست به جلسات مذهبى گرايش يافت و به جرگهء مدّاحان پيوست امّا اين مجمع او را راضى نكرد به انجمن ادبى سروش راه يافت كه رياست آن را استاد محمّد باقر الفت داشت در اين انجمن بود كه با بزرگانى از شعر و ادب چون جلال الدّين همائى ، منعم و مسكين و محزون آشنا شد و از محضرشان بهره‌مند گرديد و با شاعرانى چون صغير و رجا و گلزار و گلشن و مسرور حسام دولت‌آبادى طرح دوستى ريخت آنگاه به انجمن‌هاى ادبى ميرزا عباس شيدا و كمال و ساير انجمن‌هاى ديگر راه يافت و بتدريج شعرش به شكوفائى رسيد و چهره‌اى شاخص گرديد .\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nمتين ازآن‌پس به تهران رفت و مدّت ده سال در آن شهر اقامت گزيد و در تجارتخانه اخوان عليزاده به سمت حسابدار كار مىكرد ، در تهران نيز از انجمن‌هاى ادبى غافل نماند و با چهره‌هاى برجسته‌اى از شعرا آشنائى يافت و از محضر اساتيدى چون ملك‌الشعراء بهار و وحيد دستگردى بهره‌ها بر دو كسب فيض كرد . پس از بازگشت به اصفهان خود به تأسيس انجمن « سراى سخنوران » همت گماشت .\r\nمحمد على دادور ( فرهاد ) شاعر توانا و پژوهشگر ارجمند دربارهء روش متين چنين مىنويسد :\r\n« در شاعرى ذوق و پسندى خاص داشت معتقد بود آنچه موجب تقويت قريحه مىشود و استخوان‌بندى كلام را مستحكم مىكند طرح و اقتراح است بنابراين مصرعى يا بيتى از شاعرى پيشنهاد مىكرد تا همگان با استقبال آن طرح در همان وزن و قافيه طبع‌آزمائى كنند . به خاطر همين حساسيّت مخالفان فراوانى پيدا كرده بود گمان مىكردند منظورش امتحان كردن آنها و تثبيت حاكميت خويش است حدّ اقل براى نگارنده مسلّم است كه او هيچ قصد سوئى نداشت . در ساختن ماده تاريخ استادى و مهارت كامل داشت مثلا تاريخ فوت استاد جلال همائى را بدين‌گونه آورده است :\r\n« دريغ از همائى جلال ادب »\r\nمتين در انواع شعر طبع‌آزمائى مىكرد ، در غزل شيوهء عراقى و در قصيده سبك خراسانى را دنبال مىنمود وى سرانجام در سال 1375 چشم از جهان فروبست . ديوان اشعارش به نام « طاوس خيال » با مقدمهء فاضلانه استاد محمد على دادور ( فرهاد ) طبع و نشر گرديد .\r\n\r\nدامن سحر\r\n از دامن سحر دل خود ساز پاك‌تر * وز صبح تابناك روان تابناك‌تر\r\nزان صبح سرزند ز گريبانش آفتاب * كز سينه چاكها بود او سينه‌چاك‌تر\r\nآلوده‌دامنيم به عصرى كه دامنى * ز آلودگى ز دامن ما نيست پاك‌تر \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n به شيخ و دامنى كه بود پر ز خون خلق * يا من كه دامنم بود از آب پاك‌تر\r\nاز بهر زر نريخت چه خونها كه اين حريص * هركس هلاك زر بود و او هلاك‌تر\r\nگيرم كه عرش فرش بود زير پاى او * از كبر باز خواهدش از خاك خاك‌تر\r\nهر قدر زهد شيخ ريائى است دردناك * باشد « متين » قيافه‌ى او دردناك‌تر \r\n\r\nدل هرجائى\r\n دل سوى عالم دگرى مىكشد مرا * سوى جهان خوب‌ترى مىكشد مرا\r\nزين گلستان به چشم دلم خار مىخلد * خاطر به گلشن دگرى مىكشد مرا\r\nدر ژرفناى پرخطر موج‌خيز عشق * غوّاص دل پى گهرى مىكشد مرا\r\nدر راه بيكران خطر ، بار آرزو * هر لحظه دل به رهگذرى مىكشد مرا\r\nهردم به‌سوى كوئى و هر لحظه در رهى است * آخر به راه پرخطرى مىكشد مرا\r\nمن خود به اختيار نپويم طريق عشق * زنجير عشق عشوه‌گرى مىكشد مرا\r\nافتاده در كف دل هرجائىام عنان * هردم به‌سوى سيمبرى مىكشد مرا\r\nهر لحظه‌ام كشد دل غافل به جانبى * بيچاره من كه بىخبرى مىكشد مرا\r\nدارم سرى كه بس‌كه بود پر ز شور عشق * آخر « متين » به خاك درى مىكشد مرا \r\n\r\nبحر محبت\r\n درياى مهر در دل ما موج مىزند * در اين محيط آب بقا موج مىزند\r\nدر اشتياق كعبه‌ى كوى بتى دلم * عمرى است همچو قبله‌نما موج مىزند\r\nبحر محبت است دل تابناك ما * در اين محيط مهر و وفا موج مىزند\r\nمنت نمىكشيم ز حضر ، آب زندگى * در بحر بىنيازى ما موج مىزند\r\nآب بقا كه خلق جهانند تشنه‌اش * در بحر بيكران فنا موج مىزند\r\nلرزد ز جرم بىگنهى جان بىگناه * آنجا كه بحر عفو خدا موج مىزند\r\nگردد محيط تشنه‌ى طوفان انقلاب * در كشورى كه سيل گدا موج مىزند \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n افزون شود ز پاك‌دلى جلوه‌ات « متين » * آيينه شد چو پاك صفا موج مىزند \r\n\r\nاوج ثريا\r\n همّت اهل نفس نازم كه هرجا مىروند * از پى احياى دلها چون مسيحا مىروند\r\nوقت آن اميدواران خوش كه با روح اميد * شادمان هر روز در آغوش فردا مىروند\r\nسير اهل دل تماشا كن كه در عين سكون * هر دو عالم را به يك‌دم برق‌آسا مىروند\r\nايمنى ديوانگان را نيست از طفلان به شهر * همچو مجنون در پناه كوه و صحرا مىروند\r\nپيچ‌وخم‌ها هست در ره سالكان عشق را * رهنوردان جنون زنجير بر پا مىروند\r\nترك سر كن مىگذارى چون قدم در راه عشق * دست از جان شسته غوّاصان به دريا مىروند\r\nدار اوّل منزل حق‌گوست منصوران حق * از فراز دار بر اوج ثريا مىروند\r\nدورى دلها ز هم آرد پريشانى به بار * واى از آن تنها كه در جمعند و تنها مىروند\r\nخويش را در دوزخ شرمندگى مىافكنند * در بهشت آنان كه با پاى تمنا مىروند\r\nنيستند از لذت جان‌بخش درد آگه « متين » * دردمندانى كه دنبال مداوا مىروند \r\n\r\nبساط وفا\r\n وفا مجوى ز عهدى كه گلرخان بستند * كدام عهد كه بستند و باز نشكستند\r\nبيا كه بر سر راهت ز شوق منتظران * هزار مرتبه برخاستند و بنشستند\r\nتو آن صنوبر سيمين‌بر سمن روئى * كه پيش سر و قدت سرو قامتان پستند\r\nنياز گوشه‌نشينان ره نمىبينند * ز بس دو چشم تو از جام ناز سرمستند\r\nبود پديد ز رخسار سرخ زاهد و شيخ * كه خون خلق مكيدند تا توانستند\r\nخوشا به حال خراباتيان باده‌پرست * كه شام تا به سحرگه پياله بر دستند\r\nبه هركجا كه نشستند گرد يكديگر * در نشاط گشودند و باب غم بستند\r\nبه‌جز بساط وفا هر بساط برچيدند * به غير رشته مهر آنچه بود بگسستند\r\nچه وحدتى است كه در اين گروه بنده و شاه * ز بند بندگى و قيد سلطنت رستند \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n « متين » چه لذتى از عمر خود برند آن قوم * كه قدر صحبت آزادگان ندانستند \r\n\r\nنقد نشد اين حواله‌ها\r\n ديگر به سينه داغ ندارند لاله‌ها * خالى است از شراب محبت پياله‌ها\r\nيك آه گرم بر لبى از دل نمىرسد * از سينه‌ها فسرده برآيند ناله‌ها\r\nتوشيح نيست صفحه‌ى دلها به مُهر مِهر * بىاعتبار گشته سندها ، قباله‌ها\r\nرفت آن زمان كه جلوه‌ى گل دل‌فروز بود * شمع و چراغ باغ و چمن بود لاله‌ها\r\nخشك از حياست ديده‌ى خورشيدطلعتان * دام هواست طره‌ى مشكين كلاله‌ها\r\nاز دل كه هيچ ، ترسم از اين بود حرف مهر * محو از كتابها شود و از مقاله‌ها\r\nتقليد از رساله‌ى بىمسلكان مكن * شيطان نوشته حاشيه بر اين رساله‌ها\r\nهر روزمان حواله به روز دگر كنند * شد عمر صرف و نقد نشد اين حواله‌ها\r\nبا حرف كن « متين » دل خود خوش كه مىرويم * ما هفت‌ساله‌ها ره هفتادساله‌ها \r\n\r\nخبرى بهتر از اين\r\n خبر از خويش ندارم ، خبرى بهتر از اين * كردم از خويش عزيمت سفرى بهتر از اين ؟\r\nكار من باده‌پرستى ، هنرم شيدايى * پيشه‌اى خوب‌تر از آن ، هنرى بهتر از اين ؟\r\nنوبهار آمد و بشكفت گل و سبزه دميد * مىكشان ، باده‌گساران خبرى بهتر از اين ؟\r\nصبح ما اوّل شب سرزند از مشرق جام * صبح تابنده‌تر از اين ، سحرى بهتر از اين ؟\r\nزينت عالم امكان همه از عشق بود * زيور پيكر هستى گهرى بهتر از اين ؟\r\nحاصل عمر چه بهتر كه بود نام نكو * مىتوان چيد از آن شاخ برى بهتر از اين ؟\r\nسر پرشور من و خاك در پير مغان * تاكنون جُسته كسى خاك درى بهتر از اين ؟\r\nبنشين بر دل و بر سينه‌ام اى ناوك ناز * هدفى بهتر از آن ، سپرى بهتر از اين ؟\r\nسخن از شهد لب و قند دهان گوى « متين » * شهد شيرين‌تر از آن و شكرى بهتر از اين ؟ \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n\r\nپرده‌ساز\r\n كس نشد آگه ز اسرار وجود اين راز ماند * بس نواى دلنشين در پرده‌ى اين ساز ماند\r\nهر نواخوان خواست در اين پرده خواند نغمه‌اى * از نوا نگشوده لب افتاد و از آواز ماند\r\nپاى عقل تيزرو اينجا نه تنها گشت لنگ * طاير انديشه هم در اين ره از پرواز ماند\r\nاندر اين وادى كليم اللّه در حيرت فتاد * عيسى گردون‌نشين با آن‌همه اعجاز ماند\r\nعاشق از معشوق برنگرفت اينجا كام دل * آن‌همه اندر نياز و اين همه در ناز ماند\r\nعقل را بگذار در حيرت مدد از عشق خواه * يكه‌تاز عشق بايد عقل هرجا باز ماند\r\nعشق بايد اين ره پرپيچ و خم را طى كند * ور نه عقل ناتوان در حيرت از آغاز ماند\r\nكس ز آغاز و زانجام جهان آگه نشد * تا ابد در سينه‌ى هستى نهان اين راز ماند\r\nراز هستى ماند لاينحل « متين » بربند لب * از سخن اينجا دگر طبع سخن‌پرداز ماند \r\n\r\nكتابى من\r\n ساقى امشب به من خُم‌خُم پيما شراب * خانه‌ات آباد باد مرا كن از مى خراب\r\nز لذّت مى اگر داشت چو من آگهى * ز چشمه‌ى زندگى خضر نمىخورد آب\r\nزاهد مسجد ز تو ميكده از آن من * من و كتابى مى ، تو و هزاران كتاب\r\nچها نمىكرد غم اگر نمىبود مى * نشاطآور چه بود اگر نبودى شراب\r\nشيخ به دنيا از آن فروخت دين را كه ديد * كسى نخواهد خريد از او به روز حساب\r\nاگر ز درياى غم خواهى يا بى نجات * به روى درياى مى خيمه بزن چون حباب\r\nز مسجدم دل « متين » كشيد در ميكده * مرا ز راه خطا برد به راه صواب \r\n\r\nيك بند از دوازده بند استقبال از محتشم\r\n كى مادر از مدينه بيا حال ما ببين * حال حسين خود ، به صف كربلا ببين\r\nيك‌لحظه كن برون سرى از غرفهء جنان * بر حال ما نظر كن و احوال ما ببين\r\nبگذر ز نينوا و جفا ، در جفا نگر * در كربلا بيا و بلا در بلا ببين \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n آن را كه بود دامن مهر تو متّكا * از خاك كربلاش كنون متكا ببين\r\nكشتند سربه‌سر پسرانت ستم نگر * بردند دختران به اسيرى جفا ببين\r\nرو كن سوى فرات و ابو الفضل را ز كين * دست از بدن جدا و سر از تن سوا ببين\r\nآن آتشى كه سوخت در خانهء تو را * اينك از آن به خيمهء ما شعله‌ها ببين\r\nمادر ز جور و كينهء ابن زياد داد * كز برق ظلم خرمن ما را بباد داد \r\n\r\nبيابان طلب\r\n كى غم عشق از دل پرسوز ما پا مىكشد * ميزبان چون گرم گيرد ميهمان وا مىكشد\r\nمىدرخشد برق عشق از مصر پندارى هنوز * آه از دل در غم يوسف زليخا مىكشد\r\nدارد از داغ دل خون‌گشته‌ى مجنون نشان * سر برون هر لاله از دامان صحرا مىكشد\r\nاين‌چنين كافكنده گيسوى چليپايى به دوش * شيخ را از كعبه آخر در كليسا مىكشد\r\nظالم از كيفر حذر كن كز تو دست منتقم * انتقام امروز اگر شد دير ، فردا مىكشد\r\nعاشق آن باشد « متين » كاندر بيابان طلب * جا به چشم خود دهد خارى كه از پا مىكشد \r\n\r\nپوشش حضرت آدم و حوا\r\n مست خود را به چنگ غم مسپار * به تو هر قدر كار گردد سخت\r\nگله كم كن ز طالع وارون * شكوه كم گوى از نگونى بخت\r\nگر شوى خسرو جهان و شود * افسرت مهر و آسمانت تخت\r\nبه‌جز از يك كفن به همره خود * نبرى چون برى ز گيتى رخت\r\nپدر و مادرت بپوشاندند * عورت خويش را به برگ درخت \r\n\r\nشتاب عمر\r\n نه سحر شود شب من نه رود به ديده خوابى * نه درآيد آفتابم نه برآيد آفتابى\r\nشررى فتاده از غم به دلم كجاست ساقى * كه بر آتش غم من بزند ز باده آبى \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n نفسى نماند و بگذشت چو برق از بر من * به خدا نديده از عمر كسى چنين شتابى\r\nدهدم هزار دشنام به هر سؤال پاسخ * چه جواب دلپذيرى چه سؤال خوش‌جوابى\r\nمن و ذكر لعل جانان مى بىغشى به از اين * من و ياد چشم دلبر به از اين شراب نابى ؟\r\nدل و دين چه خواهى از من كه فتاده است كارم * به دو لعل پرفريبى به دو چشم پرعتابى\r\nمن و همّتى كه منّت نكشيد كِشته‌ى من * نه ز تابش سهيلى نه ز بارش سحابى\r\nز جهانم اين‌قدر بس‌كه نمانده در كف من * كف خالى از زمينى لب خشتى از خرابى\r\nهمه مُلك و مال دنيا همه عزّ و جاه گيتى * نبود به‌جز خيالى نبود به غير خوابى\r\nكم‌وبيش اين جهان را به حقيقت ار بسنجى * بود آن يك اضطرابى بود اين يك التهابى\r\nنه به شيخ عشق دادند و نه ذوق مى به زاهد * نه گُل از كوير بينى و نه آب از سرابى\r\nبكشى برون گر اى شيخ ز كفش خلق پا را * به خدا كه بهتر از اين نبود ترا ثوابى\r\nنه طريق شيخ پوى و نه بگير راه شيطان * كه جز اين دو راه هر راه بود ره صوابى\r\nنه « متين » به غير عشق است مرا مرام و مسلك * نه بخر كتابى مى بودم دگر كتابى \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n\r\nمجذوب ( 1363 - 1285 )\r\nسيّد محمّد طاهائى متخلص به مجذوب فرزند سيد على در سال 1285 هجرى شمسى در ميبد يزد چشم به جهان هستى گشود ، برادر كهترش حاج سيد محمّد رضا طاهائى از علماى برجسته و در ميان مردم مورد احترام و از محبوبيت خاصّى برخوردار بود .\r\nسيّد محمّد طاهائى تحصيلات مقدماتى را در زادگاهش فراگرفت ازآن‌پس به يزد مهاجرت كرد و در اين شهر به كسب علوم و معارف اسلامى پرداخت امّا آنچه بيش از مقام دانشمندى در او ظهور يافت سير در وادى سلوك عرفان و معرفت الى اللّه بود و در اين رهگذر مقام و منزلتى و الا يافت و چندى نيز در كرمان اقامت گزيد و همچنان به رياضيات نفسانى پرداخت و عارفى وارسته و سالكى فرزانه گرديد و از اين روى در شعر تخلّص مجذوب را برگزيد و اشعارش رنگ عرفانى يافت و آنچه سروده است همواره با مضامين عرفانى همراه است .\r\nاستاد محمود شاهرخى شاعر نامور و نيكوپرداز زمانى كه در كرمان به تحصيل علوم قديمه اشتغال داشت درباره سيّد محمّد طاهائى چنين مىگويد : « در كرمان با عارفى روشن‌ضمير از مردم يزد بنام سيّد محمّد متخلّص به مجذوب آشنا شدم و شيفتهء معنويت و صفاى او گرديدم و در معيتش به يزد عزيمت كردم و در منزل او سكنى گزيدم و در مدرسه خان آن شهر به تحصيل پرداختم و پس از چندى به\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nمصاهرت او درآمدم و به علّت ارادت و اخلاصى كه به او يافتم ، جذبه را در شعرم از تخلّص مجذوب او برگرفتم و از اين رهگذر پيوند معنوى خود را با آن عارف وارسته و فرزانه استوار گردانيدم .\r\nمجذوب شاعرى عارف‌پيشه و نيكوپرداز بود و در سرودن انواع شعر ، طبعش به غزل‌سرائى و مثنوىسرايى بيشتر راغب بود و دوبيتىهاى عارفانه او از لطف خاصّى برخوردار است .\r\nسيد محمد طاهائى در سال 1331 زادگاه خود شهر يزد را ترك و به تهران مهاجرت كرد و در اين شهر رحل اقامت افكند و تا پايان عمر در اين شهر بزيست سرانجام در سال 1363 چشم از جهان فروبست و در بهشت زهراى تهران به خاك سپرده شد .\r\nديوان اشعار مجذوب در سال 1352 به اهتمام و با مقدمهء استاد محمود شاهرخى ( داماد ) او تحت عنوان « جلوهء محبوب » طبع و نشر گرديد قبل از اينكه ديوان مجذوب وسيلهء جناب شاهرخى به دستم رسد نمونه‌هائى از آثار او را فاضل ارجمند محمد كارگر شوركى در اختيارم گذاشت بايد از اين دو بزرگواران سپاسگزارى كنم .\r\n\r\nعاشق پاك‌باز\r\n بود شاهى بىنياز از ملك و جاه * داشت فرزندى نكو صورت چو ماه\r\nوصف زيبائيش نتوانم نمود * چون بدان خوبى بعالم كس نبود\r\nهركه ديدى آن بحر حسن و كان جود * غرق خون گرديد و دل كند از وجود\r\nهركه رويش ديد دل از دست داد * وز پى ايثار جان بر كف نهاد\r\nهرچه در وصفش بگويم بيش بود * خسته عشقش ، بسى دل‌ريش بود\r\nشد گدائى عاشق آن ماه‌رو * شد ز رنج عشق لاغر همچو مو\r\nحالتش ار پرسى ، چه گويم بود چون * بودش از عشق پسر دل غرق خون\r\nمى نخوردى و نخفتى آن گدا * شمع‌سان مىكاست جانش در بلا \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n شه شنيد اين ، گفت بر دارش كشيد * در ميان خون تن زارش كشيد\r\nلاجرم بردند بر دارش كنند * وز غم هستى سبك‌بارش كنند\r\nپس ببردندش بپاى دار زود * هيچ‌كس آگه نه از سوداش بود\r\nخواست رخصت از وزير پاكباز * آن گدا تا آنكه بگذارد نماز\r\nاذن دادش آن وزير نيكخواه * تا كه بگذارد نماز آن بىگناه\r\nدر ميان سجده گفت اى دادگر * حاجتم را كن روا بار دگر\r\nكن نصيبم روى آن بدر منير * بار ديگر كن كرم دستم بگير\r\nحاجت خود چون ز حق درخواست كرد * حق‌تعالى كار او را راست كرد\r\nشد به نزد شه وزير و باز گفت * حال آن درويش و آن راز نهفت\r\nرحم كرد آن شاه بر جان فقير * گفت بخشيدم ورا جرمش مگير\r\nبعد از آن شه گفت با فرزند خويش * رو بپرس احوال آن درويش ريش\r\nپس برفت آن يوسف صاحب‌جمال * نزد آن درويش تا پرسدش حال\r\nديد از شادى روانش مىرود * خون دل از ديدگانش مىرود\r\nپس گرفت از مهر بر دامان سرش * پاك از خون كرد چشمان ترش\r\nچشم بگشود آن گدا شه‌زاده ديد * از دل پردرد آهى بركشيد\r\nهِشت سر بر پاى آن بدر منير * داد جان آن عاشق روشن ضمير\r\nدر ره معشوق ترك جان نمود * سوخت اندر آتش او همچو عود\r\nطالبان دوست در ملك جهان * در ره جانان چنين بازند جان\r\nمرد عشقى گر تو ترك خويش كن * خويش را يك‌بارگى بىخويش كن\r\nتا تو جان را در نبازى در رهش * كى توانى ديد روى چون مهش\r\nتا تو با خود هستى اى نور بصر * كى توانى يافت از جانان خبر\r\nهركه فانى در ره جانان شود * و اصل آن بحر بىپايان شود\r\nهركه فانى در هواى يار شد * او مقيم خلوت دلدار شد \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n هركه فانى گردد او باقى بود * بىمى او مست رخ ساقى بود\r\nجهد كن « مجذوب » و هستى را بباز * بعد از آن شو غوطه‌زن در بحر راز \r\n\r\nترك دنيا\r\n اى يار سنگدل دلم از غصه خون مكن * سيلاب خون ز چشم خرابم برون مكن\r\nدل را سپرده‌ام به تو تا شاد سازيش * ما را بسوى وادى غم رهنمون مكن\r\nشهرت گرفته در همه عالم جنون من * زين بيشم از فراق اسير جنون مكن\r\nجانم ز درد دوريت اى گل‌عذار سوخت * رحمى نما بحالم و دردم فزون مكن\r\nهرچند مستحق عذابم من حزين * كردى تو بىحساب عذابم كنون مكن\r\n« مجذوب » كس نديده ز دنيا بجز جفا * مردى اگر تو روى بدنياى دون مكن \r\n\r\nآشفته‌حالى\r\n من پريشم چو سر زلف تو اى مونس جان * مىخورم خون دل از هجر تو اى سرو روان\r\nنظرى كن به من خسته كه رفتم از دست * بنوازى گرم از لطف تو را گو چه زيان\r\nمن چه گويم كه تو در حسن و ملاحت چونى * زان كه از هرچه نكوئى است تو هستى به از آن\r\nمىكشم از دل پردرد من آهى جانسوز * دلبرا كن حذر از آه من سوخته‌جان\r\nنه من شيفته از عشق تو جانم بلب است * صد چو من عاشق دل‌سوخته دارى بجهان\r\nحال « مجذوب » ز گيسوى تو آشفته‌تر است * لطف كن بر من و زين وضع پريشم برهان \r\n\r\nتجلى عشق\r\n بشر حافى آن عزيز وقت خويش * آنكه او را عشق بدآئين و كيش\r\nگفت در بغداد ديدم عاشقى * وه چه عاشق در محبت لايقى\r\nداشت از عشقى بدل چون لاله داغ * روز و شب مىسوخت جانش چون چراغ\r\nبود آن مسكين پريشان حال و زار * از غم معشوق بىصبر و قرار \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n آنكه او مطلوب آن دلداده بود * سروبالا مهوشى شهزاده بود\r\nچونكه كار عشق او بالا گرفت * كشتنش در خاطر شه جا گرفت\r\nگفت آوردند او را خوار و زار * پس زدندش تازيانه يك‌هزار\r\nبرنياورد آه آن عاشق ز دل * چونكه بود از آتش دل مشتعل\r\nبعد از آن بردند زندانش كنند * زجر و آزار فراوانش كنند\r\nدر بر او رفتم و گفتم مها * آه از دل برنياوردى چرا\r\nگفت چون دلدارم اندر جمع بود * زو وجودم مشتعل چون شمع بود\r\nمحو ديدارش بدم از خود برى * گر بدين اسرار بارى پى برى\r\nگفتمش معشوق اصلى را اگر * بازبينى چون كنى اى باهنر\r\nنعره‌اى زد جانش از تن شد برون * باز شد كانا اليه راجعون\r\nحال عاشق اين بود اى مرد كار * اين‌چنين عشقى اگر دارى بيار\r\nسيد « مجذوب » آگه نيستى * پس مزن دم بىسبب از نيستى \r\n\r\nحديث عشق\r\n اى گل‌عذار سيم‌تن اى سرو بوستان * هستى چرا تو با من دلخسته سرگران\r\nيكدم بيا و از سر مهر اى مه عزيز * بنشين كنار عاشق رنجور ناتوان\r\nاى مهر تابناك‌نما ذره پرورى * جانم فداى جان تو اى جان عاشقان\r\nگر عاشقى ز غصه بميرد تو را چه غم * دارى هزار عاشق بىنام و بىنشان\r\nهرچند عاشقان تو اى دوست بىحدند * اما چو من كسى بوفا نيست در جهان\r\nمجنون نداشت همچو تو « مجذوب » شور عشق * ليكن حديث عشق چه دانند بيدلان \r\n\r\nتوتياى بينش\r\n اى نخل نورسيده و سرو روان من * بادا فداى جان عزيز تو جان من\r\nدر حيرتم كه وصف كمال تو چون كنم * لال است در ثناى تو باللّه زبان من \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n باشد غبار راه تو كحل البصر مرا * زين توتياست روشنى ديدگان من\r\nاين فخر بس بود كه مرا چون تو سروريست * اى اصل شادى و غم و سود و زيان من\r\nهرگه ز شمع عارض تو ياد مىكنم * افتد شرار غم بدل ناتوان من\r\nدرديست در دلم كه نه بتوانمش نهفت * بر عشق پرده در شده اشك روان من\r\n« مجذوب » كو بكوى تو ناكام جان سپرد * جرمش چه بود اى بت نامهربان من \r\n\r\nدوبيتىها\r\n در آن روزى كه نه درد و الم بود * نه روز و شب نه شادى و نه غم بود\r\nنصيب ما همه دادند محنت * بروز قسمت آن هم كاش كم بود \r\n* * *\r\n دلى دارم كه درمانش نباشد * سرى دارم كه سامانش نباشد\r\nشبى دارم كه صبحش ناپديد است * رهى دارم كه پايانش نباشد \r\n* * *\r\n دو صد بارم اگر در خون كشانى * بجاى شهد اگر زهرم چشانى\r\nكه من دل از تو دلبر برنگيرم * گرم چون عود بر آتش نشانى \r\n* * *\r\n محبت را چهار القاب ميدان * هوى و حب و ود و عشق هست آن\r\nچگونه شرح هريك بازگويم * كه نبود اين سخن را حد و پايان \r\n* * *\r\n نصيب عاشقان جز درد نبود * جز اشك گرم و آه سرد نبود\r\nولى بايد بدانيد اى عزيزان * كه هركس نيست عاشق مرد نبود \r\n* * *\r\n سروشى خواند در گوش من اين راز * كه اى دربند خشم و شهوت و آز\r\nدمى بيدار شو از خواب غفلت * غنودى عمرى اندر بستر ناز \r\n* * *\r\n من آن درمانده اندر كار خويشم * كه هرروزى بتر از روز پيشم \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n بگلزار ار نهم پا خار گردد * تمام نوش عالم گشته نيشم \r\n* * *\r\n الهى هيچ‌كس حيران مگردان * به كار خويش سرگردان مگردان\r\nكسى را چون من بيچاره در دهر * دچار درد بىدرمان مگردان \r\n* * *\r\n شبى با دل بگفتم محرمانه * كه اى همدردم اى يار يگانه\r\nچرا اين‌گونه محزون و غمينى * بگفت از دست خوبان زمانه \r\n* * *\r\n بتا در خواب و بيدارى تو بينم * بمستى و به هوشيارى تو بينم\r\nنمىگردى تو آنى از نظر دور * بشادى و گرفتارى تو بينم \r\n* * *\r\n دلم مىخواست روى يار بيند * رخ زيباى آن دلدار بيند\r\nسراپا گشت ديده تا تواند * جمال آن بت عيار بيند \r\n* * *\r\n دل من طالب ديدار ياره * چو زلف يار دائم بىقراره\r\nبود هر درد را درمانى آخر * دل مسكين ما درمان نداره \r\n* * *\r\n دلا معشوق آمد ديده وا كن * ز جا برخيز و غوغائى به پا كن\r\nبمردم عشق‌بازى را بياموز * فداكن خويش را يعنى چو ما كن \r\n* * *\r\n خوشا آن دم كه يار از در درآيد * چو جان آن نازنين اندر برآيد\r\nولى دانم كه آن خورشيد تابان * درآيد چون ، روان از تن برآيد \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n\r\nمجرّد ( 1315 )\r\nغلامعلى مهديخانى ، با بهره‌گيرى از تخلّص « مجرّد » در شعر خود ، فرزند حاج بابا ، در يكم فروردين‌ماه سال 1315 شمسى در خانواده‌اى مذهبى و متديّن در شهرستان اراك قدم به عالم هستى گذاشت . پدرش در كسوت تجارت فرش بود و مادرش از سادات حسينى انجدان اراك .\r\nمهديخانى قريحهء شاعرى را از اجداد مادرىاش به ارث برده و از اين موهبت برخوردار شده و از هفده‌سالگى نيز به سرودن شعر پرداخته است .\r\nمهديخانى تحصيلات ابتدايى و متوسّطه را در زادگاهش به پايان رسانيد و پس از انجام خدمت نظام از حرفهء پدرى چشم پوشيد و با گذراندن دورهء بهداشت و درمان به استخدام وزارت بهدارى درآمد و در آبان‌ماه سال 1342 به بوشهر منتقل گرديد و در آن شهر به خدمت اشتغال ورزيد و در همان‌جا با خانواده‌اى شيرازى آشنايى يافت و پيوند زناشويى بست و ثمرهء اين وصلت سه دختر و يك پسر گرديد و پس از پنجاه سال اقامت در بوشهر به شيراز مهاجرت كرد و در اين شهر رحل اقامت افكند .\r\nمجرّد در شيراز به عضويّت انجمن‌هاى ادبى آن شهر درآمد و از اساتيد فنّ كسب فيض كرد و اكنون نيز عضو رسمى انجمن ادبى شاعران انقلاب اسلامى استان فارس است . وى از شعراى متقدّم به آثار شيخ مصلح الدّين سعدى و محمّد ابراهيم عراقى و صائب تبريزى ، و از ميان معاصران به آثار اميرى فيروزكوهى و رهى معيّرى علاقه و\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nدلبستگى خاصّ دارد .\r\nمهديخانى علاوه بر هنر شعر به هنر خوشنويسى و نقّاشى نيز تسلّط دارد و دو تن از دختران او به زيور اين هنر آراسته‌اند .\r\n\r\nغزل چكاوك\r\n بخوان چكاوك عاشق ! بهار منتظر است * صداى سرخ تو را سبزه‌زار منتظر است\r\nو سرخ سرخ در آبىترين سپهر سحر * بخوان ، كه عاشق چشم انتظار منتظر است\r\nپرنده‌هاى مهاجر ز كوچ خسته شدند * بمان ، كه جفت تو هم بىقرار منتظر است\r\nبيا پرندهء صحرانشين به خلوت باغ * ببين كه سهره چه ديوانه‌وار منتظر است\r\nبيا برون ز بدن كُن حرارت جاليز * خنك نسيم و روان جويبار منتظر است\r\nحرير نقره‌اى نرم‌تن ، به بركه بشوى * عقيق چشم تو را چشمه‌سار منتظر است\r\nچه سرنوشت قريبيست قصّهء من و تو * تو را خزان و مرا روزگار منتظر است\r\nتو را شبانه به عريان صنوبر آويزند * بخوان ترانهء آخر ، كه دار منتظر است\r\nو من پس از تو غزل اين‌چنين كنم آغاز * بخوان چكاوك عاشق ! بهار منتظر است \r\n\r\nغزل چلچله\r\n به شانه چلچله دست نسيم را حسّ كرد * كنار كوچهء شب‌بو شميم را حسّ كرد\r\nزد آشيانه بر آن تيركوب سقف كهن * دوباره خاطره‌هاى قديم را حسّ كرد\r\nچو موج زلزلهء خانمان براندازى * تنش به لرزه درآورد و بيم را حسّ كرد\r\nكنار قمرى پيرى كشيد بستر خويش * درون‌گرا شد و عقل سليم را حسّ كرد\r\nتو هم كنار من اى گل بمان كه چلچله‌ات * به جان طراوت باغ نعيم را حسّ كرد\r\nغريبه گاه به از دوست چون‌كه چلچله‌اى * زمان مردن يك يا كريم را حسّ كرد\r\nبيا من و تو غريبانه زندگى نكنيم * كجاى نقطه مگر پشت جيم را حسّ كرد \r\n\r\n","description":"","footnote":"","page_name":" 665 ","page_number":665},
  {"content":"\r\n\r\n\r\nميلاد گل\r\n خدا ناظر ، محمّد نور ، علىّ منظور و همسر گل * جهان لرزيد با پيدايش زهراى اطهر گل\r\nشب ميلاد بانوى گل است امشب سرايم گل * مركّب گل ، قلم گل ، چامه گل ، اوراق دفتر گل\r\nبر اوصاف تو محبوب پيمبر مانده‌ام حيران * كه ظاهر مىشوى يك‌بار نور و بار ديگر گل\r\nخط تو گرد روى نازنين چون گرد گل سبزه * قد تو زير زلف عنبرين چون بر صنوبر گل\r\nتو با آن خال زيبا ، فاطمه ، ما فوق گل‌هايى * كجا بىخال گردد با تو زيبايى برابر گل ؟\r\nبه وام از عطر اخلاق خوشت مديون گل عالم * اگر نازد به خويش آن‌گونه با بوى معطّر گل\r\nجواهر دادىاش از نهر زمزم گوهر از كوثر * كه جامه كرده مرواريدى و گردن پر از زرگل\r\nعرق بنشسته از شوق تماشاى تو بر گل‌ها * نباشد مثل و مانند تو گل ، اين كرده باور گل\r\nمگر خشكد عرق از گل ، به لطف آفتاب تو * و گرنه پيرهن دارد ز خجلت روز و شب ترگل\r\nكمى افزون به جام غنچه رفته زعفران‌تر * كه از شوق تماشاى تو مىخندد مكرّر گل\r\nتو را در هر قدم ريزد گلاب از چاك پيراهن * ندارد چون سپندى تا بيفشاند به مجمر گل\r\nهمان دستى تو را بين در و ديوار شد ياور * كه روزى بر خليلش كرد كوه سرخ آذر گل\r\nتو را نيمى ز رخ نيلى شد از تاب‌وتب سيلى * نگردد سرخ سير الّا به دست باد صَرصَر گل\r\nتو اى گل‌زاده گل‌پروردهء باغ نبوت را * حسينت گل ، حسن گل ، مثل مادر زوج دختر گل\r\nوجود يازده گل از تو فخر عالم و آدم * گل از گل مىشود پيدا تو گل هستى و حيدر گل\r\nتويى بانوى آن مردى كه عطرآگين از او مسجد * به زير پاى او سجّاده گل ، محراب و منبر گل\r\nتويى از هر طرف آل عبا را مركز پرگار * تويى امّ ابيها ، اى به چشمان پيمبر گل\r\nو اين ابيات شيرين را پذيرا از « مجرّد » شو * قصورى هم به وصفت شد اگر از پاى تا سر گل \r\n\r\nچشم و گوش و عقل\r\n زاييده بود مادر اگر كور و كر مرا * نه گوش در عذاب بود و نه چشمان تر مرا\r\nشكر خدا كنم كه بود سالم اين دو عضو * گرچه ز دست اين دو بود خون جگر مرا\r\nهنگام حرف تلخ دوپهلوى مردمان * آيد ز راه گوش به دل نيشتر مرا \r\n\r\n","description":"","footnote":"","page_name":" 666 ","page_number":666},
  {"content":"\r\n\r\n با پنبه راه گوش توان بيش و كم گرفت * بر كار زشت خلق چه گيرد بصر مرا\r\nوقتى ز دست اين دو نكردم شكايتى * عقل سليم رنجه كند بيشتر مرا \r\n\r\nنيامدى\r\n ديشب چرا ستارهء زيبا ، نيامدى ؟ * شد حلقه چشم من به در ، امّا نيامدى\r\nخون شد جگر مرا به شب بىسپيده باز * اى صبح روشن شب يلدا نيامدى\r\nپروين و زهره جاى تو را پر نمىنمود * بگذاشتى مرا ز چه تنها نيامدى\r\nگاهى به سايه روشن تو بود خوش دلم * ديشب كنار پنجره گويا نيامدى\r\nگل كرده بود باغ غزل نيمه‌هاى شب * افسوس اى غزال غزل‌ها نيامدى\r\nعشق من و تو حال معمّاى مبهميست * با من براى حل معمّا نيامدى\r\nبودم اسير دامن پرسنگ كودكان * مجنون خويش را به تماشا نيامدى\r\nتنها من و تمسخر جمعى كه رهگذر * نامهربان تو هم كه به آنجا نيامدى\r\nنفروشىام به مردم بىذوق و بىهنر * جز بر مراد من كه به دنيا نيامدى\r\nگاهى تو سر زدى به « مجرّد » به ريشخند * با ميل خود براى دل ما نيامدى \r\n\r\nمهتاب\r\n ياد آن شب ، شب مهتاب ، تماشايى بود * جاده پوشيده ز سيماب ، تماشايى بود\r\nبركه را پنجهء تلنگر مىزد * بازى بركه و مهتاب تماشايى بود\r\nآسمان دختركانش همه تا بركه كشيد * ماه در حاشيهء آب تماشايى بود\r\nتكيه‌گاهم به سپيدار و ، تو بر شانهء من * رفتى از شور غزل خواب تماشايى بود\r\nخيره گاهى به تو مىبودم و گاهى بر ماه * شب ، تماشاى دو شب‌تاب تماشايى بود\r\nحرف دل با تو در آن خلوت شب گل مىكرد * باغ نجواى دو بىتاب تماشايى بود\r\nبيخ گوش تو « مجرّد » مگر آن شب چه سرود * كه تو را چهرهء شاداب تماشايى بود \r\n\r\n","description":"","footnote":"","page_name":" 667 ","page_number":667},
  {"content":"\r\n\r\n\r\nگلى به ظرف بلور\r\n جان مىكند اگر دل زنده به گور من * دور از تو مانده ماهى بيرون ز تور من\r\nبا ياد رنگ و بوى تو سنگ صبور بود * عمرى تپيد اگر كه دل ناصبور من\r\nديگر چگونه باورم آيد كه مىزنى * يك ضربه هم به تار دل پر ز شور من ؟\r\nتا آمدم به قلّه شدى ماه در محاق * بودم پلنگ كوه و شكستى غرور من\r\nتصوير خود چگونه ببينم درون آه * بىتو به تيره آينه دنياى نور من\r\nسردى هنوز اگر ، دل من گُر گرفته است * بنشين كنار آتش گرم تنور من\r\nياد تو را به خاطر من زنده مىكند * پروردى آن گلى كه به ظرف بلور من\r\nفردا بخوان به ياد من و عشق من رفيق * رنگين به خون دل غزلم بىحضور من \r\n\r\nخيابان و كوچه‌هايش\r\n خيابان مىشناسد كوچه‌هايش را و ما را نه * شكم‌هاى تهى از نان و پژواك صدا را نه\r\nخيابان چون تو دارد چشم ظاهربين ، عزيز من * پذيراتر مه‌پوشان را شود ، يك‌لاقبا را نه\r\nخيابان مثل تو رسم غريبه‌پرورى دارد * به سر جا مىدهد ناآشنا را ، آشنا را نه\r\nدل من پاى قنديل امشب از مرگ تو مىگويم * چگونه مردنت را زندگى اغنيا را نه\r\nكنار كوچه مىميرد شبى صدها دل كوچك * دهل‌كوبان عروسى را دهل‌كوب و عزا را نه\r\nعجب شهرى ، عجب خاكى ، عجب مردان ناپاكى ! * نمىگويم شما شب‌زنده‌داران را ، شما را نه\r\nاز آن‌هايى كه بىدردند ، از آن مردان كه نامردند * اگر گفتم و خواهم گفت ، مردان خدا را نه\r\nدلم شد رنجه از دست شما ياران توخالى * ندارم چشم ديدن مردم پرمدّعا را نه\r\nملولم از شما همشهريان حافظ و سعدى * نمىگويم شما را ، شاعران باصفا را نه\r\nمن از شهر شما گفتم و ديگر بار هم گويم * خيابان مىشناسد كوچه‌هايش را و ما را نه \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n\r\nمادر\r\n مِفرغ به همنشينى زر ، زر نمىشود * ساييده سنگ خاره كه گوهر نمىشود\r\nحَنظَل اگر كه غوطه به جام شكر زند * تلخ است و اين بجاست كه شكّر نمىشود\r\nاز ناف آهوان ختن آيد اين عمل * هر خون به نافه مشك معطّر نمىشود\r\nهر خوب دايه مىشود ، امّا به روزگار * هر دايه خوب‌تر كه ز مادر نمىشود\r\nصد بار اگر كه طفل كند كار ناصواب * يك وهله اين عزيز مكدّر نمىشود\r\nاز ياد خود برد مگر او نور چشم خويش * ما را چنين قضيه كه باور نمىشود\r\nزاييده اين پدر شده روزى ز مادرى * بىشير ماده خلقت يك نر نمىشود\r\nهر مادرى نكوست « مجرّد » به جاى خويش * امّا يكى چو دخت پيمبر نمىشود\r\nشيرين‌تر از تو مادر خوبم نديده‌ام * گو اين مهم كه راست كه باور نمىشود \r\n\r\nرضاى تو\r\n طاعت ز تو با اميدِ رضوان نكنم * از وحشتِ نارِ سرخِ سوزان نكنم\r\nصد بار اگر بميرم و زنده شوم * آن را كه رضاى توست جز آن نكنم \r\n\r\nآيهء سبز\r\n بر تارك سرو شير مردان سپاه * ديديم به چشم خويش هر شام و پگاه\r\nبا سرخ نوشته بود اين آيه به سبز * « لا حَولَ وَ لا قُوَّةَ الّا بِاللّه » \r\n\r\nبلنداى تو\r\n بلنداى تو را كرديم تمثيل * به سروى زير گل زنبيل زنبيل\r\nچنين حُسنى كجا گنجد به اين وزن * مفاعيلٌ مفاعيلٌ مفاعيل \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n\r\nمجلسى ( 1315 )\r\nسيّد مهدى موسوى ، فرزند اسد اللّه ، كه در شعر « مجلسى » تخلّص مىكند ، در سال 1315 هجرى شمسى در شهر همدان قدم به عرصهء حيات گذاشت . تحصيلات مقدّماتى را در زادگاهش به پايان رسانيد و براى امرار معاش ترك تحصيل كرد و به شغل آزاد روى آورد . وى در اين‌باره مىگويد : « اگر خود موفّق به ادامهء تحصيل نشدم ، امّا كوشيدم فرزندانم با زمان پيش روند و از تحصيل كافى بهره‌مند شوند . »\r\nموسوى از آغاز جوانى چون داراى قريحه و ذوق و استعداد شاعرى بود از مطالعهء دواوين شعراى متقدّم غافل نماند و هم با شركت در انجمن‌هاى ادبى شهر خود و استفاده از محضر ارباب شعر و ادب به شكوفايى شعر خود كوشيد . وى برادر سيّد على مجنون از شعراى نامور در گذشتهء همدان مىباشد .\r\nمجلسى در حال حاضر عضو انجمن ادبى بو على مىباشد و در انواع شعر طبع‌آزمايى مىكند ؛ به‌خصوص در سرودن اشعار به گويش همدانى نيز مهارت دارد . ديوان اشعارش بيشتر شامل مدايح و مراثى اهل بيت عصمت و طهارت عليهم السّلام مىباشد و نمونه‌هاى زير از نظم اوست :\r\n\r\nكتاب عمر\r\n اى دل نكرده‌اى نظرى در كتاب عمر * تا بنگرى گذشت زمان و شتاب عمر \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n پيرى رسيد و از گل باغ جوانىات * بگرفته باغبانِ طبيعت ، گلاب عمر\r\nديگر حديث فصل جوانى تو را چه سود * گر شد به روز و شب به تغافل شباب عمر\r\nكردم نظر بر آينه ، موى سپيد گفت : * بر بام زندگى بنگر آفتاب عمر\r\nخم شد به باغ زندگىام نخل آرزو * از بانگ « ارجِعى » كه نمايد خطاب عمر\r\nافتاده‌ام چو كوه گران‌بار غم ز پاى * از كثرت گنه ، كه مرا شد عذاب عمر\r\nدارم اميد خضر عمل در ثواب راه * ز آن نقش دل‌فريب جهان و سراب عمر\r\nيا ربّ ! به خجلتم ، تو به لطف عميم بخش * ز آن طاعتى كه شد به ريا در حساب عمر\r\nگفتم به « مجلسى » كه گذشت عمر و اى دريغ * شيرازه‌اى نبسته دگر در كتاب عمر \r\n\r\nافسانهء زندگى\r\n عاشقان را نبود راه به ميخانه دگر * سخن از ساقى و ساغر شده افسانه دگر\r\nبه چمن بلبل شوريده ندارد غوغا * لب فروبسته و با گُل شده بيگانه دگر\r\nبه محافل ندهد روشنى شمع ، صفا * جان‌نثارى نبود شيوهء پروانه دگر\r\nرخ دلبر نزند طعنه به رخسارهء ماه * يا نوازش نكند گيسوى او شانه دگر\r\nنغمهء مرغ شباهنگ نيايد شب راز * عارفان را چه شد آن نعرهء مستانه دگر ؟\r\nمرهم مهر و وفا نيست به زخم دل كس * هادى ره نشود استن حنّانه دگر\r\nدل ويرانه بود جايگه عشق بُتان * نزند حلقه كسى بر درِ ويرانه دگر\r\nگشت منسوخ چرا عاطفت و يكرنگى ؟ * همرهان را چه شد آن همّت مردانه دگر ؟\r\nنزند پنجه بر آن دل كه بود منكر عشق * « مجلسى » شعر تو و پند حكيمانه دگر \r\n\r\nوادى محبّت\r\n بيا به راه محبّت كمى قدم بزنيم * سخن ز جور و جفاى زمانه كم بزنيم\r\nز همرهان طريقت دگر جدا نشويم * به اوج عاطفهء عاشقى عَلَم بزنيم\r\nز دست ساقى ميخانه جام مىگيريم * شرر به پيكر رنج و اساس غم بزنيم \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n حديث ما و منى گر كند تُنُك طرفى * به روى صفحهء پندار او قلم بزنيم\r\nبر آنكه مىشكند جام صافى دل ما * سخن ز مردمى و حرمت حرم بزنيم\r\nبه مكتبى كه از آن بوى معرفت خيزد * خطا بود به طريقى دگر قدم بزنيم\r\nسزاى چو من و تو نيست در طريقت عشق * حضور پير معانى دم از دِرَم بزنيم\r\nبه طوف كعبهء جانان چه غم كه سر بدهيم * چو دست ردّ به سر و سينهء صنم بزنيم\r\nكنون كه « مجلسى » خواهى صلاى عشق دهى * بيا و پاى كرم را به جام جم بزنيم \r\n\r\nدولت عشق\r\n دولت وصل تو را يافته‌ام * يك جهان عشق و صفا يافته‌ام\r\nزنگ آيينه دل كردم دور * تا در او نور خدا يافته‌ام\r\nدر ره ديدن دلبر ، دل خود * فارغ از چون و چرا يافته‌ام\r\nدست بر دامن جانانه زدم * رمز تسبيح و دعا يافته‌ام\r\nمى ز ميناى محبّت ، ساقى ! * در كف لطف شما يافته‌ام\r\nپاس ويرانهء دل خواهم داد * كه در او گنج ولا يافته‌ام\r\nبهر زخم دل شيدايى خود * به كه گويم كه دوا يافته‌ام\r\nمحرمِ رازِ مگو نيست كه من * دل خالى ز هوا يافته‌ام\r\n« مجلسى » ام كه ز ميخانهء عشق * اين‌چنين شور و نوا يافته‌ام \r\n\r\nيا علىّ مدد !\r\n تو نور وحى داورى ، يا آنكه بالاتر ، علىّ * تو مُظهرى يا مَظهرى ، يا آنكه بالاتر ، علىّ\r\nموجود را تو واجبى ، يا آنكه ممكن در وجود * بر رطب و يا بس ، مثمرى ، يا آنكه بالاتر ، علىّ \r\n\r\n","description":"","footnote":"","page_name":" 672 ","page_number":672},
  {"content":"\r\n\r\n تو خانه‌زاد كعبه‌اى ، يا بانى آن خانه‌اى * در امر هستى ناظرى ، يا آنكه بالاتر ، علىّ\r\nتو شاهكار خلقتى ، يا روح‌بخش و آيتى * از جمله اشيا برترى ، يا آنكه بالاتر ، علىّ\r\nمرآت ذات ايزدى ، يا بر صفاتش مظهرى * برگو تو انسى يا پرى ؟ يا آنكه بالاتر ، علىّ\r\nدر عالم ذَر بوده‌اى ، محرم به قرب كبريا * تو اعظمى ، تو اكبرى ، يا آنكه بالاتر ، علىّ\r\nدر جسم پاك بوالبشر ، روح مطهّر بوده‌اى * يا از فضيلت‌پيكرى ، يا آنكه بالاتر ، علىّ\r\nتو ناجى نوح نبىّ ، از رنج توفان بوده‌اى * يا فُلك او را لنگرى ، يا آنكه بالاتر ، علىّ\r\nبودى دليل و رهنما ، بهر خليل بت‌شكن * آن گلشنِ از آذرى ، يا آنكه بالاتر ، علىّ\r\nاز بهر موسى بوده‌اى در طور سينا آن شجر * يا دافع هر ساحرى ، يا آنكه بالاتر ، علىّ\r\nعيسى به چرخ چهارمين ، محو لقاى تو بود * بر تارك او افسرى ، يا آنكه بالاتر ، علىّ\r\nدر يارى دين خدا ، بودى تو يار مصطفى * تو سروران را سرورى ، يا آنكه بالاتر ، علىّ\r\nپيرى ، مرادى ، مرشدى ؛ قطبى ، حكيمى ، عارفى * خود دلربا و دلبرى ، يا آنكه بالاتر ، علىّ \r\n\r\n","description":"","footnote":"","page_name":" 673 ","page_number":673},
  {"content":"\r\n\r\n شيثى ، شعيبى ، صالحى ؛ خضرى ، عزيزى ، يوسفى * يا يونس دين‌پرورى ، يا آنكه بالاتر ، علىّ\r\nبر زخم ايّوبى دوا ، يا پير كنعان را نوا * تو حيدرى ، تو صفدرى ، يا آنكه بالاتر ، علىّ\r\nاز « لا فَتى الّا عَلِىّ لا سَيفَ الّا ذُو الفَقار » * تو زينت هر دفترى ، يا آنكه بالاتر ، علىّ\r\nتو « عَلَّم الاسما » ستى ، يا رمز « طا » و « ها » ستى * شهر فضيلت را درى ، يا آنكه بالاتر ، علىّ\r\nبر نُه رواق و هفت بام ، بر سه موالى چهار مام * فرمانده ز امر داورى ، يا آنكه بالاتر ، علىّ\r\nبا وحدت و كثرت تويى ، در « لا » و « الّا » رهبرم * در حكم حقّ پيغمبرى ، يا آنكه بالاتر ، علىّ\r\nدر محفل دُردى كشان ، مقصود هر دلداده‌اى * يا آنكه مى در ساغرى ، يا آنكه بالاتر ، علىّ\r\nكفر است بر اهل ولا ، دور از خد گردانمت * حقّ را هميشه ياورى ، يا آنكه بالاتر ، علىّ\r\nهر عارفى هر سالكى ، در   « هَلْ أَتى »   جويد تو را * يا خود دليل ديگرى ، يا آنكه بالاتر ، علىّ\r\nاز نور رويت جلوه‌گر ، باشد مه و خور در سما * يا آنكه خود روشنگرى ، يا آنكه بالاتر ، علىّ\r\nبا آنكه صهر احمدى ، باب بشير و شُبرى * زوج بتول اطهرى ، يا آنكه بالاتر ، علىّ \r\n\r\n","description":"","footnote":"","page_name":" 674 ","page_number":674},
  {"content":"\r\n\r\n حلّال مشكل‌ها تويى ، آرامش دل‌ها تويى * هر بينوا را ناصرى ، يا آنكه بالاتر ، علىّ\r\nشأن تو نبود از كرم ، بخشى به سائل خاتمى * شافع به روز محشرى ، يا آنكه بالاتر ، علىّ\r\nمرغ بيان « مجلسى » از عشق رويت پر زند * تا بر سرير شاعرى ، يا آنكه بالاتر ، علىّ \r\n\r\nمين غزل امام خمينى ( ره ) شوق ديدار\r\n تا به وادى طلب واقف اسرار شدم * آشنا با غم دل جانب خمّار شدم\r\nديدم آن طلعت زيبا و ز رفتار شدم * « من به خال لبت اى دوست گرفتار شدم\r\nچشم بيمار تو را ديدم و بيمار شدم » * بر سر بام خرابات چو بيرق بزدم\r\nپاى همّت به سر گنبد ازرق بزدم * بادهء عشق تو از جام مروّق بزدم\r\n« فارغ از خود شدم و كوس انا الحقّ بزدم * همچو منصور خريدارِ سرِ دار شدم »\r\nمنم آن عاشق دل‌سوختهء خون‌جگرى * همچو مرغى كه از او مانده به‌جا مشت پرى\r\nگويمت خواهى اگر پى به غم دل ببرى * « غم دلدار فكنده‌ست به جانم شررى\r\nكه به جان آمدم و شهرهء بازار شدم » * من كه بودم به ره عشق بتان نوآموز\r\nمسجد و مدرسه رفتم كه كنم حلّ رموز \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n حلّ نشد مشكل اين نكتهء سربسته هنوز * « درِ ميخانه گشاييد به رويم شب و روز\r\nكه من از مسجد و از مدرسه بيزار شدم » * شوق ديدار رُخت ، طبع گهربارم داد\r\nدر طريقت ز وفا ديدهء بيدارم داد * خبر از وسوسه و فتنهء اغيارم داد\r\n« واعظ شهر كه از پند خود آزارم داد * از دم رند مىآلوده مددكار شدم »\r\nمدّتى دور ز ميخانه چو مسكن كردم * چه زيان‌ها به هوادارى دل من كردم\r\nتا بديدم به ريا طاعت ذو المنّ كردم * « جامهء زهد و ريا كندم و بر تن كردم\r\nخرقهء پير خراباتى و هشيار شدم » * كافرم گر به ره عشق عنادى بكنم\r\nنه سزاوار در اين مرحله دادى بكنم * به ملامت ندهم گوش و جهادى بكنم\r\n« بگذاريد كه از بتكده يادى بكنم * من كه با دست بُت ميكده بيدار شدم »\r\n« مجلسى » شاعر و همشهرى بابايم من * عاشقى سوخته‌دل ، واله و شيدايم من\r\nغم دل نيست اگر بىكس و تنهايم من * « سرخوش از باده و ميناى تولّايم من »\r\nاز دم پير خمين صاحب گفتار شدم \r\n\r\n","description":"","footnote":"","page_name":" 676 ","page_number":676},
  {"content":"\r\n\r\n\r\nمحبوبه ( 1368 )\r\nمحبوبه كرمانيان در بيست و دوم تيرماه 1368 خورشيدى در احمدآباد اردكان يزد چشم به جهان هستى گشود . پدرش محمّد كرمانيان كشاورزى ساده و زحمتكش است و از نعمت سواد بىبهره امّا نسبت به تحصيل فرزندانش دريغ نورزيده است .\r\nمحبوبه تحصيلات ابتدائى و دورهء راهنمائى را در زادگاهش به پايان رسانيد و در راه دانش‌اندوزى بيشتر تلاش مىكند .\r\nكرمانيان همچون خواهرش مرضيه از دوران تحصيل در راهنمائى سرودن شعر را آغاز كرد و در اين رهگذر از راهنمائىها و ارشاد پيش‌كسوتان شعر بهره مىگيرد و مىكوشد هرچه بيشتر شعرش شكوفاتر شود .\r\n\r\nمادر\r\n بىتو اى آسمان گلرنگم * بىتو من مثل باد بىرنگم\r\nمثل يك برگ بيد در پاييز * كم‌فروغ است ساز و آهنگم\r\nاى كه شبهاى كودكيم از من * خاطرات را به رنج افكندى\r\nلحظه‌اى پيشم از وفا بنشين * از صفايت به من بگو چندى\r\nبر لبانت تلألؤ اميد * مىكند بازتاب بر قلبم\r\nوان نگاه اميدوارت باز * مىكند سوى چشم تو جلبم \r\n\r\n","description":"","footnote":"","page_name":" 677 ","page_number":677},
  {"content":"\r\n\r\n مىشود اصطكاك دستانت * بر سر من نوازشى گيرا\r\nباز آهنگ مهربانى تو * مىشود مثل نغمه‌اى شيوا\r\nباز شب مىشود و چشمانت * خسته و نرم مىشود در خواب\r\nدوست دارم تو را من اى مادر * مادر خوب من ، بخواب بخواب ! \r\n\r\nنشانى\r\n بالاتر از خورشيد ، بالاتر از مهتاب ، * بالاتر از ابر آن ؛ تب كردهء بىتاب ،\r\nسمت غروب مهر ، سمت كمالِ ماه ؛ * ناگاه من بينى « يك جملهء كوتاه : »\r\nدر بىكران‌هايم ، تنهاى تنهايم . * اينجا نه من دور از ، اين كهكشان‌هايم .\r\nحالا كه گشتى خوب از كهكشانها دور * يك توده من بينى يك تودهء كم‌نور .\r\nپشت غبار و مه ، آنجا درى آبى است . * يك حلقه روى در از جنس بىتابيست .\r\nدر را بزن آرام از عشق ، شو سرشار * در اوج شعر و نور ، اينك منم ! اى يار .\r\nاينجا منم اينجا ، سرزنده و بيدار * ديگر مجو من را در چهره‌ام زنهار ! \r\n\r\nيار ديرين\r\n نمىآيى نمىدانم چرا ديگر به بالينم * نمىخواهى مرا ديگر ؟ چرا زيباى شيرينم\r\nاگر من نيستم يك قطره از درياى شيرينم * ولى هستى تو رؤياى بزرگم يار ديرينم\r\nنگو دست از سرم بردار ، من بايد بگويم اين * چرا كه جز تو را در خواب و بيدارى نمىبينم\r\nاگر هنگام بيدارى نمىگويى سخن با من * بيا يك شب به رؤيايم بگو چيزى تو شيرينم\r\nاگرچه روزها تيره اگرچه شام من تارست * به فردايى كه مىآيد به همراه تو خوش‌بينم . \r\n\r\nبهترين\r\n اى كه به ايمان و عدل روحِ تو جان داده بود ، * خشمِ خداوندگار تيغِ تورا زاده بود ! .\r\nاوج نگاه تو را هيچ كبوتر . . . ! نديد . * رنجِ سكوتِ تو را چاه فقط مىشنيد . \r\n\r\n","description":"","footnote":"","page_name":" 678 ","page_number":678},
  {"content":"\r\n\r\n روح تو پربار بود روح تو بسيار بود . * خواب ، زمين و زمان روح تو بيدار بود .\r\nچون‌كه خدا علم خود در دل تو مىنهفت ، * از دو لبت واژه‌ى سبز خدا مىشكفت .\r\nهست خداوند اگر در احدى جلوه‌گر ، * آن تويى اى بهترين از همه نوع بشر .\r\nنوچه‌ى درس تواند جمله رسولان بلى ! * چون‌كه به نزدِ خدا درس تو خواندى على . \r\n\r\nراز چشمان تو\r\nدر گذار از كوچه‌هاى زندگى\r\nگاه من افتم دوباره ياد تو\r\nياد تو بىتاب زيبا و نجيب\r\nياد رفت و آمد چون ياد تو\r\nهمچنان در خاطرات مبهمم\r\nمثل يك موجود مرموزى عجب\r\nنه بدت ديدم نه خوبت نازنين\r\nدوستت دارم ولى من بىسبب\r\nتو كجا در خوابهايم گم شدى\r\nمن كجا بودم چرا غافل شدم\r\nرفتى از دنياى من باطل شدى\r\nيا كه شايد بىتو من باطل شدم\r\nتو شبيه آسمان و آتشى\r\nگرم و بىتاب و عجول و سركشى\r\nهمچنان‌كه چشم دارى بر زمين\r\nدر هوا شايد به حال گردشى\r\nكاش يكدم باز پيدا مىشدى\r\nتا كه لبخند تو را معنا كنم\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nزير چشمى بنگرم روى تو را\r\nراز چشمان تو را پيدا كنم .\r\n\r\nبيا پيشم\r\nپنهان مشو كه پيدايى !\r\nصدات مىآيد\r\nصداى گرم نفسهايت\r\nكه بوى حوصله‌اى بس دراز را دارد .\r\nصداىِ تو زيباست\r\nطنين محكم آن\r\nطنين آبىِ جارى در رگِ اقاقيهاست\r\nتو از قبيله‌ى دريايى\r\nكه حسّ بودن تو\r\nموج مىزند اينجا\r\nو ردّ پاى نگاهت در آينه به روى چهرهء من\r\nدوخته شده انگار\r\nتمام شعرهاى مرا خوانده‌اى تو مىدانم\r\nاز كجا ؟\r\nاز آنجا كه وقتى آنها را خوانده‌اى\r\nاز ياد برده‌اى شايد\r\nكه لبخندت بر روى شعرهايم جا مانده است\r\nهنوز خودت را قايم مىكنى ؟\r\nبيا كه تابلويى هركجا به روى\r\n- از تو خوشم مىآيد -\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nچرا كه مثل من\r\nاز شعرهاى كهنه خوشت مىآيد\r\nو چاى تلخ در دهنت مزه مىكند\r\nبيا اى حس سرگردان و محجوب من\r\nمحبوبهء من ! محبوب من !\r\nبيا تا چشم در چشم هم\r\nشعر بگوييم\r\nشعر من از تو\r\nشعر تو از من\r\nدارى مىروى\r\nبه اين زودى\r\nآخر كجا ؟\r\nحرفم زياد\r\nوقتم كم\r\nتو هم كه بىوفايى دوست ؟ !\r\n\r\n","description":"","footnote":"","page_name":" 681 ","page_number":681},
  {"content":"\r\n\r\n\r\nمحجوب ( 1372 - 1282 )\r\nشعبانعلى شاكر ، متخلّص به « محجوب » ، فرزند حاج حسين ، در سال 1282 هجرى شمسى در همدان چشم به جهان گشود . خواندن و نوشتن را بدون رفتن به مكتب آموخت و خود دربارهء زندگىاش چنين مىگويد : « خواندن و نوشتن را بدون معلّم و مدرسه پيش خود با كمك اين و آن فراگرفتم . سپس به علّت علاقه‌اى كه به تحصيل ادبيّات عرب داشتم ، مدّتى را نزد حاج شيخ مهود مفتّح ( پدر دكتر محمّد مفتح ) به تلمّذ و شاگردى پرداختم . جامع المقدّمات را كه تمام كردم پدر فوت كرد و من درگير مشكلات خانوادگى شدم . به علّت عدم توانايى مالى و نداشتن وقت كافى ، به ناچار دست از تحصيل كشيدم و به كار آزاد پرداختم . امّا از آنجا كه علاقه‌مند به فراگيرى علم و دانش بودم ، در ايّام فراغت با كتاب مأنوس مىشدم . »\r\nشاكر ، پيشه‌اش عطّارى بود و در كنار آن به مدّاحى ائمّهء اطهار عليهم السّلام نيز مىپرداخت . چند جزوه از اشعارش در سال‌هاى قبل منتشر شده است . ديوان اشعارش از سه‌هزار بيت تجاوز مىكند كه بيشتر آن در زمينهء مدح و مرثيت و نوحه‌سرايى مىباشد .\r\nوى در بيست و ششم مهر ماه سال 1372 چشم از جهان فروبست و در باغ بهشت همدان به خاك سپرده شد .\r\nاز آثار اوست : گنجينة الحقائق ؛ منهاج الشّهاده ؛ كنز المصائب ؛ گلزار حسينى ؛ عشق\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nحقيقى ؛ قطعات و رباعيّات ؛ نوحه‌سرايى و سينه‌زنى .\r\n\r\nدر بعثت حضرت محمّد صلّى اللّه عليه و آله\r\n تعالى اللّه ! جهان را باز شورى ديگر است امشب * زمين از جلوه چون جنّات عدن داور است امشب\r\nچه رخ داده‌ست كز كرّوبيانِ عالمِ بالا * سرور و شادمانى اين‌چنين سرتاسر است امشب\r\nنشسته گِرد هم دُردىكشان بزم يكرنگى * به گردون بانگ نوشانوش دور ساغر است امشب\r\nگريبان باز حوران در قصور جنّت المأوى * به رخ افشاند جعد موى مشك و عنبر است امشب\r\nملائك طوق ذوق افكنده اندر گردن طاعت * جَزاكَ اللّه خَيراً ، عيش و عشرت ، وافر است امشب\r\nمه گردون‌نشين بر ديده بانى ديده بگشايد * كه در آغوش ما بنشسته مهر خاور است امشب\r\nبهشتى رونگارا ! چون مه ارديبهشت آمد * ز جنّت هشت در بگشا ، كه اين اصلح‌تر است امشب\r\nشنيدى معنى  « نُورٌ عَلى نُورٍ »  و ندانستى * بيا اى دل ، كه معنىّ معمّا ظاهر است امشب\r\nقيامت قامتى بر پا نموده قامت رعنا * كه از شور قيام او قيام محشر است امشب\r\nصبا برگوى با افتادگان بستر هجران * چو شام وصل دلبر شد دگر دل دربر است امشب\r\nبه دربار محمّد ، انبيا بنهاده سر يكسر * مگر اى اهل ايمان ، مبعث پيغمبر است امشب ؟\r\nبه گوش هوش آيد دم به دم در ظاهر و معنى * نزول آيهء   « يا أَيُّهَا الْمُدَّثِّرُ »   است امشب\r\nبه مسند تكيه زد مسندنشين قرب  « أَوْ أَدْنى »  * كه  « ما أُوحِيَ » *  و  « أَوْ أَدْنى »  به نزدش چاكر است امشب\r\nچو در كوه حرا بخزيد آن معنى حرّيّت * خرد بسرود كه عالم را صفايى ديگر است امشب\r\nنزول وحى شد از خالق سرمد سوى احمد * كه اى كنز خفى ! بر تو زمان ظاهر است امشب\r\nقيامت قامت بر پا نما شور قيامت را * كه از سر و قدت بر پا قيامت محشر است امشب\r\nظهور نور وجه‌اللّهى و بنما بُروز امروز * كه روز دستگيرى خلايق يكسر است امشب\r\nتو در بالانشينى همچو اعيان در بر اعيان * عيان قدر و جلالت از عطاى داور است امشب\r\nتويى احمد ، تويى اعمد ، تويى شاهد ، تويى مشهد * تويى عالى ، تويى والى ، مُعينت داور است امشب\r\nبشيرى تو ، نذيرى تو ، خبيرى تو ، بصيرى تو * مديرى تو ، سفيرى تو ، مقامت برتر است امشب\r\nبناى تو بناى حقّ ، نداى تو نداى حقّ * كه حقّ مطلقت بر حكم امر و منظر است امشب \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n بزن در عالم كثرت ، حبيبا ، بيرق وحدت * مترس از وحدتت ، زيرا مطيعت اكثر است امشب\r\nبه نصب امر ما ، اوّل بترسان خود اقارب را * كه اسرارى در اين مطلب به امر آمر است امشب\r\nپى اجراى امر ، آن آفتاب عالم رحمت * تجلّى كرد ، گفتى رشك مهر خاور است امشب\r\nبر آن كوه مخالف بر سر كوه حرا هردم * بيان نكته توحيد را مستفسر است امشب\r\nهلا يا قوم ! « قُومُوا اسمَعُوا لى مِن كَلامُ اللّه » * همان ذات قديمى كز سراير مخبر است امشب\r\nپرستش جز خداى فرد بىهمتاى واجب را * هرآن‌كو بشمرد واجب ، پليد و كافر است امشب\r\nفروغ مهر و ماه و اختر و ليل نهار از آن * خداى واهب و معطىِّ حىّ و ناظر است امشب\r\nهمه گوييد « قُولُوا لا الهَ » بعد « الَّا اللّه » * كه رسم رستگارى بر خداى اكبر است امشب\r\nمنم فرمانرواى آن خداى پاك ناديده * كه تعظيمش سزاى اكبر است و اصغر است امشب\r\nرسولم من ، نبىّام من ، امينم من ، بشيرم من * كه اين‌قدر و جلال از كردگار قادر است امشب\r\nو ليكن وا اسف از حرف حقّ ، آن فرقهء باطل * همه رنجيده و دل‌ها ز كين پرآذر است امشب\r\nبناى جور را محكم نمودند آن‌چنان كآخر * كمر بر قتل او ، ز آن ناكسانِ ابتر است امشب\r\nعبا بر گردن و سنگش به پيشانى نه تنها بود * جفا زو به جفاهايى كه در زير سر است امشب\r\nستم‌هايى كه شد بر آن رسول محترم « محجوب » * نه تنها نطق تو ، فكر جهانى قاصر است امشب \r\n\r\nدر مدح حضرت علىّ عليه السّلام\r\n به‌جز از ولاى تو در دلم ، نبود خيال علىّ علىّ * به‌جز از هماى تو بر سرم ، نگشوده بال علىّ علىّ\r\nتو علىّ عالى و اعلمى ، تو ولىّ و والى عالمى * تو مقدّمى ، تو معظّمى ، و لكلّ حال علىّ علىّ\r\nتو شهِ سرير شهامتى ، تو مهِ بحر كرامتى * به خدا ، خداى علامتى و همه خصال علىّ علىّ\r\nبه رخى كه گرد نعال تو ، به سرى كه شوق وصال تو * كه به قاف قرب و نوال تو ، نرسد كمال علىّ علىّ\r\nنه مرا بيان حلال تو ، نه‌ام آن كمال كمال تو * كه به قاف قرب و نوال تو ، نرسد كمال علىّ علىّ\r\nبه خطا كه خوانده خدا تو را ، ز خدا كه خوانده جدا تو را * به سزا كه گفته سزا تو را ، كه بود محال علىّ علىّ\r\nز مقام و قدر تو مقتدا ، شده مات مردم ماسوى * كه سواى خالق ذو العلى ، همه در خيال علىّ علىّ\r\nتو به غزوه‌اى نزدى قدم ، كه به نُه فلك نزدى علم * بر مدحت الف قدم ، شده خم چو دال علىّ علىّ \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n نَبُد پدر به برابرت ، نشد ار كه فاطمه مادرت * به‌جز اينكه خواندن داورت ، نَبُدم مقال علىّ علىّ\r\nنفزوده شده به سيادتت ، كه به كعبه گشت ولادتت * كه هزار كعبه سعادتت ، كند اتّصال علىّ علىّ\r\nهمه عارف و همه اهل دل ، به درون كعبه دل محل * نه بدين روش ، نه بدين مدل ، كه تو را مدال علىّ علىّ\r\nشب و روز سيزده رجب ، مه و مهر آمده محتجب * نه عجب ، ولى عجب از عجب ، ز چنين جمال علىّ علىّ\r\nعجب اين بود كه در انجمن ، نگرفته شهرت يار من * كه خدا به خانهء خويشتن ، به چنين جمال علىّ علىّ\r\nچه بيان ز وصف و صفات او ، كه صفات هو همه موبه‌مو * كه خداى رود و خداى جود خدا مقال علىّ علىّ\r\nز وجود تو به عدم دگر ز قدم به سير و قدم دگر * به‌جز از درون حرم دگر ، نَبُدش مجال علىّ علىّ\r\nبه كدام دل كه بجويمش ، ز كدام گل كه ببويمش * متحيّرم كه چه گويمش ؟ هله انفعال علىّ علىّ\r\nمن و با رموز رضايتش ، من و با بُروز عنايتش * كه شهود بُروز رعايتش ، شده لن تنال علىّ علىّ\r\nز چنين ولادت ذو النّسب ، كه مربّىاش شده لطف ربّ * بشگفت عجم به عجب عرب ، عظم الرّجال علىّ علىّ\r\nبه صفات ذات وى از خدا ، شده جمله كه به   « هَلْ أَتى »   * به احُد بشارت « لا فَتى » به صف جدال علىّ علىّ\r\nتهى از هوا و هوس ز سر ، كنمت ز سرّ خفىّ خبر * كه بشر به خصلت دادگر ، نبود محال علىّ علىّ\r\nعلىّ اى بشير عطاى حقّ ، علىّ اى مدير جزاى حقّ * ز تو جلوه جود و سخاى حقّ ، همه ماه و سال علىّ علىّ\r\nمن و اينكه شاكر ذو الكرم ، ز تو دم زنم به تو چاكرم * تو و با عنايت داورم ، به كه سؤال علىّ علىّ\r\nمن اگر ز اهل ولايتم ، چه غمى ز جرم جنايتم * شده مژده‌ها ز روايتم ، كه به خود ببال علىّ علىّ \r\n\r\nدر منقبت فاطمه زهرا عليها السّلام\r\n شرط زيبايى نباشد چهر زيبا داشتن * چهرهء زيبا ، ولى صد نقص معنى داشتن\r\nشهره در شهر نكورويى نگردد فى المثل * هر كريه المنظر ار موى چليپا داشتن\r\nكى كليسا مسجد و كى دير مىگردد حرم * از هزارش فرش قاقم يا كه ديبا داشتن\r\nجمع اسباب نكورويى فراهم بايدت * تا به بزم خوبرويان جا و مأوا داشتن\r\nكس ز كاخ كَرخ اسود جهر را ابيض نكرد * جز كه سر بر خطّ و مُهر و مِهر مولا داشتن\r\nوصف كنعان و مسير مصر و اعزاز عزيز * چهر يوسف خواهد و مهر زليخا داشتن\r\nصحبت ليلى و مجنون خود جنون دارد به كار * خود چه سودى ذكر وامق يا كه عذرا داشتن \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n چند سرگرم صف‌آراى برونى در صفا * از برون بگذر ، درون بايد مصفّا داشتن\r\nگر به چشم معرفت بينى كه نقص عاشقيست * يك دل و با يك جهان دلدار سودا داشتن\r\nرسم و راه اولويّت گر بجويى گويمت * خويش را در بندگى از جان مهيّا داشتن\r\nيك دل‌افسرده را احيا نكرده بوالعجب * بىسبب عزم يد و بيضا چو موسى داشتن\r\nگر ز هر سو سيل درد و فتنه مىآيد به موج * بنده همچون نقطه بايد پاى برجا داشتن\r\nكار شد چون تنگ در ميدان نفس نابكار * فتح اين منصب ز شمشير تولّا داشتن\r\nسر به خاك پاى اولاد رسول انداختن * دل به مِهر زهرهء زهرا مصفّا داشتن\r\nفاطمه ، ممدوحهء خلّاق فاطر ، كز ازل * حسن فطرت چون پيمبر فرق تا پا داشتن\r\nرخ چو جنّت ، لب چو كوثر ، قد چو طوبى ، فى المثل * يك جهان جان را مجسّم نام زهرا داشتن\r\nبحر عصمت ، كان عفّت ، منبع رحمت كه فاش * چون پدر آگاهى از مخفى و پيدا داشتن\r\nاخترى رخشنده كز وى تافت دَه و يك قمر * اهل دل را بس چو ره بر اين معمّا داشتن\r\nدخترى كز قدرت و فرّ دايهء صد بوالبشر * چون توان در مدح او تشريح معنا داشتن\r\nكى پَرَد سيمرغِ نطقِ من به قاف قرب او * گر به قدر موى اعضاپرور اعضا داشتن\r\nعصمت حقّ ، عفت حقّ ، دين حقّ ، آيين حقّ * آنكه گر دعوى حقّ مىكرد خود جا داشتن\r\nشهرت ابتر به پيغمبر ، عرب‌ها داده‌اند * كى بود ابتر كسى كاو همچو زهرا داشتن\r\nآنكه او دادِ سخن مىداد در هنگام كار * عاجز از يك نكته كاندر مدحش انشا داشتن\r\nاى بسوزد دل كه از بيداد امّت صبح و شام * جاى در بيت الحزن از بعد بابا داشتن\r\nريخت بر جانش ز بس درد و مصيبات شديد * گر به رودان ريخت نيلى همچو شب‌ها داشتن\r\nز آن شرار آتشى كآمد به باب خانه‌اش * شعله‌اش را مىتوان بر عرش اعلا داشتن\r\nآن‌چنان شد در جوانى ، آرزوى مرگ كرد * مرگ بر آن قوم دون كان گونه‌اش واداشتن\r\nگاه زهرا آرزوى مرگ ، گاهى مرتضى * گه حسين در كربلا ، كاو ظلم اعدا داشتن\r\nآن زمان كه بر سر دامن سر اكبر گرفت * گشت سرگرم فغان و شور و غوغا داشتن\r\nكه اى ضياء ديدهء ليلا و غمخوار پدر ! * كز غم خود خون دل هر پير و برنا داشتن \r\n\r\n","description":"","footnote":"","page_name":" 686 ","page_number":686},
  {"content":"\r\n\r\n بعد تو خاك فنا بر فرق اين دنياى دون * بىتو ديگر زندگى چونان تمنّا داشتن\r\nبود امّيدم تا بگيرى دست باب ناتوان * اى جوان ، بىروى و مويت چون توانا داشتن\r\nامّ ليلا مىشود آواره در دشت جنون * گر خبر از اين قد و بالاى زيبا داشتن\r\nدر غرايب عالمى ماتم‌سرا شد تا ابد * مىسزد « محجوب » كز خون ديده دريا داشتن \r\n\r\nمونس خلوت\r\n هردم كه ياد مهر تو نيكوسير كنم * عشّاق را ز جلوهء رويت خبر كنم\r\nچندان ز ديده اشك به دريا رسانده‌ام * كز سيل اشك خويش ، خيال خطر كنم\r\nاخترشمار ديده و انديشه بار دل * شب را به اين دو مونس خلوت سحر كنم\r\nبر طاق ابروان تو ، تا برده‌ام نماز * زنهار ! رو ، ز قبله به‌سوى دگر كنم\r\nصد بار اگر كُشى و به خاكم كشى ، ز جا * خيزم دوباره ، جان دم تيغت سپر كنم\r\nعيبم مكن كه شاعر و « محجوب » شهرتم * روزى رسد حجاب خود از خويش بركنم \r\n\r\n","description":"","footnote":"","page_name":" 687 ","page_number":687},
  {"content":"\r\n\r\n\r\nمحجوب ( 1341 )\r\nحسين احمدى محجوب در سال 1341 در روستاى چروريش در منطقهء فيروزآباد از توابع كرمانشاه چشم به جهان هستى گشود ، تحصيلات ابتدائى را تا كلاس چهارم در همان روستا گذراند ازآن‌پس به اتفاق خانواده به كرمانشاه مهاجرت كرد و در اين شهر اقامت گزيد و دنبالهء تحصيلات ابتدائى و دورهء متوسطه خود را به پايان رسانيد و تا مقطع كارشناسى پيش رفت و فارغ التحصيل شد .\r\nاحمدى محجوب در سال 1363 به استخدام آموزش و پرورش درآمد و در كسوت معلّمى به كار تعليم و تربيت فرزندان مرزوبوم خود پرداخت و از آنجا كه شغل معلّمى را دوست دارد مىگويد : با اين شغل زندگى مىكنم نه روزمرّه‌گى .\r\nمحجوب از نوجوانى به شعر دلبستگى يافت و با اشعار سعدى و حافظ مأنوس شد و همين امر سبب گرديد كه قريحهء شعر و شاعرى در او بيدار شود و به سرودن شعر به پردازد امّا از سال 1369 سرودن شعر را جدّى گرفت و با شركت در انجمن ادبى سخن و بهره از اين محفل به شكوفائى شعر خود كوشيد و آثارش به تدريج در برخى از روزنامه‌هاى استانى و كشورى به چاپ مىرسيد و در چهاردهمين مسابقهء فرهنگى و هنرى يادواره بزرگداشت معلّم توانست رتبهء دوم را در بين شركت‌كنندگان كسب كند .\r\nمحجوب در انواع شعر فارسى طبع‌آزمائى كرده امّا قالب غزل را بيشتر مىپسندد و عقيده دارد كه هويت شعر فارسى شكل غزل است وى نخستين مجموعه شعر خود\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nرا بنام « لخته‌هاى لبخند » آماده چاپ كرده است .\r\n\r\nسنگلاخ غم\r\n براى خانهء مخروب ، رنگ بيهوده است * براى غم‌زده حرف قشنگ بيهوده است\r\nبراى خشم تفنگ شكسته و دلگير * سخن ز سينهء داغ فشنگ بيهوده است\r\nدرون همهمهء بيشه در اسارت دام * شكوه قلّه براى پلنگ بيهوده است\r\nبرايت اى دل زندانىام رهايى نيست * مكش به سينهء ديوار چنگ بيهوده است\r\nزبان شكوه نياموز چشم پنجره را * حديث عاطفه در گوش سنگ بيهوده است\r\nبه گوش نيزهء صياد پير دريادل * طنين ضجهء تلخ نهنگ بيهوده است\r\nتو اى غريبه از اين سنگلاخ غم بگريز * ميان تنگهء وحشت درنگ بيهوده است\r\nخيال خانهء معشوق در سرت امّا * به كعبه رفتن با پاى لنگ بيهوده است \r\n\r\nمن چه گفتم ؟\r\n تو از اين داغ چه برداشته‌اى * كه به گلدان دلم كاشته‌اى\r\nروى هر تپّه ز ويرانهء من * بيرق فتح خود افراشته‌اى\r\nپشت هر برگِ كتاب دل من * تلّى از خاطره انباشته‌اى\r\nطرح دل‌تنگىِ من بود و سكوت * به لبت حرفى اگر داشته‌اى\r\nهمه ديوار پىِ ديوار است * آنچه تو پنجره انگاشته‌اى\r\nسخنم ساده‌تر از آينه بود * من چه گفتم تو چه پنداشته‌اى \r\n\r\nسرنوشت\r\n رنج است تار و پودم تلخ است سرنوشتم * ديوار دو زخم من ، از آتش است خشتم\r\nروييده در وجودم خار عذاب عالم * در روز آفرينش اين‌گونه بود كشتم\r\nتا چشم باز كردم خورشيد را گرفتند * همزاد شب چرا شد ميلاد شوم و زشتم \r\n\r\n","description":"","footnote":"","page_name":" 689 ","page_number":689},
  {"content":"\r\n\r\n گندم گناهكار است يا سيب دست حوا ؟ * آخر كدام نيرنگ تا رانده از بهشتم ؟\r\nهم مست عشق بودم ، هم مسخ چشم شوخش * من سرنوشت خود را با دست خود نوشتم \r\n\r\nكجاست عشق\r\n كجاست عشق كه از بند خواب بگريزم * از آسمان بلا چون شهاب بگريزم\r\nكمند حادثه بازوى همتم را بست * توان ندارم از اين منجلاب بگريزم\r\nبه هر طرف كه روى نقطه بازهم سرخط * بگو چگونه من از اين كتاب بگريزم\r\nنه كس نه يارىام آمد نه پاى رفته به خواب * كزين قلمرو بىآفتاب بگريزم\r\nكوير مىشود آيينه‌زار چشمانم * چگونه مىشود از اين سراب بگريزم ؟\r\nكجاست عشق كه خالى دوباره‌ام بخشد * كه از زمين و زمان با شتاب بگريزم ؟ \r\n\r\nهشدار\r\n يك گام تا به لحظهء ديدن نمانده است * در من ولى توان رسيدن نمانده است\r\nدر فصلهاى فاصله روييد عشق من * اين ميوه را طراوت چيدن نمانده است\r\nاز ردّ پاى زرد خزان چهره‌ام پر است * با من به‌جز هراس بريدن نمانده است\r\nهمچون عقاب خسته و زخمى ، بهانه‌اى * در بال‌وپر براى پريدن نمانده است\r\nآماس مىشود به لبت بُهت يك سكوت * اينجا سخن براى شنيدن نمانده است\r\nمرداب‌وار در دل ما موج مرده است * از باد هم اميد وزيدن نمانده است\r\nاى كعبهء مراد كه هفتاد و يك شهيد * قربان شدند از دل‌وجان در مناى تو\r\nهشدار باز بوى خزان مىدهد هوا * اى گل زمان جامه دريدن نمانده است \r\n\r\nاميدوار\r\n يك روز روز گريه يك روز روز ماتم * تقويم را نمانده است روزى براى آدم\r\nتقسيم مىشود سال بر شاخه‌هاى اندوه * يك هفته هفتهء درد يك هفته هفتهء غم \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n ميلاد عشق آيا روزى نداشت اى دوست * اين زخم ديرپا را كى مىنهند مرهم\r\nدر خشك‌سال اين باغ حتّى نمىتوان ديد * بر روى گونهء گل جا پاى خيس شبنم\r\nتلخ است تلخ يك‌عمر با گريه زندگى كرد * تلخ است روز و شبها با آه و اشك همدم\r\nنه زنده و نه مرده مثل تبسّمى تلخ * روى لبان ترديد جان مىكنيم كم‌كم\r\nامّيدوار باشيد امّيد چيز خوبى است * شايد كه دست تقدير لطفى كند به ما هم\r\nامشب خيال دارم باران شوم ببارم * ساقى بيار باده ساقى بريز نم‌نم \r\n\r\nكدام پنجره\r\n مگر تو كيستى اى شب‌سپار بغض‌آلود * كه تا هميشه كنار تو ، مىتوان آسود\r\nدرون اين همه ديوار ، دست هيچ‌كسى * براى پر زدن ما دريچه‌اى نگشود\r\nبه جستجوى كسى رستمانه تا دم صبح * هزار خوان جنون را نگاه من پيمود\r\nكدام پنجره را وعده مىدهى وقتى * كه هر دريچه براى تو مىشود مسدود ؟\r\nدلى كه هستى خود را به عشق باخته است * به وعده‌هاى دروغين نمىشود خشنود\r\nتو روز پرتپش دشت عمر من بودى * گذشتن از تو برايم چقدر مشكل بود ؟\r\nعقاب بخت من از هميشه واهمه داشت * درود قلّه‌ى تسخيرناپذير ، درود \r\n\r\nپيراهن آسمان\r\n خواستم برخيزم امّا پاى من پوسيده بود * واى من شيطان مگر پاى مرا بوسيده بود\r\nتكه‌تكه ريختم بر خاك و خاكستر شدم * در وجودم چشمه‌هاى آتشين جوشيده بود\r\nگيج بودم منگ بودم چنگ مىانداختم * جنگلى از رنج و عصيان بر تنم روييده بود\r\nسايه‌هائى از زمين مىزيست كم‌كم چون خودم * هيبت اين سايه‌ها مانند من ژوليده بود\r\nباورش تلخ است امّا ناگزير از گفتنم * سايه‌ها را يك‌به‌يك شيطان شبى بوسيده بود\r\nدور تا دورم سياهى بود و بوى سوختن * آسمان هم آتشين پيراهنى پوشيده بود\r\nيا قيامت چشم از خواب گرانش باز كرد * يا كه شيطان مشت نفرين بر زمين كوبيده بود \r\n\r\n","description":"","footnote":"","page_name":" 691 ","page_number":691},
  {"content":"\r\n\r\n يا حقيقت بود و من باور نكردم يا كه عقل * كاسه‌اى از باده‌ى ناب جنون نوشيده بود \r\n\r\nفرود\r\n همه پاى تا سر تلاطم شدم * چو درياى شيون تجسّم شدم\r\nزمان ، پيش چشمان من ايستاد * و من ميوهء فصل پنجم شدم\r\nدرونم خروشيد فرياد و ليك * زبان گنگ شد بىتكلم شدم\r\nدويدند اشباح شك در تنم * پر از سايه‌هاى توهم شدم\r\nسرم گيج رفت و سرم گيج رفت * و تبعيدى دست گندم شدم\r\nبه جرم خطاى ندانسته‌اى * در انبوه رنج زمين گم شدم\r\nخدايا چه آسان من از اوج عشق * فرود آمدم مثل مردم شدم . \r\n\r\nانتظار و گريه\r\n تا شرابى به شيشه اينجا هست * مىپرستى هميشه اينجا هست\r\nعاشقى ادعا نمىخواهد * كوه نزديك و تيشه اينجا هست\r\nانتظارست و گريه وادى عشق * فقط اين يك‌دو پيشه اينجا هست\r\nشاخه‌ها را اگر زمانه شكست * دل قوى دار ريشه اينجا هست\r\nنعره زن اى پلنگ در زنجير * تا كه يادى ز بيشه اينجا هست \r\n\r\nچه بايد كرد ؟\r\n خو كرده‌ام به داغ چه بايد كرد * با اين دل‌ودماغ چه بايد كرد\r\nلؤلؤى جاى مانده به جاليزم * هم صحبت كلاغ چه بايد كرد\r\nگم‌گشته حوالى چشمانت * با دست بىچراغ چه بايد كرد\r\nوقتى درخت زخمى بىآبى است * با اشك زرد باغ چه بايد كرد\r\nهم كوچهء قديمى اگر از تو * گيرد دلم سراغ چه بايد كرد \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n\r\nرباعىها\r\n ما را با كوله‌بارى از غم بپذير * با چشم پر از سايهء شبنم بپذير\r\nمىلغزى اگر ز نسل آدم باشى * اى دوست بزرگ باش و عذرم بپذير \r\n* * *\r\n مهمان منى كه خانه رنگارنگ است * هر ثانيه‌اى ساز هزار آهنگ است\r\nجز دل چيزى نيست كه قربانت كرد * شرمنده به من كه دست و بالم تنگ است \r\n* * *\r\n آتش دل سنگ سرد را مىشكند * فرياد سكوت درد را مىشكند\r\nافتادن و بىقيدى ياران ديدن * دردى است كه پشت مرد را مىشكند \r\n* * *\r\n آيينه جز آه از نفس خير نديد * جز رنج پرنده از قفس خير نديد\r\nغمگين چه نشسته‌اى كه از دولت شعر * تنها نه من و تو هيچ‌كس خير نديد \r\n* * *\r\n دل چشم‌به‌راه تو نشسته است بيا * از اين همه انتظار خسته است بيا\r\nاين چينى بندخورده در سينهء من * تا باز به داغت نشكسته است بيا \r\n* * *\r\n چون شاخهء خشك لايق سوختنم * ترديد مكن موافق سوختنم\r\nآتش بزن و به شعله‌ام دستى گير * من يك‌عمر است عاشق سوختنم \r\n* * *\r\n گر صحن سقاخانه پر از شمع كنى * گر آينه‌ها را خلع و قمع كنى\r\nاين رسم زمانه است بيراهه مرو * آبى كه بريزد نتون جمع كنى \r\n* * *\r\n اى دوست بر اين عاشق دل‌ريش ببخش * او را به صفاى اشك درويش ببخش \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n تا بوده گذشت از بزرگان بوده است * ما را به بزرگوارى خويش ببخش \r\n\r\nدوبيتىها\r\n پرستوها دلم خيلى گرفته است * چه مهتابى من امشب دادم از دست\r\nبرايم از شقايق حرف مىزد * پرستوها از او بهتر كسى هست \r\n* * *\r\n پرستوها اگر باران نبارد * كه بر زخم زمين مرهم گذارد\r\nكدامين باغبان در شهر تشنه * به گلدان محبت گل بكارد \r\n* * *\r\n پرستوها كنار بيشه‌زاران * ميان بستر سبز بهاران\r\nتماشايىترين تصوير عشق است * به روى شانه‌هاتان زلف باران \r\n* * *\r\n پرستوها چرا اندوه باريد * به روى سيم‌ها چشم‌انتظاريد\r\nدر اين شهر پر از بيگانگىها * شما هم مثل من گم‌كرده داريد \r\n* * *\r\n پرستوها بهاران گل ندارند * چمن‌ها لاله و سنبل ندارند\r\nدر اين صحرا دگر از داغ باران * شقايق‌ها به سر كاكل ندارند \r\n\r\n","description":"","footnote":"","page_name":" 694 ","page_number":694},
  {"content":"\r\n\r\n\r\nمحدّثى ( 1341 )\r\nمصطفى محدّثى ، فرزند حسن ، در سال 1341 هجرى شمسى در تايباد خراسان پا به جهان هستى گذاشت . تحصيلات ابتدايى و متوسّطه را در زادگاهش به پاى برد و ديپلم خود را دريافت كرد . ازآن‌پس به شهر مشهد مهاجرت كرد و در اين شهر رحل اقامت افكند و به دانشگاه راه يافت و در رشتهء ادبيّات فارسى به تحصيل ادامه داد و فارغ التّحصيل شد و به اخذ مدرك ليسانس نايل گرديد . آن‌گاه به استخدام آموزش و پرورش درآمد و در دبيرستان‌هاى مشهد به تدريس اشتغال ورزيد .\r\nمحدّثى از سال 1364 قدم در وادى شعر و شاعرى نهاد و آثارش در روزنامه‌ها و مجلّه‌ها و برخى از كتاب‌هاى تذكره به چاپ مىرسيد و در حال حاضر مسئول كانون شاعران و نويسندگان امور تربيتى استان خراسان مىباشد و در عين حال مسئول گروه شعر حوزهء هنرى سازمان تبليغات اسلامى مشهد به شمار مىرود .\r\nمحدّثى از شاعران خوب و نامور به شمار مىرود و در كار شعر و شاعرى موفّق و راهبرى شاعران جوان مشهد را عهده‌دار مىباشد . نمونه‌هاى زير از اشعار اوست :\r\n\r\nرجعت\r\n بيا به خانه ، كه اميد با تو برگردد * هزار مرتبه خورشيد با تو برگردد\r\nبيا شكوه شكفتن ، كه باز در نفسى * بهار رفته به تبعيد با تو برگردد \r\n\r\n","description":"","footnote":"","page_name":" 695 ","page_number":695},
  {"content":"\r\n\r\n بيا كه صبح يقين در گشودن چشمى * به جاى اين شب ترديد با تو برگردد\r\nمن و غروب و غم و اضطراب چشمانى * به راه مانده كه اميد با تو برگردد\r\nبيا كه كوچ كند ماتم از حريم زمين * و شادمانه‌ترين عيد با تو برگردد \r\n\r\nدچار\r\n شكوفه‌هاى خنده را ، شبى نثار مىكنى * شبى كه سبز مىرسى ، مرا بهار مىكنى\r\nبه من نگاه مىكنى ، به تو نگاه مىكنم * مرا پرنده مىكنى ، مرا شكار مىكنى\r\nو شاخه‌هاى خشك را كه بىفروغ مانده‌اند * به گوشهء تبسّمى ، شكوفه‌دار مىكنى\r\nستاره مىفشانى از ، نگاه آسمانىات * مرا به اشك مىكشى ، مرا دچار مىكنى\r\nدر آسمان تو زمين دوباره زنده مىشود * زمين بىترانه را ، پرنده‌زار مىكنى \r\n\r\nتوهّم\r\n روشنى را غبار مىدانند * عشق را مستعار مىدانند\r\nفصل پاييزى دل خود را * به خيالى بهار مىدانند\r\nآب را از سراب مىنوشند * بركه را چشمه‌سار مىدانند\r\nغم محدودهء دل خود را * غم و اندوه يار مىدانند\r\nدست در روى دست ماندن را * معنى انتظار مىدانند \r\n\r\nحسرت\r\n مُردم و اين قلب پرستو نشد * ماند در اين حسرت و آهو نشد\r\nگرچه مقيم گذر آب بود * هرزه گياهى به لب جو نشد\r\nروز و شب از چشم تو دم زد ، ولى * لايق يك خندهء ابرو نشد\r\nحسرت دريا به دلش گرچه بود * هم‌نفس رود تكاپو نشد\r\nحيف كه دست دل بىدين من * دير شد و زود تَرَك رو نشد \r\n\r\n","description":"","footnote":"","page_name":" 696 ","page_number":696},
  {"content":"\r\n\r\n\r\nياد شهيد آوينى شوق حضور\r\n پس از آن وقفه كه افتاد به گلچينىها * آسمان مىنگرد باز به پايينىها\r\nسينه‌ها باز گرفته‌ست هواى شب قدر * چه كسى گفت زمين ماند و نفرينىها\r\nياد بادا شب پرواز پرستونفسان ! * از افق تا به افق شهپر شاهينىها\r\nهمّتى بدرقهء راه كن اى شوق حضور * تا سبك پر بكشيم از دل‌سنگينىها\r\nآسمانا پس از اين هم به خدا خواهى ديد * بال در بال پرستويى « آوينى » ها \r\n\r\nكدام صاعقه\r\n كارى كه در مفارقه ديوار مىكند * تن از ازل ميان من و يار مىكند\r\nگاهى كه خاك را وطنم فرض مىكند * در سينه‌ام كسيست كه انكار مىكند\r\nهر صبحدم دژى ز يقين مىشوم ، ولى * توفان شك دوباره‌ام آوار مىكند\r\nبىحرمتيست پا نزدن بر بساط عقل * وقتى كه عشق اين همه اصرار مىكند\r\nخواب آن‌چنان گرفته كه بايد سؤال كرد * ما را كدام صاعقه بيدار مىكند \r\n\r\nگفتنىها\r\n بر زبان جارى نشد شورى كه در جان داشتم * ور نه با تو گفتنىهاى فراوان داشتم\r\nبىتو از ناگفتنىهايى كه در دل مانده بود * كوه دردى بودم و سردرگريبان داشتم\r\nروزها ابرى كه در هر سوى من گسترده بود * شب به يمن ابرهاى تيره ، باران داشتم\r\nسرد مهرى از نگاهت سخت باور مىشود * چون به خورشيدى چشمان تو ايمان داشتم\r\nدل به درياها زدن قدرى جنون مىخواست ، آه * بىخود از فرزانه‌اى من چشم توفان داشتم \r\n\r\nغربت\r\n بر لب رسيد سوز دل ، امّا صدا نشد * آگه كسى ز آتش اين ماجرا نشد \r\n\r\n","description":"","footnote":"","page_name":" 697 ","page_number":697},
  {"content":"\r\n\r\n گاهى اگر طنين رفيقى به گوش خورد * پژواك سينه بود ، كسى همصدا نشد\r\nعمرى كشيد تهمت لالى سخن ، ولى * يك نكته پيش مردم بىدرد وا نشد\r\nبگذار تا غريب سفر بگذرد ز خاك * وقتى كسى به غربت ما آشنا نشد\r\nگفتم كه در غزل مگر اين درد طىّ شود * آرامشى وزيد ، ولى نه ! دوا نشد \r\n\r\nحرف دل\r\n مثل آغاز يك زمستان است * دل من مثل خطّ پايان است\r\nانتظارى در آستانهء مرگ * با دلم دست در گريبان است\r\nهيچ‌كس را نمىشناسم من * روزگارم شب غريبان است\r\nسخت مىشد اگر نمىگفتند * مرگ در انتظار انسان است\r\nحرف وقتى كه حرف دل باشد * شعر گفتن چقدر آسان است \r\n\r\nبيدل\r\n آزردهء روزگار مىداند و بس * بيدل‌شدهء دچار مىداند و بس\r\nبىزخمه به همدردى من پا منهيد * اندوه مرا دو تار مىداند و بس \r\n\r\nدست شكوفه\r\n هرچند كه سوگوار برمىگردد * آشفته و بىقرار برمىگردد\r\nاز دشت شكوفه‌هاى رقصان در باد * اين قافله از بهار برمىگردد \r\n\r\nسوگوار\r\n خورشيد اگرچه سوگوار آمده است * بر سينهء آسمان غبار آمده است\r\nيك‌بار دگر به يمن تشييع شما * بر شانهء شهر ما بهار آمده است \r\n\r\n","description":"","footnote":"","page_name":" 698 ","page_number":698},
  {"content":"\r\n\r\n\r\nدل برمىگردد\r\n آن چشم پر از ستاره برمىگردد * آن سينهء پاره‌پاره برمىگردد\r\nرفته‌ست ولى به چشم خود مىبينم * يك روز دلم دوباره برمىگردد \r\n\r\nغم آخر\r\n پرخاطره دفتر تو باشد ، اى باغ * اين قلب كبوتر تو باشد ، اى باغ\r\nپژمرده گلى ، تسليتم را بپذير * اين غم ، غم آخر تو باشد ، اى باغ \r\n\r\nنامرد\r\n از بازترين پنجره‌ها طرد شديد * در گوشهء خانه خويشتن گرد شديد\r\nدر پيلهء عافيت خزيديد ، آن‌گاه * بىدرد شديد و سخت نامرد شديد \r\n\r\nتب خورشيد\r\n برونم را درونى مرحمت كن * تب خورشيدگونى مرحمت كن\r\nدلم از دست عقل و عشق خون شد * خداوندا ! جنونى مرحمت كن \r\n\r\nلبخند\r\n دلم ياران بسيارى ندارد * و غمگين است و غمخوارى ندارد\r\nتقاضايش فقط يك‌لحظه لبخند * براى تو كه اين كارى ندارد \r\n\r\nنسيم الفت\r\n صليب دردهاى سينه بودى * زلال و صاف چون آيينه بودى\r\nنفهميدم تو را امّا به احساس * نسيم الفتى ديرينه بودى \r\n\r\n","description":"","footnote":"","page_name":" 699 ","page_number":699},
  {"content":"\r\n\r\n\r\nدل من گويد\r\n درون سينه‌ات سوزى نديدم * تو را هم‌رزم پيروزى نديدم\r\nبدون پرده مىگويم دل من * تو را آش دهن‌سوزى نديدم \r\n\r\nبىدست و پا\r\n تو ديشب با خدا بودى دل من * هم‌آغوش دعا بودى دل من\r\nولى طرفى نبستى از وصالش * عجب بىدست و پا بودى دل من \r\n\r\nدربر بگيريد\r\n دوباره ناله را از سر بگيريد * و اين‌بار آسمانىتر بگيريد\r\nغمى از سينه در حل گريز است * دوبيتىها ! مرا دربر بگيريد \r\n\r\nشب اندوه\r\n شب اندوه بود و ماه كم بود * به سمت چشم‌هايت راه كم بود\r\nبه روى دست ، بغضم باد كردند * براى ناله‌هايم چاه كم بود \r\n\r\nهمسايهء دل\r\n دل و دست و زبانم بال‌وپر بود * تمام لحظه‌هاى من سفر بود\r\nبهارى با دلم همسايگى داشت * خدا روزى به من نزديك‌تر بود \r\n\r\nغزل‌خوان بهار\r\n به سمت سبز جارى مىشوم باز * غزل‌خوانى بهارى مىشوم باز\r\nچو ابرى گر نخوانم بر سر دشت * پر از بغض قنارى مىشوم باز \r\n\r\n","description":"","footnote":"","page_name":" 700 ","page_number":700},
  {"content":"\r\n\r\n\r\nمحرم ( 1306 - 1232 )\r\nميرزا اسد اللّه ، متخلّص به مَحرم ، معروف به ميرزا خوشنويس ، فرزند نصر اللّه ، در سال 1232 هجرى شمسى در كرمانشاه چشم به جهان هستى گشود و سرانجام پس از هفتاد و چهار سال شوريدگى و شيدايى در سال 1306 شمسى چشم از جهان فروبست و در زادگاهش به خاك سپرده شد .\r\nمحرم مراحل تحصيل علوم متداوله عصر را از اساتيد زمان فراگرفت و در اين رهگذر شاخصيّت يافت و مورد توجّه ارباب فضل و معرفت قرار گرفت ؛ به‌خصوص در رياضى و تاريخ و جغرافيا صاحب تبحّر و بصيرت گرديد و در مسجد جامع شهر به كار تدريس اشتغال داشت ، امّا اين شكوفايى چندان نپاييد . از كار درس و بحث كناره گرفت و گوشهء عزلت برگزيد و به رياضيّات نفسانى پرداخت ، تا جايى كه در راه سير و سلوك كارش به جنون كشيد .\r\nنشريّهء انجمن ادبى سخن كرمانشاه تحت عنوان « يادى از گذشتگان » دربارهء وى چنين مىنويسد : « او قلندرى سينه‌سوخته و عاشقى جان‌افروخته بود . شاعرى حقّ گوى و عارفى حق‌ّجوى بود . مدّت‌ها به سير و سلوك پرداخت و در اين مرحله به جايى رسيد كه پرده از چهرهء شاهد مقصود كشيد و تجلّى يار را نظاره مىكرد و سر از وادى جنون به درآورد .\r\n ز ما ديوانگان ، ديوانه‌تر خواهند شد مَحرم * اگر سطرى ز درس عاشقى خوانند عاقل‌ها » \r\n\r\n","description":"","footnote":"","page_name":" 701 ","page_number":701},
  {"content":"\r\n\r\nمحرم از سخنوران توانا و شعراى عارف‌پيشه بود . اشعارش حاكى از قدرت او بر نظم شعر و مضامين بلند عرفانى است .\r\nفرشيد يوسفى شاعر و پژوهشگر ارجمند دربارهء مجموعهء اشعار محرم مىنويسد :\r\n« از ميرزا اسد اللّه در حدود يك‌صد و هشتاد غزل و چندين رباعى به كوشش بزرگانى چون درويش فرج اللّه خرّم‌پور رحمة اللّه عليه باقى مانده است . »\r\n\r\nنشئهء جام الست\r\n خون در دلم ز لعل لب مىپرست توست * مخمورىام ز مى كشى چشم مست توست\r\nزين بيشتر شكست دل من روا مدار ! * اى بىوفا شكست من آخر شكست توست\r\nبر دست تو عنان دل من نه تازگيست * عمرى بود عنان دل من به دست توست\r\nننشسته غير تو به دلم كس ، كه از ازل * اين منظر شريف مقام نشست توست\r\nخواهم نشانمت به نگاه بلندبين * اى آنكه آشيان فلك جاى پست توست\r\nآزاد خاطرش بود از قيد هر دو كون * آن كو اسير دام تو و پاىبست توست\r\nمستى ز سر برون نرود تا به محشرش * « مَحرم » كه مست نشئهء جام الست توست \r\n\r\nسوز دل\r\n اى كه مه جمال تو ، نور دهد دو ديده را * بىتو چه چاره‌اى كنم ، جان الم كشيده را ؟\r\nدر كف عشق من زبون ، گرم جدال مدّعى * طعنه زنند روبهان ، شير به خون‌تپيده را\r\nتا كه بود به دعوى درد درون ، گواه من * سرخ كنم ز خون دل ، رنگ رخ‌پريده را\r\nاز نمكين‌لب تو شد ، اين همه زخم سينه‌ام * سوزش ديگرى بود ، زخم نمك‌رسيده را\r\nتا به ره وفاى تو ، باز نمانم از طلب * به كه به ديده جا دهم ، خار به پا خليده را\r\nبهر رضاى مدّعى ، سايه بگير از سرم * از درِ خويشتن مران ، بندهء زرخريد را\r\n« مَحرم » از اشتياق او ، سوز دلم نهان بود * هست ز حال من خبر ، زخم الم‌چشيده را \r\n\r\n","description":"","footnote":"","page_name":" 702 ","page_number":702},
  {"content":"\r\n\r\n\r\nكوكبهء عشق\r\n گرفت ساغر و ما را به مى اشارت كرد * نداده باده مرا مست زين اشارت كرد\r\nمذاق باده‌كشان را تمام كافى بود * حلاوتى كه لبش دوش در عبارت كرد\r\nبهاى ياد رخش غير نقد جان نبود * ز جان گذشت هرآن‌كس كه اين تجارت كرد\r\nرخ بديع جمالش به از تجلّى طور * ظهور در نظر صاحب بصارت كرد\r\nنهفته از نظر ماست زشت و زيبايى * نظر به كس نتوان از سر حقارت كرد\r\nزيارت حرم دل طلب كه حرمت يافت * كسى كه با ادب اين خانه را زيارت كرد\r\nبود ز عالم لاهوتش آب و گل ، ور نه * ز خشت گل كه تواند چنين عمارت كرد ؟\r\nنزول كوكبهء عشق بين به كشور دل * كه نارسيده به‌جا هرچه ديد غارت كرد\r\nبه ياد لعل لبش گوهرى كه « محرم » سُفت * هزار بار به خون دلش طهارت كرد \r\n\r\nديدهء حق‌ّشناس\r\n هركه اسير زلف او گشت مجوى راحتش * مارگزيده كى بود يك‌نفس استراحتش ؟\r\nرنجى و راحتى بود از پى عشق و عاشقى * هركه كشيد رنج او ، هم برسد به راحتش\r\nدر خم زلف پرشكن ، دارد نافهء ختن * دور شود ز زلف او ، هركه بود جراحتش\r\nشاهد ما به هر طرف جلوه كند رخش ، ولى * ديدهء حق‌ّشناس كو ؟ تا كه كند سياحتش\r\nكاش كه سودهء نمك ، بر دل‌ريش ريزدم * آنكه به معدن نمك ، شهره بود ملاحتش\r\nتيره‌شب فراق دل ، كرد نصيب عاشقان * آنكه گرفته روشنى ، صبحدم از صباحتش\r\n« محرم » در سخنورى سوسن دَه زبان بود * ليك به وصف حُسن او ، لال بود فصاحتش \r\n\r\nرستگاران\r\n كمند زلف تو را بسته رستگارانند * شراب وصل تو را تشنه ميگسارانند\r\nبراى اهل نظر ، دامِ عشق آزاديست * كه بستگانِ در اين دام ، رستگارانند\r\nبه كوى دوست گدايان بىسر و پا را * ببين به چشم حقارت كه تاج‌دارانند \r\n\r\n","description":"","footnote":"","page_name":" 703 ","page_number":703},
  {"content":"\r\n\r\n ز درد دهر نبينند دردسر مستان * كه مست بادهء عشقند و هوشيارانند\r\nحذر كنيد از اين نوخطان سلسله‌مو * كه دام راه دل و دين بىقرارانند\r\nبه بند عشق نه تنها من اوفتادم و بس * كه مبتلاى غمش همچو من هزارانند\r\nسپرده جان به ره يار خويشتن « محرم » * كه عاشقان وفاپيشه جان‌سپارانند \r\n\r\nآرزوى مرگ\r\n به باده دفع غم روزگار خواهم كرد * اگر چنين نكنم ، پس چه كار خواهم كرد ؟\r\nشراب ناب ، علاج خمار من نكند * به جام وصل تو دفع خمار خواهم كرد\r\nمحبّت تو قرار دل فكار من است * محبّت تو به جان اختيار خواهم كرد\r\nمرا ز دولت وصل تو تا كنارى هست * ز شادى همه عالم كنار خواهم كرد\r\nاگر ز زلف تو تارى به دست من افتد * سياه‌روزى خود آشكار خواهم كرد\r\nتو را به سنگ‌دلى شهرهء جهان سازم * حديث جور تو در هر ديار خواهم كرد\r\nمرا دل از تو جدا كرد ، عاقبت من نيز * ز اشتياق تواش بىقرار خواهم كرد\r\nز بس‌كه شرح دهم لطف و مهربانى تو * رقيب را به تو امّيدوار خواهم كرد\r\nمدام آرزوى مرگ مىكنم « محرم » * كه وقت مرگ ملاقات يار خواهم كرد \r\n\r\nصيد دل\r\n هرگه از طرّهء پُرخَم ، تو كمند اندازى * هركجا صيد دلى هست ، به بند اندازى\r\nدل من نيست سزاوار گرفتارى تو * كه تو در گردن خورشيد كمند اندازى\r\nنيست حاجت به سپندت تو كه در مجمر رخ * دل يك شهر به آتش چو سپند اندازى\r\nزلف آشفته و سرمست گذشتى تا دام * در ره خلق از آن زلف بلند اندازى\r\nدر ره عشق زيارتگه ارباب وفات * آن سرى را كه تو در سُمّ سمند اندازى\r\nماه گردون چو مه نخشب ، در چاه فتد * گر تو پرده ز رخ ، اى ترك خجند ، اندازى\r\nگر تو با اين لب شيرين به تكلّم آيى * خلق را از هوس شكّر و قند اندازى \r\n\r\n","description":"","footnote":"","page_name":" 704 ","page_number":704},
  {"content":"\r\n\r\n من به وصف تو چه گويم كه به شكّر خندى * آتش اندر دل من بند به بند اندازى\r\n« محرم » از پند تو ناصح نكند ترك نگار * چند آتش به دل او تو ز پند اندازى \r\n\r\nپيمان‌شكن\r\n مشكن اى شحنهء پيمان‌شكن شيشهء ما * كه نباشد چو تو پيمان‌شكنى پيشهء ما\r\nهمچو مينا همه دم ديده و دل پرخون است * تا تهى از مى وصل تو بود شيشهء ما\r\nره بدانجا كه تو باشى نتواند بردن * بيشتر هرچه پرد طاير انديشهء ما\r\nاز رگ و ريشهء ما باده تراود ، آرى ! * پرورش يافته زين آب رگ و ريشهء ما\r\n« محرم » آفاق گرفتيم به شيرين سخنى * وصف شيرين‌دهنان بس‌كه بود پيشهء ما \r\n\r\nقطعه\r\n مردن از فاقه خوش‌تر است از آن * كه به نااهل ، عرض حال كنى\r\nعرض احوال خويش در همه حال * به كه در پيش ذوالجلال كنى \r\n\r\n","description":"","footnote":"","page_name":" 705 ","page_number":705},
  {"content":"\r\n\r\n\r\nمحروم ( 1320 - 1279 )\r\nسيّد على همدانى متخلص به محروم فرزند حجة الاسلام فاضل همدانى در سال 1279 هجرى شمسى ( 1318 ق ) در شهر كرمانشاه تولّد يافت پنج‌ساله بود كه به اتفاق خانواده به همدان مهاجرت كرد و در اين شهر نشو و نما يافت خواندن و نوشتن را در مكاتب قديم آموخت ازآن‌پس به تحصيل علوم قديمه پرداخت و صرف و نحو و مقدمات فقه و اصول را در زادگاه خود فراگرفت در سال 1302 ( 1342 ق ) براى ادامه تحصيل به شهر قم عزيمت كرد و به تحصيل اشتغال ورزيد و دورهء سطح را از نزد افاضل آن شهر به انجام رسانيد آنگاه به دروس خارج پرداخت و از محضر علماى حوزه كسب فيض كرد چون از فراست و هوش كافى برخوردار بود در اين رهگذر رشد كافى يافت از آنجا به تهران رهسپار شد در آغاز در مدرسه صدر سكونت گزيد و براى تأمين معيشت خود ناگزير به شغل وكالت روى آورد و تا پايان عمر در همين شغل ببود سرانجام در اول آذرماه سال 1320 چشم از جهان فروبست .\r\nمحروم چون از ذوق شعر و قريحهء شاعرى برخوردار بود در تهران به عضويت انجمن ادبى ايران درآمد و در جلسات انجمن شركت مىجست . ديوان اشعارش در سالهاى قبل طبع و نشر گرديده كه فتوكپى چند صفحه از آن را فاضل ارجمند عباس زندى در اختيارم قرار داد .\r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nدعاى خسته‌دلان\r\n دل فكار من از غم در اضطراب امشب * چنان كه ديده ندارد خيال خواب امشب\r\nز فرقت رخ ليلى وشى بدم تا صبح * گهى در آتش و گه چون سمك در آب امشب\r\nنماز خوف بخوانيد اى مسلمانان * كه برگرفته به رخ ماهر و نقاب امشب\r\nز رشك آنكه مبادا رود به بزم رقيب * تنم به بستر هجران به پيچ‌وتاب امشب\r\nچو روز ديدن رويت نشد ميسّر ما * چه مىشود كه ببينم تو را به خواب امشب\r\nدعاى دولت وصلش به لب مرا يا رب * دعاى خسته‌دلان كن تو مستجاب امشب\r\nبيا و شكوه ز جور بتان بهل « محروم » * كه كرد داغ جدائى تو را كباب امشب \r\n\r\nبه يُمن عشق\r\n معلم‌ات به دبستان چو دلبرى آموخت * در آب ديده وجودم شناورى آموخت\r\nشگفت مانده‌ام از طرز بردن دلهات * كه آدمى ز كجا شيوهء پرى آموخت\r\nنخست اين همه شيرين‌سخن نبود هزار * انيس مجلس گل شد سخنورى آموخت\r\nمتى لقيت حبيبى لقلت ايّاها * مباد زنده هرآنكت ستمگرى آموخت\r\nز ابروان تو خم قوس مشترى بگرفت * ز چشم مست تو هاروت ساحرى آموخت\r\nبيفكند به يكى غمزه صد هزار عاشق * خداى را ز كجا اين دلاورى آموخت\r\nمرا نبود چنين ذوق و طبع شعر ولى * به يُمن عشق تو « محروم » شاعرى آموخت \r\n\r\nشعلهء غم\r\n خوشبخت آنكه بر سر كويت مكان گرفت * عيشش ميسّر آمد و كام از جهان گرفت\r\nمرغ دلم هواى گلستان نمىكند * تا زير زلف چون تو بتى آشيان گرفت\r\nدزدان نهان برند به يغما منال و مال * چشم سياه‌بين كه ز ما دل عيان گرفت\r\nهركس كه ديد فال به كنج لب تو گفت * هندو به حفظ كان شكر پاسبان گرفت\r\nچندان به زير بار فراقش نفس زدم * كز شعلهء غمش ز دل آتش به جان گرفت \r\n\r\n","description":"","footnote":"","page_name":" 707 ","page_number":707},
  {"content":"\r\n\r\n دل روز و شب نظر به مه و آفتاب داشت * عكس رخ تو ديد نظر زين و آن گرفت \r\n\r\nدعوى اعجاز\r\n دلبرم گر به تبسّم لب خود باز كند * كى مسيحا به جهان دعوى اعجاز كند\r\nنرود نشئه عشقش ز سرش تا به ابد * هركه را ديده به روى چو مهش باز كند\r\nبو كه آن لعبت چين ميل شكارى بكند * ز آشيان مرغ دلم كاش كه پرواز كند\r\nچه غمت زان كه نمودم خم ابروت به خلق * هركه بيند مه نو بايدش ابراز كند\r\nمرغ دلسوخته را ناله نه از جور گل است * از غم باد خزان ناله و آواز كند\r\nمرغ دل در خم گيسوى تو دارد به مثل * زارى صعوه كه در چنگل شهباز كند\r\nز كه « محروم » علاج غم هجران طلبى * چاره‌اش هم مگر آن دلبر طنّاز كند \r\n\r\nهواى دوست\r\n روزى كه هوايت بسر افزون شدنى بود * دل در كف عشق تو مرا خون شدنى بود\r\nممنون خيال توام اندر شب هجران * ور نه دل غارت‌زده مجنون شدنى بود\r\nدر عهد جوانى الف قامتم اى دوست * در عشق تو از روز ازل نون شدنى بود\r\nيوسف ز چه خوش بود به زندان زليخا * گوئى كه همين شيوهء مفتون شدنى بود\r\nگفتم كه دل از غصّه برم خون شد و گفتا * « محروم » چه منّت به من‌ات چون شدنى بود \r\n\r\nترك جفا\r\n بتا ترك جفا بهر خدا كن * دمى با ما تو آهنگ وفا كن\r\nصبا برگو به جانان اين حكايت * چو مهرت نيست با ما دل رها كن\r\nچو يار من جدائى مىپسندد * خداوندا ز يارانش جدا كن\r\nبتا در آتش هجران بسوزيم * ز راه مرحمت لطفى به ما كن\r\nهرآن‌كس با فراقم آشنا كرد * الهى با فراقش آشنا كن \r\n\r\n","description":"","footnote":"","page_name":" 708 ","page_number":708},
  {"content":"\r\n\r\n كه تا صيّاد رحمش آيد آخر * به حالت مرغ دل آخر صدا كن\r\nبيا « محروم » ازاين‌پس راز خود را * مگو با كس هم از ديده خفا كن \r\n\r\nجان گرامى\r\n زان لعل لب و طرّهء دلدار گذشتم * صد بار بگفتم كه دو صد بار گذشتم\r\nبا مرغ دل آن دم سر زلف تو چنان كرد * كز دانهء خال سيه يار گذشتم\r\nدى از حسرت بشنيدم كه همىگفت * واعظ كه چرا از مى سرشار گذشتم\r\nبالين من خستهء رنجور قدم نه * زان پيش كه گويند از اين دار گذشتم\r\nآن روز كه چشمم به گل روى تو افتاد * از بوى گل و سير چمنزار گذشتم\r\nگفتم كه دلم باز ده اى جان گرامى * انداخت و گفتا من از اين‌بار گذشتم\r\n« محروم » اگر از حال و دل و يار تو پرسند * برگو كه من از جمله به‌يك‌بار گذشتم \r\n\r\nگل خندان\r\n اى گل خندان من هم سروسامان من * هم سروسامان من اى گل خندان من\r\nديدهء گريان من از غم جانانه است * از غم جانانه است ديدهء گريان من\r\nشمع شبستان من سوخته پروانه را * سوخته پروانه را شمع شبستان من\r\nشد سپرش جان من ناوك دل‌دوز را * ناوك دل‌دوز را شد سپرش جان من\r\nيوسف كنعان من غبغب سيمين ، تو را * غبغب سيمين تو را يوسف كنعان من\r\nغارت ايمان من كرده مسيحا دمى * كرده مسيحا دمى غارت ايمان من\r\nشام غريبان من زلف سياه تو شد * زلف سياه تو شد شام غريبان من\r\nلعبت خندان من رحم به « محروم » كن * رحم به « محروم » كن لعبت خندان من \r\n\r\nبيمار غم\r\n تا دل خويش به مهر تو صنم پيوستم * عشقت اى جان بربود عقل و خرد از دستم \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n عاشقان مست مى جام و وصال تو و من * چشم مخمور تو را ديدم و زآن‌رو مستم\r\nتوبه كردم نخورم باده ولى نرگس مست * نگذارد چكنم توبه اگر بشكستم\r\nگفتمش آفت دينى و هلاك تن و جان * گفت هيهات كه من آفت دوران هستم\r\nگفتم اين فتنه كه برخاست كه را برد بگو ؟ * گفت خاموش كه بنشست چو من بنشستم\r\nگفتمش دل هدف ناوك مژگان تو شد * خنده‌اى زد به من و گفت كه مزد شستم\r\nدل برفت از پى جانان و منش از پى او * به اميدى كه دگر بار بيايد دستم\r\nاى كه بر خاك نهى پا و به چشمم ننهى * ازچه‌رو شد كه چنين در نظرت خوارستم\r\nقدمى رنجه نما بر سر بيمار غمت * تا چه « محروم » نديدى برهت خاكستم \r\n\r\nجور نكويان\r\n من از آن روز كه در دام تو خود افتادم * عشق خوبان جهان جمله برفت از يادم\r\nروى بنمودى و دل بردى و پنهان گشتى * رود از جور تو تا چرخ برين فريادم\r\nبار ديگر نكند فخر صنوبر به چمن * كه خرامان شود آن سرو سهى آزادم\r\nتو در اين عصر به شيرينى و شيرينى من * هم در عهد تو همان كوه‌كن فرهادم\r\nتا گذارى به عيادت قدمى بر سر من * من به بيمارى عشق تو صنم دلشادم\r\nترسم اين اشك كه از ديده به دامان برود * سيل گردد ببرد عاقبت از بنيادم\r\nتا كى از جور نكويان به نوائى « محروم » * خود چرا هيچ نگوئى كه چرا دل دادم \r\n\r\nآتش هجران\r\n كيست تا گويد بر آن سنگين‌دل لاغر ميانم * رحمى اى بىرحم آخر چند در هجران بمانم\r\nبا تو گر زندان برندم خوش بود جانا و ليكن * بىگل رويت مرا ناخوش هواى بوستانم\r\nتن ز تاب آتش هجران همىبگداخت ترسم * مشتعل گردد بسوزد جمله مغز و استخوانم \r\n\r\n","description":"","footnote":"","page_name":" 710 ","page_number":710},
  {"content":"\r\n\r\n\r\nدريغ\r\n مه كسب نور كرده ز رخسار يار من * آشفتگى فتاده ز زلفش به كار من\r\nعمر عزيز من بسر آمد ولى دريغ * كان فتنهء زمانه نيامد كنار من\r\nآخر چه سازم از غم هجران كه در فراق * يا رب گسسته گشته همه پود و تار من \r\n\r\nدلبر نامهربان\r\n به هجرت ديده و دل در شب و روز * همى در آب و آتش هر شب و روز\r\nز جور دلبرى نامهربانى * زند فرياد دل اندر شب و روز\r\nز تير غمزه هردم مىطپد دل * چه مرغ نيم‌بسمل در شب و روز \r\n\r\nساقيا برخيز\r\n گر براندازد ز رخ آن مه نقاب * مىشود البتّه پنهان آفتاب\r\nسوى گلزار او چمد روزى ز ناز * بر تن خود چاك سازد گل حجاب\r\nمطربا بنشين و چنگى ساز كن * ساقيا برخيز و ده جام شراب \r\n\r\nشاهد روحى\r\n تا عشقِ تو اى ماه جبين در دلم استى * پيوسته دل آميخته با درد و غم استى\r\nآن چهرهء مطبوعِ تو يك دشت عذاب است * و آن زلفِ سيه خرمنِ جور و ستم استى\r\nاز سوز غمت اى بتِ كشمير و سمرقند * باريك تنم گشته بسانِ قلم استى\r\nنازم به تو اى چشم دلاام كه از من * دل‌مرده و اكنون پىِ دين بردنم استى\r\nزين‌سان كه كند لعل لبت خَلق مُسخَر * ظن مىبرم انگشترِ سلطانِ جم استى\r\nساقى ! دوسه پيمانه به پيماى شرابم * تا آنكه زدايد ز دلم هر الَم استى\r\nاز بهرِ شكارِ دلم آن زلفِ تو دامى است * و آن خالِ سيه‌دانه به دامِ رهم استى\r\nيارا ! چه زنى شانه بدان زلف خدا را * مخراش دلى را كه در آن چين و خم استى \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n اى شاهدِ رومى به خدايت كه سزاوار * خَلقت بپرستند كه زيبا صنم استى\r\nاز نرگسِ بيمارِ تو بيمار شدستم * وز زلفِ پريشانِ تو ، كارم بهم استى\r\nمحروم ! دلت برده مگر لعبتى از نو * كاين‌گونه ، گه آشفته تو ، گاهى دژم استى ؟ \r\n\r\nاز : محروم همدانى\r\n يوسف نداشت پيشِ جمالت وجاهتى * چون من نداده است به يعقوب حالتى\r\nبادِ صبا ! به آن بتِ نامهربان بگو * با عاشقانِ خويش خدا را عنايتى\r\nيعقوب خسته را نگران ديده روز و شب * كآرَد بشيرِ مصر به كنعان بشارتى\r\nدر گل ز عطر آن گلِ رويت نمونه‌اى * و آبِ حيات از لبِ لعلت كنايتى\r\nخواهم كه بر تو عرضه كنم شرحِ حالِ خويش * ليكن نياوَرَد قلم و صفحه طاقتى\r\nاز خاكِ آستانه‌ات اى بىوفا مران * ما را كه غيرِ عشقِ تو نبوَد جنايتى\r\nبا خنده‌اى به مردهء سىساله جان دهد * هرگز چنين نداشت مسيحا كرامتى\r\nهر كار را عيان بُوَد آغاز و انتها * وين راهِ عشق را نه پديد است غايتى\r\n« محروم » ! شكوه تا بكى از جورِ گلرخان ؟ * پروانه سوخت و سر نزد از وى شكايتى \r\n\r\n","description":"","footnote":"","page_name":" 712 ","page_number":712},
  {"content":"\r\n\r\n\r\nمحزون ( 1303 )\r\nغلامرضا دستنبو ، متخلّص به محزون ، در بهمن‌ماه سال 1303 شمسى در همدان قدم به عرصهء حيات گذاشت . پيش از آنكه بدين جهان پا نهد ، پدر خود را از دست داد و در كنار ناپدرى دوران كودكى و نوجوانى را سپرى ساخت و طعم تلخ ناملايمات را چشيد و با دردها و رنج‌هاى زندگى خو گرفت و بيش از تحصيلات مقدّماتى نتوانست گامى به جلو بردارد ، امّا از مطالعهء كتاب غافل نماند . در آغاز جوانى به خدمت ارتش درآمد و سال‌ها انجام‌وظيفه كرد ، سرانجام بازنشسته گرديد .\r\nدستنبو از سال 1313 درحالىكه سيزده بهار از عمرش گذشته بود ، به سرودن شعر پرداخت و با شركت در انجمنهاى ادبى از محضر ارباب شعر و ادب بهره‌مند گرديد .\r\nمحزون علاوه بر شعر و شاعرى در نوشتن نمايشنامهء راديويى و سناريو و نمايش و ايفاى نقش‌هاى مختلف دست داشت و مدّت چهار سال با برنامه‌هاى راديو ارتش يكم و لشكر هشتاد و يكم زرهى كرمانشاه همكارى داشت . در سال 1357 مجموعه‌اى از اشعارش به نام « اثر لحظه‌ها » طبع و نشر گرديد . نمونه‌هاى زير از همين كتاب برگزيده شده است .\r\n\r\nحسرت\r\n نويد وصل بر خود مىدهم ، افسانه را بنگر * دلم شاد است زين مژده ، دل ديوانه را بنگر \r\n\r\n","description":"","footnote":"","page_name":" 713 ","page_number":713},
  {"content":"\r\n\r\n به دل مهر تو پنهان كرده‌ام ، روزى اگر خواهى * بيا و گنج پنهان گشته در ويرانه را بنگر\r\nپريشانى دل‌ها را سبب خواهى اگر روزى * به آيينه نظر انداز ، زلف و شانه را بنگر\r\nنگاه فتنه‌انگيزت ، برد دل ز عالِم و عامى * اگر باور ندارى ، مسجد و ميخانه را بنگر\r\nدل از هرجا گريزد ، سوى گيسوى تو آرد رو * بت من ! يك‌دمى اين موضع مستانه را بنگر\r\nشب و روزم چو تاب گيسوانت تار و درهم شد * مرا غم ميزبان گشته ، تو صاحب‌خانه را بنگر\r\nسراپا حسرت و آه و غم و سوز و الم باشد * كه نامش را نهم ديوان ، من ديوانه را بنگر\r\nمگر « محزون » شده ديوانه ، من ديوانه از هجرم * قدم‌رنجه شبى فرما و اين فرزانه را بنگر \r\n\r\nشكسته\r\n تا يار دل‌آزار دل دل زار شكسته * پشتم ز غم يار دل‌آزار شكسته\r\nتنها نه شكسته ز جفا پشت من پير * پشت فلك اين‌بار گران‌بار شكسته\r\nاز او چه بگويم كه چه‌ها كرده به حالم * صد بار دل‌زار و گرفتار شكسته\r\nيا رانده ز خويشم به دو صد خوارى و زارى * يا نامده و وعدهء دلدار شكسته\r\nگفتا چه بسى زود شدى پير و شكسته * گفتم غم و هجرت من بيمار شكسته\r\nگفتا شده‌اى پير و پريشان و تهىدست * « محزون » دگرت گرمى بازار شكسته \r\n\r\nحسن تو\r\n من كجا ، وصف رخ يار كجا ! * شب تاريك كجا ، جلوهء انوار كجا !\r\nهركه داند كه سر خار برويد گل سرخ * نكهت گل به كجا ، زهر سر خار كجا !\r\nمن ز خودسوزى خود شمع شب خود شده‌ام * نور خورشيد كجا ، شمع شب تار كجا !\r\nهر نوايى كه ز مرغى شنوى ، عاشق نيست * نالهء زار كجا ، مرغ گرفتار كجا !\r\nزاهدا ! زهد ريايى همه جا مردود است * حق‌ّپرستى به كجا ، سبحه و دستار كجا !\r\nدر شب تار بود ، تار انيس شب من * نغمهء يار كجا ، سوز دل يار كجا !\r\nهمه انديشهء آنم كه عزيزش گردم * عشق من با همه عشّاق خريدار كجا ! \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n هركه از جور و جفاى صنمى مىگويد * در بر جور تو ، اندازه و معيار كجا !\r\nهمه در وصف تو گويد غزلش را « محزون » * حقّ حسن تو كجا ، گفتن اشعار كجا ! \r\n\r\nعلىّ باشد علىّ\r\n شاهكار خلقت عالم ، علىّ باشد علىّ * افتخار عالم و آدم ، علىّ باشد علىّ\r\nدردمندان را دوا ، درماندگان را ياور است * بر فقير و بينوا همدم ، علىّ باشد علىّ\r\nرونق دين محمّد ، زينت عرش خدا * آفتاب انور خاتم ، علىّ باشد علىّ\r\nچشمهء آب حيات و معنى كوثر علىّ * در بقا سرچشمهء زمزم ، علىّ باشد علىّ\r\nپايه‌هاى دين حقّ لرزان بُدى گه از جفا * آنكه كرد اين پايه مستحكم ، علىّ باشد علىّ\r\nآنكه بزم عارفان را جلوه مىبخشد عليّست * آنكه رزم از او بُدى درهم ، علىّ باشد علىّ\r\nآنكه نامش در سخاوت ، در عدالت‌گسترى * هر مكان است بر زبان ، هردم ، علىّ باشد علىّ\r\nدر ميان قدرت گيتى ابرقدرت عليّست * در دوگيتى نيّر اعظم ، علىّ باشد علىّ\r\nدر قيامت رزق اگر نامش نهيم ، الطاف حقّ * رازق آن رزق بيش و كم ، علىّ باشد علىّ\r\nيك جهانى رحمت است و التيام قلب ريش * رافع الحاجات رنج و غم ، علىّ باشد علىّ\r\nآنكه بعضى خالقش خوانند و خلقى بنده‌اش * نزد جمعى راز او مبهم ، علىّ باشد علىّ\r\nآنكه از راه عبادت بر حريم كبريا * همچو دادارش بود محرم ، علىّ باشد علىّ\r\nآنكه بر زخم دل صدها چو « محزون » حقير * از كراماتش نهد مرهم ، علىّ باشد علىّ \r\n\r\nصحراى حسرت\r\n تو هستى نوگل بشكفته در باغ ملاحت‌ها * مَنَت خار سر ديوار اندوه و ملامت‌ها\r\nتو هستى اختر رخشنده در عيش و سعادت‌ها * منت خوار سر كوى تو از كين و سعايت‌ها \r\n\r\n","description":"","footnote":"","page_name":" 715 ","page_number":715},
  {"content":"\r\n\r\n تو هستى مست جام باده از شادى و عشرت‌ها * منت محتاج يك جرعه از آن جام محبّت‌ها\r\nتويى رخشنده خورشيد جهان عشق و زيبايى * منت غرق سيه‌روزى ، سيه‌بختى ، ز محنت‌ها\r\nتويى خلد و تويى رضوان ، تويى حور و تويى غلمان * منت سرگشته و حيران در اين صحراى حسرت‌ها\r\nسراسر كشور زيبايى گيتى ، تويى سلطان * منت محبوس در چاه سيه‌چال مصيبت‌ها\r\nتويى سرور ، تويى سالار خوبان همه گيتى * منت محو و منت نابود از اين توهين تهمت‌ها\r\nبگفتم با من « محزون » چه خواهى كرد پاسخ گفت * حقيقت خسته‌ام كردى ، از اين عجز و شكايت‌ها \r\n\r\nدرد دورى\r\n اين همه زجر و تألّم كه ز هجران دارم * در شگفتم ، ز چه در كالبدم جان دارم\r\nهمه عمرم به اميدى كه بيايى ز سفر * چشم بر جادهء صحرا و بيابان دارم\r\nرنگ زرد و دل پرخون و قد خم‌گشته * همه از دورى آن سرو خرامان دارم\r\nروز ظلمت‌زده و شام سيه ، اشك روان * همه از هجر تو ، اى ماه فروزان دارم\r\nاين همه سوز و فغان ، زارى و درماندگىام * همه را از تو جدا ، اى مه تابان دارم\r\nتا تو چون شمع ، فروزانگر بزم دگرى * من هم از سوز غمت سينهء سوزان دارم\r\nاز من بىكس و « محزون » ز چه روگردانى * بهترين دوست تو هستى كه به دوران دارم \r\n\r\n","description":"","footnote":"","page_name":" 716 ","page_number":716},
  {"content":"\r\n\r\n\r\nمحسن ( 1322 )\r\nحسين فلّاح نخدانى فرزند محمّد در چهارم آبانماه سال 1322 شمسى در محلّهء يخدان ميبد در خانواده‌اى روستائى ديده به عالم وجود گشود ، تحصيلات ابتدائى را به پايان رسانيد امّا به علت فقر مالى نتوانست به تحصيل ادامه دهد ناگزير به ترك تحصيل شد و راهى بازار كار گرديد و شغل زيلوبافى را انتخاب و در اين حرفه مشغول كار شد و مدّت دو سال در اين شغل ببود ازآن‌پس براى درآمد بهتر رهسپار كويت شد و در آنجا به شغل كارگرى نانوائى به كار پرداخت و از اين رهگذر معيشت كرد .\r\nحسين فلاح پس از چندى از كويت به ايران بازگشت و در اردكان بار ديگر به همان شغل زيلوبافى به كار پرداخت و پس از سى و پنج‌سالگى ضمن كار در زيلوبافى بطور شبانه در هنرستان اين شهر به تحصيل ادامه داد سرانجام در رشته راه و ساختمان فارغ التحصيل شد و مدرك ديپلم هنرستان را دريافت كرد و اكنون مدّت بيست سال است كه در تعميرگاه موتورسيكلت به كار اشتغال دارد .\r\nحسين فلّاح كه در شعر خود از تخلّص محسن استفاده مىكند مىگويد : « از كودكى علاقه زيادى به شعر داشتم ، يك جلد ديوان حافظ خريدم و با اشعار آسمانى اين عارف بزرگ سرگرم شدم و نيز هم‌زمان از طريق مجلّات با شعراى معاصر آشنائى يافتم مطالعه اشعار شعرا ذوق سرودن شعر را در من بيدار كرد و اكنون مدّت چهل سال است كه به كار سرودن شعر مشغول مىباشم . »\r\n\r\n","description":"","footnote":"","page_name":" 717 ","page_number":717},
  {"content":"\r\n\r\n\r\nميراث باستان\r\n آئينه‌دار ملك جهان كوى ميبد است * چشم هنروران ز هنر سوى ميبد است\r\nشهرى كهن كه مانده ز ميراث باستان * اين زادگاه مردم خوش‌خوى ميبد است\r\nمفروش گشته مسجد و محراب هركجا * صحن و سراى آن‌همه زيلوى ميبد است\r\nنام ادب كه حك شده بر دفتر زبان * تحرير آن ز كلك سخن‌گوى ميبد است\r\nزيباترين نشانه و اخلاق و معرفت * از خلق و خوى مردم حق‌جوى ميبد است\r\nاهل حجاب و اهل هنر مظهر شرف * اين گوشه‌اى ز خصلت بانوى ميبد است\r\nز آثار افتخار كه جا مانده از قديم * زيبا رباط و قلعه و با روى ميبد است\r\n« محسن » به گلشن ادب و دانش و خرد * هر بو كه بر مشام رسد بوى ميبد است \r\n\r\nشب ميلاد نور\r\n مَه درآمد ديدگان را خواب زد * چشم ما صد بوسه بر مهتاب زد\r\nتا برون آورد مه از پرده رُخ * آب و تابى بر دل بىتاب زد\r\nيار مِهرانگيز و مه‌رخسار ما * طعنه بر خورشيد عالمتاب زد\r\nاشك شوق از چشم باران شد برون * گونهء چشم‌انتظاران آب زد\r\nدل چو ديد آن طاق ابروى نگار * نى خود از خود خيمه بر محراب زد\r\nنرگس مَستش چنان با هر نگه * ناوكى بر سينهء احباب زد\r\nعالم اندر پهنهء درياى عشق * دست حاجت دامن گرداب زد\r\nبا سرودى خوش نوايى دلپذير * مطرب آمد زخمه بر مضراب زد\r\n« محسن » اكنون در شب ميلاد نور * حرف دل را با قلم زين باب زد \r\n\r\nنشان گمشده\r\n من مِهردوست در دل ديوانه يافتم * دل را اسير دلبر جانانه يافتم\r\nتا آمدم به خويش بدانم كه كيستم * خود را ز خويش بىخود و بيگانه يافتم \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n امنيّتى نبود مرا در حريم دل * امن و امان به گوشهء ميخانه يافتم\r\nشهدى كه خواستم ز لب لعل يار خويش * با يك‌دو بوسه بر لب پيمانه يافتم\r\nرفتم به عمق آب به درياى معرفت * در دامن صدف دُر يك‌دانه يافتم\r\nاز سوز عشق آنچه به‌جا مانده گِرد شمع * خاكسترى بُوَد كه ز پروانه يافتم\r\nهرجا سراغ دوست گرفتم از اين و آن * آخر نشان گمشده در خانه يافتم\r\n« محسن » بجو شميم گل از همنشين گل * عطرى ز زلف يار ، من از شانه يافتم \r\n\r\nنسيم بهارى\r\n خزان برفت و دوباره بهار آمده است * دوباره موسم بوس و كنار آمده است\r\nهوا به اوج لطافت زمين بزيبايى * بباغ و دشت و دمن گُل ببار آمده است\r\nگه فراغت و گاه تفرّج از طرفى * زمان خوش‌دلى و وصلِ يار آمده است\r\nبه طرف گلشن و گلزار بلبل شيدا * به پاىبوسى گُل بىقرار آمده است\r\nشكوفه چاك‌گريبان و غنچه خندان‌لب * به بزم هر دو غزلخوان هزار آمده است\r\nنسيم صبح بهارى وزيد از هر سو * شميم عطر گُل از لاله‌زار آمده است\r\nز كنج خلوت‌خانه بيا برون « محسن » * برو به باغ كه گل بىشمار آمده است \r\n\r\nپيوند محبّت\r\n اى آنكه مرا گريه‌كنان ديدى و رفتى * بر اشك من آهسته بخنديدى و رفتى\r\nمانند نسيمى كه وزد وقت سحرگاه * در گلشن جانم بخراميدى و رفتى\r\nچون كُهنه‌شرابى كه دهد مستى بىحدّ * مستى من از حدّ گذرانيدى و رفتى\r\nبر پهنهء سرمازدهء دشت وجودم * يك‌لحظه چو خورشيد بتابيدى و رفتى\r\nپيوند محبت كه زدم با تو همه عُمر * آن را به ره كينه تو ببُريدى و رفتى\r\nآخر چه سبب بود كه اين‌گونه شتابان * از حال من احوال نپرسيدى و رفتى\r\nچون جان عزيز از تن رنجيدهء « محسن » * بيرون شدى و هيچ نرنجيدى و رفتى \r\n\r\n","description":"","footnote":"","page_name":" 719 ","page_number":719},
  {"content":"\r\n\r\n\r\nمحسن ( 1326 )\r\nمحسن پزشكيان ، فرزند آقابزرگ ، در روز ششم بهمن‌ماه سال 1326 شمسى در محلهء گنبد كازرون از مادر زاد . تا چهارده‌سالگى در زادگاهش بزيست و دورهء ابتدايى و سال اوّل دبيرستان را به انجام رسانيد و در سال 1340 به تهران عزيمت كرد و دورهء دبيرستان را پى گرفت و به دريافت مدرك ديپلم توفيق يافت . ازآن‌پس به دانشگاه راه يافت و در رشتهء زبان و ادبيّات فارسى به تحصيل پرداخت و به اخذ درجهء ليسانس نايل گرديد . آن‌گاه از طرف وزارت آموزش و پرورش مأمور تدريس در دبيرستان‌هاى شهر خود گرديد و سرانجام در روز پنج‌شنبه بيست و چهارم خردادماه سال 1358 همراه چند تن از بستگان در جادهء قم براثر تصادف جان خود را از دست داد و جنازه‌اش به كازرون حمل شد و با تجليل و تشييع مردم در بهشت زهراى همان شهر به خاك سپرده شد . « 1 »\r\nپزشكيان هنگامى كه در تهران به تحصيل اشتغال داشت ، به كار طرّاحى پرداخت\r\n\r\n\r\n","description":"","footnote":"\r\n( 1 ) - محسن ، هنگامى كه عازم قم بود ، شعرى را آغاز كرد به نام « شهادت » كه با تصادفش ناتمام ماند و آن چنين است :\r\nدر گيرودار خويش و خدا بودم\r\nكه ناگهان صداى خشك دنده‌هايم را\r\nدر حال خردشدن در زير پاى اژدهاى آهن\r\nبر آسفالت قم شنيدم\r\nو نهنگ درياى شهادت شدم ! . . . ( و اين‌چنين كه خود گفته بود شد ) .\r\n","page_name":" 720 ","page_number":720},
  {"content":"\r\n\r\nو در اين رهگذر نبوغ و استعداد فوق‌العاده‌اى از خود نشان داد ، تا جايى كه به‌عنوان طرّاح مركز تربيت معلّم حرفه‌اى ارتش به استخدام درآمد و آثار بديع و ارزنده‌اى از خود بر جاى گذاشت و در انتشارات آن سازمان قرار گرفت .\r\nفاضل ارجمند ، محمّد مهدى مظلوم‌زاده ، دربارهء پزشكيان مىگويد : « او شاعر و نويسنده و نقّاش و طرّاح و خطّاط هنرمندى بود و اگر در قيد حيات مىبود از مشاهير هنرمندان و شاعران كازرون بشمار مىرفت . »\r\n\r\nمىشكنى\r\n سكوت را به طنين كلام مىشكنى * چو نور در نفس اين ظلام مىشكنى\r\nشكوه پرزدنت نازم ، اى كبوتر مست ! * كه بال بر افق سرخ‌فام مىشكنى\r\nگهى چو باد به ذهن دريچه مىگذرى * گهى چو ساقهء باران به بام مىشكنى\r\nسبوى خراب سياه زمانه را با خشم * به فرق گردش اين روز و شام مىشكنى\r\nچگونه واكنم اين راز سربه‌مهر تو را * به لب نيامده ، زيرا به كام مىشكنى\r\nتو را به هيچ عبارت نمىتوانم گفت * چه واژه‌اى ، كه به پشت كلام مىشكنى \r\n\r\nمناظرهء خزه و جگن\r\n دل گيردم از ماندن ، شوق سفرى دارد * دردا ! نه پى رفتن ، پايى و پرى دارد\r\nآن را كه سكون مرگ است ، چون آب نمىماند * از ماندن و گنديدن ، گر خود خبرى دارد\r\nاى پاى توام رفتار ، اى بال توام پرواز ! * دريابم اگر لطفت ، با ما نظرى دارد\r\nجان مايه سپر كردند ، مردان خدا چون گل * كز برگ من خونين ، بر سر سپرى دارد\r\nباكت نه اگر چون تاك ، از درد به خود پيچى * كاين شاخ خم اندر خم ، شيرين ثمرى دارد\r\nآن كاخ ستم خوش سوخت ، در آتش خشم خلق * آن سوز نهان ، بارى ، اين‌سان شررى دارد\r\nبر معبر توفان‌ها ، رشك آمدى از لاله * كاو خنده به لب امّا ، خونين جگرى دارد\r\nديشب خزهء جوبار با طعنه جگن را گفت * كاى سربه‌هوا ! هستى ، زير و زبرى دارد \r\n\r\n","description":"","footnote":"","page_name":" 721 ","page_number":721},
  {"content":"\r\n\r\n افراشته‌اى قامت ، در باد و نمىبينى * پاى ستم و دستِ تاراج‌گرى دارد\r\nزيباست به رعنايى ، سر بر زدنت از آب * تا خلق بگويندت ، بالنده‌سرى دارد\r\nامّا نه ز روى رشك ، مىگويمت اين معنى * بىنام‌ونشان مردن ، لطف دگرى دارد\r\nخنديد جگن كاى خام ، اينم نه شگفت از تو * اين منطق بىبنياد ، هر بىپا و سرى دارد\r\nآرامش عمق آب ، يكسر به تو ارزانى * ما سركش و آزاديم ، ور شور و شرى دارد\r\nبنگر همه تن شمشير در پيكر بادم من * كاين‌سان ز چه از بيداد ، بر ما گذرى دارد ؟\r\nگاهش بدرم سينه ، گاهش بخراشم تن * ور بشكندم قامت ، بر خود ضررى دارد\r\nكز ريشهء من فردا ، صد شاخ دگر رويد * و آن ياوه ز هر سويى ، جان در خطرى دارد\r\nگفتند بس اين تمثيل ، تازه‌ست هنوز ، امّا * هر تيره‌شب مظلم ، خونين سحرى دارد\r\nگفتى كه چو نى پوكى ، تلخ آمدت اين ، ليكن * نى با همه بىمغزى ، گاهى شكرى دارد \r\n\r\nسلام بر مرگ\r\n سلام اى مرگ بىزنهارم امروز * سلام اى طالع بيدارم امروز\r\nبه ذلّت زيستن رسم سگان است * سر شيرانه مردن دارم امروز \r\n\r\nحضرت كازرونى\r\n حضرات كازرونى ! بِيلين گِله هم نكنيم * دِ بَسَه ، يكىّ و دوتّو ، كم‌وبيش هم نكنيم « 1 »\r\nهمچو قوم و خويشيم ، همسادهء چيش تو چيشيم * قُوز نَشيم انگا خوروس ، سِيل تو چيش هم نكنيم « 2 » \r\n\r\n\r\n","description":"","footnote":"\r\n( 1 ) - اى حضرت كازرونى ! بگذاريد گِله پيش هم نكنيم - ديگر يك و دو به همديگر كردن بس است و يكديگر را كم و زياد نكنيم .\r\n( 2 ) - همگى ما باهم قوم و خويش و همسايهء چشم تو چشم هستيم - برابر هم نايستيم مثل خروس جنگى ، و نگاه بد در چشم يكديگر ميندازيم .\r\n","page_name":" 722 ","page_number":722},
  {"content":"\r\n\r\n صُب تا شوم مُنگه ا جُون همديگه سر هيچى ندين * وا تى مقراض زبون ، همزاتيليش هم نكنيم « 1 »\r\nتَش تو قبرش بيا دَر ، او كِ مىپاشه تخم نفاق * ما كه وا هَمدِ كاكويم ، آخون و خيش هم نكنيم « 2 »\r\nاى مىخوين اهل زَمون خنده ا ريشمو نكنن * ايقَدَر پوى سر هم خنده ا ريش هم نكنيم « 3 »\r\nهمه برگ ساقِ درختيم ، تو يَه خاكن زيشُمو * ايقَدَر خار شماتت ا لُو چيش هم نكنيم « 4 »\r\nمِثِ كُه يكّى باشيم تا دمِ كُهشُورِ نريم * شون ا شون هَمدِ بيديم ، پخش و پيليش هم نكنيم « 5 »\r\nبالو و دُومَن و جابى يَه وجب خاك خداست * چيش و هم‌چيشى ا قوم و دون و خويش هم نكنيم « 6 »\r\nهيشكه غم ما نداره ، خودِمُو غم هم نخوريم * تو يَه كوزه‌ى مىزنيم چنگ نكنيم « 7 » \r\n\r\n\r\n","description":"","footnote":"\r\n( 1 ) - از صبح تا شب سر هيچ و پوچ به يكديگر غرّولند نكنيم - و با اين قيچى زبان ، يكديگر را خرد و ريز نكنيم .\r\n( 2 ) - آنكه تخم نفاق مىپاشد ، آتش از قبرش بيرون بيايد - ما كه با همديگر برادر هستيم ، يكديگر را خرد و ريز نكنيم .\r\n( 3 ) - اگر مىخواهيد اين زمانه به ريشمان نخندند - بايستى اين‌قدر به ريش يكديگر نخنديم .\r\n( 4 ) - همه برگ يك درخت هستيم و ريشه‌مان هم در يك خاك فرورفته است - اين‌قدر خاك شماتت در چشم يكديگر فرونبريم .\r\n( 5 ) - همه‌مان بايستى مثل كوه مقاوم و استوار باشيم تا سيلاب ما را نبرد - شانه به شانه هم بدهيم و باهم باشيم و همديگر را پخش و پره نكنيم .\r\n( 6 ) - محلهء بالايى و محلهء پايينى و جهابى همه و همه يك وجب خاك خداست - با قومدان و خويشاوندان چشم‌وهم‌چشمى نكنيم .\r\n( 7 ) - كسى غم ما را نمىخورد ، بهتر است خودمان غمخوار يكديگر باشيم - ما همه مانند مرغ و خروس در يك ظرف سفالين آب مىخوريم ، همديگر را از خود نبايد دور كنيم .\r\n","page_name":" 723 ","page_number":723},
  {"content":"\r\n\r\n\r\nمحسنى ( 1342 )\r\nمجيد محسنى وادقانى در سال 1342 هجرى شمسى در خانواده‌اى متوسّط الحال در تهران ديده به جهان گشود . ده‌ساله بود كه همراه خانواده به كاشان مهاجرت كرد و در اين شهر رحل اقامت افكند . تحصيلات ابتدايى و دورهء متوسّطه را در اين شهر به انجام رسانيد و در سال 1361 موفّق به اخذ مدرك ديپلم شد و پس از خدمت سربازى وظيفه بار ديگر رشتهء تحصيل را پى گرفت و در سال 1364 به دانشگاه راه يافت و در رشتهء زبان و ادبيّات فارسى به تحصيل پرداخت و در سال 1368 فارغ التّحصيل شد .\r\nمحسنى در سال 1368 به استخدام بانك درآمد و مشغول خدمت گرديد و ضمن انجام وظيفهء شغلى دورهء كارشناسى ارشد را دنبال كرد و در سال 1376 دورهء فوق ليسانس را به پايان رسانيد و پايان‌نامهء خود را تحت عنوان « تصحيح و شرح ديوان محمّد شريف كاشانى ، شاعر قرن دهم هجرى » نوشت .\r\nمحسنى دربارهء كار و فعّاليّت شعرى خود چنين مىگويد : « پدرم به شعر و شاعرى و به‌طور كلّى به ادبيّات فارسى علاقه و دلبستگى داشت و زمينهء ذهنى را برايم آماده ساخت و در همين زمان سيّد شهاب موسوى آرانى مرا به انجمن ادبى كاشان رهنمون گرديد و در نتيجه با محافل ادبى و اساتيد شعر ارتباط پيدا كردم و در شب‌هاى شعر و انجمن‌ها به مناسبت‌هاى مختلف اشعارى سروده و قرائت مىكردم و مورد تشويق قرار\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nمىگرفتم و اين اشعار در نشريّات محلّى نيز طبع مىشد . »\r\n\r\nباغ مهر\r\n وقتى كه چشم آينه در خون نشسته است * تصويرهاى عاطفه درهم شكسته است\r\nدر بوستان چشم من ، اى نوبهار عشق * ديريست بوته‌هاى نگاهت نَرُسته است\r\nتا پا نهى دوباره به صحن نگاه من * چشمان من هميشه به درهاى بسته است\r\nمن در ديار خاطره‌ها مانده‌ام غريب * پيوندهاى ما همه از هم گسسته است\r\nبا خود مرا ببر به تماشاى باغ مهر * آنجا كه قلب سنگ چو شيشه شكسته است\r\nدر انتظار ديدن خورشيد روى تو * صدها ستاره چشم به راهت نشسته است \r\n\r\nهجوم تبسّم\r\n آنگه كه روح آينه تفسير مىشود * در ذهن من نگاه تو تكثير مىشود\r\nبا اوّلين هجوم تبسّم به چشم من * انديشه بىمقابله تسخير مىشود\r\nبايد به گفت‌وگوى سپيده پناه برد * وقتى سكوت آينه دلگير مىشود\r\nوقتى كه عشق معنى ايمان زندگىست * عاشق در اين زمان ز چه تكفير مىشود ؟\r\nبغض هزارساله گلو را گرفته است * در ديده پاى عاطفه زنجير مىشود\r\nبازآ ، كه نوبهار وجودم بدون تو * پاييز سرد و غم‌زده تفسير مىشود \r\n\r\nديار غريبى\r\n ببين كه پيچك شك بر درخت‌هاى يقينم * چه سبز پيچد و من هم هميشه زردترينم\r\nدر اين ديار غريبى كه خشكسالى عشق است * چگونه پر بگشايم كه پايبند زمينم\r\nبيا در اين شب غمها كه دشت عاطفه خاليست * از آسمان نگاهت گل ستاره بچينم\r\nتمام دفتر عمرم سياه‌مشق غريبيست * بخوان خلاصهء آن را ، ز سطر سطر جبينم\r\nدر اين غروب غم‌انگيز آفتاب وجودت * نشسته‌ام كه طلوع تو را دوباره ببينم \r\n\r\n","description":"","footnote":"","page_name":" 725 ","page_number":725},
  {"content":"\r\n\r\n\r\nتقديم به مولا حضرت علىّ عليه السّلام مظلوم‌ترين مرد\r\n اى مردترين مردم و مظلوم‌ترين مرد * انديشهء تو در گذر خاك چه مىكرد\r\nعمرى تو و آزردگى و شكوهء در چاه * زين قوم جفاپيشه وز آن امّت نامرد\r\nسعى تو بر آن بود كه با آيت اخلاص * ترويج كنى آنچه كه پيغمبرت آورد\r\nآزردهء اين زمزمهء بود و نبودند * آنان كه ولىنعمتشان درد بوَد درد\r\nجنگ تو و شيطان زر و زور گواه است * با ديو درون چون تو كسى نيست هماورد\r\nتقرير كمالات تو در عهدهء ما نيست * تو سبزترين سبزى و ما زردترين زرد \r\n\r\nدست تقدير\r\n چو گردباد كويرى به خويش درگيرم * ز ايستادن و ماندن مگو كه مىميرم\r\nمنم كه سر به تهاجم سپرده با توفان * درخت‌گونه ، ولى خاك كرده زنجيرم\r\nچو تل هيمه‌ام از خواهش شرارهء سرخ * دو پلك وا مكن از هم ، كه زود مىگيرم\r\nتمام هستى من همچو خوابى آشفته‌ست * كجاست آنكه بگويد كه چيست تعبيرم ؟\r\nمگير اين خس خشكيده را از اين سيلاب * كه خوب مىبرد اين‌بار دست تقديرم \r\n\r\nمرور ثانيه‌ها\r\n از اين صحارى بىجان عبور خواهم كرد * به ذهن باغ پر از گل خطور خواهم كرد\r\nاگر كه غنچهء وصل تو بشكفد روزى * فضاى خانهء دل غرق نور خواهم كرد\r\nبراى اينكه بدانم تو از چه رنجيدى * تمام ثانيه‌ها را مرور خواهم كرد\r\nاگر به باغ دو چشمم گل رخت رويد * خزان غم‌زده را از تو دور خواهم كرد\r\nبراى درك حضور تو در كنار خودم * ز پاى تا به سرم را شعور خواهم كرد \r\n\r\n","description":"","footnote":"","page_name":" 726 ","page_number":726},
  {"content":"\r\n\r\n\r\nعشق پاك\r\n باز با يادش دلم تحريك شد * دست‌هاى دل به او نزديك شد\r\nاو در آغوش دلم مأوا گرفت * در سراپاى وجودم جا گرفت\r\nاو دلم را سوى خود آواز داد * او سراپاى مرا پرواز داد\r\nغنچهء ذهنم به ياد او شكفت * بلبل طبعم برايش شعر گفت\r\nاى تو پاكيزه‌تر از باران عشق * شبنم گل‌هاى باغستان عشق\r\nتاج شاه شهر زيبايى تويى * تك‌درخت دشت رؤيايى تويى\r\nخوب‌تر از ماه فروردين شدى * باصفاتر از گل نسرين شدى\r\nعشق من هرگز اسير رنگ نيست * عشق رنگين عاقبت جز ننگ نيست\r\nبه ! چه خوش گفته‌ست مولاناى روم * بر زبان‌ها رفته در هر مرزوبوم\r\n« عشق‌هايى كز پى رنگى بود * عشق نبود ، عاقبت ننگى بود »\r\nعشق من پاك است چون پاكى نور * چشم بد از عشق پاك من به دور \r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nمحقّق ( 1333 )\r\nجواد محقّق ، فرزند محسن ، در مردادماه سال 1333 در همدان تولّد يافت .\r\nتحصيلات خود را در زادگاهش به پايان رسانيد و در سال 1358 به استخدام وزارت آموزش و پرورش درآمد و به‌عنوان دبير زبان و ادبيّات فارسى مشغول كار شد و در سال 1359 انجمن ادبى ميلاد را در شهر خود بنيان نهاد و در جذب جوانان شاعر و ارشاد آنان همّت گماشت و تا سال 1365 ، كه خود مسئول ادارهء انجمن بود ، چند مجموعه از آثار انجمن را به نام « گاهنامهء ميلاد » منتشر ساخت .\r\nمحقّق در سال 1366 از طرف وزارت آموزش و پرورش براى تدريس به خارج از كشور ، چون پاكستان و بعد به تركيه اعزام شد ، آن‌گاه سفرهايى به چند كشور اروپايى كرد و پس از بازگشت همچنان به كار تدريس در دوره‌هاى ابتدايى و راهنمايى و دبيرستان و هنرستان و مركز تربيت معلّم پرداخت و در سال 1369 به تهران آمد و به سردبيرى مجلّهء « رشد معلّم » كه از طرف دفتر انتشارات كمك آموزشى و معاونت پژوهشى وزارت آموزش و پرورش منتشر مىشد ، انتخاب گرديد و در سال 1371 به سمت مدير مسئول همان مجلّه و مجلّات رشد نوجوان و رشد جوان و رشد تكنولوژى آموزشى منصوب شد .\r\nمحقّق كه آثارش با نام « م . آتش » منتشر مىشود ، از سال‌هاى تدريس آخر دبيرستان به فعاليت‌هاى ادبى و سرودن شعر پرداخت و آثارش در مطبوعات\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nدانش‌آموز به چاپ مىرسيد و اين فعاليت‌ها پس از انقلاب اسلامى گسترش بيشترى يافت ، و خود مىگويد :\r\n« همان قدر كه به نشر اشعار شاعران اهتمام داشتم ، كمتر به نشر آثار خود پرداخته‌ام . با اين وصف ، تاكنون بيش از پانزده جلد از آثارم به چاپ رسيده است . »\r\n\r\nغربت\r\n كوير منظر چشمم به‌جز سراب ندارد * كسى هواى دلم را در اين خراب ندارد\r\nچنان غريب شدم در ديار درد ، كه ديگر * براى ديدن من مرگ هم شتاب ندارد\r\nچه دانى اى همه بيگانگى ز سوز نهانم ؟ * خبر ز داغ دلم ، روح آفتاب ندارد !\r\nكجا برم غم دل را ؟ كه روزگار ستمگر * به زخم پرسش من ، مرهم جواب ندارد\r\nمرا نهاده و با غير بر بساط نشاط است * ببين كه ذهن زمان ذوق انتخاب ندارد\r\nستاره هيچ ، شهابى ز خاطرم نگذشت ، آه * كه آسمان غمم وسعت شهاب ندارد\r\nلبالبم ز غم و بر لبم ز خنده نقابيست * دريغ ! كس خبر از پشت اين نقاب ندارد\r\nمپرس از سبب گريه‌ام ، كه آتش دل را * طبيب عشق دوايى به غير آب ندارد \r\n\r\nسبد واژه‌هاى خونين\r\n اگرچه زخمىِ زرّينه داسِ پاييزم * هنوز منتظر دست‌هاى كاريزم\r\nشبى ز شهر سياهى به نور خواهم زد * به يُمن همّت انديشهء سحرخيزم\r\nمرا براق شهادت به زير پاست هنوز * چه حاجت است به رهوار رخش و شبديزم ؟\r\nكمند وسوسهء نفس از دلم دور است * كنون كه عابر دروازه‌هاى پرهيزم\r\nدواى درد من اين شعرهاى رنگين نيست * دلى كجاست كه در باورى بياميزم ؟\r\nببار آن سبد واژه‌هاى خونين را * كه با تغزّلى از اين ميانه برخيزم\r\nكجاست حافظ شيرين‌سخن كه در شب عشق * به شاخه‌اى ز غزل‌هاى او بياويزم \r\n\r\n","description":"","footnote":"","page_name":" 729 ","page_number":729},
  {"content":"\r\n\r\n\r\nشعر نور\r\n گلوى سرخ سحر شعر نور مىخواند * مرا به زخم شب غم صبور مىخواند\r\nدرون سينهء من ديو كور خودخواهى * به بانگ فاجعه تا نفخ صور مىخواند\r\nبرادران من از شطّ خون گذر كردند * مرا هنوز كه نفس شرور مىخواند\r\nبه دشت حادثه جوبار لحظه‌هاى گريز * گذشت عمر مرا در عبور مىخواند\r\nدر اين گريوه دلى خواستار ماندن نيست * كه جاى چلچله خفّاش كور مىخواند\r\nچه جاى غصّه كه در صبحدم كبوتر نور * به بام بقعهء سبز حضور مىخواند\r\nمرا به خوان خدا ، اى سپيدهء نزديك * صداى حادثه از راه دور مىخواند\r\nحضور عاطفه‌ام را ، زلال گرم سرشك * به روى گونهء سرد غرور مىخواند\r\nخليل‌وار به آتش گذر كن اى داود * كه شعلهء غزلش را ، زبور مىخواند \r\n\r\nصلاى نور\r\n چنين كه نو شدن روز در زمان جاريست * صلاى نور به پهناى آسمان جاريست\r\nبه روز حادثه مرد از خطر نمىترسد * خطر هماره به همراه كاروان جاريست\r\nمرا ز واقعهء كربلا مترسانيد ! * كه مرگ سرخ بر اين سبز دودمان جاريست\r\nفريب ساكت اين خاك را نخواهم خورد * حديث حادثه بىرنگ و بىنشان جاريست\r\nگراز وحشى پاييز مىرسد آيا ؟ * چنين كه درد به چشمان باغبان جاريست\r\nهماره در همه سو پاس عشق خواهم داشت * كه تير كينهء ديو از دل كمان جاريست\r\nخداى من ! مددى كن كه در تهاجم كفر * زلال نام تو در ياد و بر زبان جاريست \r\n\r\nپيغام آخر\r\n كسى در كوچه‌هاى صبح مىزد گام آخر را * به پايان آورد شايد به خون ، اين شام آخر را\r\nكسى آهسته در پشت سياهى راه مىپيمود * كجا تا گسترد با دست فتنه ، دام آخر را\r\nسحر بود و على در گرگ‌وميش مسجد كوفه * صدا مىزد ميان خفتگان ، آن نام آخر را \r\n\r\n","description":"","footnote":"","page_name":" 730 ","page_number":730},
  {"content":"\r\n\r\n به خاك پاك سر بنهاد و با راز و نياز خود * گرفت از لحظهء با دوست بودن ، كام آخر را\r\nكه ناگه تيغ باريد و سرى آواز خون سرداد * و مردى سركشيد از درد ، دُرد جام آخر را\r\nلبى « فزت و رب الكعبة » را با ناله نجوا كرد * نسيمى برد سوى مردم ، اين پيغام آخر را . . . \r\n\r\nايّام گل\r\n دوباره از سر هر شاخه برگ سرريز است * بهار من ! تو كجايى كه باز ، پاييز است\r\nبيا به بيشهء توفان حصار خون بكشيم * كه مرگ غنچه در اين فصل گل غم‌انگيز است\r\nاگر كه باد نمىآيد از صحارى خشك * چرا نواى درختان گلايه‌آميز است\r\nلبان دشت ، ترك‌هاى تشنگى خورده‌ست * و قحط آب به رگ‌هاى خشك كاريز است\r\nبيا ، ستارهء صبح ، اى طليعهء خورشيد ! * كه ديو شوم شب اين روزها سحرخيز است\r\nقيام داس و تبر در بهار روشن باغ * حديث حملهء تاتار و قوم چنگيز است\r\nمباد بگذرد ايّام گل از اين گلزار * چنين كه كاسهء صبر شكوفه ، لبريز است \r\n\r\nدوبيتى\r\n نه تنها با تو و من مىستيزند * كه با آن پاك‌دامن مىستيزند\r\nخدايا ، نسل خفّاشان برانداز * كه با خورشيد روشن مىستيزند \r\n\r\nرباعىها\r\n چون لاله به ساحت چمن مىسوزم * باياد تو پاره‌پاره تن ، مىسوزم\r\nدر حسرت بوسه‌اى كه خنجر آن روز * بر حلق تو زد ، هنوز من مىسوزم \r\n* * *\r\n تا بر دل خصم عشق ، داغى شده‌ايم * در ظلمت شهر شب ، چراغى شده‌ايم\r\nپاييزدلان ، هماره دشمن هستند * با ما ، كه در اين كوير ، باغى شده‌ايم \r\n\r\n","description":"","footnote":"","page_name":" 731 ","page_number":731},
  {"content":"\r\n\r\n\r\nسرچشمهء پاكىها\r\nنامت نيايش بود\r\nو نگاهت نوازش\r\nرودى كه از نگاه تو مىجوشيد\r\nما را ، به شست‌وشويى جهان مىخواند\r\nدر چشم‌هايت چه داشتى ؟\r\nكه آفتاب\r\nبا ياد آن سياه صميمى هر صبح سر برمىداشت\r\nو هر غروب مىخوابيد !\r\nاز وسعت كدام دريا ، مىنوشيدى ؟\r\nكه دلت ، سرچشمهء پاكىها بود\r\nو هر ناپاك\r\nدر ملاقات با تو\r\nپاك مىشد\r\nجز آنكه عين پليدى بود .\r\nآخر چه گونه هيچ گناهى را\r\nحتى به نيم نگاهى\r\nاذن حيات نبخشيدى ؟\r\nاين راز ، ناگشوده نخواهد ماند ؟ !\r\nآن جويبار جوان بودى\r\nكه زخم‌هاى مزرعه را\r\nمرهمى از طراوت مىنهادى\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nو پيشانى آفتاب\r\nدر تو مىدرخشيد .\r\nوقتى سرود سادهء خود را\r\nسر مىدادى\r\nدر قامت خميدهء هر باغ\r\nبهارى مىايستاد\r\nكه راست قامتان جاودانهء تاريخ\r\nدر سايه‌سار بركت آن\r\nسبز مىشدند .\r\n\r\nحماسه سيراب\r\nتا دجله و فرات\r\n- گيسوى نرم خاك -\r\nبر شانه‌هاى خشك زمين\r\nتاب مىخورند\r\nياد تو اى حماسهء سيراب\r\nعطشانى عظيم زمان را\r\nفرياد مىزند\r\nتا آب و خاك هست\r\nنامت هماره زمزمهء روزگار باد !\r\n\r\n","description":"","footnote":"","page_name":" 733 ","page_number":733},
  {"content":"\r\n\r\n\r\nمحقّق ( 1339 )\r\nجواد محقّق در سال 1339 هجرى شمسى در شهر تاريخى نيشابور در خانواده‌اى روحانى پا به عرصهء حيات گذاشت و سه‌ساله بود كه پدر خود را از دست داد .\r\nپدرش حجة الاسلام و المسلمين حاج شيخ محمد رضا محقق از علماء اعلام و خطباى نامدار نيشابور و مورد وثوق و احترام مردم بود ، و در سال 1342 درگذشت .\r\nجواد محقق تحصيلات ابتدائى و دورهء متوسطه را در زادگاهش به پايان رسانيد ازآن‌پس براى ادامه تحصيل راهى مشهد شد و به دانشگاه فردوسى راه يافت و در رشتهء زبان و ادبيات فارسى به تحصيل پرداخت و به اخذ مدرك ليسانس نايل آمد آنگاه دورهء فوق ليسانس را پى گرفت و فارغ التحصيل شد و رسالهء خود را دربارهء « حماسه عرفان » با راهنمائى دكتر ياحقى نوشت و هم‌اكنون در پست مديركل فرهنگ و ارشاد اسلامى خراسان انجام‌وظيفه مىكند .\r\nمحقّق از سال 1362 در تهران همكارى خود را با مطبوعات آغاز كرد و به‌عنوان مسئول صفحهء ادبى مجلهء « مرزداران » ارگان عقيدتى سياسى ژاندارمرى سابق و نيز به عنوان نويسنده عضو هيئت تحرير به محلهء « دانشگاه انقلاب » ارگان دفتر مركزى جهاد دانشگاهى به مدت چهار سال فعاليت كرد .\r\nجواد محقق همچنين در سال 1365 بعنوان نويسندهء بخش نقد شعر براى صداى جمهورى اسلامى ايران تحت عنوان و برنامهء آينده‌سازان خدمت كرد و ضمن اشعار و\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nمقالاتش در مجله‌هاى وزارت فرهنگ و ارشاد و بنياد شهيد و جهاد دانشگاهى و كتابهاى سايه‌سار عشق و نيشابور شهر فيروزه و صدسال شعر خراسان به چاپ رسيده است .\r\nمحقق نيز سلسله مقالاتى در گستره شعر و ادب در هفته‌نامهء صبح نيشابور و خبر نامهء فجر همان شهر نوشت كه مورد توجه قرار گرفت و نيز به مناسبت كنگرهء عطار نيشابورى در كيهان فرهنگى به چاپ شعر و معرفى شاعران پرداخت و در كنگرهء حاج ملا هادى سبزوارى مقاله‌اش به‌عنوان مقالهء برگزيده شناخته شد و در مجموعهء مقالات كنگره به چاپ رسيد .\r\nجواد محقق از تيرماه 1372 تا 1374 به‌عنوان مديرمسئول مجله بينالود به نشر آن همت گماشت و در ضمن اين مجله رتبهء اول و دوم مصاحبه و گزارش و فرهنگستان زبان را در جشنوارهء اول مطبوعات كسب كرد .\r\nمحقق از سيزده‌سالگى به شعر و شاعرى پرداخت و همچنان در مجامع ادبى شهر خود و مشهد و تهران و كنگره‌هاى شعر فعاليت چشمگير داشت و چون از استعداد و قريحهء وافرى در شعر برخوردار است شعرش مورد توجه محافل ادبى قرار گرفت و همواره به‌عنوان شاعر و نويسنده‌اى موفق شناخته شده است .\r\nاز جواد محقق تاكنون چند اثر مشتمل بشرح زير نشر يافته است : در ملكوت زمين ( سفرنامه حج ) - درباره احوال و آثار شاعر خشت مال حيدر يغما نيشابورى - در سايه‌سار عشق مجموعه شعر .\r\n\r\nخطابى ديگر\r\n ساغرم گرديده لبريز از شراب ديگرى * سر زده از مشرق دل آفتاب ديگرى\r\nتشنهء مرگى دگر هستيم اى زاهد بنه * بر گلوى اشتياق ما طناب ديگرى\r\nاز خط دفتر مرا كيفيتى حاصل نشد * خرج مستى مىكنم هر شب كتاب ديگرى\r\nاز حجاب تن گريزانم چو بوى گل ولى * بيم آن دارم شود اين هم حجاب ديگرى \r\n\r\n","description":"","footnote":"","page_name":" 735 ","page_number":735},
  {"content":"\r\n\r\n تا ز بند زلف او قصد رهايى مىكنم * مىدهد بر زلف مشكين پيچ‌وتاب ديگرى \r\n* * *\r\n تيره شد از جان ناپاكان زمين و آسمان * آرزو دارم برآيد آفتاب ديگرى\r\nذهن خاكستان ز مضمون عدالت خالى است * وقت آن شد سر برآرد بو تراب ديگرى\r\nمىسپارم گوش بر آواز سرخ شعله‌ها * آيد از طور ادب بر من خطاب ديگرى\r\nبىخبر نگذاشت يك‌دم اين دل عاشق مرا * جوشد از اين چشمه هردم شعر ناب ديگرى \r\n\r\nعصيانى\r\n دلى چون سينهء خورشيد آتشناك مىخواهم * تنى همچون غبار كوى تو چالاك مىخواهم\r\nنمىخواهم به رنگ عافيت خون رگانم را * سرى بر بستر خنجر نهاده چاك مىخواهم\r\nقدم تا برنهم چالاك در اين راه بىبرگشت * خروشى زادِ راه از آن دل بىباك مىخواهم\r\nروا كردم دمى تا نشئهء جانسوز هستى را * شراب ديگرى از ساغر « لولاك » مىخواهم\r\nندارم توشه از هستى بجز آيينه‌اى در كف * اگر عكس ترا ز آيينهء ادراك مىخواهم\r\nغريو تندر اشعار معنا سوز ديوان را * برآرد ناله‌اى تا از دل افلاك مىخواهم \r\n\r\nبهار فريب\r\n در اين دوروزه نباشد غم كم‌وبيشم * چرا كه قدر ندارد زمانه در پيشم\r\nمن آن نِه‌ام كه كشم بار ادعا بر دوش * اگر به عرش زنم تكيه ، باز درويشم\r\nنماز عشق و ارادت كنم به قبله دوست * بهاى دوست نگر تا كه چيست در كيشم\r\nبه آفتاب رخش آن‌چنان سپردم دل * كه همچو سايه به فكر گريز از خويشم\r\nخيال عافيت دوستان به سر دارم * نمك اگرچه بپاشند بر دل‌ريشم\r\nدهان كندوى شعرم هميشه شيرين است * به جان پاك گلى مىرسد اگر نيشم\r\nبه رغم زخم زبانى كه خورده‌ام سوگند * كه جز به عافيت دوستان نينديشم\r\nعجب مدار « محقق » در اين بهار فريب * اگر نرست گلى در خزان تشويشم \r\n\r\n","description":"","footnote":"","page_name":" 736 ","page_number":736},
  {"content":"\r\n\r\n\r\nديوان سبز\r\n بازهم حيرت گريبان مرا دارد به دست * بازهم آيينه دامان مرا دارد به دست\r\nگردبادم ، حيرت اما دستهايم بسته است * ور نه صحرا خط طوفان مرا دارد به دست\r\nآب سرماى نفسهاى مرا دارد به دل * ابر شولاى زمستان مرا دارد به دست\r\nهر ستاره قطرهء خونى است از رگهاى من * آسمان خورشيد رخشان مرا دارد به دست\r\nدشتها و كوهها از ياد من پر گشته‌اند * آب هم آيينهء جان مرا دارد به دست\r\nمىروم روزى از اين بستان ولى ذهن درخت * برگهاى سبز ديوان مرا دارد به دست \r\n\r\nآشناى خاك به ياد حيدر يغما\r\n اى دوستان بگوييد از مردم كجا بود * مردى كه دستهايش با خاك آشنا بود\r\nهمزاد موج و طوفان ، همدوش باد و باران * همخانهء بيابان ، مردى چنين كجا بود\r\nبيرون نرفت هرگز از كوى فقر ، آرى * گل‌پينه‌هاى دستش بر اين سخن گوا بود\r\nدستى به كار گِل داشت يك دست هم به دل داشت * با اين دو كار سنگين ، پشتى ز غم دوتا بود\r\nتا بود دشت و صحرا مجنون عاشقى داشت * بازار بىنيازى هم گرم بود تا بود\r\nبشكوه بود چون اوج چون كوه بود چون موج * در آسمان شعرش چون ابرها رها بود\r\nاو خوب بود چون عشق ، مطلوب بود چون عشق * آشوب بود چون عشق ، بر عشق مبتلا بود \r\n\r\n","description":"","footnote":"","page_name":" 737 ","page_number":737},
  {"content":"\r\n\r\n\r\nزير سايهء خورشيد\r\n چو شعله بال‌وپَرى مىزنم جنون‌آميز * ز گريه‌هاى شب خود نمىكنم پرهيز\r\nهميشه خواب مرا چون سحر برآشوبد * صفير هاتف غيبى و گويدم برخيز\r\nبه زير سايهء خورشيد تشنه‌ام چون رود * روم به جانب دريا چو قطره‌اى ناچيز\r\nمبين كه ديده به هم برنمىنهم شب و روز * كه خوانده‌ام ز لب گل حديث رستاخيز\r\nبراق همّت خود تا به زير پا دارم * چه حاجتى كه كشم بار منّت شبديز\r\nهمين بس است مرا اعتبار اهل جهان * كه ديده‌ام به كف باد شوكت پرويز\r\nدلا چو خون جگر نوشى از قدح شب و روز * نه جاى بيم بود از زمانه خونريز\r\nغبار عشق ، « محقق » نشسته تا بر چشم * به دامنت منشيناد گرد شهرت نيز \r\n\r\nشيشهء نازك تنهايى « 1 »\r\n ما تن نمىدهيم به شيدايى كسى * گر بوده‌ايم دست توانايى كسى\r\nما جرعه‌نوش همّت خويشيم ، كى خوريم * يك قطره نيز از كف دريايى كسى\r\nخورشيد را به خانهء دل مىكشيم ما * روشن كنيم تا شب يلدايى كسى\r\nآن را كه زنده گشت دل از نور عشق ، نيست * حاجت به دستهاى مسيحايى كسى\r\nبگذار صيد گوهر معنا كنيم ما * مشكن سكوت عالم رؤيايى كسى\r\nآهسته‌تر ز باد صبا گام مىزنيم * تا نشكنيم شيشه تنهايى كسى \r\n\r\n\r\n","description":"","footnote":"\r\n( 1 ) - يادآور اين تصاوير از سهراب سپهرى :\r\nبه سراغ من اگر مىآييد\r\nنرم و آهسته قدم برداريد\r\nمبادا كه ترك بردارد\r\nچينى نازك تنهايى من\r\n","page_name":" 738 ","page_number":738},
  {"content":"\r\n\r\n\r\nروحت هماره در رگ من جارى نثار روح برادر جوانمردم ، محمّد تقى محقق نيشابورى .\r\n اى پهلوانِ مردى و سُتوارى * وى قهرمان عشق و فداكارى\r\nرفتى و من هنوز نمىدانم * در سوگ تو چگونه كنم زارى\r\nاشكى نمانده است مرا در چشم * آهى كنون نمىكندم يارى\r\nتو برتر از هرآنچه كه انديشم * من خسته‌تر از آنچه كه پندارى\r\nتا بگذرد زمانهء ما آسان * عمرى گذشت از تو به دشوارى\r\nتا جان ما ، جهان نكشد در غم * بر دوش ما فلك ننهد خوارى ،\r\nبگذشتى از جهان و جوانى را * كردى فداى ما به سزاوارى\r\nآسودگى نبود ترا در خواب * هم راحتى نبود به بيدارى\r\nدر پيش تيرهاى بلا محكم * استاده با صلابت كهسارى\r\nدر آسمان تيرهء سختيها * چونان يكى شهاب به رهوارى\r\nهرگز نبود چشم جوانمرديت * در جستجوى راحت و هموارى\r\nگر بشمرند وصف جوانمردى * يك‌يك همه خصائل عيّارى ،\r\nاز هر فضيلتى كه همه دارند * دارم يقين كه تو همه را دارى\r\nچون تو در اين زمانه نمىباشد * اين نكته باور است مرا آرى\r\nيادت هميشه در دل من ثابت * روحت هماره در رگ من جارى \r\n\r\nآفتاب مسجد و دير ( بخشى از مثنوى بلند نيشابور )\r\n باز هدهد ياد نيشابور كرد * چشم بوتيمار خسّت كور كرد « 1 »\r\nباز مرغان طلب گرد آمدند * عندليبان ادب گرد آمدند \r\n\r\n\r\n","description":"","footnote":"\r\n( 1 ) - بوتيمار نام مرغى است كه بر لب آب مىنشيند و با آنكه تشنه است آب نمىخورد مبادا كه آب تمام شود . در « منطق الطير » اين مرغ سمبل انسانهاى خسيس است .\r\n","page_name":" 739 ","page_number":739},
  {"content":"\r\n\r\n گور هدهد را چراغانى كنيد * بوم را يك‌چند زندانى كنيد\r\nدفتر اشعار را يك‌سو نهيد * بر حريفان سخن ساغر دهيد\r\nمست گرديد از شراب « بو سعيد » * منقلب از انقلاب بو سعيد « 1 » . . .\r\nكيست اينكه پاى مىكوبد به خاك * گشته از بانگ انا الحق سينه‌چاك\r\nحلقه بسته گرد او دلدادگان * او چو خورشيدى نشسته در ميان\r\nبر لبش حرفى ز جنس آفتاب * كرده در لفظى نهان صدها كتاب\r\nاز دلش اسرار توحيدى عيان * داده پيوند معانى با بيان\r\nكرده از « حلّاج » ياد و « بايزيد » * اين نوا از كيست غير بو سعيد\r\nكيست اينكه پاى مىكوبد به خاك * در سماعى كرده جان را تابناك\r\nخرقهء تن را ز جان برداشته * پاى بر فرق زمين بگذاشته\r\nكرده در هر هفت وادى سِيرها * شسته جان را در زلال ديرها\r\nبسته پيمان با لب پيمانه‌ها * گم شده در چشم او ميخانه‌ها\r\nدر جهان ما سوى پرچم‌زده * دل به اقيانوسى از ماتم‌زده\r\nتا فنا يك‌لحظه ناكرده درنگ * چشم‌بسته بر جهان رنگ‌رنگ\r\nداده بوسه سنگ دست خلق را * درس داده صاحبان دلق را\r\nخارخار عالم از دل رانده است * تا   « أَ لَمْ تَرَ كَيْفَ فَعَلَ رَبُّكَ »   « 2 » خوانده است\r\nمحنت‌آباد جهان قيرگون * غرقه كرده جان پاكش را به خون\r\nداده درسِ عشق حق ابدال را * زير پا بنهاده قيل و قال را\r\nبا همه افلاكيان همدم شده * غيرِ خود با ديگران محرم شده \r\n\r\n\r\n","description":"","footnote":"\r\n( 1 ) - شيخ ابو سعيد ابو الخير ( 357 - 440 ه - ق . ) يكى از بزرگترين عرفاى قلمرو تصوّف و عرفان ايرانى ، كه ايام مهمى از زندگى او در نيشابور سپرى شده است و او هماره بين « مهنه » و نيشابور درآمد و رفت بوده است . اين ابيات مبتنى است بر حالات عارفانه او طبق آنچه در « اسرار التوحيد » آمده است .\r\n( 2 ) - بخشى از آيهء 52 سورهء مباركهء « فصّلت » : . . . آيا قدرت خداوند ، برهان كافى نيست ؟ - اين ، ندايى بود كه در مسجد به ابو سعيد رسيد و « نورى در سينه‌اش پديد آورد » . شرح اين مطلب در « تذكرة الاولياء » عطار نيشابورى در ذيل « ذكر شيخ ابو سعيد ابو الخير » آمده است .\r\n","page_name":" 740 ","page_number":740},
  {"content":"\r\n\r\n گفته در اين ره مريد خود مشو * غيرِ خود با ديگران محرم مشو\r\nكمتر از يك پشه در اين راه باش * از عدم هم كمترى آگاه باش\r\nشوكت خود را به آتش واسپار * خواجگىها را به اين محفل ميار\r\nآنكه طى الارض ديگر داشته * خرق عادت را به هيچ انگاشته\r\nآنكه در جمع خلايق زيسته * آنكه با داغ شقايق زيسته\r\nگفته با خلق جهان محشور باش * از غرور و خودپسندى دور باش\r\nهفت وادى در ميان مردم است * عشق در غوغاى انسانها گم است\r\nكيست اين مردم‌گراى گوشه‌گير * كيست اين در وادى عرفان امير\r\nآفتاب مسجد و دير است اين * « بو سعيد بن ابو الخير » است اين . . . \r\n\r\nچند رباعى\r\n ما گوهر شب‌فروز را گم كرديم * نىنامهء سينه‌سوز را گم كرديم\r\nبرخيز كه تا وادى ايمن برويم * زيراكه نشان روز را گم كرديم \r\n* * *\r\n داغى كه نهاد لاله در سينهء ما * هرگز نكند مكدّر آيينهء ما\r\nروييدن و رخساره به خون آغشتن * چون لاله بود عادت ديرينهء ما \r\n* * *\r\n در ماتم دوست ديدهء تر دارم * انديشه انتقام در سر دارم\r\nچون جادهء مهتاب دلم نورانى است * هفتاد و دو خورشيد برابر دارم \r\n* * *\r\n با رسم شهاب شعله‌زن مىسوزد * بالاتر از انديشهء من مىسوزد\r\nاندام شهيد را كفن لازم نيست * چون بر تن خورشيد ، كفن مىسوزد \r\n* * *\r\n از هُرم نفسهاى تو ما را جان باد * ما را ز كتاب عشق تو ايمان باد \r\n\r\n","description":"","footnote":"","page_name":" 741 ","page_number":741},
  {"content":"\r\n\r\n اى مرد كوير ! تا ابد بر دل ما * خورشيد شريعت تو نورافشان باد \r\n* * *\r\n چون عشق مقيم خانهء دل شده‌اى * چون عقل ، گره‌گشاى مشكل شده‌اى\r\nاى مرد كوير - انتهاى عالم - * از بام كدام آيه نازل شده‌اى \r\n\r\nهمراه با « آفتاب صبح نيشابور » « 1 »\r\n اى غزل‌پرداز نيشابور مىخواند ترا * هر سحر با آيه‌هاى نور مىخواند ترا\r\nتا بگريى « تاكهاى مستى خيام » را * مادر مى ، دانهء انگور مىخواند ترا\r\nهمنشين پوراد هم باش در اشراق كوه * موسيى ديگر به‌سوى طور مىخواند ترا\r\nتا ببينى زخمهاى كهنهء تاريخ را * اين صداى عاصى رنجور مىخواند ترا\r\nدستهاى خواهش ريواس خونين گشته‌اند * لاله اينجا با دهان صور مىخواند ترا\r\nدر ميان شعر دارد با تو احساس قريب * گر « محقق » از ديارى دور مىخواند ترا \r\n\r\n\r\n","description":"","footnote":"\r\n( 1 ) - اين غزل را به اقتضاى غزل غلامحسين عمرانى شاعر معاصر و در پاسخ او سروده است .\r\n","page_name":" 742 ","page_number":742},
  {"content":"\r\n\r\n\r\nمحمود ( 1304 )\r\nمحمود قهرمانى ، فرزند رمضان ، كه در شعر تخلّص به اسم مىكند ، در سال 1304 هجرى شمسى در اسدآباد همدان ديده به جهان گشود . وى از طرف مادرى قرابت سببى با سيّد جمال الدّين اسدآبادى ، اسلام‌گراى انقلابى ، دارد .\r\nقهرمانى تحصيلات ابتدايى و متوسّطه را در زادگاه خود فراگرفت و چندى نيز به تحصيل صرف و نحو پرداخت و پس از انتقال به همدان ادبيّات عرب را نزد فضلاى اين شهر آموخت .\r\nقهرمانى در سال 1329 به استخدام بانك ملّى درآمد و در اسدآباد مشغول خدمت گرديد و در سال 1338 به همدان منتقل شد و در اين شهر رحل اقامت افكند و همچنان به خدمت در بانك ملّى اشتغال ورزيد تا سرانجام بازنشسته گرديد .\r\nقهرمانى از سال 1316 ، زمانى كه به تحصيل اشتغال داشت ، به سرودن شعر پرداخت و با شركت در انجمن ادبى همدان و استفاده از محضر بزرگان شعر و ادب ، چون پرتو ، ديجور ، داور ، سيّد مدنى ، صفاء الحقّ و ساير ناموران شعر آن شهر ، مانند صفات اللّه جمالى و محمّد تقى فيروزى ، به شكوفايى شعر خود كوشيد و درضمن در مدّت اقامت در همدان از محضر عارف و روحانى بزرگ آيت‌اللّه آخوند ملا على معصومى كسب فيض كرد .\r\nقهرمانى از شعراى درگذشتهء معاصر به آثار ملك‌الشعراء بهار ، پروين اعتصامى ،\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nجلال همايى ، شهريار و صغير اصفهانى علاقه دارد و از شعراى معاصر در حال حيات به آثار نصر اللّه مردانى ، محمّد على معلّم ، حميد سبزوارى و سيّد ابو الحسن روح القدس ابراز علاقه مىكند و به قول خودش ، عاشق اشعار حافظ و مولانا هستم . وى در حال حاضر عضو انجمن ادبى بو على همدان مىباشد .\r\n\r\nمستان خرابات\r\n ما بيخودان مستيم ، افتاده در خرابات * فارغ ز نام و ننگ و تسبيح و زهد و طامات\r\nبر بادِ باده داديم ، كاهِ وجود خود را * آسوده از هواى خودبينى و كرامات\r\nدر كوى نيك‌نامان ، جايى براى ما نيست * اندر مقام پستى ، رستيم از مقامات\r\nگر لولى گداييم ، در عشق كدخداييم * لَيت و لَعَل ندانيم ، نه رمز و نه علامات\r\nهركس به كيش مستان ، بىخويش درنيايد * در نزد عشقبازان ، هم كيش گشت و هم مات\r\nشب‌زنده‌دار و مستيم ، مستيم تا كه هستيم * آب حيات نوشيم ، همچون خَضَر به ظلمات\r\nدزدِ زرِ دم و وقت ، با حكم مير مستان * در حبس دار دنيا ، بايد كشد مجازات\r\nآن كس كه مَى ننوشد ، با عاشقان نجوشد * از قول ما بگوييد : « المُنكِرُ لَقَد مات »\r\nاز خود خبر ندارد ، « محمود » اگر كه گويد * ما بيخودان مستيم ، افتاده در خرابات \r\n\r\nسر شوريده\r\n باز اين سر شوريده سوداى تو دارد * وين شورش و مستى ز ميناى تو دارد\r\nگر خود سروسامان و سُكنايى ندارد * در چشم دل جا بهر مأواى تو دارد\r\nويران نموده خانهء هستىِ موهوم * در كُنج دل گنجى ز رؤياى تو دارد\r\nبىباده مست از جام چشمان تو گشته * بىخويشى از زلف فريباى تو دارد\r\nبا چشم دل چون روى زيباى تو ديده * شوق تبسّم را ز لب‌هاى تو دارد\r\nديگر دلش در دام اهريمن نيفتد * كس دانه گر از خال زيباى تو دارد\r\nگل سرخ‌رويى از رخ خوب تو جُسته * بلبل سخن از لعل گوياى تو دارد \r\n\r\n","description":"","footnote":"","page_name":" 744 ","page_number":744},
  {"content":"\r\n\r\n پيش قدت شمشاد را قدرى نباشد * سرو سهى خجلت ز بالاى تو دارد\r\nدر باغ عشرت در بهاران فصل مستى * عطر طراوت ، سبز گل‌هاى تو دارد\r\nپيرانه سر در عشق رويت دل چو مجنون * شيدايى از زلف چليپاى تو دارد\r\nدر آسمان آبى چشمان مستت * نور تَواجُد مردمك‌هاى تو دارد\r\nموساى عشقم در تمنّاى وصالت * در طور سينه نور سيماى تو دارد\r\nبار دگر « محمود » گويد مست و سرخوش * باز اين سر شوريده سوداى تو دارد \r\n\r\nمناسبت ميلاد مسعود حضرت رضا عليه السّلام شمع جمع\r\n رسيد مژده كه خورشيد پربها آمد * چراغ خلوتيان مرشد هدى آمد\r\nدر آسمان ولايت ز غيب گشت عيان * مهى كه طلعت او شمس و الضّحى آمد\r\nز شرق عالم جان نور صبحگاه رسيد * امام برحقّ و سلطان دين ، رضا آمد\r\nجمال شارق شمس مبين عيان گرديد * نوا و شور به دل‌هاى بينوا آمد\r\nبه‌رغم پرده‌نشينان غم به ملك وجود * بياض نور رخش كاشف الغطا آمد\r\nبه باغ احمد مرسل ، گل مراد دميد * كه بوى گل ز گلستان اوليا آمد\r\nزمان وجد و سرور است و گاه رقص و سماع * كه شمع جمع به ميخانهء صفا آمد\r\nبه عاشقان طرب از غيب مىرسد بىعيب * به جام باده‌كشان بادهء خدا آمد\r\nمكن تو سرزنشم ، زاهدا در اين مستى * چو باده باعث عشق و گره‌گشا آمد\r\nمرا حلال و تو را شد حرام اين مى ناب * دو حكم ساقى و مفتى ، جدا جدا آمد\r\nحريف بادهء عشقم به شرع سرمستان * مرا كه ساقى آزاده مرتضى آمد\r\nسرِ من و درِ ميخانهء رضا ره عشق * كه دُردِ درد به « محمود » چون دوا آمد \r\n\r\nآيينهء عشق\r\n در كُنج غم اسيرم و تنها نشسته‌ام * در انتظار صحبت دانا نشسته‌ام \r\n\r\n","description":"","footnote":"","page_name":" 745 ","page_number":745},
  {"content":"\r\n\r\n خونين‌دل از كشاكش ايّام و خسته‌جان * همچون غريق موج تمنّا نشسته‌ام\r\nبيمار درد عشقم و با هجر تب قرين * نزد طبيب ، بهر مداوا نشسته‌ام\r\nنحو و اصول و قافيه را محو كرده‌ام * فارغ ز چند و چون و من و ما نشسته‌ام\r\nدر موج‌خيز حادثهء عمر و دهر دون * چون زورق شكسته به دريا نشسته‌ام\r\nدر سينماى دهر پى صرف وقت عمر * چون كودكان براى تماشا نشسته‌ام\r\nسرمايهء جوانى و ايّام خوش‌دلى * بر باد باده داده ، به سودا نشسته‌ام\r\nدلبر اگر كه وعده خلاف است ، ليك من * دل بر اميد وعدهء فردا نشسته‌ام\r\nز آن دم كه عشق دلبر ترسا گزيده‌ام * وقت نماز رو به كليسا نشسته‌ام\r\nآيينه‌سان كنار پرىطلعتان خوشم * محو لقاى چهرهء زيبا نشسته‌ام\r\nدر سير آسمان محبّت ز فرط شوق * در خواب خوش به رفرف رؤيا نشسته‌ام\r\nچون خاك اوفتادهء فقرم به باغ مهر * گرد رهم به دامن گل‌ها نشسته‌ام\r\n« محمود » را بگوى بسازد به درد هجر * من با اياز خويش به نجوا نشسته‌ام \r\n\r\nتضمين غزل حافظ\r\n مستى و فقر و فنا شيوهء ديرين من است * جرعهء ناب سبو مايهء تسكين من است\r\nلب شكّردهنان شربت شيرين من است * « روزگاريست كه سوداى بتان دين من است\r\nغم اين كار ، نشاط دل غمگين من است » * بهر آرامش دل ، بادهء رنگين بايد\r\nعاشقان را نه غم مذهب و آيين بايد * ستم و جور و جفا از دل سنگين آيد\r\n« ديدن روى تو را ديدهء جان بين بايد * وين كجا مرتبهء چشم جهان‌بين من است » \r\n\r\n","description":"","footnote":"","page_name":" 746 ","page_number":746},
  {"content":"\r\n\r\n دايم اندر طلبت دِه به دِه و شهر به شهر * راهىام در رهت اى دوست چو جو جانب نهر\r\nنيش نوش است مرا در ره و ترياق چو زهر * « يار من باش ، كه زيب فلك و زينت دهر\r\nاز مه روى تو و اشك چو پروين من است » * زاهد از عُجب اگر چند نظر بر من كرد\r\nشكر لِلّه ! كه سلطان به دلم مسكن كرد * برق عشقت ره تاريك مرا روشن كرد\r\n« تا مرا عشق تو تعليم سخن گفتن كرد * خلق را ورد زبان مدحت و تحسين من است »\r\nنوبهار است و شده باد صبا چون عطّار * كآورد بوى گل از جانب كوى دلدار\r\nگفت حافظ به دعا در سحر فصل بهار * « دولت فقر خدايا به من ارزانى دار\r\nكين كرامت سبب حشمت و تمكين من است » * مىشدم جانب ميخانه سحر كوزه‌به‌دوش\r\nآمدم نالهء مستى ز حريفان در گوش * خوش همىخواند چنين مغ‌بچهء باده‌فروش\r\n« واعظ شحنه‌شناس اين عظمت گو مفروش * ز آنكه منزلگه سلطان دل مسكين من است »\r\nگنبد سبز فلك كوكبهء خرگه كيست ؟ * جام جم آينهء صاف‌دل آگه كيست ؟\r\nطينت عشق عجين ز آب و گل درگه كيست ؟ \r\n\r\n","description":"","footnote":"","page_name":" 747 ","page_number":747},
  {"content":"\r\n\r\n « يا ربّ اين كعبهء مقصود تماشاگه كيست ؟ * كه مغيلان طريقش گل و نسرين من است »\r\nخواند « محمود » چو از لوح فنا خطّ امان * كرد با بال‌وپر عشق ز هستى طيران\r\nنيست شد ، يافت بقا ، از دم سلطان زمان * « حافظ از حشمت پرويز دگر قصّه مخوان\r\nكه لبش جرعه‌كش خسرو شيرين من است » \r\n\r\nنور ناب\r\n از بوى گل گلاب مستم * و از چشم تو بىشراب مستم\r\nدادى تو جوابم از لبانت * از نشئهء آن جواب مستم\r\nدر آينهء بهار رويت * از جرعهء نور ناب مستم\r\nاز رگ‌رگ برگ شبنم شوق * غلتيد ز شرم ، آب مستم\r\nپيرى ز سرم كشيد شعله * با ياد خوش شباب مستم « 1 »\r\nدر اين شب تار و فصل پيرى * از شعشعهء شهاب مستم\r\nچشمم شب هجر مانده بىخواب * بيدار براى خواب مستم\r\nتا دختر مى به خمّ باده * جوشيد در انقلاب مستم\r\nاز نالهء ناى و زخمهء تار * وز زمزمهء رباب مستم\r\nمىخواند سحر به عشق ، رندى * از بادهء بىحساب مستم\r\n« محمود » شنيد و گفت از شوق * من از مى بو تراب مستم \r\n\r\n\r\n","description":"","footnote":"\r\n( 1 ) - اشاره است به قسمتى از آيهء 4 سورهء مريم :  « وَ اشْتَعَلَ الرَّأْسُ شَيْباً »  و قول زكريّاى قرآن كريم .\r\n","page_name":" 748 ","page_number":748},
  {"content":"\r\n\r\n\r\nمحمود ( 1304 )\r\nمحمود گوهر بنان ، فرزند اسماعيل ، در سال 1304 هجرى شمسى در شهر همدان قدم به عالم هستى گذاشت . تحصيلات ابتدايى و متوسّطه را در زادگاهش به انجام رسانيد ، ازآن‌پس براى ادامهء تحصيل به تهران عزيمت كرد و به دانشكدهء حقوق دانشگاه تهران راه يافت و در سال 1330 به دريافت درجهء ليسانس در رشتهء حقوق توفيق يافت . آن‌گاه به استخدام وزارت دادگسترى درآمد و در شهرهاى اهواز و تويسركان و همدان مأمور خدمت گرديد .\r\nگوهر بنان در طول بيست و هشت سال خدمت قضايى همواره به‌عنوان يك قاضى درستكار و شرافتمند انجام‌وظيفه كرد و خدمت به مردم و محرومان را وظيفهء خود مىدانست .\r\nگوهر بنان در شعر تخلّص به اسم مىكرد و در شعر بيشتر به جنبه‌هاى اجتماعى آن توجّه داشت و روح ميهن‌دوستى و وطن‌خواهى از خلال اشعارش آشكار است .\r\nوى چند سالى كه در همدان خدمت مىكرد ، آثارش در روزنامه‌هاى آن شهر به چاپ مىرسيد . در اواخر عمر به تهران عزيمت كرد و در اين شهر رحل اقامت افكند ، سرانجام در شهريورماه 1363 چشم از جهان فروبست و در بهشت زهراى تهران مدفون گرديد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 749 ","page_number":749},
  {"content":"\r\n\r\n\r\nايرانى\r\n من ايرانىام ، هست ايران سرايم * به نام عزيزش غم از دل زدايم\r\nپدر در پدر هست اسلام دينم * محمّد صلّى اللّه عليه و آله رسولم ، خدايش خدايم\r\nز آيات قرآن كه محكم كتاب است * بجويم در آلامِ روحى شفايم\r\nعلىّ شاهِ مردان ولىّ است بر من * كه بر اوست در كارها اتّكايم\r\nامامان اثنى عشر در جهانند * يكايك پس از يكدگر پيشوايم\r\nبه فردوس و دوزخ بود اعتقادم * به عدل الهيست خوف و رجايم\r\nمسلمانم ، امّا وطن‌دوست هستم * كه مام وطن هست فرّ همايم\r\nچو يزدان‌پرستم ، وطن كى پرستم * ولى هست ايران گرامى برايم\r\nمن ايرانىام ، بس همين افتخارم * سر خود سزد گر به گردون بسايم\r\nطبيعيست بر زادگه چون‌كه پيوند * نيارست گفتن كز ايران جدايم\r\nبه پاكان و نيكان عالم قسم باد * كه اندر همه حال ميهن ستايم\r\nبه اهل وطن لاجرم مهربانم * به فرياد گويم كه : ملّت‌گرايم\r\nبه اين مرز فرخنده چون عشق ورزم * زنم دم به معشوق خود از وفايم\r\nبود وقف اين ملك يكسر وجودم * كه مشغول ميهن بود فكر و رايم\r\nاز اين رسم و راهى كه بگزيده‌ام من * نلرزيده دستم ، نلغزيده پايم\r\nبرم داورى گر به هر دادگاهى * پذيرند ، چون حقّ بود ادّعايم\r\nمخوان گفته‌ام ژاژخايى و ياوه * سخن ، راست گويم ، ز عهده برآيم\r\nمن ايرانىام ، از نژاد فريدون * پدر پور زالم ، نريمان نيايم\r\nبه پاكىِ گوهر مرا نيست ترديد * ز نسل دليران كشورگشايم\r\nو ليكن كنون غير ايران نخواهم * كه چشم طمع نيست بر هيچ جايم\r\n« مصدّق » جوانمرد آزادانديش * دهد رهنمودم ، شود رهنمايم\r\nبه آزادىِ فكر چون مىنهم ارج * جگر خسته اكنون ز تير جفايم \r\n\r\n","description":"","footnote":"","page_name":" 750 ","page_number":750},
  {"content":"\r\n\r\n به حفظ وطن بسته‌ام عهد با خويش * چو پيمان ببندم بر آن من بپايم\r\n« اديب برومند » خوش نغمه سركرد * به پاسخ در آن شيوه شعرى سرايم\r\nبگويش : اگر نيست نغز اين چكامه * به حُسن قبولش ، ز غم كن رهايم\r\nنيازم بسى هست بر مهر ياران * خريدار لطف و ، مريد صفايم\r\nپذيرند آزادگان اين رهى را * كه « محمود گوهر بنان » شمايم \r\n\r\nچنبر بلا\r\n بيا كه دل به غمت سخت مبتلاست هنوز * هواى وصل تو ، اى نازنين ! مراست هنوز\r\nاگرچه سنگ جفايت دل چو آينه‌ام * شكست ، ليك در آن نقش تو به‌جاست هنوز\r\nتو شب‌چراغ محبّت ز ناكسان مطَلب * كه گوهرى كه تو خواهى به نزد ماست هنوز\r\nاگر ز زلفِ بلندت مراست كوته‌دست * دلم اسير در آن چنبر بلاست هنوز\r\nنماى گوشهء چشمى كه يك تبسّم تو * ز بهر خاطر رنجور من دواست هنوز\r\nفسرد قلب مرا ، گرچه طبع بوالهوست * بيا كه در سر شوريده شورهاست هنوز\r\nفزون اگرچه به « محمود » جورها كردى * به دل ز دوستىات ذرّه‌اى نكاست هنوز \r\n\r\nگردونهء حيات\r\n آن كس كه از جهان غم و حسرت نصيب داشت * بر هرچه بست دل ، همه رنگ فريب داشت\r\nاين درد بر كه عرضه كنم ؟ كاو ميان جمع * با من عتاب كرد و نظر بر رقيب داشت\r\nديگر فراز كوه هوس‌ها چه مىكنى ؟ * گردونهء حيات چو رو بر نشيب داشت\r\nدل مُرد و جان فسرد و تو گويى غمين مباش * كى مىشود به مرگ عزيزان شكيب داشت ؟\r\nغافل دلم ز شوق جوانى اوان عمر * در جُست‌وجوى حادثه شورى عجيب داشت\r\n« محمود » ! عجوز دهر به نزديك اهل دل * رويى كريه و منظر زشت و مهيب داشت \r\n\r\n","description":"","footnote":"","page_name":" 751 ","page_number":751},
  {"content":"\r\n\r\n\r\nشهر من\r\n شهر من ، اى همدان ! عاشق دلبند توام * تو مرا ماهى و ، من پور برومند توام\r\nخاك تو زادگه‌ام بوده و ، هرگز نكشم * دست از دامن مهر تو كه فرزند توام\r\nخرّمىها و صفاى تو ز خاطر نرود * بس‌كه دلشاد من از دامن « الوند » توام\r\nتو چنان سروى و حلقه زده‌ات لاله و گل * واله‌ام بر تو و مفتون كمربند توام\r\nچند گويند مرا چون شده‌ام عاشق تو * شده دلبسته در اين چون و در آن چند توام\r\nتو به‌هرحال و به هر جاى خوش‌آيند منى * من ندانم به چه منوال خوش‌آيند توام\r\nخنده‌هاى گل و نسرين تو جان‌افروز است * سَحَر ، اى گل ، همه سرمست شكرخند توام\r\nاز بهار تو چه گويم كه نمايد مجذوب * برف و سرماى تو در بهمن و اسفند توام\r\nگفت بس خاطره « الوند » كهن سال به من * نكته‌ها جُسته من از پير خردمند توام\r\nداده تاريخ تو بس درس ز اقوام قديم * صاحب تجربه گرديده من از پند توام\r\nهركه عيب تو كند ، سخت بتازم بر او * دشمن‌افكن شده در راه پدافند توام\r\nگرچه ايام ، مرا جانب تهران افكند * نگسلد مهر دل از رشتهء پيوند توام\r\nشده‌ام سِحر ز افسون تو تهران اينك * كه گرفتار به صد رنج ز ترفند توام\r\nمن چنان كرده‌ام احساس غريبى در تو * كه دل‌افسرده هم از « قلهك » و « دربند » توام\r\nگرچه در چامهء خود كرده « ملك » « 1 » توصيفش * حسن تأثير نبخشيده ، « دماوند » توام\r\nديد طوطى چو شكرخايى « محمود » به شعر * گفت : من شيفتهء گفتهء چون قند توام \r\n\r\nنامهربان\r\n آن دلبرى كه تير جفا در كمان اوست * قلب نژند عاشق مسكين نشان اوست\r\nدلداده از تغافل دلبر مكدّر است * فارغ ز حال زار دلش دل‌ستان اوست\r\nديريست شه تفقّدِ حال گدا نكرد * از وضع دل نپرسد و كشور از آنِ اوست \r\n\r\n\r\n","description":"","footnote":"\r\n( 1 ) - منظور مرحوم محمّد تقى ملك‌الشعراى بهار است كه قصيدهء دماونديه را سروده است .\r\n","page_name":" 752 ","page_number":752},
  {"content":"\r\n\r\n فرزند من چرا نكند يادى از پدر ؟ * بىمهر از چه خاطر نامهربان اوست ؟\r\nشب‌ها پدر ز هجرِ وى آزرده است و نيز * بيدار چشم مادر افسرده جان اوست\r\nپيريست داغ ديده و زار و نوان پدر * پرجور و بىوفا و جفاجو ، جوان اوست\r\nهرچند ، پور ياد از پدر نكرد ، ليك * يادش عزيز و نام پسر بر زبان اوست\r\nديگر به بوستان مكن اى سرو جلوه‌اى * خالى چه جوى ديده ز سرو روان اوست\r\n« محمود » را علاقه و شوقى به خانه نيست * جاى دگر چو « احمد گوهربنان » « 1 » اوست\r\nغم خوردن و تحمّل آلام و سوز و ساز * اين فصل جالبيست كه در داستان اوست \r\n\r\nوسوسهء نفس\r\n طرفى ز عمر خويش به گيتى نبسته‌ايم * از حادثات دهر ، پريشان و خسته‌ايم\r\nگشته‌ست فرقه‌فرقه جهانى ، و ليك ما * نه در پى گروه و ، نه پابند دسته‌ايم\r\nبا خود نموده خلوت و در دل خيال يار * در را به روى غير از اين راه بسته‌ايم\r\nميلى دگر به صحبت ياران نمانده است * تا انزوا گزيده ، به كنجى نشسته‌ايم\r\nدست نياز ما تو مبين سوى كس دراز * چون از حصارِ وسوسهء نفس جسته‌ايم\r\nهمچون صنم كه پيش صمد مىشود خدا * ما خود به پيشگاه حقيقت شكسته‌ايم \r\n\r\n\r\n","description":"","footnote":"\r\n( 1 ) - اشاره به فرزندش مىباشد كه در فرانسه تحصيل مىكرد .\r\n","page_name":" 753 ","page_number":753},
  {"content":"\r\n\r\n خود را ز بحر فتنه به ساحل رسانده‌ايم * از پاى جان چو بند علايق گسسته‌ايم\r\nتا مژدهء وصال نگارين به ما دهد * در انتظار مقدم پيك خجسته‌ايم\r\n« محمود » پشت چون به جهان كرده‌ايم ما * گويى ز دام محنت ايام رسته‌ايم \r\n\r\nحبّ وطن\r\n حديثى هست كز ايمان بود حبّ وطن ، زين رو * دفاع از موطن مألوف شد بر مسلمين واجب\r\nپس اى ايرانى مُسلِم ! به سنگر پايدارى كن * ز رگبار مسلسل ساز در راه عدو حاجب \r\n* * *\r\n بمانى جاودان ايران ! بقا را چون سرافرازى * گواه من بود تا ريخت اى مرز همايون فال\r\nبلا هرچند صعب افتد ، شود تاب‌وتوانت بيش * به پا خيزى پس از هر ضربه‌اى اندر همه احوال \r\n* * *\r\n چو صيت گُردى ايرانيان پيچيده در عالم * منم ايرانى و باشد مرا جاى سرافرازى\r\nكند بين ملل ، كسب شرف ، تا ملّت ايران * روا باشد تو اى « محمود » بر مام وطن نازى \r\n* * *\r\n به دزفول و به اهواز و به خرّمشهر و آبادان * به آن چادرنشينان دلير ساحل كارون\r\nسلام دل‌نشين ما ، درود آتشين ما * به آن گردان شير اوژن كه غلتيدند اندر خون \r\n\r\n","description":"","footnote":"","page_name":" 754 ","page_number":754},
  {"content":"\r\n\r\n\r\nمدرّس ( 1306 )\r\nحجّت الاسلام حاج شيخ عبد اللّه مدرّس ، فرزند مرحوم حجّت الاسلام حاج شيخ نصر اللّه مدرّس ، مربّى بزرگ قرآن و معلّم اخلاق ، در سال 1306 هجرى شمسى در روستاى بَرزُك از توابع شهر كاشان پا به عرصهء حيات گذاشت .\r\nمدرّس به سبب تعهّدى كه خانواده‌اش از ساليان قبل به تعليم و تربيت نوجوانان به شيوهء مكتب‌دارى و حوزه‌اى داشتند ، او نيز به كسب علوم دينى و معارف اسلامى پرداخت و در حوزهء علميّهء كاشان از محضر فقيه عاليقدر حاج شيخ جعفر صبورى كسب فيض كرد .\r\nمدرّس دورهء ميان‌سالىاش مصادف با ملّى شدن صنعت نفت و مجاهدات مردم ايران به رهبرى آيت‌اللّه كاشانى و دكتر محمّد مصدّق بود و چون از قريحهء شعر و شاعرى برخوردار بود ، هنر خود را در خدمت مردم و بيدارى هم‌وطنان خود قرار داد و از اين رهگذر خدمت شايانى به نهضت و مبارزات مردم مىنمود .\r\nمدرّس دربارهء نهضت آيت‌اللّه كاشانى و جنبش فداييان اسلام و حضورش در آن نهضت چنين مىگويد : « در آن ايّام به منظور همنوايى و همگامى با قيام مردم به تهران رفتم و در مراسم ويژهء سياسى و اجتماعات آيت‌اللّه كاشانى شركت مىكردم و دوستى و ارتباط من با اعضاى فداييان اسلام از همين‌جا آغاز شد و فعّاليّتم باعث گرديد كه مرا به عضويّت در مجمع مسلمانان مجاهد بپذيرند و اين مجمع زير نظر\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nمستقيم آيت‌اللّه كاشانى اداره مىشد . »\r\nحجّت الاسلام مدرّس در سال 1353 بنا به درخواست مرد نيكوكار حاج حسن تفضّلى ، به‌حسب ضرورتى كه وجود داشت ، به عضويّت دبيرخانهء كارخانهء ريسندگى و بافندگى كاشان درآمد و همين امر زمينه‌ساز سوق كارگران به ارزش‌هاى اسلامى و رسيدن به انقلاب اسلامى بود .\r\nمدرّس پس از انقلاب اسلامى فعّاليّت خود را حول سه محور متمركز كرد :\r\n1 - تبليغ و ترويج احكام و اخلاق اسلامى ؛\r\n2 - تأسيس كانون نشر فرهنگ اسلامى براى اجراى برنامه‌هاى فرهنگى و ادبى ؛\r\n3 - استفادهء سازنده و اصولى از شعر ، به‌عنوان ابزارى براى بيان ارزش‌هاى متعالى اسلام .\r\nكانون نشر فرهنگ اسلامى به همّت او در سال 1364 در كاشان تأسيس شد و هم‌اكنون با دويست عضو شاعر و اديب و هنرمند و فرهنگى ، داراى بخش‌هاى مشاور فرهنگى ، معاونت فرهنگى ، انجمن شعر و ادب ، انجمن ادبى بانوان ، كتابخانهء عمومى ، روابط عمومى و هيئت علمى است .\r\nاشعار زير نمونه‌هايى از آثار منظوم اوست :\r\n\r\nدر ستايش حضرت علىّ عليه السّلام\r\n چنان مراست به دل عشق از ولىّ بحقّ * كه برده از سر من هوش و برگرفته رمق\r\nهمان امام كه شد خانه‌زاد حىّ قدير * مهى كه اسم شد از نام كبريا مشتق\r\nعليّست كان كرم ، رمز   « هَلْ أَتى »   و  « الدَّهْرُ » *  * چه ؛ او كلام خدا راست ناطق اصدق\r\nمجاهدى كه به خاك سيه فكند ابطال * موحّدى كه به خير العمل بود اسبق\r\nبه آستانهء او همچو قبله ليل و نهار * بود مدام بر آن باب ، التجاى فِرَق\r\nعلىّ به علم سلونى ، يلى كه بايد گفت * به بيت فاضله وحى قلزمى الحقّ\r\nمعاضدى به رسالت ، غضنفرى به مصاف * مظفّرى كه از او يافت دين حقّ رونق \r\n\r\n","description":"","footnote":"","page_name":" 756 ","page_number":756},
  {"content":"\r\n\r\n تو اى امام هدى ، اى مباهى ثقلين ! * ايا مبارز حقّ ! اى خليفهء مطلق\r\nفنون علم تو ام‌ّالكتاب را تعبير * نظام تيغ تو اسلام را ز كفر نسق\r\nفكنده شمشهء علمت به نُه رواق زمام * تجلّىات زده بر نور ماه و مهر فلق\r\nبه‌جاست طعن به اعجاز عيسى آوردن * چو معجزات لطيفت بر او گرفت سبق\r\nبر احتشام تو جنّ و مَلَك كند تسبيح *  « لَتَرْكَبُنَّ طَبَقاً عَنْ طَبَقٍ » \r\nمرا عجب نه اگر خاكيان برت محتاج * چو نُه رواق به بابت گرفته كاسه دق\r\nامام منتظران ، شير بيشهء قائم * وصى تو است كه گيرد لواى جاء الحقّ\r\nحريم حرمتت اين بس ، كه در پگاه غدير * شدى به آينه وحى مصطفى زيبق\r\nشكافت تارك پاكت چو خصم در محراب * ز خون توست كه شد مفتخر به رنگ شفق\r\nدر التجاست « مدرّس » به صبحگاه معاد * حضور نامهء اعمال از كتاب بهق\r\nمن از ضيافت و شعرم كنار سفرهء فضل * نيافتم سخنى جز حديث عرصه و بق \r\n\r\nمقام معلّم\r\n تو را ز عرش صفير است بر مقام معلّم * كه احترام رسول است احترام معلّم\r\nامين وحى خدا را عجب مدار كه فرمود * ز ما به عالم خاكى رسان سلام معلّم\r\nهزار شكر كه آخر ز دست خازن قدرت * تو راست فيض بيان و درّ كلام معلّم\r\nجلوس و محكمهء بخت چون مهابت جبريل * مگر پيام رسالت بود پيام معلّم\r\nبدانكه تغذيهء روح جز به علم و ادب نيست * انيس جان نبود جز كلام و نام معلّم\r\nدر اتّصال به سر دارد او افاضه و تعليم * حلول سال چه فرق است با صيام معلّم\r\nبه خاك پاك رهش بوسه مىزنم كه ز اخلاص * مگر شوم به عنايت كمين غلام معلّم\r\nمدام همچو پدر يا چو لطف مادر دلسوز * بر اين مرام به سر رفت صبح و شام معلّم\r\nمن از مناعت طبعم نبرده‌ام به كسى رشك * جز امر عاقبت و خوبى و ختام معلّم\r\nاميدوار چنان‌كه در جهان پرآشوب * چو عمر نوح شود عمر پردوام معلّم\r\nز باغ مصحف قرآن و رمز معنى تنزيل * معطّر است ز عطر سخن مشام معلّم \r\n\r\n","description":"","footnote":"","page_name":" 757 ","page_number":757},
  {"content":"\r\n\r\n بكوش در همهء عمر بهر درك حضورش * ز كف رها نكند عاقل اغتنام معلّم\r\nشرنگ حادثه بادا به جام در همه عمر * كسى كه ساخت در ادوار ، تلخ كام معلّم\r\nپس از تصوّر اشياء دهر گفت « مدرّس » * سعيد باب نزيه است شير مام معلّم \r\n\r\nدر ستايش اذان\r\n نماز يوميّه گر گشته هم‌عنان اذان * كنايتيست تو را رمز جاودان اذان\r\nمناره‌هاى اذان سركشيده‌اند به عرش * به حكم آنكه رفيع است عزّ و شأن اذان\r\nاگر نماز و اذانند هر دو بر دژ حقّ * بدان نماز بود فى المثل چو جان اذان\r\nاذان به وقت مسلمان شدن ز كفر بس است * شهادتين چنان در بر آستان اذان\r\nمهم‌ّترين عمل ، مسلمين ! قيام نماز * همان قيام و قعودش بود نشان اذان\r\nبلال اشهد مىگفت و حقّ قبولش كرد * چو داشت دست تمسّك به ريسمان اذان\r\nكنار گلشن اگر عاشقان كنند نشاط * مرا نماز گل‌اندام و بوستان اذان\r\nبرو به ذكر خدا كوش در تقرّب حقّ * از اينكه چتر رسول است سايبان اذان\r\nبه فتح مكّه آمد بلال روز نخست * اذان اوست كه شد بيت حقّ مكان اذان\r\nمعارفى ز اذان جلوه كرد و دانستم * حكايتيست نهان ذيل داستان اذان\r\nچو لب گشود مؤذّن به ذكر ، بشنيدم * هزار تلبيه از صوت بىزبان اذان\r\nبگو نماز كهن را به گوش هر نوزاد * از اينكه تا شود از رنج ، كامران اذان\r\nبخوان قضاى مسافر اذان پربركات * مگر كه باد ز هر ورطه ، در امان اذان\r\nقيام كن ز براى نماز و عذر ميار ! * اعوذ باللّه ! اگر دم زند فغان اذان\r\nمهيمنا ! به تو آرم مدام دست نياز * كه بهره‌ور شوم از امر دل‌ستان اذان \r\n\r\nمقام فاطمه زهرا عليها السّلام\r\n مرحبا عيشى كز او ارض و سما آراستند * بزم شادى با مسرّت ماسوى آراستند\r\nدر جمادى الثّانى از ميلاد زهراى بتول * همچو رضوان خانهء آل عبا آراستند \r\n\r\n","description":"","footnote":"","page_name":" 758 ","page_number":758},
  {"content":"\r\n\r\n با قدوم غنچهء نوباوهء باغ رسول * گلستان احمدى را با صفا آراستند\r\nطالع آمد نور زهرا تا به بيت يا و سين * عالمى را از تلألؤ پرضيا آراستند\r\nمهبط جبريل را چون مرتبت بايد فزود * با شكوه جلوه خير النّسا آراستند\r\nنور پاكش بر محمّد سورهء تكوير حقّ * كاين عطاى كوثر از عرش علا آراستند\r\nپنج تن را شاخص آمد صدر قرآن مجيد * تا به تزيينش كلام « انَّما » آراستند\r\nنور پاكش گر نبودى ، بر علىّ كفوى نبود * ز آن سبب كابين به بيت مرتضى آراستند\r\n« بِضعَة مِنّى » رسول اللّه بر او خوانده است * بر مقامش آيه‌هاى   « هَلْ أَتى »   آراستند\r\nجاهليّت را چو شام تيرگىها سررسيد * شمع زهرا را به بزم مصطفى آراستند\r\nباب او را رتبهء « لَولاك » آمد از نخست * يا ز نورش منصب « بَدرُ الدُّجى » آراستند\r\nقدر مجهولش نشد معلوم ، الّا روز حشر * لحظه‌اى كز عدل ، ميزان جزا آراستند\r\nتا « مدرّس » كرد آغاز مديحش بعد از اين * قدسيان بهرش لسانى پرثنا آراستند \r\n\r\nبزرگداشت معلّم\r\n بشر چگونه تواند كند ثناى معلّم * كلام حقّ مگر آرد به خود بهاى معلّم\r\nحديث العُلَماء ، زنده است ازاين‌رو * بقاى علم و كتاب است با بقاى معلّم\r\nبه جان خستهء من مىشود حيات مجدّد * گهى كه بشنوم از گوش دل صداى معلّم\r\nشنيده‌ام كه از اخبار آل عصمت و اطهار * بود رضاى خداوند در رضاى معلّم\r\nاسف ! كه در همهء عمر خويش غافل از آنم * كه بود به ز وفاى پدر ، جفاى معلّم\r\nحديث « صَيَّرَنى عَبداً » از عليّست مؤيّد * به جاه و رفعت و شأن و به اعتلاى معلّم\r\nو « ان يَكاد » بخوانيد بهر حفظ وجودش * كز احتمال شود رفع هر بلاى معلّم\r\nهوس كند دل محزون من هميشه ز اخلاص * به پاس از خدماتش شوم فداى معلّم\r\nبه بوستان جهان بىنيازم از گل و ريحان * مرا بس است در اين گلستان صفاى معلّم\r\nچو در چمن پس از اين مأمنى به زاغ و زغن نيست * مباد كم ز وطن سايهء هماى معلّم\r\nبه غير لطف خداى عظيم قادر وهّاب * چه هديه‌اى به جهان است چون عطاى معلّم \r\n\r\n","description":"","footnote":"","page_name":" 759 ","page_number":759},
  {"content":"\r\n\r\n اگر كه طالب خيرى ، بكوش بهر رضايش * كه چون رضاى خدا فرض شد رضاى معلّم\r\nدعاى خير پدر بىنهايت است ز تأثير * ولى خواصّ اگر مىكند دعاى معلّم\r\nچسان توان « مدرّس » به شكر اين همه اوصاف * مگر نظر به عنايت كند خداى معلّم \r\n\r\nدر نعت علىّ بن ابى طالب عليه السّلام\r\n بيار ساغرى ساقيا ! كه در مه و سال * مراست عشق علىّ ، بِالغُدُوِّ وَ الآصال\r\nهمان‌كه شد متولّد كنار بيت عتيق * حرم ز مقدمش آمد به رتبهء اجلال\r\nعليّست آنكه به نان جوين قناعت و داشت * به جامه وصله و ، دوزد به دست خويش نعال\r\nبزرگ‌مرد رئوفى كه از مناعت طبع * نداشت منع ، كه گردد مجالس اطفال\r\nحديث مرگ دهد قوم را از آنكه شنيد * به ظلم رفت به ناگاه از تنى خلخال\r\nكتاب محكم او تالى كتاب مبين * حديث ، قوم رسول و نخواهد استدلال\r\nز قتل مرحب و عنتر ز مرحباى فلك * به جيش خصم درافتاد از مهابت زلزال\r\nچو ذو الفقار مهابت گرفت در كف قهر * فكند دشمن اين را به خاك اضمحلال\r\nچنان‌كه برفكند خصم را به عرصهء جنگ * به مشكلات ، يداللّهىاش بود حلال\r\nعجيب آنكه به حال نماز وقت ركوع * به سائلى دهد انگشترى به رسم سجال\r\nنگر به كنگرهء عرش از ملائك بين * كه وصف فيض و كمالش سروده با اجلال\r\nمباش از تف نيران مخوف يوم نشور * گرت ولاى علىّ بود ذرّة المثقال\r\nاميدوار « مدرّس » به عزتش ، كز لطف * كند مجيب اجابت ، دعاى « حَوِّل حال » \r\n\r\n","description":"","footnote":"","page_name":" 760 ","page_number":760},
  {"content":"\r\n\r\n\r\nمدرّس‌زاده ( 1348 )\r\nدكتر عبد الرّضا مدرّس‌زاده در بيستم شهريورماه سال 1348 شمسى در شهر كاشان تولّد يافت . پدرش حجّت الاسلام حاج شيخ عبد اللّه مدرّس ، از علماى اعلام و شاعران قصيده‌پرداز و سرپرست كانون نشر فرهنگ اسلامى كاشان ، اصلا از روستاى بزرگ برزُك در چهل و پنج‌كيلومترى شهر كاشان است كه پدر و نيايش از عالمان دين آن سامان و ساليان دراز مرجع دينى مردم بوده‌اند .\r\nمدرّس‌زاده تحصيلات ابتدايى و دورهء متوسّطه را در زادگاهش به انجام رسانيد و در سال 1367 ديپلم خود را در رشتهء اقتصاد اجتماعى اخذ كرد . ازآن‌پس به دانشگاه راه يافت و در رشتهء زبان و ادبيّات فارسى به تحصيل ادامه داد و در سال 1370 مدرك ليسانس و در سال 1374 فوق ليسانس خود را دريافت كرد ، آن‌گاه دورهء دكترى همان رشته را پى گرفت و فارغ التّحصيل شد .\r\nمدرّس‌زاده از دورهء تحصيل در دبيرستان ، نظر به علاقه‌اى كه به ادبيّات فارسى داشت ، هم‌زمان با تأسيس كانون نشر و فرهنگ اسلامى از سوى پدر و در كنار پدر و ديگر فرهنگ‌دوستان و ادب‌پروران ، معاونت اجرايى كارهاى فرهنگى كانون را عهده‌دار بوده است و تاكنون در بيست و پنج كنگره و سمينار و همايش محلّى كشورى و بين المللى شركت جسته و اشعار و مقالاتى ارايه كرده است .\r\nمدرّس‌زاده شاعرى خوش‌قريحه و تواناست و در نقد شعر نيز بصيرت دارد . او در\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nعين حال كه در سرودن انواع شعر طبع‌آزمايى كرده و مىكند ، امّا شاعرى غزل‌سرا است و طبعش بيشتر به سرودن غزل مايل است .\r\n\r\nچشم اميد\r\n روزگارى كه دل هواى تو داشت * زندگى رنگى از صفاى تو داشت\r\nبه غزل‌هاى خواجه مىمانست * رمز و رازى كه چشم‌هاى تو داشت\r\nروشنى داده بود چشم مرا * توتيايى كه خاك پاى تو داشت\r\nدلِ در غم نشسته‌ام اى دوست * چشم اميد از وفاى تو داشت\r\nگشته مدهوش ، كوچه‌هاى بهار * تا گل از عطر جان‌فزاى تو داشت\r\nنرگسِ مستحقّ لطف آن روز * بهره از چشم عشق‌زاى تو داشت\r\nمستىِ عشوه‌ناك چشمت را * دل ما حرمت از براى تو داشت \r\n\r\nبراى حضرت مهدى ( عج )\r\n به يُمن آنكه به سر انتظار مىآيد * نسيم روح‌فزا در ديار مىآيد\r\nگلاب و عود و غزل بهر او نثار كنيد * كه در خزان ستم نوبهار مىآيد\r\nاز آن‌طرف‌تر عرش خدا به مقدم او * نواى دلكش و جان‌بخش تار مىآيد\r\nترانه‌ها و غزل‌ها ز شوق ، بىوزن‌اند * شنيده‌اند كه صاحب عيار مىآيد\r\nتمامى هستى دل را به پاى او ريزم * دمى كه بشنوم آن شهريار مىآيد\r\nخبر به كوى پر از آه دردمندان بر ! * كه جان آينه‌ها در غبار مىآيد\r\nتمام عمر گلستان به ياد دوست گذشت * بدان اميد كه آن گل‌عذار مىآيد\r\nميان اين همه عاشق غزل سعادت داشت * كه بهر روى تو آينه‌دار مىآيد\r\nهميشه آرزوى كوچه‌ها بر آن وقتيست * كه از قبيله نور آن نگار مىآيد \r\n\r\n","description":"","footnote":"","page_name":" 762 ","page_number":762},
  {"content":"\r\n\r\n\r\nشوربختى\r\n گاهى كه دل براى تو دلتنگ مىشود * بين خيال و حوصله‌ام جنگ مىشود\r\nتا از شراب ناب تماشا قدح زنيم * ديگر حناى ميكده بىرنگ مىشود\r\nاز كوه شوربختى ما شد كه در جهان * بر هرچه دست برده ، دلم سنگ مىشود\r\nگرچه فشرد سينهء ما سخت روزگار * باور مكن كه عرصه به ما تنگ مىشود\r\nجايى كه جاه همره استاد شاعر است * بر پا عزاى رفتن فرهنگ مىشود \r\n\r\nدل‌آزارى\r\n تا استجابتى ز دم باغ جارى است * مرگ زغن نتيجهء آه قنارى است\r\nمعيار عشق و عاطفه نامش نهاده‌اند * چشمى كه بهر دوست پر از بىقرارى است\r\nبا كوچه‌هاى خلوت و خواب‌آورى كه هست * بىتو نصيب پنجره شب‌زنده‌دارى است\r\nوقتى مرام يكدلى از دست رفته است * باور مكن كه آينه را رسم يارى است\r\nدل‌هاى پراميد در اين سرزمين خشك * چشم‌انتظار معجز ابر بهارى است\r\nاهل سراب طعنه به آب روان زدند * وقتى كه خواب مزرعه هم آبشارى است\r\nآن دم كه دوست قصد دل‌آزارىام كند * زخم زبان ، عصارهء هر زخم كارى است \r\n\r\nافسوس !\r\n ديشب نفس دل از فراق تو بريد * افسوس كه يك روز خوش از عمر نديد\r\nمىگشت شب و روز به امّيد قرار * اى واى ! كه يك‌لحظه به سامان نرسيد\r\nبيچاره دلم به وعده‌هايت خوش بود * افسوس ! كه وعده‌هاى بيهوده شنيد\r\nهر روز نويد روز آينده شنفت * بس رنج به امّيد نگاه تو كشيد\r\nهر شب به كنار پنجره خسته و زرد * بنشست به انتظار ، تا صبح دميد\r\nاز آن‌همه آرزوى رنگين امروز * يك شام سياه مانده با چشم سپيد\r\nديشب كمر طاقتم از درد شكست * و آن‌قدر نيامدى كه دل گشت شهيد \r\n\r\n","description":"","footnote":"","page_name":" 763 ","page_number":763},
  {"content":"\r\n\r\n\r\nبراى عيد غدير\r\n شبى من آمدم تا چشم‌هايت * كه باشم تا سحر با چشم‌هايت\r\nخُمت هنگامهء سرمستى ماست * كه بر پا كرده آن را چشم‌هايت\r\nهميشه ديده‌ام از تو كه چون تو * نبسته دل به دنيا چشم‌هايت\r\nبه هرجا دل اسير ناز گرديد * به پا ديدم همان جا چشم‌هايت\r\nعلىّ ! از تو براى شيعه كافيست * دلت ، يا هيبتت ، يا چشم‌هايت\r\nمگر لطف خدا پيوند بخشد * به محشر چشم ما با چشم‌هايت \r\n\r\nخوشا آن شب !\r\n تو هم بر حال من خنديدى ، اى اشك * شبى كه سوز دل را ديدى ، اى اشك\r\nدلم را قحط سال روشنى كُشت * چرا در چشم من خشكيدى ، اى اشك\r\nبه روز بىوفايىهاى مردم * تو هم حالى نمىپرسيدى ، اى اشك\r\nزمانى دل غريب و بينوا بود * كه راه خود نمىپوييدى ، اى اشك\r\nخوشا آن شب ! كه دور از چشم دلدار * رُخم را از وفا بوسيدى ، اى اشك\r\nسياهىهاى وحشت پاك مىگشت * به چشمم گر كه مىپاييدى ، اى اشك \r\n\r\nنذر كوثر آل محمّد ، فاطمه زهرا عليها السّلام\r\n وقتى كه غم شكست پشت ستبر مَرد * پرسوز مىچكيد آن اشك‌هاى سرد\r\nيك بازوى كبود با يك جهان فراق * محصول و يادگار ز آن لحظه‌هاى درد\r\nهر شب به خاك او سر را نهاد و گفت * مىبينى اى عزيز ! غم با دلم چه كرد ؟\r\nاز ماتمت نشست ديوار و در به خون * بىتو علىّ شده‌ست تنها و كوچه‌گرد\r\nشهر مدينه را غربت فراگرفت * و آن نخل‌هاى سبز گشتند زرد زرد\r\nتا غربت است و هجر بر قبر فاطمه * درمان نمىشود اين داغ دل‌نورد \r\n\r\n","description":"","footnote":"","page_name":" 764 ","page_number":764},
  {"content":"\r\n\r\n\r\nسراى وصال\r\n دل به ديدار تو ارادت داشت * لحظه با تو هواى ساعت داشت\r\nروزگارى كه عشق مانده غريب * كى توان عمر پرسعادت داشت ؟\r\nگشته دلسرد و گوشه‌گير و حزين * دل ، كه يك زندگى ارادت داشت\r\nگر محبّت شعار ما مىبود * مشت‌ها رنگ و بوى وحدت داشت\r\nكاش مىشد براى ترك مرض * گذر از كوچه‌هاى عادت داشت\r\nمىتوان با صفا و شور ، هنوز * جشن پررونق عبادت داشت\r\nحال او خوش كه در سراى وصال * دست در گردن شهادت داشت \r\n\r\nخزان‌زده\r\n در مرگ گل شكست چون پشت باغبان * مىگفت و مىگريست اى داد از خزان\r\nنسرين و نرگسم از دست رفته‌اند * شادى تباه شد در مرگ اين و آن\r\nپرچين و خسته بود رخسار باغ فين * او هم ز درد داشت انبوهى از فغان\r\nبنشسته رنگ غم بر گونه‌هاى باغ * برخاست از درخت فرياد « الامان »\r\nدر سوكشان نمود بر تن لباس سبز * تا مرهمى شود بر درد بىكران\r\nوقتى كه دل بديد آن رنج‌هاى تلخ * فرياد بركشيد هر روز امتحان ؟\r\nبىعشق اين دلم باغ خزان‌زده است * يا ربّ ! نباشدش بىعشق يك‌زمان \r\n\r\nحجاب\r\n هميشه عادت اين كاروان مگر خواب است * كه جنس عاطفه در شهر عشق ناياب است\r\nوداع كردهء مهريم و سردخصلت و گُم * مگر كه روشنى ما ز كرم شب‌تاب است\r\nدريغ و درد ! كسى دم ز عشق زد امروز * كه حُسن خلق و صفايش چو پور خطّاب است\r\nخدا كند كه غزل را رها ز خويش كند * دلم كه در طلب واژگان پُرتاب است\r\nخوشم كه عشق به ايمان گره ز مستى خورد * به يمن آنكه به ابرو پيام محراب است \r\n\r\n","description":"","footnote":"","page_name":" 765 ","page_number":765},
  {"content":"\r\n\r\n به‌رغم آنكه هلالى شديم ، تابانيم * چو نوربخشى يك دست رسم مهتاب است\r\nز چشم‌هاى تو اى دوست همچنان مستيم * اگرچه بين من و تو حجابى از قاب است \r\n\r\nغديريّه\r\n نشاط عيد غدير است و انتخاب علىّ * كه اين‌چنين همهء عرش نور باران است\r\nخدا به دست رسولش در آن كرانهء عشق * نموده لطف كه دين را كمال از آن است \r\n* * *\r\n دمى كه دين خدا به دست تو دادند * به چارسوى غدير ، عطر آشنا پيچيد\r\nسرور و شوق ز رخساره‌ها نمايان بود * از آنكه پيك خدا دست‌هاى تو بوسيد \r\n* * *\r\n تمام عرصهء صحراى خشك پرگل شد * غدير تا به زبان نام مرتضى آورد\r\nنشست برق مسرّت به چشم‌هاى رسول * به شكر آنكه رسالت چنين به‌جا آورد \r\n* * *\r\n ز چشم‌هاى تو شيعه دلش چراغان است * خدا كند كه نگاهت هميشگى باشد\r\nاميد آنكه در اين خشكسال عاطفه‌ها * بهار ياد تو را در فضاى ما باشد \r\n* * *\r\n براى آنكه بماند هميشه دين خدا * سكوت تلخ سراغت ز اهل شهر گرفت\r\nتو با تحمّل رنج سكوت در همه عمر * نشسته بودى و نامت تمام دهر گرفت \r\n* * *\r\n دمى كه كوفه‌اى از غم برايت آوردند * دلت به چاه غريبى خداخدا مىكرد\r\nشبى كه بهر خدا رستگار مىگشتى * تمام عرش خدا نام تو صدا مىكرد \r\n* * *\r\n براى آنكه صفا را به خانه راه دهند * هميشه بر لب ياران ، نواى يا علىّ است\r\nمرا ولاى تو ، اميد رستگارى داد * كه رمز راحت فردا ، نداى يا علىّ است \r\n\r\n","description":"","footnote":"","page_name":" 766 ","page_number":766},
  {"content":"\r\n\r\n\r\nمراد ( 1315 )\r\nحسن كاظمى مرادى ، فرزند عبّاس ، در سال 1315 هجرى شمسى در تهران قدم به عالم حيات گذاشت . تحصيلات ابتدايى و متوسّطه را در زادگاهش به انجام رسانيد و به دريافت ديپلم از دبيرستان اسدآبادى توفيق يافت . آن‌گاه در سال 1342 به استخدام وزارت دادگسترى درآمد و پس از چند سال خدمت در تهران به اصفهان منتقل گرديد و در دادگسترى آن شهر همچنان به خدمت اشتغال ورزيد و چون در اين شهر پيوند زناشويى بست ، بنابراين در اصفهان رحل اقامت افكند .\r\nكاظمى مرادى كه در شعر گاه « مراد » و گاهى « مرادى » تخلّص مىكند ، از دوران تحصيل در دبيرستان به كار شعر و شاعرى پرداخت و در محافل ادبى تهران و بعد در اصفهان شركت جست و از محضر اساتيد شعر و ادب بهره‌مند گرديد و در حال حاضر در انجمن‌هاى ادبى اصفهان ، چون فردوسى و صائب و حافظ و كمال و صغير ، شركت مىكند و بيشتر از دو شاعر به‌عنوان استادان خود ياد مىكند : يكى جعفر نوا و ديگرى حسن بهنيا ( متين ) .\r\nمرادى ، شاعرى درويش‌مسلك و عارف‌پيشه است كه در وادى سير و سلوك گام برمىدارد و اشعارش نيز از چاشنى عرفان بىبهره نيست و عقيده دارد كه تراوشات ذهنىاش در شعر از فيوضات الهى است .\r\n\r\n","description":"","footnote":"","page_name":" 767 ","page_number":767},
  {"content":"\r\n\r\n\r\nافسانه مخوانيد\r\n افسانه مخوانيد ، كه افسانه‌ام امشب * زنجير بياريد ، كه ديوانه‌ام امشب\r\nكو شعلهء شمعى كه در اين بزم برقصد * بر من بنماييد ، كه پروانه‌ام امشب\r\nبا پردگيان حرم عشق ، تو اى دوست * جز صورت پيوند تو بيگانه‌ام امشب\r\nاز خويشتن خويش گذر كردم و رفتم * اى دوست ! ببين همّت مردانه‌ام امشب\r\nداريد اگر طاقت ديدار خدا را * آيينه بگيريد كه جانانه‌ام امشب\r\nميخانه كجا ، جام كجا ، باده كدام است ؟ * من ساقى و من باده و ميخانه‌ام امشب\r\nاى اهل خرابات ! بياييد ببينيد * آن گنج نهان در دل ويرانه‌ام امشب\r\nدر گوش من آواز « مرادى » ست كه گويد * افسانه مخوانيد ، كه افسانه‌ام امشب \r\n\r\nبه پاى من مپيچ !\r\n زاهدا ! من مست و مدهوشم به پاى من مپيچ ! * باده را مستانه مىنوشم ، به پاى من مپيچ !\r\nكوچهء ميخانه جاى هوشياران نيست نيست * جام بر كف ، كوزه بر دوشم ، به پاى من مپيچ !\r\nگر نسازد بوى مى ديوانه‌ام بار دگر * در طريق توبه مىكوشم ، به پاى من مپيچ !\r\nسوز عشقى مىزند آتش به جانم هر نفس * بر سر آتش چو مىجوشم ، به پاى من مپيچ !\r\nپردهء پستوى مستى كرده‌ام سجّاده را * گر كه شد مسجد فراموشم ، به پاى من مپيچ !\r\nمىزنم گر حلقهء ميخانه را ، منعم مكن * كرده ساقى حلقه در گوشم ، به پاى من مپيچ !\r\nهرچه غير از اوست از تو دست‌بردار از سرم * با خيال او هم‌آغوشم ، به پاى من مپيچ !\r\nياد باد آن دم كه مىخواندى « مرادى » اين غزل * زاهدا ! من مست و مدهوشم ، به پاى من مپيچ ! \r\n\r\nباران بوسه‌ها\r\n در جلوه آمدى كه به رويت نظر كنم * جان از فروغ ماه رخت جلوه‌گر كنم\r\nگلريز كن نسيم نفس را به صحن باغ * كز اشتياق نعرهء مستانه سركنم\r\nبنشين به دامنِ منِ آشفته از فراق * تا با تو غصّهء غم دل مختصر كنم \r\n\r\n","description":"","footnote":"","page_name":" 768 ","page_number":768},
  {"content":"\r\n\r\n خواهم كه در لطافت عريان ماهتاب * شب را به پاى قصّهء عشقت سحر كنم\r\nنقشى به دل ز چهرهء ماه تو مىكشم * تا هرچه غير عشق تو از دل به در كنم\r\nخوش آمدى به خلوت من اى « مُراد » من ! * در حيرتم ، چگونه به رويت نظر كنم\r\nخواهم كه با طراوت باران بوسه‌ها * گل‌هاى خنده را به لب بارور كنم \r\n\r\nمراد من\r\n دل قصّهء غصّه مىسرايد * جانم به غم تو مىگرايد\r\nدر سينهء غمگسار عاشق * درديست كه غصّه مىفزايد\r\nدور از گُل چهرهء نگارم * تا چند به درد و رنج بايد\r\nدر دشت جنون به شوق ديدار * مىگردم و تا چه پيش آيد\r\nكو جلوهء باصفاى معشوق * تا رنگ غم از دلم زدايد ؟\r\nگويند به چشم دل نظر كن * در جان تو جلوه مىنمايد\r\nدارم نظرى به‌سوى آن ماه * شايد كه « مراد » من برآيد \r\n\r\nيا زهرا !\r\n اى آفتاب عرش ولا ! زهرا * تابنده از تو آينه‌ها ، زهرا\r\nاى گوهر عفاف خداوندى * اى روح پاك شرم و حيا ، زهرا\r\nدل‌هاى عاشقان به حقّ روشن * از مهر تو گرفته ضيا ، زهرا\r\nانديشه از تو ره به حقيقت بُرد * تا بنگرد مقام تو ، يا زهرا\r\nشد از صفاى مهر تو نورانى * دل‌هاى عاشقان خدا ، زهرا\r\nپنهان ز چشم غيرى و هر لحظه * پيدا به چشم اهل صفا ، زهرا\r\nچون آفتاب آينه‌گردانند * دل‌هاى ما صفات تو را ، زهرا\r\nدُخت نبىّ و همسر مولايى * اى از تو روشن آينه‌ها ، زهرا\r\nراضى چو با رضاى خداوندى * تن داده‌اى به صبر و بلا ، زهرا \r\n\r\n","description":"","footnote":"","page_name":" 769 ","page_number":769},
  {"content":"\r\n\r\n از كوثر ولاى تو سيرابند * لب‌تشنگان دشت ولا ، زهرا\r\nجانى و جان روشن ايمانى * روحى و روح صدق و صفا ، زهرا\r\nاى اسوهء محبّت و عشق و شور * اى روح دوستى و وفا ، زهرا\r\nآن عارفى كه در ره محبوبش * از ياد تو نبوده جدا ، زهرا\r\nباشد « مُرادى » آنكه ز جان خواهد * از تو شفاعتى به جزا ، زهرا\r\nچشم اميد ماست به‌سوى تو * در بارگاه عدل خدا ، زهرا \r\n\r\nآيينه خانهء اشك\r\n ز تاب زلف تو بىتاب مىشود دل من * ز گرمى نفست آب مىشود دل من\r\nبه محفلى كه ز چشمت شراب مىريزد * سياه مست مى ناب مىشود دل من\r\nبه مى اشاره كند چشم ساقى و دانم * ز نوش لعل تو سيراب مىشود دل من\r\nاگر به جلوه دل عاشقم برافروزى * چراغ خانهء مهتاب مىشود دل من\r\nقدم گذار در آيينه خانهء اشكم * كه با حضور تو محراب مىشود دل من\r\nتو شمع بزم طلوعى و عاشقان بيدار * كجا به بزم تو در خواب مىشود دل من\r\nدر آن نفس كه « مُرادى » ترانه مىخواند * اسير پنجهء مضراب مىشود دل من \r\n\r\nدر منقبت حضرت امام علىّ النّقى عليه السّلام\r\n درياب فيض رحمت رحمان را * آن دلپذير طلعت تابان را\r\nآن حجّت بحقّ خدا ، هادى * آن منبع كرامت و احسان را\r\nآيينهء تمام صفات حقّ * سرّ خدا و مجرى قرآن را\r\nدر مُلك دل به صدق و صفا بنگر * صاحب سرير مملكت جان را\r\nدارالشّفاست بارگه فيضش * از او بخواه داروى درمان را\r\nبىپرده جلوه كرد به مُلك عشق * روشن نمود آينهء جان را\r\nبر عاشقان نموده رُخ محبوب * خوش آنكه ديد چهرهء يزدان را \r\n\r\n","description":"","footnote":"","page_name":" 770 ","page_number":770},
  {"content":"\r\n\r\n خوش عارفى كه ديد و بحقّ دريافت * كامل‌ترين نمونهء انسان را\r\nگفتم « مُرادى » آن رخ تابنده * آيينه‌ايست جلوهء سُبحان را\r\nبيرون مكن ز دايرهء بينش * آن چهرهء هميشه درخشان را \r\n\r\nعاشوراى حسينى عليه السّلام\r\n داغداران ! لاله‌گون بايد گريست * روز عاشوراست ، خون بايد گريست\r\nتا علىّ اكبر فتاد از صدر زين * پاى نخل واژگون بايد گريست\r\nدر غم عبّاس و زينب هر نفس * از دل و از ديده خون بايد گريست\r\nاى دلِ آواره در صحراى عشق * تا به سرحدّ جنون بايد گريست\r\nزين مصيبت سوخت جان عالمى * چند مىگويى كه چون بايد گريست\r\nچند دندان بر جگر بايد فشرد * تا كى از چشم درون بايد گريست\r\nدر غم دل مردم چشم « مُراد » * گفت بىصبر و سكون بايد گريست\r\nدل تو را در پيش رو دارد حسين * روز عاشوراست ، خون بايد گريست \r\n\r\nگريستم\r\n رفتى و در فراق تو از جان گريستم * مجنون‌صفت به دشت و بيابان گريستم\r\nآتش به جان ز سوز غمت در شب فراق * در گوشه‌اى نشستم و پنهان گريستم\r\nجارى شده‌ست چشمهء اشكم به شطّ عشق * باران شدم ز دورى جانان گريستم\r\nتا گُل كند دوباره به جانم نهال عشق * مانند ابر بر سر بُستان گريستم\r\nدل در محيط شعله ز غم سوخت بس‌كه من * از سوز جان در آتش هجران گريستم\r\nاو رفت و من ز غصّه به دامان انزوا * از داغ آن عزيز فراوان گريستم\r\nدور از مراد خويش « مُرادى » به ناله گفت * او رفت و من به جمع پريشان گريستم \r\n\r\n","description":"","footnote":"","page_name":" 771 ","page_number":771},
  {"content":"\r\n\r\n محبوب من مگر بنوازد دل مرا * بر درگه‌اش چو ابر بهاران گريستم \r\n\r\nكوچه انتظار\r\n تا باده به ميناى بلورم كردى * سرمست ز صهباى سرورم كردى\r\nبا غمزه مرا به خانهء خود خواندى * از كوچهء انتظار دورم كردى \r\n\r\nزنجير گيسو\r\n دل عاشق روى ماه دلجوى تو شد * آيينهء جلوه ، جلوهء روى تو شد\r\nمىخواست ز كوى عاشقى كوچ كند * زنجيرىِ حلقه‌هاى گيسوى تو شد \r\n\r\nبا عشق علىّ\r\n با عشق علىّ ، زندهء جاويد شدم * صاحب نفس و فروغ امّيد شدم\r\nتا در دل من دميد روح ازلى * مهرش به دلم نشست و خورشيد شدم \r\n\r\nديوانهء عشق\r\n لب‌تشنهء عشق توست دل‌سيرش كن * با نوش محبّتى نمك‌گيرش كن\r\nدر دشت جنون دل بلاديدهء من * ديوانهء عشق توست ، زنجيرش كن \r\n\r\nگفت‌وگوى من و تو\r\n اى دل ! غم كيست در گلوى من و تو * اى ديده ! چه هست آرزوى من و تو\r\nاز مرز جنون گذشت كار تو و من * در شهر پر است ، گفت‌وگوى من و تو \r\n\r\nنالهء شبگير\r\n جانا ز فراق روى تو پير شدم * دور از تو ز عمر خويشتن سير شدم\r\nزندانى درد و غصّهء و رنج فراق * زنجيرىِ ناله‌هاى شبگير شدم \r\n\r\n","description":"","footnote":"","page_name":" 772 ","page_number":772},
  {"content":"\r\n\r\n\r\nدلخون\r\n دردم ز فراق خويش افزون كردى * چشمم ز سرشك غصّه جيحون كردى\r\nآغوش تو بود جاى آرامش من * رفتى و دل مرا ز غم خون كردى \r\n\r\nنواى ديگر\r\n آن روز دلم براى تو پر مىزد * تار دل من نواى ديگر مىزد\r\nمىخواند « مرادى » از فراق و غم تو * از پشت دريچهء دلم سر مىزد \r\n\r\nگل آفتاب\r\n ساقى نفس شراب را فهميدم * نوشيدم و التهاب را فهميدم\r\nتا مهر تو جلوه كرد از مشرق جام * گل كردن آفتاب را فهميدم \r\n\r\n","description":"","footnote":"","page_name":" 773 ","page_number":773},
  {"content":"\r\n\r\n\r\nمروّجى ( 1319 )\r\nحسن مروّجى در سال 1319 هجرى شمسى در سبزوار در خانواده‌اى روحانى پا به عرصهء حيات گذاشت . پدرش مرحوم حاج شيخ حسين مروّجى ، نوادهء مرحوم آقا سيّد على خليلى ( پيشنماز ) از وعّاظ و گويندگان نامور بود كه به اشارهء مرحوم آيت‌اللّه سيّد ابو الحسن اصفهانى و به تشويق مرحوم سيّد هبة الدّين شهرستانى براى تبليغ و ترويج اسلام و مبانى تشيّع راهى كشورهاى هند و اندونزى و مصر گرديد .\r\nحسن مروّجى تحصيلات ابتدايى و دورهء متوسّطه را در زادگاهش به پايان رسانيد و براى ادامهء تحصيل به مشهد عزيمت كرد و تحصيلات عاليه را در آن شهر به انجام رسانيد و در سال 1338 به استخدام وزارت آموزش و پرورش درآمد . سرانجام ، در سال 1373 بازنشسته گرديد .\r\nمروّجى از چهارده‌سالگى قريحهء شعر در او پديدار گشت و از سال 1342 تا 1362 در انجمن ادبى صائب عضويّت داشت و با نشريّهء ماهنامهء باغ صائب ، كه توسّط مرحوم خليل سامانى ( موج ) طبع و نشر مىشد ، نيز همكارى داشت و آثارش در آن به چاپ مىرسيد .\r\nمروّجى در سال‌هاى اقامت در مشهد گهگاه در جلسات انجمن ادبى قلم شركت مىجست و در انواع شعر ، از قبيل : غزل و قصيده و مثنوى و دوبيتى و رباعى ، طبع‌آزمايى مىكرد امّا طبعش بيشتر به سرودن غزل متمايل است و در زمرهء شعراى خوب\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nو تواناى معاصر بشمار مىرود و گاه در قالب‌هاى نو آثارى از او به چاپ مىرسيد .\r\nاز مروّجى تاكنون چند اثر طبع و نشر گرديده ، مانند : در مسير جويبار ( 1353 ) ؛ جويبار اشك ( 1363 ) ؛ كشش‌ها و كوشش‌ها ( 1373 ) ؛ سخنوران بيهق و اثر ديگر او عبارت است از : گل‌هاى زرد ؛ كه به زيور طبع آراسته نشده است .\r\n\r\nبر درِ اجلال تو\r\n بر بويهء لطفت زده‌ام پيش تو زانو * اى دلبر جانانه ! مگردان تو ز من رو\r\nبا خجلت و شرمندگى از غفلت پيشين * اميد به عفوت زده‌ام پيش تو زانو\r\nبوى تو دلم چون گل و نسرين بگشايد * روى تو فزايد طربم چون گل مينو\r\nشويم همه گَردِ درت از آب دو ديده * روبم همه خاك رهت از مژهء جارو\r\nبيمار غمم ، كن نظر از لطف به‌سويم * باشد نظر لطف توام مرهم و دارو\r\nياد تو مرا حصن حصين است به غم‌ها * ياد تو به غم‌هاست مرا قلعه و بارو\r\nاز خصم بدانديش به هر سو چه گريزم * دانم چه پناه است مرا ضامن آهو\r\nشايستهء حرمت به جهان هيچ زنى نيست * تا دخت نبىّ هست ، مهين سرور بانو\r\nدريوزه گرم بر در اجلال تو ، شاها ! * اى شاه ! مگردان ز گدايان درت رو \r\n\r\nعلىّ عليه السّلام\r\n پيمبر شناسد مقام علىّ * كه بُد همدم و هم‌كلام علىّ\r\nمقام علىّ را چه دانند خلق * پيمبر شناسد مقام علىّ\r\nشناسد كس او را كه با او گذشت * گه و بىگه و صبح و شام علىّ\r\nنديده‌ست گيتى به خود هيچ‌گاه * چنان ذات والامقام علىّ\r\nعلىّ شير حقّ و كنامش جهان * زهنى شير حقّ و كنام علىّ\r\nهمه بهر حقّ بود نز بهر غير * قعود علىّ و قيام علىّ\r\nبه محراب از خويش بىخويش بود * برفت از كف آنجا زمام علىّ \r\n\r\n","description":"","footnote":"","page_name":" 775 ","page_number":775},
  {"content":"\r\n\r\n قدم چون‌كه بگذاشت در حربگاه * نياسود از او حسام علىّ\r\nاگر پيرو اويى و رهروش * بنه گام بر جاى گام علىّ\r\nبكن پشت بر هر مرامى كه هست * تو را هست تا خود مرام علىّ\r\nاگر غيرتت هست و مردانگى * ز جان حفظ كن ننگ و نام علىّ\r\nجهان گر كه خواهى به كامت بود * چنان كن كه باشد به كام علىّ\r\nز حق‌ّگوى و پيوسته بر عدل كوش * كه اين است تنها پيام علىّ\r\nزمان بگذرد هرچه او باقى است * ببين دولت پردوام علىّ\r\nچه خوش باشد اندر تف روز حشر * برآسودن اندر ظلام علىّ\r\nخوشا اندر آن گرمى و تاب و سوز * زدن باده يكسر ز جام علىّ\r\nمرا ديدهء دل به احسان اوست * نپرداختم گرچه وام علىّ\r\nاميد است آن روز شامل شود * مرا نيز هم لطف عام علىّ \r\n\r\nنور حقّ\r\n گنه بس است دلا ! نامهء سياه پر است * صحيفهء عمل من ز اشتباه پر است\r\nبه زير بار گنه يك‌زمان نياسايم * روان و جان و دل و ديده از گناه پر است\r\nكجاست چشم بصيرت كه نور حقّ بيند ؟ * جهان ز نور حقّ از بهر انتباه پر است\r\nخداپرستان از دام خويش وارستند * دريغ و درد ! دل ما ز حبّ جاه پر است\r\nاسير لشكر آزيم و بستهء هوسيم * محيط ما همه زين لشكر و سپاه پر است\r\nمنم اگرچه كه تردامن و صحيفه سياه * ببين چه مايه ز پوزش مرا نگاه پر است \r\n\r\nدرگذر از گناه من\r\n باز گرفته‌اى ز من ، از چه نگاه خويش را ؟ * بر منِ خسته بسته‌اى ، از چه تو راه خويش را ؟\r\nقطع اميدم ار كه تو ، از همه جا نكرده‌اى * پس به من از چه بسته‌اى ، راه نگاه خويش را ؟\r\nروى چو ماه خود نگر ، شام سياه من ببين * گه بنما به شام من ، روى چو ماه خويش را \r\n\r\n","description":"","footnote":"","page_name":" 776 ","page_number":776},
  {"content":"\r\n\r\n هيچ به صدق عشق من ، نيست هنوز باورت * گرچه نهان نكرده‌ام ، هيچ گواه خويش را\r\nاز همه كرده‌ام نهان ، ناله و آه خود ، ولى * از تو نهان نكرده‌ام ، ناله و آه خويش را\r\nگر كه توانم از دلم ، مهر تو را برون كنم * گو به كجا نشانم اين ، مهر گياه خويش را\r\nتا كه ميان گل‌رُخان ، عيب نباشدم ، كُنم * سرخ ز خون ديدگان ، روى چو كاه خويش را\r\nدرگذر از گناه من نيست از آنكه غير تو * خواهم تا كه من از او ، عذر گناه خويش را\r\nنيستم ار چه در خورِ ، مكرمت هماره‌ات * باز مگيرم از كرم ، گاه نگاه خويش را \r\n\r\nرتبه و جاه\r\n دارم از سايهء الطاف پناه عجبى * گرچه هستم به جهان نامه سياه عجبى\r\nبيم از خصم بدانديش چه دارم در دل ؟ * بوَدم تا كه ز الطاف پناه عجبى\r\nدارم از دوست به دل مهر ، همينم بس نيست * هست در خاطر من مهر گياه عجبى\r\nراز دل را نتوان خواند ز چشم و نگه‌ام * دارد اين سوخته‌دل چشم و نگاه عجبى\r\nاشك گفتم نكند پرده‌درى از غم من * كرد غمّازى و اشك است گواه عجبى\r\nچون رقيبان نبود گر كه مرا رتبه و جاه * هست از عشق مرا رتبه و جاه عجبى\r\nعشق بخشيد به من منصب شاهنشاهى * هست ز آن لطف مرا تخت و كلاه عجبى\r\nرهم آزادگى و رهبر من عشق و و داد * هست در كار ، مرا رهبر و راه عجبى\r\nرَخت افكندم از هركه و هرجا برِ دوست * كه بود طرفه مكانى و پناه عجبى \r\n\r\nدورى طولانى\r\n جان شدم خسته از اين دورى طولانى * روح فرسوده شدم زين غم پنهانى\r\nگرچه هجران تو چون وصل تو با لطف است * سخت بسيار شد اين دورى طولانى\r\nغم دورىِ تو جانكاه و توانفرساست * در شگفتم ز خود از فرط گران جانى\r\nبرفروز اى گل زيباى گلستانم ! * كه بهار است و گه لالهء بستانى\r\nخيز آهنگ من و خانهء من فرما * خيز تا منظر چشم آى به مهمانى \r\n\r\n","description":"","footnote":"","page_name":" 777 ","page_number":777},
  {"content":"\r\n\r\n دل چو بىروى تو از شهر به تنگ آيد * مىشوم راهىِ صحرا و بيابانى\r\nبىتو صحرا و بيابان نگشايد دل * من به هر جاى گرفتارم و زندانى\r\nمىرود عمر و دريغم همه از آن است * كه نبندم ز تو طرفىّ و شوم فانى\r\nگل‌عذارا ! بگذر بهر خدا بر من * مپسند اين همه‌ام سربه‌گريبانى\r\nبس كن از هجر و به وصل اى گل من افزا * كه دلم خون شد از اين دورى طولانى \r\n\r\nما . . .\r\n ما مستحقّ هر ستم و جور و محنتيم * ما مستحقّ هر غم و اندوه و كربتيم\r\nشايستهء عذاب اليميم و صد بلا * ما درخور هزار وباليم و زحمتيم\r\nزيراكه از خدا همه اعراض كرده‌ايم * زيراكه با خدا همه اندر عداوتيم\r\nما كى نهاده‌ايم دو گامى برون ز خويش * پيوسته در خوديم و از اين غرق لذّتيم\r\nاز ياد برده‌ايم گرفتار خلق را * پرورده گر به نعمت و نازيم و راحتيم\r\nما در خوديم و يك‌قدم از خود برون نه‌ايم * مغرور شكل ظاهر و قدّيم و قامتيم\r\nگويى كه غير ما به جهان نيست هيچ‌كس * بيناى خويش بوده و اعماى ملّتيم\r\nطرفى نبسته‌ايم خود از دين و معرفت * آن‌گاه ناصح دگران در ديانتيم\r\nبويى نبرده‌ايم خود از مهر و عاطفت * آن‌گاه شايق دگران در محبّتيم\r\nاكثر عنود و بر سر حقّ پا نهاده‌ايم * اغلب بخيل و ممسك و اهل حسادتيم\r\nدل خوش نموده‌ايم به گفتارهاى نغز * كى در خيال كارى و انجام خدمتيم\r\nبر اين و آن كمان ملامت كشيم ، ليك * خود در خورِ هزار كمان ملامتيم\r\nدر ديرِ دل هزار صنم خانه كرده‌اند * بر لب به حال توبه و ذكر و انابتيم\r\nقائم به خويش ما و تو يك‌لحظه نيستيم * حقّ را ، وليك ، منكر فضل و عنايتيم\r\nرخ از غبار حادثه درهم چه مىكشيم * ما مستحقّ هر ستم و رنج و محنتيم \r\n\r\n","description":"","footnote":"","page_name":" 778 ","page_number":778},
  {"content":"\r\n\r\n\r\nيار گره‌گشا\r\n در كار فتاده گرچه بسيار گره * هربار گشاد يار از كار گره\r\nصد بار اگر گره بيفتد در كار * بگشايد يار ، بعد صد بار گره \r\n\r\nاز ما بگذر\r\n ضعف بشرى كشانَدَم سوى خطا * ما را چه تخلّف ، ار نه با امر خدا\r\nيا ربّ ! تو به لطف خويش از ما بگذر * و زانچه كه در خورِ عقاب است و جزا \r\n\r\nتا پاك نكرده‌اى\r\n تا پاك نكرده‌اى ، مرا خاك مكن * در خاك مكن ، به ديده خاشاك مكن\r\nپاك از گنه‌ام ساز و ز آلايش دهر * اين‌گونه مرا به خاك ناپاك مكن \r\n\r\nآتش عشق\r\n آن گل كه مشام جان معطّر دارد * جانم ز فراق خود در آذر دارد\r\nاين آتش چيست كز آن دل من * مىسوزد و ذوق آن فزون‌تر دارد \r\n\r\nباش چنان\r\n يك سوزنى از پرده ز اسرار نهان * معلوم شود بر همه ، حال همگان\r\nتا خوار نگرديم و زبون در برِ خلق * پوشنده چنان‌كه بوده‌اى باش چنان \r\n\r\nدست‌آويز\r\n دل چون دل مينا همه از غم لبريز * لب بسته چنان پسته ز هر حرفى نيز\r\nيوسف‌صفت ار فتاده در چاه غمم * شادم كه تويى عاقبتم دست‌آويز \r\n\r\n","description":"","footnote":"","page_name":" 779 ","page_number":779},
  {"content":"\r\n\r\n\r\nچه سود\r\n در لطف و جمال لاله‌زارى ، آرى * در حسن و كمال شاهكارى ، آرى\r\nتو ابر سخا و كرمى ، ليك چه سود * بر تشنهء همچو من نبارى ، آرى \r\n\r\nدعاى مادر\r\n گر كه دست من نه بگرفتى دعاى مادرم * من كجا و اين ره پرپيچ پرپيچ‌وتاب زندگى\r\nور پدر از من نه راضى بود در ايّام عمر * مضمحل مىگشتم از رنج و عذاب زندگى \r\n\r\nباب يا مام\r\n هست از براى طفل عذاب بسى اليم * در حالت ستيز ببيند چو باب و مام\r\nزيراكه او نداند در وقتى اين‌چنين * حقّ با كه است و گيرد او جانب كدام ؟ ! \r\n\r\nميخ وعظ\r\n دلها چنان گرفته قساوت كه ميخ وعظ * كوبى فرو ، هرآنچه در آن‌ها ، نمىرود\r\nاين آدمى خريست كه در باغ معرفت * از در درون به سعى تو اصلا نمىرود \r\n\r\n","description":"","footnote":"","page_name":" 780 ","page_number":780},
  {"content":"\r\n\r\n\r\nمريد ( 1314 )\r\nحاج داراب بدخشان در سال 1314 هجرى شمسى در روستاى طرق در دوازده كيلومترى مشهد از توابع استان خراسان پا به عرصهء حيات گذاشت . پدرش ، بابا جان بدخشان ، از مردم شيراز بود كه از زادگاهش براى زيارت مزار ثامن الائمّه علىّ بن موسى الرّضا عليه السّلام به مشهد آمد و در همين شهر رحل اقامت افكند .\r\nداراب دوساله بود كه به اتّفاق خانواده‌اش از مشهد به شهر بجنورد مهاجرت كرد و در اين شهر به مكتب رفت و كمى خواندن و نوشتن آموخت . آن‌گاه در يكى از دبستان‌هاى دولتى دورهء ابتدايى را به‌پاى برد ، سپس به دبيرستان راه يافت ، امّا بيش از يك سال نتوانست به تحصيل ادامه دهد ؛ ناگزير به ترك تحصيل شد و در معيّت پدر به پيش بُرد زندگى مدد كرد .\r\nداراب بدخشان كه در شعر از تخلّص « مريد » استفاده مىكند ، مىگويد : « از دوران نوجوانى علاقه و عشق وافرى به شركت در مجالس سوگوارى اهل بيت عصمت و طهارت عليهم السّلام داشتم ، به‌طورى كه در ماه محرّم بيشتر شب‌ها در اين‌گونه مجالس شركت مىكردم . از آنجا كه صداى خوش و رسايى داشتم ، كم‌كم به نوحه خوانى پرداختم و در اين رهگذر از عنايت ابا عبد اللّه الحسين عليه السّلام برخوردار شدم و از سال 1345 سرودن شعر را آغاز كردم و پس از پيروزى انقلاب اسلامى با تأسيس انجمن ادبى عارف به اتّفاق جمعى از دبيران و اهل‌قلم ، در اين انجمن شركت مىكنم\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nو در انواع شعر از قصيده و غزل و مخمّس و رباعى طبع‌آزمايى كرده و مىنمايم ؛ تا جايى كه چند تن از مدّاحان مشهد و بيشتر مدّاحان بجنورد از سروده‌هاى من در مجالس سوگوارى استفاده مىكنند و از لحاظ زندگى ، شغلى آزاد دارم و با قناعت و آزادگى و آسودگى زندگى مىكنم و تاكنون جز مدح اهل بيت رسول خدا صلّى اللّه عليه و آله و سلم مدح كسى را نگفته‌ام . »\r\n\r\nحرف عشق\r\n آنان كه حرف عشق به دفتر نوشته‌اند * پيدا بوَد كه از ره باور نوشته‌اند\r\nآب و گل وجود همه اهل راز را * با عشق جاودانهء مخمّر نوشته‌اند\r\nپيرايه ساز نه فلك اندر زمان شب * از روشنى ماه و ز اختر نوشته‌اند\r\nهم با بقاى پايهء مظلوم در جهان * پيوسته از فناى ستمگر نوشته‌اند\r\nدر كشور قناعت و در فقر خاكسار * درويش را به نام قلندر نوشته‌اند\r\nدر رتبه سالكان طريقت به كلك وحى * از ديگران فراتر و برتر نوشته‌اند\r\nاولاد مصطفى و علىّ را به راه دين * والامقام و سيّد سرور نوشته‌اند\r\nآرى ! گدايىِ درِ شاهنشه نجف * بهتر ز تاج و مسند و افسر نوشته‌اند\r\nدر اين زمينه از اثر طبع خوش چنين * بيتى ز شعر شاعر ديگر نوشته‌اند\r\nعمرى بوَد كه روزى هرروزهء مرا * در پيش طاق مطبخ حيدر نوشته‌اند\r\nما را پناهگاه « مريدا » به رستخيز * تحت لواى ساقى كوثر نوشته‌اند \r\n\r\nمظلوم عالم\r\n كيست اين مولا كه شب‌ها ديده دريا مىكند * درد دل از سوز دل با حىّ يكتا مىكند\r\nكيست اينكه آتش از قلبش زبانه مىكشد * در دل مجمر به‌سان عود مأوا مىكند\r\nكيست اين صاحب نداى آتشين كز ناله‌اش * غرق ماتم شهر يثرب را سراپا مىكند\r\nكيست اين مظلوم عالم كز غم مظلومه‌اش * در بقيع پيوسته آه و ناله شب‌ها مىكند \r\n\r\n","description":"","footnote":"","page_name":" 782 ","page_number":782},
  {"content":"\r\n\r\n كيست اين مولا به جاى خواب راحت نيمه‌شب * اشك غم جارى كنار قبر زهرا مىكند\r\nكيست اين صاحب‌عزا در خانهء بىهمسرش * بهر طفلان ، بزم ماتم را مهيّا مىكند\r\nدر بقيع سر مىگذارد روى قبر فاطمه * ناله از دل مىكشد ، از سينه غوغا مىكند\r\nآرى ، اين مولا علىّ باشد كه از روز ازل * بر وجود نازنينش ، فخر دنيا مىكند\r\nاى علىّ ! اى اوّلين مظلوم تاريخ بشر ! * كيست جز تو آنكه با دشمن مدارا مىكند\r\nقلب‌ها آزرده شد از ماتم جانكاه تو * گو بيايد آنكه درد ما مداوا مىكند\r\nگرچه غم‌هاى تو مىباشد به عالم بىحساب * شمّه‌اى ز آن را « مريد » همواره گويا مىكند \r\n\r\nعرش دل\r\n در عرش دل ، خدا را ، بايد كه ديده باشى * آنجا كه مى ز جام وحدت چشيده باشى\r\nجز خيرخواهى خلق ، بهتر تو را چه باشد ؟ * از زشتى و پليدى ، بايد رميده باشى\r\nاز زخم خار هرگز ، پروا نكرده ، و آنگه * گل‌هاى باغ عزّت ، تا آنكه چيده باشى\r\nبالاتر از عبادت ، رحم است با مروّت * هُشدار اى برادر ! با اين عقيده باشى\r\nخواهى رسى به مقصد ، گر از طريق عرفان * در وادى حقيقت ، بايد دويده باشى\r\nآيينه‌وار بينى ، هردم جمال جانان * گر پرده‌هاى پندار ، از هم دريده باشى\r\nسخت است جان بابا ، وادى عشق جُستن * گر سالكى در اين ره ، بايد چكيده باشى\r\nبخشد خدا ز رحمت ، گر رو كنى به‌سويش * گرچه ز بار عصيان ، قامت خميده باشى\r\nخوش باشدت « مُريدا » گاه نياز در شب * با رازدانِ هستى ، قبل از سپيده باشى \r\n\r\nقصّهء عشق\r\n قصّهء عشق تو دلدار دراز است هنوز * بخت هردم به نشيب و به فراز است هنوز\r\nدل ما گشته پريشان تو ، خود باخبرى * كه ز هجر تو به صد سوز و گداز است هنوز\r\nآنكه از خون دل خويش وضو ساخته است * پيش ابروى تو در حال نماز است هنوز\r\nعشق تو در دل هركس كه زند ريشه چو جان * كى توان گفت كه او اهل مجاز است هنوز \r\n\r\n","description":"","footnote":"","page_name":" 783 ","page_number":783},
  {"content":"\r\n\r\n خنجر ابروى تو ، سينهء عشّاق دريد * گشت معلوم كه دل محرم راز است هنوز\r\nكعبهء دل شده مأواى تو ، نِى كعبهء گل * حاجى كعبه طلب فكر حجاز است هنوز\r\nبهر بر بودن دل‌ها ز يسار و ز يمين * حُسن غارتگر تو در تك و تاز است هنوز\r\nآنكه دم مىزند از حقّ و حقيقت به جهان * ز چه تسليم هوا در پى آز است هنوز\r\nياد روى تو بود در همه جا صحبت ما * كار تو در همه دم عشوه و ناز است هنوز\r\nسال‌ها شد سپرى با همهء گفت‌وشنود * درِ امّيد به روى همه باز است هنوز\r\nاى بسا شب كه سحر گشت به صد عجز « مريد » * به درِ جود تو با دست نياز است هنوز \r\n\r\nآهِ سحر\r\n داستان من و عشقت سخن‌آموزى نيست * ازلى بوده و اين مسأله امروزى نيست\r\nدامنش را بگرفته به يكى آه سحر * گفتمش از چه تو را خير جگرسوزى نيست ؟\r\nگفت اين نكتهء سربسته كه در عالم ما * خبر از حال خوش و صحبت بهروزى نيست\r\nباخبر كى بود از حالت مسكين و فقير * آنكه كارش به جهان غير زراندوزى نيست\r\nلشكر شب‌زده آن‌گونه شبيخون كه دگر * صبح امّيد جهان را گهِ پيروزى نيست\r\nقصد آن مرحله‌پيماى حَسَد بار دگر * در دل ما همه دم جُز شررافروزى نيست\r\nيار اگر رُخ ننمايد ز پس پرده « مُريد » * خستگان را به جهان غير سيه‌روزى نيست \r\n\r\nشرنگ غم\r\n هزاران سختى اندر پيش باشد روزگاران را * خدايا ! حفظ بنما از حوادث جمله ياران را\r\nشرنگ غم به جاى شهد شد در جام ناكامان * بيا بنگر دمى بزم و بساط كامكاران را\r\nبه‌جز از خانهء خمّار كس هرگز نمىبيند * همانا اى برادر ! جاى پاى ميگساران را \r\n\r\n","description":"","footnote":"","page_name":" 784 ","page_number":784},
  {"content":"\r\n\r\n دوباره نغمهء بلبل نمىآيد از اين گلشن * مگر بشكسته دستى از گلستان شاخساران را\r\nسراسر مزرع دل‌ها همه خشكيده مىبينم * ببار اى ابر رحمت ! قطره‌هاى ناب باران را\r\nبه هرجا عاشقى با چهرهء افسرده مىبينم * تو پندارى ز خاطر برده روى گلعذاران را\r\nمشام جان به همراه صبا هرگز نمىبيند * هواى سبزه‌زاران ، عطر گل‌هاى بهاران را\r\nشبى بر گوش جان بشنيدم از عالم * به خوانِ مكرمت دلبر صَلا زد ريزه‌خواران را\r\nتو هم ساقى درِ ميخانه را بگشاى از شفقت * به مى سرمست بنما ، ما خمار اندر خماران را\r\nقرارم شد ز كف بار دگر زين چرخ ناهنجار * خدا را گوش كن فرياد و آه بىقراران را\r\nحكايت‌هاى بىپايان ما را كس نمىداند * به بيتى مختصر بينى يكى از صدهزاران را\r\n« مُريدا » قصّه كوته تا كه سردارى و سامانى * بخوان ار مىتوانى داستان سربداران را \r\n\r\nعشق و جنون\r\n عمريست كه با عشق و جنون درگيرم * امّا چه كنم كه گشته دامن‌گيرم\r\nهم مهر محمّد و دگر عشق علىّ * اين هر دو كشيده پاى در زنجيرم \r\n\r\n","description":"","footnote":"","page_name":" 785 ","page_number":785},
  {"content":"\r\n\r\n\r\nمدّاح حسين\r\n با عشق حسين جان دل تسكين است * عمريست كه عشق او مرا آيين است\r\nتوصيف كسى به هيچ عنوان نكنم * مدّاح حسينم ، افتخارم اين است \r\n\r\nثناگوى حسين\r\n عالم شده روشن امشب از روى حسين * جان‌ها همه شد معطّر از بوى حسين\r\nفرمود رسول اكرم اين طرفه كلام * خوش آن شود ز جان ثناگوى حسين \r\n\r\nبه نام فاطمه\r\n آن كس كه به نام فاطمه مفتخر است * در مجلس سوگوارىاش ديده تر است\r\nدر روز جزا به پاىخيزان حساب * از كيفر دوزخ او همى برحذر است \r\n\r\nچه خوش است\r\n مدّاح علىّ و آل بودن چه خوش است * زنگار ز سينه‌ها زدودن چه خوش است\r\nچون بلبل نغمه‌خوان به گلزار ولا * اشعار مديحه‌شان سرودن چه خوش است \r\n\r\nميلاد ابو الفضل العبّاس\r\n يك‌بار دگر عقده ز دل‌ها وا شد * در عرش علا ، بزم طرب بر پا شد\r\nدر صحنهء قدرت از عطاى احدى * هم بازوى مرتضى علىّ پيدا شد \r\n\r\n","description":"","footnote":"","page_name":" 786 ","page_number":786},
  {"content":"\r\n\r\n\r\nمريم ( 1349 )\r\nخانم مريم محمودى فرزند احمد در سال 1349 هجرى شمسى در شهر تاريخى همدان چشم به جهان هستى گشود . تحصيلات ابتدائى و دوره متوسطه را در زادگاهش به انجام رسانيد ازآن‌پس براى ادامهء تحصيل راهى تهران شد و در رشته جغرافيا به تحصيل پرداخت و فارغ التحصيل شد و بدريافت ليسانس توفيق يافت .\r\nخانم محمودى كه در شعر تخلّص به اسم مىكند دربارهء خود و شعرش چنين مىگويد : « براى بودن بايد زيست و براى گفتن بايد سرود ، شعر براى من مانند گشودن پنجره‌اى است به‌سوى باغ زندگى و بهانه‌اى براى گفتن زيبائىها و زشتىهائى كه پيرامون ما وجود دارد چرا كه با داشتن طبع و قريحهء سرودن ، مسؤليت زندگى را در مقابل خود احساس مىكردم ولى نمىدانستم از كجا بايد آغاز كرد تا عشق را كه هدفم بود سرلوحهء كارم قرار دادم تا بيشتر بدانم چرا كه راز گفتن ، در دانستن است . »\r\nمريم در حال حاضر در زادگاه خود زندگى مىكند و تنها در انجمن ادبى بو على سينا شركت مىكند و مىگويد خود را مديون راهنمائىهاى استاد سيد ابو الحسن روح القدس مىدانم كه مسؤليت اداره انجمن را عهده‌دار است .\r\nخانم محمودى در سرودن شعر در قالب كلاسيك و نو هر دو طبع‌آزمائى مىكند و در سال 1378 نيز دفتر شعرى بنام « صداى پاى عشق » طبع و نشر كرد كه انتشارات مفتون همدانى بانى آن بوده است .\r\n\r\n","description":"","footnote":"","page_name":" 787 ","page_number":787},
  {"content":"\r\n\r\n\r\nسوك شعر\r\n گر دل از جام دو چشمان تو مىنوش شود * تا ابد مست فتد بىخود و مدهوش شود\r\nشعله بر خرمنِ دل ، با نگهى افكندى * مشكل اين شعلهء افروخته خاموش شود\r\nبه نگاه دل و دين سوز تو سوگند اى گل * ياد تو مشكل از اين سينه فراموش شود\r\nترسم از قهر تو اى منبع الهام غزل * دفتر شعر من از غصّه كفن‌پوش شود\r\nدل در اين سينه چو خم باشد و ياد تو چو مى * واى اگر اين مى پُرزمزمه در جوش شود\r\nنشنوى نالهء ما را چه توانم كردن * گر سراپاى تو اى قاتل جان گوش شود\r\n« مريم » يك دل رنجيده مگر نام تو باز * به خط عشق براين آينه منقوش شود \r\n\r\nبىانتها\r\n جذبهء حسن تو از جاذبهء خاك گذشت * موج زيبائىات از محور افلاك گذشت\r\nبر سرچشمه ، نگاهى چو بر آب افكندى * مست هر رهرو از آن آب طربناك گذشت\r\nتُرك چشمان سيه‌مست تو با تير و كمان * از سرگشتهء دل ، وه كه چه بىباك گذشت\r\nچه غم از وسوسهء بوالهوسان آن كس را * كه چو يوسف سوى زندان به دل پاك گذشت\r\nدَمَد از تربت فرهاد گل لاله هنوز * كز سر و جان و جهان با دل صد چاك گذشت\r\nباز ، سرپنجهء جود و كرمش هست هنوز * بعد يك‌عمر كه از زندگى تاك گذشت \r\n\r\n","description":"","footnote":"","page_name":" 788 ","page_number":788},
  {"content":"\r\n\r\n\r\nره‌آورد\r\n گر آمدى به همره خود عطر نان بيار * يك كوزه پر ز رنگ گل ارغوان بيار\r\nاز راه بين چشمه و كاريز دامنه * با خود دو مشت آب زلال و روان بيار\r\nگر خيس زير نم‌نم باران شدى بيا * زلف مرا كمانه ز رنگين‌كمان بيار\r\nآويزه تا به گوش عروس غزل كنيم * ناهيد و زهره را برو از آسمان بيار\r\nپائى بنه به تربت حافظ وزان ديار * رطلى ز دُردِ بزم گرانان گران بيار\r\nتا جلوهء بهار و گل از اوج بگذرد * تصويرى از شكوه رزان در خزان بيار\r\nقلّاب‌دوز ترمهء سبز خيال را * از بحر ارمغان بَر پير مغان بيار\r\n« مريم » بگو به دامن پاك اين چكامه را * با عصمت نجيب مسيح زمان بيار \r\n\r\nزبان سكوت\r\n غزل به وصف تو گفتن ز اشتباه من است * سخن به پيش تو ، بالاترين گناه من است\r\nلب خموش مرا ، بىنگاه مىخوانى * حديث دل همه منقوش در نگاه من است\r\nهميشه دامن من سوزد از شرارهء آه * مدام شعله‌ور آتش ، ز سور آه من است\r\nمرا ز ميكده رفتن چه كس ملامت كرد ؟ * به مى قسم ره ميخانه شاهراه من است\r\nز رزم هجر تو فاتح به خانه مىآيم * كه اشك و داغ و غم و درد چون سپاه من است\r\nبه خاك كوى تو تا سجده مىكند « مريم » * كه كوى تو ، همهء عمر سرپناه من است \r\n\r\nسفر\r\n با خويش شبى رو به گذر مىرفتم * با سايهء خويش هم‌سفر مىرفتم\r\nلب غرق سكوت و دل هزاران پرسش * با خاطره‌ها تا به سحر مىرفتم \r\n\r\nانتظار\r\n طلوع عمر ما روزى سرآيد * غروب زندگى از در ، درآيد \r\n\r\n","description":"","footnote":"","page_name":" 789 ","page_number":789},
  {"content":"\r\n\r\n بود اميد فيض روشن عشق * كه شايد يك بهار ديگر آيد \r\n\r\nرؤياى سنگين\r\n چه شبهايى كه بىمهتاب بودم * به يادت تا سَحر بىخواب بودم\r\nشده ويران ، سراى آرزوها * چو قطره در دل سيلاب بودم \r\n\r\nبازيچه\r\n راز دل را وه چه حاشا مىكنى * با دلم امروز و فردا مىكنى\r\nراستى اى دلبر جادوگرم * خوش تو اعجاز مسيحا مىكنى \r\n\r\nغريب و منتظر\r\n درختى در خزان بىبرگ و بارم * غريب و تشنه‌اى در انتظارم\r\nبخوان در سايه‌ام بانگى ، سرودى * نما ، سرسبز و زيبا چون بهارم \r\n\r\nموج نگاه\r\n از موج نگاه تو درآييم همه * با ياد رخت غرقهء خوابيم همه\r\nتو گلشن باشكوه ، ما در برهوت * تو بر لب چشمه ، ما سرابيم همه \r\n\r\nتشنه\r\n كويرم تشنهء باران عشقم * رها از تاروپود جان عشقم\r\nبه رسم يادبود دفتر عشق * همان تك‌بيت در ديوان عشقم \r\n\r\nصبح بهار\r\n ستاره گم شد و خورشيد سرزد * پرستوئى به بام خانه پر زد\r\nدر اين صبح دل‌انگيز بهارى * چو حلقه چشمهايش را به در زد \r\n\r\n","description":"","footnote":"","page_name":" 790 ","page_number":790},
  {"content":"\r\n\r\n\r\nكدامين\r\nنمىدانم !\r\nنمىدانم كدامين آفتاب ، مرا خواهد بُرد\r\nبه نقطهء پايان غروب\r\nدر ظلمت يلداى ابدى خويش\r\nنمىدانم كدامين باران خواهد شست\r\nآفتاب زندگى مرا\r\nتابوت خواهد خواند ، نوحهء غم را در جادهء مرگ\r\nو آينه خواهد شست صورتش را از فرياد\r\nصداى ناقوس مرگ پيچيده\r\nدر قلب زندگى\r\nو نيست ديگر تكرارى براى ماندن .\r\n\r\nفراق\r\nچه بىآرام ،\r\nدر اندوه عشقت پَرسه مىزنم\r\nو چه بىتاب ،\r\nدر صبح غمناك بهار چشمانت خُرد مىشوم\r\nتا بچينم ،\r\nدر خلوت‌سراى ديدگانت ، گريهء پنهانت را\r\nدر عزلت\r\nپرتبِ\r\nفراق .\r\n\r\n","description":"","footnote":"","page_name":" 791 ","page_number":791},
  {"content":"\r\n\r\n\r\nغربت سنگين\r\nنيمى از نيمهء جانم باقى است\r\nمن و اين وحشت دل\r\nمن و اين پلّهء متروك زمان\r\nمن و اين بىخبرى\r\nمن و اين غربت سنگين فراق\r\nمن و احساس گناه\r\nسفرى بايد كرد\r\nبه همان گودى انگشت زمين\r\nبه همان وحشت گور و همان تنهائى\r\nمن چه دارم كه بَرَم ، ارمغان در بَرِ دوست .\r\n\r\nنفس و لحظه\r\nازبس هر نفسى ، لحظه‌اى مىميرد\r\nو به بازتاب نفسهاى دگر لحظه‌اى مىرويد\r\nباز با هر تپشى شاهد رويش يك غنچه شود .\r\nچشم زمان كه به ما مىگويد :\r\nهر تپش يك‌نفس است\r\nهر نفس يك تپش است .\r\n\r\nخداجو\r\nبارها مىگويم كه خدا كيست ، كجاست ؟\r\nگر خدا هست چرا پيدا نيست ؟\r\nو اگر نيست چرا مىشنوم بانگ نجواى محبت از او\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nو اگر نيست چرا خاطر من ،\r\nرنگ ،\r\nاز بودنِ او مىگيرد ،\r\nبارها مىگذرم تا فراسوى خيال\r\nو به گوش جانم ، نغمه‌اى مىشنوم\r\nكه خدا هست ولى پيدا نيست\r\nكه خدا در همه ماست ولى با ما نيست !\r\n\r\nمنتظران\r\nبيا كه بر دل منتظرانت قدم بگذارى\r\nو بر پيشانى دلهاى سبزمان گل سرخ بكارى ؛\r\nبيا كه ديرى است\r\nگلهاى سرخ حقيقت در دهان پر از ظلم دامن مرده‌اند ،\r\nبيا كه چندى است ،\r\nديگر\r\nپروانه‌هاى شادى در گلوى آسمان نمىرقصند ،\r\nبيا بيا كه در مصلّاى تمناها\r\nدستى به دامن باران بزنيم\r\n\r\nمرا باور كنيد\r\nمرا باور كنيد و به من پناه دهيد\r\nمن در بيابان وحشت‌زدهء دل تنهايم\r\nو در ميان دستهاى متورم زمين درمانده ،\r\nمرا شوق خود بودن نيست .\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nو در ميان دست و دل هزاران زبان آتشين خاموش ،\r\nجاى من در پشت ميله‌هاى زندان دل است .\r\nاگر باران ببارد\r\nشايد حرفى براى گفتن داشته باشم ،\r\nو حوصله‌اى براى روئيدن\r\nاگر باران ببارد\r\nراز غريبى را با خود خواهد آورد\r\nو در ميان انگشتان نازك او به خواب خواهم رفت\r\nاگر باران ببارد ،\r\nواژگان تازه‌اى را همراه خود به ارمغان خواهد آورد\r\nكه تعبير هر واژه ، خود ،\r\nواژه‌هاى ديگرى است .\r\n\r\n","description":"","footnote":"","page_name":" 794 ","page_number":794},
  {"content":"\r\n\r\n\r\nمريم ( 1356 )\r\nمريم حيدرزاده ، شاعر روشندل ، در بيست و نهم آبان‌ماه سال 1356 در تهران پا به عرصهء هستى گذاشت . ازآن‌پس كه تحصيلات ابتدايى و دورهء متوسّطه را به پايان رسانيد ، به دانشگاه تهران راه يافت و در رشتهء حقوق به تحصيل ادامه داد و فارغ التّحصيل شد .\r\nمريم با آنكه در آغاز راه شاعرى است ، با ارائه مجموعه‌هاى شعر به نام‌هاى :\r\n« پروانه‌ات خواهم ماند » و « مثل هيچ‌كس » و « ماه تمام من » توجّه ارباب شعر و ادب را به خود معطوف داشت و شعرش به شكوفايى رسيد و به شهرت دست‌يافت .\r\nسيّد مهدى حسينى شاعر گرانمايه زير عنوان « مريم از شعر تا شهرت » دربارهء او چنين مىگويد :\r\n« با اطمينان خاطر مىتوان گفت كه او هرگز قصد سوءاستفاده از نقاط ضعف مخاطب را نداشته و ندارد ، شعرهاى او در نگاه اوّل ثابت مىكند كه « روانى » و « سادگى » در ذات شعر او وجود دارد و شايد يكى از علل فراگير شدن اشعار او همين سادگى و صميميّت شعرى او باشد .\r\nتوجه به عناصر حسّى ، كه از طبيعت دريافت مىشود ، شعر مريم را بسيار ملموس و قابل فهم نموده است . از طرف ديگر ، آشنايى سطحى او با شعر معاصر ، مخصوصاً مضامين شعر زنده‌ياد سهراب سپهرى ، شعر او را به آميزه‌اى از عاطفه در « حدّ بسيار\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nزياد » جوهره‌ى شعرى « در سطح ساده » و انديشه « به صورتى سطحى و بسيار كم رنگ » تبديل كرده است .\r\nآنچه در شعر مريم قابل تحسين است ، تنها صميميّت شاعرانهء اوست كه در آثار او موج مىزند و نشان مىدهد كه « دغدغهء سخن گفتن » دارد ، نه « شعر گفتن » . »\r\n\r\nگلايه\r\n ديگر مرا به معجزه دعوت نمىكنى * با من ز درد حادثه صحبت نمىكنى\r\nديريست پشت پنجره ماندم كه ردّ شوى * امّا تو مدّتيست اجابت نمىكنى\r\nقولى كه داده‌اى به من ، از ياد برده‌اى * گفتى ز باغ پنجره هجرت نمىكنى\r\nبيمار عشق توست پرستوى روح من * از اين مريض خسته ، عيادت نمىكنى\r\nباشد ، برو ، ولى همه جا غرق عطر توست * گرچه تو هيچ خرج صداقت نمىكنى\r\nيك‌بار از مسير نگاهم عبور كن * آن‌قدر دور گشته كه فرصت نمىكنى\r\nگل‌هاى باغ خاطره در حال مردن‌اند * به ياس‌هاى تشنه ، محبّت نمىكنى\r\nرفتى بدون آنكه خداحافظى كنى * ديگر به قاب پنجره دقّت نمىكنى\r\nامروز سيب سرخ صداقت دلش گرفت * اين سيب را براى چه قسمت نمىكنى ؟\r\nيعنى من از مقابل چشم تو رفته‌ام * اين كُلبه را دوباره مرمّت نمىكنى\r\nزيبا قرارمان همه جا ، هر زمان كه شد * گرچه تو هيچ‌وقت ، رعايت نمىكنى \r\n\r\nانتخاب من\r\n اى علّت قشنگى رؤيا و خواب من * تنها دليل گُل شدن اضطراب من\r\nاى راه حلّ سادهء جبران تشنگى * فوّارهء نگاه قشنگ تو آب من\r\nرفتى ، چقدر ساده‌دل آسمان شكست * در عكس مهربان تو ، در كنج قاب من\r\nباران چقدر حرف تو را گوش مىكند * مىبارد آن‌قدر كه نيايى به خواب من\r\nگرچه نگاه عاشق تو هيچ كم نكرد * از اوج دل ندادن تو يا عذاب من \r\n\r\n","description":"","footnote":"","page_name":" 796 ","page_number":796},
  {"content":"\r\n\r\n امّا دل شكستهء من بازهم نوشت : * صد آفرين به چشم تو و انتخاب من \r\n\r\nبين آدم‌ها\r\n چقدر فاصله اينجاست بين آدم‌ها * چقدر عاطفه تنهاست بين آدم‌ها\r\nكسى به حال شقايق دلش نمىسوزد * و او هنوز شكوفاست بين آدم‌ها\r\nكسى به خاطر پروانه‌ها نمىميرد * تب غرور چه بالاست بين آدم‌ها\r\nو از صداى شكستن كسى نمىشكند * چقدر سردى و غوغاست بين آدم‌ها\r\nميان كوچهء دل‌ها فقط زمستان است * هجوم ممتد سرماست بين آدم‌ها\r\nز مهربانى دل‌ها دگر سراغى نيست * چقدر قحطى رؤياست بين آدم‌ها\r\nكسى به نيّت دل‌ها دعا نمىخواند * غروب زمزمه پيداست بين آدم‌ها\r\nو حال آينه را هيچ‌كس نمىپرسد * هميشه غرق مداراست بين آدم‌ها\r\nغريب گشتن احساس ، درد سنگينسيست * و زندگى چه غم‌افزاست بين آدم‌ها\r\nسلام آبى دريا بدون پاسخ ماند * سكوت ، گرم تماشاست بين آدم‌ها\r\nچه ماجراى عجيبيست اين تپيدن دل * و اهل عشق ، چه رسواست بين آدم‌ها\r\nچه مىشود همه از جنس آسمان باشيم ؟ * طلوع عشق چه زيباست بين آدم‌ها\r\nميان اين همه گل‌هاى ساكن اينجا * چقدر پونه شكيباست بين آدم‌ها\r\nتمام پنجره‌ها بىقرار بارانند * چقدر خشكى و صحراست بين آدم‌ها\r\nو كاش صبح ببينم كه باز مثل قديم * نياز و مهر و تمنّاست بين آدم‌ها\r\nبهار كردن دل‌ها ، چه كار دشواريست * و عمر شوق چه كوتاست بين آدم‌ها\r\nميان تك‌تك لبخندها غمى سرخ است * و غم به وسعت يلداست بين آدم‌ها\r\nبه خاطر تو سرودم ، چرا كه تنها تو * دلت به وسعت درياست بين آدم‌ها \r\n\r\nزندگى\r\n در حيرتم ز ثانيه‌هاى بهار عمر * در حسرت عبور شكيباى زندگى \r\n\r\n","description":"","footnote":"","page_name":" 797 ","page_number":797},
  {"content":"\r\n\r\n در انتظار طايفهء سبز بودنم * در انتظار رويش ميناى زندگى\r\nدر زندگى تمام غزل‌ها سراب بود * شعرى نماند در دل شيداى زندگى\r\nتو تاكنون تراوش يك اشك ديده‌اى ؟ * كه پُر كند سراسر درياى زندگى\r\nشب تا سحر ميان نقابى ز فاصله * من بودم و تفكّر فرداى زندگى\r\nآن دوردست كوچهء آلاله‌هاى سرخ * يك كودك آمده به تماشاى زندگى\r\nپس زندگى چه بود جز آهنگ يك‌نفس * موسيقى تبسّم و غوغاى زندگى\r\nاى كاش مىشد از گل آلاله كلبه ساخت * در آن نشست و رفت به دنياى زندگى\r\nمفهوم زندگى نه به‌معناى بودن است * در يك گل است لذّت معناى زندگى\r\nيك جرعه عشق با كمى از شهد عاطفه * اين است راز سبز مداواى زندگى\r\nگلدان لاله‌هاى شفق خشك شد ز غم * در انتظار ياس شكوفاى زندگى\r\nمن ماندم و كبوتر و يك باغ آرزو * در جست‌وجوى لذّت و گرماى زندگى\r\nيعنى كجاست آن سر دنياى آرزو * كم كن ز شرح حال درازاى زندگى \r\n\r\nپاييز و بچه‌ها\r\n مهر آمد و دوباره گلستان سبز عشق * با عطر و ياد و خاطره‌هايش چه ديدنىست\r\nآهنگ پاك زمزمهء عشق‌هاى ناز * از لابه‌لاى وسعت سبزش شنيدنيست \r\n* * *\r\n مهر آمد و تبسّمى از جنس نوبهار * روى لبان پاك و لطيف بنفشه‌هاست\r\nگلبوته‌هاى شادى و شور و نشاط و عشق * دسته‌گليست آبى و در دست بچه‌هاست \r\n* * *\r\n مهر آمد و طلوع نجيب و بهارىاش * در جاىجاى دفتر دل سبز و ماندنيست\r\nشعر بلند خاطره‌هاى بهار شوق * در روزهاى آبى و بىكينه خواندنيست \r\n* * *\r\n مهر آمد و نويد شكفتن و يك حضور * دل‌ها همه به پاكى برگ شقايق است \r\n\r\n","description":"","footnote":"","page_name":" 798 ","page_number":798},
  {"content":"\r\n\r\n مىگفت باغبان كه بدانيد قدر آن * چون بهترين و سبزترين دقايق است \r\n* * *\r\n در گلستان سبز پر از عطر ياس عشق * آيينه‌هاى عشق و صفا روبه‌روى ماست\r\nمهر آمد و در اين تپش قلب زندگى * پرواز تا شكفته شدن آرزوى ماست \r\n\r\nكتاب : مثل هيچ‌كس زير درخت آرزو\r\n مىخوام يه قصرى بسازم ، پنجره‌هاش آبى باشه * من باشم و تو باشى و يك شب مهتابى باشه\r\nمىخوام يه كارى بكنم ، شايد بگى دوسم دارى * مىخوام يه حرفى بزنم ، كه ديگه تنهام نذارى\r\nمىخوام برات از آسمون ، ياساى خوش‌بو بچينم * مىخوام شبا عكس تو رو ، تو خواب گل‌ها ببينم\r\nامشب مىخوام براى تو ، يه فال حافظ بگيرم * اگر كه خوب در نيومد ، به احترامت بميرم\r\nامشب مىخوام تا خودِ صبح ، فقط برات دعا كنم * براى خوشبخت شدنت ، خداخدا خدا كنم\r\nامشب مىخوام رو آسمون ، عكش چشات و بكشم * اگه نگاهم نكنى ، ناز نگات و بكشم\r\nمىخوام تو رو قسم بدم ، به جون هرچى عاشقه * به جون هرچى قلب صاف ، رنگ گل شقايقه\r\nيه وقتى كه من نبودم ، بىخبر از اينجا نرى * بدون يه خداحافظى ، پَر نزنى ، تنها نرى \r\n\r\n","description":"","footnote":"","page_name":" 799 ","page_number":799},
  {"content":"\r\n\r\n يه موقعى فكر نكنى ، دلم واست تنگ نمىشه * فكر نكنى اگر برى ، زندگى كمرنگ نمىشه\r\nاگر برى ، شبا چشام ، يه لحظه هم خواب ندارن * آسموناى آرزو ، يه قطره مهتاب ندارن\r\nراستى دلت مياد برى ؟ بدون من برى سفر ؟ * بعدش فراموشم كنى ، برات بشم يه رهگذر\r\nاصلًا بگو كه دوست دارى اين جور دوسِت داشته باشم ؟ * اسم تو رو مثل گلا ، تو گلدونا كاشته باشم ؟\r\nحتّى اگر دلت نخواد ، اسم تو ، تو قلب منه * چهرهء تو يادم مىآد ، وقتى كه بارون مىزنه\r\nاى كاش منم تو آسمون ، يه مرغ دريايى بودم * شايد دوسم داشتى اگه ، آهوى صحرايى بودم\r\nاى كاش بدونى چشمات و ، به صد تا دنيا نمىدم * يه موج گيسوى تو رو ، به صد تا دريا نمىدم\r\nبه آرزوهام مىرسم ، اگر كه تو پيشم باشى * اون وقت خوشبخت مىشم ، مثل فرشته نقّاشى\r\nتا وقتى اينجا بمونى ، بارون قشنگ و نم‌نمه * هواى رفتن كه كنى ، مرگ گلاى مريمه\r\nنگاه كن و برام بگو ، مىرى يا مىمونى ؟ * بگو دوسم دارى يا نه ، مرگ گلاى شمدونى\r\nنامه داره تموم مىشه ، مثل تموم نامه‌ها * امّا تو مثل آسمون ، عاشقى و بىانتها \r\n\r\n","description":"","footnote":"","page_name":" 800 ","page_number":800},
  {"content":"\r\n\r\n\r\nعشق تو\r\n بر گل به اشتياق تو شبنم گذاشتند * در كوچه‌هاى عاشق دل ، غم گذاشتند\r\nتو مثل ياس ، پاك و سپيد و مقدّسى * نام مرا به عشق تو مريم گذاشتند \r\n\r\nعادت\r\n بيا مثل مرغان آشفته هجرت كنيم * افق را به مهمانى پونه دعوت كنيم\r\nبيا مثل پروانه‌هاى غربت نياز * به مهتاب شب‌هاى تنهايى عادت كنيم \r\n\r\nتولّد\r\n لبخند زدى و آسمان آبى شد * شب‌هاى قشنگ مهر مهتابى شد\r\nپروانه پس از تولّد زيبايت * تا آخر عمر غرق بىتابى شد \r\n\r\nسقوط\r\n در حسرت چشم تو دل ماه شكست * چشمان هزار غنچه در راه شكست\r\nتو رفتى و بعد تو ، دلم مثل بلور * افتاد ز برج شوق و ناگاه شكست \r\n\r\nغربت انتظار\r\n تو هم‌سفر طلايى خورشيدى * يك باغ پر از ستارهء اميدى\r\nاى كاش در آن زمان كه مىرفتى زود * از غربت انتظار مىپرسيدى \r\n\r\nخواب\r\n آن‌سوى افق پرنده‌ها بىتابند * غرق دل بىرياى يك مهتابند\r\nنيلوفر باغ آرزويم ! آرام * امواج قشنگ شهر دريا خوابند \r\n\r\n","description":"","footnote":"","page_name":" 801 ","page_number":801},
  {"content":"\r\n\r\n\r\nتمنّا\r\n در حادثهء بهارى چشمانت * در سايهء ارغوانى مژگانت\r\nبگذار كه جا بماند اين روح غريب * در بين اشاره‌هاى بىپايانت \r\n\r\nمشرق عشق\r\n در مشرق عشق دست خورشيد تويى * در باغ نگاه ، ياس امّيد تويى\r\nدر بين هزار پونه ، آن كس كه مرا * چون روح نسيم ، زود فهميد ، تويى \r\n\r\nشكايت\r\n بيا گل شدن را رعايت كنيم * ز پروانه ماندن حمايت كنيم\r\nاگر بادِ غم شاخه‌اى را شكست * ز دست هجومش شكايت كنيم \r\n\r\nپرسش\r\n كنارِ آشنايىِ تو ، آشيانه مىكنم * فضاى آشيانه را پر از ترانه مىكنم\r\nكسى سؤال مىكند به خاطر چه زنده‌اى ؟ * و من براى زندگى تو را بهانه مىكنم \r\n\r\nرز عشق\r\n بيا با افق مهربانى كنيم * غم پونه را آسمانى كنيم\r\nبيا توى نقّاشى قلبمان * رز عشق را ارغوانى كنيم \r\n\r\nرنگين‌كمان\r\n اى كاش گل بودى و من از باغ‌ها مىچيدمت * يا كه طلوعى بودى و از پنجره مىديدمت\r\nاى كاش چشمانت ضريحى داشت چون رنگين‌كمان * هروقت باران مىگرفت ، از دور مىبوسيدمت \r\n\r\n","description":"","footnote":"","page_name":" 802 ","page_number":802},
  {"content":"\r\n\r\n\r\nمريم ( 1366 )\r\nمريم السّادات صائم در آبانماه سال 1366 خورشيدى در شهر تاريخى و ادب‌پرور كاشان پا به عرصهء حيات گذاشت . پدرش استاد على اصغر صائم شاعر نامور و بنيانگذار انجمن ادبى سخن است كه متجاوز از بيست سال اين انجمن فعاليت دارد و جوانان شاعر را پرورده است .\r\nمريم تحصيلات ابتدائى و دوره راهنمائى و متوسطه را در زادگاهش به پايان رسانيد و هم‌اكنون دورهء پيش‌دانشگاهى را در رشته ادبيات مىگذراند و همواره در دوران تحصيل مورد تشويق مديران و دبيران خود قرار گرفته است .\r\nمريم كه در شعر تخلص به اسم مىكند از سال دوم راهنمائى بسرودن شعر پرداخت و چون در اين زمينه از استعداد كافى برخوردار است همواره از رهنمودهاى پدرش بهره‌مند مىگردد و با فنون شعر و رموز آن آشنائى مىيابد ازاين‌روى مريم در بسيارى از مراكز آموزش و پرورش و كنگره‌هاى شعر دعوت شده و دهها لوح تقدير دريافت كرده و در مسابقات شعر نيز شركت كرده و رتبه‌هاى بالائى را كسب نموده است و در حال حاضر نيز به‌عنوان مسئول دبيرخانه انجمن ادبى سخن فعاليت دارد .\r\n\r\n« شب‌نورد باغ رؤيا »\r\n حس قشنگ آرزوهايم ، تو بودى * و شب‌نورد باغ رؤيايم ، تو بودى \r\n\r\n","description":"","footnote":"","page_name":" 803 ","page_number":803},
  {"content":"\r\n\r\n آرامشى را در درونم زنده كردى * خاطرفروز اشك مينايم ، تو بودى\r\nعطر وفا را در نفس‌هايت چشيدم * شاهدترين بر عشق رسوايم ، تو بودى\r\nو در ميان خشم چشم موج غم‌ها * ساحل تو و دست تمنايم ، تو بودى\r\nشوق نفس‌هايم ز تو معنا گرفتند * غوغا و شور شعر و دنيايم ، تو بودى\r\nبر سرنوشتم ، نور چشمان تو باريد * « مريم » منم ، اما مسيحايم تو بودى \r\n\r\n« سرآغاز پريشانى »\r\n فضاى سينه خاكستر ، ز هر بغض پشيمانى است * و اوج چشم‌هايم سايه‌سار ابر بارانى است\r\nسكوت نغمه‌ها صد راز پنهانى بگويد باز ! * و همراهش تگرگ غم ، كه باغ ديده گريانى است\r\nشكوه آبشار سنبلستانت شود چندان * كه چون گيسو برافروزى ، سرآغاز پريشانى است\r\nميان شاخه‌هاى باغ احساس كبوترها * نگاهت سردتر از خوشه‌ى خشم زمستانى است\r\nببار اى شمع چندى تا كه شايد اشك گرم من * ببندد دفتر دل را ، كه پايانش پشيمانى است \r\n\r\nبه‌پاس بازگشت عارفانه‌ى پدر بزرگوارم از كعبه‌ى وصال « معبد احساس »\r\n با كوله‌بارى از محبت‌ها دوباره * آمد سراغم آن گل سرخ بهاره\r\nسيبى به دستم داد ، سيب سرخ احساس * چشمان شوقم ، آسمانى پرستاره\r\nبر شانه‌ام زد دست ، خورشيد تخيل * بر گونه‌هايم بوسه ، شاه استعاره\r\nاز مروه مىگفت و صفا و حجر و ميقات * از كوه نور و از حرا و سنگ خاره\r\nاز هر كلامش مىتراويد اختر نور * جارى ز چشمان قشنگش ، طوق و ياره\r\nدر معبد احساس شد ، « مريم » غزل‌خوان * آمد مسيحاى دلم ، آمد ، دوباره \r\n\r\n« ناز تو و عشق من »\r\n بود ز نرگس تهى ، چشم فسون‌ساز تو * ساغرت افسانه شد ، رفت كجا ناز تو ؟ \r\n\r\n","description":"","footnote":"","page_name":" 804 ","page_number":804},
  {"content":"\r\n\r\n دست بلورين اشك رفت در آغوش چشم * اين همه دلدادگى ، آينه‌ى راز تو\r\nناز مكن اين همه با دل شيدايىام * بوقلمون است مگر ، دلبركم غاز تو ؟ !\r\nخواستم اول كنم از تو نهان راز خويش * ليك امان از تو و ديده‌ى غماز تو\r\nمصرع ابروى تو ، قافيه‌پرداز دل * ناز تو و عشق من ، سوز من و ساز تو \r\n\r\n« همراه فردايى »\r\n در حسرت فردايم و فردا ندانم چيست * در باورستان سحر ، رؤيا ندانم چيست\r\nمجنون بىليلايم و ليلاى بىمجنون * همچون غزالان غزل ، صحرا ندانم چيست\r\nدنبال يادت تا سحر هر سو سفر دارم * چون روح سرگردانم و سُكنا ندانم چيست\r\nامشب در اين غربت‌سرا يك سايه‌ى مبهم * بىچاره گردانيد جانم را ندانم چيست\r\nسرمست از جام فروغ‌آويز احساسم * خمخانه كو ؟ مينا كجا ؟ صهبا ندانم چيست\r\nو عشق را اين همدم و همره فردايى * با دل كند سودا و اين سودا ندانم چيست \r\n\r\n« تا هميشه »\r\n خواهم كه شيداى تو باشم تا هميشه * شرط نفس‌هاى تو باشم تا هميشه\r\nو در ميان بيشه‌هاى سرد و خاموش * سبزينه شولاى تو باشم تا هميشه\r\nو در طلوع بيت‌بيت هر نگاهت * خورشيد ميناى تو باشم تا هميشه\r\nاى يوسف كنعان دل با قلب صد چاك * دانى ، زليخاى تو باشم تا هميشه\r\nهم چون نسيم سايه‌سار باغ احساس * هم‌سان و هم پاى تو باشم تا هميشه\r\nاى آخرين پرواز دل از كعبه‌ى دوست * خواهم كه شيداى تو باشم تا هميشه \r\n\r\n« قصر تغزّل »\r\n آنان كه قصرى از تغزّل آفريدند * تصوير دل بر قامت باور كشيدند\r\nوانان كه نوشيدند جام از دست احساس * بر قلّه‌سار مهربانىها رسيدند \r\n\r\n","description":"","footnote":"","page_name":" 805 ","page_number":805},
  {"content":"\r\n\r\n امشب دوبيتى مىتراود از نگاهت * گويى غزالان غزل ، از دل رميدند\r\nديشب فروغ آمد مرا در خواب و مىگفت : * اين روسياهان پيرو شعر سپيدند\r\nدر معبد عيسايى « مريم » دوباره * مضمون مهر آيين باور آفريدند \r\n\r\n« يلداى مهر »\r\n يادش به خير ، طُرفه‌شرابى كه داشتم * مستى ز جام چشم خرابى كه داشتم\r\nرندانه بود نغمه‌ى جان‌بخش سازها * مستانه بود سوز ربابى كه داشتم\r\nيلداى مهر مىچكد از زلف شب هنوز * پروانه بود شمع شبابى كه داشتم\r\nآمد فرود و گشت چراغى به شام شوق * در آسمان عشق ، شهابى كه داشتم\r\nشبنم‌فروز چهره‌ى گل بود و جام مُل * ياقوت اشك و لعل مذابى كه داشتم\r\n« مريم » هماره پيرو استاد « مشفق » است * « ساقى كجاست ، شط شرابى كه داشتم ؟ » \r\n\r\n« خُم سربسته »\r\n باز با چشمه‌ى چشمم ، سر سودا دارى * باز در بركه‌ى مهتاب ، تماشا دارى\r\nگرچه با ديده‌ى حسرت نتوان ديد تو را * در دل عاطفه پيدايى و مأوا دارى\r\nمن به وصف تو چه گويم كه به اقبال بلند * « آنچه خوبان همه دارند ، تو تنها دارى »\r\nچشمم افروخت اگر اختر باور از شوق * ديد در باغ نظر ، لاله‌ى حمرا دارى\r\nيازده ساغر اگر بر لب ياران نرسيد * خُم سربسته تويى ، باده به مينا دارى\r\nجمعه و ندبه‌ى تنهايى و شيدايىها * ناز كن ناز ، كه در خانه‌ى دل جا دارى\r\nمريمستان دلم ، بىتو ندارد ماهى * اى كه خورشيدى و سيماى مسيحا دارى \r\n\r\n« باران اشك »\r\n دارم براى گريه به يادت بهانه‌اى * چشمت فسون و چشمه‌ى چشمم فسانه‌اى\r\nباران اشك‌هاى من امشب به ياد تو * راهى مگر نيافت به دشت و كرانه‌اى \r\n\r\n","description":"","footnote":"","page_name":" 806 ","page_number":806},
  {"content":"\r\n\r\n وقتى كه عشق در صدف سينه جا گرفت * ديگر نبود گوهر دل را نشانه‌اى\r\nاى آنكه هيچ ياد نكردى ز من ولى * ياد تو كرد در دل من آشيانه‌اى\r\nيار از من است دور و من از يار دور تر * در كوى دوست نيست مرا حيف خانه‌اى\r\n« مريم » گلى است آمده از بوستان عشق * سر كن هزار عاطفه امشب ترانه‌اى \r\n\r\n« ميلاد سرخ »\r\n چون خشم چشم صاعقه گريان نمىشوم * جز در بهار عاطفه باران نمىشوم\r\nدر سيلگاه حادثه هستم بسان كوه * در بغض‌گاه خاطره ، پنهان نمىشوم\r\nباور مكن به عرصه‌ى احساس عاقبت * توفنده‌تر ز توسن توفان نمىشوم\r\nآيينه‌دار عاطفه گشتم تمام عمر * دور از فروغ چشمه‌ى احسان نمىشوم\r\nچون زلف يار گرچه پريشان و درهمم * اما چو موج ، سربه‌گريبان نمىشوم\r\nدر انتهاى فاصله گندم نمىخورم * تسليم حرف و حيله‌ى شيطان نمىشوم\r\nباشد مصاف خنجر و حنجر به دشت عشق * چون لاله داغدارم و خندان نمىشوم\r\nميلاد سرخ ، ساحت سبز ترانه‌هاست * جز نغمه‌خوان نيزه و قرآن نمىشوم\r\nآيد نواى قافله‌ى عاشقان به گوش * غافل ز داغ لاله‌ى حرمان نمىشوم \r\n\r\n","description":"","footnote":"","page_name":" 807 ","page_number":807},
  {"content":"\r\n\r\n « مريم » صفت به معبد آيينه‌ام مقيم * دور از جلال و جلوه‌ى جانان نمىشوم \r\n\r\nدر رثاى مولاى عارفان و امير مؤمنان حضرت امام على عليه السّلام « شاه‌بيت نور »\r\n از فروغ والى و الا ، ولى * چلچراغ جان هستى ، منجلى\r\nقامت محراب را ، شمع وصال * در فروغستان باور ، بىزوال\r\nساقى ساغرشماران ، نام او * جلوه‌گاه آفرينش ، جام او\r\nچشم شوقش ، مسجد آدينه‌ها * عقد اشكش ، گوهر آيينه‌ها\r\nخاتم ايجاد را جان از نخست * قلّه‌سار ناز و عرفان از نخست\r\nجان جان و جان جانان ، جان عشق * مست از پيمانه‌ى پيمان عشق\r\nشاه‌بيت نور ، در ديوان دوست * جرعه‌نوش چشمه‌ى چشمان دوست\r\nاز قنوتش ، مىتراود آفتاب * ركعت عشقش ، زلال ماهتاب\r\nشمع محرابش ، شرارى از فراق * آن جبين و مُهر مهر و اشتياق\r\nشب از او قنديل هستى ، گل‌فشان * هست او از هسته‌ى هستى نشان\r\nساقى ميخانه‌ى بزم ولا * بر نگين عشق ، نقش انما\r\nمريمستان سحر ، خرم از اوست * شرق شيدايى ، فروغ آرزوست \r\n\r\n","description":"","footnote":"","page_name":" 808 ","page_number":808},
  {"content":"\r\n\r\n\r\nفهرست اشخاص\r\nآبادى ، 40\r\nآزاد ، 440\r\nآزاد همدانى ، على محمد ، 334 ، 566\r\nآشتيانى ، ميرزا حسن ، 109\r\nآغداشلو ، آيدين ، 208\r\nآقا بزرگ ، 720\r\nآلبرتو واسكر فيگه روا ، 376\r\nآلبر شاندور ، 376\r\nآناتول فرانس ، 375\r\nآناماريا مالوته ، 375\r\nآ . ولكوف ، 376\r\nآيت‌اللّه سيّد محمّد ، 168\r\nآيت‌اللّه كاشانى ، 755 ، 756\r\nابا عبد اللّه الحسين عليه السّلام ، 781\r\nابتهاج ( سايه ) ، هوشنگ ، 255\r\nابتهاج ، هوشنگ ، 435\r\nابراهيم ، 35 ، 583\r\nابراهيم احمد ، 376\r\nابو الحسن ، 547\r\nابو الفضل ، 29 ، 282\r\nابو القاسم ، 520\r\nاتين كابه ، 376\r\nاچ . دمى نيك ، 376\r\nاحسايى ، شيخ احمد ، 13\r\nاحمد ، 787\r\nاحمد است ، 629\r\nاحمدى محجوب ، حسين ، 688\r\nاخلاقى ، زكريّا ، 570\r\nاخوان ، 434\r\nاخوان ثالث ، 435\r\nاخوان ثالث ، مهدى ، 57 ، 512\r\nاديب العلماء قاضى ، 385\r\nاردئيان ، غلامعلى ، 82\r\nاسد اللّه ، 622 ، 670\r\nاسكانى ، موسى ، 99\r\nاسلامبولچى ، ميرزا غلامحسين ، 440\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nاسماعيل ، 646 ، 749\r\nاسماعيل خان ، 103\r\nاسماعيلى ، 299\r\nاشرف لاهيجى ، على ، 13\r\nاصفهانى ، آيت‌اللّه سيّد ابو الحسن ، 774\r\nاصلانى ، نصر اللّه ، 114\r\nاعتصامى ، پروين ، 155 ، 255 ، 512 ، 743\r\nاعما ، ملّا تقى ، 440\r\nاقبال ، عبّاس ، 628\r\nالفت ، محمّد باقر ، 649\r\nامير كبير ، 147\r\nاميرى فيروزكوهى ، 155\r\nاميرى فيروزكوهى ، 435 ، 664\r\nامين‌پور ، قيصر ، 612\r\nامين ، سيّد حسن ، 299\r\nامين معلوف ، 376\r\nامينى ، سيّد على ، 65\r\nايرج ، 629\r\nايليا ارنبورگ ، 376\r\nاى ميسن ، 520\r\nاينگناتستو سيلونه ، 375\r\nايوان اولبراخت ، 375\r\nايوان وازوف ، 376\r\nايوبى آلبر شاندور ، 376\r\nبابا طاهر ، 576\r\nبايزيد ، 334\r\nبحرانى ، فتّاح ، 121\r\nبدخشان ، باباجان ، 781\r\nبدخشان ، حاج داراب ، 781\r\nبُرازجانى ، فريده ، 249\r\nبقائى ، جلال ، 303\r\nبقائى كرمانى ( وفا ) ، ايرج ، 505\r\nبلز ساندرا ، 375\r\nبهتاج ، 639\r\nبهجتى « شفق » ، حجة الاسلام محمد حسين ، 89\r\nبهرامى ، 435\r\nبهمن ، 606\r\nبهمنيار ، 628\r\nبهنيا ، حسن ، 649\r\nبهنيا ( متين ) ، حسن ، 767\r\nبيدل ، 168 ، 617\r\nبيرياى گيلانى ، محمّد ، 600\r\nبيك كيخسروى ، محمود ، 373\r\nپاسدر ماجيان ، 376\r\nپاسكال چاكماگيان ، 376\r\nپرتو ، 743\r\nپرتو همدانى ، 440\r\nپزشكيان ، محسن ، 720\r\nپژمان ، 155\r\nپنجى ، خديجه ، 612\r\nپوركهن ، جليل ، 534\r\nپوستچى ، 606\r\nپولادى ، غلامعلى ، 482\r\nپهلوان شوروزى ، يعقوبلى ، 229\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nپيدا ، جعفر ، 566\r\nپيرل باك ، 375\r\nتاج الحكماء ، 303\r\nتفضّلى ، حاج حسن ، 756\r\nتكوك ، حاج مرتضى ، 474\r\nتوكّلى ، شيخ لطف اللّه ، 428\r\nتوللى ، 434 ، 435\r\nجان اشتاين بك ، 376\r\nجرزى كوزنيكسى ، 376\r\nجك لندن ، 375\r\nجلال الدّين على ، 29\r\nجليل‌نژاد ممقانى ، كريم ، 501\r\nجمالى ، 335\r\nجمالى اسدآبادى ، ميرزا ابو الحسن ، 334\r\nجمالى ، صفات اللّه ، 743\r\nجمالى ، كيوان ، 547\r\nجمالى ، ميرزا لطف الله ، 334\r\nجمشيد ، 629\r\nجورج ، 435\r\nجيووانى بوكاجيو ، 376\r\nچارلز ديكنز ، 375\r\nچارلى چاپلين ، 375\r\nچراغى ، ليدا ، 219\r\nحاج على محمّد ، 270\r\nحاج محمّد حسن ثقةالاسلام ، 447\r\nحاج ملّا عبّاس ، 21\r\nحاج ميرزا آقاجانى ، 334\r\nحاج ميرزا صادق ، 204\r\nحافظ ، 89 ، 155 ، 162 ، 178 ، 179 ، 236 ، 255 ، 263 ، 316 ، 355 ، 386 ، 433 ، 434 ، 512 ، 576 ، 583 ، 607 ، 617 ، 688 ، 744 ، 767\r\nحالت ، 155\r\nحجة الاسلام سيّد محمّد باقر ، 168\r\nحسن ، 40 ، 695\r\nحسن لى ، كاووس ، 309\r\nحسين فضلى ، 288\r\nحسينى ، 40\r\nحسينى ، حسين ، 553\r\nحسينى ، سيّد حسنعلى ، 303\r\nحسينى ، سيّد مهدى ، 795\r\nحسينى ، سيّده ، عذرا ، 225\r\nحسينى ، سيّده عذرا ، 452\r\nحضرت سيّد مير محمّد ، برادر حضرت شاه چراغ ، 204\r\nحضرت عبد العظيم عليه السّلام ، 128\r\nحضرت على عليه السّلام ، 386 ، 628 ، 639\r\nحضرت محمّد هلال عليه السّلام ، 640\r\nحكيم الهى ، ميرزا شمس الدّين ، 109\r\nحميدى ، 447\r\nحميدى ، كاظم ، 447\r\nحيدرزاده ، مريم ، 795\r\nخان مستوفى ، ميرزا كاظم ، 628\r\nخراسانى ، عماد ، 89\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nخرقانى ، ابو الحسن ، 334\r\nخلخالى ، ابو الفضل ، 161\r\nخلعتبرى ، عادل ، 576\r\nخليلى ( پيشنماز ) ، سيّد على ، 774\r\nخواجوى كرمانى ، 316\r\nخوزوته دو كاسترو ، 375\r\nخيّام ، 228\r\nخيام ، 512\r\nدادور ، 197\r\nدادور ( فرهاد ) ، محمد على ، 650\r\nدادور ، محمّد على ، 196\r\nداور ، 743\r\nداور ، حسين ، 440\r\nداوند ، سليمان ، 583\r\nدرويش ، 487\r\nدرويشيان ، جعفر ، 57\r\nدستگردى ، وحيد ، 650\r\nدستنبو ، غلامرضا ، 713\r\nدشتى ، على ، 576\r\nدكتر حميدى ، مهدى ، 447\r\nدكتر سياسى ، على اكبر ، 628\r\nدكتر شفيعى كدكنى ، 512\r\nدكتر گرمارودى ، سيّد على ، 559\r\nدكتر مصدّق ، محمّد ، 755\r\nدكتر ياحقى ، 734\r\nدولت‌آبادى ، فرشته ، 190\r\nدولت‌آبادى ، نصر اللّه ، 190\r\nدى براون ، 375\r\nديجور ، 440 ، 743\r\nراضى ، 599\r\nرجا ، 649\r\nرجبى ، فريده ، 255 ، 256\r\nرحمانى ، نصرت ، 434\r\nرستگارى ، محمد ، 588\r\nرشتى ، سيّد كاظم ، 13\r\nرضا ، 139\r\nرضايت ، ابو القاسم ، 599\r\nرمضان ، 743\r\nروبر مرل ، 376\r\nروح القدس ، 440 ، 566 ، 622\r\nروح القدس ، سيّد ابو الحسن ، 744 ، 787\r\nرومن رولان ، 375\r\nرهى ، 435\r\nرى ، 559\r\nزاده رحمانى ، 441\r\nزاده رحمانى ، كاظم ، 440\r\nزندى ، عباس ، 706\r\nزنگنه ، عزّت اللّه ، 606\r\nژاك سرون ، 375\r\nژلويو فسكاياوا ، 376\r\nسامانى ( موج ) ، خليل ، 282 ، 774\r\nسامى ، 276\r\nسبزوارى ، حميد ، 744\r\nسپهر ، محمود ، 344\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nسپهرى ، سهراب ، 255 ، 512\r\nسجّادى شوشترى ، عيسى ، 51\r\nسرفراز ، حسين ، 147\r\nسرمد ، صادق ، 599\r\nسرور ، حسين ، 633\r\nسعد اللّه ، 241\r\nسعدى ، 65 ، 155 ، 179 ، 255 ، 270 ، 316 ، 386 ، 433 ، 434 ، 512 ، 576 ، 607 ، 633 ، 664 ، 688\r\nسعيدى كياسرى ، هادى ، 540\r\nسلطان على ، 316\r\nسلطان محمّدى ، على ، 640\r\nسلطان محمّدى ، محمّد ، 639\r\nسمنانى ، حاجى ملا على ، 109\r\nسنائى ، 512\r\nسنت اگزوپرى ، 375\r\nسيّد جمال الدّين اسدآبادى ، 334 ، 743\r\nسيّد حسن ، 65\r\nسيّد رضا ، 154\r\nسيد على ، 657\r\nسيّد محمّد ، 391\r\nسيّد محمّد باقر ، 447\r\nسيّد مدنى ، 743\r\nشاكر ، شعبانعلى ، 682\r\nشاملو ، 434\r\nشاملو ، احمد ، 57 ، 512\r\nشاهرخى ( داماد ) ، محمود ، 658\r\nشرفشاه دولايى ، 469\r\nشرفشاهى ، عبد اللّه ، 468\r\nشريعتمدار لاهيجانى ، شيخ محمود ، 13\r\nشعبان ، 576\r\nشفائى ، صفر على ، 213\r\nشمس الاطبّاء ، 128\r\nشمس الواعظين ، 566\r\nشهرستانى ، سيّد هبة الدّين ، 774\r\nشهريار ، 155 ، 401 ، 435 ، 744\r\nشيخ الاسلام ، شيخ محمّد باقر ، 45\r\nشيخ الاسلامى ، 46\r\nشيخ الاسلامى ، عيسى ، 45\r\nشيخ على ، 385\r\nشيخ على اكبر ، 109\r\nشيدا ، ميرزا عباس ، 649\r\nشيروانى ، 219\r\nصائب ، 89 ، 133 ، 155 ، 386 ، 607 ، 617 ، 633 ، 767\r\nصائب تبريزى ، 664\r\nصائب تبريزى ( اصفهانى ) ، 196\r\nصائم ، على اصغر ، 803\r\nصائم ، مريم السّادات ، 803\r\nصادق محمّدى ، ليلا ، 622\r\nصادقى ( پدرام ) ، عباس ، 147\r\nصبورى ، حاج شيخ جعفر ، 755\r\nصغير ، 617 ، 649 ، 767\r\nصغير اصفهانى ، 744\r\nصفاء الحقّ ، 743\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nصفر على ، 361\r\nصيامىپور ، ابو القاسم ، 606\r\nطاهائى ، حاج سيد محمّد رضا ، 657\r\nطاهائى ، سيّد محمّد ، 657 ، 658\r\nطبائى ، عليرضا ، 147\r\nظفر على ، 109\r\nظفر عليشاه ، 109\r\nعاطفى ، اسد اللّه ، 57\r\nعاطفى ، يد اللّه ، 57 ، 219 ، 474\r\nعبّاس ، 767\r\nعبد العلى ، 276\r\nعبد اللّه خان ، 13\r\nعراقى ، 576\r\nعراقى ، محمّد ابراهيم ، 664\r\nعزيز اللّه ، 161\r\nعطّار ، 228 ، 512\r\nعلى ، 219\r\nعلى اصغر ، 228\r\nعلى اكبر ، 440 ، 501 ، 588 ، 606\r\nعلى خان ، 114\r\nعلينقى ، 599\r\nعندليب ، 13 ، 21\r\nعندليب‌زاده ، حجّة الاسلام حاج حسين ، 441\r\nعندليب ، محمود ، 21\r\nعنقا ، 29 ، 30\r\nعنقا ، صادق ، 30\r\nعنقا ، محمّد ، 29\r\nعيانى ، 35\r\nعيانى ، رحيم ، 35\r\nعيسى ، 45 ، 51\r\nعيسىآبادى ، اكرم ، 40\r\nغبار ، 440\r\nغروب ، 57\r\nغريق ، 65\r\nغفراللّهى ، على ، 633\r\nغفران ، 71\r\nغفرانيان ، حاجى عباس ، 71\r\nغفرانيان ، حسن ، 71\r\nغلامپور ، 77\r\nغلامپور ، جواد ، 77\r\nغلامحسين ، 236 ، 428\r\nغلامعلى ، 344\r\nغمام ، 440\r\nغمگين ، 82 ، 88\r\nغمين ، 96\r\nغمين ، محمد على ، 96\r\nغنى ، قاسم ، 299\r\nفئودور داستايوسكى ، 375\r\nفارغ ، 99\r\nفاضل ، 103 ، 104\r\nفاضل تونى ، 628\r\nفاضل‌نيا ، قيدار ، 103\r\nفاطمى ، 169\r\nفاطمى ، سيّد ابو القاسم ، 168\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nفاطمى قمى ، سيّد محمّد ، 168\r\nفانى ، 109 ، 114\r\nفانى ، محمد ، 109\r\nفتّاح ، 121\r\nفتحعلى شاه قاجار ، 103\r\nفتوحى ، 132\r\nفتوحى طباطبائى ، مير سيد على اكبر ، 128\r\nفتوحى قيام ، 133\r\nفتوحى قيام ، محسن ، 132\r\nفخّار ، 139\r\nفخّار ، على اصغر ، 139\r\nفخرائى ، ابراهيم ، 71\r\nفخر الدّين عراقى ، 512\r\nفرات ، عبّاس ، 99 ، 435\r\nفراز ، 146 ، 154\r\nفراز ، على اصغر ، 146\r\nفرانتز ورفل ، 376\r\nفرانسوا دو سالينياك دو لاموت فنلن ، 376\r\nفرّخ ، 440 ، 600\r\nفرّخزاد ، فروغ ، 57\r\nفرّخ ، محمود ، 600\r\nفردوسى ، 77 ، 155 ، 512 ، 767\r\nفرزانه ، 161 ، 162 ، 168\r\nفرزين ، 174\r\nفرزين ، احمد ، 174\r\nفرساد ، 178 ، 184\r\nفرساد ، عبّاس ، 184\r\nفرساد ، هادى ، 178\r\nفروزانفر ، 628\r\nفروغى بسطامى ، 512\r\nفرهاد ، 196\r\nفرهودى ، 208\r\nفرهودى ، ابو الحسن ، 208\r\nفرهودى ، ويدا ، 208\r\nفرياد ، 213 ، 219\r\nفريدون ، 228 ، 236 ، 629\r\nفريده ، 241 ، 249 ، 255\r\nفصحت ، 263 ، 264\r\nفصحتى ، 270 ، 276\r\nفصحتى ، حاج على محمّد ، 263\r\nفصحتى ، عبد العلى ، 270\r\nفصحتى ، محمّد امين ، 276\r\nفضلى ، 288\r\nفضلى ، رحيم ، 288\r\nفطانت ، 282\r\nفقير ، 299\r\nفقيهى ، 293 ، 294\r\nفقيهى ، موسى ، 293\r\nفلّاح نخدانى ، حسين ، 717\r\nفلسفى ، 303\r\nفلق ، 309\r\nفولادى ، 327 ، 328\r\nفولادى ، عليرضا ، 327\r\nفيروزى ، محمّد تقى ، 743\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nفيض ، 334 ، 339\r\nفيض ، ناصر ، 339 ، 340\r\nفؤاد ، 316 ، 317\r\nقائم ، 344\r\nقائم مقام فراهانى ، ميرزا ابو القاسم ، 45\r\nقائم مقامى ، شمس السّادات ، 45\r\nقائمى ، 349 ، 355 ، 361\r\nقائمى ، كريم اللّه ، 361\r\nقائمى ، محمّد جواد ، 349\r\nقائمى ، محمّد ناصر ، 355\r\nقاسميان ، 367 ، 368\r\nقاسميان ، خسرو ، 367\r\nقاضى ، 373 ، 374 ، 375 ، 385\r\nقاضى ، جواد ، 374\r\nقاضى ، شيخ احمد ، 373\r\nقاضى ، عبد الخالق ، 373\r\nقاضى عسكر ، 391\r\nقاضى عسكر ، سيّد احمد ، 391\r\nقاضى ، محمّد ، 373 ، 374\r\nقاضى ، مصطفى ، 385\r\nقبادى ، 394\r\nقبادى ، ايرج ، 394\r\nقدسى ، 400 ، 401 ، 408\r\nقدسىزاده ، على اصغر ، 317\r\nقدسى ، سيّد محمّد ، 408\r\nقدسى ، سيّد محمّد رضا ، 408\r\nقدسى ، فتح الله ، 316\r\nقدسى ، منوچهر ، 400\r\nقدسى ، ميرزا جمال ، 400\r\nقدسى ، ميرزا عبد الحسين ، 400\r\nقربانعلى ، 99\r\nقريبى ، 416\r\nقريبى ، حسن ، 416\r\nقريشى ، 155\r\nقريشى ، محمّد تقى ، 154\r\nقزوه ، 420 ، 421\r\nقزوه ، عليرضا ، 420\r\nقنبر على ، 612\r\nقنبريان ، 428\r\nقنبريان ، يد اللّه ، 428\r\nقهرمانى ، محمود ، 743\r\nكابل انستوت ، 375\r\nكاخى ، 433\r\nكاخى ، مرتضى ، 433 ، 435\r\nكارگر شوركى ، محمد ، 658\r\nكازرونى ، حاج عبد النّبى ، 288\r\nكاشانى ، سپيده ، 147\r\nكاظم ، 440 ، 447\r\nكاظمى جاپلقى ، حاج شيخ على ، 154\r\nكاظمى ، حسن ، 767\r\nكاظمىكيا ، راضيهء ، 452\r\nكافى ، 456\r\nكافى ، غلامرضا ، 456\r\nكاكايى ، 461 ، 462\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nكاكايى ، عبد الجبّار ، 461\r\nكامران ، 468 ، 474 ، 475\r\nكامران شرفشاهى ، كاظم ، 468\r\nكامران ميرزا نايب‌السّلطنه ، 13\r\nكاويانى ، مصطفى ، 391\r\nكبير ، عبد الحسين ، 639\r\nكدخدا حسين ، 639\r\nكرباسى ، 482\r\nكرباسى ، اكبر ، 482\r\nكُرد ، 487 ، 488\r\nكردنژاد ، 488\r\nكردنژاد ، يوسف ، 487\r\nكرم ، 309\r\nكرمانيان ، 494\r\nكرمانيان ، محبوبه ، 677\r\nكرمانيان ، محمد ، 494\r\nكرمانيان ، محمّد ، 677\r\nكرمانيان ، مرضيه ، 494\r\nكريم ، 501\r\nكريما ، 504 ، 505\r\nكريمىزاده ، 89\r\nكريمىزاده ، حسين ، 88\r\nكريمىنيا ، محمود ، 504\r\nكرى ولف ، 375\r\nكسرائى ، محمد حسين ، 511\r\nكسرى ، 511 ، 512\r\nكسمايى ، 520 ، 521\r\nكسمايى ، على ، 520\r\nكمال ، 649 ، 767\r\nكمالىنيا ، فريدون ، 147\r\nكورتزيو مالاپارته ، 376\r\nكوستاس تاكسيس ، 376\r\nكوير ، 528\r\nكهن ، 534\r\nكيا ، 452\r\nكياسرى ، 540\r\nكيوان ، 547\r\nگرامى ، 553\r\nگرامى ، حسن ، 553\r\nگرايلى ، 229\r\nگرايلى ، فريدون ، 228 ، 229\r\nگرايلى نيشابورى ، فريدون ، 196\r\nگرمارودى ، 559\r\nگروسى ، محمّد ، 103\r\nگل‌پرور ، 566\r\nگل‌پرور ، هادى ، 566\r\nگلدون ، 570\r\nگلدون ، رمضانعلى ، 570\r\nگلزار ، 649\r\nگل‌سرخى ، خسرو ، 606\r\nگلشن ، 576 ، 583 ، 649\r\nگمنام ، 588\r\nگنابادى ، صالح عليشاه ، 109\r\nگوستاو فلوبر ، 375\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nگوهر ، 594 ، 599 ، 600\r\nگوهر بنان ، محمود ، 749\r\nگوهرزاى ، محمّد حسين ، 594\r\nگى دومو پاسان ، 375\r\nگيو ، عبد الرّحمن ، 373\r\nلئون برتن ، 375\r\nلاله ، 606 ، 612\r\nلطف اللّه خواجو ، حسين ، 617\r\nلطفى ، 617\r\nلويى پاستور ، 520\r\nليلا ، 622\r\nمارسل پانيول ، 376\r\nمارسل نيدر گانگ ، 376\r\nمارك تواين ، 375\r\nماريان دوبوزى ، 375\r\nمازندرانى ، ملا عبد الرسول ، 109\r\nماكسيم گوردكى ، 520\r\nماكسيم گوركى ، 376\r\nمالك ، 628\r\nمالك اشتر نخعى ، 628\r\nمالك ، على اكبر ، 628 ، 629\r\nماهر ، 633\r\nمايل ، 639\r\nمايلى ، 646\r\nمايلى زرين ، مريم ، 646\r\nمتين ، 649 ، 650\r\nمجاهدى ، 40\r\nمجاهدى ( پروانه ) ، محمّد على ، 154 ، 168 ، 553\r\nمجذوب ، 657 ، 658\r\nمجرّد ، 440 ، 664\r\nمجلسى ، 670\r\nمجنون ، سيّد على ، 670\r\nمحبّت ، جواد ، 219\r\nمحبوبه ، 677\r\nمحجوب ، 682 ، 688\r\nمحدّثى ، 695\r\nمحدّثى ، مصطفى ، 695\r\nمحرم ، 701\r\nمحروم ، 706\r\nمحزون ، 649 ، 713\r\nمحسن ، 717 ، 720 ، 728\r\nمحسنى ، 724\r\nمحسنى وادقانى ، مجيد ، 724\r\nمحصّل فطانتى ، حسين ، 282\r\nمحقّق ، 728 ، 734\r\nمحقّق ، جواد ، 728 ، 734\r\nمحقق ، جواد ، 735\r\nمحقق ، حاج شيخ محمد رضا ، 734\r\nمحلّاتى ، ميرزا حسن ، 639\r\nمحمّد ، 82 ، 349 ، 355 ، 504 ، 617 ، 629 ، 717\r\nمحمّدآبادى ، 35\r\nمحمّد بن موسى ، 270\r\nمحمدپور ، على ، 501\r\n\r\n","description":"","footnote":"","page_name":" 818 ","page_number":818},
  {"content":"\r\n\r\nمحمد حسين ترك تبريزى ( ميربالاسى ) ، 174\r\nمحمّد خليل ، 288\r\nمحمّد شاه ، 29\r\nمحمّد شاه ، 103\r\nمحمّد على ، 121 ، 146\r\nمحمد قلى ، 96\r\nمحمّدى ، 529\r\nمحمّدى ، غلامرضا ، 528\r\nمحمود ، 743 ، 749\r\nمحمودى ، خانم مريم ، 787\r\nمدرّس ، 755 ، 756\r\nمدرّس ، حاج شيخ عبد اللّه ، 755 ، 761\r\nمدرّس ، حجّت الاسلام حاج شيخ نصر اللّه ، 755\r\nمدرّس‌زاده ، 761\r\nمدرّس‌زاده ، عبد الرّضا ، 761\r\nمدرسهء شرف ، 29\r\nمدرّسى ، شيخ احمد ، 428\r\nمراد ، 767\r\nمرتضوى ، سيّد محمّد رضا ، 599\r\nمرتضى ( يمن الملك ) ، 132\r\nمردانى ، نصر اللّه ، 744\r\nمروّجى ، 774 ، 775\r\nمروّجى ، حاج شيخ حسين ، 774\r\nمروّجى ، حسن ، 774\r\nمريد ، 781\r\nمريم ، 787 ، 795 ، 803\r\nمسرور حسام دولت‌آبادى ، 649\r\nمسكين ، 649\r\nمشتاق ، 617\r\nمشد عبّاس ، 184\r\nمشيرى ، 434\r\nمصدق ، 576\r\nمصطفوى ، بيوك ، 241\r\nمصطفوى ، فريده ، 241\r\nمظاهر مصفّا ، 179\r\nمظفّر الدّين شاه ، 303\r\nمظلوم‌زاده ، محمّد مهدى ، 482 ، 721\r\nمعتمدى ، فرنگيس ، 208\r\nمعصومى ، آيت‌اللّه آخوند ملا على ، 743\r\nمعلّم ، محمّد ، 606\r\nمعلّم ، محمّد على ، 744\r\nمعيّرى ، رهى ، 89 ، 155 ، 255 ، 599 ، 664\r\nمفتون ، 440 ، 566\r\nمقدم يزدان ، احمد ، 576\r\nمقدم يزدان ، فاطمه ، 576\r\nملّا صدرا ، 299\r\nملا هادى سبزوارى ، 735\r\nملقّب ، مير سيّد جعفر ، 299\r\nملك‌الشّعرا فتحعلى خان كاشانى ، 103\r\nملك‌الشعرا بهار ، 109 ، 512 ، 650 ، 743\r\nملينا ، 190\r\nمنزوى ، حسين ، 147\r\nمنشى الممالك ، ميرزا مهدى خان ، 628\r\nمنعم ، 649\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nموسوى آرانى ، سيّد شهاب ، 724\r\nموسوى ، سيّد مهدى ، 670\r\nموسوى گرمارودى ، سيّد مصطفى ، 559\r\nموسى ، 294\r\nمولانا ، 155 ، 576 ، 744\r\nمولانا جلال الدّين مولوى ، 316\r\nمولاى متقيان على عليه السّلام ، 355\r\nمهدوى ( خديو ) ، كيومرث ، 147\r\nمهديخانى ، 665\r\nمهديخانى ، غلامعلى ، 664\r\nمهرداد ، 133\r\nميرزا اسد اللّه ، 701\r\nميرزا اسماعيل خان ( مستشير الملك ) رئيس الاطباء ، 628\r\nميرزا باقر حكيم‌باشى ، 303\r\nميرزا جواد ، 553\r\nميرزا شفيع ، 45\r\nميرزا شفيع وصال ، 203\r\nميرزا صالح ، غلامحسين ، 376\r\nميرزا محمد على ، 400\r\nمير سيد محمد على ، 128\r\nميگل دو سروانتس ، 375\r\nنادرپور ، 434 ، 435 ، 512\r\nنادرپور ، نادر ، 255\r\nنادر شاه افشار ، 628\r\nناصر الدّين شاه ، 628\r\nناصر خسرو ، 65 ، 225\r\nناظم ، 294\r\nناظم الأطباء ، على اكبر خان ، 29\r\nناظم الشريعة ، 293 ، 294\r\nناعم ، ابراهيم ، 225 ، 452\r\nنجم الدّوله ( منجّم معروف ) ، ميرزا عبد الغفّار ، 29\r\nنصر اللّه ، 701\r\nنظام العلماء ، 299\r\nنظامى ، 512\r\nنكونام ، عبد اللّه ، 236\r\nنكونام ، فريدون ، 236\r\nنوا ، جعفر ، 767\r\nنوريان ، مهدى ، 401\r\nنيشابورى ، عطار ، 735\r\nنيكلا ماتيوف ، 376\r\nنيكوس كازانتزاكيس ، 375 ، 376\r\nنيما ، 190 ، 434 ، 512\r\nواسيلى نيكينين ، 376\r\nواعظ تنكابنى ، 559\r\nورزى ، ابو الحسن ، 89 ، 599\r\nوصال ، ميرزا ابو القاسم ، 203\r\nوفا ، نظام ، 576\r\nولاديمير پوزنر ، 375\r\nولتر ، 375\r\nويكتور هوگو ، 375\r\nهاروى واسرمن ، 376\r\nهانس كريستين آندرسن ، 376\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nهديه ، 190\r\nهكتور مالو ، 375 ، 376\r\nهمائى ، جلال ، 650\r\nهمائى ، جلال الدّين ، 628 ، 649\r\nهمايى ، جلال ، 744\r\nهمدانى ، سيّد على ، 706\r\nهمدانى ، فرّخ ، 440\r\nهمدانى ، ناهيد ، 566\r\nيحيى ، 534\r\nى . و . تارله ، 375\r\nيوشيج ، نيما ، 435\r\n\r\n","description":"","footnote":"","page_name":" 821 ","page_number":821},
  {"content":"\r\n\r\n\r\nفهرست اماكن\r\nآباده ، 309\r\nآذربايجان ، 599\r\nآذربايجان شرقى ، 594 ، 646\r\nآران ، 640\r\nآران كاشان ، 639\r\nآلمان ، 374\r\nآمريكا ، 46 ، 133\r\nاحمدآباد اردكان يزد ، 494 ، 677\r\nاراك ، 99 ، 664\r\nاردبيل ، 534\r\nاردكان ، 88 ، 89 ، 528 ، 717\r\nاردكان يزد ، 213\r\nارسنجان ، 309\r\nاروپا ، 29\r\nاروميه ، 487\r\nاسدآباد ، 547\r\nاسدآباد همدان ، 335\r\nاسدآباد همدان ، 743\r\nاسدآباد همدان ، 334\r\nاسكوى تبريز ، 35\r\nاشكذر يزد ، 528\r\nاصفهان ، 21 ، 22 ، 128 ، 196 ، 303 ، 391 ، 400 ، 617 ، 633 ، 650 ، 767\r\nامامزاده عبد اللّه تهران ، 576\r\nانتشارات الهام ، 583\r\nانتشارات روشنگران تهران ، 209\r\nانتشارات سروش الوند همدان ، 622\r\nاندونزى ، 774\r\nانگلستان ، 77 ، 190\r\nاهواز ، 749\r\nايران ، 30 ، 45 ، 77 ، 132 ، 190 ، 374 ، 474 ، 511 ، 570 ، 583 ، 588 ، 600 ، 607 ، 706 ، 717 ، 734 ، 755\r\nايلام ، 335 ، 461\r\nبابك ، 456\r\nبافت كرمان ، 588\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nبجنورد ، 781 ، 782\r\nبقعهء احمد بن موسى شاهچراغ ، 270\r\nبندر انزلى ، 576\r\nبورقان فراهان ، 45\r\nبوشهر ، 288 ، 664\r\nبهشت زهراى تهران ، 82 ، 658 ، 749\r\nبيجار ، 103\r\nبين النهرين ، 103\r\nپاكستان ، 728\r\nپالايشگاه تهران ، 146\r\nتايباد خراسان ، 695\r\nتبريز ، 594 ، 599 ، 646\r\nتربت حيدريّه ، 433\r\nتركيه ، 728\r\nتفت ، 528\r\nتهران ، 13 ، 29 ، 40 ، 45 ، 46 ، 71 ، 82 ، 88 ، 96 ، 99 ، 103 ، 109 ، 121 ، 128 ، 132 ، 133 ، 146 ، 161 ، 190 ، 204 ، 208 ، 225 ، 241 ، 255 ، 282 ، 289 ، 303 ، 317 ، 335 ، 340 ، 344 ، 374 ، 385 ، 400 ، 416 ، 420 ، 447 ، 452 ، 461 ، 468 ، 487 ، 501 ، 511 ، 520 ، 534 ، 540 ، 547 ، 576 ، 599 ، 600 ، 606 ، 628 ، 650 ، 658 ، 706 ، 720 ، 724 ، 728 ، 734 ، 735 ، 749 ، 755 ، 767 ، 787 ، 795\r\nتويسركان ، 335 ، 749\r\nجهرم ، 309 ، 367\r\nچهارمحال و بختيارى ، 121\r\nحوزهء علميّهء كاشان ، 755\r\nخراسان ، 77 ، 299 ، 734 ، 735 ، 781\r\nخرّمشهر ، 289 ، 600\r\nخوزستان ، 51\r\nداراب ، 408\r\nداراب فارس ، 121\r\nدارالسّلام شيراز ، 288\r\nدار الفنون ، 520\r\nدامغان ، 109\r\nدانشگاه آزاد بروجرد ، 474\r\nدانشگاه آزاد كاشان ، 327\r\nدانشگاه اصفهان ، 228 ، 400\r\nدانشگاه تربيت معلّم تهران ، 327\r\nدانشگاه تهران ، 208 ، 241 ، 528 ، 749 ، 795\r\nدانشگاه شهيد بهشتى ، 504\r\nدانشگاه شيراز ، 309 ، 327 ، 367 ، 456\r\nدانشگاه فردوسى ، 734\r\nدانشگاه لوس‌آنجلس آمريكا ، 133\r\nدبستان انتصاريه ، 628\r\nدبستان جلوه ، 682\r\nدبستان شاپور ، 482\r\nدبيرستان احمد شيراز ، 367\r\nدبيرستان حكيم نظامى ، 178\r\nدبيرستان دار الفنون ، 628\r\nدبيرستان سعدى ، 400\r\nدبيرستان شهناز پهلوى ، 241\r\nدرگزين ( درجزين ) همدان ، 114\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nده بيد استان فارس ، 309\r\nرشت ، 71 ، 394 ، 520 ، 606\r\nرضا شاه ، 299\r\nرضوانشهر ، 528\r\nروستاهاى گرمسار ، 146\r\nروستاى اسكان ، 99\r\nروستاى بالا جاده كردكوى ، 361\r\nروستاى برزك ، 755\r\nروستاى بريران تولم ، 394\r\nروستاى چاغرلو ، 373\r\nروستاى چروريش در منطقهء فيروزآباد ، 688\r\nروستاى حسن‌آباد ، 528\r\nروستاى حسين‌آباد ( نزهتيه ) شهر رى ، 128\r\nروستاى طرق ، 781\r\nروستاى قنات نو ، 309\r\nروستاى كهارد ، 114\r\nروستاى كياسر ، 540\r\nروستاى نگارستان ، 103\r\nزنجان ، 161\r\nزواره ، 128\r\nسارى ، 361 ، 540\r\nسازمان يونسكو ، 270\r\nسبزوار ، 174 ، 299 ، 774\r\nسعدآباد ، 147\r\nسمنان ، 109\r\nسنندج ، 344\r\nشاهچراغ ، 263\r\nشاهرود ، 109\r\nشاهزاده زيد قم ، 154\r\nشنبدى بوشهر ، 288\r\nشوشتر ، 51\r\nشهركرد ، 121\r\nشيراز ، 13 ، 203 ، 236 ، 249 ، 263 ، 270 ، 276 ، 288 ، 289 ، 368 ، 447 ، 664 ، 781\r\nصومعه‌سرا ، 394\r\nطوس ، 77\r\nعراق ، 373 ، 474 ، 570 ، 583 ، 600\r\nفارس ، 121 ، 249 ، 270 ، 447\r\nفراشبند استان فارس ، 367\r\nفرانسه ، 303 ، 520\r\nقاسمى كوه ميش سبزوار ، 299\r\nقريهء سريل‌آباد ، 373\r\nقزوين ، 13 ، 225 ، 255\r\nقصر شيرين ، 335 ، 547 ، 583\r\nقم ، 40 ، 168 ، 178 ، 184 ، 282 ، 327 ، 339 ، 468 ، 553 ، 559 ، 606 ، 612 ، 646 ، 706 ، 720\r\nكارخانهء بافناز اصفهان ، 633\r\nكازرون ، 482 ، 720 ، 721\r\nكازرون فارس ، 428\r\nكاشان ، 335 ، 416 ، 724 ، 755 ، 756 ، 761 ، 803\r\nكربلا ، 103\r\nكرج ، 208 ، 504 ، 646\r\nكردستان عراق ، 487\r\nكرمان ، 288 ، 317 ، 456 ، 588 ، 657\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nكرمانشاه ، 57 ، 219 ، 236 ، 335 ، 474 ، 583 ، 688 ، 701 ، 706\r\nكويت ، 361 ، 717\r\nكهكيلويه و بويراحمد ، 528\r\nگرگان ، 121 ، 361\r\nگرمسار ، 420\r\nگرّوس ، 103\r\nگورستان سيّد حسين كرمان ، 317\r\nگيلان ، 13\r\nلاهيجان ، 13 ، 576\r\nلندن ، 190\r\nلنگرود ، 606\r\nلواسان ، 109\r\nمازندران ، 540\r\nمبيد ، 570\r\nمجيديّه تهران ، 88\r\nمحلّات ، 639\r\nمحلّهء سيّد احمديان اصفهان ، 649\r\nمحلهء گنبد كازرون ، 720\r\nمحلّهء يخدان ميبد ، 717\r\nمدرسه قدسيه ، 400\r\nمدرسهء استاد مطهّرى ، 219\r\nمدرسهء دار الفنون ، 29\r\nمشهد ، 174 ، 228 ، 559 ، 600 ، 695 ، 734 ، 735 ، 774 ، 781 ، 782\r\nمشهد مقدّس ، 77\r\nمصر ، 774\r\nملاير ، 65\r\nمهاباد ، 373\r\nمهاباد ( ساوجبلاغ مكرى ) ، 373\r\nمهريز ، 528\r\nميبد يزد ، 657\r\nنائين ، 303\r\nنازىآباد ، 501\r\nنجف ، 103\r\nنهاوند ، 335 ، 547\r\nنيشابور ، 228 ، 229 ، 734 ، 735\r\nهمايونشهر اصفهان ، 21\r\nهمدان ، 82 ، 139 ، 154 ، 294 ، 334 ، 344 ، 349 ، 355 ، 440 ، 566 ، 622 ، 670 ، 682 ، 706 ، 713 ، 728 ، 743 ، 744 ، 749 ، 787\r\nهند ، 774\r\nيزد ، 13 ، 494 ، 504 ، 528 ، 529 ، 570 ، 657 ، 658\r\n\r\n","description":"","footnote":"","page_name":" 825 ","page_number":825},
  {"content":"\r\n\r\n\r\nفهرست كتابها\r\nآئينه دل ، 512\r\nآخرين روز يك محكوم ، 375\r\nآدم‌ها و خرچنگ‌ها ، 375\r\nآزادى يا مرگ ، 375\r\nآلاخون‌والاخون ، 376\r\nآوازهاى واپسين ، 461 ، 462\r\nاثر لحظه‌ها ، 713\r\nارمغان باغ ، 521\r\nاز عطش لبريز ، 529\r\nاز نخلستان تا خيابان ، 421\r\nاشك گلگون ، 289\r\nاشكها و لبخندها ، 512\r\nاشكهاى شادى و غم ، 512\r\nانديشه‌هاى دريائى ، 256\r\nايالات نامتّحد ، 375\r\nايران در پناه قرآن ، 512\r\nبا خانمان ، 375\r\nباران ترنم ، 469\r\nبازىهاى محلّى شوشتر قبل از عصر پلاستيك ، 51\r\nباغ اهورائى ، 505\r\nباغ بىبرگى ( يادنامه اخوان ثالث ) ، 435\r\nبردگان سياه ، 375\r\nبگو به عالم ، 559\r\nبوستان سعدى ، 433\r\nبىريشه ، 376\r\nبيست كشور آمريكاى لاتين ، 376\r\nپاچنگ ، 505\r\nپديده‌ها ، 633\r\nپرواز در طوفان ، 197\r\nپروانه‌ات خواهم ماند ، 795\r\nپرهاى شكسته ، 594\r\nپسرك روزنامه‌فروش ، 376\r\nپنج قصّه ، 376\r\nپولينا ، چشم و چراغ كوهپايه ، 375\r\nپيرمردى كه در خيابان است ، 560\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nتاريخ ارمنستان ، 376\r\nتاريخ مردمى آمريكا ، 376\r\nتاريك‌ترين زندان ، 375\r\nتا مرز جنون ، 88\r\nتُپلى و چند داستان ديگر ، 375\r\nتجليل از مقام زن ، 512\r\nتحقيق در منطق الطير ، 22\r\nتذكره سخنوران بيهق ، 174\r\nترانه‌هاى وصل و هجران ، 512\r\nترانهء دل ، 629\r\nتضمين ، 512\r\nتلماك ، 376\r\nتلويزيون عوضى ، 340\r\nجزيرهء پنگوئن‌ها ، 375\r\nجلوهء محبوب ، 658\r\nجويبار اشك ، 775\r\nچهل روز موسى داغ ، 376\r\nحلقهء سوم ، 376\r\nخاطرات تلخ و شيرين ، 512\r\nخاطرات يك مترجم ، 376\r\nخدا و قرآن در شعر حافظ ، 521\r\nداستان كودكى من ، 375\r\nدر آغوش خانواده ، 375\r\nدرباره احوال و آثار شاعر خشت مال حيدر يغما نيشابورى ، 735\r\nدربارهء مفهوم انجيل‌ها ، 375\r\nدر پرتو اخلاق ، 512\r\nدر زير بوغ ، 376\r\nدر سايه‌سار عرفان ، 505\r\nدر سايه‌سار عشق ، 735\r\nدر مسير جويبار ، 775\r\nدر ملكوت زمين ( سفرنامه حج ) ، 735\r\nدر نبردى مشكوك ، 376\r\nدسترنج ، 469\r\nدستهايم را براى تو مىآورم ، 340\r\nدكامرون ، 376\r\nدكتر كنوك ، 375\r\nدل‌شكسته ، 512\r\nدن‌كيشوت ، 375\r\nدو ركعت عشق ، 421\r\nدوريت كوچك ، 375\r\nذكر جميل سعدى ، 270\r\nراز دل ، 46\r\nراز سبز زندگى ، 622\r\nرمز و راز عشق ، 512\r\nرنجها و ناكامىها ، 583\r\nروشن‌تر از خاموشى ، 435\r\nره‌آورد صبا ، 35\r\nريا در شعر حافظ ، 521\r\nرؤياى هستى ، 512\r\nزارا ، 375\r\nزلف انديشه ، 209\r\nزمين و زمان ، 376\r\nزن نانوا ، 376\r\n\r\n","description":"","footnote":"","page_name":" 827 ","page_number":827},
  {"content":"\r\n\r\nزورباى يونانى ، 376\r\nزيباى حسود ، 520\r\nژانى گل ، 376\r\nساده‌دل ، 375\r\nسپنتا سرود ، 475\r\nسپيددندان ، 375\r\nسخنوران بيهق ، 775\r\nسرگذشت ترجمه‌هاى من ، 375\r\nسرمايه‌دارى آمريكا ، 375\r\nسرنوشت در شعر حافظ ، 521\r\nسفر به آرمانشهر ، 376\r\nسفرنامه اروپا ، 22\r\nسفرنامه حج ، 22\r\nسفينهء فرّخ ، 600\r\nسقوط پاريس ، 376\r\nسگ كينه‌توز ، 376\r\nسمرقند ، 376\r\nسه بىگناه ، 520\r\nسير زندگى ، 512\r\nسيرى در زندگانى شرفشاه دولايى ، 469\r\nشازده كوچولو ، 375\r\nشاهزاده و گدا ، 375\r\nشبلى و آتش ، 421\r\nشراره‌هاى عشق و اميد ، 512\r\nشرح حدايق السّحر رشيد وطواط ، 203\r\nشقايق و شكيبائى ، 469\r\nشهرستانهاى ايران در شعر كسرى ، 512\r\nصداى پاى عشق ، 787\r\nصلاح الدّين ايّوبى ، 376\r\nطاوس خيال ، 650\r\nطبّ البُله ، 203\r\nطلا ، 375\r\nعروج ، 376\r\nعشق حقيقى ، 683\r\nعشق و عاشورا ، 629\r\nعشق و مستى ، 512\r\nعشق و نيايش ، 512\r\nعلى آئينهء حق‌نما ، 512\r\nغدير در شعر فارسى ، 560\r\nغروب فرشتگان ، 376\r\nغزل معاصر ايران ، 421\r\nغزليات حافظ ، 512\r\nفاجعهء سرخپوستان آمريكا ، 375\r\nفايز ، در خلسهء كوهستانى ، مرغ حقّ و خانهء گل سرخ ، 560\r\nفتح بزرگ در جنوب ، 583\r\nفتح‌نامه خرمشهر ، 583\r\nفرخى شاعر لب‌دوخته ، 529\r\nفرهنگ فرهنگ ، 203\r\nفرياد ناشكفته ، 505\r\nقربانى ، 376\r\nقلعهء ماكويل ، 376\r\nقواعد صرف و نحو ، 385\r\nكاروان آرزو ، 512\r\n\r\n","description":"","footnote":"","page_name":" 828 ","page_number":828},
  {"content":"\r\n\r\nكتاب بارع ، 203\r\nكرد و كردستانى ، 376\r\nكشش‌ها و كوشش‌ها ، 775\r\nكلپتره ، 51\r\nكلود ولگرد ، 375\r\nكمون پاريس ، 376\r\nكنز المصائب ، 682\r\nكوچه‌باغ غزل ، 88\r\nكوچه‌هاى آشتىكنان ، 529\r\nكورش كبير ، 376\r\nكوكب ادب ، 30\r\nكو ؟ كجاست آن گل سپيد ؟ ، 560\r\nگاهنامهء ميلاد ، 728\r\nگل‌افشانى ، 512\r\nگلبانگ عشق ، 512\r\nگلزار حسينى ، 682\r\nگلزار عشق ، 594\r\nگلستان ، 433\r\nگلستان سعدى ، 447\r\nگلهاى اهورائى ، 256\r\nگل‌هاى صباحت ، 594\r\nگليم سامگين ، 376\r\nگنجينة الحقائق ، 682\r\nگوهرهاى انديشه ، 512\r\nماجراجوى جوان ، 375\r\nماجراى يك پيشواى شهيد ، 375\r\nمادام بووارى ، 375\r\nمادر ، 375 ، 376\r\nماه تمام من ، 795\r\nمثل هيچ‌كس ، 795\r\nمثنوى مولانا ، 334\r\nمرثيهء روح ، 461\r\nمسيح باز مصلوب ، 375\r\nمشاهير نيشابور ، 230\r\nمصدّق‌نامه ، 521\r\nمظهر حق ، 385\r\nمعلّم قافله‌سالار عشق ، 289\r\nمقالات جماليه ، 335\r\nمناجات‌نامهء خواجه عبد اللّه انصارى ، 289\r\nمنهاج الشّهاده ، 682\r\nمهاتما گاندى ، 375\r\nميهن در آئينه عرفان ، 512\r\nناپلئون ، 375\r\nنامه‌هائى به تارانتا بابو ، 340\r\nنامه‌هاى سيّد جمال الدّين اسدآبادى ، 335\r\nنامى كه شده است ، 540\r\nنان و شراب ، 375\r\nنبرد توپخانه درّهء تكاب ، 583\r\nنصاب الصبيان ، 433\r\nنظرى به طبيعت و اسرار آن ، 375\r\nنغمه‌ها ، 289\r\nنغمه‌هاى تبريز ، 594\r\nنغمه‌هايى از دامنهء الوند ، 440\r\nنيشابور شهر فيروزه ، 229\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nنيشابور و محاكمه حكيم عمر خيّام ، 229\r\nنيه توچكا ، 375\r\nوادى عشق ، 629\r\nولگردان ، 520\r\nهشت سال دفاع مقدّس ، 521\r\nهفت مقالهء فلسفى ، 303\r\nهم‌نوائى با سروده‌هاى عاشقانه ، 512\r\nيارى و يادى ، 594\r\n\r\n\r\n","description":"","footnote":"","page_name":" 830 ","page_number":830}
  ]