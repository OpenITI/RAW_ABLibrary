[
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از :\r\nدانشمند معظم جناب آقاى دكتر احمد بهشتى\r\nجلد نهم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى دكتر احمد بهشتى\r\nتصحيح وتنظيم : از آقاى موسوى دامغانى\r\nناشر : مؤسسه انتشارات فراهانى\r\nچاپ : از مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : 1 / 7 / 1350\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمهء حقوق طبع براى ناشر محفوظ است\r\nتهران - بازار كتابفروشان تلفن 530465\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد نهم\r\n\r\n[ ادامه سوره انعام 
  ]\r\n\r\n[ سوره الأنعام ( 6 ) : آيات 148 تا 150 
  ]\r\nسَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا وَ لا حَرَّمْنا مِنْ شَيْءٍ كَذلِكَ كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا قُلْ هَلْ عِنْدَكُمْ مِنْ عِلْمٍ فَتُخْرِجُوهُ لَنا إِنْ تَتَّبِعُونَ إِلاَّ الظَّنَّ وَ إِنْ أَنْتُمْ إِلاَّ تَخْرُصُونَ ( 148 ) قُلْ فَلِلَّهِ الْحُجَّةُ الْبالِغَةُ فَلَوْ شاءَ لَهَداكُمْ أَجْمَعِينَ ( 149 ) قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّهَ حَرَّمَ هذا فَإِنْ شَهِدُوا فَلا تَشْهَدْ مَعَهُمْ وَ لا تَتَّبِعْ أَهْواءَ الَّذِينَ كَذَّبُوا بِآياتِنا وَ الَّذِينَ لا يُؤْمِنُونَ بِالْآخِرَةِ وَ هُمْ بِرَبِّهِمْ يَعْدِلُونَ ( 150 )\r\n« 1 »\r\n\r\nترجمه\r\nبه زودى مردم مشرك مىگويند : اگر خدا ميخواست ما و پدرانمان مشرك نمى - شديم و چيزى را حرام نميكرديم . گذشتگان نيز همين طور تكذيب كردند تا به عذاب ما رسيدند . بگو : آيا پيش شما علمى است كه براى ما بيرون بياوريد ؟ شما جز پيرو گمان نيستيد و فقط دروغ مىگوييد .\r\nبگو : دليل رسا از آن خداست و اگر ميخواست همهء شما را هدايت مىكرد .\r\nبگو : گواهانى كه شهادت مىدهند كه خدا اين را حرام كرده ، بياوريد . اگر خود شهادت دادند ، با آنها شهادت نده و از هواهاى مردمى كه آيات ما را تكذيب كردند و مردمى كه به آخرت ايمان ندارند و براى خدا مثل قرار مىدهند ، پيروى نكن .\r\n\r\n\r\n","description":"","footnote":"\r\n( 1 ) آيه 148 و 149 و 150 سوره انعام جزء 8 سوره 6\r\n","page_name":" 3 ","page_number":3},
  {"content":"\r\n\r\n\r\nبيان آيه 148 - 149 - 150\r\n\r\nلغت\r\nهلّم : زجاج گويد : اصل اين كلمه هاء است كه « لم » به آن ملحق شده و براى مفرد و مثنّى و جمع به كار مىرود . برخى از عرب اين كلمه را به صورت مثنّى و جمع و مؤنث نيز به كار مىبرند . ابو على گويد : اين كلمه اسم فعل و هاء آن براى تنبيه است . يعنى بياوريد .\r\n\r\nمقصود\r\nسابقا عقايد فاسد مشركين را رد كرد و در اين آيه گفتار فاسد آنها را . مىفرمايد :\r\n سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا وَ لا حَرَّمْنا مِنْ شَيْءٍ  :\r\nبه زودى مردم مشرك براى باقى ماندن خود بر شرك و تحريم آنچه خدا حلال كرده است ، به گفتگو و استدلال پرداخته ، گويند : اگر خدا ميخواست كه ما مشرك نشويم و چيزهاى حلال را حرام نكنيم ، ما و پدرانمان مشرك نمىشديم و چيزى را حرام نميكرديم .\r\nاكنون به تكذيب گفتار آنها پرداخته ، مىفرمايد :\r\n كَذلِكَ كَذَّبَ الَّذِينَ مِنْ قَبْلِهِمْ  : همينطورى كه اينان زبان به تكذيب گشوده‌اند ، گذشتگانشان نيز تكذيب ميكردند . تكذيبشان اين بود كه پيامبر خدا را كه ميگفت :\r\nخدا شما را امر به توحيد و ترك شرك و ترك تحريم حيوانات كرده ، تكذيب مىكردند و مىگفتند : خدا همينها را از ما خواسته و اگر چيز ديگرى خواسته بود ، همان چيز را انجام ميداديم . اين بود تكذيب ايشان .\r\n حَتَّى ذاقُوا بَأْسَنا  : گذشتگان سر انجام به عذاب ما رسيدند . برخى گويند : يعنى عذاب آنها در همين دنيا گريبانگيرشان شد . چشيدن عذاب ، دليل اين است كه مقدمهء آن است و در آخرت عذاب براى آنها مهيا شده است . زيرا چشيدن هر چيزى اول ادراك آن است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n قُلْ هَلْ عِنْدَكُمْ مِنْ عِلْمٍ فَتُخْرِجُوهُ لَنا  : در جواب آنها كه شرك را به مشيت خدا مىدانند ، بگو : آيا براى اثبات گفتار خود دليل قطعى داريد يا به آنچه مىگوييد ، علم داريد كه براى ما بيرون بياوريد ؟ مقصود اين است كه آنها براى اثبات گفتار خود هيچگونه دليلى ندارند و گفتارشان باطل است . سپس براى تاكيد ردّ گفتار آنها مىفرمايد :\r\n إِنْ تَتَّبِعُونَ إِلَّا الظَّنَّ وَ إِنْ أَنْتُمْ إِلَّا تَخْرُصُونَ  : شما در آنچه مىگوييد فقط پيرو گمانيد و فقط به خدا دروغ مىبنديد .\r\nاين آيه دلالت روشن دارد بر اينكه خداوند خواهان معصيت و كفر نيست و نيز آشكارا گفتار كسانى كه اينها را به خدا نسبت مىدهند ، تكذيب مىكند . علاوه بر اين دلايل عقلى ثابت كرده‌اند كه خداوند از ارادهء كار زشت و هر گونه صفت نقصى منزه است .\r\n قُلْ فَلِلَّهِ الْحُجَّةُ الْبالِغَةُ  : هر گاه اينها از اثبات گفتار خود عاجز شدند ، به آنها بگو :\r\nدليل آشكار و صحيح كه مصحح احكام باشد ، پيش خداوند است . حجت به معناى قصد اثبات حكم و بالغه يعنى به حدى رسيده است كه عذرى باقى نمىگذارد . پس « حجة بالغه » آن دليلى است كه هر كس به آن متوسل شود ، هر گونه شك و شبهه‌اى را ريشه كن مىكند .\r\nحجت خدا صحيح و رساست ، زيرا او حجتش بر حق و مفيد علم است .\r\n فَلَوْ شاءَ لَهَداكُمْ أَجْمَعِينَ  : اگر خدا ميخواست شما را اجبار ميكرد كه همگى ايمان بياوريد . لكن اين كار را نمىكند . زيرا اجبار با تكليف كه امر اختيارى است ، سازش ندارد . اين مشيت با مشيتى كه در آيهء پيش بود فرق دارد ، زيرا خداوند اوّلى را ردّ و دومى را اثبات كرد . در آنجا مشيت خداوند تعلق گرفته بود كه به اختيار خود مشرك شوند نه به اجبار خدا . اگر خدا مىخواست كسى را اجبار كند ، اجبار بر هدايت مىكرد ، نه شرك . پس اولى قابل قبول نيست ولى دومى قابل قبول است . برخى گويند :\r\nمقصود اين است كه : اگر خدا مىخواست شما را به رسيدن به پاداش و بهشت هدايت ميكرد ، بدون اينكه شما را در معرض تكليف قرار دهد . لكن اين كار را نكرد . بلكه شما را در معرض تكليف و ثوابى قرار داد كه نتيجهء عمل شما باشد ، نه ابتدايى . اگر عقيدهء\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nجبريان صحيح بود ، حق با كفار بود كه آنچه كرده و گفته‌اند ، طبق مشيت خدا بوده و اطاعت ارادهء او كرده‌اند و حق با خداوند نبوده ، زيرا خود در آنها كفر آفريده و از آنها كفر خواسته است . اكنون اين نكته را بيان مىكند كه آنها براى اثبات عقيدهء خود نه دليلى عقلى دارند ، نه دليل سمعى . بديهى است كه چنين عقيده‌اى فاسد است :\r\n قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّهَ حَرَّمَ هذا  : به آنها بگو : گواهان خود را بياوريد تا شهادت دهند كه گفتار شما صحيح است و خداوند آنچه را شما حرام مىشماريد ، حرام كرده است .\r\n فَإِنْ شَهِدُوا فَلا تَشْهَدْ مَعَهُمْ  : اگر شاهدى نيافتند و ناچار خودشان شهادت دادند ، تو با آنها شهادت نده ، زيرا شهادت آنها باطل است .\r\nپرسش چرا آنها را به شهادت دعوت كرده ، سپس پيامبر را از شهادت با آنها منع كرد ؟\r\nپاسخ خداوند دستور داد كه آنها شاهدان عادلى بياورند كه به نفع آنها شهادت دهند ، بديهى است كه هر گاه چنين شاهدانى نيافتند و خواستند خودشان شهادت دهند ، پيامبر بايد شهادت آنها را نپذيرد و با آنها شهادت ندهد زيرا گفتار آنها صرف دعواست و از صواب بدور است .\r\nبرخى گويند : دستور خداوند بود كه گواهانى از غير عرب بياورند . اما هيچ غير عربى بنفع آنها كه عقايدى مخصوص به خود داشتند ، شهادت نميداد .\r\n وَ لا تَتَّبِعْ أَهْواءَ الَّذِينَ كَذَّبُوا بِآياتِنا  : خطاب به پيامبر و مقصود امت است . يعنى به مذهب كسى كه تابع هواى نفس است ، معتقد نباش . مذهب ممكنست از جهاتى تابع هواى نفس باشد : يكى اينكه انسان از گذشتگان تقليد كند . ديگر اينكه هر شبهه‌اى را به خيال اينكه صحيح ست ، بپذيرد . در حالى كه اگر بعقل خود رجوع كند ، به باطل بودن آن پى مىبرد . ديگر اينكه براى فرار از زحمت دقت نكند و تابع مذهبى فاسد بشود . ديگر اينكه با مذهبى بزرگ شده و خو گرفته باشد\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nو حالا برايش دشوار باشد كه از آن جدا شود . هيچيك از اينها مورد دلپسند عقل نيست .\r\n وَ الَّذِينَ لا يُؤْمِنُونَ بِالْآخِرَةِ  : همچنين از هواى نفسانى كسانى كه به آخرت ايمان ندارند ، پيروى مكن . فرقهء اول كه تكذيب آيات ميكنند و فرقهء دوم كه به آخرت ايمان ندارند ، يكى هستند . مع الوصف آنها را جدا گانه ذكر مىكند ، تا نشان دهد كه كفر داراى وجوهى است ، گاهى كفر با اقرار به آخرت توام است .\r\nمثل كفر اهل كتاب و گاهى با انكار آن . مثل كفر بت پرستان .\r\n وَ هُمْ بِرَبِّهِمْ يَعْدِلُونَ  : و آنان كه براى خدا مثل و مانند قرار مىدهند .\r\nاز اين آيه استفاده مىشود كه تقليد غلط است ، زيرا خداوند از كفار ميخواهد كه براى اثبات گفتار خود دليلى بياورند و عجز آنها دليل بطلان عقيدهء و قولشان قرار مىدهد . اين خود دليل است بر اينكه انسان بايد تابع دليل باشد نه تابع هواى نفس .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\n[ سوره الأنعام ( 6 ) : آيه 151 
  ]\r\nقُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلاَّ تُشْرِكُوا بِهِ شَيْئاً وَ بِالْوالِدَيْنِ إِحْساناً وَ لا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَ إِيَّاهُمْ وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ وَ لا تَقْتُلُوا النَّفْسَ الَّتِي حَرَّمَ اللَّهُ إِلاَّ بِالْحَقِّ ذلِكُمْ وَصَّاكُمْ بِهِ لَعَلَّكُمْ تَعْقِلُونَ ( 151 )\r\n« 1 »\r\n\r\nترجمه\r\nبگو : بيائيد تا آنچه خدايتان بر شما حرام كرده ، قرائت كنم : چيزى را شريك خدا قرار ندهيد و به پدر و مادر نيكى كنيد و فرزندانتان را از ترس فقر نكشيد كه ما شما و ايشان را روزى مىدهيم و بزشتىهاى آشكار و پنهان نزديك نشويد و نفسى را كه خدا محترم شمرده است ، جز به حق نكشيد . اين است وصيتى كه خدا به شما مىكند ، براى اينكه عقل خود را به كار اندازيد .\r\n\r\n\r\n","description":"","footnote":"\r\n( 1 ) آيهء 151 سورهء انعام جزء 8 سوره 6\r\n","page_name":" 8 ","page_number":8},
  {"content":"\r\n\r\n\r\nبيان آيه 151\r\n\r\nلغت\r\nتعالوا : مشتق از علو است ، بنا بر اين فرض كه دعوت كننده در بالا باشد و ديگرى را به بالا بخواند . اگر چه واقعاً در بالا نباشد .\r\nتلاوة : قرائت املاق : تهيدستى . تملّق يعنى كوشش در راه جلب منفعت .\r\nفواحش : جمع فاحشه ، زشتى بزرگ . فرق فاحشه و قبيح اين است كه به زشتىهاى كوچك ، قبيح گفته مىشود نه فاحشه .\r\n\r\nاعراب\r\n ما حَرَّمَ . . .  : مفعول « اتل » در اين صورت « ما » موصوله است .\r\n أَلَّا تُشْرِكُوا  : منصوب بحذف لام يا منصوب به « اتل » محذوف يا منصوب به « اوصيكم » محذوف . « لا تشركوا » ممكن است فعل نفى يا فعل نهى باشد . در صورتى كه نفى باشد ، عطف « لا تقتلوا » كه نهى است بر آن صحيح است . چنان كه مىفرمايد :  « إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَ لا تَكُونَنَّ مِنَ الْمُشْرِكِينَ »  ( انعام 14 ) .\r\nدنبالهء  « قُلْ تَعالَوْا »  تا  « بِلِقاءِ رَبِّهِمْ يُؤْمِنُونَ »  ( آيهء 154 ) ادامه دارد ، زيرا  « وَ أَنَّ هذا صِراطِي »  بنا بر فتح همزه ، عطف است بر  « ما حَرَّمَ »  و بنا بر كسر آن به تقدير « قل ان هذا صراطى . . . » است . همچنين  « ثُمَّ آتَيْنا »  به تقدير « قل ثم . . . » است .\r\n\r\nمقصود\r\nقبلا عقيدهء مشركين را در بارهء محرمات شرح داد . اكنون به بيان آنچه واقعاً حرام\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاست ، پرداخته ، مىفرمايد :\r\n قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ  : به اين مشركين بگو : بيائيد تا آنچه خداوند بر شما حرام كرده است ، براى شما قرائت كنم .\r\n أَلَّا تُشْرِكُوا بِهِ شَيْئاً  : به شما دستور داده است كه چيزى شريك خدا قرار ندهيد . « 1 »  وَ بِالْوالِدَيْنِ إِحْساناً  : و شما را وصيت كرده‌اند كه در بارهء پدر و مادر نيكى كنيد .\r\nاز آنجا كه نعمت وجود پدر و مادر از لحاظ اهميت ، بعد از نعمتهايى الهى قرار دارد ، بعد از امر بعبادت خدا ، دستور احسان در بارهء آنها مىدهيد . « 2 »  وَ لا تَقْتُلُوا أَوْلادَكُمْ مِنْ إِمْلاقٍ  : ابن عباس و ديگران گويند : يعنى فرزندان را از ترس فقر نكشيد .\r\n نَحْنُ نَرْزُقُكُمْ وَ إِيَّاهُمْ  : رزق شما و آنها بر عهدهء ماست .\r\n وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ  : به كارهاى زشت و معصيتهاى ظاهر و باطن نزديك نشويد . اين معنى از حسن است . ابن عباس و ضحاك و سدّى گويند : آنها زناى پنهانى را گناه نمىدانستند و از زناى آشكار منع مىكردند خداوند از هر دو منع كرد . قريب به همين مضمون از امام باقر ع نقل شده است كه گناه آشكار ، زنا و گناه پنهان روايت دوستى است . برخى گفته‌اند : گناه ظاهر كار اعضاى بدن و گناه باطن كار دل است . مقصود اين است كه همهء گناهان را بايد ترك كرد .\r\n وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ  : شخص بيگناه را نكشيد . آدم كشى نيز داخل در « فواحش » است . لكن جداگانه ذكر مىكند ، تا اهميت آن را خاطر نشان سازد . مقصود اين است كه مسلمان و كسانى كه با مسلمانان معاهده دارند ، نبايد كشت . قتل در سه مورد جايز است : قتل قصاص ، قتل بواسطهء زناى محصنه و قتل\r\n\r\n\r\n","description":"","footnote":"\r\n( 1 ) بنا بر اين فعل نفى يا نهى يا بتقدير « عليكم ان لا تشركوا » باشد ( « مثل عليكم انفسكم » ) معنى تفاوتى ندارد .\r\n( 2 ) - از معناى « حرم » استفاده مىشود « اوصى بالتحريم » لذا جملهء فوق يعنى « اوصى بالوالدين . . . »\r\n","page_name":" 10 ","page_number":10},
  {"content":"\r\n\r\nبواسطهء كفر بعد از ايمان . كشتن افرادى كه قتلشان حرام است ، در اين سه مورد جايز است . اما كافر حربى از اول قتلش حرام نيست .\r\n ذلِكُمْ وَصَّاكُمْ بِهِ لَعَلَّكُمْ تَعْقِلُونَ  : اين خطاب متوجه تمام انسانهاست . يعنى آنچه در اين آيه بيان شد ، اوامر خداوند است به شما ، تا عقل خود را در مورد آنها به كار اندازيد ، حلال خدا را حلال و حرام خدا را حرام بشماريد .\r\n* * * 1 - از ذكر كلمهء « وصاكم » بر مىآيد كه از اول آيه « وصيت » در تقدير بوده است ، 2 - از جملهء  « أَلَّا تُشْرِكُوا »  استفاده مىشود كه تكليف همانطورى كه بفعل تعلق مىگيرد ، به ترك هم تعلق مىگيرد و هر دو آنها ثواب و عقاب دارند . اين مطلب ، طبق مذهب ماست .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\n[ سوره الأنعام ( 6 ) : آيات 152 تا 153 
  ]\r\nوَ لا تَقْرَبُوا مالَ الْيَتِيمِ إِلاَّ بِالَّتِي هِيَ أَحْسَنُ حَتَّى يَبْلُغَ أَشُدَّهُ وَ أَوْفُوا الْكَيْلَ وَ الْمِيزانَ بِالْقِسْطِ لا نُكَلِّفُ نَفْساً إِلاَّ وُسْعَها وَ إِذا قُلْتُمْ فَاعْدِلُوا وَ لَوْ كانَ ذا قُرْبى وَ بِعَهْدِ اللَّهِ أَوْفُوا ذلِكُمْ وَصَّاكُمْ بِهِ لَعَلَّكُمْ تَذَكَّرُونَ ( 152 ) وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ ذلِكُمْ وَصَّاكُمْ بِهِ لَعَلَّكُمْ تَتَّقُونَ ( 153 )\r\n« 1 »\r\n\r\nترجمه\r\nبمال يتيم ، جز بطريقى كه نيكوتر است نزديك نشويد تا به قوت و كمال خود برسد و پيمانه و وزن را به عدالت تمام كنيد . ما هر كسى را جز به اندازهء قدرتش تكليف نمىكنيم . هر گاه سخنى مىگوييد ، عدالت كنيد ، اگر چه نسبت بخويشاوندى باشد و بعهد خداوند وفا كنيد . اين است آنچه خداوند به شما توصيه مىكند ، براى اينكه متذكر شويد . اين است راه راست من . اين راه را دنبال كنيد و راه‌هاى ديگر را دنبال نكنيد كه شما را از راه او جدا مىكند . اين است توصيه‌اى كه خدا به شما مىكند براى اينكه تقوى كنيد .\r\n\r\n\r\n","description":"","footnote":"\r\n( 1 ) - سوره انعام آيهء 152 و 153 جزء 8 سوره 6\r\n","page_name":" 12 ","page_number":12},
  {"content":"\r\n\r\n\r\nبيان آيه 152 - 153\r\n\r\nقرائت\r\nتذكرون : كوفيان جز ابو بكر همه جا به تخفيف ذال خوانده‌اند ، ديگران به تشديد خوانده‌اند . هر دو قرائت بنا بر اين كه فعل از باب تفعل باشد . قرائت اول بنا بر حذف تاء اول و قرائت دوم بنا بر ادغام تاء دوم در ذال است .\r\n« و ان » كوفيان جز عاصم بكسر همزه و ديگران بفتح خوانده‌اند ، ابن عامر و يعقوب نون را ساكن خوانده‌اند . فتح همزه بتقدير لام است . در مورد قرائت اخير بايد بعد از « ان » ضمير قصه و حديث مقدر تا اسم آن باشد و جملهء مبتدا و خبر « هذا صراطى » خبر آن است . بنا بر كسرهء همزه « ان » فاء در « فاتبعوه » عاطفه و بنا بر فتحه آن ، زايده است .\r\nصراطى : ابن عامر بفتح ياء خوانده است . ابن كثير و ابن عامر به سين و حمزه بين صاد و زاء قرائت كرده‌اند .\r\n\r\nلغت\r\nاشد : جمع « شدّ » مثل « اشر » جمع « شر » يعنى قوت جوانى . چنان كه « شدّ نهار » يعنى بر آمدن روز .\r\nذكر : ياد آورى . اين كلمه بفتح و كسر ذال صحيح است . فعل آن متعدى بيك مفعول مىشود . اما هر گاه بباب تفعيل رود ، متعدى به دو مفعول مىشود .\r\nشاعر گويد :\r\n يذكرينك حنين العجول * و نوح الحمامة تدعو هديلا \r\nيعنى : آهنگ شتر و كبوتر مرا به ياد تو مىاندازد . باب تفعل آن براى مطاوعه است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nمقصود\r\nبدنبال مطالبى كه پيامبر بايد بر آنها قرائت كند ، مىفرمايد :\r\n وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ  : مقصود از نزديك شدن تصرف است . البته تصرف در مال هيچكس نمىتوان كرد . لكن علت اينكه فقط از تصرف در مال يتيم منع مىكند ، اين است كه او نمىتواند از خود دفاع كند و به همين جهت است كه افراد بىبند و بار ، در مال آنها بيشتر طمع مىكنند ، تنها بيك شرط تصرف در مال يتيم مجاز است و آن در صورتى است كه تصرف كننده ، راهى نيكوتر و پسنديده تر انتخاب كند . در باره اينكه منظور از اين راه نيكوتر ، چيست ؟ اختلاف است : 1 - مجاهد و ضحاك و سدى گويند : منظور اين است كه مال را بوسيلهء تجارت ، افزايش دهند 2 - ابن زيد و جبائى گويند : منظور اين است كه قيم به اندازهء خوراك خود از روى آن بر دارد ، نه پوشاك 3 - مقصود اين است كه مال را نگهدارى كند تا يتيم بزرگ شود .\r\n حَتَّى يَبْلُغَ أَشُدَّهُ  : تا وقتى كه به نيروى خود برسد . در بارهء معناى آن اختلاف است . شعبى گويد : مقصود بالغ شدن است . برخى گويند : مقصود هيجده ساله شدن است .\r\nسدّى گويد : منظور سى ساله شدن است . لكن بوسيلهء آيهء  « حَتَّى إِذا بَلَغُوا النِّكاحَ »  نسخ شده است . ( نساء 6 : يتيمان را بيازماييد تا وقتى كه به سن زناشويى برسند ) ابو حنيفه گويد : هر گاه به 25 سال رسيد ، مال را به او تسليم مىكنند . قبل از اين سن ، در صورتى كه رشد نداشته باشد ، نمىتوان ما را به او تسليم كرد . برخى گفته‌اند : حدى براى سن او نيست ، بلكه هر گاه به سن بلوغ رسيد و عقل او كامل شد و معلوم شد كه براى حفظ مال رشد كافى دارد ، مال را به او تسليم مىكنند اين قول اقوى است . تنها بلوغ يتيم ، براى تسليم مال به او كافى نيست . نظر قرآن كريم اين است كه تصرف به غير احسن هنگامى رواست كه يتيم از نظر بلوغ و عقل و رشد ، بمرحلهء كمال رسيده باشد . در اين صورت مىتوان مسئوليت حفظ مال را به او واگذار كرد و لو اينكه تصرف « غير احسن » باشد ، اما در غير اين صورت ، حتماً بايد بطور « احسن » در مال او تصرف كرد . چنان كه مىفرمايد :  « وَ لا تَأْكُلُوها إِسْرافاً وَ بِداراً أَنْ يَكْبَرُوا »  ( نساء 6 : مال آنها را از روى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاسراف و تجاوز نخوريد تا كبير شوند )  وَ أَوْفُوا الْكَيْلَ وَ الْمِيزانَ بِالْقِسْطِ  : پيمانه و وزن را عادلانه انجام دهيد و چيزى از حق كسى كم نكنيد .\r\n لا نُكَلِّفُ نَفْساً إِلَّا وُسْعَها  : ما هر كسى را باندازهء قدرتش تكليف مىكنيم . از آنجا كه ممكن است تصور شود كه تعديل در وزن وكيل ، ممكن است دشوار و محال باشد ( زيرا ممكن است مثلا چند دانه گندم ، بنا حق از مال كسى تضييع شود و جلوگيرى از چنين تضييعى كارى است دشوار بلكه محال ) از اينرو مىفرمايد : آنچه از شما مىخواهيم ، اين است كه تا سرحد امكان از تضييع حق ديگران در موقع كيل و وزن جلو گيرى كنيد .\r\n وَ إِذا قُلْتُمْ فَاعْدِلُوا وَ لَوْ كانَ ذا قُرْبى  : هر گاه مطلبى را به زبان مىآوريد ، رعايت عدالت را بكنيد ، و لو اينكه ممكن است بزيان يكى از خويشاوندان شما تمام شود . البته تنها در سخن گفتن رعايت عدالت واجب نيست ، بلكه در كارها نيز بايد عادل بود . اما علت اينكه فقط گفتن را در اينجا ذكر مىكند ، اين است كه هر كس در گفتار خود عادل باشد ، در كردار نيز عادل است . برخى گويند : يعنى هر گاه شهادت مىدهيد يا حكم مىكنيد ، اگر چه بزيان يكى از خويشان شما باشد ، رعايت عدالت كنيد . اين جمله با همهء كوتاهى ، از دستورات جامعى است كه شامل : اقرار ، شهادت ، وصيت ، فتوى ، قضاوت ، احكام و مذاهب ، امر بمعروف و نهى از منكر مىشود .\r\n وَ بِعَهْدِ اللَّهِ أَوْفُوا  : به عهد خدا وفا كنيد . در بارهء معناى « عهد خدا » دو قول است .\r\n1 - هر چه خداوند بر بندگان واجب كرده ، عهد اوست كه بايد به آن وفا كرد و دستورات او را به كار برد 2 - مقصود نذر و عهد است كه هر گاه در غير معصيت خدا باشد ، بايد وفا كرد . بنا بر اين يعنى بعهدى كه با خدا بسته‌ايد وفا كنيد .\r\n ذلِكُمْ وَصَّاكُمْ بِهِ لَعَلَّكُمْ تَذَكَّرُونَ  : دستوراتى كه در مورد مال يتيم و كامل دادن كيل و وزن ، باندازهء قدرت و گفتار به حق و راستى و وفاى بعهد داده شد ، وصيت خداوند است به شما تا متذكر شويد و از انجام آنها غفلت نكنيد .\r\n وَ أَنَّ هذا صِراطِي مُسْتَقِيماً فَاتَّبِعُوهُ  : اين است راه راست و خالى از انحراف\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو ناهموارى من . اين راه را دنبال كنيد . در اين راه هر چه حلال است ، حلال و هر چه حرام است ، حرام بشماريد و معتقد باشيد كه دستوراتى كه به شما داده مىشود ، صحيح است .\r\nابن عباس گويد : منظور اين است كه اين دين حنيف من محكمترين و بهترين اديان است . برخى گويند : منظور اين است كه اين آيات كه در بارهء حلال و حرام ، ذكر شده است ، راه من است ، راهى كه هر كس بپيمايد به پاداش و نعمتهاى بهشت مىرسد .\r\n وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ  : مجاهد گويد : يعنى راه‌هاى كفر و بدعت و شبهات را دنبال نكنيد كه شما را از راهى كه خدا براى شما پسنديده و برگزيده و به پيمودن آن توصيه كرده ، منحرف مىسازد . ابن عباس گويد : منظور اين است كه بايد از پيمودن راه يهوديت و مسيحيت و زردشتى و بت پرستى خوددارى كرد ، زيرا اين راه‌ها راه خدا نيستند .\r\n ذلِكُمْ وَصَّاكُمْ بِهِ لَعَلَّكُمْ تَتَّقُونَ  : خداوند شما را اينطور توصيه مىكند ، تا با اجتناب از معصيت ، از كيفر او بپرهيزيد .\r\nابن عباس گويد : اين آيات ، از آيات محكمهء قرآن هستند و نسخ نشده‌اند . در تمام اديان آسمانى اين دستورات بنوع انسان داده شده و اختصاصى باسلام ندارد . اين آيات « ام الكتاب » هستند كه هر كس به آنها عمل كند ، داخل بهشت و هر كس آنها را ترك كند ، داخل جهنم مىشود . كعب الاحبار يهودى گفته است : به خدا اول چيزى كه در تورات آمده ، اين است :  بِسْمِ اللَّهِ الرَّحْمنِ الرَّحِيمِ  .  قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ . . . \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ سوره الأنعام ( 6 ) : آيات 154 تا 155 
  ]\r\nثُمَّ آتَيْنا مُوسَى الْكِتابَ تَماماً عَلَى الَّذِي أَحْسَنَ وَ تَفْصِيلاً لِكُلِّ شَيْءٍ وَ هُدىً وَ رَحْمَةً لَعَلَّهُمْ بِلِقاءِ رَبِّهِمْ يُؤْمِنُونَ ( 154 ) وَ هذا كِتابٌ أَنْزَلْناهُ مُبارَكٌ فَاتَّبِعُوهُ وَ اتَّقُوا لَعَلَّكُمْ تُرْحَمُونَ ( 155 )\r\n« 1 »\r\n\r\nترجمه\r\nآن گاه بموسى تورات داديم تا بر آنكه نيكى كرد نعمت خود را تمام كنيم و تفصيل همه چيز و هدايت و رحمت باشد . براى اينكه بملاقات پروردگارشان ايمان آورند .\r\nاين است كتاب پر خيرى كه نازل كرده‌ايم . از آن پيروى كنيد و بپرهيزيد ، تا به شما رحم شود .\r\n\r\n\r\n","description":"","footnote":"\r\n( 1 ) - آيه 154 و 155 سوره انعام جزء 8 سوره 6\r\n","page_name":" 17 ","page_number":17},
  {"content":"\r\n\r\n\r\nبيان آيه 154 - 155\r\n\r\nقرائت\r\nاحسن : در قرائت غير مشهور به رفع خوانده شده است . در اين صورت خبر مبتداى محذوف است و فصيح نيست ، زيرا حذف عايد در اينجا وجهى ندارد . نصب « تماما » و « تفصيلا » بنا بر اين است كه مفعول له باشد . « انزلناه » در محل رفع و صفت « كتاب » است .\r\n\r\nمقصود\r\n ثُمَّ آتَيْنا مُوسَى الْكِتابَ  : كلمهء « ثم » براى تاخير و مهلت به كار مىرود ، در حالى كه تورات موسى سالها پيش از قرآن نازل شده است . از اينرو در توجيه اين مطلب وجوهى گفته‌اند : 1 - زجاج گويد : چيزى حذف شده است . يعنى : « ثم قل يا محمد آتينا . . . » يعنى سپس اى محمد بگو : به موسى تورات نازل كرديم . حذف « قل » بقرينهء  « قُلْ تَعالَوْا »  است . 2 - بتقدير « ثم اتل عليكم آتينا . . . » يعنى : سپس بشما قرائت كنم كه به موسى تورات داديم . 3 - مقصود عطف خبرى بر خبرى است نه عطف معنايى بر معنايى . يعنى « ثم اخبركم انه اعطى . . . » يعنى : سپس بشما بگويم كه . . .\r\nشاعر گويد :\r\n و لقد ساد ثم ساد ابوه * ثم قد ساد قبل ذلك جده \r\nيعنى : به شما بگويم او سرورى كرد . سپس به شما بگويم كه پدرش ، سپس بشما بگويم كه جدش . ( از اين شعر به خوبى بر مىآيد كه شاعر سه خبر را بوسيلهء « ثم » عطف كرده است ) 4 - اين آيه متصل است بداستان ابراهيم كه فرمود :  « وَ وَهَبْنا لَهُ إِسْحاقَ . . . »  ( آيه 84 ) زيرا در آنجا نعمتهايى كه به ابراهيم بخشيده بود ، ذكر كرد و در اينجا نيز دنبالهء همان نعمتها را ذكر مىكند ، زيرا موسى نيز از اولاد ابراهيم است . اين وجه از ابو مسلم و مورد قبول مغربى است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n تَماماً عَلَى الَّذِي أَحْسَنَ  : در بارهء اين قسمت نيز وجوهى گفته‌اند : 1 - ربيع و فراء گويند : يعنى تورات را بموسى داديم تا احسان او كامل شود و در آخرت به پاداش كامل برسد . 2 - مجاهد گويد : يعنى تورات را به موسى داديم تا نعمت خود را بر نيكو كاران تمام كنيم « 1 » . 3 - ابن زيد گويد : يعنى تورات را به موسى داديم تا احسان خود را بر پيامبران تمام كرده باشيم . 4 - قتاده و حسن گويند : يعنى منظور ما از دادن تورات به موسى اين بود كه نعمت خود را در بهشت بر كسى كه در دنيا نيكى كرده است ، تمام كنيم .\r\n5 - جبائى گويد : يعنى تورات را بموسى داديم تا نعمت نبوت و غير آن كه به موسى داده بوديم ، كامل كنيم . 6 - ابو مسلم گويد : اتصال بداستان ابراهيم دارد و منظور اين است كه : تورات را بموسى داديم تا نعمت خود را بر ابراهيم تمام كنيم و پاداش طاعات او را بدهيم .\r\nابراهيم از خداوند مسألت كرده بود كه براى او « زبان راستى » قرار دهد . ( شعراء 84 ) در حقيقت تورات همان زبان صدقى بود كه خداوند ، بدر خواست ابراهيم بوى عطا كرد .\r\nكلمهء « على » دلالت دارد كه خداوند چند برابر آنچه وى خواسته بود عطا كرده است .\r\nنكته‌اى كه از  « تَماماً عَلَى الَّذِي أَحْسَنَ »  بدست مىآيد ، اين است كه تورات از اول به صورت كامل و بدون نقص نازل شده است و اگر  « عَلَى الَّذِي . . . »  را نمىآورد ، دلالت مىكرد بر اينكه اول ناقص بوده ، بعد كامل شده است .\r\n وَ تَفْصِيلًا لِكُلِّ شَيْءٍ وَ هُدىً وَ رَحْمَةً  : علاوه بر آنچه گذشت ، تورات تمام نيازمنديهاى مردم را بيان ميكرد و آنها را بدين حق و عدالت و توحيد و احكام دينى رهنمون مىشد و بخاطر وعده‌ها و وعيدها و امر و نهىها براى آنها رحمتى بود .\r\n لَعَلَّهُمْ بِلِقاءِ رَبِّهِمْ يُؤْمِنُونَ  : تا آنها بملاقات پروردگار ، يعنى پاداش او ايمان آورند . علت اينكه : پاداش خدا را ملاقات او ناميده ، اهميت آن است . بعلاوه ، إيجاز\r\n\r\n\r\n","description":"","footnote":"\r\n( 1 ) - گفته‌اند : در قرائت عبد اللَّه « تماماً على الذى احسنوا » آمده و اين مؤيد قول مجاهد است . بخصوص كه در ادبيات عرب گاهى نون « الذين » حذف مىشود . شاعر گويد :\r\n و ان الذى حانت بفلج دمائهم * هم القول كل القوم يا ام خالد \r\nيعنى : آنان كه خونشان به نزديكى فلج رسيد ، قوم واقعى و كامل هستند\r\n","page_name":" 19 ","page_number":19},
  {"content":"\r\n\r\nو اختصار آن در خور توجه است . برخى گويند : منظور از ملاقات پروردگار اين است كه انسان در روزى كه احدى جز او صاحب ملك و قدرت نيست ، در ملك و سلطنت او داخل مىشود .\r\n وَ هذا كِتابٌ أَنْزَلْناهُ مُبارَكٌ  : اينكه قرآن را كتاب مىنامد ، بواسطهء اين است كه سزاوار است به صورت كتاب در آيد و نوشته شود ، زيرا مطالب و احكام آن در عاليترين درجهء اهميت است . يعنى قرآن را به وسيلهء جبرئيل بر حضرت محمد ص نازل كرديم و داراى خير فراوان است . اين معنى از زجاج است . طبق اين معنى منظور از بركت ، ثابت شدن خيرى است كه در حال افزايش باشد . « 1 »  فَاتَّبِعُوهُ  : وظيفهء شماست كه از چنين كتابى پيروى كنيد و بدرستى آن معتقد باشيد .\r\nو از دستورات آن اطاعت كنيد .\r\n وَ اتَّقُوا لَعَلَّكُمْ تُرْحَمُونَ  : و از معصيت و مخالفت كتاب خدا بپرهيزيد ، تا به شما رحم شود . شكى نيست كه هر كس تقوى كند ، به او رحم مىشود . مع الوصف مىگويد تقوى كنيد ، شايد بشما رحم شود . چرا ؟\r\nدر پاسخ آن دو وجه ممكن است گفته شود : 1 - يعنى به اميد رحمت حق ، تقوى پيشه كنيد ، زيرا شما نميدانيد كه در آخرت چه خواهد شد 2 - غرض شما از تقوى اين باشد كه رحمت و پاداش خدا تحصيل كنيد .\r\n\r\n\r\n","description":"","footnote":"\r\n( 1 ) - اصل معناى بركت ، ثبوت است . چنان كه شاعر گويد :\r\n و ما ينجى من الغمرات الا * براكاء القتال او الفرار \r\nيعنى : از سختيهاى مرگ ، جز كشته شدن يا فرار ، راه نجاتى نيست .\r\nدر مورد خداوند نيز گفته مىشود :  « تَبارَكَ اللَّهُ »  ( اعراف 54 ) يعنى آن چنان بزرگى براى او ثابت است كه وى را نه اولى است و نه آخرى .\r\n","page_name":" 20 ","page_number":20},
  {"content":"\r\n\r\n\r\n[ سوره الأنعام ( 6 ) : آيات 156 تا 157 
  ]\r\nأَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَ إِنْ كُنَّا عَنْ دِراسَتِهِمْ لَغافِلِينَ ( 156 ) أَوْ تَقُولُوا لَوْ أَنَّا أُنْزِلَ عَلَيْنَا الْكِتابُ لَكُنَّا أَهْدى مِنْهُمْ فَقَدْ جاءَكُمْ بَيِّنَةٌ مِنْ رَبِّكُمْ وَ هُدىً وَ رَحْمَةٌ فَمَنْ أَظْلَمُ مِمَّنْ كَذَّبَ بِآياتِ اللَّهِ وَ صَدَفَ عَنْها سَنَجْزِي الَّذِينَ يَصْدِفُونَ عَنْ آياتِنا سُوءَ الْعَذابِ بِما كانُوا يَصْدِفُونَ ( 157 )\r\n« 1 »\r\n\r\nترجمه\r\nتا بگوييد : بر دو طايفه پيش از ما كتاب نازل شده و ما از قرائت آن غافل بوده‌ايم ، يا نگوييد : اگر بر ما هم كتاب نازل مىشد ، از آنها هدايت يافته تر بوديم . اكنون دليل روشن پروردگارتان و هدايت و رحمت بر شما نازل شده است . كى ستمكار تر از كسى است كه آيات ما را تكذيب كند و از آن روى گردان شود ؟ به زودى كسانى را كه از آيات ما روى گردان شده‌اند ، بكيفر روى گردانيشان عذابى سخت ، مىدهيم .\r\n\r\n\r\n","description":"","footnote":"\r\n( 1 ) - آيه 156 و 157 سوره انعام جزء 8 سوره 6\r\n","page_name":" 21 ","page_number":21},
  {"content":"\r\n\r\n\r\nبيان آيه 156 - 157\r\n\r\nاعراب\r\n أَنْ تَقُولُوا  : زجاج گويد : به تقدير « كراهة ان تقولوا » و بنا بر اين مفعول له براى « انزلناه » و « او تقولوا » عطف بر آن است . كسايى گويد : مفعول است براى « اتقوا » لو انا : فتحهء « ان » بعد از « لو » بخاطر تقدير فعل است . يعنى « لو وقع انا انزل . . . » لكن اين فعل هرگز ظاهر نميشود ، زيرا « ان » و ما بعد آن طولانى است .\r\nاما در غير از اين مورد حذف فعل جز در شعر جايز نيست . شاعر گويد :\r\n لو غيركم علق الزبير بحبله * ادى الجوار الى بنى العوام \r\nيعنى : اگر زبير بقومى غير از قوم شما پناه برده بود ، چنان از او حمايت مىكردند كه از پناه بردن بقوم خود صرف نظر ميكرد .\r\n\r\nمقصود\r\nدر اين آيه ، اين نكته را بيان مىكند كه منظور از نازل كردن قرآن ، اين است كه عذرى براى كسى باقى نماند :\r\n أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَ إِنْ كُنَّا عَنْ دِراسَتِهِمْ لَغافِلِينَ  : ما قرآن را نازل كرديم تا عذرى براى شما باقى نماند و نگوييد : پيش از ما بر يهود و نصارى نيز كتاب نازل شده است و ما از خواندن كتابهاى آنها غافل بوديم . علت اينكه بر آنها كتاب نازل مىشد و بر ما نمىشد ، اين بود كه آنها شايستگى داشتند و ما نداشتيم و اگر آنچه خدا از آنها خواسته ، از ما هم ميخواست ، بر ما نيز كتاب نازل ميكرد ، همانطورى كه بر آنها نازل كرد . اين معنى از اين عباس و حسن و مجاهد و قتاده و سدّى است . علت اينكه تنها يهود و نصارى را ذكر كرده ، اين است كه : آنها شهرت\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nداشتند و كارهاى آنها در نظر اهل مكه ، ظاهر بود .\r\n أَوْ تَقُولُوا لَوْ أَنَّا أُنْزِلَ عَلَيْنَا الْكِتابُ لَكُنَّا أَهْدى مِنْهُمْ  : يا اينكه نگوييد :\r\nاگر بر ما هم كتاب نازل شده بود ، زودتر از آنها در برابر آن تسليم مىشديم و بدستورات آن عمل مىكرديم ، زيرا ذهن ما از آنها بازتر و معرفت ما از آنها بيشتر است . عرب به اينكه خوش فهم و تيز هوش و داراى حدس صائب است ، خود را ممتاز مىدانست .\r\nبديهى است كه ممكن است دو كس مطلبى را بشناسند اما معرفت يكى از ديگرى بيشتر باشد ، به خاطر اينكه از تمام جهات آن را شناخته است . يا اينكه ممكن است معرفت او از ديگرى استوارتر باشد .\r\n فَقَدْ جاءَكُمْ بَيِّنَةٌ مِنْ رَبِّكُمْ وَ هُدىً وَ رَحْمَةٌ  : قرآن كه حجتى واضح و دليلى آشكار است و وسيلهء هدايت انسان‌ها به نعمت جاودانى و پاداش بزرگ است و براى پيروان خود نعمت و رحمت است ، بسوى شما آمد .\r\n فَمَنْ أَظْلَمُ مِمَّنْ كَذَّبَ بِآياتِ اللَّهِ وَ صَدَفَ عَنْها  : چه كسى از آنها كه آيات خدا را تكذيب و از آن روى گردان مىشوند ، بنفس خويش ستمكارتر است ؟ اين معنى از ابن عباس و مجاهد و سدّى و قتاده است .\r\n سَنَجْزِي الَّذِينَ يَصْدِفُونَ عَنْ آياتِنا سُوءَ الْعَذابِ بِما كانُوا يَصْدِفُونَ  :\r\nبه زودى آنها را كه از آيات ما روى گردان مىشوند ، بكيفرى سخت گرفتار مىكنيم .\r\nاين همان عذابى است كه خداوند براى كفار مهيا كرده است و ما از آن به خدا پناه مىبريم .\r\nاز اين آيه بر مىآيد كه نازل شدن قرآن بواسطهء لطف خداوند است بمردم و اگر قرآن نازل نمىشد ، آنها عذرى و بهانه‌اى داشتند . هر گاه در منع لطف ، براى مردم عذرى و بهانه‌اى باشد ، بدون ترديد اگر از آنها سلب قدرت مىشد و كفر در نهاد آنها قرار مىگرفت ، براى آنها عذر و بهانهء قويترى بود .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپرسش بديهى است كه با نازل شدن قرآن ، راهى براى عذر و بهانهء اهل مكه باقى نماند .\r\nآيا براى كسانى كه پيش از نازل شدن قرآن زندگى را برود گفته‌اند ، چطور ؟ آنها مىتوانند عذر بياورند يا نه ؟\r\nپاسخ آنها نيز عذرى ندارند ، زيرا عقل و كتابهاى آسمانى پيشين راه عذر را بر روى آنها بسته بودند . حتى اگر قرآن كريم هم نازل نميشد ، مردم مكه ، به همين دليل عذرى و بهانه‌اى نداشتند . لكن مصلحت اين بود كه خداوند قرآن را براى آنان بفرستد و اگر مصلحت بود ، براى گذشتگان نيز مىفرستاد و چون نفرستاده است ، معلوم مىشود مصلحت نبوده است .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\n[ سوره الأنعام ( 6 ) : آيات 158 تا 159 
  ]\r\nهَلْ يَنْظُرُونَ إِلاَّ أَنْ تَأْتِيَهُمُ الْمَلائِكَةُ أَوْ يَأْتِيَ رَبُّكَ أَوْ يَأْتِيَ بَعْضُ آياتِ رَبِّكَ يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً قُلِ انْتَظِرُوا إِنَّا مُنْتَظِرُونَ ( 158 ) إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ إِنَّما أَمْرُهُمْ إِلَى اللَّهِ ثُمَّ يُنَبِّئُهُمْ بِما كانُوا يَفْعَلُونَ ( 159 )\r\n« 1 »\r\n\r\nترجمه\r\nآنها انتظار ندارند جز اينكه فرشتگان بر آنها نازل شوند يا امر پروردگارت نازل شود يا بعضى از آيات پروردگارت . روزى كه بعضى از آيات پروردگارت فرا رسد ، ايمان كسى كه قبلا ايمان نياورده ، يا در ايمانش كار خيرى انجام نداده ، سودى ندارد .\r\nبگو : در انتظار باشند كه ما هم در انتظاريم .\r\nآنان كه دينشان را تفرقه كرده و دسته دسته شده‌اند ، تو در هيچ چيز از آنها نيستى سر و كار آنها با خداست . سپس آنها را بكردارشان آگاه مىسازد .\r\n\r\n\r\n","description":"","footnote":"\r\n( 1 ) آيه 158 و 159 سوره انعام جزء 8 سوره 6\r\n","page_name":" 25 ","page_number":25},
  {"content":"\r\n\r\n\r\nبيان آيه 158\r\n\r\nقرائت\r\nان تاتيهم : حمزه و كسايى و خلف به ياء و ديگران به تاء خوانده‌اند .\r\n\r\nمقصود\r\nاكنون خداوند به تهديد آنها پرداخته ، مىفرمايد :\r\n هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ  : اين كافران انتظارى ندارند ، جز اينكه فرشتگان براى قبض روح نزد ايشان بيايند . اين معنى از مجاهد و قتاده و سدّى است .\r\nبرخى گويند : يعنى فرشتگان براى آوردن عذاب و پريشانى نزد ايشان بيايند . برخى گويند : براى عذاب قبر .\r\nابو على جبائى گويد : منظور اين است كه آيا پيامبر و اصحابش غير از اين انتظار دارند كه فرشتگان براى يكى از مقاصدى كه گفته شد ، بر كافران نازل شوند ؟ ممكن است كافران انتظار ديگرى داشته باشند . اما انتظار آنها در برابر اين امور هر چه باشد ناچيز و كم اهميت است و مثل اين است كه هيچگونه انتظارى نداشته باشند .\r\nچنان كه گفته مىشود : فلان كس سخن گفت و نگفت . يعنى آنچه گفت ، قابل اعتنا نبود و چنان كه قرآن كريم مىگويد :  « ما رَمَيْتَ إِذْ رَمَيْتَ وَ لكِنَّ اللَّهَ رَمى »  ( انفال 17 ) يعنى :\r\nهنگامى كه تير انداختى ، تير نينداختى ، بلكه خدا انداخت . منظور اين است كه تير انداختن تو مهم نبود .\r\n أَوْ يَأْتِيَ رَبُّكَ  : در اينباره اقوالى است : 1 - در اينجا مضاف حذف شده و مضاف اليه بجاى آن قرار گرفته . يعنى . يا اينكه امر خدايت به عذاب فرا رسد . چنان كه در مورد  « وَ جاءَ رَبُّكَ »  ( فجر 22 ) مقصود آمدن امر پروردگار است . اين معنى از حسن است .\r\nحذف مضاف چيزى است كه جايز است . مثل :  « إِنَّ الَّذِينَ يُؤْذُونَ اللَّهَ وَ رَسُولَهُ \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n لَعَنَهُمُ اللَّهُ . . . »  ( احزاب 57 ) يعنى : آنان كه اولياى خدا و رسولش را آزاد كنند ، خداوند در دنيا و آخرت ، آنها را لعن مىكند . در تاييد همين مطلب ، ابن عباس هم در تفسير اين آيه گفته است : يعنى امر خدا براى كشتن آنها صادر گردد . 2 - ما بدليل عقلى ميدانيم كه خداوند از جايى بجايى نمىرود ، بنا بر اين منظور اين است كه آيات با عظمت خداوند بيايند . ( به تقدير : « أو يأتي ربك بجلائل آياته » 3 - زجاج گويد :\r\nيعنى عذاب هلاك كنندهء خداوند ، در همين دنيا يا در قيامت بر ايشان نازل شود . « 1 »  أَوْ يَأْتِيَ بَعْضُ آياتِ رَبِّكَ  : يا اينكه يكى از آيات خداوند ، نظير خارج شدن شتر يا طلوع خورشيد از مغرب ، ظاهر شود . اين معنى از مجاهد و قتاده و سدّى است . از پيامبر گرامى اسلام روايت شده است كه : بوسيلهء اعمال بد ، در انتظار شش چيز باشيد :\r\nطلوع خورشيد از مغرب ، خارج شدن شتر ، دجال ، دود ، مرگ و قيامت .\r\n يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ  :\r\nروزى كه بعضى از آيات پروردگارت ظاهر شود و آنها را ناچار كند كه معرفت پيدا كنند و تكليف - كه با اضطرار و ناچارى سازش ندارد - از ميان برود ، ديگر ايمان آوردن كسى كه قبلا ايمان نياورده ، به حالش سودى ندارد ، زيرا با ظاهر شدن نشانه‌هاى قيامت ، در توبه بسته مىشود و هر كسى ناچار مىشود كه خدا را بشناسد و نيك و بد را از يكديگر جدا گرداند و مىداند كه اگر كار بد كرده يا نيكىها را انجام نداده ، گرفتار و درمانده است ، از اينرو ناچار مىشود كه كار نيكو كند و از زشتى دور شود . ولى تنبّه اجبارى و خوب شدن اضطرارى فايده‌اى ندارد .\r\n أَوْ كَسَبَتْ فِي إِيمانِها خَيْراً  : اينهم دنبالهء سابق است . يعنى : كسى كه قبلا كار نيكى انجام نداده ، آن روز ديگر نيكو كار شدنش سودى ندارد . در اينباره نيز اقوالى است : 1 - اين مطلب را از لحاظ غلبه دادن جانب كسانى كه در ايمانشان كار خير كرده‌اند ، بيان مىكند ، زيرا بيشتر كسانى كه از ايمانشان نفع مىبرند ، آنهايى هستند كه در\r\n\r\n\r\n","description":"","footnote":"\r\n( 1 ) اين اقوال با توجه به  « أَوْ يَأْتِيَ بَعْضُ آياتِ رَبِّكَ »  حقيقت مطلب را روشن نميكنند . پس مقصود كشف تام توحيد است .\r\n","page_name":" 27 ","page_number":27},
  {"content":"\r\n\r\nايمانشان ، نيكى كرده‌اند 2 - سدّى گويد : يعنى در آن حال ايمان و كار نيكو فايده ندارد ، زيرا تكليف زايل شده است . اينها در صورتى فايده دارند كه پيش از آن حال ، واقع شوند . پس مقصود اين است كه ايمان آن روز اگر چه توام با كار نيكو باشد ، بى - فايده است . ايمان و كار نيكو اگر از پيش باشند ، مفيد هستند . 3 - در حقيقت ، مطلب را ميان دو چيز مردّد كرده است : ايمان و كار نيكو . مىفرمايد : در آن روز ايمان كسى كه قبلا ايمان نياورده ، يا كار نيكى انجام نداده ، سودى ندارد . بله ، اگر قبلا ايمان آورده باشد ، يا اينكه در ايمانش كار نيكى انجام داده باشد ، آن ايمان و آن كار نيك بحالش مفيد هستند . پس مقصود اين است كه : آن روز ايمان كفار و طاعت مؤمنين بى فايده است .\r\nكسى كه قبلا ايمان آورده ، ايمانش فقط مفيد است و كسى كه قبلا طاعتى كرده ، طاعتش مفيد است . اين قول قويتر است .\r\n قُلِ انْتَظِرُوا إِنَّا مُنْتَظِرُونَ  : بگو : شما در انتظار اين آيات باشيد كه ما هم براى شما انتظار مىكشيم .\r\nاين آيه تشويق مىكند كه مردم پيش از آن وقت كه توبه سودى ندارد ، ايمان آورند و عمل كنند . برخى معتقدند كه ايمان ، نام كارهايى است كه انسان بنام طاعت انجام ميدهد . لكن از اين آيه بر مىآيد كه ايمان حالت قلبى است . خلاصهء مطلب آيه اين است كه ايمان و عمل هر دو قبل از فرا رسيدن لحظات اضطرار لازم است و الا بى فايده هستند . حاكم ابو سعيد مىگويد : اين آيه ، خلاف گفتار مرحبهء را - كه فقط ايمان را كافى مىدانند و براى عمل ارزشى قائل نيستند - ثابت مىكند ، زيرا مفاد آيه اين است كه تنها ايمان كافى نيست . بلكه عمل نيك هم لازم است . اما نميدانم آيه چگونه بر اين مطلب دلالت مىكند ؟ « 1 »\r\n\r\n\r\n","description":"","footnote":"\r\n( 1 ) هيچيك از اقوالى كه در متن آمده ، حتى قول سوم كه مؤلف بزرگوار قويتر از همه ميدانند ، معناى آيه را روشن نميكند بالعكس گفتار حاكم ابو سعيد كه مورد ايراد و طعنهء مؤلف عاليقدر قرار گرفته است ، معناى آيه را روشن مىسازد . اجمال مطلب اين است كه مىفرمايد : ايمان كسى كه تا آن روز ايمان نياورده سودى ندارد و همچنين ايمان كسى كه قبلا ايمان آورده ، لكن در گناهان\r\n","page_name":" 28 ","page_number":28},
  {"content":"\r\n\r\n\r\nبيان آيه 159\r\n\r\nقرائت\r\nحمزه و كسايى در اينجا و در سورهء روم « فارقوا » و ديگران « فرقوا » خوانده‌اند . قرائت اول از على ع نقل شده است . قرائت دوم به اين معنى است كه آنها ميان اجزاى دين تفرقه انداختند ، به بعضى ايمان مىآورند و به بعضى ايمان نمىآورند .\r\nچنان كه مىفرمايد :  « وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ »  ( نساء 150 ) وجه قرائت اول اين است كه منظور مفارقت و جدا شدن آنها از اين است ، اين معنى نيز با معنى اول نزديك است ، زيرا كسى كه قسمتى از دين را هم منكر شود ، از دين خارج است .\r\n\r\nلغت\r\nشيع : فرقه‌هايى كه در عين اختلاف ، در پاره‌اى از امور اتفاق نظر دارند ، برخى گفته‌اند : اصل آن از ظهور و برخى گفته‌اند : اصل آن از تابع شدن است .\r\nشاعر گويد :\r\n الا يا نخلة من ذات عرق * برود الظل شاعكم السلام \r\nيعنى : هان اى درخت خرمايى كه در ذات عرق هستى ، در سايهء خنك شما را سلامت دنبال كناد .\r\nمىگويند : « آتيك غدا او شيعه » يعنى فردا يا روز بعد از فردا نزد تو مىآيم .\r\nبنا بر اين شيعه يعنى افرادى كه از يكديگر تبعيت كنند . كميت گويد :\r\n\r\n\r\n","description":"","footnote":"\r\n( غوطه‌ور شده و كار خيرى انجام نداده ، سودى ندارد ، زيرا جملهء  « لا يَنْفَعُ نَفْساً إِيمانُها »  بطور كلى ايمان آن روز را بى فايده تلقى مىكند ، خواه ايمان بدون سابقهء قبلى باشد و همان روز پيدا شده باشد  ( لَمْ تَكُنْ آمَنَتْ مِنْ قَبْلُ )  و خواه مربوط به سابق باشد ، اما ايمان بدون عمل خير باشد  ( أَوْ كَسَبَتْ فِي إِيمانِها خَيْراً )  بنا بر اين آيه خلاف قول مرحبهء را اثبات مىكند و اين همان مطلبى است كه حاكم ابو سعيد گفته .\r\n","page_name":" 29 ","page_number":29},
  {"content":"\r\n\r\n و ما لى الا آل احمد شيعة * و مالى الا مشعب الحق مشعب \r\nيعنى : مرا جز آل احمد ، رهبرى نيست و مرا جز راه حق راهى نيست .\r\n\r\nمقصود\r\nبدنبال تهديدهاى سابق مىفرمايد :\r\n إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ  : مقصود از كسانى كه ميان اجزاى دين خود تفرقه افكنده‌اند و فرقه فرقه شده‌اند ، چه كسانى هستند ؟\r\nدر اينباره اقوالى است : 1 - سدّى و حسن گويند : منظور كفار و اصناف مشركين است .\r\nاين آيه را « آيهء السيف » نسخ كرد 2 - قتاده گويد : منظور يهود و نصارى است كه يكديگر را تكفير ميكنند . 3 - ابو هريوه و عايشه نقل كرده‌اند كه منظور گمراهان اين امت است . از امام باقر ع روايت است كه : دين خدا را به صورت اديانى در آورده‌اند ، و به صورت احزاب و فرقه‌ها در آمده ، يكديگر را تكفير مىكنند . بهر حال به پيامبر خود خطاب مىكند كه تو از آنها نيستى و هرگز در عقايد و مذاهب فاسدى كه دارند تو با آنها جمع نمىشوى . اما آنها چنين نيستند . در بعضى از عقايد فاسد با يكديگر متفقند اگر چه در بعضى ديگر اختلاف دارند . پيامبر از همهء آنها برى و بيزار است . قتاده گويد : منظور اين است كه پيامبر با آنها آميزش نكند و از آنها جدا شود . كلبى و حسن گويند : يعنى : با آنها جنگ ندارى . سپس بوسيلهء آيهء جنگ نسخ شد .\r\n إِنَّما أَمْرُهُمْ إِلَى اللَّهِ  : سر و كار آنها با خداست و آنها را مجازات مىكند . برخى گويند : يعنى سر و كار آنها با خداست . آنها را مهلت مىدهد يا نمىدهد . برخى گويند :\r\nيعنى در مسائلى كه اختلاف دارند ، خدا حكم مىكند .\r\n ثُمَّ يُنَبِّئُهُمْ بِما كانُوا يَفْعَلُونَ  : روز قيامت آنها را از كردارشان آگاه مىسازد ، تا اهل حق و اهل باطل شناخته شوند .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\n[ سوره الأنعام ( 6 ) : آيات 160 تا 163 
  ]\r\nمَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلاَّ مِثْلَها وَ هُمْ لا يُظْلَمُونَ ( 160 ) قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ ( 161 ) قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ ( 162 ) لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ ( 163 )\r\n« 1 »\r\n\r\nترجمه\r\nهر كه نيكى آورد ، برايش ده برابر آن است و هر كه زشتى آورد ، جز به اندازهء آن كيفر داده نميشود و آنها ستم نمىشوند .\r\nبگو : خدايم مرا به راه راست هدايت كرد ، كه دينى است بر قرار و كيش ابراهيم است كه با اخلاص بود و از مشركين نبود . بگو : نماز ، قربانى ، زندگى و مرگ من براى خدا ، پروردگار جهان‌هاست . او را شريكى نيست و به آن مأمور شده‌ام و من نخستين مسلمانم .\r\n\r\n\r\n","description":"","footnote":"\r\n( 1 ) - آيه 160 تا 163 سوره انعام جزء 8 سوره 6\r\n","page_name":" 31 ","page_number":31},
  {"content":"\r\n\r\n\r\nبيان آيه 160\r\n\r\nقرائت\r\nعشر امثالها : يعقوب و حسن و سعيد بن جبير به تنوين « عشر » و رفع « امثالها » و ديگران به اضافه خوانده‌اند . قرائت اول به تقدير « عشر حسنات امثالها » است و « امثالها » صفت مضاف اليه محذوف است و قرائت دوم بنا بر اين است كه « امثالها » صفت « عشر » باشد .\r\n\r\nلغت\r\nحسنة : كار پسنديده . « تاء » براى مبالغه است . اين كلمه بقرينه الف و لام ، دلالت بر كارهايى كه واجب يا مستحبّ هستند ، مىكند .\r\n\r\nمقصود\r\n مَنْ جاءَ بِالْحَسَنَةِ فَلَهُ عَشْرُ أَمْثالِها  : در اين آيه ، در بارهء پاداش چند برابرى كه به كارهاى نيكو داده مىشود ، سخن مىگويد : زيرا در آيهء پيش ، گنهكاران را تهديد كرده بود . در اينجا با كمال صراحت مىفرمايد : هر كسى كه طاعتى انجام دهد ، خداوند به او ده برابر پاداش مىدهد .\r\n وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها  : آنان كه مرتكب گناهى شوند ، خداوند باندازهء گناهشان آنها را كيفر مىدهد . خداوند به بزرگى و فضل و كرمش ، پاداش را بيشتر از اندازه استحقاق مىدهد و گناه را عفو مىكند و اگر كيفر دهد ، به قدر استحقاق كيفر مىدهد ، نه بيشتر . حسن گويد : منظور از « حسنه » توحيد و منظور از « سيئه » شرك است . بيشتر مفسران نيز بر همين عقيده‌اند . طبق اين معنى اصل نيكيها توحيد و اصل بديها شرك است .\r\n وَ هُمْ لا يُظْلَمُونَ  : در بارهء كسى ظلمى صورت نمىگيرد ، زيرا بيشتر از اندازه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاستحقاق كسى را كيفر نمىدهند .\r\nاختلاف كرده‌اند كه آيا ده حسنه‌اى كه خداوند به نيكو كاران وعده كرده ، همه پاداش است يا نه ؟ بعضى گفته‌اند : يكى از آنها پاداش و بقيه به فضل خداوند اضافه بر پاداش است . چنان كه مىفرمايد :  « لِيُوَفِّيَهُمْ أُجُورَهُمْ وَ يَزِيدَهُمْ مِنْ فَضْلِهِ »  ( فاطر 30 :\r\nاجر آنها را بطور كامل ميدهد و از فضل خود براى آنها افزايش مىدهد بنا بر اين مقصود اين است كه از لحاظ نعمت و لذت ، به آنها ده برابر داده مىشود ، نه اينكه مقام و منزلت آنها بالا مىرود اما بعضى گفته‌اند : همهء آن ثواب است . زجاج گويد : پاداش خداوند به نيكيها اين است كه افراد نيكو كار را به بهشت مىبرد . اين پاداش چيزى است كه نمىتوان براى آن مقدارى معين كرد . اين پاداش را مثل ناميده است . سپس در اين آيه ، اين پاداش را ده برابر و در جاى ديگر با تشبيه بدانه‌اى كه مىرويد و هفتصد دانه بار مىدهد ، هفتصد برابر ( بقره 161 ) و در جاى ديگر ( بقره 245 ) چندين برابر كرده است . پس مقصود اين است كه بناى پاداش خداوند به نيكيها بر اين است كه آن مثل را كه عبارت از داخل شدن بهشت است ، از ده ، تا هفتصد ، تا بيشتر از آن افزايش دهد . برخى گفته‌اند : منظور اين است كه هر كس كار نيكو كند ، ده برابر اندازهء استحقاق - كه احدى جز خدا مقدار آن را نميداند - به او پاداش داده مىشود مقصود چند برابر عددى نيست . مثلا اگر كسى به مزدور خود بگويد : مزد تو به اندازهء استحقاق تست . منظور اين است كه به اندازهء عمل مزد مىگيرد . معرور بن سويد از ابو ذر نقل كرده است كه پيامبر گرامى فرمود : حسنه ده برابر يا بيشتر و گناه يكى است يا آمرزيده مىشود . واى بر كسى كه گناهش بيشتر از نيكيش باشد\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nبيان آيه 161 - 162 - 163\r\n\r\nتعداد آيات\r\nبه شمارش كوفيان سه آيه و به شمارش ديگران چهار آيه است . ديگران  « صِراطٍ مُسْتَقِيمٍ »  را پايان آيه‌اى دانسته‌اند .\r\n\r\nقرائت\r\nابن عامر و كوفيان « قيما » به كسر قاف و فتح ياء و ديگران بفتح قاف و كسر ياء مشدد خوانده‌اند . بنا بر قرائت اول ، كلمه مصدر و اصل آن واوى است و بنا بر قرائت اول ، صفت و به معناى مستقيم است .\r\nمحياى و مماتى : اهل مدينه ياء اخير را در اولى ساكن و در دومى بفتح و ديگران ياء اولى را بفتح و ياء دومى را به سكون خوانده‌اند . لكن قرائت دوم بهتر و مطابق قياس است .\r\n\r\nلغت\r\nملت : شريعت . اين كلمه از املاء و مقصود مطالبى است كه پيامبرى به امت خويش املاء مىكند تا بنويسند ، اما توحيد و عدل ، از امور عقلى هستند و مورد اختلاف اديان نيستند . از اينرو ميتوان گفت : دين ما و دين ملائكه يكى است ولى نمىتوان گفت :\r\nملت ما و ملت ملائكه يكى است . پس هر ملتى دين است ، اما هر دينى ملت نيست .\r\nنسك : عبادت . ناسك يعنى عبادت كننده و نسيكه يعنى حيوانى كه قربانى مىكنند و منسك محل قربانى است . زجاج گويد « نسك » هر كارى است كه وسيله تقرب به خدا باشد ، لكن غالباً در مورد قربانى به كار مىرود .\r\n\r\nاعراب\r\nدينا : ابو على گويد : در علت نصب اين كلمه ، سه احتمال است ، به تقدير فعل ،\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nزيرا چون « هدانى » را قبلا آورده ، از تكرار آن بى نياز شده است 2 - به تقدير « اعرفوا » 3 - به تقدير « اتبعوا »  مِلَّةَ إِبْراهِيمَ  : زجاج گويد : بدل است از  « دِيناً قِيَماً »  حنيفا : حال از ابراهيم .\r\n\r\nمقصود\r\n قُلْ إِنَّنِي هَدانِي رَبِّي إِلى صِراطٍ مُسْتَقِيمٍ  : اكنون به پيامبر خود دستور ميدهد كه به كافران بگويد كه خداوند او را به راه راست ارشاد و هدايت فرموده است .\r\nبرخى گويند : منظور اين است كه خداوند لطف خود را شامل حال او كرده و او را براى هدايت توفيق بخشيده است . معناى « صراط مستقيم » را در سورهء حمد گفته‌ايم .\r\n دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ  : به آنها بگويد :\r\nخداوند مرا بدين راستين هدايت كرده است كه همان كيش ابراهيم - مردى كه در عبادت خدا مخلص بود و از شرك و بت پرستى بيزارى مىجست - مىباشد . برخى گفته‌اند : منظور از « قيم » دينى است كه هميشگى است . دين پيامبر اسلام را همان كيش ابراهيم معرفى مىكند ، تا عرب و پيروان اديان كه براى ابراهيم عظمت و احترام قائلند ، ترغيب شوند و اسلام آورند . وانگهى مردم عرب خود را منسوب به ابراهيم و او را بر حق مىدانستند .\r\nزجاج گويد : حنيف يعنى مايل و متوجه به اسلام ، زيرا مرد « احنف » يعنى كسى كه پاى او در اصل خلقت ، كج و متوجه به يك طرف باشد . جبائى گويد : يعنى مستقيم .\r\nاينكه بمرد شل مىگويند : « احنف » خواسته‌اند در باره‌اش فال نيك بزنند .\r\n قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ  : سعيد بن جبير و مجاهد و قتاده و سدّى گويند : منظور از . « نسك » قربانى حج و عمره است . حسن گويد به معناى دين و جبائى و زجاج گويند به معناى عبادت است ، بگو : نماز و قربانى و حيات و مرگ من براى پروردگار جهان‌هاست . در اينجا نماز را به اصل واجبات ضميمه كرده\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاست ، زيرا نمازگزار ، هنگام تكبير خدا را تعظيم مىكند و در نماز آياتى از قرآن كه انسان را دعوت به نيكىها مىكند ، مىخواند و در ركوع و سجود ، در برابر خدا خضوع مىكند و در تسبيح ، خدا را از هر نقصى پاك مىشمارد . اما اينكه نماز را با حيات جمع كرده است ، در حالى كه اولى كار پيامبر و دومى كار خداست ، بخاطر اين است كه تدبير خداوند در هر دو دخالت دارد . لكن قاضى گويد : يعنى نماز و قربانى من عبادت خدا و مرگ و زندگى من در دست قدرت اوست . برخى گويند : يعنى عبادت من براى خداست زيرا بهدايت اوست و مرگ و زندگى من براى خداست ، زيرا بتدبير و آفرينش اوست برخى گويند مقصود از اينكه مرگ و زندگى من براى خداست اين است كه كارهاى پسنديده‌اى كه بزندگى تعلق دارند و كارهايى از قبيل وصيت و ختم به نيكيها كه بمرگ تعلق دارند ، همه براى خداست . بهر صورت ، اين آيه انسان را آگاه مىكند كه زندگى را براى شهوت و مرگ را براى نفع ورثه نخواهد .\r\n لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ  : او را در خدايى و بقولى در عبادت و حيات بخشيدن و ميراندن ، شريكى و دومى نيست . خداوند مرا اينطور دستور داده و من اولين كسى هستم كه اسلام را مىپذيرم . چنان كه ابراهيم نيز در ميان امت خود نخستين مسلمان و ديندار است . اين معنى از حسن و قتاده است .\r\nاز اين آيه بر مىآيد كه اسلام بر ساير اديان فضيلت دارد و پيروى از اسلام واجب است : زيرا پيامبر اولين كسى است كه مامور مىشود كه در برابر اسلام تسليم شود . ديگران جز تبعيت از پيامبر گرامى وظيفه‌اى ندارند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\n[ سوره الأنعام ( 6 ) : آيات 164 تا 165 
  ]\r\nقُلْ أَ غَيْرَ اللَّهِ أَبْغِي رَبًّا وَ هُوَ رَبُّ كُلِّ شَيْءٍ وَ لا تَكْسِبُ كُلُّ نَفْسٍ إِلاَّ عَلَيْها وَ لا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ فِيهِ تَخْتَلِفُونَ ( 164 ) وَ هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ إِنَّ رَبَّكَ سَرِيعُ الْعِقابِ وَ إِنَّهُ لَغَفُورٌ رَحِيمٌ ( 165 )\r\n« 1 »\r\n\r\nترجمه\r\nبگو : آيا جز خدا را پروردگار بجويم ، حال آنكه او پروردگار هر چيزى است ؟\r\nهيچكس كارى جز بزيان خويش نمىكند و هيچكس بار ديگرى را بدوش نمىگيرد .\r\nآن گاه بازگشت شما بسوى پروردگار شماست و شما را به آنچه در آن اختلاف مىكرديد ، آگاه مىسازد . اوست كه شما را جانشينان روى زمين كرده و درجات بعضى از شما را بر درجات بعضى ديگر بالا برده تا شما را در آنچه بشما داده است ، بيازمايد . پروردگارت زود كيفر و آمرزگار و رحيم است .\r\n\r\n\r\n","description":"","footnote":"\r\n( 1 ) آيهء 164 و 165 سورهء انعام جزء 8 سوره 6\r\n","page_name":" 37 ","page_number":37},
  {"content":"\r\n\r\n\r\nبيان آيه 164 - 165\r\n\r\nلغت\r\nرب : اين كلمه هر گاه بطور مطلق به كار رود ، يعنى مالكى كه بتواند هر نوع تصرفاتى انجام دهد ، اما هر گاه اضافه شود و مثلا گفته شود : « رب الدار » ( صاحب خانه ) يعنى كسى كه هر گونه تصرفى را در خانه بتواند انجام دهد . هر گاه به خداوند « رب » گفته شود ، يعنى صاحب اختيار تام نسبت به امور بندگان . اصل اين كلمه ، به معناى تربيت يعنى بكمال رسانيدن است .\r\nوزر : بار خلائف : جمع خليفه ، جانشين‌ها .\r\n\r\nاعراب\r\nدرجات : ممكن است جانشين مصدر و مفعول مطلق يا منصوب بحذف « الى » يا مفعول به باشد .\r\n\r\nمقصود\r\nقبلا در بارهء اخلاص در دين ، گفتگو كرد ، اكنون در بارهء باطل بودن كارهاى مشركين مىفرمايد :\r\n قُلْ أَ غَيْرَ اللَّهِ أَبْغِي رَبًّا وَ هُوَ رَبُّ كُلِّ شَيْءٍ  : به اين كافران بگو : آيا سزاوار است كه پروردگارى جز خدا بجويم و او را پرستش كنم و از او رستگارى بخواهم و پرستش خدايى كه خالق و مربى من و همهء موجودات عالم است ترك كنم ؟ هيچ عقلى اين كار ناپسند را امضا نمىكند .\r\n وَ لا تَكْسِبُ كُلُّ نَفْسٍ إِلَّا عَلَيْها  : هر كسى كيفر معصيت و پاداش طاعات خود را مىگيرد و خلاصه در گرو اعمال خويش است . مقصود اين است كه بت پرستى شما نميتواند\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبراى من عذرى باشد . من بايد خداى خودم را پرستش كنم ، زيرا هر كسى مسئول اعمال خويش است .\r\n وَ لا تَزِرُ وازِرَةٌ وِزْرَ أُخْرى  : هيچكس بكيفر گناه ديگرى نمىرسد و بار ديگرى را بدوش نمىكشد . زجاج گويد : يعنى كسى كه مرتكب گناهى نشده ، بكيفر گناه ديگران گرفتار نمىشود - برخى گويند : كفار به پيامبر مىگفتند : از ما اطاعت كن و اگر راه ما خطا باشد . گناه آن به گردن ماست ، از اينرو اين آيه نازل شد . جبريان مىگويند :\r\nخدا كودك را بگناه پدر ، عذاب مىكند . اما اين آيه دلالت صريح دارد بر اينكه هيچكس بكيفر گناه ديگرى گرفتار نمىشود .\r\n ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ فِيهِ تَخْتَلِفُونَ  : آن گاه بازگشت شما بسوى ماست و خداوند در بارهء آنچه در آن اختلاف داشتيد ، به شما خبر داده ، شما را آگاه مىسازد و نيكو كار از بد كار آشكار مىشود .\r\n وَ هُوَ الَّذِي جَعَلَكُمْ خَلائِفَ الْأَرْضِ  : در اينجا خداوند بيان مىكند كه خلق را خليفه‌هاى روى زمين قرار داده . مقصود اين است كه مردم هر دوره‌اى جانشين مردم دورهء پيش از خود هستند و نسلهاى انسانى با نظم و ترتيبى خاص جانشين يكديگر مىشوند سرانجام عصرى فرا مىرسد كه آخر عمر جهان است و براى مردم آن عصر جانشينى نيست . مجرى اين طرحها و برنامه‌ها در كره خاكى خداى دانا و مدبر است . اين معنى از حسن و سدى و جماعتى است برخى گويند : خطاب به امت پيغمبر اكرم است كه خداوند آنها را جانشين امتهاى گذشته كرده .\r\n وَ رَفَعَ بَعْضَكُمْ فَوْقَ بَعْضٍ دَرَجاتٍ  : سدّى گويد : يعنى خداوند درجهء بعضى را از لحاظ رزق بر درجهء ديگران بالا برده است . برخى گويند : يعنى خداوند درجهء بعضى را از لحاظ صورت و عقل و عمر و مال و نيرو بر درجهء ديگران بالا برده است اين معنى بهتر و جامعتر است . اما حكمت اين تبعيض ميان افراد بشر چيست ؟ در حالى كه همهء افراد بشر يكسان آفريده شده و در لحظهء آفرينش هيچكدام استحقاقى نداشته‌اند تا بر حسب استحقاق مزايايى به آنها داده شود . حكمت آن ، اين است كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nافرادى كه از چنين نعمتهايى بر خوردار هستند ، الطاف خدا را نسبت بخويش در نظر مىگيرند و وظائف خود را انجام مىدهند و از زشتىها اجتناب مىكنند . مثلا ثروتمندى كه در يك خانواده شريف پرورش يافته ممكن است به اين مزايا توجه كند و خدا را بخاطر الطافش نيايش و كرنش كند و كسى كه از چنين مزايايى بر خوردار نيست ، ممكن است قدرى به خود آيد و كارى كند كه مورد الطاف بى پايان خداوند قرار گيرد و از آن وضع نجات يابد ( اين بيان قانع كننده نيست . جملهء بعد حكمت اين تفاوتها را روشن مىكند . مترجم )  لِيَبْلُوَكُمْ فِي ما آتاكُمْ  : اين تفاوت را از اين لحاظ ميان شما بر قرار كرد تا شما را بيازمايد و خصلت درونى شما در اعمال و رفتار شما هويدا گردد . آرى نتيجه اين تفاوتها اين است كه ثروتمند به حال بيچارگان بينديشد و بشكرانه نعمتهاى خداوند در ميان اجتماع بوظائف خويش عمل كند و فقير با مشاهده حال ثروتمندان ، شكيبايى پيشه كند و با اينكه خشت ، زير سر دارد ، پاى بر تارك هفت اختر نهد و منصب صاحبجاهى خود را حفظ كند و عاقل در دلائل قدرت و عظمت خداوند بينديشد ، تا عالم شود و بعلم خود عمل كند .\r\n إِنَّ رَبَّكَ سَرِيعُ الْعِقابِ  : كيفر خدايت سريع است . با اينكه كيفر خدا در آخرت است ، آن را سريع معرفى مىكند و اين بخاطر آن است كه هر چه آمدن آن حتمى است ، نزديك و سريع است . برخى گويند : يعنى كيفر خداوند براى كسانى كه در دنيا سزاوار آن هستند ، نزديك و سريع است و مقصود اين است كه انسان كارى نكند كه خود را در معرض چنين كيفرى قرار دهد . برخى گويند : يعنى خداوند قادر است كه در اين دنيا شما را كيفر دهد و هلاك كند ، كارى نكنيد كه دچار هلاكت و بدبختى شويد .\r\n وَ إِنَّهُ لَغَفُورٌ رَحِيمٌ  : در اينجا كيفر و آمرزش را در مقابل هم قرار داد ، نه كيفر و پاداش را زيرا آمرزش از پاداش بالاتر است . آمرزش شامل حال گنهكاران مىشود ، اما پاداش نه . برخى گفته‌اند : خداوند اين سوره را با حمد آغاز و با مغفرت و رحمت خاتمه داد . اين خود دستور العملى است براى انسانها كه خداى خود را بخاطر نعمتهايش و بخاطر آمرزش و رحمت بيكرانش ستايش كنند .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nسورهء اعراف\r\nاين سوره مكى است . از قتاده و ضحاك روايت شده است كه اين سوره مكى است ، بجز آيه‌هاى  « وَ سْئَلْهُمْ عَنِ الْقَرْيَةِ  . . .  بِما كانُوا يَفْسُقُونَ »  ( 163 تا 165 ) كه در مدينه نازل شده‌اند .\r\n\r\nتعداد آيات\r\nبه شمارهء حجازيان و كوفيان 206 آيه و به شمارهء بصريان و شاميان 205 آيه است ( بموارد اختلاف در جاى خود اشاره مىشود )\r\n\r\nفضيلت سوره\r\nابى بن كعب از پيامبر گرامى اسلام روايت كرده است كه هر كس سورهء اعراف را بخواند ، خداوند ميان او و شيطان پرده‌اى قرار مىدهد و روز قيامت حضرت آدم شفيع اوست . عياشى به اسناد خود از ابو بصير ، از امام صادق ع روايت كرده است كه هر كس سورهء اعراف را در هر ماه بخواند ، روز قيامت از كسانى است كه آنان را بيمى نيست و محزون نميشوند و اگر در هر روز جمعه بخواند ، از كسانى است كه در روز قيامت حساب ندارند . امام صادق ع فرمود : در اين سوره آيات محكمه وجود دارد . قرائت و عمل به آن را ترك نكنيد كه روز قيامت براى كسانى كه قرائت كرده‌اند ، شهادت خواهد داد .\r\n\r\nتفسير\r\nسورهء مباركهء انعام با ذكر رحمت خداوند ، خاتمه يافت . در آغاز اين سوره ، توصيفى از قرآن كريم و اينكه احكام دين و مطالب حكمت آميز در آن است ، آورده ، مىفرمايد :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\n[ سوره الأعراف ( 7 ) : آيات 1 تا 3 
  ]\r\nبِسْمِ اللَّهِ الرَّحْمنِ الرَّحِيمِ\r\nالمص ( 1 ) كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْهُ لِتُنْذِرَ بِهِ وَ ذِكْرى لِلْمُؤْمِنِينَ ( 2 ) اتَّبِعُوا ما أُنْزِلَ إِلَيْكُمْ مِنْ رَبِّكُمْ وَ لا تَتَّبِعُوا مِنْ دُونِهِ أَوْلِياءَ قَلِيلاً ما تَذَكَّرُونَ ( 3 )\r\n« 1 »\r\n\r\nترجمه\r\nبنام خداى رحمان رحيم . المص . اين كتاب بر تو نازل شده است و بايد در سينهء تو نسبت به آن تنگى نباشد تا مردم را به آن بترسانى و براى مؤمنين ياد آورى باشد . آنچه از جانب خدا بر شما نازل شده پيروى كنيد و از اولياى ديگر پيروى نكنيد شما بندرت متذكر مىشويد .\r\n\r\n\r\n","description":"","footnote":"\r\n( 1 ) - سوره اعراف آيهء 1 و 2 3 و جزء 8 سوره 7\r\n","page_name":" 42 ","page_number":42},
  {"content":"\r\n\r\n\r\nبيان آيه 1 - 2 - 3\r\n\r\nشماره آيات\r\nبر حسب تعداد كوفيان ، سه آيه و بر حسب تعداد ديگران دو آيه است . كوفيان   « المص »   را يك آيه دانسته‌اند .\r\n\r\nقرائت\r\nابن عامر « يتذكرون » و كوفيان غير از ابو بكر » تذكرون » به تخفيف ذال و ديگران « تذكرون » به تشديد ذال و كاف خوانده‌اند . قرائت سوم بنا بر ادغام تاء دوم در ذال و قرائت دوم بنا بر حذف تاء دوم و قرائت اول بنا بر اين است كه روى سخن با پيامبر و مرجع ضمير كفار باشد .\r\n\r\nلغت\r\nالمص : در بارهء حروف مقطعه‌اى كه در اوايل سوره‌ها آمده‌اند و اقوالى كه در بارهء معانى آنها وجود دارد و اعراب آنها ، در اول سوره بقره گفتگو كرده‌ايم . علت اينكه كوفيان ، اين حروف را يك آيه شمرده‌اند ، اين است كه بر خلاف حروف « ق » و « ن » كه شبيه اسامى مفرده هستند ، اينها بجمله شباهت دارند و آخر آن حرف « ص » نيز داراى سه حرف است ، لكن « المر » حرف آخر آن « ر » داراى سه حرف نيست ، از اينرو ، اين را آيه نشمرده‌اند .\r\nبنا بر قول كسانى كه اين حروف را نام سوره دانسته‌اند ، علت اينكه اين سوره‌ها به اين حروف نامگذارى شده‌اند نه باسماء منقوله اين است كه اين حروف خود در آغاز سوره هستند و ميان آن و سورهء قبلى فاصله انداخته‌اند و تأليف آياتى كه بعد از آنها آمده ، مانند تأليف خود آنها معجز آساست .\r\nذكرى : اسم مصدر « تذكير » به معناى ياد آورى است . در معناى اين كلمه ،\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمبالغه است مثل « رجعى »\r\n\r\nاعراب\r\nكتاب : زجاج گويد به اجماع نحويان رفع اين كلمه به مبتداى محذوف است به تقدير « هذا كتاب »  فَلا يَكُنْ  : فاء ممكن است حرف عطف و ممكن است جواب باشد به تقدير :\r\n« اذا كان انزل اليك الكتاب لتنذر به فلا يكن » ذكرى : زجاج گويد ، ممكن است منصوب باشد به تقدير « لتذكر به ذكرى » و ممكن است مرفوع باشد به تقدير « هو ذكرى » و ممكن است مجرور باشد به تقدير « للانذار و للذكرى »\r\n\r\nمقصود\r\n  المص   : در بارهء تفسير آن گفتگو شده است .\r\n كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْهُ  : اين كه بر تو نازل شده است كتابى است كه فرشتگان بامر خدا بر تو نازل كرده‌اند و نبايد در سينهء تو حرجى باشد .\r\nدر بارهء معناى حرج اقوالى است :\r\n1 - حسن گويد : به معناى تنگى است . يعنى : بايد بر اثر پراكندگى فكر در سينهء تو تنگى نباشد و ترس از اينكه نمىتوانى بوظيفهء تبليغ ، به خوبى عمل كنى از دل خود بيرون سازى ، زيرا غير از ترسانيدن مردم وظيفه‌اى ندارى .\r\n2 - ابن عباس و مجاهد و قتاده و سدّى گويند : به معناى شك است . يعنى نسبت بوظيفه‌اى كه براى تبليغ رسالت بر عهده دارى ، نبايد بدل خود شك و ترديد راه دهى زيرا قرآن به منظور اينكه مردم را بوسيلهء آن بترسانى بر تو نازل شده است .\r\n3 - فرّاء گويد : از اينكه مردم مرا تكذيب و با تو بد رفتارى مىكنند ، بايد دلتنگ و ناراحت نشوى . چنان كه مىفرمايد :  فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً »  ( كهف 6 : شايد از غم اينكه ايشان به قرآن ايمان نياوردند ، خويشتن را هلاك كنى ) در روايت است كه وقتى قرآن كريم نازل شد ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nپيامبر عرض كرد : مىترسم مردم مرا تكذيب كنند و سرم را بشكنند . خداوند با اين آيه ترس را از وى زايل كرد .\r\n لِتُنْذِرَ بِهِ وَ ذِكْرى لِلْمُؤْمِنِينَ  : مقصود از نازل شدن قرآن اين است كه مردم را بوسيلهء آن بترسانى و براى مردم مؤمن ياد آورى باشد . اكثر علما معتقدند كه در اين آيه تقديم و تأخيرى است و جمله  « فَلا يَكُنْ . . . »  در اصل در آخر آيه است . عده‌اى هم گفته‌اند : ترتيب آيه درست است . يعنى : بايد در دل تو ناراحتى نباشد تا مردم را بوسيلهء آن بترسانى و . . . و امر و نهى و امثال و وعده و وعيد آن را به آنها ابلاغ كنى .\r\nاينكه مىگويد : براى مردم مؤمن ، ياد آورى است ، بخاطر اين است كه فقط آنها از قرآن بهره‌مند ميشوند .\r\n اتَّبِعُوا ما أُنْزِلَ إِلَيْكُمْ مِنْ رَبِّكُمْ  : اين جمله خطاب به مكلفين است . يعنى به آنها بگو : از آنچه خداوند بر آنها نازل كرده است ، تبعيت كنند . اين تبعيت در امور واجب و مستحبّ و مباح است كه بايد در اين امور تابع دستور خدا بوده و به آنها اعتقاد داشت هم چنان كه از حرام واجب است اجتناب كرد .\r\n وَ لا تَتَّبِعُوا مِنْ دُونِهِ أَوْلِياءَ  . و از غير قرآن پيروى نكنيد و از اين راه گناهكار نشويد . بديهى است كه هر كس مطيع قرآن نباشد ، مطيع شيطان و بتهاست .\r\nاز اينجهت است كه خداوند دستور مىدهد كه از قرآن پيروى كنند و از پيروى غير آن خوددارى كنند و پيروى قرآن پيروى خداست .\r\n قَلِيلًا ما تَذَكَّرُونَ  ، شما مردم مشرك ، كمى متذكر ميشويد و پند ميآموزيد .\r\nدر حقيقت منظور اين است كه اين روش شما پسنديده نيست . شما بايد از قرآن كريم تدريجاً پند بياموزيد و امور دين و دنياى خود را فرا بگيريد .\r\nتذكر به معناى فرا گرفتن تدريجى است .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\n[ سوره الأعراف ( 7 ) : آيات 4 تا 5 
  ]\r\nوَ كَمْ مِنْ قَرْيَةٍ أَهْلَكْناها فَجاءَها بَأْسُنا بَياتاً أَوْ هُمْ قائِلُونَ ( 4 ) فَما كانَ دَعْواهُمْ إِذْ جاءَهُمْ بَأْسُنا إِلاَّ أَنْ قالُوا إِنَّا كُنَّا ظالِمِينَ ( 5 )\r\n\r\nترجمه\r\nبسيارى از مردم قريه‌ها را هلاك كرديم و عذاب ما بهنگام شب يا هنگام خواب نيمروز بر آنها نازل شد . سخن آنها بوقت نازل شدن عذاب ما اين بود كه مىگفتند :\r\nما ستمكار بوده‌ايم .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nبيان آيه 4 - 5\r\n\r\nاعراب\r\nكم : اين كلمه ، اسم و براى تكثير و « رب » حرف و براى تقليل است . « كم » بر دو قسم است : خبرى و استفهامى . هر گاه خبرى باشد ، براى تكثير است ، اما هر گاه براى استفهام باشد حقيقت آن معلوم نيست و تقليل و تكثير آن موكول بجواب مخاطب است : در اينجا « كم » مبتدا و  « أَهْلَكْناها »  خبر آن است و جايز است كه در محل نصب باشد .\r\n فَجاءَها  : حرف فاء براى تعقيب است . اول عذاب خدا بر قريه‌اى نازل مىشود ، سپس مردم قريه هلاك مىشوند . لكن در آيه نخست هلاك و سپس نازل شدن عذاب ذكر شده است . به همين جهت ، در توجيه اين مسأله اقوالى است :\r\n1 - منظور اين است كه نخست حكم به هلاكت آنها كرديم ، سپس عذاب نازل كرديم .\r\n2 - نخست فرشتهء عذاب فرستاديم ، سپس عذاب نازل كرديم .\r\n3 - برخى فاء را به معناى واو گرفته‌اند .\r\n أَوْ هُمْ قائِلُونَ  : اين جمله حاليه است و برخى و او حاليه را مقدّر دانسته‌اند . در حقيقت منظور اين است كه « جاءهم باسنا بائتين او قائلين »  أَنْ قالُوا  : در محل رفع و اسم « كان » و خبر آن « دعواهم »\r\n\r\nمقصود\r\nدر آيهء پيش دستور داد كه مردم پيروى قرآن كنند و از پيروى غير قرآن دست بر دارند . اكنون آنها را به ياد سرگذشت گذشتگان مىاندازد ، تا بترسند و رفتار آنها را تكرار نكنند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n وَ كَمْ مِنْ قَرْيَةٍ أَهْلَكْناها فَجاءَها بَأْسُنا بَياتاً أَوْ هُمْ قائِلُونَ  : بسيارى از مردم قريه‌ها را هلاك كرديم و عذاب ما بوقت شب يا هنگامى كه آنها بوقت ظهر استراحت كرده بودند ، بر آنها نازل شد : بديهى است كه نازل شدن عذاب ، در چنين وقتى خطرناكتر است .\r\n فَما كانَ دَعْواهُمْ إِذْ جاءَهُمْ بَأْسُنا إِلَّا أَنْ قالُوا إِنَّا كُنَّا ظالِمِينَ  : هنگامى كه عذاب ما بر آنها نازل شد ، تنها مطلبى كه اظهار ميكردند ، اين بود كه مىگفتند : ما ستمكار بوديم . بدينترتيب هنگامى كه عذاب خدا را به چشم مىديدند ، زبان به اقرار و اعتراف مىگشودند يا هنگامى كه دچار عذاب شده بودند و هنوز نيمه جانى داشتند ، اعتراف مىكردند . از اينجا استفاده مىشود كه اقرار و اعتراف مىكردند . از اينجا مىشود كه اقرار و اعتراف و توبه ، بهنگام نزول بلا و گرفتارى سودى ندارد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n[ سوره الأعراف ( 7 ) : آيات 6 تا 9 
  ]\r\nفَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ ( 6 ) فَلَنَقُصَّنَّ عَلَيْهِمْ بِعِلْمٍ وَ ما كُنَّا غائِبِينَ ( 7 ) وَ الْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ ( 8 ) وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ ( 9 )\r\n« 1 »\r\n\r\nترجمه\r\nسوگند كه از آنها كه پيامبران بسويشان فرستاده شده و از پيامبران سؤال خواهيم كرد و براى آنها از روى اطلاع نقل مىكنيم و ما غايب نبوده‌ايم . آن روز وزن كردن ، به حق انجام مىشود . هر كس كه اعمالش سنگين باشد ، رستگار است و هر كس كه اعمالش سبك باشد ، آنها كسانى هستند كه خويشتن را زيان زده‌اند بخاطر اينكه به آيات ما ظلم كرده‌اند .\r\n\r\n\r\n","description":"","footnote":"\r\n( 1 ) - سوره اعراف آيهء 6 تا 9 جزء 8 سوره 7\r\n","page_name":" 49 ","page_number":49},
  {"content":"\r\n\r\n\r\nبيان آيه 6 تا 9\r\n\r\nلغت\r\nسؤال : پرسش قصص : مطالبى كه بدنبال يكديگر مىآيند و بهم مربوطند .\r\nوزن : سنجش چيزى با ديگرى براى معلوم شدن مقدار آن . در عين حال در موارد ديگرى هم استعمال مىشود . مثل وزن شعر . شاعر گويد :\r\n و اذا وضعت اباك فى ميزانهم * رجحوا و شال ابوك فى الميزان \r\nيعنى : هر گاه پدرت را با آنها بسنجى ، پدرت داراى افتخاراتى است كه بر آنها فزونى دارد .\r\nحق : گذاشتن هر چيزى بجاى خود بر طبق حكمت . اين كلمه به معناى مصدرى و وضعى هر دو استعمال مىشود . مثل « عدل » ثقل : طرفى كه بر اثر سنگينى در ميزان به پايين مىرود . ضد آن خفت است .\r\n\r\nاعراب\r\n فَلَنَسْئَلَنَّ  : فاء عاطفه است و جمله‌اى را بجمله‌اى عطف كرده . بديهى است كه فاصلهء ميان هلاك و پرسش قيامت ، زياد است ، و اينجا بهتر بود « ثم » به كار رود . لكن خداوند با به كار بردن فاء ، ميخواهد بفهماند كه در حقيقت فاصله كم و ناچيز است . چنان كه مىفرمايد :   « اقْتَرَبَتِ السَّاعَةُ »   ( قمر 1 : قيامت نزديك شد )\r\n\r\nمقصود\r\nقبلا مشركين را از عذاب دنيا ترسانيد . اكنون آنها را از عذاب آخرت ، ترسانيده ، مىفرمايد :\r\n فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ  : در اينجا سوگند ياد مىكند\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nكه سر انجام از مردمى كه پيامبران را بسوى آنها فرستاده و از خود پيامبران سؤال خواهد كرد . از دستهء اول مىپرسد كه فرمانبرى كرده‌اند يا نه و از دستهء دوم مىپرسد كه ابلاغ كرده‌اند يا نه . اگر چه خدا مىداند كه دستهء اول امتثال كرده يا نكرده‌اند و دستهء دوم ابلاغ كرده‌اند يا نكرده‌اند . مع الوصف آنها را تهديد مىكند تا خود را براى چنين پرسشى آماده كنند . برخى گويند : از امتها مىپرسد كه اجابت كرده‌اند يا نه . و از پيامبران مىپرسد كه مردم با آنها چگونه رفتار كرده‌اند ؟ برخى گويند : از امتها به منظور توبيخ و از پيامبران به منظور شهادت سؤال مىشود . اين قول از حسن است .\r\nفايدهء اين سؤال ، چند چيز است : 1 - مردم بدانند كه خداوند پيامبران خود را فرستاده و عذر را برداشته و كسى را ظلم نمىكند . 2 - مردم بدانند كه كفار بكيفر كردارشان مىرسند . 3 - اهل ايمان شاد و مسرور و كفار غمگين مىشوند 4 - اين هم لطفى است در بارهء مكلفينى كه از آينده به آنها خبر داده شود .\r\nپرسش در دو مورد ديگر مىفرمايد : « مجرمين از گناهان خود سؤال نميشوند » ( قصص 78 ) « در روز قيامت ، هيچ انسانى و هيچ جنى از گناهش پرسيده ( الرحمن 39 ) اما در اينجا مىفرمايد : از مردم - كه پيامبران بسوى آنها فرستاده شده‌اند - و از پيامبران سؤال خواهيم كرد . مقصود چيست ؟\r\nپاسخ 1 - مقصود اين است كه از آنها براى كسب اطلاع و معلوم شدن حقيقت ، سؤالى نميشود ، اما به منظور سرزنش ، از آنها سؤال مىشود . چنان كه بدنبال آيهء 39 سورهء الرحمن مىفرمايد : مردم مجرم به سيماى خود شناخته ميشوند و بنا بر اين احتياجى به سؤال نيست . لكن سؤالات توبيخى مانعى ندارد . چنان كه مىفرمايد : « اى اولاد آدم ، آيا با شما عهد نكردم كه شيطان دشمن آشكار شماست ؟ » ( يس 60 ) شاعر عرب گويد :\r\n « اطربا و انت قنسرى » \r\nيعنى : آيا در سن پيرى به بازى مىپردازى ؟\r\nگاهى هم سؤال براى تقرير و تثبيت موضوع است . مثل :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n الستم خير من ركب المطايا * و اندى العالمين بطون راح \r\nيعنى : آيا شما بهترين سواران و سخىترين مردم نيستيد ؟ يعنى هستيد . پس سؤال مردم براى توبيخ است . اما سؤال پيامبران به منظور توبيخ خودشان نيست ، بلكه به منظور توبيخ كفار است .\r\n2 - روز قيامت ، بهنگام محاسبه ، از آنها سؤال مىكنند ، اما همين كه وارد جهنم شدند ، از آنها سؤالى نمىكنند . پس در بعضى مراحل سؤال هست و در بعضى مراحل نيست . چنان كه مىفرمايد : « آنها را نگه داريد كه آنها مسئولند » ( صافات 24 ) 3 - قيامت داراى مواقفى است . در بعضى از موقفها سؤال هست و در بعضى سؤال نيست .\r\n\r\nرفع تناقض از دو مورد ديگر\r\nدر يك جا مىفرمايد :  « فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ »  مؤمنون 101 در آن روز نسبتى ميان آنها نيست و از يكديگر سؤال نميكنند ) در جاى ديگر مىفرمايد :\r\n « وَ أَقْبَلَ بَعْضُهُمْ عَلى بَعْضٍ يَتَساءَلُونَ »  ( صافات 27 : آنها به يكديگر روى مىآورند و از يكديگر سؤال مىكنند ) در مورد اول مقصود اين است كه براى كسب خبر و آگاهى چيزى از يكديگر نمىپرسند و در مورد دوم منظور اين است كه سؤال و جوابها به منظور ملامت و سرزنش است . چنان كه مىفرمايد :  « أَ نَحْنُ صَدَدْناكُمْ عَنِ الْهُدى بَعْدَ إِذْ جاءَكُمْ »  ( سبا 32 : آيا ما شما را از هدايت باز داشتيم ؟ )\r\nاكنون به اين مطلب اشاره مىكند كه سؤالى كه از آنها مىشود براى كسب علم و آگاهى نيست . لذا مىفرمايد :\r\n فَلَنَقُصَّنَّ عَلَيْهِمْ بِعِلْمٍ  : ما از همه كارهاى آنها به آنها خبر مىدهيم ، زيرا عالم هستيم ، تا بدانند كه اعمال آنها محفوظ است و هر كس بدون هيچگونه ظلمى بكيفر كردار خود مىرسد . ابن عباس گويد : مقصود اين است كه نامه اعمالشان اين مطالب را به آنها مىگويد : چنان كه مىفرمايد :  « هذا كِتابُنا يَنْطِقُ عَلَيْكُمْ بِالْحَقِّ »  ( جاثيه 29 : اين است كتاب ما كه به حق با شما سخن مىگويد )\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n وَ ما كُنَّا غائِبِينَ  . ما از آن غايب نيستيم . يعنى به كار آنها علم داريم و بقولى يعنى : به تبليغات پيامبران و رفتار مردم در قبال آنها آگاه هستيم . بهر حال ، بوسيلهء اين جمله ميخواهد علم خود را تاكيد كند .\r\n وَ الْوَزْنُ يَوْمَئِذٍ الْحَقُّ  : در اينباره اقوالى است :\r\n1 - منظور اين است كه در آخرت ، همهء كارها به عدالت است و به كسى ظلم نميشود . اين معنى از مجاهد و ضحاك و حسن و بلخى است .\r\n2 - خداوند در روز قيامت ميزانى نصب مىكند كه داراى دو كفه است و تكلم مىكند و بوسيله آن اعمال نيك و بد مردم سنجيده مىشود . اين معنى از ابن عباس و حسن و جبائى است . در بارهء اينكه چگونه اعمال سنجيده مىشود ، اختلاف كرده‌اند .\r\nزيرا اعمال امور عرضى هستند و قابل اعاده نيستند و وزنى هم ندارند كه كشيده شوند عبد اللَّه بن عمر و جماعتى گويند : نامه‌هاى اعمال بسنجش در مىآيند . جبائى گويد :\r\nعلائم نيكىها و بديها در دو كفه ظاهر مىشود و مردم مىبينند . ابن عباس گويد : نيكىها به صورتى پسنديده و بديها به صورتى ناپسنديده ، ظاهر مىشوند . عبيد بن عمير گويد :\r\nنفس مؤمن و كافر وزن مىشود . در آن روز افرادى مىآورند كه جثهء عظيمى دارند ، اما به قدر بال مگسى وزن ندارند .\r\n3 - مقصود از وزن اين است كه مقدار مؤمن در عظمت و مقدار كافر در ذلت ظاهر مىشود . چنان كه مىفرمايد :  « فَلا نُقِيمُ لَهُمْ يَوْمَ الْقِيامَةِ وَزْناً »  ( كهف 105 : روز قيامت براى آنها وزنى به پا نمىداريم ) آنان كه عمل صالح - كه وزن آن سنگين است - دارند ، رستگارند و آنان كه كار زشت - كه وزنى ندارد - كرده‌اند ، زيانكارند . اين قول از ابو مسلم است . اما قول اول از همهء اقوال بهتر است . قول دوم هم تا حدى خوب است . اينكه قول اول را ترجيع مىدهيم بخاطر اين است كه وقتى گفته مىشود : گفتار و كردار فلان كس موزون است ، يعنى بى جا و نامناسب نيست و اينكه قول دوم را هم خوب تلقى مىكنيم ، بخاطر حديثى است كه در اينباره وارد شده است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ  : اينكه در اينجا موازين كه جمع ميزان است به كار مىبرد ، ممكن است بدينجهت باشد كه در روز قيامت ، بعيد نيست كه براى هر نوعى از كارها ميزانى نصب شود . ممكن است هر ميزانى صنفى از اعمال باشد چنان كه در خبر است : نماز ميزان است . هر كه به نماز وفا كند ، حقش بتمامى داده مىشود . بهر صورت ، مىفرمايد : كسانى كه ميزانهايشان سنگين است ، رستگارند  وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ  :\r\nو آنان كه ميزانهايشان سبك است ، دچار عذاب ابد مىشوند ، زيرا آيات ، حجج ما را منكر شده‌اند . خسران از دست دادن سرمايه است و بزرگترين سرمايه انسان نفس اوست كه هر گاه بر اثر كردار زشت ، به هلاكت افتد . زيان ديده است .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\n[ سوره الأعراف ( 7 ) : آيات 10 تا 13 
  ]\r\nوَ لَقَدْ مَكَّنَّاكُمْ فِي الْأَرْضِ وَ جَعَلْنا لَكُمْ فِيها مَعايِشَ قَلِيلاً ما تَشْكُرُونَ ( 10 ) وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلاَّ إِبْلِيسَ لَمْ يَكُنْ مِنَ السَّاجِدِينَ ( 11 ) قالَ ما مَنَعَكَ أَلاَّ تَسْجُدَ إِذْ أَمَرْتُكَ قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ ( 12 ) قالَ فَاهْبِطْ مِنْها فَما يَكُونُ لَكَ أَنْ تَتَكَبَّرَ فِيها فَاخْرُجْ إِنَّكَ مِنَ الصَّاغِرِينَ ( 13 )\r\n« 1 »\r\n\r\nترجمه\r\nما شما را در روى زمين قدرت بخشيديم و براى شما در روى زمين اسباب زندگى قرار داديم و شما بندرت شكر مىكنيد ، ما شما را آفريديم ، سپس بشما صورت بخشيديم ، سپس بفرشتگان گفتيم كه آدم را سجده كنيد . فرشتگان سجده كردند ولى ابليس از سجده كنندگان نبود .\r\nخداوند فرمود : ترا چه منع كرد كه هنگامى كه ترا امر كردم ، سجده نكنى ؟\r\nشيطان گفت : من از او بهترم . مرا از آتش و او را از خاك آفريده‌اى . خداوند فرمود :\r\nاز آن فرود آيى . ترا نرسد كه در آنجا تكبر كنى . بيرون رو كه تو از فرومايگان هستى .\r\n\r\n\r\n","description":"","footnote":"\r\n( 1 ) - سورهء اعراف آيهء 10 تا 13 جزء 8 سورهء 7\r\n","page_name":" 55 ","page_number":55},
  {"content":"\r\n\r\n\r\nبيان آيهء 10 - 11\r\n\r\nقرائت\r\nمعايش : در قرائت غير مشهور به همزه خوانده شده است . بنا بر قرائت مشهور اين كلمه اعلال نشده ، نظير « حول » . برخى از محققين گفته‌اند : هر گاه ياء زايده باشد ، اعلال مىشود . مثل : صحيفه و صحائف . اما در مثل معايش كه ياء آن اصلى است ، اعلال نميشود . چنان كه كلمهء مقام را به مقاوم جمع بسته‌اند . شاعر گويد :\r\n و انى لقوام مقام لم يكن * جرير و لا مولى جرير يقومها \r\nيعنى من در جاهايى مىايستم كه جرير و مولاى جرير در آنجا نايستاده‌اند .\r\n\r\nلغت\r\nتمكين : دادن قدرت و رفع مانع . بديهى است كه كار را هنگامى مىتوان انجام داد كه بر انجام آن قادر باشيم و مانعى بر سر راه ما نباشد . تمكين ، دادن چنين امكانى است .\r\nجعل : ايجاد حالتى براى شيء كه بر خلاف حالت سابق باشد . مثل به حركت در آوردن جسم ساكن . پس جعل شيء ، اعم از حدوت شيء است .\r\nمعيشت : وسيلهء ادامهء حيات ، مثل خوراك و پوشاك و نوشابه .\r\nخلق : آفرينش تصوير : صورت بخشيدن به چيزى .\r\nسجود اظهار خوارى كردن و حقيقت آن گذاشتن چهره بر زمين است .\r\n\r\nاعراب\r\nقليلا : منصوب است به « تشكرون » و « ما » زائده است . ممكن است « ما » مصدريه باشد ، بتقدير « قليلا شكر كم »\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nمقصود\r\nدر اين دو آيه ، در پيرامون نعمتهايى كه به انسان بخشيده است ، مىفرمايد :\r\n وَ لَقَدْ مَكَّنَّاكُمْ فِي الْأَرْضِ وَ جَعَلْنا لَكُمْ فِيها مَعايِشَ قَلِيلًا ما تَشْكُرُونَ  :\r\nما به شما قدرت داديم كه در زمين هر گونه تصرفى كه بخواهيد انجام دهيد و انواع روزيها و نعمت‌ها را در زمين قرار داديم و راه و رسم كسب معيشت را بشما آموختيم . مع الوصف ، شما كمتر سپاسگزارى مىكنيد و كمتر بوظائف خود در برابر ما توجه داريد . اكنون به اصل مسألهء آفرينش انسان پرداخته ، مىفرمايد :\r\n وَ لَقَدْ خَلَقْناكُمْ ثُمَّ صَوَّرْناكُمْ  : ما نخست آدم را از خاك آفريديم ، سپس او را به صورت خاصى كه مورد نظر ما بوده ، در آورديم . « 1 »  ثُمَّ قُلْنا لِلْمَلائِكَةِ اسْجُدُوا لِآدَمَ  : پس از اينكه آفرينش آدم را بپايان رسانديم ، به فرشتگان گفتيم : براى آدم سجده كنيد . با اينكه خطاب بهمهء انسانهاست ، گفتيم :\r\nمنظور خلقت و تصوير آدم است ، زيرا گاهى گفته مىشود : ما به شما چنين و چنان كرديم و منظور اين است كه به نياكان شما چنين و چنان كرديم . اين مطلب در عرف عرب شايع است . قرآن هم مىفرمايد :  « وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ »  ( بقره 63 ) اين خطاب به بنى اسرائيل است . يعنى از نياكان شما پيمان گرفتيم و طور را بر سر\r\n\r\n\r\n","description":"","footnote":"\r\n( 1 ) - در بارهء « ثم » اختلاف است . زجاج گفته است به معناى و او است . لكن اهل ادب اين معنى را نپذيرفته و وجوهى در بارهء آن گفته‌اند كه در متن آمده است .\r\nآنچه به نظر مىرسد ، اين است كه آيات قرآن كريم از سلاست خاصى بر خوردار است و توجيهاتى كه كرده‌اند با اين سلاست منافات دارد بنا بر اين بايد ديد ، در برخورد اول ذهن سادهء انسان از اين آيات چه مىفهمد . بديهى است كه خلقت موجودات ، مرحله‌اى است و پيدايش صورت در آنها ، مرحلهء ديگرى يا مراحل ديگرى است . انسان نخست به صورت ژنها در اسپرم و اوول مردها و زنها وجود دارد و سر انجام به صورت نطفه در مىآيد . هنگامى كه نطفهء زن و مرد با هم آميزش يافتند ، آغاز دورهء تشكيل صورت است . بنا بر اين ميان خلقت تا تصوير فاصلهء زيادى است . اين خطاب در مورد خلقت و تصوير متوجه نوع انسان و از جمله آدم است و همه جا حتى در مورد آدم هم صدق مىكند . لكن در مورد آدم يك خصوصيت ديگر هست و آن اينكه پس از خلق و تصوير ، فرشتگان مامور ميشوند كه وى را سجده كنند .\r\n","page_name":" 57 ","page_number":57},
  {"content":"\r\n\r\nايشان بر افراشتيم .\r\nدر اينباره اقوال ديگرى هم هست : 1 - ابن عباس و ربيع و مجاهد و قتاده و سدّى گويند : يعنى : آدم را آفريديم و صورت شما را در پشت آدم ، درست كرديم . سپس بملائكه گفتيم كه آدم را سجده كنند 2 - جماعتى از علماى نحو گويند : اين ترتيبها خبرى است يعنى : شما را آفريديم . سپس صورت بخشى كرديم . سپس به شما مىگوييم كه بفرشتگان گفتيم : آدم را سجده كنيد . از همين جاست كه عكرمه گويد : يعنى شما را در پشت پدران آفريديم و در رحم مادران به صورت انسان در آورديم . يمان گويد : يعنى شما را در رحم خلق كرديم . سپس گوش و چشم و ساير اعضا را پديد آورديم . شاعر گويد :\r\n سئلت ربيعة من خيرها * ابا ثم اما فقالت ليه \r\nيعنى : از ربيعه پرسيدم كه بهترين افراد آنها كيست ؟ نخست بايد از پدر سخن بگويد ، سپس از مادر و او به من پاسخ داد .\r\n فَسَجَدُوا إِلَّا إِبْلِيسَ لَمْ يَكُنْ مِنَ السَّاجِدِينَ  : همهء فرشتگان سجده كردند ، بجز ابليس . در اينباره در سورهء بقره گفتگو كرده‌ايم .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nبيان آيه 12 - 13\r\n\r\nلغت\r\nصاغر : خوار و ذليل . كسى كه بخوارى خود راضى شود .\r\n\r\nاعراب\r\n ما مَنَعَكَ  : « ما » مبتدا « منعك » خبر  أَلَّا تَسْجُدَ  : « لا » در اينجا ملغى است يعنى : « ما منعك ان تسجد » مثل :\r\n ابى جوده لا البخل و استعجلت به * نعم من فتى لا يمنع الجود قاتله \r\nگفته‌اند : يعنى « ابى جوده البخل » مقصود اين است كه جود او از بخل ورزيدن امتناع دارد و هميشه جواب او « آرى » است . در مورد آيه ، احتمال داده‌اند كه « لا » زايد نباشد به معناى « ما دعاك الى ان لا تسجد » .\r\n\r\nمقصود\r\nاكنون در بارهء خطاب خود به ابليس مىفرمايد :\r\n قالَ ما مَنَعَكَ أَلَّا تَسْجُدَ إِذْ أَمَرْتُكَ  : خداوند به ابليس فرمود : هنگامى كه ترا به سجده آدم امر كردم ، چه چيز ترا منع كرد كه سجده نكردى ؟\r\n قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ  : ابليس در پاسخ گفت :\r\nمن از او بهترم ، زيرا مرا از آتش و او را از خاك آفريده‌اى . اين جواب مطابق سؤال نيست ، زيرا نپرسيده است كداميك از شما بهتر هستيد ، بلكه پرسيده است چه چيز ترا از سجده كردن مانع شد ؟ مع الوصف اين جمله ، پاسخ اصلى سؤال را هم در بر دارد .\r\nابن عباس گويد : ابليس اولين كسى كه قياس كرد و بخطا رفت . هر كس دين را با رأى خود به چيزى قياس كند ، خداوند او را همدم ابليس خواهد كرد . ابن سيرين گويد :\r\nاولين كسى كه قياس كرد ، شيطان بود . كسى ماه و خورشيد را پرستش نكرد ، مگر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبواسطه قياس . شيطان تصور مىكرد كه چون آتش برتر از خاك است ، نبايد وى سجده آدم كند و اين اشتباه بود ، زيرا سجده آدم را خداوند طبق مصالحى بر شيطان واجب كرده بود . برخى هم گفته‌اند : خاك بهتر از آتش است ، زيرا زمين از خاك است و محل زندگى مردم و توليد كننده تمام وسائل است . و بهتر بودن چيزى به اين است كه منافع بيشترى داشته باشد .\r\n قالَ فَاهْبِطْ مِنْها  : حسن گويد : يعنى از آسمان پايين برو . برخى گويند :\r\nيعنى از بهشت پايين برو . برخى گويند : يعنى از اين مقام بلندى كه دارى پايين برو زيرا اين مقام ، مخصوص بندگان مطيع خداست و تو اكنون نافرمانى كرده‌اى . بايد تنزل كنى و خود را بمقام گنهكاران برسانى .\r\n فَما يَكُونُ لَكَ أَنْ تَتَكَبَّرَ فِيها  : تو حق ندارى در آسمان يا در بهشت بمانى و تكبر كنى ، زيرا اينجا جاى اهل تكبر نيست . جاى آنها جهنم است . چنان كه مىفرمايد :\r\n « أَ لَيْسَ فِي جَهَنَّمَ مَثْوىً لِلْمُتَكَبِّرِينَ »  ( زمر 60 ) .\r\n فَاخْرُجْ إِنَّكَ مِنَ الصَّاغِرِينَ  : از اين مقام يا از اين مكان بيرون رو ، كه بر اثر معصيت ، خود را خوار و زبون كردى . بديهى است كه گنهكار ، پيش خداوند و بوسيله عذاب آخرت ، ذليل است .\r\nجبائى گويد : اين كلام را برخى از فرشتگان از جانب خدا گفته‌اند . برخى گويند : شيطان صحنهء معجزه آسايى ديد كه دانست اين مطلب ، كلام خداست .\r\nاينكه مىگويد : نبايد در بهشت يا آسمان تكبر كنى ، مفهوم آن اين نيست كه در جاى ديگر بايد تكبر كنى . زيرا در هيچ حالتى تكبر جايز نيست . در عين حال براى خداوند تكبر ، امرى است پسنديده ، زيرا صاحب آن چنان عظمتى است كه تكبر به او مىبرازد ولى براى غير خدا تكبر ناپسنديده است . از آنجا كه شيطان در مقابل امر خدا تكبر كرد ، ناچار او را از بهشت اخراج كردند : اما كسانى كه در دنيا تكبر كنند ، بوسيلهء امر و نهى آنها را منع مىكنند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\n[ سوره الأعراف ( 7 ) : آيات 14 تا 17 
  ]\r\nقالَ أَنْظِرْنِي إِلى يَوْمِ يُبْعَثُونَ ( 14 ) قالَ إِنَّكَ مِنَ الْمُنْظَرِينَ ( 15 ) قالَ فَبِما أَغْوَيْتَنِي لَأَقْعُدَنَّ لَهُمْ صِراطَكَ الْمُسْتَقِيمَ ( 16 ) ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ وَ لا تَجِدُ أَكْثَرَهُمْ شاكِرِينَ ( 17 )\r\n« 1 »\r\n\r\nترجمه\r\nشيطان گفت : مرا تا روزى كه آدميان مبعوث مىشوند ، مهلت ده . خداوند فرمود : تو از مهلت يافتگانى . شيطان گفت : از اينجهت كه گمراهى نصيبم كرده‌اى ، بر سر راه راست تو در كمين آنها مىنشينم . آن گاه از پيش رو و از پشت سر و از سمت راست و از سمت چپ به آنها تازم و بيشتر آنها را سپاسگزار نخواهى يافت .\r\n\r\n\r\n","description":"","footnote":"\r\n( 1 ) - آيه 14 تا 17 سوره اعراف جزء 8 سوره 7\r\n","page_name":" 61 ","page_number":61},
  {"content":"\r\n\r\n\r\nبيان آيه 14 تا 17\r\n\r\nلغت\r\nانظار : مهلت دادن بعث : برانگيختن ، حشر و نشر\r\n\r\nاعراب\r\nلاقعدن : جواب قسم محذوف . در قرآن كريم گاهى قسم حذف مىشود و گاهى مقسم به . مثل   « ص . وَ الْقُرْآنِ ذِي الذِّكْرِ »   در اينجا كه قسم حذف شده ، مقصود تأكيد كلام است و در آنجا كه مقسم به حذف شده ، منظور تعظيم مقسم به است .\r\nصراطك : منصوب به حذف حرف جر . يعنى « على صراطك » شاعر گويد :\r\n كانى اذا اسعى لأظفر ظائراً * مع النجم فى جو السماء يصوب \r\nنصب طائرا بتقدير على طائر مىباشد . يعنى گويا هنگامى كه براى ظفر يافتن بر مرغى كوشش مىكنم ، همراه ستاره‌اى هستم كه در جو آسمان گردش مىكند .\r\n\r\nمقصود\r\n قالَ أَنْظِرْنِي إِلى يَوْمِ يُبْعَثُونَ  ، ابليس به پيشگاه خداوند عرض كرد : مرا تا روزى كه مردم سر از قبرها بيرون مىآورند ، مهلت بده . برخى گفته‌اند : گويا شيطان مىترسيد كه خداوند كيفر او را به پيش از قيامت موكول كند ، از اينرو درخواست كرد كه كيفر او را به قيامت موكول كند و او را تا قيامت مهلت دهد . شيطان تا روزى كه مردم مىميرند مهلت نخواست ، بلكه تا روزى كه زنده مىشوند ، مهلت خواست .\r\nمنظورش اين بود كه طعم مرگ را در نفخهء اول نچشد و با مردم پيش از قيامت گرفتار مرگ نشود . لكن خداوند او را تا وقت معين مهلت داد و اين همان وقتى است كه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاسرافيل نفخهء اول را در صور مىدمد و همگان مىميرند . فاصلهء آن تا نفخهء دومى كه در صور دميده مىشود ، چهل سال است و بنا بر اين شيطان هم طعم مرگ را خواهد چشيد .\r\nبا اينكه شيطان ميدانست كه ملعون و مطرود درگاه خداست ، مع الوصف تقاضاى مهلت كرد ، زيرا مىدانست كه فضل و كرم خداوند عمومى است و بر اثر معصيت ، فضل و كرم خود را از كسى دريغ نمىدارد .\r\n قالَ إِنَّكَ مِنَ الْمُنْظَرِينَ  : خداوند به شيطان فرمود : به تو مهلت داده مىشود .\r\n قالَ فَبِما أَغْوَيْتَنِي لَأَقْعُدَنَّ لَهُمْ صِراطَكَ الْمُسْتَقِيمَ  : شيطان گفت : بر اثر اينكه مرا اغوا كرده‌اى ، بر سر راه راست تو در كمين آنها مىنشينم و آنها را اغوا مىكنم و به راه باطل مىكشانم اين كار را بخاطر دشمنى با آنها انجام مىدهم . در اينجا شيطان به خداوند نسبت اغوا مىدهد و خدا را گمراه كنندهء خود ميخواند . آيا واقعاً خداوند شيطان را گمراه كرده بود ؟ در اينباره اقوالى است :\r\n1 - مقصود شيطان اين بود كه چون مرا از رحمت و بهشت خود مأيوس كرده‌اى ، آدميان را كمين كرده ، گمراهشان مىكنم .\r\nچنان كه شاعر گويد :\r\n فمن يلق خيراً يحمد الناس أمره * و من يغو لا يعدم على الغى لائما \r\nيعنى : هر كس به خيرى برسد ، مردم او را مىستايند و هر كس بخيرى نرسد ، با اينكه گناهى ندارد ، مردم او را سرزنش مىكنند . در اينجا يغو به معناى مأيوس شدن و دسترسى پيدا نكردن به كار رفته است .\r\n2 - مقصود شيطان اين است كه : چون مرا به سجدهء آدم امتحان كردى ، من گمراه شدم . يعنى امتحان تو باعث گمراهى من شد .\r\n3 - ابن عباس و ابن زيد گويند : مقصود شيطان اين است كه تو حكم بگمراهى من كرده‌اى .\r\n4 - مقصود اين است كه تو با لعن خود مرا هلاك كردى . شاعر گويد :\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n معطفة الاثناء ليس فصيلها * برازئها درا و لا ميت غوى \r\nدر اين شعر غوى به معناى هلاك به كار رفته . يعنى : بچهء آن شتر از شير مادر محروم نيست و بر اثر بى شيرى هلاك نميشود . و در قرآن كريم نيز مىفرمايد :\r\n فَسَوْفَ يَلْقَوْنَ غَيًّا  ( مريم 59 : به زودى به هلاكت مىرسند ) .\r\n5 - ممكن است واقعاً عقيدهء شيطان اين بوده است كه خدا او را گمراه كرده است و اصولا گمراه كنندهء مخلوقات ، خداست و اين يكى از عقايد زشت اوست .\r\nبرخى گفته‌اند : هر گاه آلت كفر و ايمان يكى باشد ، ميان  فَبِما أَغْوَيْتَنِي  و فبما اصلحتنى فرقى نيست ، زيرا از آيه استفاده مىشود كه شيطان آلتى است كه اگر اغوا شود ، اغوا مىكند و اگر اصلاح شود ، اصلاح مىكند و براى او اينها فرقى ندارند .\r\nلكن اين مطلب صحيح نيست ، زيرا اغوا و اصلاح شيطان نتيجهء اختيار خود اوست . چون بدرگاه خدا نافرمانى كرد ، اغوا شد و بنا بر اين درست است كه شيطان آلت كفر است ، ولى آلت كفر بودن با آلت ايمان بودن فرق دارد . اولى را گمراه كننده و دومى را هدايت كننده مىناميم . چنان كه يك شمشير ممكن است آلت قتل يك مؤمن باشد يا آلت قتل يك كافر . بديهى است كه اين دو حالت يكى نيست ( مع الوصف شيطان با شمشير فرق دارد ، زيرا شمشير از خود اختيارى ندارد )  ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ  :\r\nدر اينباره اقوالى است : 1 - ابن عباس و قتاده و سدّى و ابن جريج گويند : منظور اين است كه آنها را از ناحيهء دنيا و آخرت و از ناحيهء نيكىها و بديها مورد حمله قرار مىدهم .\r\nدنيا را در نظر ايشان مىآرايم و آنها را از فقر مىترسانم و به آنها مىگويم كه بهشت و جهنمى و قيامت و حسابى نيست ، بدينترتيب آنها را از نيكيها باز مىدارم و بزشتىها سرگرم مىكنم . ابن عباس مىگويد : علت اينكه شيطان مىگويد : از جلو و پشت سر و راست و چپ به آنها حمله مىكنم و نمىگويد : از بالاى سر ، بخاطر اين است كه از بالاى سر رحمت نازل مىشود و او نمىتواند از بالاى سر حمله كند ، چنان كه نمىتواند از پايين\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپا سر برآورد و حمله‌ور شود ، زيرا ترسناك است .\r\n2 - مجاهد گويد : منظور از حمله‌اى كه از جلو و سمت راست مىشود ، حمله - هايى است كه مردم مىبينند و منظور از حمله‌هايى كه از پشت سر و عقب مىشود ، آن حمله‌هايى است كه نمىبينند .\r\n3 - از امام باقر ع روايت شده كه منظور از حملهء پيش رو اين است كه آخرت را در نظرشان بى ارزش مىكنم و منظور از حملهء پشت سر ، اين است كه آنها را بجمع مال و بخل از اداى حقوق واجب تشويق مىكنم ، تا مال براى ورثه باقى بماند و مقصود از حملهء سمت راست اين است كه دين آنها را فاسد مىكنم و گمراهى را در نظرشان نيكو جلوه مىدهم و منظور از حملهء سمت چپ اين است كه لذتها و شهوات را بر دلهاى ايشان غالب مىكنم .\r\nعلت اينكه در جلو و عقب ، حرف « من » و در راست و چپ « عن » به كار رفته ، اين است كه جلو و عقب ، مبدء و راست و چپ ، انحراف از جهت هستند .\r\n وَ لا تَجِدُ أَكْثَرَهُمْ شاكِرِينَ  : شيطان در دنبالهء سخنان خود به خداوند گفت : تو اكثر آدميان را سپاسگزار نخواهى يافت . اين مطلب را شيطان از فرشتگان فهميده بود ، يا اينكه بنا بر گمان خودش بود . چنان كه مىفرمايد :  « وَ لَقَدْ صَدَّقَ عَلَيْهِمْ إِبْلِيسُ ظَنَّهُ »  ( سبا 20 : ابليس ظن خود را در بارهء آنها تصديق كرد ) البته گمان شيطان بى جا هم نبود ، زيرا هنگامى كه آدم را دچار لغزش و انحراف كرد ، فهميد كه اولاد وى ضعيفترند و گمراه كردن آنها آسان‌تر است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\n[ سوره الأعراف ( 7 ) : آيات 18 تا 21 
  ]\r\nقالَ اخْرُجْ مِنْها مَذْؤُماً مَدْحُوراً لَمَنْ تَبِعَكَ مِنْهُمْ لَأَمْلَأَنَّ جَهَنَّمَ مِنْكُمْ أَجْمَعِينَ ( 18 ) وَ يا آدَمُ اسْكُنْ أَنْتَ وَ زَوْجُكَ الْجَنَّةَ فَكُلا مِنْ حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ ( 19 ) فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما مِنْ سَوْآتِهِما وَ قالَ ما نَهاكُما رَبُّكُما عَنْ هذِهِ الشَّجَرَةِ إِلاَّ أَنْ تَكُونا مَلَكَيْنِ أَوْ تَكُونا مِنَ الْخالِدِينَ ( 20 ) وَ قاسَمَهُما إِنِّي لَكُما لَمِنَ النَّاصِحِينَ ( 21 )\r\n« 1 »\r\n\r\nترجمه\r\nخداوند فرمود : از اين جايگاه بيرون رو كه نكوهيده و مطرود هستى . هر كس از تو تبعيت كند ، جهنم را از تو و پيروانت پر خواهم كرد . اى آدم ، تو و همسرت در بهشت ساكن شويد و از هر جا ميخواهيد بخوريد و به اين درخت نزديك نشويد كه از ستمكاران خواهيد بود . شيطان آنها را وسوسه كرد ، تا عورت آنها را كه از نظر آنها پوشيده بود ، براى آنها آشكار سازد و به آنها گفت : خداى شما از اين درخت شما را نهى نكرده است ، مگر از بيم اينكه دو فرشته باشيد يا زندگى شما جاويد باشد و براى آنها سوگند ياد كرد كه براى شما از نصحيت كنندگانم .\r\n\r\n\r\n","description":"","footnote":"\r\n( 1 ) - آيه 18 تا 21 سوره اعراف جزء 8 سوره 7\r\n","page_name":" 66 ","page_number":66},
  {"content":"\r\n\r\n\r\nبيان آيه 18 تا 21\r\n\r\nقرائت\r\nمذؤما : در قرائت غير مشهور ، زهرى بتخفيف همزه خوانده است .\r\nسوآت : ابو جعفر و شيبه « سوات » به تشديد و او خوانده‌اند . علت اين است كه فتحهء همزه را نقل بواو مىكنند و در اين صورت هم به تشديد و او و هم بدون تشديد واو تلفظ مىكنند . لكن تشديد واو ، لغت خوبى نيست .\r\nهذه : ابن محيض . « هذى » خوانده است . البته اصل كلمه همين است و هاء بجاى ياء آمده است .\r\n\r\nلغت\r\nذأم و ذيم : نكوهش كردن شديد . شاعر گويد :\r\n صحبتك إذ عينى عليها غشاوة * فلما انجلت قطعت نفسى اذيمها \r\nيعنى : هنگامى كه بر ديده‌ام پرده‌اى بود با تو همراه شدم و همين كه ديده‌ام باز شد بملامت خويش پرداختم .\r\nدحر : راندن كسى با خوارى و بى احترامى وسوسه : دعوت بكارى با صداى خفيف . شاعر گويد :\r\n وسوس يدعو مخلصا رب الفلق * سرا و قد أون تاوين العقق \r\nيعنى : خدا را با صدايى خفيف مىخواند و شكمش نفخ كرده بود ابداء : اظهار موارات : پنهان كردن چيزى از نظر سواة : چيز زشت و در اينجا منظور عورت است .\r\nمقاسمه : سوگند ياد كردن .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنصح : ضد خيانت\r\n\r\nاعراب\r\n لَمَنْ تَبِعَكَ مِنْهُمْ لَأَمْلَأَنَّ  : لام اول براى ابتدا و لام دوم براى قسم . « من » شرطيه و در محل رفع و مبتدا . جواب شرط محذوف است . زيرا هر گاه قسم پيش از شرط باشد ( و لو مقدراً ) جواب شرط حذف مىشود . علت اينكه « منكم » را به صيغهء خطاب به كار مىبرد ، تغليب حاضر بر غايب است .\r\n إِلَّا أَنْ تَكُونا  : به تقدير « كراهة ان تكونا » و مفعول له  إِنِّي لَكُما لَمِنَ النَّاصِحِينَ  : « لكما » متعلق به « ناصح » محذوف است كه بوسيلهء  « لَمِنَ النَّاصِحِينَ »  تفسير شده است .\r\n\r\nمقصود\r\nدر اين آيات ، در پيرامون خوارى و پريشانى شيطان مىفرمايد :\r\n قالَ اخْرُجْ مِنْها مَذْؤُماً مَدْحُوراً  : خداوند به شيطان فرمود : تو مورد لعن و مذمت هستى و از درگاه ما رانده شدى ، از اين منزلت رفيعى كه پيش ما ( يا در بهشت يا در آسمان ) دارى ، خارج شو .\r\n لَمَنْ تَبِعَكَ مِنْهُمْ لَأَمْلَأَنَّ جَهَنَّمَ مِنْكُمْ أَجْمَعِينَ  : جهنم را از تو و اولاد تو و آدميانى كه به تو اقتدا كنند و دستورهاى ترا به كار ببندند ، پر خواهم كرد . بديهى است كه جهنم ، جايگاه شيطان و حزب اوست . آدميانى كه بكفر مىگرايند و شيطانهايى كه دنباله رو ابليس هستند ، همه در جهنم جمع ميشوند .\r\n وَ يا آدَمُ اسْكُنْ أَنْتَ وَ زَوْجُكَ الْجَنَّةَ  : اى آدم ، تو و همسرت در بهشت ساكن شويد . اينكه « زوجه » نمىگويد : بخاطر اين است كه مقصود معلوم است .\r\n فَكُلا مِنْ حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ  :\r\nبراى شما مباح است كه از هر چه و از هر جا بخواهيد ، بخوريد ، اما نزديك اين درخت نشويد و از آن نخوريد كه خود را از ثواب عظيم محروم خواهيد كرد . تفسير اين آيه را مشروحاً در سورهء بقره آورده‌ايم .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n فَوَسْوَسَ لَهُمَا الشَّيْطانُ  : شيطان در قيافهء يك خير خواه و دوست ، آدم و حوا را وسوسه كرد .\r\n لِيُبْدِيَ لَهُما ما وُورِيَ عَنْهُما مِنْ سَوْآتِهِما  : تا وقتى كه آنها از « شجرهء ممنوعه » نخورده بودند ، عورت آنها ظاهر نبود . شيطان ميدانست كه هر كس عورتش ظاهر باشد ، نبايد در بهشت بماند ، براى ظاهر شدن عورت ، تنها راه ، خوردن از « شجرهء ممنوعه » بود ، از اينرو نيرنگى به كار برد كه آنها از آن درخت بخورند .\r\nبدينترتيب مقدمات اخراج آنها را از بهشت فراهم كرد .\r\n وَ قالَ ما نَهاكُما رَبُّكُما عَنْ هذِهِ الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا مِنَ الْخالِدِينَ  : به آنها گفت اگر از اين درخت بخوريد به صورت فرشتگان در مىآييد و براى هميشه در بهشت خواهيد بود . علت اينكه خداوند شما را از خوردن آن نهى كرده ، اين است كه فرشته نشويد يا در بهشت ، جاودانى نباشيد . از يحيى بن ابى كثير « ملكين » بكسر لام نقل شده است . زجاج گويد : آيهء  « هَلْ أَدُلُّكَ عَلى شَجَرَةِ الْخُلْدِ وَ مُلْكٍ لا يَبْلى »  ( طه 120 : آيا ترا بدرخت جاودانى و پادشاهى و زوال ناپذير راهنمايى كنم ؟ » مؤيد همين قرائت است . ممكن است شيطان به آدم و حوا گفته باشد : فقط فرشتگان و آنها كه جاودانى هستند ، از خوردن اين درخت ممنوع هستند . شما كه هيچكدام از آنها نيستيد ، پس چرا از خوردن آن خوددارى ميكنيد ؟ بديهى است كه اين بيان فريبنده‌تر است . اين معنى را سيد مرتضى ( ره ) فرموده است .\r\n وَ قاسَمَهُما إِنِّي لَكُما لَمِنَ النَّاصِحِينَ  : قتاده گويد : شيطان از روى مكر و نيرنگ براى آنها به خدا سوگند ياد كرد كه غرضى جز نصيحت و راهنمايى ندارد و بدينترتيب آدم و حوا بر اثر حسن ظنى كه پيدا كردند ، بهشت ابد را از دست دادند ! گروهى از معتزله بجملهء  « إِلَّا أَنْ تَكُونا مَلَكَيْنِ »  استدلال كرده‌اند كه فرشته افضل از انبياست ، زيرا شيطان آنها را ترغيب كرد كه از « شجرهء ممنوعه » بخورند تا بمقام فرشتگان برسند . هرگز ممكن نيست آدم عاقل را اينطور فريب دهند كه اگر فلان كار را بكنى ، مقامت تنزل خواهد كرد . طبق معنايى كه سيد مرتضى براى آيه بيان كرد ، اين استدلال\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nوارد نيست ، اما طبق معناى مشهور ، پاسخ اين است كه ابليس آنها را تشويق كرد كه به صفت و صورت فرشتگان در آيند . از اين مطلب بر نمىآيد كه مقام فرشتگان برتر است ، زيرا برترى مقام ، تابع اعمال پسنديده و پاداشهاى الهى است . نه تابع شكل و هيات ! بعيد نيست كه شيطان فقط آنها را تشويق كرده باشد كه از درخت ممنوع بخورند تا به شكل فرشتگان در آيند ، نه اينكه ارتقاى مقام پيدا كنند . ملاحظه مىكنيد كه شيطان تنها آنها را براى فرشته شدن تشويق نكرد ، بلكه يك تشويق فريبندهء ديگر هم داشت و آن جاودانى شدن در بهشت است . واضح است كه ماندن در بهشت ، براى هميشه ، مزيت و فضيلتى نبود .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n[ سوره الأعراف ( 7 ) : آيات 22 تا 25 
  ]\r\nفَدَلاَّهُما بِغُرُورٍ فَلَمَّا ذاقَا الشَّجَرَةَ بَدَتْ لَهُما سَوْآتُهُما وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ وَ ناداهُما رَبُّهُما أَ لَمْ أَنْهَكُما عَنْ تِلْكُمَا الشَّجَرَةِ وَ أَقُلْ لَكُما إِنَّ الشَّيْطانَ لَكُما عَدُوٌّ مُبِينٌ ( 22 ) قالا رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ ( 23 ) قالَ اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ ( 24 ) قالَ فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ ( 25 )\r\n« 1 »\r\n\r\nترجمه\r\nو بفريبى سقوطشان داد . همين كه از آن درخت خوردند . عورتشان بر ايشان ظاهر شد و شروع كردند به چسبانيدن برگهاى بهشت بخودشان . پروردگارشان آنها را ندا كرد كه مگر شما را از اين درخت نهى نكرده و نگفته بودم كه شيطان براى شما دشمنى آشكار است . گفتند : پروردگارا ، به خود ستم كرديم . اگر ما را نيامرزى و بما رحم نكنى ، از زيانكاران خواهيم بود .\r\nخداوند فرمود : در حالى كه دشمن يكديگريد ، بپايين رويد . در روى زمين تا مدتى براى شما استقرار و بهره بردارى است . فرمود : در زمين زندگى مىكنيد و در آن ميميريد و از آن خارج مىشويد .\r\n\r\n\r\n","description":"","footnote":"\r\n( 1 ) - آيهء 22 تا 25 سورهء انعام جزء 8 سوره 6\r\n","page_name":" 71 ","page_number":71},
  {"content":"\r\n\r\n\r\nبيان آيه 22 تا 25\r\n\r\nقرائت\r\nتخرجون : كوفيان غير از عاصم در اينجا و در روم و جاثيه و زخرف بفتح تاء و ياء و ديگران همه را بضم تاء و ياء خوانده‌اند . قرائت فتح براى اين است كه در آيهء  « إِذا دَعاكُمْ دَعْوَةً مِنَ الْأَرْضِ إِذا أَنْتُمْ تَخْرُجُونَ »  ( روم 25 ) همهء قراء بفتح تاء و در آيهء  « إِلى رَبِّهِمْ يَنْسِلُونَ »  ( يس 51 ) همهء قراء بفتح ياء خوانده‌اند و قرائت ضم به اين دليل است كه در سورهء مؤمنون آيهء 35 مىفرمايد :  « أَ يَعِدُكُمْ أَنَّكُمْ إِذا مِتُّمْ وَ كُنْتُمْ تُراباً وَ عِظاماً أَنَّكُمْ مُخْرَجُونَ »  و نيز مىفرمايد :  « كَذلِكَ نُخْرِجُ الْمَوْتى »  ( اعراف 57 )\r\n\r\nلغت\r\nدلّا : اين فعل از تدليه ، به معناى انداختن دلو در چاه است .\r\nطفق : جعل خصف : جمع كردن . خصف نعل يعنى تعمير كفش . چنان كه پيامبر گرامى در مورد معرفى جانشين واقعى خود بعمر و ابو بكر فرمود : « لكنه خاصف النعل فى - الحجرة » يعنى : همان كسى كه در حجره مشغول تعمير كفش است .\r\nبعض : قسمتى كه از عده يا مقدارى جدا شود . اما عدد يك ، بعض ندارد .\r\nعدو : كسى كه بوقت يارى از انسان دورى كند . ولىّ كسى است كه بوقت يارى به انسان نزديك شود .\r\nمستقر : محل قرار متاع : چيزهايى كه در دنيا مورد استفاده قرار مىگيرند .\r\nحين : مدت دراز يا كوتاه . لكن در اينجا به معناى مدت طولانى به كار رفته است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nمقصود\r\n فَدَلَّاهُما بِغُرُورٍ  : شيطان آنها را فريفت و در درهء بدبختى پرتاب كرد و از آن مقام و مرتبهء و الا دور گردانيد .\r\n فَلَمَّا ذاقَا الشَّجَرَةَ بَدَتْ لَهُما سَوْآتُهُما  : همين كه اندكى از آن درخت چشيدند و خوردند ، عورت آنها براى يكديگر ظاهر شد . كلبى گويد : همين كه از درخت ممنوع خوردند ، لباس از تن آنها فرو ريخت و عورتشان ظاهر شد و از يكديگر خجل شدند . از اين آيه بر مىآيد كه چشيدن چيز حرام جايز نيست .\r\n وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ  : زجاج گويد : يعنى برگهاى درختان را روى هم مىگذاشتند و عورت خود را بوسيلهء آن مىپوشيدند . قتاده گويد : برگهاى درخت انجير را به يكديگر وصل و براى خود لباسى - باندازهء پوشش عورت - فراهم كردند .\r\nدر اينباره در سورهء بقره گفته‌ايم كه : مصلحت اين بود كه چنين صحنه‌اى براى آدم و حوا پيش آيد و از بهشت خارج شوند . اخراج آنها از بهشت كيفر آنها نبود ، زيرا انبيا گناهى نمىكنند كه سزاوار كيفر شوند .\r\n وَ ناداهُما رَبُّهُما أَ لَمْ أَنْهَكُما عَنْ تِلْكُمَا الشَّجَرَةِ وَ أَقُلْ لَكُما إِنَّ الشَّيْطانَ لَكُما عَدُوٌّ مُبِينٌ  : خداوند به آنها ندا كرد : مگر شما را از خوردن اين درخت منع نكردم و مگر بشما نگفتم كه شيطان دشمن آشكار شماست ؟ !  قالا رَبَّنا ظَلَمْنا أَنْفُسَنا  : آنها در جواب نكوهش پروردگار ، عرضه داشتند :\r\nپروردگارا ما بخويشتن ظلم كرديم . منظور از ظلم در اينجا اين است كه ترك مستحبى كرديم و از ثواب آن محروم شديم . برخى گفته‌اند : مقصود از ظلم گناه صغيره است . اين مطلب در صورتى صحيح است كه اثر گناه صغيره ، كم شدن ثواب باشد . چنان كه عقيدهء بعضى همين است . اما اگر قائل شويم كه گناه صغيره هم بدون اينكه چيزى از ثواب كم كند ، كيفر دارد ، اين معنى صحيح نيست ، زيرا مسلم است كه آدم و حوا سزاوار كيفر نشده بودند . اينكه گفتند : به خود ظلم كرده‌ايم ، بخاطر اين است كه هر كه از لحاظ دينى مقامش عاليتر و در اين بزم مقربتر باشد ، در برابر لغزش‌ها بيشتر دچار ندامت مىشود .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبرخى گفته‌اند : مقصودشان اين است كه بر اثر آمدن به زمين و محروميت از آن زندگى آرام و بى دردسر به خود ستم كرديم .\r\n وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ  : اگر عيب ما را نپوشى و بما رحم نكنى و بوسيلهء نعمت و پاداشهاى ديگر ما را مشمول تفضل و عنايات خود قرار ندهى ، از جملهء كسانى خواهيم بود كه سودى از زندگى خود نبرده‌اند . هر گاه كسى به خود زيانى وارد كند و از خود ضررى را دور نسازد ، به خود ظلم كرده است ، بدون اينكه سزاوار كيفر باشد .\r\n قالَ اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ  بدينترتيب آدم و حوا از بهشت اخراج و نوع بشر زندگى پر ماجراى خود را بر روى كرهء زمين آغاز كرد . تفسير اين قسمت در سورهء بقره ، گذشت .\r\n فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ  : زندگى و مرگ شما بر روى كرهء زمين است و روز قيامت از دل خاك سر بر مىآوريد .\r\nجبائى گويد : از اين آيه بر مىآيد كه روز قيامت خداوند مردم را از همين خاك بيرون مىآورد ، سپس آنها را بجايگاهى ديگر مىراند و زمين را فانى مىكند . آن جايگاه را قرآن مجيد « ساهره » مىنامد . چنان كه مىفرمايد :  « فَإِذا هُمْ بِالسَّاهِرَةِ » \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\n[ سوره الأعراف ( 7 ) : آيات 26 تا 28 
  ]\r\nيا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَ رِيشاً وَ لِباسُ التَّقْوى ذلِكَ خَيْرٌ ذلِكَ مِنْ آياتِ اللَّهِ لَعَلَّهُمْ يَذَّكَّرُونَ ( 26 ) يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما إِنَّهُ يَراكُمْ هُوَ وَ قَبِيلُهُ مِنْ حَيْثُ لا تَرَوْنَهُمْ إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ ( 27 ) وَ إِذا فَعَلُوا فاحِشَةً قالُوا وَجَدْنا عَلَيْها آباءَنا وَ اللَّهُ أَمَرَنا بِها قُلْ إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ ( 28 )\r\n« 1 »\r\n\r\nترجمه\r\nاى فرزندان آدم ، براى شما لباسى نازل كرده‌ايم كه عورتهاى شما را مىپوشاند و لباس زينت و لباس تقوى كه بهتر است . اين است كه از آيه‌هاى خدا ، براى اينكه ايشان اندرز گيرند .\r\nاى پسران آدم ، شيطان فريبتان ندهد ، چنان كه پدر و مادر شما را از بهشت بيرون كرد و لباسشان را از تنشان كند تا عورتشان را در نظرشان هويدا سازد . او و سپاهيانش از آنجا كه شما آنها را نمىبينيد ، شما را مىبينند . ما شيطان‌ها را دوستان كسانى كه ايمان ندارند ، قرار داده‌ايم . هنگامى كه كار بدى كنند ، گويند : پدرانمان را بر آن يافته‌ايم و خداوند ما را به آن كار امر كرده است . بگو : خداوند بزشتى امر نمىكند . آيا در بارهء خدا چيزى مىگوييد كه نمىدانيد ؟ !\r\n\r\n\r\n","description":"","footnote":"\r\n( 1 ) - آيه 26 و 27 و 28 سوره اعراف جزء 8 سوره 7\r\n","page_name":" 75 ","page_number":75},
  {"content":"\r\n\r\n\r\nبيان آيه 26 - 27 - 28\r\n\r\nقرائت\r\nلباس التقوى : اهل مدينه و ابن عامر و كسايى « لباس » را به نصب و ديگران برفع خوانده‌اند . ابو على گويد : نصب آن بنا بر اين است كه عطف بر « لباسا » باشد ، بنا بر اين « ذلك خير » مبتدا و خبر است . رفع آن بنا بر اين است كه مبتدا باشد و « ذلك » صفت يا بدل يا عطف بيان و « خير » خبر است . يعنى لباس تقوى از لباسهاى ظاهرى كه وسيلهء آرايش تن هستند براى انسان بهتر است . ( اين اضافه ، استعارى است )\r\n\r\nلغت\r\nلباس : هر چيز پوشيدنى ريش : پر و بال مرغ . زجاج گويد : يعنى هر چه كه براى تن و معيشت انسان مفيد است ، اعم از لباس و چيزهاى ديگر . ابو عبيده گويد : يعنى لباس ظاهر .\r\nفتنه : امتحان . « قلب فاتن » يعنى دل شيفته . شاعر گويد :\r\n رخيم الكلام قطيع القيام * امسى فؤادى بها فاتنا \r\nيعنى دل من شيفتهء اوست و از ايستادن و سخن گفتن عاجز هستم .\r\nقبيل : جماعتى كه از قبيله‌هاى مختلف باشند . اما قبيله جماعتى است كه نسب آنها بيك پدر و مادر منتهى شود .\r\n\r\nمقصود\r\nقبلا به اين نكته اشاره كرد كه كرهء زمين محل زندگى آدميان است . در اين آيات در بارهء نعمتهايى كه در روى زمين در دسترس آنها قرار داده است ، مىفرمايد :\r\n يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ  : اين آيه خطاب بهمهء\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nانسانهايى است كه بتدريج بر روى كرهء زمين ظاهر مىشوند . بديهى است كه خطاب به افرادى كه هنوز نيامده‌اند ، در صورتى كه آمدن آنها حتمى باشد بعداً شرايط تكليف در آنها جمع شود ، مانعى ندارد . جبائى گريد : هنگامى كه آدم و حوا مامور شدند كه به زمين فرود آيند ، لباس هم بر آنها نازل شد تا عورت خود را بپوشند . حسن گويد :\r\nمقصود اين است كه بوسيلهء باران كه از آسمان نازل مىشود ، لباس و وسائل ديگر زندگى از زمين توليد مىشود . برخى گويند : اينكه مىگويد لباس و وسائل ديگر را بر شما نازل كرديم ، بخاطر اين است كه مىگويند ، بركات از آسمان نازل مىشود . چنان كه مىفرمايد :  « وَ أَنْزَلْنَا الْحَدِيدَ فِيهِ بَأْسٌ شَدِيدٌ »  ( حديد 25 : آهن را نازل كرديم كه در آن نيروى ضربتى شديد است . ) اين معنى از على بن عيسى است . برخى گويند : معناى « انزلنا » اين است كه لباس و چيزهاى ديگر به شما بخشيديم و هر چه خداوند به بندهء خود ببخشد ، بر او نازل كرده است ، اما بالا و پايينى در ميان نيست كه چيزى از بالا به پايين آمده باشد و اين خود نوعى تعظيم از مقام خداوند است كه بگوييم نعمتها را فرو مىفرستد و بدينوسيله عظمت و برترى مقام او و پايين بودن مقام خود را نشان داده‌ايم .\r\nاين معنى از ابو مسلم است . ابو على فارسى گويد : مقصود اين است كه ما لباس و ديگر وسايل زندگى براى شما آفريده‌ايم . چنان كه مىفرمايد :  « وَ أَنْزَلَ لَكُمْ مِنَ الْأَنْعامِ ثَمانِيَةَ أَزْواجٍ »   وَ رِيشاً  : منظور اثاثيهء زندگى است . ابن عباس و مجاهد و سدّى گويند : منظور مال است . ابن زيد گويد : منظور جمال است . برخى هم معاش و خير گفته‌اند . در حقيقت هر كدام از مفسران قرآن ، قسمتى از چيزهاى نيكو را ذكر كرده‌اند .\r\n وَ لِباسُ التَّقْوى ذلِكَ خَيْرٌ  : ابن عباس گويد : مقصود از لباس تقوى ، عمل صالح است . حسن گويد : منظور حياست كه همچون لباسى تقوى بر تن انسان مىپوشاند .\r\nجبائى گويد : منظور لباس پشمى و درشت است كه زاهدان به منظور تواضع ، بر تن ميكنند .\r\nزيد بن على بن حسين ( ع ) گويد : منظور لباس جنگ يعنى زره و كلاه خود و ديگر وسائل جنگى است . عروة بن زبير گويد : منظور ترس از خداست . ابن زيد گويد : مقصود پوشش عورت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاست . قتاده و سدّى گويند : منظور ايمان است . همهء اين معانى ، خوب هستند و هر كدام از اين لباسها كه انسان بر اندام خود بپوشد ، به خير و صلاح اوست .\r\n ذلِكَ مِنْ آياتِ اللَّهِ لَعَلَّهُمْ يَذَّكَّرُونَ  : اينها را خداوند خلق كرده و دليل يكتايى و قدرت و عظمت او هستند . باشد كه آدميان بينديشند و ايمان آورند و خدا را اطاعت كنند .\r\n يا بَنِي آدَمَ لا يَفْتِنَنَّكُمُ الشَّيْطانُ  : بار ديگر خطاب به آدميان كرده ، مىفرمايد :\r\nشيطان شما را از راه دين گمراه نكند و از حق دور نسازد و بوسيلهء دعوت به معصيت ، شما را گرفتار نكند . در اينجا در حقيقت شيطان را از گمراه كردن انسانها نهى كرده مىگويد : اى اولاد آدم ، بايد شيطان شما را گمراه نكند . اما خود اولاد آدم را نهى نكرده است . بديهى است كه چنين بيانى براى ترسانيدن مردم ، مفيدتر و رساتر است ، زيرا در عين حال اعلام خطر مىكند كه شيطان دشمن آنها و در كمين آنهاست و بايد از او بترسند .\r\n كَما أَخْرَجَ أَبَوَيْكُمْ مِنَ الْجَنَّةِ  : همانطورى كه پدر و مادر شما را از بهشت ، اخراج كرد ، زيرا آنها را اغوا كرد و باعث شد كه از بهشت اخراج شوند و اخراج آنها از بهشت به امر خدا بود . چنان كه در بارهء فرعون مىفرمايد :  « يُذَبِّحُ أَبْناءَهُمْ »  ( قصص 4 : پسرانشان را سر مىبريد ) در حالى كه فرعون خودش اطفال را سر نمىبريد بلكه به ديگران دستور مىداد كه آنها را سر ببرند . منظور اين است كه سر بريدن اطفال كار ناپسندى بود و مسبب اصلى آن كسى غير از فرعون نبود .\r\n يَنْزِعُ عَنْهُما لِباسَهُما لِيُرِيَهُما سَوْآتِهِما  : او با وسوسه و دعوت به خوردن درخت ، لباس بهشت را از تن ايشان بيرون آورد تا عورتشان را به آنها بنماياند .\r\n إِنَّهُ يَراكُمْ هُوَ وَ قَبِيلُهُ مِنْ حَيْثُ لا تَرَوْنَهُمْ  : شيطان و تابعانش يا فرزندانش شما را مىبينند و شما آنها را نمىبينيد . ابن عباس گويد : شيطانها مثل خون در رگ و پوست آدميان در گردشند و سينه‌هاى مردم مسكن آنهاست ، چنان كه مىفرمايد :\r\n « الَّذِي يُوَسْوِسُ فِي صُدُورِ النَّاسِ »  ( الناس 5 : آنكه در سينه‌هاى مردم وسوسه\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمىكند ) آنها آدميان را مىبينند و آدميان آنها را نمىبينند . قتاده گويد : به خدا ، دشمنى كه ترا از جايى مىنگرد كه تو او را نمىنگرى ، غير قابل تحمل است مگر نسبت به كسانى كه در پناه خدا باشند . علت اينكه مىگويد : غير قابل تحمل است ، اين است كه دشمنى كه ديده نشود ، خطرش بيشتر است ، از اينرو بايد هر گاه احساس كرديم كه وسوسه‌اى در خاطرمان مىگذرد ، احتياط كنيم ، زيرا ممكن است از شيطان باشد .\r\nعلت اينكه بشر ، شيطان را نمىبيند اين است كه جسم شيطان شفاف و لطيف است و ديدن او نيازمند بينايى نيرومندترى است . ابو الهذيل و ابو بكر بن اخشيد گويند :\r\nممكن است خداوند آنها را در نظر افرادى كه احضار جن مىكنند ، ظاهر سازد . عقيدهء على بن عيسى نيز همين است . مرحوم شيخ مفيد ( ره ) نيز اين مطلب را تأييد كرده است .\r\nشيخ ابو جعفر طوسى ( قدس اللَّه روحه ) مىگويد : اين قول ، اقوى است . اما جبائى گويد : جن و شياطين را نمىتوان ديد ، زيرا خداوند متعالى مىفرمايد : شما آنها را نمىبينيد . تنها ممكن است در زمان پيمبران بوسيلهء آنها ديده شوند ، همانطورى كه در آن زمان ممكن بود فرشتگان نيز بوسيلهء انبياء خدا بمردم نشان داده شوند .\r\n إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ  : ما حكم كرده‌ايم كه شيطانها دوستان مردم بىايمان هستند ، زيرا به ترويج باطل و توسعهء فساد يكديگر را كمك مىكنند . در جاى ديگر مىفرمايد :  « وَ جَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً »  ( زخرف 19 ) يعنى آنها حكم كردند كه فرشتگان كه بندگان خدايند ، از جنس زنان هستند و دختران خدايند و اين حكم ، باطل بود . در عين حال ، خداوند متعال خاطر نشان مىكند كه شيطانها با همهء ترس و عداوتى كه دارند ، حريف مردم مؤمن نيستند .\r\nتنها نسبت بكفار و جاهلان و فاسقان و غافلان ، قدرتى دارند و بس !  وَ إِذا فَعَلُوا فاحِشَةً قالُوا وَجَدْنا عَلَيْها آباءَنا  : رسم مشركين اين بود كه موقع طواف ، زن و مرد عريان مىشدند و خانه خدا را طواف مىكردند . مىگفتند :\r\nهمانطورى كه از مادر تولد شده‌ايم طواف مىكنيم ، چرا در وقت طواف ، لباسى بپوشيم كه هنگام ارتكاب گناه ، بر تن داشته‌ايم ؟ ! اين كار ، در ميان طوايف قريش و كنانه و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nجديله و تابعان جاهلى آنان مرسوم بود . فراء گويد : قطعه‌اى كه اگر از پوست بود « حوف » و اگر از پشم بود « رهط » ناميده مىشد ، بر خاصرهء خود مىگذاشتند . زنها نيز قطعه‌اى بنام « تسعه » بر فرج خود گذاشته ، مىگفتند :\r\n اليوم يبدو بعضه او كله * و ما بدامنه فلا احله \r\nيعنى : امروز قسمتى از آن يا همهء آن ظاهر مىشود و من بر كسى حلال نمىكنم كه آن قسمتى كه ظاهر است نگاه كند !  وَ اللَّهُ أَمَرَنا بِها  : منطق آنها در مقابل ارتكاب اين عمل شنيع اين بود كه مىگفتند : اين سنت مربوط به نياكان ماست و سنت ملى و نياكانى محترم و مقدس است ! ممكن بود كسى به اين منطق صد در صد اصيل و انسانى ! ! قانع نشود و بگويد : آخر پدران شما اين رسم را از كه و از كجا آموخته‌اند ؟ ! ممكن است آنها اشتباه كرده باشند و دليلى ندارد كه شما پس از قرنها اشتباه آنها را تكرار كنيد ! از اينرو مىگفتند :\r\nاين دستور خداست ! و در برابر دستور خدا چون و چرا ممنوع است ! ! حسن گويد :\r\nآنها در عين حال جبرى بودند . مىگفتند : خدا خواسته است كه ما اينطور باشيم . اگر نميخواست ، ما را مانع مىشد . خداوند در پاسخ آنها فرمود :\r\n إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ  : اين كار شما زشت است و خداوند كسى را به كار زشت مأمور نمىكند . چرا مطلبى را به خدا نسبت مىدهيد كه به آن عالم نيستيد ؟ ! آيا اين كار صحيح است كه شما با جهل و بيخردى مطلبى را به خدا نسبت بدهيد ؟ در پاسخ اين سؤال اگر مىگفتند : نه ، سند محكوميت خود را امضاء كرده بودند و اگر مىگفتند : بله ، خود را رسوا مىكردند و زيرا جهل و بيخردى خود صحه مىگذاشتند . زجاج گويد : يعنى : چرا به خدا نسبت دروغ مىدهيد ؟\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\n[ سوره الأعراف ( 7 ) : آيات 29 تا 30 
  ]\r\nقُلْ أَمَرَ رَبِّي بِالْقِسْطِ وَ أَقِيمُوا وُجُوهَكُمْ عِنْدَ كُلِّ مَسْجِدٍ وَ ادْعُوهُ مُخْلِصِينَ لَهُ الدِّينَ كَما بَدَأَكُمْ تَعُودُونَ ( 29 ) فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّهِ وَ يَحْسَبُونَ أَنَّهُمْ مُهْتَدُونَ ( 30 )\r\n« 1 »\r\n\r\nترجمه\r\nبگو : پروردگارم به عدالت امر كرده و دستور داده كه نماز را بطور خالص انجام دهيد و در حالى كه دين را براى او خالص كرده‌ايد ، او را بخوانيد ، هم چنان كه شما را در آغاز آفريد ، باز مىگرديد . گروهى را هدايت كرد و گروهى گمراهى بر آنها حق است . آنها شيطانها را دوست خود گرفتند و گمان مىكنند - كه با فراموشى خدا و توجه به شيطانها - اهل هدايت هستند .\r\n\r\n\r\n","description":"","footnote":"\r\n( 1 ) - آيه 29 و 30 سوره اعراف جزء 8 سوره 7\r\n","page_name":" 81 ","page_number":81},
  {"content":"\r\n\r\n\r\nبيان آيه 29 - 30\r\n\r\nتعداد آيات\r\nاز نظر كوفيان « تعودون » پايان آيهء 29 و از نظر بصريان « الدين » است .\r\n\r\nلغت\r\nقسط اين كلمه در اصل به معناى عدول و بازگشت است . هر گاه بازگشت بسوى حق باشد ، عدل و هر گاه بسوى باطل باشد جور و ستم است . چنان كه مىفرمايد :\r\n « وَ أَمَّا الْقاسِطُونَ فَكانُوا لِجَهَنَّمَ حَطَباً »  ( جن 15 : ستمكاران هيزم جهنم هستند ) اخلاص : اين كلمه در اصل خالص كردن جنس از زوايد است : اخلاص دين براى خدا اين است كه : عبادت بطور خالص و بىريا براى خداوند باشد .\r\nبداء : انجام دادن كارى براى اول بار . نيز به معناى شروع كار هم آمده است .\r\nعود . انجام دادن كارى براى دوم بار .\r\nفريق : عده‌اى كه از جمعيت جدا شود .\r\nاتخاذ : مهيا كردن چيزى براى كارى .\r\nحسبان : گمان . گمان آن است كه احتمال خلاف در بارهء آن - بطور ضعيف - داده شود . بر خلاف يقين كه احتمال خلاف دارد .\r\n\r\nاعراب\r\n وَ أَقِيمُوا  : عطف است بر  « لا يَفْتِنَنَّكُمُ »   كَما بَدَأَكُمْ تَعُودُونَ  : ابو على گويد به تقدير « بدء خلقكم يعود خلقكم » سپس مضاف حذف شده است .\r\n فَرِيقاً حَقَّ  : به تقدير « فريقا اضل » تا فعل عطف بر فعل شده باشد . مفسر آن\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n « حَقَّ عَلَيْهِمُ الضَّلالَةُ »  است . فراء « فريقا » اول را حال از « تعودون » و دوم را عطف بر آن دانسته‌اند .\r\n\r\nمقصود\r\nقبلا بيان فرمود كه به فحشاء - كه نام جامع همهء زشتىهاست - امر نميكند .\r\nاكنون اين نكته را بيان مىكند كه امر مىكند به قسط - كه نام جامع همهء نيكيهاست - مىفرمايد :\r\n قُلْ أَمَرَ رَبِّي بِالْقِسْطِ  : مجاهد و سدّى و اكثر مفسران قرآن گويند : يعنى خداوند به عدالت و راستى امر كرده است . ضحاك گويد : يعنى به توحيد امر كرده است . ابن عباس گويد : يعنى به « لا إله الا اللَّه » امر كرده است . ابو مسلم گويد : يعنى به طاعات و قرب به خدا امر كرده است .\r\n وَ أَقِيمُوا وُجُوهَكُمْ عِنْدَ كُلِّ مَسْجِدٍ  : در اينباره چند وجه گفته شده است :\r\n1 - مجاهد و سدّى و ابن زيد گويند : يعنى در هر مسجدى كه نماز بخوانيد ، مستقيم به طرف قبله رو كنيد 2 - جبائى و . . . گويند : يعنى در اوقات نماز بكعبه كه خداوند امر كرده است رو كنيد 3 - فراء و مغربى گويند : مقصود اين است كه بهر مسجدى رسيديد ، نماز بخوانيد و نگوييد : در مسجد خودمان نماز مىخوانيم 4 - نماز جماعت را كه اكثر مستحبّ و اقل واجب ميدانند ، در مسجد بخوانيد 5 - ربيع گويد : يعنى نماز را - خالصاً - براى خدا بخوانيد و بتها را شريك او قرار ندهيد .\r\n وَ ادْعُوهُ مُخْلِصِينَ لَهُ الدِّينَ  : در اينجا دستور مىدهد كه انسان بدرگاه خدا از روى اخلاص ، نيايش كند . برخى گفته‌اند : يعنى : خدا را از روى اخلاص عبادت كنيد .\r\n كَما بَدَأَكُمْ تَعُودُونَ  : در بارهء ارتباط اين قسمت به سابق چند وجه گفته‌اند :\r\n1 - يعنى خدا را از روى اخلاص بخوانيد كه سر انجام مبعوث مىشويد و جزاى شما داده مىشود ، هر گاه از نظر عقلى تصور اين مطلب براى شما دشوار باشد ، به آغاز آفرينش و پيدايش خود توجه كنيد و بدانيد كه همانطورى كه خداوند شما را آفريد و از بيابان بىحد و مرز عدم بگلزار هستى آورد ، بار ديگر پس از مرگ ، بكالبد خاكى شما حيات\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمىبخشد و به آفرينش جديد ، شما را مبعوث مىكند . 2 - ارتباط اين قسمت با  « فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ »  است . يعنى : پس از مرگ ، شما را از خاك خارج مىسازد ، زيرا زنده كردن شما دشوارتر از خلقت ابتدايى شما نيست .\r\nاين معنى از زجاج است . وى گويد : از آنجا كه مشركين قيامت و حشر و نشر را باور نداشتند ، بدينوسيله براى ايشان استدلال كرد . 3 - ابو مسلم گويد : هيچ ارتباطى به سابق ندارد . اين جمله ، خود كلامى مستقل است ، يعنى بدانيد كه همانطورى كه خداوند شما را از خاك آفريده است ، بار ديگر به خاك بر مىگرديد . چنان كه مىفرمايد :  « مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى »  ( طه 55 : شما را از خاك آفريديم و به خاك باز مىگردانيم و بار ديگر شما را از خاك بيرون مىآوريم ) برخى گفته‌اند : يعنى همانطورى كه در آغاز خلقت ، هيچ نداشتيد و برهنه به دنيا آمديد ، در قيامت نيز همانطور مبعوث مىشويد ، از پيامبر گرامى اسلام روايت شده است كه : در روز قيامت پا برهنه و عريان و بدون ساتر عورت ، محشور مىشويد . قرآن كريم مىفرمايد :\r\n « كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ »  ( انبياء 104 : چنان كه در خلقت نخستين ، آغاز كرديم ، بار ديگر او را باز مىگردانيم . اين است وعدهء ما كه بدست ما انجام مىگيرد ) برخى گفته‌اند : يعنى همانطورى كه مرده‌ايد مبعوث مىشويد ، مؤمن با ايمانش و كافر با كفرش . اين معنى از ابن عباس و جابر است .\r\n فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ  : گروهى بر اثر آمادگى و پذيرش دعوت حق ، مشمول لطف خداوند شده ، به ثواب هدايت يافته‌اند و گروهى دعوت حق را رد كردند و از لطف خدا محروم گشتند و به خود واگذارده شدند . در نتيجه نور هدايت ، سينهء آنها را نگشود و دل آنها را روشن نكرد و مستحق گمراهى شدند . از آنجا كه اين جمله بعد از مبعوث شدن مردگان آمده ، معلوم مىشود هدايت به معناى راهنمايى بسوى ثواب و ضلالت به معناى محروم ماندن از ثواب و بهشت است .\r\n إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّهِ  : اين نكته را بيان مىكند كه\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nكيفر آنها بى جهت و بيدليل نيست ، بلكه بخاطر اين است كه معصيت كرده و دوستى شيطان را بر دوستى خدا ترجيح داده‌اند و بجاى اطاعت خدا اطاعت شيطان كرده‌اند .\r\n وَ يَحْسَبُونَ أَنَّهُمْ مُهْتَدُونَ  : مع الوصف ، گمان ميكردند كه به راه حق و اهل هدايت هستند .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\n[ سوره الأعراف ( 7 ) : آيات 31 تا 32 
  ]\r\nيا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَ كُلُوا وَ اشْرَبُوا وَ لا تُسْرِفُوا إِنَّهُ لا يُحِبُّ الْمُسْرِفِينَ ( 31 ) قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ كَذلِكَ نُفَصِّلُ الْآياتِ لِقَوْمٍ يَعْلَمُونَ ( 32 )\r\n« 1 »\r\n\r\nترجمه\r\nاى اولاد آدم ، در هر نمازى زينت خود را بتن كنيد و بخوريد و بنوشيد و اسراف نكنيد كه خدا مردم مسرف را دوست ندارد بگو : كى زينت خدا - كه براى بندگانش خارج كرده است - و روزيهاى پاكيزه را حرام كرده ؟ بگو : اينها در روز قيامت ، بطور خالص براى كسانى است كه در زندگى دنيا ايمان آورده‌اند . اينطور آيات را براى مردمى كه بدانند ، تفصيل مىدهيم .\r\n\r\n\r\n","description":"","footnote":"\r\n( 1 ) - سوره اعراف آيهء 31 و 32 جزء 8 سوره 7\r\n","page_name":" 86 ","page_number":86},
  {"content":"\r\n\r\n\r\nبيان آيهء 31 - 32\r\n\r\nقرائت\r\nخالصة : نافع برفع خوانده است و ديگران به نصب . ابو على گويد : رفع آن بنا بر اين است كه خبر باشد براى « هى » و بنا بر اين « للذين آمنوا » براى بيان خلوص است . يعنى طيبات ، بطور خالص ، تيول مردم مؤمن است . ممكن است خبر باشد .\r\nنصب آن بنا بر اين است كه حال از ضمير « آمنوا » باشد . در بارهء « فى الحياة الدنيا » ابو على سه احتمال داده است : 1 - عامل آن « للذين آمنوا » است 2 - عامل آن « آمنوا » است 3 - حال است .\r\n\r\nمقصود\r\nقبلا بيان كرد كه به آدميان لباس و روزى بخشيده است اكنون دستور ميدهد كه خود را زينت كنند و بپوشند و در خوردن و نوشيدن رعايت اقتصاد كنند . مىفرمايد :\r\n يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ  : اى اولاد آدم ، لباسهاى نو و زيباى خود را در نماز جمعه و نماز عيد ، بر تن بپوشيد . اين معنى از امام باقر ( ع ) است .\r\nبرخى گفته‌اند : منظور تمام نمازهاست . عياشى به اسناد خود روايت كرده است كه امام حسن مجتبى ( ع ) هر وقت به نماز بر مىخاست ، بهترين لباسهاى خود را مىپوشيد . علت را جويا شدند ، فرمود :\r\n« ان اللَّه جميل يحب الجمال فاتجمل لربى و هو يقول  خُذُوا زِينَتَكُمْ عِنْدَ كُلِّ مَسْجِدٍ  فاحب ان البس اجود ثيابى »\r\nيعنى خدا زيباست و زيبايى را دوست دارد . من براى خدايم خود را مىآرايم . او مىگويد : زينت خود را نزد هر نمازى به تن كنيد . دوست دارم كه بهترين لباسم را بپوشم .\r\nبرخى گويند : يعنى در وقت نماز عورت خود را بپوشيد . اين دستور از اين جهت داد كه آنها در وقت طواف عريان مىشدند . چنان كه گذشت ، مردها روز و زنها\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nشب طواف مىكردند . بما دستور داده شد كه در وقت طواف و نماز خود را بپوشيم .\r\nاين معنى از گروهى از مفسران است . از امام صادق ( ع ) روايتست كه منظور شانه كردن است .\r\n وَ كُلُوا وَ اشْرَبُوا وَ لا تُسْرِفُوا  : مباح است براى شما كه آنچه حرام نشده است بخوريد و بنوشيد ولى اسراف نكنيد يعنى از حلال بسوى حرام نرويد . مجاهد گويد :\r\nاگر به اندازهء كوه احد در راه خدا انفاق كنى ، اسراف نيست و اگر به اندازه درهمى در راه معصيت انفاق كنى اسراف است . برخى گويند : معناى  « لا تُسْرِفُوا »  اين است كه در خوردن و نوشيدن از حد ميانه روى خارج نشويد . نقل شده است كه هارون را طبيبى مسيحى بود . روزى وى به على بن حسين واقد گفت : در كتاب شما از علم طب چيزى نيست ، در حالى كه علم دو تاست : علم پزشكى و علم اديان . وى در جواب گفت : خداوند تمام پزشكى را در نصف آيه ، جمع كرده ، مىفرمايد :  « كُلُوا وَ اشْرَبُوا وَ لا تُسْرِفُوا »  و پيامبر ما تمام پزشكى را در يك جمله ، خلاصه كرده ، فرمود :\r\nالمعدة بيت كل الداء و الحمية رأس كل دواء و اعط كل بدن ما عودته\r\nيعنى : شكم خانهء هر بيمارى و پرهيز اصل هر داروست و بدن را از آنچه بدان معتاد كرده‌اى محروم مگردان .\r\nطبيب گفت ، قرآن و پيامبر شما از پزشكى براى جالينوس چيزى باقى نگذاشته‌اند .\r\nبرخى گويند : يعنى چيزى را به حرام و باطل نخوريد . خوردن حرام - اگر چه كم باشد - اسراف و تجاوز از حد است . هر چه نيز عقلا زشت شمارند و براى انسان ضرر داشته باشد ، اسراف است و حلال نيست . مثل اينكه كسى ديگ خود را با گلاب و مشك بجوشاند يا بدست تهى شيشهء عطرى بخرد و خود را معطر كند و خانواده را محتاج گذارد .\r\n إِنَّهُ لا يُحِبُّ الْمُسْرِفِينَ  : خداوند اهل اسراف را دوست نميدارد ، زيرا آنها را نكوهش كرده است . از آنجا كه خداوند دستور داده است كه مردم به وقت نماز خود را زينت دهند و بدون اينكه به اسراف گرايند ، بخورند و بنوشند و از آنجا كه قومى از عرب بسيارى از اينها را حرام مىشمردند ، و حتى در حال احرام شير و روغن را حرام\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمىدانستند و شترانى كه ده شكم زاييده بودند ، يا گوششان را شكافته بودند ، حرام مىشمردند ، خداوند در ردّ آنها فرمود :\r\n قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  : اى پيامبر ما ، به اينان بگو : لباسهايى كه مردم خود را بوسيله آنها زينت مىدهند و روزيهاى پاكيزه را چه كسى حرام كرده است ؟ اينها را خداوند براى بندگان خود آفريده است . برخى گويند : منظور از طيبات خوردنىهاى لذيذ و برخى گويند مقصود چيزهاى حلال است . اما معناى اول بهتر است ، زيرا اينها در روز قيامت ، بطور خالص در تيول مؤمنان است .\r\n قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ  : ابن عباس گويد : يعنى مؤمنين و مشركين در طيبات دنيا با هم شريكند از غذاهاى دنيا مىخورند و از لباسهاى دنيا مىپوشند و با زنان صالحه دنيا ازدواج مىكنند ، اما در آخرت اين نعمتها را خداوند اختصاص به اهل ايمان مىدهد و مشركين را از آنها بهره‌اى نيست . فراء نيز قريب به همين مضمون گفته است . جبائى گويد : مقصود اين است كه اين نعمتها در دنيا براى اهل ايمان ، خالص از غم و ناراحتى نيست ، اما در آخرت خالص است .\r\n كَذلِكَ نُفَصِّلُ الْآياتِ لِقَوْمٍ يَعْلَمُونَ  همانطورى كه شما را بمنافعتان راهنمايى و صلاح دينتان را به شما گوشزد مىكنيم ، آيات را هم براى مردمى كه بدانند تفصيل مىدهيم .\r\n\r\nدلالت آيه\r\nاز اين آيه بر ميآيد كه مىتوان لباسهاى فاخر را پوشيد و غذاهاى لذيذ و حلال را خورد . عياشى از حسين بن زيد و او از عمويش عمر بن على ( ع ) و او از پدرش امام سجاد ( ع ) نقل ، كرده است كه : حضرت ، عبايى از خز به پنجاه دينار خريدارى كرد و همين كه فصل تابستان رسيد ، صدقه داد و اين كار را بد نمىشمرد و مىفرمود :  « قُلْ مَنْ حَرَّمَ زِينَةَ اللَّهِ . . . \r\nو نيز به اسناد خود از يوسف بن ابراهيم نقل كرده كه گفت : بر امام باقر ( ع ) داخل\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nشدم در حالى كه جبه « 1 » و طيلسانى از خز بر تن داشت . وقتى كه متوجه من شد ، عرض كردم : جانم به قربانت ، اين خز است ؟ در باره آن چه مىگوييد ؟ فرمود : پوشيدن خز مانعى ندارد ، عرض كردم : نخ آن ابريشم است . فرمود : عيبى ندارد . حسين ( ع ) را كشتند در حالى كه جبه‌اى از خز بر تن داشت . آن گاه فرمود : وقتى كه على ( ع ) ابن عباس را بسوى خوارج فرستاد ، بهترين لباسش را پوشيد و بهترين بوى خوش را به كار برد و بهترين مركبش را سوار شد و نزد آنها رفت . گفتند : پسر عباس ، تو در ميان ما بهترين مردمى هستى . اكنون تو را در لباس جباران و بر مركب ايشان مىنگريم ! ابن عباس همين آيه را خواند . تو هم لباس خوب بپوش و خود را زينت كن ، كه خدا زيباست و زيبايى را دوست دارد ، ولى از حلال باشد . استفاده ديگرى كه از آيه مىشود ، اين است كه همه چيز بنا بر اصل اولى براى انسان مباح است ، زيرا جملهء  « مَنْ حَرَّمَ . . . »  همين معنى را افاده مىكند . اينجاست كه عقل و شرع هماهنگ شده‌اند .\r\n\r\n\r\n","description":"","footnote":"\r\n( 1 ) - جبه ( بضم جيم ) جامهء گشاد و بلند كه روى جامه‌هاى ديگر به تن مىكنند . طيلسان ( بفتح طاء و لام ) ردا ، جامهء گشاد و بلند ( فرهنگ عميد )\r\n","page_name":" 90 ","page_number":90},
  {"content":"\r\n\r\n\r\n[ سوره الأعراف ( 7 ) : آيات 33 تا 34 
  ]\r\nقُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ وَ الْإِثْمَ وَ الْبَغْيَ بِغَيْرِ الْحَقِّ وَ أَنْ تُشْرِكُوا بِاللَّهِ ما لَمْ يُنَزِّلْ بِهِ سُلْطاناً وَ أَنْ تَقُولُوا عَلَى اللَّهِ ما لا تَعْلَمُونَ ( 33 ) وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ ( 34 )\r\n« 1 »\r\n\r\nترجمه\r\nبگو : خداى من حرام كرده است تنها زشتىهاى آشكار و پنهان و گناه و ستم ناحق و اينكه چيزى شريك خدا قرار دهيد كه دليلى براى آن نازل نكرده و چيزى در باره خدا بگوييد كه نمىدانيد .\r\nو براى هر امّتى اجلى است . همين كه اجل ايشان فرا رسيد ، ساعتى به عقب و جلو نمىافتند .\r\n\r\n\r\n","description":"","footnote":"\r\n( 1 ) - سوره اعراف آيهء 33 و 34 جزء 8 سوره 7\r\n","page_name":" 91 ","page_number":91},
  {"content":"\r\n\r\n\r\nبيان آيه 33 - 34\r\n\r\nلغت\r\nتحريم : منع از كارى است . ضد آن تحليل است .\r\nفواحش : جمع فاحشه ، گناهان كبيره .\r\nبغى : تجاوز بمردم سلطان : برهانى كه موجب تسلط بر خصم شود .\r\nامة : جمعيتى كه داراى يك هدف باشد .\r\nاجل : پايان مدت\r\n\r\nمقصود\r\nاكنون به بيان محرمات پرداخته ، مىفرمايد :\r\n قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ  : جبائى و ابو مسلم گويند : يعنى خداوند تمام كارهاى زشت و گناهان كبيره - اعم از ظاهر و پنهان - حرام كرده است . مقصود اين است كه تنها زشتىها را خداوند حرام كرده است . تا اينجا زشتىها را بطور اجمال بيان كرد . بدنبال آن با تفصيل بيشتر مىفرمايد :\r\n وَ الْإِثْمَ وَ الْبَغْيَ بِغَيْرِ الْحَقِّ  : گويا ميخواهد بفرمايد : زشتىها بر چهار قسمند ، گناه و ستم بنا حق و شرك به خدا و نسبت دروغ به خدا دادن . البته ستم هميشه بنا حق است .\r\nدر حقيقت اين قيد را به منظور تأكيد اضافه كرده است . مجاهد گويد : منظور از فواحش زناى پنهانى و عريان شدن در طراف است . اولى پنهانى و دومى آشكار است . برخى گويند : فاحشهء آشكار ، طواف مردان لخت در روز و فاحشهء پنهان طواف زنان لخت در شب است جبائى گويد : مقصود همهء گناهان است . فراء گويد : « اثم » گناهى است كه حد ندارد . حسن گويد : شراب است . چنان كه شاعر گويد :\r\n شربت الا ثم حتى ضل عقلى * كذلك الا ثم يذهب بالعقول \r\nيعنى : آن قدر شراب خوردم كه عقلم تباه شد . شراب اينطور عقلها را مىبرد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشاعر ديگرى گويد :\r\n نهانا رسول اللَّه ان نقرب الخنا * و ان نشرب الاثم الذى يوجب الوزرا \r\nيعنى : پيامبر خدا ما را منع كرد از اينكه به فحش نزديك شويم و از اينكه شراب كه موجب بدبختى است ، بنوشيم .\r\nدر مورد توصيف ظلم بنا حق ، اگر به منظور تأكيد باشد ، نمونهء آن اين آيه است :\r\n « يَقْتُلُونَ النَّبِيِّينَ بِغَيْرِ حَقٍّ »  ( آل عمران 21 ) يعنى پيامبران را بنا حق مىكشند .\r\nبرخى گفته‌اند : ستم بر دو قسم است : به حق و بناحق . ستم به حق آن است كه در شرع جايز باشد مثل قصاص .\r\n وَ أَنْ تُشْرِكُوا بِاللَّهِ ما لَمْ يُنَزِّلْ بِهِ سُلْطاناً  : يكى ديگر از فاحشه‌هاى محرم - چنان كه اشاره شد - شرك بخداست . گناه شرك ، هيچگونه دليلى و حجتى ندارد كه آن را موجه سازد .\r\n وَ أَنْ تَقُولُوا عَلَى اللَّهِ ما لا تَعْلَمُونَ  : يكى ديگر از فاحشه‌هاى محرم ، گفتن مطالبى است در بارهء خداوند بدون علم و اطلاع ، اكنون به تسليت خاطر مبارك پيامبر پرداخته ، مىفرمايد :\r\n وَ لِكُلِّ أُمَّةٍ أَجَلٌ  ، حسن گويد : يعنى براى هر جماعتى وقتى است كه در آن وقت گرفتار هلاك خواهد شد . اينكه مىگويد : براى هر جماعتى و نمىگويد : براى هر فردى ، بخاطر اين است كه با ذكر جماعت ، نشان مىدهد كه عمرهاى افراد يك دوره ، بهم نزديك است و ديگر اينكه مقصود اين است كه پس از راهنمايى و اتمام حجت ، مستوجب هلاك خواهند بود ، جبائى گويد : مقصود از « اجل » مدت زندگى است و بنا بر اين شامل همهء امتها مىشود و منظور فقط مشركين مكه نيست .\r\n فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  : همين كه اجل آنها فرا رسيد ، از اجل خود نه يك ساعت عقب مىافتند ، نه يك ساعت جلو . برخى گويند : يعنى درخواست نمىكنند كه آنها را بتأخير اندازند ، زيرا مأيوس هستند و درخواست نمى - كنند كه جلو بيفتند . معناى آمدن اجل نزديك شدن اجل است .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\n[ سوره الأعراف ( 7 ) : آيات 35 تا 36 
  ]\r\nيا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ يَقُصُّونَ عَلَيْكُمْ آياتِي فَمَنِ اتَّقى وَ أَصْلَحَ فَلا خَوْفٌ عَلَيْهِمْ وَ لا هُمْ يَحْزَنُونَ ( 35 ) وَ الَّذِينَ كَذَّبُوا بِآياتِنا وَ اسْتَكْبَرُوا عَنْها أُولئِكَ أَصْحابُ النَّارِ هُمْ فِيها خالِدُونَ ( 36 )\r\n« 1 »\r\n\r\nترجمه\r\nاى پسران آدم ، اگر پيامبرانى از جنس خودتان بسوى شما آيند و آيات ما را بر شما بخوانند ، كسانى كه تقوى پيشه كنند و عمل خود را اصلاح كنند ، بر آنها ترسى نيست و محزون نميشوند و كسانى كه آيات ما را تكذيب و از قبول آن تكبّر كنند ، آنان اصحاب آتش بوده ، در آن جاودانى هستند .\r\n\r\n\r\n","description":"","footnote":"\r\n( 1 ) ( سوره اعراف آيه 35 و 36 جزء 8 سوره 7\r\n","page_name":" 94 ","page_number":94},
  {"content":"\r\n\r\n\r\nبيان آيه 35 - 36\r\n\r\nاعراب\r\nاما : در اصل « ان » شرط است كه « ما » بر آن داخل شده . بخاطر همين است كه فعل آن با نون تأكيد ثقيله آمده است . و اگر بخاطر « ما » نبود ، آمدن نون تأكيد هم جايز نبود .\r\n\r\nمقصود\r\n يا بَنِي آدَمَ . . .  تا آخر آيهء 35 : اى اولاد آدم ، اگر پيامبرانى از جنس شما به سويتان آمدند كه آيات ما را بر شما بخوانند و اخبار ما را به گوش شما برسانند ، هر كس تقوى پيشه كند و آنها را تكذيب نكند و اعمال و اخلاق خود را اصلاح كند ، او را در دنيا ترسى و در آخرت غمى نيست .\r\n وَ الَّذِينَ كَذَّبُوا . . .  تا آخر آيه 36 : و كسانى كه آيات ما را تكذيب كنند و از قبول آن سر بتابند ، براى هميشه در آتش جهنم خواهند بود .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\n[ سوره الأعراف ( 7 ) : آيه 37 
  ]\r\nفَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ أُولئِكَ يَنالُهُمْ نَصِيبُهُمْ مِنَ الْكِتابِ حَتَّى إِذا جاءَتْهُمْ رُسُلُنا يَتَوَفَّوْنَهُمْ قالُوا أَيْنَ ما كُنْتُمْ تَدْعُونَ مِنْ دُونِ اللَّهِ قالُوا ضَلُّوا عَنَّا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ ( 37 )\r\n« 1 »\r\n\r\nترجمه\r\nكيست ستمكارتر از كسى كه به خدا نسبت دروغ دهد يا آيات او را تكذيب كند ؟\r\nاينان را از عذاب نصيبى خواهد رسيد ، تا وقتى كه فرستادگان ما نزد ايشان آيند كه آنها را بميرانند ، گويند : آنچه جز خدا مىخوانديد ، كجا هستند ؟ گويند : از ما دور و گم شده‌اند و اقرار مىكنند كه كافر بوده‌اند .\r\n\r\n\r\n","description":"","footnote":"\r\n( 1 ) - آيه 37 سوره اعراف جزء 8 سوره 7\r\n","page_name":" 96 ","page_number":96},
  {"content":"\r\n\r\n\r\nبيان آيه 37\r\n\r\nلغت\r\nنيل : رسيدن سود به انسان ( در صورتى كه بطور مطلق به كار رود ، اما اگر مقيد به كار رود ، به معناى رسيدن زيان به انسان است ) امرء القيس گويد :\r\n سماحة ذا و بر ذا و وفاء ذا * و نائل ذا اذا صحا و اذا سكر \r\nيعنى ، بخشش و نيكى و وفا و خير اين ، در وقت هر شيارى و در وقت مستى است .\r\nتوفى ، گرفتن تمام چيزى\r\n\r\nمقصود\r\nاكنون به تهديد تكذيب كنندگان پرداخته ، مىفرمايد :\r\n فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ  ، اين استفهام ، براى تأكيد مطلب و حقيقت آن اخبار است ، مىفرمايد : احدى ستمكارتر از آنكه به خدا نسبت دروغ دهد يا آيات خدا را - كه دليل توحيد و نبوت هستند - تكذيب كند ، نيست .\r\n أُولئِكَ يَنالُهُمْ نَصِيبُهُمْ مِنَ الْكِتابِ  ، آنها نصيب خود را از عذاب خواهند ديد ، در اينجا كتاب را بجاى عذاب به كار برده است زيرا اين كتاب است كه از عذاب ايشان خبر مىدهد . چنان كه مىفرمايد :  « لكِنْ حَقَّتْ كَلِمَةُ الْعَذابِ عَلَى الْكافِرِينَ »  ( زمر 71 ، كلمهء عذاب بر كافران حق است ) اين معنى از حسن و ابو صالح است ، ربيع و ابن زيد گويند : مقصود اين است كه بهرهء خود را از عمر و روزى و هر چه براى آنها نوشته و مقدر شده است ، مىبرند و چيزى از آنها قطع نميشود ، مجاهد و عطيه گويند :\r\nيعنى هر چه به سود و زيان آنها نوشته و مقدر شده ، به آنها مىرسد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n حَتَّى إِذا جاءَتْهُمْ رُسُلُنا يَتَوَفَّوْنَهُمْ قالُوا أَيْنَ ما كُنْتُمْ تَدْعُونَ مِنْ دُونِ اللَّهِ  :\r\nهنگامى كه فرستادگان ما پس از سپرى شدن عمر و پر شدن پيمانه‌شان نزد آنها مىروند كه قبض روحشان كنند ، به آنها مىگويند : بتهايى كه پرستش مىكرديد ، چه شدند ! ؟ منظور از اين سؤال سرزنش ايشان است ، يعنى ، چرا حالا بداد شما نمىرسند و از عذاب نجاتتان نمىدهند ؟ ! حسن گويد : مقصود موقع مرگ ايشان نيست ، بلكه منظور روز حشر است كه فرشتگان براى بردن آنها بجهنم مىآيند .\r\n قالُوا ضَلُّوا عَنَّا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ  ، در جواب فرشتگان مىگويند : آنها از ما دور شده‌اند و نميتوانند از ما دفاع كنند و عبادت ما براى آنها همه باطل شد و بر باد رفت ! و اقرار مىكنند كه كافر بوده‌اند\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\n[ سوره الأعراف ( 7 ) : آيات 38 تا 39 
  ]\r\nقالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَ الْإِنْسِ فِي النَّارِ كُلَّما دَخَلَتْ أُمَّةٌ لَعَنَتْ أُخْتَها حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لِأُولاهُمْ رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ قالَ لِكُلٍّ ضِعْفٌ وَ لكِنْ لا تَعْلَمُونَ ( 38 ) وَ قالَتْ أُولاهُمْ لِأُخْراهُمْ فَما كانَ لَكُمْ عَلَيْنا مِنْ فَضْلٍ فَذُوقُوا الْعَذابَ بِما كُنْتُمْ تَكْسِبُونَ ( 39 )\r\n« 1 »\r\n\r\nترجمه\r\nخداوند ميفرمايد : در ميان امتهايى كه پيش از شما از جن و انس مىزيستند و هلاك شدند ، داخل آتش شويد . هر امتى كه داخل آتش مىشود ، هم مسلكهاى خود را لعن مىكند . همين كه همگى در آنجا جمع شدند ، دستهء بعدى در بارهء دسته قبلى گويد : پروردگارا ، اينان ما را گمراه كردند . عذاب آنها را از آتش دو چندان كن .\r\nخداوند مىفرمايد : هر امتى را عذاب دو چندان است ، ولى شما نمىدانيد . دستهء قبلى بدستهء بعدى گويد : شما را بر ما برترى نيست . بكيفر كردارتان عذاب را بچشيد .\r\n\r\n\r\n","description":"","footnote":"\r\n( 1 ) - سورهء اعراف آيهء 38 و 39 جزء 8 سورهء 7\r\n","page_name":" 99 ","page_number":99},
  {"content":"\r\n\r\n\r\nبيان آيه 38 - 39\r\n\r\nقرائت\r\nلا تعلمون : ابو بكر به ياء خوانده است و ديگران به تاء .\r\n\r\nلغت\r\nخلو : بيرون رفتن چيزى از جايى .\r\nجن : موجودى كه از چشم پوشيده است و بيشتر تمرد و سركشى مىكند . چنان كه فرشتگان بيشتر فرمانبردارى مىكنند .\r\nضعف : دو چندان .\r\nادّاركو : در اصل « تداركوا » است كه تاء در دال ادغام و همزهء وصل اضافه شده تا ابتداى به ساكن نباشد .\r\n\r\nمقصود\r\n قالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَ الْإِنْسِ فِي النَّارِ  :\r\nروز قيامت خداوند به كافران مىفرمايد : اكنون در ميان اقوام و گروهى از جن و انس كه پيش از شما به راه كفر رفتند و نابود شدند داخل آتش شويد . ممكن است خداوند چنين مطلبى را نفرمايد : بلكه عملا آنها را در جرگهء هم مسلكهاى گذشته‌شان قرار دهد . برخى گفته‌اند « فى » به معناى « مع » است يعنى همراه آنها بجهنم برويد .\r\n كُلَّما دَخَلَتْ أُمَّةٌ لَعَنَتْ أُخْتَها  : هر امتى كه داخل آتش مىشود ، امتى كه پيش از وى به آتش وارد شده و هم مسلك خودش هست ، لعن مىكند . منظور از « اخت » خواهر نيست بلكه منظور هم مسلك است . اين معنى از ابن عباس است . ابو مسلم گويد : يعنى امتها پيشوايان و رهبران خود را كه در دنيا مريد و دلباخته‌شان بودند ، لعن كرده ، گويند : شما ما را به اينجا كشانديد . لعنت خدا بر شما باد !\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لِأُولاهُمْ رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ  : همين كه همگى در آتش جهنم جمع شدند و در كنار يكديگر قرار گرفتند ، آنها كه بعداً داخل شده‌اند در بارهء رهبران و پيشوايان خود كه قبلا داخل شده‌اند ، گويند : پروردگارا ، اينها باعث شدند كه ما از پرستش تو محروم شويم . اكنون عذاب آنها را دو برابر كن . اين معنى از ابن عباس است . برخى گفته‌اند : يعنى اينها بودند كه ما را بگمراهى دعوت كردند و از پيروى حق بازداشتند . امام صادق ( ع ) ميفرمايد :\r\nمقصود ائمهء جور است . ابن مسعود گويد : اينكه مىگويند : عذابشان را دو چندان كن ، يعنى مارها و افعىها را بجان آنها بينداز . برخى گفته‌اند : مقصود اين است كه آنها مستوجب دو عذابند : عذاب كفر و عذاب گمراه كردن ديگران .\r\n قالَ لِكُلٍّ ضِعْفٌ وَ لكِنْ لا تَعْلَمُونَ  : خداوند مىفرمايد : هر دو دسته را عذاب دو چندان است ، ولى شما گمراه شدگان و گمراه كنندگان نميدانيد كه هر دسته‌اى را چه عذابى است .\r\n وَ قالَتْ أُولاهُمْ لِأُخْراهُمْ فَما كانَ لَكُمْ عَلَيْنا مِنْ فَضْلٍ  : پيشوايان قلابى به پيروان گمراه خود مىگويند : ميان ما و شما تفاوتى نيست كه از خدا ميخواهيد كه عذاب ما را افزايش دهد . برخى گويند : يعنى امت قبلى به امت بعدى مىگويد : شما از لحاظ رأى و عقل بر ما برترى نداريد . همان عذابى كه بما رسيد به شما هم رسيد .\r\nچرا از ما پيروى كرديد ؟ ! برخى گفته‌اند : منظور اين است كه شما از لحاظ عذاب نسبت بما تخفيفى نداريد .\r\n فَذُوقُوا الْعَذابَ بِما كُنْتُمْ تَكْسِبُونَ  : شما خود اختيار كفر كرديد و ما را در اين اختيار دخالتى نبود . پس عذاب خدا را تحمل كنيد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\n[ سوره الأعراف ( 7 ) : آيات 40 تا 41 
  ]\r\nإِنَّ الَّذِينَ كَذَّبُوا بِآياتِنا وَ اسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ وَ لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ وَ كَذلِكَ نَجْزِي الْمُجْرِمِينَ ( 40 ) لَهُمْ مِنْ جَهَنَّمَ مِهادٌ وَ مِنْ فَوْقِهِمْ غَواشٍ وَ كَذلِكَ نَجْزِي الظَّالِمِينَ ( 41 )\r\n« 1 »\r\n\r\nترجمه\r\nآنان كه آيات ما را تكذيب كردند و از آن كبر ورزيدند ، درهاى آسمان بر ايشان گشوده نميشود و داخل بهشت نمىشوند تا وقتى كه شتر داخل سوراخ سوزن شود . اينچنين مردم مجرم را كيفر مىدهيم . آنها راست از آتش جهنم بسترها و بر بالاى آنها روپوشهايى . ستمكاران را اينطور كيفر مىدهيم .\r\n\r\n\r\n","description":"","footnote":"\r\n( 1 ) - سوره اعراف آيه 40 و 41 جزء 8 سوره 7\r\n","page_name":" 102 ","page_number":102},
  {"content":"\r\n\r\n\r\nبيان آيه 40 - 41\r\n\r\nقرائت\r\nلا تفتح : حمزه و كسايى و خلف به ياء و بدون تشديد خوانده‌اند . ابو عمرو به تاء و بدون تشديد خوانده است . ديگران به تاء و با تشديد خوانده‌اند . مؤيد قرائت سوم  « جَنَّاتِ عَدْنٍ مُفَتَّحَةً لَهُمُ الْأَبْوابُ »  است ( ص 50 ) و مؤيد قرائت اول و دوم  « فَفَتَحْنا أَبْوابَ السَّماءِ »  است ( قمر 11 )\r\n\r\nلغت\r\nسم : سوراخ . همهء سوراخهاى ظريف و كوچك بدن را « سم » گويند . فرزدق گويد :\r\n فنفست عن سميه حتى تنفسا * و قلت له لا تخش شيئا ورائيا \r\nيعنى : از دو سوراخ بينيش نفس دادم ، تا تنفس كردند و به او گفتم كه از هيچ چيز نترسد .\r\nخياط : سوزن جهنم : يكى از نامهاى آتش مهاد : چيزى كه بگسترانند غواش : جمع غاشيه ، پوشنده\r\n\r\nمقصود\r\nبدنبال تهديد كفار مىفرمايد :\r\n إِنَّ الَّذِينَ كَذَّبُوا بِآياتِنا وَ اسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ  :\r\nآنان كه آيات ما را تكذيب و از قبول آن تكبر كردند ، درهاى آسمان بر روى ارواحشان گشوده نميشود ، زيرا درهاى آسمان تنها بر روى ارواح مؤمنان گشوده مىشود . اين\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمعنى از ابن عباس و سدّى است . حسن و مجاهد گويند : يعنى درهاى آسمان بر روى اعمال و دعاى ايشان گشوده نميشود . بنا بر روايت ديگر از ابن عباس و روايت از حضرت باقر ( ع ) : اعمال و ارواح مؤمنان به آسمان برده مىشود و درهاى آسمان به روى آنها باز است . اما عمل و روح كافر ، همين كه به آسمان برده شد ، منادى ندا مىكند : برگرديد به سجّين - كه نامش برهوت است - و واديى است در حضرموت . جبائى گويد : درهاى آسمان به روى آنها گشوده نميشود كه داخل بهشت شوند .\r\n وَ لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ  : و داخل بهشت نميشوند تا وقتى كه شتر داخل سوراخ سوزن شود . يعنى : هرگز به بهشت نمىروند . از ابن مسعود پرسيدند : جمل چيست ؟ او تجاهل كرد و گفت : شتر نر ! « 1 » رسم عرب اين است كه هر گاه چيزى را بخواهد ، محال بشمار ، چنين تعبيراتى مىآورد . مثلا مىگويد : اين كار نمىكنم تا كلاغ پير و قير سفيد شود و « قارظان » - دو نفر كه رفتند و ديگر برنگشتند - برگردند . شاعر گويد :\r\n اذا شاب الغراب اتيت اهلى * و صار القاد كاللبن الحليب \r\nيعنى : هر گاه كلاغ پير شود و قير مثل شير سفيد شود ، بخانواده‌ام برمىگردم .\r\nديگرى گويد :\r\n فرجى الخير و انتطرى ايابى * اذا ما القارظ العنزى آبا \r\nيعنى : هر گاه « قارظ » برگردد ، اميد خير و بازگشت مرا داشته باش .\r\nهر گاه حكم را به چيزى مقيد كنند كه هيچگونه اميدى به حصول آن نباشد ، تاكيد آن بيشتر و ياس آورتر است .\r\n وَ كَذلِكَ نَجْزِي الْمُجْرِمِينَ  : همانطورى كه اين مجرمين را كيفر داديم ، ديگران را هم كيفر مىدهيم .\r\n\r\n\r\n","description":"","footnote":"\r\n( 1 ) - يكى از معانى « جمل » طنابى بوده است كه بوسيلهء آن كشتى را مهار كرده‌اند . اين معنى با سوزن مناسبتر است . يعنى آنها به بهشت نمىروند تا وقتى كه طناب ضخيم وارد سوراخ سوزن شود .\r\n","page_name":" 104 ","page_number":104},
  {"content":"\r\n\r\n لَهُمْ مِنْ جَهَنَّمَ مِهادٌ وَ مِنْ فَوْقِهِمْ غَواشٍ  : براى آنها در جهنم بسترى و روپوشى از آتش است . يعنى آتش از هر سو آنها را محاصره كرده است .\r\n وَ كَذلِكَ نَجْزِي الظَّالِمِينَ  : ابن عباس گويد : يعنى مشركين را اينطور كيفر مىدهيم .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\n[ سوره الأعراف ( 7 ) : آيات 42 تا 43 
  ]\r\nوَ الَّذِينَ آمَنُوا وَ عَمِلُوا الصَّالِحاتِ لا نُكَلِّفُ نَفْساً إِلاَّ وُسْعَها أُولئِكَ أَصْحابُ الْجَنَّةِ هُمْ فِيها خالِدُونَ ( 42 ) وَ نَزَعْنا ما فِي صُدُورِهِمْ مِنْ غِلٍّ تَجْرِي مِنْ تَحْتِهِمُ الْأَنْهارُ وَ قالُوا الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ لَقَدْ جاءَتْ رُسُلُ رَبِّنا بِالْحَقِّ وَ نُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ ( 43 )\r\n« 1 »\r\n\r\nترجمه\r\nآنان كه ايمان آورده و عمل شايسته كرده‌اند - ما هيچكس را جز به اندازه قدرتش تكليف نمىكنيم - اصحاب بهشت بوده ، در آن جاودانى هستند . ما كينه را از دل آنها برداشته‌ايم . نهرها از زير پايشان جارى است و گويند : ستايش خدا را كه ما را به اين جايگاه رهنمون شد و اگر ما را هدايت نكرده بود ، هرگز به اينجا هدايت نمىشديم فرستادگان پروردگار ما به حق آمدند . به آنها ندا مىشود كه اين است بهشت كه بر اثر كارهايى كه كرده‌ايد ، به ارث به شما رسيده است .\r\n\r\n\r\n","description":"","footnote":"\r\n( 1 ) - آيهء 42 و 43 سورهء اعراف جزء 8 سوره 7\r\n","page_name":" 106 ","page_number":106},
  {"content":"\r\n\r\n\r\nبيان آيه 42 43\r\n\r\nقرائت\r\nو ما كنا : ابن عامر بدون و او خوانده است . در مصحف شاميان نيز بدون واو است . اما ديگران با واو خوانده‌اند . ابو على گويد : بستگى اين جمله به سابق طورى است كه آن را از واو بى نياز كرده است .\r\nاورثتموها : ابو عمر و حمزه و كسايى ثاء را در تاء ادغام كرده‌اند ( همچنين در سورهء زخرف ) و ديگران بدون ادغام خوانده‌اند . ترك ادغام بخاطر اين است كه مخرج ثاء و تاء دو تاست . ادغام بخاطر اين است كه اينها قريب المخرج هستند .\r\n\r\nلغت\r\nغل : كينه صدور : جمع صدر ، محل تدبير و راى . از همين جهت است كه به رهبر يك اجتماع « صدر » گفته مىشود .\r\nجريان : ريزش آب و هر مايعى .\r\nانهار : جمع نهر مجراى وسيع آب . علت اينكه به روز « نهار » گويند ، گسترش نور است .\r\nنداء : صدا زدن كسى .\r\n\r\nاعراب\r\n لا نُكَلِّفُ نَفْساً إِلَّا وُسْعَها  در محل رفع ، خبر « الذين » عائد مبتدا محذوف است .\r\nممكن است اين جمله معترضه و خبر  « أُولئِكَ أَصْحابُ الْجَنَّةِ »  باشد .\r\n أَنْ تِلْكُمُ الْجَنَّةُ  : ممكن است « ان » به معناى « اى » و براى تفسير نداء باشد و ممكن است مخفّفه از ثقيله باشد به تقدير : « انه تلكم الجنة » شاعر گويد :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n اكاشره و اعلم ان كلانا * على ما ساء صاحبه حريص \r\nيعنى : يكديگر را مسخره مىكنيم و مىدانم كه هر دوى ما به چيزى كه موجب نارضايتى طرفمان هست ، حريص هستيم .\r\n\r\nمقصود\r\nقبلا در بارهء تهديد كفار سخن گفت : اكنون مؤمنان را به بهشت جاودانى وعده داده ، مىفرمايد :\r\n وَ الَّذِينَ آمَنُوا وَ عَمِلُوا الصَّالِحاتِ لا نُكَلِّفُ نَفْساً إِلَّا وُسْعَها . . .  تا آخر آيه ( 42 ) آنان كه آيات خدا را تصديق كنند و مورد اعتراف قرار دهند و تكبر نداشته باشند و كارهاى شايسته را انجام دهند ، براى هميشه در بهشت ، اقامت مىكنند . در حقيقت ، آنهايى به اين نعمت جاودانه ، نائل مىشوند كه به تكليف‌هاى خداوند - كه البته خالى از مشقت و زحمت نيستند - عمل كنند . لكن بايد به اين نكته نيز توجه داشت كه تكليف خداوند ، به اندازه طاقت و قدرت انسان است . آن اندازه كه مقدور انسان نباشد ، خداوند تكليف نمىكند . جملهء  « لا نُكَلِّفُ »  اگر خبر باشد ، به اين معنى است كه از مؤمنين به اندازهء قدرتشان تكليف خواسته شده و اگر معترضه باشد به اين معنى است كه از مؤمنين و كافرين بيش از حد توانايى چيزى نخواسته‌ايم و بنا بر اين هر دو دسته ، از قدرت خويش استفاده يا سوء استفاده كرده ، اهل بهشت يا جهنم شده‌اند .\r\n وَ نَزَعْنا ما فِي صُدُورِهِمْ مِنْ غِلٍّ  : از دل اهل بهشت ، كينه و رشك و عداوت برداشته‌ايم و هيچكس حسد ديگرى نمىخورد ، و لو اينكه مقام او را بالاتر بنگرد .\r\n تَجْرِي مِنْ تَحْتِهِمُ الْأَنْهارُ  : در همين حالت نهرها از زير درختها و كاخهاى ايشان جارى است .\r\n وَ قالُوا الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ  گويند : خدا را ستايش كنيم كه ما را به عملى رهنمون گشت كه مستوجب چنين پاداشى گشتيم . او دليل اين راه شد و بوسيله تكاليف پر ارزش خود ما را در معرض\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nچنين سعادتى قرار داد . برخى گفته‌اند : يعنى براى ثابت شدن ايمان در دلها ما را هدايت كرد . برخى گفته‌اند : يعنى براى پاك شدن دلها از كينه ، ما را هدايت كرد . برخى گويند : يعنى براى عبور از صراط ما را رهنمون شد ، بهر صورت ، بدنبال اين ستايش ، اعتراف مىكنند كه اگر نعمت و منت خداوند شامل حالشان نشده و آنها را هدايت نكرده بود ، به چنين سعادتى نائل نمىشدند . اين اعتراف از باب شكر گزارى و شاد كامى است نه براى انجام تكليف ، كه در آنجا تكليفى نيست .\r\n لَقَدْ جاءَتْ رُسُلُ رَبِّنا بِالْحَقِّ  : اينهم اعتراف ديگرى است از آنها . يعنى مطالبى كه فرستادگان خدا بيان كرده بودند ، همه بر حق بود .\r\n وَ نُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ  : منادى الهى ، آنها را ندا مىكند كه : اين است آن بهشت كه در دنيا به شما وعده داده مىشد . اين جمله را ممكن است منادى هنگامى بگويد كه آنها منظرهء بهشت را مىنگرند و هنوز به داخل آن نرفته‌اند و ممكن است پس از ورود به آنها گفته شود . منادى اضافه مىكند كه بهشت ميراث شماست . يعنى همانطورى كه ميراث حق وارث است ، بهشت هم حق مسلم شماست ، زيرا خدا را به يكتايى پرستش كرديد و دستوراتش را گردن نهاديد .\r\nبرخى گويند : منظور اين است كه چون اهل كفر ، خود را از بهشت محروم كرده‌اند ، شما وارث آنها هستيد و سهم آنها نيز به شما مىرسد . در روايت است كه پيامبر گرامى اسلام فرمود : هر كسى را در بهشت و در جهنم منزلى است . كافر در جهنم وارث مؤمن و مؤمن در بهشت وارث كافر است و منظور از  « أُورِثْتُمُوها »  همين است .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\n[ سوره الأعراف ( 7 ) : آيات 44 تا 45 
  ]\r\nوَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ ( 44 ) الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ ( 45 )\r\n« 1 »\r\n\r\nترجمه\r\nساكنان بهشت ، ساكنان آتش را ندا كنند كه آنچه خداوند ما را وعده كرده بود ، حق يافتيم . آيا شما هم آنچه پروردگارتان وعده كرده بود ، حق يافتيد ؟ گويند : آرى .\r\nدر اين وقت مؤذنى در ميان ايشان اعلام مىكند كه لعنت خداى بر ستمكاران كه از راه خدا اعراض كردند و در جستجوى انحراف بر آمدند و به آخرت كافر شدند .\r\n\r\n\r\n","description":"","footnote":"\r\n( 1 ) - آيه 44 و 45 سوره اعراف جزء 8 سوره 7\r\n","page_name":" 110 ","page_number":110},
  {"content":"\r\n\r\n\r\nبيان آيه 44 - 45\r\n\r\nقرائت\r\nنعم : كسايى اين كلمه را بكسر عين خوانده است و ديگران بفتح ، اخفش گويد :\r\nبه كسر ، لغت كنانه و هذيل است و بفتح لغت ديگران است .\r\nان لعنة اللَّه : اهل مدينه و بصره « ان » را به تخفيف و « لعنة » را برفع خوانده‌اند ديگران « أن » را مشدد و « لعنة » را به نصب خوانده‌اند . تخفيف آن بنا بر اضمار ضمير شأن است .\r\n\r\nاعراب و لغت\r\nنعم : سيبويه گويد : اين كلمه براى وعده و تصديق است . هر گاه در جواب « أ تعطينى » واقع شود ، وعده است و هر گاه در جواب « هل تصلى » واقع شود ، تصديق است . فرق آن با « بلى » اين است كه « نعم » در جواب مثبت و « بلى » در جواب منفى گفته مىشود . مثل  « أَ لَسْتُ بِرَبِّكُمْ قالُوا بَلى »  ( اعراف 172 )  الَّذِينَ يَصُدُّونَ  : در محل جر و صفت « الظالمين » است .\r\nعوجا : ممكن است مفعول به و ممكن است مفعول مطلق نوعى باشد . اين كلمه بفتح عين نادرستى خلقت و بكسر عين انحراف از راه و دين است .\r\n\r\nمقصود\r\nدر اين آيه در بارهء گفتگوهايى كه ميان اهل بهشت و اهل دوزخ ردّ و بدل مىشود ، مىفرمايد :\r\n وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا  : اهل بهشت ، دوزخيان را ندا مىكنند كه ما وعده‌هايى كه در كتابهاى آسمانى و بوسيلهء پيامبران داده شده بود ، حق يافتيم . شما چطور ؟ آيا\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nوعدهء پروردگار را حق يافتيد ؟\r\nنكته‌اى كه در آيه است ، اين است كه براى آينده ، ماضى به كار رفته و اين بخاطر اين است كه وقوع اين جريان حتمى است . نكتهء ديگر اينكه : اهل بهشت ، وعدهء بهشت را بخودشان مربوط مىكنند ، نه بكفار . گويى مقصودشان اين است كه خداوند فقط به ايشان وعدهء بهشت داده است نه به ديگران كه اهل دوزخ هستند . سر اين مطلب اين است كه خداوند بهشت را به شرط ايمان وعدهء مردم كرده است . پس كسانى كه ايمان ندارند ، به آنها وعده‌اى داده نشده است ، اما چرا اهل بهشت ، اين سؤال را از اهل دوزخ ميكنند ؟ علت اين است كه آنها در دنيا مؤمنين را تكذيب مىكردند و خود را رستگار مىدانستند . در حقيقت اين يك ضربهء انتقامى است كه از اهل بهشت بر اهل جهنم وارد مىشود و بدينوسيله شادى و سرفرازى خود را ابراز ميدارند و آنها را شماتت مىكنند و بر حسرتشان مىافزايند .\r\n قالُوا نَعَمْ  : اهل دوزخ گويند : آرى ! وعده خداوند حق بود .\r\n فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ  : در اين وقت از ميان آنها يك منادى - كه صدايش به گوش طرفين مىرسد - اعلام مىكند كه غضب و لعنت خدا بر مردم كافر . اينكه ظالم را كافر تفسير مىكنيم بقرينه بعد است .\r\n الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ  :\r\nآنان كه از راه خدا اعراض مىكردند و از راه راست منحرف مىشدند و به آخرت كفر مىورزيدند . برخى گويند : يعنى كسانى كه ديگران را از راه خدا منحرف مىكردند . . .\r\nابن عباس گويد : منظور از  « يَبْغُونَها عِوَجاً »  اين است كه به غير خدا ملحق ميشوند و چيزهايى را مورد تعظيم قرار مىدهند كه خداوند تعظيم نمىكند . برخى گويند :\r\nيعنى براى راه راست خدا يك مسير انحرافى مىجويند و اينطور وانمود مىكنند كه به آن ضرر مىزنند و با شبهه‌ها و ايجاد شك و ترديد ، ميخواهند در برابر حق خود نمايى كنند .\r\nگويند : كسى كه چنين ندايى سر مىدهد ، مالك است كه خزينه‌دار آتش است »\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاز امام هشتم ع نقل شده است كه منظور على ع است . على بن ابراهيم اين روايت را در تفسير خود آورده است . حاكم ابو القاسم حسكانى نيز از محمد بن حنفيه نقل كرده است كه على ع فرمود : آن مؤذن من هستم و نيز از ابو صالح از ابن عباس نقل كرده است كه براى على ع در كتاب خدا اسمايى است كه مردم نمىشناسند ، منظور از  « فَأَذَّنَ مُؤَذِّنٌ بَيْنَهُمْ »  على ع است كه مىفرمايد : لعنت خداى بر آنان كه ولايت مرا تكذيب كردند و حقم را خفيف شمردند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\n[ سوره الأعراف ( 7 ) : آيات 46 تا 47 
  ]\r\nوَ بَيْنَهُما حِجابٌ وَ عَلَى الْأَعْرافِ رِجالٌ يَعْرِفُونَ كُلاًّ بِسِيماهُمْ وَ نادَوْا أَصْحابَ الْجَنَّةِ أَنْ سَلامٌ عَلَيْكُمْ لَمْ يَدْخُلُوها وَ هُمْ يَطْمَعُونَ ( 46 ) وَ إِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ ( 47 )\r\n« 1 »\r\n\r\nترجمه\r\nو ميان ايشان فاصله‌اى است و بر اعراف مردانى است كه هر يك را به سيمايشان مىشناسند . اهل بهشت را ندا مىكنند كه سلام بر شما ! اينها هنوز داخل بهشت نشده‌اند و اميدوارند كه داخل شوند و همين كه چشمشان به طرف اهل آتش متوجه مىشود ، گويند : پروردگارا ما را با مردم ستمكار قرار مده .\r\n\r\n\r\n","description":"","footnote":"\r\n( 1 ) - سوره اعراف آيه 46 و 47 جزء 8 سوره 7\r\n","page_name":" 114 ","page_number":114},
  {"content":"\r\n\r\n\r\nبيان آيه 46 - 47\r\n\r\nلغت\r\nحجاب : مانع از ديدن ، پرده . حاجب چشم يعنى ابرو اعراف : جاهاى بلند . شاعر گويد :\r\n و ظلت باعراف تعالى كانها * رماح نحاحا وجهة الريح راكز \r\nيعنى : من بقله‌هاى بلندى مىروم كه گويى نيزه‌هايى هستند كه در زمين كوبيده شده و باد آنها را منحرف كرده است .\r\nسيما : علامت تلقاء : روبرو ، جهت مقابل . اين كلمه ظرف مكان است .\r\nابصار : جمع بصر . ديدگان . كلمهء « بصر » گاهى به معناى بينش به كار مىرود .\r\n\r\nمقصود\r\n وَ بَيْنَهُما حِجابٌ  : ميان اهل بهشت و اهل جهنم ، ديوار و فاصله‌اى است كه آن را اعراف مىنامند . اين معنى از ابن عباس و مجاهد و سدّى است . در قرآن مىفرمايد :  « فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ  ( حديد 13 : در ميان آنها ديوارى زده شده است كه داراى درى است كه درون آن رحمت و بيرون آن عذاب است ) جبائى گويد : بالاى ديوار را اعراف نامند . حسن بن فضل گويد : اعراف ، صراط است .\r\n وَ عَلَى الْأَعْرافِ رِجالٌ  : در بارهء مردمى كه بر اعراف هستند ، اختلاف است :\r\nبرخى گويند : كسانى هستند كه نيك و بد آنها مساوى است . خوبى آنها ، ميان آنها و آتش و بدى آنها ميان آنها و بهشت ، فاصله مىشود . اينها در اعراف هستند تا خداوند\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدر بارهء آنها حكم كند . سر انجام خداوند آنها را به بهشت مىبرد اين قول از ابن عباس و ابن مسعود است . گويند : بكر بن عبد اللَّه مزنى به حسن گفت : شنيده‌ام قومى هستند كه نيكيها و بديهايشان برابر است . حسن دست بر ران زد و گفت : اينها كسانى هستند كه : خداوند به آنها نيرويى بخشيده كه اهل بهشت و جهنم را مىشناسند و از يكديگر تميز مىدهند . به خدا نمىدانم . شايد بعضى از آنها در اين خانه كنار ما نشسته باشند .\r\nبرخى گويند : اعراف جاى بلندى است به صراط كه حمزه و عباس و على ع و و جعفر در آنجا ايستاده‌اند و دوستان خود را به روى سپيد و دشمنان خود را به روى سياه مىشناسند . اين قول از ضحاك و ابن عباس است و ثعلبى در تفسير خود آورده است .\r\nبرخى گويند : فرشتگانى هستند كه در صورت مردان هستند و اهل بهشت و جهنم را مىشناسند . اينها خازنان بهشت و دوزخ و حافظ اعمال مردم و گواه آنها هستند .\r\nاين قول از ابو مجلز است .\r\nحسن و مجاهد گويند : برجستگان مؤمنين هستند .\r\nجبائى گويد : شهيدان راه حق هستند كه گواهان عادل مىباشند .\r\nامام باقر ع فرمود : آنها آل محمد ص هستند كه هر كس آنها را بشناسد و آنها او او را بشناسند ، وارد بهشت مىشود و هر كس آنها را منكر باشد و آنها منكر وى باشند ، داخل دوزخ مىشود .\r\nامام صادق ع فرمود : اعراف ، تپه‌اى است ميان بهشت و دوزخ . هنگامى كه خوبان به بهشت رفته‌اند ، پيامبران و جانشينان آنها با گروه گنهكار ، در آنجا مىايستند ، درست مثل اينكه فرمانده لشكر با سپاهيان ضعيف و شكست خوردهء خود ، در يك جا بايستند ، سپس خليفهء پيامبر رو بگنهكاران كرده ، گويد : ملاحظه كنيد ، برادران نيكوكار شما به بهشت رفته‌اند . آنها بر نيكان بهشتى سلام مىدهند ، اين است معناى  « وَ نادَوْا أَصْحابَ الْجَنَّةِ أَنْ سَلامٌ عَلَيْكُمْ »  كه بدنبال آن مىفرمايد :  « وَ هُمْ يَطْمَعُونَ »  يعنى با اينكه طمع مىكنند كه به بهشت روند لكن داخل بهشت نمىشوند و اميدوارند كه پيامبر يا امام آنها را شفاعت كند . سپس متوجه اهل جهنم مىشوند و مىگويند :\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nپروردگارا ما را با ستمكاران قرار مده . سپس انبياء و ائمه رو بجانب اهل دوزخ كرده ، به منظور ملامت آنها مىفرمايند : « سلك جمعيت شما و تكبر شما ، برايتان سودمند نيفتاد . شما اين گروه ناتوان را تحقير مىكرديد و نقش و نگار زندگى دنياى خود را برخ آنها مىكشيديد » آن گاه رو بجانب همراهان ناتوان خود كرده ، مىفرمايند : اكنون باذن خدا داخل بهشت شويد . شما را ترسى و غمى نيست . مؤيد اين روايت ، روايتى است كه عمر بن شيبه و ديگران نقل كرده‌اند كه : على ع قسمت كنندهء بهشت و دوزخ است و نيز روايت كرده است كه پيامبر ص به على فرمود : گويى ترا در روز قيامت مىنگرم كه عصايى به كف دارى . قومى را به بهشت و قومى را بدوزخ مىرانى ، ابو القاسم حسكانى - مرفوعا - نقل كرده است كه : اصبغ بن نباته گفت : در حضور على ع نشسته بودم .\r\n( ابن الكوا ) شرفياب شد و از اين آيه پرسيد ، فرمود : واى بر تو ! ما در روز قيامت ميان بهشت و دوزخ مىايستيم . ما ياران خود را به سيمايشان مىشناسيم و آنها را داخل بهشت مىكنيم و دشمنان خود را به سيمايشان مىشناسيم و داخل جهنم مىكنيم .\r\n يَعْرِفُونَ كُلًّا بِسِيماهُمْ  : رجالى كه بر اعراف هستند ، اهل بهشت را در سيماى اطاعت كنندگان و اهل دوزخ را در سيماى بدكاران مىشناسند .\r\n وَ نادَوْا أَصْحابَ الْجَنَّةِ أَنْ سَلامٌ عَلَيْكُمْ لَمْ يَدْخُلُوها وَ هُمْ يَطْمَعُونَ  :\r\nمردمى كه بر اعراف هستند ، اهل بهشت را ندا مىكنند كه . سلام بر شما و بدينترتيب به آنها تبريك مىگويند و به نعمتى كه خداوند به آنها بخشيده است ، اظهار شادى مىكنند . ابن عباس و ابن مسعود و حسن و قتاده گويند : اين سخن را هنگامى مىگويند ، كه هنوز داخل بهشت نشده‌اند ، ولى نااميد هم نيستند و اميدوارند كه داخل خواهند شد . برخى گويند : اين طمع و اميد ، از آن طمع‌ها و اميدهاى حتمى است . چنان كه ابراهيم ( ع ) مىفرمود :  « وَ الَّذِي أَطْمَعُ أَنْ يَغْفِرَ لِي خَطِيئَتِي »  ( شعراء 83 :\r\nخدايى كه طمع دارم گناهم را بيامرزد ) اين قول از حسن و ابو على جبائى است . « 1 »\r\n\r\n\r\n","description":"","footnote":"\r\n( 1 ) - سعدى گويد :\r\n اى دوست ترا نان جوين خوش ننمايد * معشوق من است آنكه به نزديك تو زشت است \r\n حوران بهشتى را دوزخ بود اعراف * از دوزخيان پرس كه اعراف بهشت است . \r\n","page_name":" 117 ","page_number":117},
  {"content":"\r\n\r\n وَ إِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ  : هر گاه اعرافيان متوجه اهل جهنم شوند ، مىگويند : خدايا ما را با ايشان در جهنم جمع مكن . نگاه آنها بسوى اهل جهنم ، نگاه دشمنى است و از روى ميل و رغبت نيست . لذا مىفرمايد : هنگامى كه چشم ايشان به اهل دوزخ مىافتد . . .\r\nدر روايت است كه عبد اللَّه ابن مسعود قرائت ميكرد : و اذا قلبت ابصارهم تلقاء اصحاب النار قالوا ربنا عائذا بك ان تجعلنا مع القوم الظالمين » : از امام صادق ( ع ) نيز همين طور روايت شده است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n[ سوره الأعراف ( 7 ) : آيات 48 تا 49 
  ]\r\nوَ نادى أَصْحابُ الْأَعْرافِ رِجالاً يَعْرِفُونَهُمْ بِسِيماهُمْ قالُوا ما أَغْنى عَنْكُمْ جَمْعُكُمْ وَ ما كُنْتُمْ تَسْتَكْبِرُونَ ( 48 ) أَ هؤُلاءِ الَّذِينَ أَقْسَمْتُمْ لا يَنالُهُمُ اللَّهُ بِرَحْمَةٍ ادْخُلُوا الْجَنَّةَ لا خَوْفٌ عَلَيْكُمْ وَ لا أَنْتُمْ تَحْزَنُونَ ( 49 )\r\n« 1 »\r\n\r\nترجمه\r\nاصحاب اعراف ، مردانى را كه به سيمايشان مىشناسند ، ندا كرده ، گويند :\r\nجمعيت شما و تكبر شما ، شما را سودى نبخشيد . آيا اينها هستند كه قسم ميخورديد كه رحمت خدا به ايشان نمىرسد ؟ ( دروغ گفتيد ) داخل بهشت شويد كه شما را ترسى نيست و محزون نمىشويد .\r\n\r\n\r\n","description":"","footnote":"\r\n( 1 ) ( آ - سوره اعراف آيه 48 و 49 جزء 8 سوره 7\r\n","page_name":" 119 ","page_number":119},
  {"content":"\r\n\r\n\r\nبيان آيه 48 - 49\r\n\r\nلغت\r\nنداء صداى كشيده و بلند خوف : انتظار واقعهء ناگوار . ضدّ امن .\r\n\r\nاعراب\r\n أَ هؤُلاءِ الَّذِينَ  : مبتدا و خبر . بهتر اين است كه « الذين » خبر مبتداى محذوف باشد .\r\n لا يَنالُهُمُ  : جواب « اقسمتم » و داخل در صلهء « الذين »\r\n\r\nمقصود\r\nدر اين آيه در بارهء خطاب اعرافيان به اهل دوزخ مىفرمايد :\r\n وَ نادى أَصْحابُ الْأَعْرافِ رِجالًا يَعْرِفُونَهُمْ بِسِيماهُمْ  : اهل اعراف ، دوزخيان را به سيمايشان مىشناسند . اين شناسايى ، بقول ابن عباس از اين لحاظ است كه منظور از دوزخيان رؤساى مشركين هستند و اهل اعراف آنها را كه رهبرشان بوده‌اند - بنام و نشان مىشناسند . جبائى گويد : بخاطر علاماتى است كه در چهرهء آنهاست مثل سيه رويى و متلاشى شدن اندام و كبودى چشم . برخى گويند : به همان صورتى كه آنها را در دنيا ديده‌اند ، مىشناسند .\r\n قالُوا ما أَغْنى عَنْكُمْ جَمْعُكُمْ وَ ما كُنْتُمْ تَسْتَكْبِرُونَ  : اهل اعراف ، در نداى خود به اهل دوزخ مىگويند : ثروت و جمعيت شما بحالتان سودى نبخشيد و و تكبر شما از قبول حق و عبادت ، موجب بدبختى شما شد . ما شما را نصيحت مىكرديم ولى شما سرگرم جمع مال بوديد و سخن ما را نپذيرفتيد . كجاست آن مال و آن تكبر ؟ ! جبائى گويد : يعنى گروهى كه در مخالفت با انبياء مورد اتكاى شما بودند ؟\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبه حال شما سودى نبخشيدند .\r\n أَ هؤُلاءِ الَّذِينَ أَقْسَمْتُمْ لا يَنالُهُمُ اللَّهُ بِرَحْمَةٍ  : آيا اينها هستند كه شما سوگند ياد مىكرديد كه رحمت خدا نصيبشان نمىشود و داخل بهشت نمىشوند ؟ ! شما دروغ گفتيد . سپس : به آن دسته كه مورد انكار و طعن بوده‌اند ، مىگويند :\r\n ادْخُلُوا الْجَنَّةَ لا خَوْفٌ عَلَيْكُمْ وَ لا أَنْتُمْ تَحْزَنُونَ  : به شادى و خوشى داخل بهشت شويد . شما را ترسى و اندوهى نيست بدينترتيب كسانى را كه ضعفاى مؤمنين را سرزنش مىكردند و قسم مىخوردند كه پيش خدا خيرى ندارند ، سركوفت ميدهند و رسوا مىكنند . در اينكه گوينده اين سخن كيست ؟ ميان مفسران قرآن اختلاف است . برخى گويند : سخن اعرافيان و برخى گويند سخن خدا و برخى گويند :\r\nسخن فرشتگان است . ما به استناد روايتى كه از امام صادق ( ع ) نقل شده ، گفتيم مقصود پيامبران و خلفاى آنهاست .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\n[ سوره الأعراف ( 7 ) : آيات 50 تا 51 
  ]\r\nوَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ قالُوا إِنَّ اللَّهَ حَرَّمَهُما عَلَى الْكافِرِينَ ( 50 ) الَّذِينَ اتَّخَذُوا دِينَهُمْ لَهْواً وَ لَعِباً وَ غَرَّتْهُمُ الْحَياةُ الدُّنْيا فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا وَ ما كانُوا بِآياتِنا يَجْحَدُونَ ( 51 )\r\n« 1 »\r\n\r\nترجمه\r\nاهل دوزخ ، بهشتيان را ندا كنند كه بر ما مقدارى آب يا آنچه خدا روزى شما كرده است ، بريزيد . گويند : خداوند اينها را بر مردم كافر حرام كرده است . آنان دين خود را سرگرمى و بازى پنداشتند و زندگى دنيا آنها را فريفته كرد . امروز فراموششان مىكنيم ، همانطورى كه ملاقات امروزشان را فراموش و آيات ما را انكار كردند .\r\n\r\n\r\n","description":"","footnote":"\r\n( 1 ) - سوره اعراف آيهء 50 و 51 جزء 8 سوره 7\r\n","page_name":" 122 ","page_number":122},
  {"content":"\r\n\r\n\r\nبيان آيه 50 - 51\r\n\r\nلغت\r\nافاضه : ريختن آب از بالا « افاضوا فى الحديث » يعنى از آغاز حديث شروع به بهره بردارى كردند و « افاضوا من عرفات الى المزدلفه » يعنى از عرفات بمزدلفه آمدند .\r\nلهو : سرگرمى كه غم را بزدايد و نامشروع باشد لعب : بازى\r\n\r\nاعراب\r\nحرمها : ضمير به  « الْماءِ أَوْ مِمَّا رَزَقَكُمُ اللَّهُ »  بر مىگردد . يعنى هر دو را حرام كرده است .\r\n الَّذِينَ اتَّخَذُوا  : مجرور و صفت « الكافرين » يا مرفوع و مبتدا .\r\n\r\nمقصود\r\nدر اينجا خداوند تقاضاى متملقانهء اهل دوزخ را از اهل بهشت نقل كرده ، ميفرمايد :\r\n وَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ  آنها كه در عذاب جهنم گرفتارند ، اهل بهشت را ندا مىكنند كه مقدارى آب براى ما بريزيد تا تشنگى خود را فرو نشانيم يا حرارت آتش را دفع كنيم و از آنچه خداوند به شما عطا كرده است بما هم بدهيد . اين معنى از سدى و ابن زيد است .\r\n قالُوا إِنَّ اللَّهَ حَرَّمَهُما عَلَى الْكافِرِينَ  : در جواب آنها گويند : خداوند اينها را بر مردم كافر حرام كرده است . ممكن است گفته شود : بنا بر روايت ، اهل بهشت در آسمان هستند و اهل جهنم در زمين . چگونه با يكديگر سخن مىگويند ؟ پاسخ اين است كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nممكن است خداوند به آنها قدرتى ببخشد كه صداى يكديگر را بشنوند . يا اينكه موانع شنيدن صدا را از ميان بر ميدارد .\r\n الَّذِينَ اتَّخَذُوا دِينَهُمْ لَهْواً وَ لَعِباً وَ غَرَّتْهُمُ الْحَياةُ الدُّنْيا  : آنها كه دين خود را كه خداوند به آن امر كرده بود سرگرمى و بازى پنداشتند و هر چه خداوند حلال كرده بود حرام و هر چه حرام كرده بود حلال شمردند و بزندگى دنيا و باقى ماندن زياد در اين سراى فانى فريفته شدند .\r\n فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا  : ابن عباس و حسن و مجاهد گويند :\r\nيعنى امروز آنها را در عذاب باقى مىگذاريم ، همانطورى كه آنها خود را براى چنين روزى آماده نكردند . جبائى گويد : يعنى با آنها معاملهء كسى مىكنيم كه در آتش بدست فراموشى سپرده شده است ، نه او را اجابت مىكنيم و نه او را رحم ! همانطورى كه آنها هم در دنيا از تفكر و انديشه و تحصيل دانش نسبت بمطالب دينى خوددارى و همه چيز را فراموش كردند .\r\n وَ ما كانُوا بِآياتِنا يَجْحَدُونَ  : « ما » در هر دو مورد ، مصدرى است . يعنى با آنها به دو جهت معاملهء فراموش شدگان مىكنيم : يكى بواسطهء اينكه امروز فراموش كردند ، ديگر بواسطهء اينكه آيات ما را منكر شدند .\r\nدر بارهء اين آيه اختلاف است . برخى گويند : اين آيه كلام خداست و حكايت از اهل بهشت نيست و كلام اهل بهشت تا  « حَرَّمَهُما عَلَى الْكافِرِينَ »  تمام شده است . برخى گويند تا  « الْحَياةُ الدُّنْيا »  كلام اهل بهشت است و دنبالهء آن كلام خداست .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\n[ سوره الأعراف ( 7 ) : آيات 52 تا 53 
  ]\r\nوَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ ( 52 ) هَلْ يَنْظُرُونَ إِلاَّ تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ قَدْ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ ( 53 )\r\n« 1 »\r\n\r\nترجمه\r\nما به آنها كتابى نازل كرديم كه از روى علم به منظور هدايت و رحمت مؤمنان تفصيل داديم . آيا جز انجام آيه‌هاى آن انتظارى دارند ؟ روزى كه آيات آن انجام پذيرد ، آنان كه بدست فراموشيش سپرده بودند ، گويند : فرستادگان پروردگارمان به حق آمدند . آيا ما را فرياد رسانى هستند كه ما را شفاعت كنند ؟ يا اينكه آيا بر مىگرديم كه جز به آنچه كرده‌ايم بكنيم ؟ خود را بزيان افكنده‌اند و آنچه افترا مىبستند ، گم شد .\r\n\r\n\r\n","description":"","footnote":"\r\n( 1 ) - سوره اعراف آيهء 52 و 53 جزء 8 سوره 7\r\n","page_name":" 125 ","page_number":125},
  {"content":"\r\n\r\n\r\nبيان آيهء 52 - 53\r\n\r\nلغت\r\nكتاب : جزوه‌اى كه در آن مطالبى نوشته شده باشد و مقصود را ادا كند .\r\nتفصيل : تبيين و تقسيم انتظار : توجه به چيزى .\r\nتاويل : بازگشت نسيان : رفتن چيزى از خاطر .\r\n\r\nاعراب\r\n هُدىً وَ رَحْمَةً  : ممكن است حال و ممكن است مفعول له باشد .\r\nفيشفعوا : نصب آن بخاطر اين است كه در جواب تمنى واقع شده است .\r\nاو نرد : به تقدير « او هل نرد » و مرفوع است .\r\n\r\nمقصود\r\nبدنبال گفتگوهاى اهل بهشت و اهل جهنم ، اضافه مىكند كه كتاب و حجت خداوند بر ايشان نازل شده بود . ميفرمايد :\r\n وَ لَقَدْ جِئْناهُمْ . . .  تا آخر آيهء 52 : قرآن را به آن عالم برديم ، براى آنها بيان و تفسير كرديم تا رهنمايى باشد كه آنها را به حق ارشاد كند و از گمراهى نجات دهد و براى مؤمنين كه از آن بهره‌مند مىشوند . نعمتى باشد . علم بر عالم دلالت مىكند ، چنان كه وجود بر موجود .\r\n هَلْ يَنْظُرُونَ إِلَّا تَأْوِيلَهُ  : حسن و مجاهد و قتاده و سدى گويند : آيا انتظار آنها غير از اين است كه سرانجام كارها و نتايج رفتارهاى زشت خود را بنگرند . بديهى است كه آنها چنين انتظارى ندارند ، زيرا منكر به آن هستند . اين مردم مؤمن هستند\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nكه در انتظار سرانجام و نتايج كارها هستند و به آن ايمان و اعتراف دارند . پس نسبت انتظار به آنها مجازى است . جبائى گويد : مقصود از تأويل ، و عده‌هايى است كه در باره بعث و نشور و حساب و عقاب ، به آنها داده شده است .\r\n يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ  : آنان كه دستورات ما را بدست فراموشى سپردند و از آنها اعراض كردند ، در آن روز اعتراف مىكنند كه فرستادگان خدا بر حق بوده‌اند و عقل بدرستى گفتار آنها گواهى مىدهد .\r\n فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ  :\r\nآرزو مىكنند كه شفيعانى پيدا شوند و آنها را از كيفر نجات دهند يا اينكه به دنيا باز گردند و دست از شرك و معصيت بردارند .\r\n قَدْ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ  : آنچه در بارهء خدايى بتها و شفاعت آنها مىگفتند ، بر باد رفت و خود را به هلاكت افكندند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\n[ سوره الأعراف ( 7 ) : آيات 54 تا 56 
  ]\r\nإِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ يَطْلُبُهُ حَثِيثاً وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ ( 54 ) ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ ( 55 ) وَ لا تُفْسِدُوا فِي الْأَرْضِ بَعْدَ إِصْلاحِها وَ ادْعُوهُ خَوْفاً وَ طَمَعاً إِنَّ رَحْمَتَ اللَّهِ قَرِيبٌ مِنَ الْمُحْسِنِينَ ( 56 )\r\n« 1 »\r\n\r\nترجمه\r\nپروردگار شما آسمان‌ها و زمين را در شش روز آفريد . آن گاه بر عرش مستولى شد . روز را به شب مىپوشاند در حالى كه به سرعت در پى آن است . خورشيد و ماه و ستارگان سر بفرمان او هستند . آگاه باشيد كه آفرينش و فرمان او راست . بر قرار و پايدار است خداوند ، پروردگار جهانيان .\r\nخدايتان را از روع تضرع و پنهانى بخوانيد . او تجاوز كاران را دوست نمىدارد .\r\nدر روى زمين بعد از اصلاح آن فساد نكنيد و او را از روى بيم و اميد بخوانيد . او رحمت خدا به نيكوكاران نزديك است .\r\n\r\n\r\n","description":"","footnote":"\r\n( 1 ) - سوره اعراف آيه 54 و 55 و 56 جزء 8 سوره 7\r\n","page_name":" 128 ","page_number":128},
  {"content":"\r\n\r\n\r\nبيان آيه 54\r\n\r\nقرائت\r\nيغشى : كوفيان - بجز حفص و يعقوب - به تشديد و ديگران به تخفيف خوانده‌اند ( همچنين در سورهء رعد ) ابو على گويد : ثلاثى مجرد اين فعل متعدى بيك مفعول است ، اما همين كه بباب تفعيل و افعال رود ، دو مفعول مىگيرد . هر دو باب در قرآن مجيد استعمال شده است . مثل :  « فَغَشَّاها ما غَشَّى »  ( نجم 54 ) و  « فَأَغْشَيْناهُمْ فَهُمْ لا يُبْصِرُونَ »  ( يس 9 ) و الشمس و القمر و النجوم مسخرات بامره : ابن عامر همه را برفع خوانده است و ديگران به نصب . وجه نصب ، تقدير « خلق » است . چنان كه مىفرمايد :\r\n « وَ اسْجُدُوا لِلَّهِ الَّذِي خَلَقَهُنَّ »  ( فصلت 37 ) و وجه رفع ، اين است كه « مسخرات » خبر باشد .\r\n\r\nلغت\r\nاستواء : معناى اين كلمه را در سورهء بقره ذيل آيهء  « ثُمَّ اسْتَوى إِلَى السَّماءِ »  ( آيه 29 ) بيان كرديم .\r\nعرش : 1 - تخت و سرير . مثل  « وَ لَها عَرْشٌ عَظِيمٌ »  ( نمل 23 : براى ملكهء سبا تختى بزرگ بود ) 2 - ملك و پادشاهي . مثل « ثل عرشه » يعنى : عزت و شوكتش تباه شد . 3 - سقف . مثل  « خاوِيَةٌ عَلى عُرُوشِها »  ( بقره 259 و كهف 42 ) / حثيث : تند روى بركت : در اصل به معناى پايدارى است .\r\n\r\nاعراب\r\n يَطْلُبُهُ حَثِيثاً  : ممكن است حال از فاعل يا مفعول يا هر دو باشد . مثل  « فَأَتَتْ \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n بِهِ قَوْمَها تَحْمِلُهُ »  ( مريم 27 )\r\n\r\nمقصود\r\nسابقا در بارهء انحرافات و بت پرستىهاى كفار سخن گفت . اكنون در بارهء مخلوقات و مصنوعات خود مىفرمايد :\r\n إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ  : پروردگار شما همان كسى است كه آسمانها و زمين را در مدتى باندازهء شش شبانه روز پديد آورد . بديهى است كه براى خداوند ممكن بود كه جهان آفرينش را در مدتى كوتاهتر پديد آورد ، لكن مصلحت اين بود كه در اين مدت باشد . آغاز آفرينش روز يكشنبه و پايان آن روز آدينه بود . روز آدينه همهء موجودات جمع شدند ، از اينرو آن روز را « جمعه » ناميدند . اين قول از مجاهد است . برخى گويند : آفريدگان به ترتيبى پديد آمدند كه بطور كاملتر و بهتر بر علم و تدبير و اختيار و مشيت آفريدگار دلالت كنند . سعيد بن جبير گويد : آفريدگان خود را پايدارى و مدارايى در كارها بياموخت .\r\n ثُمَّ اسْتَوى عَلَى الْعَرْشِ  : حسن گويد : يعنى قدرت و سلطنت او پس از خلق آسمانها و زمين ، استقرار يافت و بر فرشتگان آشكار گشت . اين جمله ، مطابق محاورات متعارف عرب است . مثلا مىگويند : « استوى الملك على عرشه » يعنى : شاه بر كشور خويش تسلط يافت و امور مملكت را به نظم در آورد . بالعكس هر گاه اوضاع كشور بهرج و مرج گرايد و شاه نتواند مملكت را قبضه كند ، مىگويند : « ثل عرشه » چه بسا شاه را عرش و تاج و تختى نباشد . شاعر گويد :\r\n اذا ما بنو مروان ثلث عروشهم * و اودت كما اودت اياد و حمير \r\nيعنى : آن گاه كه فرزندان مروان كشورشان متلاشى شد و همچون « اياد » و « حمير » هلاك شدند . ديگرى گويد :\r\n ان يقتلوك فقد ثلث عروشهم * بعتيبة بن الحارث بن شهاب \r\nيعنى : اگر ترا بكشند ، تاج و تختشان را به عتيبة بن حارث بن شهاب واژگون خواهى كرد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nجبائى گويد : يعنى تخت قدرت خود را برافراشت . فراء و جماعتى گويند :\r\nيعنى سپس ارادهء آفرينش عرش كرد . قاضى نيز همين قول را برگزيده است وى گويد :\r\n« ثم » دلالت دارد بر اينكه آفرينش عرش بعد از آفرينش آسمان است . و از مالك بن انس روايت است كه استواء مجهول نيست لكن چگونگى آن مجهول و سؤال از آن بدعت است . ابو حنيفه مىگفت : اين جمله را تفسير نكنيد !  يُغْشِي اللَّيْلَ النَّهارَ يَطْلُبُهُ حَثِيثاً  : روز و شب بدنبال يكديگر فرا مىرسند .\r\nخداوند روز را به پردهء سياه شب مىپوشاند و همچنين پردهء سفيد روز را بر ظلمت شب مىگستراند . اين تعاقب روز و شب ، همواره با سرعت هر چه بيشتر ادامه دارد و همچون دوسمند تيز تك در تعقيب يكديگر هستند . اين مطلب را در جاى ديگر اينطور بيان مىكند :  « يُكَوِّرُ اللَّيْلَ عَلَى النَّهارِ وَ يُكَوِّرُ النَّهارَ عَلَى اللَّيْلِ »  ( زمر 5 : شب را بر روز مىپوشاند و روز را بر شب )  وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ  : خورشيد و ماه و ستارگان در مدار خويش ، سر بفرمان خداوند هستند و مىچرخند .\r\n أَلا لَهُ الْخَلْقُ وَ الْأَمْرُ  : در اينجا ميان خلقت و امر تفصيل ميدهد ، زيرا فايدهء آنها مختلف است . مقصود از خلقت ، پديد آورى و مقصود از امر ، اين است كه هر چه بخواهد و بپسندد ، در ميان آفريدگان حكم مىكند .\r\n تَبارَكَ اللَّهُ رَبُّ الْعالَمِينَ  : او همواره در عظمت لا يتناهى خداوندى باقى و برقرار است و جهانيان را خالق و مالك و سرور است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nبيان آيه 55 - 56\r\n\r\nقرائت\r\nخفية : ابو بكر از عاصم بكسر خاء خوانده است و ديگران بضم خاء . هر دو قرائت مطابق لغت عرب است .\r\n\r\nلغت\r\nتضرع : اظهار خوارى خفية : پنهانى خوف و طمع : ترس و اميد\r\n\r\nاعراب\r\n تَضَرُّعاً وَ خُفْيَةً  : دو مصدرى كه جانشين حال شده‌اند . مثل  « خَوْفاً وَ طَمَعاً »  قريب : فراء گويد : اين كلمه را مذكر آورده ، تا ميان « قريب » كه از قرابة است و « قريب » كه از قرب است فرق باشد : لكن وجه صحيح آن ، اين است كه « رحمة » و « عفو » و « غفران » يك معنى دارند و بنا بر اين تانيث « رحمة » غير حقيقى است .\r\n\r\nمقصود\r\nپس از ذكر دلائل توحيد ، دستور مىدهد كه از روى خشوع بدرگاهش نيايش كنند . مىفرمايد :\r\n ادْعُوا رَبَّكُمْ تَضَرُّعاً وَ خُفْيَةً  : حسن گويد : يعنى پروردگارتان را از روى خشوع و در نهان بخوانيد . وى گويد : ميان دعاى آشكار و دعاى پنهان هفتاد درجه فاصله است . سپس گويد : اگر انسان قرآن را جمع كند و همسايه‌اش نفهمد و دانش سرشارى بيندوزد و مردم نفهمند و اگر انسان نمازهاى بسيارى بخواند و مردمى كه در خانهء او\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nهستند ، نفهمند ، چه خوب است ! ما مردمى را مىشناسيم كه كوشش ميكردند كارهاى خير را در نهان انجام دهند . مسلمانان سعى مىكردند با همهمه‌اى آهسته خداى بى نياز را نيايش كنند . در يكى از جنگها مسلمانان كه بر شرف يك وادى رسيده بودند ، صداى خود را به تكبير و تهليل بلند كردند . پيامبر گرامى فرمود : مگر با آدم كر يا غايب سخن مىگوييد ! شما خدايى ميخوانيد كه شنوا و نزديك و با شماست . آهسته او را بخوانيد . برخى گويند : تضرع يعنى بلند كردن صدا و خفيه يعنى آهسته . منظور اين است كه خداوند را بلند يا آهسته بخوانيد . اين معنى از ابو مسلم و على بن ابراهيم در تفسير خود نقل كرده است .\r\n إِنَّهُ لا يُحِبُّ الْمُعْتَدِينَ  : خداوند كسانى را كه در دعا از حد تجاوز كنند ، دوست نمىدارد . يعنى مقام و منزلت انبيا را بخواهند . چنان كه ابو مجلز گويد : ابن جريج گويد : يعنى در دعا فرياد بزنند . برخى گويند : يعنى خداوند كسانى را كه در عبادات و دعاها از حد معمول تجاوز كنند ، دوست نمىدارد .\r\n وَ لا تُفْسِدُوا فِي الْأَرْضِ بَعْدَ إِصْلاحِها  : مقصود اين است كه مؤمنين را نبايد كشت و نبايد گمراه كرده و از ارتكاب معصيت بايد خوددارى كرد ، زيرا خداوند ، زمين را بوسيلهء قوانين دينى اصلاح كرده است . اين معنى از سدّى و حسن و كلبى و ضحاك است . برخى گويند : يعنى پس از آنكه خداوند به اصلاح زمين امر كرده است ، شما فساد نينگيزيد . حسن گويد : اصلاح زمين ، پيروى از امر خداوند است . نيز از وى روايت شده است كه : بعد از آنكه زمين با بقاى مؤمن اصلاح شده است با قتل مؤمن بفساد نكشيد . برخى گويند : يعنى بعد از اصلاح زمين بعدل ، آن را با ظلم فاسد نكنيد . عطيه گويد : يعنى در روى زمين معصيت نكنيد كه خداوند باران و بركت را از شما منع مىكند . بنا بر اين مقصود از اصلاح زمين ، بارندگى و فراوانى نعمتهاست .\r\nميسر از امام باقر ( ع ) روايت كرده است كه در اينباره فرمود : زمين فاسد بود و خداوند به پيامبرش اصلاح كرد .\r\n وَ ادْعُوهُ خَوْفاً وَ طَمَعاً  : و خدا را از ترس كيفر و به اميد پاداش ، يا از ترس\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nردّ و باميد اجابت ، يا از ترس عدلش و به اميد فضلش بخوانند . عطا گويد : يعنى از ترس جهنم و به اميد بهشت .\r\n إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  : نعمت و بخشش خدا در دسترس نيكو كاران است . سعيد بن جبير گويد : يعنى پاداشش به بندگان مطيع نزديك است .\r\nاخفش گويد : منظور از رحمت ، باران است . مؤيد آن اين آيه است :  « فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها »  ( روم 50 : به آثار رحمت خدا بنگريد كه چگونه زمين را پس از مرگش زنده مىكند ) احسان ، كارى است كه سزاوار ستايش و اسائه ، كارى است كه سزاوار نكوهش باشد . برخى گفته‌اند : منظور از « محسنين » كسانى هستند كه كارهايشان از بدى پاك و سراسر نيكى باشد . لكن ظاهر عبارت اين معنى را نمىرساند . آنچه مقتضاى ظاهر است اين است كه هر كس كار نيكى كرد ، برحمت خدا مىرسد . نه اينكه اگر ميان نيكى و بدى جمع كرد ، از رحمت خدا محروم است . اثبات چنين نظرى احتياج بدليلى محكمتر دارد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\n[ سوره الأعراف ( 7 ) : آيات 57 تا 58 
  ]\r\nوَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ حَتَّى إِذا أَقَلَّتْ سَحاباً ثِقالاً سُقْناهُ لِبَلَدٍ مَيِّتٍ فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ كَذلِكَ نُخْرِجُ الْمَوْتى لَعَلَّكُمْ تَذَكَّرُونَ ( 57 ) وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلاَّ نَكِداً كَذلِكَ نُصَرِّفُ الْآياتِ لِقَوْمٍ يَشْكُرُونَ ( 58 )\r\n« 1 »\r\n\r\nترجمه\r\nاوست كه بادها را مىفرستد تا پيشاپيش باران رحمتش ، نويد بخش باشند ، همين كه ابرى سنگين به حركت در آورد به سرزمين مرده ، آن را مىدانيم و به آن باران نازل مىكنيم و از همهء ثمره‌ها بوسيله باران از زمين خارج مىكنيم . مردگان را هم همين طور از زمين خارج مىكنيم كه شما متذكر شويد : زمين خوب به اذن پروردگار گياهش بيرون مىآيد و زمين بد ، در دادن محصول بخيل است . اينطور آيات را براى سپاسگزارى بيان مىكنيم .\r\n\r\n\r\n","description":"","footnote":"\r\n( 1 ) - آيه 57 و 58 سوره اعراف جزء 8 سوره 7\r\n","page_name":" 135 ","page_number":135},
  {"content":"\r\n\r\n\r\nبيان آيه 57 - 58\r\n\r\nقرائت\r\nبشرا ابن كثير « الريح نشرا » بضم نون و شين خوانده است . طبق اين قرائت مقصود از الريح كثرت و صفت آن جمع است . مقصود بادهاى متفرق و پراكنده است . پيامبر اسلام در موقع وزش باد مىفرمود :\r\nاللهم اجعلها رياحا و لا تجعلها ريحا\r\nخدايا آن را بادها قرار ده نه يك باد ! اهل مدينه « الرّياح نشرا » بضم نون و شين خوانده‌اند . اين قرائت مناسبتر است . بواسطهء اينكه « الرياح » به صورت جمع به كار رفته است ( در جاهاى ديگر نيز همين طور قرائت كرده‌اند ) .\r\nكوفيان « الريح نشرا » بفتح خوانده‌اند . در اين صورت كلمه مصدر و ممكن است حال يا مفعول مطلق باشد .\r\nابن عامر « الرياح نشرا » بضم نون و سكون شين خوانده است . ممكن است ضمهء شين براى تخفيف حذف شده باشد .\r\nعاصم « الرياح بشرا » خوانده است . بشر به معناى بشارت و نويد است . چنان كه مىفرمايد :  يُرْسِلَ الرِّياحَ مُبَشِّراتٍ  ( روم 46 : بادها را مىفرستد تا بشارت دهند به باران رحمت ) .\r\nنكدا : ابو جعفر بفتح كاف خوانده است و ديگران به كسر . اين دو قرائت ، از لحاظ معنى فرقى ندارند .\r\n\r\nلغت\r\nاقلال : حمل چيزى با تمام قدرت .\r\nسحاب ابرى كه در آسمان در حركت است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nسوق : راندن چيزى براى اينكه سرعت بگيرد بلد : محل اجتماع مردم . شهر . باديه : محل زندگى ايلات و عشاير .\r\nنكد : كسى كه در بخشش ، سخت باشد . شاعر گويد :\r\n و اعط ما اعطيته طيبا * لا خير فى المنكود و الناكد \r\nيعنى : هر چه به او مىدهى ، بده كه در آدم بخيل خيرى نيست .\r\n\r\nمقصود\r\n وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ  : خداوند بادها را مىفرستد و در روى زمين بجريان در مىآورد تا زمين را زنده كند يا بشارت باران دهد و پيشاپيش رحمت او ، براى مردم نويد خوشى بياورد .\r\n حَتَّى إِذا أَقَلَّتْ سَحاباً ثِقالًا سُقْناهُ لِبَلَدٍ مَيِّتٍ  : تا وقتى كه ابرى كه به آب اشباع شده است ، بردارد و بسوى سر زمينى كه از بى آبى و فقدان گياه ، مرده است ، به حركت در آورد . اصولا بادها ابرهاى پراكنده را از جاهاى مختلف در يك نقطه جمع مىكنند و بدنبال آن بارندگى آغاز مىشود .\r\n فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ  : بوسيله ابر بر سر زمينهاى مرده ، باران مىباريم و انواع ميوه و دانه‌ها را بوسيله آن از دل خاك بيرون مىآوريم .\r\n كَذلِكَ نُخْرِجُ الْمَوْتى لَعَلَّكُمْ تَذَكَّرُونَ  : همانطورى كه درختان و گياهان را از خاك مىرويانيم ، مردگان را هم از زمين بيرون مىآوريم . يعنى پس از مرگ آنها را زنده مىكنيم . باشد كه شما متذكر شويد و بينديشيد و عبرت بگيريد كه هر كس قادر بر روياندن درختان و خلق ميوه‌هاست ، قادر است كه مردم را پس از مرگ زنده كند .\r\nابو القاسم بلخى به اين آيه استدلال كرده است كه بسيارى از امور ، بواسطه امورى ديگر پيدا ميشوند . مثلا پيدايش گياه بوسيلهء آب است . بنا بر اين پاره‌اى از امور مخلوق بيواسطهء خداوند هستند و پاره‌اى مخلوق با واسطه . اين مطلب ، اشكالى ندارد اشكال در اين است كه جهان طبيعت را قديم و غير حادث پنداريم .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nلكن اين مطلب بر خلاف عقيدهء عدلى مذهبان است . راست است كه خداوند معمولا گياه را بوسيله باران مىروياند ، اما قدرت دارد كه اگر مصلحت دينى و دنيوى ايجاب كند ، بدون باران گياه را بروياند يعنى نيازى به اينكه باران را واسطه قرار دهد ندارد .\r\n وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ  : زمين خوب ، بى رنج و زحمت كشاورز ، خير و بركت مىدهد و زراعت آن خوب و پرفايده است . در عين حال . همين هم خارج از امر و فرمان خداوند نيست .\r\n وَ الَّذِي خَبُثَ لا يَخْرُجُ إِلَّا نَكِداً  : زمين ناقابل و شوره‌زار ، بركتى ندارد و در دادن محصول بخيل است . اين معنى از سدّى است . در عين حال براى خداوند ممكن است كه از زمين شوره زار هم محصول خوب و پرفايده ، بروياند . لكن عادت بر اين جارى نشده و اين كار خلاف مصلحت است . انسان هم روى اين حساب ، تكليف خود را بهتر مىشناسد و مىداند كه نفع و خير را از چه راهى بايد جستجو كند . از طرف ديگر ، انسان بايد توجه كند كه هر گاه براى نفع اندك دنيا اين همه تلاش مىكند .\r\nسزاوار است كه براى نفع سرشار آخرت بيشتر تلاش كند .\r\n كَذلِكَ نُصَرِّفُ الْآياتِ لِقَوْمٍ يَشْكُرُونَ  : ما دلائل گوناگون خود را براى مردم سپاسگزار ، اينطور بيان مىكنيم ، مقصود اين است كه : همانطورى كه اين مثل را بيان مىكنيم ، دلائل خود را هم به گوش سپاسگزاران مىرسانيم برخى گويند : يعنى همانطورى كه آيات و دلائل را يكى پس از ديگرى براى شما بيان كرديم ، براى كسانى كه شكر نعمتهاى خدا را بجا مىآورند نيز بيان مىكنيم يكى از نعمتهاى كه خداوند به ايشان ارزانى داشته است هدايت و فراهم كردن اسباب نجات و سعادت است .\r\nاز ابن عباس و مجاهد و حسن روايت شده كه اين مطلب ، مثلى است كه خداوند در بارهء مؤمن و كافر مىزند . مىگويد : زمينها همه يكى هستند . لكن زمين باغ و گل و سنبل و زمين شوره‌زار ، خار و خس مىروياند . مردم نيز همه يكى هستند .\r\nاز خون و گوشت و رگ و ريشه آفريده شده‌اند . اما گروهى آمادگى دارند و موعظه را مىپذيرند و گروهى سنگدل هستند و موعظه در دل آنها اثر نمىگذارد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\n[ سوره الأعراف ( 7 ) : آيات 59 تا 64 
  ]\r\nلَقَدْ أَرْسَلْنا نُوحاً إِلى قَوْمِهِ فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنِّي أَخافُ عَلَيْكُمْ عَذابَ يَوْمٍ عَظِيمٍ ( 59 ) قالَ الْمَلَأُ مِنْ قَوْمِهِ إِنَّا لَنَراكَ فِي ضَلالٍ مُبِينٍ ( 60 ) قالَ يا قَوْمِ لَيْسَ بِي ضَلالَةٌ وَ لكِنِّي رَسُولٌ مِنْ رَبِّ الْعالَمِينَ ( 61 ) أُبَلِّغُكُمْ رِسالاتِ رَبِّي وَ أَنْصَحُ لَكُمْ وَ أَعْلَمُ مِنَ اللَّهِ ما لا تَعْلَمُونَ ( 62 ) أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ لِتَتَّقُوا وَ لَعَلَّكُمْ تُرْحَمُونَ ( 63 )\r\nفَكَذَّبُوهُ فَأَنْجَيْناهُ وَ الَّذِينَ مَعَهُ فِي الْفُلْكِ وَ أَغْرَقْنَا الَّذِينَ كَذَّبُوا بِآياتِنا إِنَّهُمْ كانُوا قَوْماً عَمِينَ ( 64 )\r\n« 1 »\r\n\r\nترجمه\r\nنوح را بسوى قومش فرستاديم . گفت : اى قوم ، خدا را پرستش كنيد ، شما را جز او خدايى نيست . مىترسم كه دچار عذابى بزرگ شويد . گروهى از قومش گفتند :\r\nما ترا در گمراهى آشكار ميدانيم . گفت : اى قوم ، گمراهى دامنگير من نيست . من فرستاده‌اى هستم از جانب پروردگار جهانيان كه رسالتهاى پروردگارم را به شما ابلاغ و شما را نصيحت ميكنم و از جانب خدا چيزهايى ميدانم كه شما نميدانيد . آيا تعجب ميكنيد كه : وحيى از جانب پروردگارتان بر مردى از خودتان نازل شده است تا شما را بترساند و شما تقوى پيشه كنيد ، شايد به شما رحم شود ؟ ! او را تكذيب كردند و ما او و كسانى كه در كشتى با او بودند نجات داديم و كسانى كه آيات ما را تكذيب كردند ، غرق كرديم ، كه آنها قومى كور دل بودند .\r\n\r\n\r\n","description":"","footnote":"\r\n( 1 ) - آيه 59 تا 64 سوره اعراف جزء 8 سوره 7\r\n","page_name":" 139 ","page_number":139},
  {"content":"\r\n\r\n\r\nبيان آيه 59 تا 64\r\n\r\nقرائت\r\nمن إله غيره : ابو جعفر و كسايى « غير » را مجرور و ديگران مرفوع خوانده‌اند . قرائت اول بنا بر اين است كه صفت و تابع لفظ « إله » و قرائت دوم بنا بر اين است كه صفت و تابع محل آن يا بدل باشد .\r\nابلغكم : ابو عمرو به سكون باء و بدون تشديد خوانده است و ديگران بفتح باء و تشديد لام . در قرآن كريم باب افعال و تفعيل اين فعل هر دو به كار رفته است . مثل :\r\n يا أَيُّهَا الرَّسُولُ بَلِّغْ . . . »  ( مائده 67 ) و  « فَإِنْ تَوَلَّوْا فَقَدْ أَبْلَغْتُكُمْ »  ( اعراف 79 ) .\r\n\r\nلغت\r\nملا : جمعيت مردان . مثل قوم و نفر و رهط . آنها را به اين جهت « ملا » گويند ، كه مجلس را پر مىكنند .\r\nابلاغ : رسانيدن مطلبى به كسى . بلاغت يعنى رسانيدن مطلب به نحوى بهتر و رساتر .\r\nرسالت : چيزى كه بوسيلهء فرستاده ، بمردم گفته شود .\r\nنصيحت ، گفتارى كه از روى اخلاص در نيت باشد .\r\nفلك : كشتيها . اين كلمه هم بمفرد گفته مىشود ، هم بجمع . اصل اين كلمه به معناى مدور بودن است . فلكه و فلك هم بخاطر گردى و مدوّر بودن گفته مىشود .\r\n\r\nاعراب\r\n يا قَوْمِ  : در اصل « يا قومى » بوده كه مرخم شده است .\r\nلكنى : در اصل « لكننى » بوده كه بواسطه تعدد نونات ، يكى از آنها حذف شده است .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n مِنْ رَبِّ الْعالَمِينَ  : « من » براى ابتداست . يعنى مبدء رسالت من خداوند است .\r\n\r\nمقصود\r\nقبلا در بارهء دلائل يگانگى خود سخن گفت . اكنون در بارهء رفتار گذشتگان سخن ميگويد تا براى پيامبر اسلام تسليتى باشد . نخست به شرح داستان نوح پرداخته ، ميفرمايد :\r\n لَقَدْ أَرْسَلْنا نُوحاً إِلى قَوْمِهِ  : « لام » براى قسم و « قد » براى تأكيد است . يعنى حقاً به تو ميگويم كه نوح را مكلف كرديم كه بسوى قوم خود برود و وظيفهء رسالت را به انجام برساند . اين مقام ، بقدرى عظمت دارد كه صاحب آن لايق عاليترين تعظيم و تكريم است . نوح پسر ملك بن متوشلخ بن اخنوخ يعنى ادريس است . او پس از ادريس نخستين پيامبر است . برخى گفته‌اند : او نجار بود و در سال مرگ آدم به دنيا آمد . مرگ آدم در هزارهء اول و بعثت نوح در هزارهء دوم ، در سن چهار صد سالگى بود . برخى گويند در سن پنجاه سالگى بود و 950 سال پيامبرى كرد . در سه قرن اول رسالت خود شبانه روز مردم را دعوت ميكرد و بر فرار و بى ايمانى آنها افزوده ميشد .\r\nاينقدر او را مىزدند كه بيهوش ميشد و چون به هوش مىآمد ميگفت : خدايا قومم را هدايت كن . آنها نادان هستند . سرانجام بدرگاه خدا از دست آنها شكايت كرد و دنيا در زير آب غرق شد . پس از آن 90 سال و بروايتى بيشتر ، زندگانى كرد .\r\n فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنِّي أَخافُ عَلَيْكُمْ عَذابَ يَوْمٍ عَظِيمٍ  : گفت : اى قوم خدا را پرستش كنيد . جز او خدايى نداريد . من ميترسم كه گرفتار عذابى بزرگ شويد . اينكه ميگويد : ميترسم ، بخاطر اين است كه هنوز اميدوار است كه آنها ايمان بياورند .\r\n قالَ الْمَلَأُ مِنْ قَوْمِهِ إِنَّا لَنَراكَ فِي ضَلالٍ مُبِينٍ  : جبائى گويد : ملا يعنى جماعتى از قوم . ابو مسلم گويد : منظور سران و اشراف قوم است كه به نوح گفتند :\r\nعقيدهء ما در بارهء تو اين است كه تو از حق دور و گمراه هستى ، زيرا ما را به ترك\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپرستش بتان فرا ميخوانى . برخى گويند : يعنى ترا در گمراهى مىبينيم . برخى گويند :\r\nيعنى گمان ما در بارهء تو اين است كه گمراهى .\r\n قالَ يا قَوْمِ لَيْسَ بِي ضَلالَةٌ  : نوح در پاسخ آنها گفت : من از راه صواب خارج نشده‌ام كه مرا گمراه ميخوانيد .\r\n وَ لكِنِّي رَسُولٌ مِنْ رَبِّ الْعالَمِينَ  : لكن من فرستادهء خدا هستم كه مالك هر چيزى است .\r\n أُبَلِّغُكُمْ رِسالاتِ رَبِّي وَ أَنْصَحُ لَكُمْ وَ أَعْلَمُ مِنَ اللَّهِ ما لا تَعْلَمُونَ  : من پيامهاى الهى را به شما ابلاغ ميكنم و آنچه به من گفته شده است بدون كم و زياد و تغيير به شما ميگويم و از صفات و توحيد و عدل و حكمت خدا چيزيهايى ميدانم كه شما نميدانيد و بقولى يعنى : از دين خدا چيزهايى ميدانم كه شما نميدانيد و بقولى يعنى : از قدرت و سلطنت و شدت كيفر خدا چيزهايى ميدانم كه شما نميدانيد . همهء اين معانى محتمل است . گويند : اين مطلب را نوح از اين جهت ميگفت كه : قومش هنوز نشنيده بودند .\r\nكه خداوند مردمى را عذاب كرده است ، اما اقوام بعدى اين مطلب را شنيده بودند .\r\nچنان كه هود گفت : شما بعد از قوم نوح جانشين آنها هستيد و شعيب به قوم خود گفت :\r\nهمان چيزى به شما ميرسد كه بقوم نوح رسيد .\r\n أَ وَ عَجِبْتُمْ . . .  تا پايان آيه : همزهء استفهام بر واو عطف وارد شده و معناى آن انكار است . بنا بر اين ، كلام از جهتى متصل و از جهتى مستقل است . يعنى نبايد تعجب كنيد از اينكه بيان و نبوت و رسالت از جانب پروردگارتان بر مردى مثل خودتان نازل شده است تا شما را - اگر ايمان نياوريد - از كيفر بترساند . اينكه ميگويد :\r\nنبايد تعجب كنيد ، بخاطر اين است كه اگر مردى براى ارشاد و اصلاح قومى صميمانه و با دلسوزى قيام كند ، تعجبى ندارد . تعجب در اين است كه مردم بخودشان ترحم نكنند و اسباب بدبختى خود را فراهم سازند . وانگهى رسالت ، به صلاح مردم و مطابق حكمت و مصلحت است و عقل آن را تأييد مىكند . بهر حال منظور از آمدن نوح اين بود كه آنها از شرك و معصيت بپرهيزند تا به آنها رحم شود . حسن گويد : يعنى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nتقوى پيشه كنيد به اميد اينكه به شما رحم شود .\r\n فَكَذَّبُوهُ . . .  تا آخر آيه : آنها نوح را تكذيب كردند و ما نوح و افراد مؤمن كه در كشتى بودند از غرق شدن نجات داديم و آنهايى كه نوح را تكذيب مىكردند غرق كرديم آنها كور دل و از راه حق گمراه بودند .\r\n\r\nداستان نوح\r\nشيخ ابو جعفر ابن بابويه در كتاب نبوت ، روايت مرفوعى از امام صادق ع نقل كرده است كه : چون خداوند نوح را مبعوث كرد ، آشكارا مردم را دعوت كرد . فرزندان « هبة اللَّه بن آدم » كه گفتار نوح را با مدارك صحيحى كه در دست داشتند ، برابر مىديدند ، او را تصديق كردند و به او ايمان آوردند . اما فرزندان قابيل او را تكذيب كردند و گفتند : خداوند بسوى جنيان فرشته‌اى فرستاده است . اگر ميخواست براى ما هم پيامبرى بفرستد ، يكى از فرشتگان را مىفرستاد .\r\nحنان بن سدير از امام صادق ع نقل كرده است كه هشت نفر به نوح ايمان آوردند در حديث وهب بن منبّه است كه نوح پس از ادريس اولين پيامبر بود . . . پس از ذكر مشخصات نوح مىگويد : او مدت سه قرن - هر قرنى سيصد سال - در ميان مردم در آشكار و نهان دعوت كرد و آنها سركشى ميكردند و هر قرنى كه مىگذشت ، بر عناد و سركشى آنها افزوده مىشد . بعضى از آنها پسر بچهء خود را مىآوردند و بر سر نوح مىنشاندند و ميگفتند : اگر زنده ماندى از اين ديوانه پيروى مكن . گاهى او را چندان مىزدند كه غرق در خون مىشد و از هوش مىرفت . او را مىبردند و در خانه‌اى يا درب خانه‌اش مىانداختند . خداوند به او وحى كرد كه جز چند نفرى كه ايمان آوردند ، كسى ايمان نخواهد آورد . آنها را نفرين كن . تا آن وقت در حق آنها نفرين نكرده بود . عرض كرد : خدايا از اين كافران كسى را به روى زمين باقى نگذار . اگر آنها را باقى بگذارى ، نسلها و اعقابشان نيز كافر خواهند بود ( نوح 26 ) بر اثر اين نفرين زنها و مردها عقيم شدند و چهل سال بچه‌اى از آنها تولد نشد و قحطى همه جا را فرا گرفت . تا اينكه هر چه داشتند از بين رفت و بيچاره و بدبخت شدند . در اين هنگام نوح به\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآنها گفت : از خداوند طلب آمرزش كنيد كه او آمرزنده است . باز هم بناى خيره سرى گذاشتند و نوح از دعوت آنها خوددارى كرد . آنها به يكديگر سفارش ميكردند كه :\r\nخدايان خود را فراموش نكنيد . خدايان « ود » « سواع » را از دست ندهيد ، سرانجام خداوند آنها و خدايانشان را غرق كرد . پس از طوفان نوح ، مردم ديگرى پيدا شدند كه بت پرستى را از سر گرفتند و بتهاى خود را بنام بتهاى قوم نوح نام گذارى كردند .\r\nمردم يمن « يغوث » و « يعوق » مردم دومة الجندل « ود » مردم حمير « نسر » و هذيل « سواع » را احيا كردند و تا ظهور اسلام به پرستش آنها سرگرم بودند . ما داستان نوح و غرق شدن قومش را - انشاء اللَّه - در سوره هود شرح خواهيم داد .\r\nشيخ ابو جعفر بن بابويه از على بن احمد بن موسى - به چند واسطه - از جانب عبد العظيم حسنى نقل كرده است كه امام دهم ع فرمود : نوح دو هزار و پانصد سال زندگى كرد . روزى سوار كشتى بود و خوابش بود ، در اين وقت بادى وزيد و عورتش پيدا شد .\r\nحام و يافث خنديدن و سام آنها را منع كرد و عورت را پوشانيد . لكن آن دو هر بار كه وى عورت پدر را مىپوشانيد ، برهنه مىكردند . نوح بيدار و متوجهء خندهء آنها شد . علت خنده را پرسيد . سام بعرض رسانيد . نوح دستها را به آسمان بلند كرد و گفت : خدايا ، نطفهء حام را تغيير ده تا فقط سياهان از او بوجود آيند و نطفهء يافث را تغيير ده . خداوند . نطفهء آنها را تغيير داد . تمام سودانىها از صلب حام و تمام ترك و سقلاب و يأجوج و مأجوج و چينيان از صلب يافث و تمام سفيد پوست‌هاى ديگر از صلب سام هستند . نوح به حام و يافث گفت : خداوند اولاد شما را بردگان اولاد سام گردانيد ، زيرا او به من نيكى كرده و شما مرا نافرمانى كرديد . علامت نافرمانى شما در نسل شما و علامت نيكى سام در نسلش آشكار خواهد شد .\r\nابن بابويه قمى ( ره ) مىفرمايد : ذكر يافث در اين خبر غريب است و تنها در اين طريق ، من روايت كرده‌ام . همهء رواياتى كه در اينباره نقل كرده‌ام . فقط در آنها نام حام آمده است . در اين اخبار آمده است كه وى پس از ظاهر شدن عورت پدر خنديد و سام و يافث كه در ناحيه‌اى بودند ، پس از اطلاع از كار وى ، آمدند و به او\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاعتراض كردند و لباسى را بر روى پدر افكندند ، وقتى كه نوح از خواب بيدار شد ، خداوند جريان رفتار حام را به او وحى كرد . نوح وى را لعن و در باره‌اش نفرين كرد .\r\nابراهيم بن هاشم از على بن حكم از بعضى از اصحاب ما از امام صادق ع روايت كرده است كه : نوح دو هزار و پانصد سال زندگى كرد . هشتصد و پنجاه سال آن پيش از رسالتش بود . نهصد و پنجاه سال مردم را دعوت كرد . دويست سال مشغول ساختن كشتى بود . پس از طوفان هم 500 سال زندگى كرده و در روى كرهء زمين شهرها و آباديهايى بوجود آورد و فرزندان خود را در آنجاها ساكن كرد پس از سپرى شدن عمر دو هزار و پانصد ساله ! عزرائيل نزد او - كه در آفتاب بود - آمده ، بر او سلام كرد .\r\nگفت : بچه مقصود به اينجا آمده‌اى ؟ ! گفت : آمده‌ام ترا قبض روح كنم . گفت بگذار ، بسوى سايه روم . مهلتش داد . همين كه به سايه رفت . گفت : هر چه در اين جهان زيسته‌ام ، به اندازهء همين انتقال از آفتاب به سايه ، بيشتر نبود . اكنون مأموريت خود را انجام ده .\r\nعزرائيل نوح را قبض روح كرد و براى هميشه بيك زندگى پر ماجرا و پر فراز و نشيب پايان بخشيد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\n[ سوره الأعراف ( 7 ) : آيات 65 تا 72 
  ]\r\nوَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ ( 65 ) قالَ الْمَلَأُ الَّذِينَ كَفَرُوا مِنْ قَوْمِهِ إِنَّا لَنَراكَ فِي سَفاهَةٍ وَ إِنَّا لَنَظُنُّكَ مِنَ الْكاذِبِينَ ( 66 ) قالَ يا قَوْمِ لَيْسَ بِي سَفاهَةٌ وَ لكِنِّي رَسُولٌ مِنْ رَبِّ الْعالَمِينَ ( 67 ) أُبَلِّغُكُمْ رِسالاتِ رَبِّي وَ أَنَا لَكُمْ ناصِحٌ أَمِينٌ ( 68 ) أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَ زادَكُمْ فِي الْخَلْقِ بَصْطَةً فَاذْكُرُوا آلاءَ اللَّهِ لَعَلَّكُمْ تُفْلِحُونَ ( 69 )\r\nقالُوا أَ جِئْتَنا لِنَعْبُدَ اللَّهَ وَحْدَهُ وَ نَذَرَ ما كانَ يَعْبُدُ آباؤُنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ( 70 ) قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَ غَضَبٌ أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَ آباؤُكُمْ ما نَزَّلَ اللَّهُ بِها مِنْ سُلْطانٍ فَانْتَظِرُوا إِنِّي مَعَكُمْ مِنَ الْمُنْتَظِرِينَ ( 71 ) فَأَنْجَيْناهُ وَ الَّذِينَ مَعَهُ بِرَحْمَةٍ مِنَّا وَ قَطَعْنا دابِرَ الَّذِينَ كَذَّبُوا بِآياتِنا وَ ما كانُوا مُؤْمِنِينَ ( 72 )\r\n« 1 »\r\n\r\n\r\n","description":"","footnote":"\r\n( 1 ) - سوره اعراف آيه 65 تا 72 جزء 8 سوره 7\r\n","page_name":" 146 ","page_number":146},
  {"content":"\r\n\r\n\r\nترجمه\r\nو هود را بسوى برادرانش قوم عاد فرستاديم . گفت : اى قوم ، خدا را پرستش كنيد . براى شما جز او خدايى نيست : چرا تقوى پيشه نمىكنيد ؟ اشراف قوم گفتند : ترا گرفتار نادانى مىدانيم و تو از دروغگويان مىشناسيم . گفت : اى قوم ، مرا نادانى دامنگير نشده است ، بلكه من فرستاده پروردگار جهانيانم . رسالتهاى پروردگارم را به شما ابلاغ مىكنم و براى شما نصيحت كننده‌اى امين هستم . آيا تعجب مىكنيد كه وحيى از پروردگارتان بر مردمى از خودتان نازل شده است كه شما را بترساند ؟ ياد آوريد كه شما را پس از قوم نوح . جانشينان كرده و پيكر شما را درشت آفريده است . نعمتهاى خدا را به ياد آوريد تا رستگار شويد . گفتند : آيا بسوى ما آمده‌اى تا خداى يكتا را پرستش كنيم و از پرستش آنچه پدرانمان پرستيده‌اند ، خوددارى كنيم ؟ اگر راست مىگويى ، آنچه ما را وعده ميدهى بياور . گفت : عذاب و غضب پروردگارتان بر شما واقع شد . آيا در بارهء نامهايى كه شما و پدرانتان اختراع كرده‌ايد و خداوند دليلى بر آنها نازل كرده است ، با من مجادله مىكنيد ؟ انتظار بكشيد كه منهم با شما در انتظارم . او و كسانى كه با او ايمان آورده بودند ، نجات داديم و نسل آنها كه تكذيب آياتمان ميكردند و ايمان نداشتند ، منقرض كرديم\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nبيان آيه 65 تا 72\r\n\r\nلغت\r\nسفاهة : سبكى عقل . مؤرج گويد : در لغت حمير يعنى جنون .\r\nعجب : فرق ميان « عجب » بضم عين و « عجب » بفتح عين اين است كه اولى يعنى انسان از فضيلت خويش در شگفت باشد و اين ناپسند است زيرا خود خواهى است ، اما دومى ممكن است پسنديده باشد . در مثل است كه : « لا خير لمن لا يتعجب من العجب و ارذل منه المتعجب من غير عجب » يعنى : در كسى كه از شگفتيها تعجب نكنند فايده‌اى نيست و بدتر از آن كسى است كه بى خود تعجب كند .\r\nخلفاء : جمع خليفه ، جانشينان اين جمع ، تابع معنى و مذكر است . مثل ظريف و ظرفاء در عين حال ممكن است جمع خليفه را خلائف بست . مثل ظريفه و ظرائف .\r\nآلاء : نعمتها . مفرد آن « الى » شاعر گويد :\r\n ابيض لا يرهب الهزال و لا * يقطع رحما و لا يخون الى \r\nيعنى : او كسى است كه از لاغرى نمىترسد و قطع رحم نميكند و در نعمتش خيانت نمىورزد .\r\nرجس : عذاب\r\n\r\nاعراب\r\n أَخاهُمْ هُوداً  : منصوب به « ارسلنا » كه در اول كلام است . كلمهء « هود » بخاطر خفيف بودنش منصرف شده است .\r\n يا قَوْمِ  : اين كلمه مناداى مضاف و در محل نصب است .\r\nلكنى : اين كلمه براى استدراك است . يعنى نادانى مرا بدعوت شما وادار\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنكرده ، بلكه من فرستادهء خدايم .\r\n\r\nمقصود\r\nبدنبال داستان نوح مىفرمايد :\r\n وَ إِلى عادٍ أَخاهُمْ هُوداً  : پيامبرى كه در اينجا قهرمان داستان است ، هود - بن شالخ بن ارفحشد بن سام بن نوح است اين قول از محمد بن اسحاق است . لكن ديگران گويند : هود بن عبد اللَّه بن رياح بن جلوث بن عاد بن عوص بن ارم بن سام بن نوح است . در كتاب نبوت ابن بابويه نيز چنين آمده است .\r\nقوم عاد از نبيرهء عاد بن عوص بن ارم بن سام بن نوح است . آنها با هود برادر دينى نيستند ، بلكه برادر نسبى هستند . علت اينكه هود را برادر آنها ميخواند ، اين است كه : وى از قبيلهء آنها بود و براى ارشاد آنها حد اكثر كوشش را به عمل آورد و حرفهاى او را خوب مىفهميدند .\r\n قالَ يا قَوْمِ . . .  تا آخر آيه : گفت : اى قوم ، خدا را پرستش كنيد كه جز او خدايى نداريد . چرا تقوى پيشه نمىكنيد ؟ !  قالَ الْمَلَأُ الَّذِينَ كَفَرُوا . . .  تا آخر آيه : گروهى از مردم كافر يا دستهء اشراف ، به هود گفتند : ما ترا دچار سفاهت و نادانى و نابخردى تشخيص داده‌ايم و گمان ما اين است كه حرفهاى تو سراسر دروغ است . حسن و زجاج گويند : در حقيقت وى را از روى گمان تكذيب ميكردند ، نه از روى علم . ديگران گويند : در تكذيب خود قاطع بودند . « 1 »  قالَ يا قَوْمِ . . .  تا آخر آيه : هود در پاسخ آنها گفت : اطمينان داشته باشيد كه اين مطالب را از روى سفاهت به شما نميگويم . من فرستادهء پروردگار جهانيان هستم . بدين ترتيب خداوند متعال تعليم ميدهد كه انسان با مردم نادان با سخن زشت ،\r\n\r\n\r\n","description":"","footnote":"\r\n( 1 ) - شاهد استعمال ظن به معناى علم ، اين بيت است :\r\n فقلت لهم ظنوا بالفى مدجج * سرواتهم فى الفارسى المسرد \r\nيعنى : به آنها گفتم : بدانيد كه دو هزار مسلح زره پوشيده ، بسوى شما مىآيند .\r\n","page_name":" 149 ","page_number":149},
  {"content":"\r\n\r\nروبرو نشود و سخن ناپسند آنها را با سخنى ناپسند پاسخ نگويد . بلكه آنچه را بوى نسبت داده‌اند ، از خود سلب كند . چنان كه هود در پاسخ آن نسبت ناروا ، به آنها حرف زشتى نگفت و ادامه داد كه : من اخبار پروردگارم را به شما ميرسانم و شما را نصيحت ميكنم كه دست از اطاعت خداوند نكشيد . يقين داشته باشيد كه در تبليغ رسالت خداوند ، امين هستم و دروغ نميگويم و چيزى را تغيير نمىدهم . اين معنى از ضحاك و جبائى است . كلى گويد : مقصود هود اين بود كه مرا امين ميدانستيد . اكنون چرا تكذيبم مىكنيد . « 1 »  أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ  : تعجبى ندارد كه نبوت و بقولى معجزه و بيان به مردى اختصاص يافته است كه از خود شماست و در ميان شما بزرگ شده است و منظور او اين است كه شما را از كارهاى زشت بترساند .\r\nبرخى گويند : يعنى چرا از بعثت مردى از خودتان تعجب ميكنيد ، اما از اينكه سنگى ميپرستيد ، تعجب نمىكنيد ؟ !  وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَ زادَكُمْ فِي الْخَلْقِ بَصْطَةً  :\r\nنعمتهاى خداوند را بخاطر بياوريد كه شما را بعد از آنكه قوم نوح بر اثر معصيت هلاك شدند ، در روى زمين سكونت داد و بر نيرو و طول شما افزود . اين معنى از ابن عباس و جماعتى است . كلبى گويد : طويلترين آنها صد ذراع و كوتاهترين آنها شصت ذراع بودند . برخى گويند : كوتاهترين آنها دوازده ذراع بودند . امام باقر ( ع ) فرمود : آنها باندازهء نخلهاى بلند بودند و كوه را ويران ميكردند . برخى گويند :\r\nبلندى آنها به اندازهء يك دست و يك قامت بود .\r\n فَاذْكُرُوا آلاءَ اللَّهِ لَعَلَّكُمْ تُفْلِحُونَ  : نعمتهاى خدا را به ياد آوريد تا در دنيا و آخرت رستگار شويد .\r\n قالُوا أَ جِئْتَنا . . .  تا پايان آيه : گفتند : اى هود ، آمده‌اى كه ما را به پرستش\r\n\r\n\r\n","description":"","footnote":"\r\n( 1 ) - رسالات را از اين نظر جمع آورده كه متضمن امر و نهى و ترغيب و تهديد و وعد و وعيد و . . . است .\r\n","page_name":" 150 ","page_number":150},
  {"content":"\r\n\r\nخداى يگانه وادار كنى و از پرستش خدايانمان كه نياكانمان مىپرستيده‌اند ، بازدارى ؟\r\nاگر راست مىگويى كه فرستادهء خدا هستى ، آن عذابى كه در صورت پرستش بتها ما را به آن تهديد ميكنى ، بر ما نازل كن .\r\n قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَ غَضَبٌ  : هود در جواب آنها فرمود :\r\nوقوع عذاب براى شما حتمى است . شما كارى كرده‌ايد كه مستوجب غضب پروردگار شده‌ايد . غضب خدا اين است كه اراده كند عذاب بدكاران را .\r\n أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَ آباؤُكُمْ ما نَزَّلَ اللَّهُ بِها مِنْ سُلْطانٍ  :\r\nآيا در بارهء بتهايى كه شما و پدرانتان اختراع كرده‌ايد و نام خدايى بر آنها نهاده‌ايد ، با من مجادله و دشمنى مىكنيد ؟ در حالى كه هيچ صفتى و علامتى از خدايى در آنها نيست و از جانب خداوند هم براى خدايى آنها دليلى نازل نشده است . بديهى است كه چنين ادعاى بزرگى نيازمند دليل قاطع و محكم است و اين دليل را شما بياوريد نه من من بايد دليل بياورم كه خداى يگانه ، معبود حقيقى شماست و جز او معبودى نيست و من فرستادهء اويم .\r\nبرخى گويند : آنها بتها را هر كدام طورى نامگذارى كردهء بودند ، يكى را نازل كنندهء باران ، ديگرى را دهندهء روزى و ديگرى را شفا دهندهء بيماران و ديگرى را رفيق سفر ناميده بودند . هود مىگفت : اين نامگذاريها اختراع شماست .\r\n فَانْتَظِرُوا إِنِّي مَعَكُمْ مِنَ الْمُنْتَظِرِينَ  : حسن و جبائى و مفسران ديگر گويند :\r\nيعنى در انتظار نزول عذاب باشيد كه من هم منتظرم .\r\n فَأَنْجَيْناهُ وَ الَّذِينَ مَعَهُ بِرَحْمَةٍ مِنَّا  : هود و آنها كه ايمان آورده بودند ، از ميان آنها بيرون آورديم و برحمت خويش آنها را از عذاب خود نجات داديم .\r\n وَ قَطَعْنا دابِرَ الَّذِينَ كَذَّبُوا بِآياتِنا وَ ما كانُوا مُؤْمِنِينَ  : كسانى كه آيات ما را تكذيب كرده بودند و به خدا و رسولش ايمان نداشتند ، گرفتار عذاب كرديم و نسل آنها را برانداختيم .\r\nذكر جملهء  « وَ ما كانُوا مُؤْمِنِينَ »  به اين منظور است كه نشان دهد كه از\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nحال آنها معلوم بود اگر باقى مىماندند ، ايمان نمىآوردند . چنان كه در جاى ديگر مىفرمايد :\r\n « لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَ جاءَتْهُمْ رُسُلُهُمْ بِالْبَيِّناتِ وَ ما كانُوا لِيُؤْمِنُوا »  ( يونس 13 : گذشتگان را بعد از آنكه ظلم كردند و فرستادگان ما دلايل روشن بسوى ايشان آمدند ، هلاك كرديم كه ايمان نمىآوردند ) از اين آيه استفاده مىشود كه قوم هود گرفتار عذاب شدند و نسل آنها منقرض شد .\r\n\r\nداستان هود\r\nخلاصه آنچه سدّى و محمد بن اسحاق و مفسرين ديگر در داستان هود گفته‌اند ، اين است كه : قوم عاد در يمن مىزيستند . گردش و آمد و رفت اين قبيله ، ميان عمان تا حضرموت بود . آنها داراى زراعت و نخلستان بودند . عمرشان دراز و پيكرشان بزرگ بود و بت مىپرستيدند .\r\nخداوند هود را كه داراى شخصيتى برجسته و از خانواده‌اى متوسط بوده به سوى آنها فرستاد تا آنها را دعوت به توحيد كند . آنها وى را تكذيب و به آزارش پرداختند .\r\nمدت هفت سال - و بقولى سه سال - خداوند بر آنها باران نفرستاد و گرفتار قحطى شدند . در آن زمان معمول بود كه هر گاه مردم دچار بلا و سختى مىشدند به خانه كعبه پناه مىبردند . ساكنان مكه در آن وقت عمالقه - از نسل عمليق بن لاوذ بن سام بن نوح - بودند و رئيس آنها معاوية بن بكر بود كه از جانب مادر با قوم عاد خويشاوندى داشت .\r\nاز جانب قوم عاد هيأتى مأموريت يافتند كه به مكه آيند و براى قوم دعا كنند تا خداوند بر آنها باران نازل كند . آنها بر معاويه كه در خارج مكه بود وارد شدند .\r\nوى آنها را احترام كرد و مدت يك ماه با شراب و ديگر خوردنيها از آنها پذيرايى كرد .\r\nمعاويه كه مىدانست آنها براى كار ديگرى به مكه آمده‌اند ، از طولانى شدن توقف آنها خسته شد و خجالت مىكشيد كه به آنها بگويد كه بدنبال هدف خويش روند .\r\nاين مطلب را با دو زن كه براى آنها خوانندگى مىكردند ، در ميان گذاشت . گفتند :\r\nشعرى بگو تا براى آنها بخوانيم . چه مىدانند گويندهء شعر كيست ؟ ! وى اشعارى گفت\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nكه ترجمهء فارسى آن اين است :\r\nاى قيل ، واى بر تو ، برخيز و دعا كن . شايد خداوند بارانى نازل كند و سرزمين عاد را كه در آستانهء مرگ هستند ، سير آب گرداند . كار قوم عاد به جايى رسيده است كه حيوانات وحشى نزد آنها مىآيند و از تير آنها نمىترسند . شما در اينجا شب و روز مشغول عياشى هستيد و قوم خود را فراموش كرده‌ايد . چه زشت و ناپسند است رفتار شما ! زنها اشعار را خواندند و افراد به خود آمدند . گفتند : قوم ما را فرستاده‌اند كه داخل اين حرم شويم و طلب باران كنيم . اكنون برويم و دعا كنيم . مردى كه يهود ايمان داشت ، گفت : دعاى شما وقتى مستجاب مىشود كه يهود ايمان بياوريد . او را ملامت كردند و وارد مكه شدند .\r\nقيل بن عنز ، رئيس آنان بود . گفت : خدايا ، اگر هود راست مىگويد ، براى ما باران بفرست . ما بيچاره شديم .\r\nخداوند سه ابر سفيد و سرخ و سياه فرستاد . سپس منادى ندا كرد : اى قيل ، يكى از اين ابرها را براى خودت و قومت اختيار كن . او ابر سياه را انتخاب كرد . ابر سياه ، عذاب بهمراه مىآورد . اين ابر بسوى سرزمين عاد رفت و قوم با ديدن آن خوشحال شدند ، زيرا گمان مىكردند ، باران بر آنها نازل مىشود ، اما اين ابر بهمراه خود بادى بجريان آورد كه هشت روز و هفت شب پى در پى مىوزيد و در اين مدت تمام افراد قوم را هلاك كرد .\r\nهود و مؤمنين در گوشه‌اى نشسته بودند و از اين باد مهلك ، جز نسيمى ملايم كه تن شريفشان را نوازش ميكرد . چيزى احساس نمىكردند . اين باد در سر زمين عاد ميان زمين و آسمان مىچرخيد و بر سر آنها سنگ مىباريد و آنها را نابود ميكرد .\r\nابو حمزهء ثمالى از سالم از امام باقر ع نقل كرده است كه خدا را خزانه‌اى از باد است كه بر آن قفل نهاده شده است . اگر در آن باز شود ، زمين و آسمان را از جاى مىكند .\r\nبراى قوم عاد به اندازهء انگشترى از خزانهء باد گشوده شد .\r\nهود و صالح و شعيب و اسماعيل و پيامبر ما به عربى سخن مىگفتند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\n[ سوره الأعراف ( 7 ) : آيات 73 تا 79 
  ]\r\nوَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ ( 73 ) وَ اذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَ بَوَّأَكُمْ فِي الْأَرْضِ تَتَّخِذُونَ مِنْ سُهُولِها قُصُوراً وَ تَنْحِتُونَ الْجِبالَ بُيُوتاً فَاذْكُرُوا آلاءَ اللَّهِ وَ لا تَعْثَوْا فِي الْأَرْضِ مُفْسِدِينَ ( 74 ) قالَ الْمَلَأُ الَّذِينَ اسْتَكْبَرُوا مِنْ قَوْمِهِ لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّهِ قالُوا إِنَّا بِما أُرْسِلَ بِهِ مُؤْمِنُونَ ( 75 ) قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِهِ كافِرُونَ ( 76 ) فَعَقَرُوا النَّاقَةَ وَ عَتَوْا عَنْ أَمْرِ رَبِّهِمْ وَ قالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ ( 77 )\r\nفَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ( 78 ) فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالَةَ رَبِّي وَ نَصَحْتُ لَكُمْ وَ لكِنْ لا تُحِبُّونَ النَّاصِحِينَ ( 79 )\r\n« 1 »\r\n\r\n\r\n","description":"","footnote":"\r\n( 1 ) - سوره اعراف آيهء 73 تا 79 جزء 8 سوره 7\r\n","page_name":" 154 ","page_number":154},
  {"content":"\r\n\r\n\r\nترجمه\r\nو صالح را بسوى برادرانش ثمود فرستاديم . گفت : اى قوم ، خدا را پرستش كنيد .\r\nجز او براى شما خدايى نيست . از جانب خداوند براى شما معجزه آمد . اين است شتر خدا كه براى شما معجزه‌اى است . بگذاريد در زمين خدا بچرد و به او آسيب نرسانيد كه گرفتار عذابى دردناك مىشويد . به ياد آوريد كه خداوند پس از عاد شما را خليفه كرده و در روى زمين ماوى داده كه از صحراهاى آن قصرها و از كوه‌هاى آن خانه‌ها درست كنيد . نعمتهاى خدا را ياد كنيد و در روى زمين فساد نكنيد . گروهى از متكبرين قومش بمؤمنين ضعيف گفتند : آيا علم داريد كه صالح فرستادهء خداست ؟ گفتند : ما به آنچه بسوى او فرستاده شده است ، مؤمنيم . متكبران قوم گفتند : ما به آنچه شما به آن ايمان داريد كافريم . سرانجام شتر را مجروح و از فرمان خدا سرپيچى كردند و گفتند : اى صالح ، اگر از فرستادگان خدايى ، آنچه ما را به آن مىترساندى ، بياور .\r\nبدنبال آن صيحه‌اى آنها را فرو گرفت و در خانه‌هايشان بهلاك رسيدند . صالح از آنها اعراض كرد و فرمود : اى قوم ، رسالت پروردگارم را به شما ابلاغ كردم و شما را پند دادم ولى شما پند دهندگان را دوست نمىداشتيد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nبيان آيه 73 تا 79\r\n\r\nقرائت\r\n قالَ الْمَلَأُ  : ابن عامر با واو خوانده است و ديگران بدون واو . حذف و ذكر اين واو ، صحيح است .\r\n\r\nلغت\r\nبينة : علامتى كه ميان حق و باطل جدا كند .\r\nناقه : شتر ماده .\r\nآية : علامت ، عبرت ، دلالت .\r\nتبوئه : منزل دادن . اصل آن از رجوع است . شاعر گويد :\r\n و بوئت فى صميم معشرها * فتم فى قومها مبوئها \r\nيعنى : بازگشت و در ميان قوم خود ، جايگزين شد .\r\nقصور : جمع قصر .\r\nعثى : فساد .\r\nعقر : زخم زدن .\r\nعتو : فساد .\r\nرجف : اضطراب .\r\nجثوم : بر زمين افتادن .\r\n\r\nاعراب\r\nثمود : اين كلمه هم منصرف به كار مىرود و هم غير منصرف . عدم انصراف آن بخاطر اين است كه علم نباشد . مثل  « أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ »  ( هود 60 ) اول منصرف و دومى غير منصرف است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nآيهء : حال تاكل : در محل نصب و حال مفسدين : حال  لِمَنْ آمَنَ مِنْهُمْ  : بدل از  « لِلَّذِينَ اسْتُضْعِفُوا »  بدل بعض از كل .\r\n يا صالِحُ ائْتِنا  : همزه وصل اگر ساقط شود ، همزهء دوم تلفظ و الا قلب به ياء مىشود .\r\n\r\nمقصود\r\nبدنبال داستان هود ، در باره داستان صالح مىفرمايد :\r\n وَ إِلى ثَمُودَ أَخاهُمْ صالِحاً  : قهرمان اين داستان حضرت صالح است كه خود از اولاد ثمود بود . قبيلهء ثمود ، از اولاد ثمود بن عاثر بن ارم بن سام بن نوح است .\r\n قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ  : گفت : اى قوم ، خدا را پرستش كنيد كه جز او خدايى نداريد .\r\n قَدْ جاءَتْكُمْ بَيِّنَةٌ مِنْ رَبِّكُمْ  : از جانب پروردگارتان معجزه‌اى نازل شده كه دليل است بر راستگويى من .\r\n هذِهِ ناقَةُ اللَّهِ لَكُمْ آيَةً  : اين است شتر خدا كه براى شما معجزه‌اى است . علت اينكه مىگويد : « شتر خدا » تفضيل و تخصيص است . مثل « خانه خدا » سدّى و ابن اسحاق و جماعتى گويند : از اين جهت شتر خدا گفته شده ، كه خداوند آن را بدون واسطه آفريده و دليل بر توحيد و نبوت قرار داده است . اين شتر از سنگى بيرون آمد . گويى اين سنگ همچون حيوانى ماده او را بزاده بود ! يك روز آب وادى را بتمامى مى - نوشيد و بجاى آن بقوم شير مىداد و روز ديگر آب مخصوص قوم بود ، جبائى گويد :\r\nاين شتر ، مالكى جز خدا نداشت ، از اينرو گفته شده است : « شتر خدا » حسن گويد :\r\nشترى بود مثل شتران ديگر ، با اينفرق كه يك روز آب وادى را تمامى مىنوشيد و چيزى به كسى نمىداد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ  :\r\nبگذاريد شتر خدا در زمين خدا بچرد و به او صدمه‌اى نرسانيد كه گرفتار عذابى دردناك خواهيد شد .\r\n وَ اذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ  : نعمتهاى خدا را به ياد آوريد كه پس از قوم عاد شما را وارث اين سرزمين كرد و در آن متمكن ساخت .\r\n وَ بَوَّأَكُمْ فِي الْأَرْضِ  : و براى شما خانه‌ها و مساكنى در آن قرار داد تا در آنها مأوى گزينيد .\r\n تَتَّخِذُونَ مِنْ سُهُولِها قُصُوراً وَ تَنْحِتُونَ الْجِبالَ بُيُوتاً  : در بيابانهاى آن خانه‌ها و قصرها و ويلاهاى تابستانى مىسازيد و در كوه‌ها منزل درست مىكنيد .\r\nابن عباس گويد : براى تابستان در بيابان خانه درست مىكردند و براى زمستان از كوه خانه مىتراشيدند تا جاى آنها محكمتر و گرمتر باشد . گويند : نظر به اينكه عمر آنها طولانى بود ، ناچار بودند ، از كوه خانه در آورند كه دوام بيشترى داشته باشد .\r\n وَ لا تَعْثَوْا فِي الْأَرْضِ مُفْسِدِينَ  : در روى زمين فساد و آشوب نكنيد .\r\n قالَ الْمَلَأُ الَّذِينَ اسْتَكْبَرُوا مِنْ قَوْمِهِ لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّهِ  : آنان كه دچار كبر و نخوت شده بودند ، به افراد مؤمن كه ضعيف و ناتوان بودند ، مىگفتند : آيا شما يقين داريد كه صالح فرستاده خداست ؟\r\n قالُوا إِنَّا بِما أُرْسِلَ بِهِ مُؤْمِنُونَ  : پاسخ مىدادند : ما ايمان داريم كه آنچه بسوى او فرستاده مىشود از جانب خداست .\r\n قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِهِ كافِرُونَ  : در جواب مىگفتند :\r\nولى ما به آنچه شما اعتقاد داريد كافريم .\r\n فَعَقَرُوا النَّاقَةَ وَ عَتَوْا عَنْ أَمْرِ رَبِّهِمْ  : سرانجام شتر را نحر كردند و فرمان خدا را زير پا گذاشتند .\r\n وَ قالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ  : گفتند : اى صالح\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاگر از فرستادگان خدا هستى اكنون شتر را كشته‌ايم ، عذابى كه وعده مىكردى بر ما نازل كن .\r\n فَأَخَذَتْهُمُ الرَّجْفَةُ  : مجاهد و سدّى گويند : يعنى صيحه‌اى آنها را فرو گرفت .\r\nبرخى گويند : صاعقه و ابو مسلم گويد . زلزله و برخى گويند : صيحه‌اى كه زمين را بلرزه در آورد . اصل رجفه ، حركت وحشتناك است .\r\n فَأَصْبَحُوا فِي دارِهِمْ جاثِمِينَ  : و بدينترتيب ، در سرزمين خود و بقولى در خانه‌هاى خود ، بيجان و بيحركت بيفتادند و طعمهء مرگ شدند . علت اينكه « دار » را مفرد آورده ، اين است كه جنس مراد است .\r\nبرخى گويند : به صورت خاكستر در آمدند .\r\n فَتَوَلَّى عَنْهُمْ  : صالح از آنها اعراض كرد .\r\n وَ قالَ يا قَوْمِ لَقَدْ أَبْلَغْتُكُمْ رِسالَةَ رَبِّي وَ نَصَحْتُ لَكُمْ وَ لكِنْ لا تُحِبُّونَ النَّاصِحِينَ  :\r\nو گفت : من وظيفهء خود را در تبليغ رسالت انجام دادم و شما را نصيحت كردم ولى شما نصيحت كنندگان را دوست نميداريد ، زيرا هر گاه كسى ديگرى را دوست دارد ، سخنش را مىپذيرد .\r\n\r\nداستان صالح\r\nتاريخ نويسان مىگويند : همين كه قوم عاد هلاك شدند ، قوم ثمود جانشين آنها گشتند و با جمعيتى عظيم به عمران و آبادى زمين پرداختند . زندگى خوشى داشتند و در ناز و نعمت مىغلتيدند . بجاى اينكه از اين موقعيت و فرصت ، براى عاقبت كار و آخرت خود فكرى كنند ، در فساد و بىبند و بارى غوطه‌ور شدند و به پرستش بتها پرداختند . خداوند صالح را كه از خانواده‌اى متوسط و مردى با كمال و صاحب فضيلت بود ، در ميان ايشان مبعوث كرد . در روايت است كه : در اين وقت شانزده ساله بود و تا سن 120 سالگى در ميان اين قوم عبرى زبان بدعوت و نصيحت پرداخت ، اما نتيجه‌اى نگرفت . آنها داراى هفتاد بت بودند . صالح گفت بياييد يكى از دو كار بكنيد : يا از خدايان شما درخواست ميكنم و اگر مرا اجابت كردند ، تابع كيش شما مىشوم يا از\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nخداى خودم درخواست مىكنم كه هر چه بخواهيد اجابت كند . گفتند منصفانه است .\r\nبراى اين كار روز عيد را در نظر گرفتند . روز عيد فرا رسيد . در پيشگاه مبارك بتها ! مراسمى با شكوه و خيره كننده تشكيل دادند . مراسمى كه هر بيننده‌اى را غرق در شكوه و عظمت ظاهرى خود ميكرد ولى جامد و بى روح بود ! خوردنيها و نوشابه‌ها در خور عيد و مراسم خدايگان بود ! خوردند و نوشيدند و شادى كردند . بخصوص كه صالح را در اين مسابقه ، شكست خورده ميپنداشتند . سرانجام مسابقه آغاز شد .\r\nصالح پيش آمد . در پيشگاه بتان با قلبى سرشار از تنفر ، آغاز راز و نياز كرد ، خواهش كرد ، استغاثه كرد و . . . اما از يك مشت اجسام بى جان چه كارى ساخته بود ! طبيعى است كه پاسخى نميدادند .\r\nصالح رو بسوى قوم كرد ، گفت : ملاحظه مىكنيد كه اينان مرا پاسخ نميدهند .\r\nاجازه دهيد از خداوند يكتا ، آن مظهر عظمت و شكوه حقيقى ، در خواست كنم تا شما را اجابت كند .\r\nدر آنجا سنگى عظيم بود . اشاره به سنگ كردند . گفتند : اگر از اين سنگ ، شترى زيبا بيرون آورى ترا تصديق مىكنيم .\r\nصالح از خداى خود در خواست كرد كه اين خواسته را مستجاب فرمايد . سنگ بصدا در آمد . صدايى بس هولناك كه نزديك بود عقل را از آنها بربايد . سپس همچون زنى كه به درد زايمان گرفتار است و به خود مىپيچد ، بناله درآمد . ناليد و ناليد و سرانجام شكم سنگ شكافته شد و شترى آن چنان كه آنها خواسته بودند از دل سنگ بيرون آمد . آرى سنگ زائيد و ماده شترى به دنيا آورد ! قوم غرق در حيرت شده بودند . نوزاد - كه از عظمت و زيبايى بى نظير و در نوع خود مثل و مانند ندارد - در برابر چشمان حيرت زدهء قوم ، به درد زائيدن گرفتار شد و در فاصلهء چند لحظه كره شترى به دنيا آورد ! حادثه‌اى عظيم بود . خداى صالح روى خدايان مصنوعى را سياه كرده بود ! صالح به پيروزى بزرگى رسيده است . قوم در برابر اين حادثهء شگفت انگيز ، بر سر دو راهى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nرسيده است . ديگر جاى چون و چرا باقى نمانده است . يا بايد در برابر حقيقت سر تسليم فرود آورد و خوشبخت شود ، يا بايد راه فنا را پيش گيرد و بزندگى رسوا و ننگين خود خاتمه بخشد .\r\nگروهى كه داراى وجدانى سالم بودند ، ايمان آوردند ، اما طبقهء اعيان و اشراف ، كه همواره براى هر اجتماعى ، بمنزلهء مهره‌هاى هرز ماشين ترقى و تكامل است ، دست از عناد و سركشى بر نداشت . غير از اين هم از آنها توقعى نبود ! صالح رو بجانب قوم كرده ، گفت : اين است شترى كه در خواست ميكرديد .\r\nيك روز تمام آبهاى شما اختصاص به خود شما . وقتى كه شتر سر را به طرف آب مىبرد ، تا قطرهء آخر يك نفس مىنوشيد . آن گاه سر را بلند مىكرد . در عوض هر چه از او شير مىدوشيدند ، تمام شدنى نبود . ظرف‌ها را از شير شتر پر مىكردند و نگاه مىداشتند .\r\nحسن بن محبوب گويد : مردى بنام سعيد بن يزيد مىگفت : به سرزمين ثمود رفتم و جايى كه شتر از ميان دو كوه بيرون آمده بود ، اندازه گرفتم ، هشتاد زراع بود .\r\nروزى كه خوردن آب نوبت شتر بود ، آنها ناراحت بودند . حيوانات آنها از اين شتر عظيم مىترسيدند . از اينرو در صدد كشتن شتر بر آمدند . زنى زيبا روى بنام « صدوف » داراى گاو و گوسفند و شتر بود و بيشتر از همه بصالح دشمنى مىورزيد .\r\nاو مردى از قوم ثمود بنام مصدع بن مهرج را پيش خود خواند و به او وعده داد كه اگر شتر را بكشد ، بهمسرى او در مىآيد . زنى ديگر بنام عنيزه ، مردى كوتاه و كبود چشم و سرخ پوست و زنازاده ، بنام قدار بن سالف ، پيش خود خواند و گفت : هر كدام از دخترانم را بخواهى به تو مىدهم كه شتر را بكشى . قدار در ميان قوم خود مورد توجه و احترام بود .\r\nاين دو زن خيره سر ، بذر فساد را كاشتند . بار ديگر بدست اين جنس لطيف ، غريزهء جنسى دو مرد بلهوس تحريك شد و بزرگترين فاجعه انسانيت بوقوع پيوست ! اين دو مرد ، هفت نفر ديگر را با خود همراه و شتر صالح را پىكردند . سدّى و ديگران گويند : خداوند به صالح وحى كرد كه : به زودى قوم تو شتر را پى خواهند كرد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nصالح اين مطلب را با قوم در ميان گذاشت . گفتند : ما چنين تصميمى نداريم . صالح گفت : در شهر شما پسرى به دنيا مىآيد كه شتر را مىكشد و باعث هلاك و بدبختى شما مىشود . گفتند : هر بچه‌اى در اين شهر به دنيا بيايد ، او را مىكشيم . براى نه نفر آنها پسرانى تولد شدند و آنها را كشتند . دهمين كودك را نكشتند . پدر كودك از قتل وى مانع شد . اين همان كودك كبود چشم و سرخ پوست بود كه بسرعت رشد ميكرد . گاهى كه بر پدران پسر كشته ، مىگذشت ، خشمگين مىشدند و صالح را سبب قتل پسران خود مىدانستند . تصميم گرفتند كه صالح را بكشند . نقشهء قتل او را بطور مرموزى طرح كردند . گفتند : به بهانه مسافرت در يكى از غارهاى مجاور مخفى مىشويم و شب هنگام كه صالح به مسجد خود مىرود ، بر او حمله‌ور شده ، او را مىكشيم . مردم از كجا مىدانند كه قاتل صالح كه بوده است ؟ پس از قتل صالح ، از مسافرت دروغين باز مىگرديم و مثل ديگران در سوك فقدان او ديده اشك مىباريم ! صالح شبها در شهر نمىخوابيد . محل خواب و استراحت او جايى بود كه « مسجد صالح » خوانده مىشد . روزها به شهر مىآمد و مردم را موعظه مىكرد .\r\nعدهء نه نفرى دست به كار اجراى نقشهء شيطانى خود شدند . اما اين نقشه اجرا نشد ، زيرا همين كه وارد غار شدند ، سقف غار بر سر ايشان فرو ريخت و همگى هلاك شدند .\r\nافرادى كه از اين نقشه با خبر بودند ، رفتند كه از حال آنها خبرى بدست آوردند ، ولى آنها را در زير آوار پيدا كردند . اينها بودند كه مردم شهر را بهيجان آوردند .\r\nهمين كه وارد شهر شدند ، فرياد آنها بلند شد . مىگفتند : صالح نه تنها فرزندان اين نه نفر را به كشتن داد ، بلكه خودشان را هم كشت . مردم اجتماع كردند و براى كشتن شتر آماده شدند .\r\nابن اسحاق گويد : اين نه نفر پس از كشته شدن شتر و تهديد صالح مردم را به عذاب ، در صدد قتلش بر آمدند .\r\nسدّى گويد : وقتى كه قدار بزرگ شد ، روزى با عده‌اى مشغول نوشيدن شراب\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبود . احتياج به مقدارى آب پيدا كردند كه در شراب خود بريزند . اما وقتى كه بر سر آب رفتند ، تمام آب را شتر خورده بود . آن روز نوبت شتر بود . هم پياله‌هاى قدار خشمگين شدند . قدار گفت : ميل داريد من شتر را بكشم ؟ گفتند : آرى .\r\nكعب گويد : علت كشتن شتر اين بود كه زنى بنام ملكا بر قوم سلطنت مىكرد .\r\nوقتى كه مردم متوجه صالح شدند ، وى از مسند حكومت ، طرد شد و نسبت بصالح رشك برد و دشمنى او را در دل گرفت . بزنى بنام قطام كه معشوقهء قدار بن سالف بود و زنى ديگر كه معشوقهء مصدع بود و شبها در كنار آنها بعيش و نوش و شرب خمر مشغول بودند ، گفت : امشب تسليم قدار و مصدع نشويد و به آنها بگوييد : ملكاء ، بخاطر اين شتر و بخاطر صالح محزون است . تا شتر را نكشيد ، از ما كام نخواهيد گرفت . شب هنگام آنها اين مطلب را با عاشقان سينه چاك خود در ميان گذاشتند و آنها را براى قتل شتر تحريك كردند . قدار و مصدع با هفت نفر ديگر همدست شدند و در محلى كه شتر براى نوشيدن آب مىآمد . كمين كردند و با چند شتر تير از پايش در آوردند .\r\nمردم شهر ، جمع شدند و گوشت شتر را در ميان خود تقسيم كردند و خوردند . كره شتر ، همين كه اين صحنه را ديد ، پا بفرار گذاشت و بالاى كوهى رفت و با نعره‌هاى هول انگيز خود مردم شهر را بوحشت انداخت . وقتى كه صالح آمد ، قوم نزد او رفته ، زبان بعذر - خواهى گشودند و قاتلان شتر را معرفى كردند . صالح گفت : اگر بتوانيد بچهء شتر را برگردانيد ، ممكن است از عذاب نجات پيدا كنيد . اما آنها هر چه در كوه و صحرا گشتند ، او را نيافتند . شتر را در شب چهارشنبه كشته بودند . صالح به آنها گفت : در خانه‌هاى خود بمانيد و آخرين تمتع خود را از زندگى برگيريد كه سه روز ديگر عذاب خدا بر شما نازل مىشود . سپس به آنها گفت : فردا صورت شما زرد مىشود . روز دوم سرخ و روز سوم سياه خواهد شد . روزها از پى يكديگر سپرى مىشدند و نشانه‌هايى كه صالح داده بود پديدار مىگشتند . قوم با ديدن اين نشانه‌ها بهلاك خود و راستگويى صالح اطمينان پيدا مىكردند . نيمه شب سوم جبرئيل نازل شد و چنان صيحه‌اى كشيد كه پرده‌هاى گوشها پاره شد و دلها به طپش افتاد . آنها كفن پوشيده آماده مرگ بودند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسرانجام آخرين لحظهء زندگى ننگين آنها فرا رسيد و خرد و كلان طعمهء مرگ شدند ! بدنبال آن آتشى نازل شد و همه را سوزاند و خاكستر كرد . اين است سزاى نافرمانى ! در تفسير على بن ابراهيم آمده است كه : خداوند صيحه و زلزله را با هم بر آنها نازل كرد . ثعلبى روايت كرده است كه : پيامبر گرامى به على ع فرمود آيا بدبخت - ترين گذشتگان را مىشناسى ؟ عرض كرد : قاتل شتر صالح ! فرمود : آيا بدبخت‌ترين آخرين را مىشناسى ؟ جواب داد : خدا و رسولش داناترند . فرمود قاتل تو ! در روايت ديگر است كه فرمود : شقىترين مردم روزگار كسى است كه اين را از اين رنگين مىكند و اشاره به سر و ريش على كرد . ابو زبير از جابر بن عبد اللَّه روايت كرده است كه : وقتى پيامبر در جنگ تبوك از آن سنگ گذشت ، به اصحاب خود فرمود : هيچيك از شما داخل اين قريه نشود و از آبشان ننوشد و بر اين عذاب ديدگان داخل نشود ، مگر با چشم گريان . تا به آن عذابى كه آنها گرفتار شدند ، گرفتار نشويد . سپس فرمود : بعد از اين از پيامبر خود چنين معجزاتى نخواهيد ، اينها قوم صالح هستند كه از پيامبر خود معجزه خواستند و خداوند شترى بسوى آنها فرستاد . اين شتر از اين راه مىآمد و از اين راه مىرفت و روزى كه آمد همهء آبهاى قوم را مىخورد و تپه‌اى كه كرهء شتر از آن بالا مىرفت ، به آنها نشان داد . سرانجام شتر را پى كردند و خداوند تمام افراد آنها را هلاك كرد بجز مردى بنام ابو رغال كه پدر ثقيف است . او در حرم خدا بود و از بركت حرم ، از عذاب خدا نجات پيدا كرد . همين كه از حرم خارج شد ، به همان عذاب گرفتار شد و با او شمشى از طلا بود . سپس قبر وى را به آنها نشان داد . افراد با شمشير خود قبر را شكافتند و طلا را بيرون آوردند . پيامبر پس از اين جريان ، با سرعت هر چه بيشتر از آن وادى گذشت .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\n[ سوره الأعراف ( 7 ) : آيات 80 تا 84 
  ]\r\nوَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ( 80 ) إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ مُسْرِفُونَ ( 81 ) وَ ما كانَ جَوابَ قَوْمِهِ إِلاَّ أَنْ قالُوا أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ ( 82 ) فَأَنْجَيْناهُ وَ أَهْلَهُ إِلاَّ امْرَأَتَهُ كانَتْ مِنَ الْغابِرِينَ ( 83 ) وَ أَمْطَرْنا عَلَيْهِمْ مَطَراً فَانْظُرْ كَيْفَ كانَ عاقِبَةُ الْمُجْرِمِينَ ( 84 )\r\n« 1 »\r\n\r\nترجمه\r\nو ياد آور لوط را كه بقوم خود گفت : آيا مرتكب چنين كار زشتى مىشويد ؟\r\nهيچيك از مردم جهان ، پيش از شما بچنين كارى دست نزده‌اند . شما از روى شهوت به سراغ مردان مىرويد ، نه زنان ، بلكه شما قومى متجاوز هستيد . پاسخ قومش اين بود كه آنها را از شهر خود اخراج كنيد كه آنان از اينكارها خود را پاك ميشمارند .\r\nما لوط و خانواده‌اش را نجات داديم . بجز همسرش كه از باقى ماندگان در شهر بود .\r\nبر آن شهر سنگ باريديم . ببين عاقبت مجرمين چگونه است .\r\n\r\n\r\n","description":"","footnote":"\r\n( 1 ) - آيهء 80 تا 84 سورهء اعراف جزء 8 سوره 7\r\n","page_name":" 165 ","page_number":165},
  {"content":"\r\n\r\n\r\nبيان آيهء 80 تا 84\r\n\r\nقرائت\r\nاهل مدينه و حفص و سهل قرائت كرده‌اند : « انكم لتاتون . . . » و بطور كلى در هر جاى قرآن كه دو استفهام با هم جمع شوند ، دومى را حذف مىكنند . مذهب كسايى هم بجز در قصهء لوط همين است . اما ديگران به دو همزهء قرائت كرده‌اند .\r\nابو على گويد : هر يك از دو استفهام جملهء مستقلى است . اگر هر دو با استفهام قرائت شوند ، هر دو جمله ، استفهامى هستند و اگر دومى بدون همزهء استفهام قرائت شود ، جملهء خبرى است و تفسير است براى « الفاحشة » چنان كه  « لِلذَّكَرِ مِثْلُ حَظِّ الْأُنْثَيَيْنِ »  تفسير است براى « الوصية » ( نساء 124 ) .\r\n\r\nلغت\r\nلوط : زجاج گويد : اين كلمه مشتق نيست ، زيرا عجمى از عربى مشتق نميشود . اين كلمه نام يكى از انبيا است .\r\nشهوت : كارى كه براى نفس لذت داشته باشد . وجود شهوت در نهاد انسان ، حتمى و ضرورى و لازم است .\r\nاسراف : خروج از حدّ حق بسوى فساد .\r\nغابر : باقى .\r\n\r\nاعراب\r\nلوطا : اين كلمه بخاطر اينكه خفيف است ، منصرف شده . نصب آن بتقدير « اذكر » يا « ارسلنا » است .\r\nشهوة : حال .\r\n إِلَّا امْرَأَتَهُ  : استثناى متصل . زيرا زوجه ، جزء اهل و خانواده است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nالغابرين : جمع مذكر براى اين است كه زن لوط جزء مردانى بود كه هلاك شدند .\r\n\r\nمقصود\r\nبدنبال داستان صالح ع داستان لوط ع آغاز مىشود :\r\n وَ لُوطاً  : قهرمان اين داستان لوط بن هاران بن تارخ ، پسر برادر ابراهيم و بقولى پسر خالهء اوست . ساره ، همسر ابراهيم ، خواهر لوط بود .\r\n إِذْ قالَ لِقَوْمِهِ أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ  : او بقوم خود گفت : شما با اين عمل همجنس گرايى خود ، گناهى بس بزرگ و زشت مىكنيد كه پيش از شما كسى مرتكب نشده است . عمر و بن دينار گويد : پيش از قوم لوط مردى با مردى جفت نشده بود . حسن گويد : اين كار را با عزبا مىكردند -  إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ  : شما شهوت خود را بوسيلهء مردان فرو مىنشانيد و از هم بستر شدن با زنان كه خداوند براى شما حلال كرده است ، خوددارى مىكنيد .\r\n بَلْ أَنْتُمْ قَوْمٌ مُسْرِفُونَ  : بلكه شما مردمى هستيد مسرف و متجاوز و ستمكار و فاسد و همه عيبها را در خود گرد آورده‌ايد .\r\n وَ ما كانَ جَوابَ قَوْمِهِ إِلَّا أَنْ قالُوا أَخْرِجُوهُمْ مِنْ قَرْيَتِكُمْ  : پاسخى كه قوم به او ميدادند ، اين بود كه مىگفتند او و مؤمنان را از شهر اخراج كنيد و نصيحت و دلسوزى او را با سفاهت و نابخردى ، جبران مىكردند مقصود از قريه ، شهر است .\r\nچنانچه ابو عمرو بن علا مىگفت : « ما رايت قرويين افصح من الحسن البصرى و الحجاج » يعنى : هيچكدام از شهر نشينان را فصيحتر از حسن بصرى و حجاج نيافتيم .\r\n إِنَّهُمْ أُناسٌ يَتَطَهَّرُونَ  : اينها مردمى هستند كه از توجه بهم جنس خود را پاك و منزه مىشمارند . اين كار در حقيقت ، حسن آنها بود ولى مردم شهر بر آنها عيب ميدانستند . اين معنى از ابن عباس و مجاهد و قتاده است . برخى گويند : يعنى آنها\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nخود را از راه و رسم شما منزه مىشمارند .\r\n فَأَنْجَيْناهُ وَ أَهْلَهُ إِلَّا امْرَأَتَهُ كانَتْ مِنَ الْغابِرِينَ  : لوط و خانواده‌اش را نجات داديم . بجز همسرش كه در شهر باقى ماند و با قوم هلاك شد . او بدين قوم بود و به لوط ايمان نياورد . حسن و قتاده گويند : يعنى وى از كسانى بود كه در عذاب خداوند باقى ماند .\r\n وَ أَمْطَرْنا عَلَيْهِمْ مَطَراً فَانْظُرْ كَيْفَ كانَ عاقِبَةُ الْمُجْرِمِينَ  : بر مردم شهر لوط ، مثل باران سنگ باريديم . در آيهء ديگر ميفرمايد :  « وَ أَمْطَرْنا عَلَيْهِمْ حِجارَةً مِنْ سِجِّيلٍ »  ( هود 82 : بر آن شهر سنگ باريديم ) پس بايد بينديشى و بديدهء خرد بنگرى كه سرانجام گنهكاران ، چه از لحاظ عذاب دنيوى و چه از لحاظ عذاب اخروى چگونه است .\r\n\r\nداستان لوط و قومش\r\nدر روايتى كه بوسيلهء ابو حمزهء ثمالى و ابو بصير از امام باقر ( ع ) روايت شده است ، لوط مدت سى سال در ميان قوم بسر برد . او از خود قوم نبود ، بلكه از خارج بسوى ايشان رفته بود . آنها را بسوى خدا دعوت ميكرد و از زشتىها بر حذر ميداشت .\r\nمردم او را پاسخ نگفتند و از او اطاعت نكردند . خود را از جنابت پاك نميكردند و بسيار بخيل و نظر تنگ بودند . سرانجام بكيفر بخل و نظر تنگى دردى بيدرمان در فروج آنها افتاد . جريان از اين قرار بود كه آنها بر سر راه كاروان مصر و شام بودند و مهمانان زيادى بر آنها وارد ميشدند . آنها از پذيرايى مهمانان بيزار بودند . تصميم گرفتند كه هر گاه غريبى وارد شهر مىشود ، او را رسوا كنند تا مايهء عبرت ديگران گردد .\r\nدر نتيجه دچار مرضى شدند كه آسايش خود را از مردها ميخواستند و در ازاى آن پول ميپرداختند .\r\nلوط مردى سخى و دست و دل باز بود و بگرمى از مهمانان پذيرايى ميكرد .\r\nوى را از اين كار منع كرده ، گفتند : اگر دست برندارى ، مهمانت را رسوا مىكنيم .\r\nلوط از آن پس ورود مهمانان را پوشيده ميداشت . سرانجام خداوند ، اراده فرمود كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nقوم را دچار عذاب كند . از اينرو جبرئيل را با چند فرشته بسوى آنها فرستاد . نخست بر ابراهيم خليل وارد شدند . ابراهيم گوساله‌اى سر بريد و غذايى براى آنها فراهم كرد . اما وقتى غذا را پيش روى آنها گذاشت ، ملاحظه كرد كه نميخورند . ابراهيم ناراحت شد و از آنها ترسيد . گفتند : اى ابراهيم ، ما غذا نميخوريم . ما فرستادهء خداى توايم كه بسوى قوم لوط ميرويم . از آنجا حركت كردند و نزد لوط رفتند . لوط مشغول آبيارى بود . پرسيد : شما كيستيد ؟ گفتند : مسافريم . امشب ما را مهمانى كن . لوط گفت : مردم اين شهر ، خوب نيستند و تمايل به همجنس دارند و مال مردم را مىبرند .\r\nگفتند : ما احتياط ميكنيم . لوط به خانه آمد و از همسرش خواهش كرد كه ورود مهمانان را به اطلاع كسى نرساند . او هم پذيرفت . علامت ميان زن و مردم شهر اين بود كه هر گاه روز مهمان ميآمد ، از پشت بام دود ميكرد و هر گاه شب مهمان ميآمد ، آتشى بر مىافروخت . مردم مطلع شدند و خانهء لوط را محاصره كردند . جبرئيل بال خود را بر چشمان آنها زد و قوهء بينايى را از آنها سلب كرد . مردم فهميدند كه عذاب نازل شده است .\r\nجبرئيل گفت : اى لوط ، به انفاق خانواده‌ات - بجز همسرت - از شهر خارج شو . لوط گفت : چگونه خارج شوم ؟ اينها خانه‌ام را محاصره كرده‌اند . جبرئيل خطى از نور جلو روى او قرار داده ، گفت : از همين جا برويد و احدى از شما رو به عقب بر نگرداند .\r\nآنها رفتند و سپيده دم ، طلوع كرد . در اين وقت جبرئيل بالهاى خود را به اطراف شهر زد و آن را از جاى بركند و آن چنان بالا برد كه صداى عوعوى سگان و بانگ خروسان را اهل آسمان شنيدند سپس شهر را وارونه كرد و خداوند شهر را سنگباران كرد .\r\nزن لوط سنگى عظيم بر سرش افتاد و نابود شد . برخى گويند : شهر بر ساكنان خود وارونه شد و بر آنها كه از شهر خارج بودند سنگ باريد .\r\nكلى گويد : اولين كسى كه عمل قوم لوط را انجام داد ، شيطان بود . شهر لوط ، يكى از شهرهاى آبادى بود كه مسافران بسيارى را به خود جذب ميكرد . شيطان به صورت جوانى زيبا در آمد و آنها را به عمل لواط تشويق كرد . تدريجاً اين عمل در ميان\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nايشان رواج يافت و زمين از دست آنها بدرگاه خداوند استغاثه كرد . آسمان هم صداى استغاثهء زمين را شنيد و به استغاثه در آمد . عرش هم صداى استغاثهء آسمان را شنيد و بزارى افتاد . خداوند به آسمان امر كرد كه بر آنها سنگ ببارد و به زمين امر كرد كه آنها را فرو برد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\n[ سوره الأعراف ( 7 ) : آيات 85 تا 87 
  ]\r\nوَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ فَأَوْفُوا الْكَيْلَ وَ الْمِيزانَ وَ لا تَبْخَسُوا النَّاسَ أَشْياءَهُمْ وَ لا تُفْسِدُوا فِي الْأَرْضِ بَعْدَ إِصْلاحِها ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ ( 85 ) وَ لا تَقْعُدُوا بِكُلِّ صِراطٍ تُوعِدُونَ وَ تَصُدُّونَ عَنْ سَبِيلِ اللَّهِ مَنْ آمَنَ بِهِ وَ تَبْغُونَها عِوَجاً وَ اذْكُرُوا إِذْ كُنْتُمْ قَلِيلاً فَكَثَّرَكُمْ وَ انْظُرُوا كَيْفَ كانَ عاقِبَةُ الْمُفْسِدِينَ ( 86 ) وَ إِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ بِهِ وَ طائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ اللَّهُ بَيْنَنا وَ هُوَ خَيْرُ الْحاكِمِينَ ( 87 )\r\n« 1 »\r\n\r\nترجمه\r\nو شعيب را بسوى برادرانش مدين فرستاديم . گفت : اى قوم خدا را پرستش كنيد . شما را جز او خدايى نيست . از جانب پروردگارتان دليل روشن بسوى شما آمده است . پيمانه و وزن را بطور كامل ادا كنيد و حقوق مردم را كم ندهيد و در روى زمين ، پس از اصلاح آن فساد نكنيد . اگر ايمان داشته باشيد ، اينها براى شما بهتر است . در هر راهى براى تهديد و بازداشتن مردم مؤمن از راه خدا كمين نكنيد و در جستجوى كج كردن راه خدا نباشيد و به ياد آوريد كه شما كم بوديد و خداوند بسيارتان كرد و بنگريد كه عاقبت تبهكاران چگونه است . و اگر جماعتى از شما برسالت من ايمان آورده و جماعتى نمياورده‌اند . صبر كنيد تا خداوند ميان ما حكم كند و او بهترين حكم كنندگان است .\r\n\r\n\r\n","description":"","footnote":"\r\n( 1 ) - سوره اعراف آيه 85 و 86 و 87 جزء 8 سوره 7\r\n","page_name":" 171 ","page_number":171},
  {"content":"\r\n\r\n\r\nبيان آيه 85 - 86 - 87\r\n\r\nلغت\r\nايفاء : ادا كردن چيزى بطور كامل و به حق .\r\nكيل : پيمودن وزن : كشيدن و سنجيدن بوسيلهء ميزان .\r\nبخس : كم دادن .\r\nافساد : فاسد كردن . ضد آن اصلاح است .\r\nصد : بازداشتن از كارى بوسيلهء اغوا . چنان كه شيطان مردم را از ياد خدا باز مىدارد .\r\nعوج : انحراف از راه دين .\r\nطائفة : جماعتى از مردم ،\r\n\r\nاعراب\r\nمدين : نام شهرى يا قبيله‌اى است . اين كلمه غير منصرف است ، بخاطر تعريف و تانيث . ممكن است عجمى هم باشد .\r\n بِكُلِّ صِراطٍ  : به معناى « على كل صراط » در اينجا استعمال باء و على و فى جايز است ، زيرا باء به معناى ملاصقه و على به معناى استعلاء و فى به معناى حلول است .\r\n مَنْ آمَنَ  : مفعول به .\r\nفاصبروا : اين جمله جزاست . لكن صبر در همه حال لازم است نه فقط در اين حال . مقصود اين است كه : هر كسى بكيفر يا پاداش خود مىرسد . وظيفهء شماست كه در برابر حكم خدا صبر كنيد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nمقصود\r\nبدنبال داستان لوط ع ، بنقل داستان شعيب پرداخته مىفرمايد :\r\n وَ إِلى مَدْيَنَ أَخاهُمْ شُعَيْباً  : برخى گفته‌اند : مدين فرزند ابراهيم خليل بود و آنها از نسل او بودند . قهرمان اين داستان - بقول عطا - شعيب بن ميكيل بن يشحب بن مدين بن ابراهيم بود . مادر ميكيل دختر لوط بود . وى را خطيب انبيا مىگفتند ، مدين همان اصحاب « اينكه » است . قتاده گويد : شعيب دو بار رسالت يافت : يك بار بسوى مدين و يك بار بسوى ايكه .\r\n قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ  :\r\nتفسير اين قسمت گذشت .\r\n فَأَوْفُوا الْكَيْلَ وَ الْمِيزانَ  : پيمانه و وزن را تمام بدهيد و در معاملات حقوق مردم را بطور كامل ادا كنيد .\r\n وَ لا تَبْخَسُوا النَّاسَ أَشْياءَهُمْ  : و حقوق مردم را كم ندهيد و تضييع نكنيد .\r\nقتاده و سدى گويند : بخس به معناى ظلم است .\r\n وَ لا تُفْسِدُوا فِي الْأَرْضِ بَعْدَ إِصْلاحِها  : در روى زمين معصيت نكنيد و حرام خدا را حلال نشماريد . زيرا خداوند بوسيلهء امر و نهى و بعثت انبيا و راهنمايى مردم زمين را در مسير اصلاح قرار داده است . برخى گفته‌اند : يعنى بوسيلهء ترك ايمان فساد نكنيد كه باعث از بين رفتن زراعتها و حيوانات خواهيد شد .\r\n ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ  : آنچه به شما ميگويم ، اگر ايمان داشته باشيد ، به حال شما سودمندتر است . بهتر بودن اين دستورات را به ايمان آنها مقيد ميسازد . اگر چه اينها در هر حال خير هستند ، زيرا كسى كه ايمان نداشته باشد ، نميتواند باور كند كه اين دستورات براى ادامهء يك زندگى شرافتمندانه ، سودمندتر است . در حقيقت ميخواهد بگويد : ايمان بياوريد تا بدانيد كه اين دستورات به حال شما بهتر است . ممكن است مقصود اين باشد كه : درست دادن پيمانه و وزن وقتى به حال شما سودمند است كه ايمان داشته باشيد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nفراء گويد : شعيب را معجزه‌اى نبود ، زيرا در قرآن در اينباره چيزى نيامده است . لكن اين مطلب غلط است . ممكن نيست خداوند پيامبرى را بدون معجزه بفرستد . بخصوص كه در بارهء شعيب ميفرمايد :  « قَدْ جاءَتْكُمْ بَيِّنَةٌ مِنْ رَبِّكُمْ »  و بدنبال بيان اين مطلب دستور ميدهد كه كيل و وزن را كامل ادا كنيد . ممكن است وى داراى معجزاتى بوده است كه در قرآن بيان نشده است . همانطورى كه بسيارى از معجزات پيامبر گرامى ما در قرآن نيامده است .\r\n وَ لا تَقْعُدُوا بِكُلِّ صِراطٍ تُوعِدُونَ  : در اينباره اقوالى است :\r\n1 - ابن عباس و حسن و قتاده و مجاهد گويند : آنها بر سر راه كسانى كه مى - خواستند نزد شعيب بروند و ايمان بياورند مىنشستند و آنها را تهديد بقتل ميكردند .\r\nبه آنها دستور داد كه در راه مردم كمين نكنيد .\r\n2 - ابو هريره و عبد الرحمن بن زيد گويند : آنها راهزنى ميكردند . ممكن است مقصود اينها همان معناى اول باشد . يعنى راه را بر كسانى كه نزد شعيب مى - رفتند ، مىبستند .\r\n3 - يعنى بوسيلهء ايراد شبهه و اشكال ، راه‌هاى دين را منحرف نكنيد و شعيب را دروغگو نخوانيد و او را تهديد نكنيد .\r\n وَ تَصُدُّونَ عَنْ سَبِيلِ اللَّهِ مَنْ آمَنَ بِهِ وَ تَبْغُونَها عِوَجاً  : شما كسانى را كه ميخواهند ايمان بياورند از دين خدا منع مىكنيد و راه حق را تغيير داده ، ميگوييد :\r\nاينها دروغ و باطل و . . . است . اين معنى از قتاده است . مجاهد گويد : يعنى ميخواهيد راه خدا را بپوشانيد . حسن گويد : يعنى در راه هدايت استقامت نداريد . زجاج گويد :\r\nيعنى قصد شما اين است كه از راه راست منحرف شويد .\r\n وَ اذْكُرُوا إِذْ كُنْتُمْ قَلِيلًا فَكَثَّرَكُمْ  : به ياد آوريد كه شما كم بوديد و خداوند شما را بسيار كرد . ابن عباس گويد : مدين بن ابراهيم با دختر لوط ازدواج كرد و صاحب فرزندانى بسيار شد . زجاج گويد : ممكن است مقصود اين باشد كه شما فقير بوديد و خداوند ثروت شما را زياد كرد و ممكن است آنها ناتوان بوده‌اند و خداوند\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nقدرت آنها را افزايش داده است .\r\n وَ انْظُرُوا كَيْفَ كانَ عاقِبَةُ الْمُفْسِدِينَ  : در بارهء سرنوشت عاد و ثمود و لوط فكر كنيد و به بينيد كه چگونه دچار عذاب و هلاكت شدند .\r\n وَ إِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ بِهِ وَ طائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ اللَّهُ بَيْنَنا وَ هُوَ خَيْرُ الْحاكِمِينَ  : اگر جماعتى از شما برسالت من ايمان آورده و سخن مرا پذيرفته‌اند و جماعتى از تصديق من خوددارى كرده‌اند ، صبر كنيد تا خداوند كه بهترين حكم كنندگان است و به كسى ستم نميكند ، در ميان ما حكم كند .\r\nمقصود شعيب اين است كه اگر مىبينيد مردم از اطراف من پراكنده هستند ، مغرور نشويد ، زيرا عاقبت نيكو از آن من است و هر دو جماعت به نتايج اعمال خود ميرسند . يا در دنيا يا در آخرت . بدين ترتيب آنها را تهديد مىكند .\r\nبلخى گويد : در اين آيه آنها را امر كرد كه دست از كارهاى زشت خود بردارند و مردم را از ايمان به خداوند مانع نشوند . پس امر به خير و رشد كرده است نه امر به باقى ماندن بر كفر . از اين آيه بر مىآيد كه همهء كارهاى كافران كفر و معصيت نيست .\r\nآنها كه چنين عقيده‌اى دارند ، به خطا رفته‌اند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\n[ سوره الأعراف ( 7 ) : آيات 88 تا 89 
  ]\r\nقالَ الْمَلَأُ الَّذِينَ اسْتَكْبَرُوا مِنْ قَوْمِهِ لَنُخْرِجَنَّكَ يا شُعَيْبُ وَ الَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا قالَ أَ وَ لَوْ كُنَّا كارِهِينَ ( 88 ) قَدِ افْتَرَيْنا عَلَى اللَّهِ كَذِباً إِنْ عُدْنا فِي مِلَّتِكُمْ بَعْدَ إِذْ نَجَّانَا اللَّهُ مِنْها وَ ما يَكُونُ لَنا أَنْ نَعُودَ فِيها إِلاَّ أَنْ يَشاءَ اللَّهُ رَبُّنا وَسِعَ رَبُّنا كُلَّ شَيْءٍ عِلْماً عَلَى اللَّهِ تَوَكَّلْنا رَبَّنَا افْتَحْ بَيْنَنا وَ بَيْنَ قَوْمِنا بِالْحَقِّ وَ أَنْتَ خَيْرُ الْفاتِحِينَ ( 89 )\r\n« 1 »\r\n\r\nترجمه\r\nگردنفرازان قوم شعيب گفتند : اى شعيب ، تو و پيروانت را از شهر بيرون مىكنيم ، مگر اينكه بكيش ما داخل شويد ، شعيب گفت : آيا اگر كراهت هم داشته باشيم . ( داخل كيش شما شويم ؟ ! ) بعد از آنكه خداوند ما را از كيش شما نجات داده است ، اگر داخل كيش شما شويم ، به خداوند نسبت دروغ داده‌ايم . ما داخل كيش شما نمىشويم ، مگر اينكه خداوند ، پروردگارمان بخواهد . علم پروردگارمان همه چيز را فرا گرفته است . ما به خدا توكل كرده‌ايم . پروردگارا ميان ما و قوممان حكم كن كه تو بهترين حكم كنندگانى .\r\n\r\n\r\n","description":"","footnote":"\r\n( 1 ) - آيه 88 و 89 سوره اعراف جزء 9 سوره 7\r\n","page_name":" 176 ","page_number":176},
  {"content":"\r\n\r\n\r\nبيان آيه 88 - 89\r\n\r\nلغت\r\nعود : بازگشت . اين كلمه گاهى به اين معنى است كه انسان كارى را دو بار انجام دهد و گاهى به اين معنى است كه كارى را براى اولين بار انجام داده باشد .\r\nشاعر گويد :\r\n لان كانت الايام احسن مرة * الى فقد عادت لهن ذنوب \r\nيعنى اگر روزگار يك بار به من نيكى كرد ، بارها در بارهء من بدى كرده است .\r\nافتراء : نسبت دروغ دادن .\r\nملت : دينى كه جماعتى به دستور آن عمل مىكنند .\r\nفتح : حكم . فاتح يعنى حاكم . ابن عباس گويد : من معنى اين كلمه را نمى - فهميدم . تا اينكه ميان من و دختر سيف بن ذى يزن اختلافى پيدا شد . به من گفت :\r\n« انطلق افاتحك الى القاضي » يعنى ، بيا تا ترا براى داورى نزد قاضى بردم .\r\n\r\nمقصود\r\nاكنون در بارهء گفتگوهايى كه ميان شعيب و قومش ردّ و بدل شده است ، مىفرمايد :\r\n قالَ الْمَلَأُ الَّذِينَ اسْتَكْبَرُوا مِنْ قَوْمِهِ لَنُخْرِجَنَّكَ يا شُعَيْبُ وَ الَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا  : گردن فرازان قوم به شعيب گفتند : تو و پيروانت را از شهر تبعيد مىكنيم و از وطن دور مىسازيم . مگر اينكه به كيش ما باز گرديد و از مخالفت ما خوددارى كنيد . آنها گمان مىكردند كه شعيب ، قبلا تابع دين آنها بوده و حالا دست كشيده است . در حالى كه چنين نبود . او مدتها دين خود را پنهان ميداشت . ممكن است مقصود آنها پيروان شعيب باشد نه خود شعيب . ممكن است\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمقصود آنها بازگشت نباشد ، بلكه مقصودشان اين باشد كه اگر داخل دين ما شويد شما را رها مىكنيم .\r\nبنا بر اين عود به معناى شدن است نه بازگشتن . چنان كه زجاج گفته و شعر زير هم مؤيد آن است :\r\n تلك المكارم لا قعبان من لبن * شيبا بماء فعادا بعد ابوالا \r\nيعنى : اينها صفات پسنديده نيستند كه به آنها مىنازيد . كاسه‌هاى شير هستند كه با آب مخلوط شده و به صورت بول در آمده‌اند .\r\n قالَ أَ وَ لَوْ كُنَّا كارِهِينَ  : شعيب گفت : شما ما را دعوت مىكنيد كه وارد كيش شما شويم و از عقايد شما پيروى كنيم ، در حالى كه ما به اين كار دلخوشى نداريم ، زيرا ميدانيم كه دين و عقايد شما باطل و بىاساس است . برخى گويند : يعنى شما نمىتوانيد ما را بدين خود در آوريد و از روى اجبار و اكراه با خود هم عقيده كنيد .\r\n قَدِ افْتَرَيْنا عَلَى اللَّهِ كَذِباً إِنْ عُدْنا فِي مِلَّتِكُمْ بَعْدَ إِذْ نَجَّانَا اللَّهُ مِنْها  : اگر تابع كيش شما شويم و حرام شما را حرام و حلال شما را حلال بشماريم و اينها را به خداوند نسبت دهيم ، به خداوند نسبت دروغ داده‌ايم . آن هم بعد از آنكه خداوند با دليل و حجت ، بطلان دين شما را براى ما ثابت كرده و حق را آشكار ساخته و ما را نجات بخشيده است .\r\n وَ ما يَكُونُ لَنا أَنْ نَعُودَ فِيها إِلَّا أَنْ يَشاءَ اللَّهُ رَبُّنا  : ما داخل كيش شما نمى - شويم . مگر اينكه خدا بخواهد . بديهى است كه آنها ميدانستند كه خداوند چنين چيزى نميخواهد و به پرستش بتها راضى نميشود پس چرا چنين گفتند ؟ در اين باره اقوالى است :\r\n1 - مقصود از ملت ، شريعت و قوانين دينى است نه امور اعتقادى است . اعتقادات قوم در بارهء ذات و صفات خدا نادرست بود اما پاره‌اى از قوانين زندگى آنها - كه مربوط به شريعت است - خوب بود . از اينرو گفتند : ما تابع شريعت شما نمىشويم مگر اينكه خداوند شريعت ما را نسخ كند و دستور دهد كه از شريعت شما پيروى كنيم . اين قول از جبائى و قاضى است .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n2 - در حقيقت خداوند آنچه شدنى نيست ، مربوط كرده است به آنچه كه ميداند شدنى نيست و منظور اين است كه چنين چيزى انجام پذير نيست و بسيار بعيد است كه ما داخل كيش شما شويم . مگر اينكه خدا بخواهد و نمىخواهد . چنان كه قبلا فرمود :  « لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ »  يعنى : آنها داخل بهشت نمىشوند تا اينكه شتر - يا طناب - داخل در سوراخ سوزن شود . شاعر نيز گويد :\r\n اذا شاب الغراب اتيت اهلى * و صار القار كاللبن الحليب \r\nيعنى هر گاه كلاغ پير شود و قير همچون شير ، سفيد گردد ، بسوى خانواده‌ام مىروم .\r\nپس مقصود اين است كه : همانطورى كه خداوند پرستش بتها و كارهاى زشت را نمىخواهد ، ما هم بكيش شما داخل نميشويم . زيرا هيچكدام مطابق حكمت نيست .\r\nاين قول از جعفر بن حرب است .\r\n3 - مقصود اين است كه : ما داخل دين شما نمىشويم . مگر اينكه خداوند به شما قدرتى بدهد كه بتوانيد ما را بجبر و اكراه بدين خود بكشانيد . مؤيد اين قول جملهء  « أَ وَ لَوْ كُنَّا كارِهِينَ »  است .\r\n4 - ضمير « فيها » بقريه باز مىگردد . يعنى : ما از قريهء شما بيرون مىرويم و ديگر باز نمىگرديم . مگر اينكه خداوند به ما قدرتى بخشد و بخواهد كه با فتح و پيروزى داخل شهر شويم .\r\n5 - يعنى : مگر اينكه خداوند بخواهد كه شما به حق باز گرديد و همهء ما تابع يك دين باشيم ، زيرا آنها مىگفتند : اگر داخل كيش ما نشويد ، شما را از قريه اخراج مىكنيم . شعيب در جواب گفت : ما داخل كيش شما نمىشويم . مگر اينكه خدا بخواهد كه اختلاف از طرف شما برداشته شود و بدين ما گرايش پيدا كنيد .\r\nپرسش گويا خداوند نخواسته است كه آنها بدين حق گرايش پيدا كنند .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nپاسخ خداوند خواسته است . لكن خواسته است كه به اختيار خود ايمان آورند نه از روى جبر و اكراه . تا سزاوار پاداش شوند . پس شعيب گفته است : كيش ما و شما هرگز يكى نميشود ، مگر اينكه خداوند بخواهد از شما سلب اختيار كند و بدين ما در آورد .\r\n وَسِعَ رَبُّنا كُلَّ شَيْءٍ عِلْماً  : علم پروردگار ما همه چيز را فرا گرفته است . در بارهء ارتباط اين جمله به سابق گفته‌اند : در صورتى مردم بايد از دينى پيروى كنند كه در آن مصلحتى باشد . پس مقصود اين است كه خداوند به همه چيز عالم است و ميداند كه صلاح ما در چيست كه ما را به اطاعت آن دعوت كند . برخى گويند : مقصود اينست كه : خداوند بهتر ميداند كه آيا ما داخل دين شما مىشويم يا نمىشويم ؟\r\n عَلَى اللَّهِ تَوَكَّلْنا  : ما در همهء امور - و از جمله پيروزى بر شما - به خدا توكل مىكنيم .\r\n رَبَّنَا افْتَحْ بَيْنَنا وَ بَيْنَ قَوْمِنا بِالْحَقِّ  : در اينجا شعيب از پروردگار خود در خواست مىكند كه ميان او و قومش به حق حكم كند . مقصود شعيب نشاندادن توجه كامل بذات خداوند است و الا او ميداند كه خداوند جز به حق حكم نمىكند . برخى گويند : يعنى پروردگارا ، حق را آشكار كن و هر چه زودتر ما را پيروز گردان .\r\n وَ أَنْتَ خَيْرُ الْفاتِحِينَ  : تو بهترين حكم كنندگان هستى .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n[ سوره الأعراف ( 7 ) : آيات 90 تا 93 
  ]\r\nوَ قالَ الْمَلَأُ الَّذِينَ كَفَرُوا مِنْ قَوْمِهِ لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ ( 90 ) فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ( 91 ) الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا الَّذِينَ كَذَّبُوا شُعَيْباً كانُوا هُمُ الْخاسِرِينَ ( 92 ) فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَ نَصَحْتُ لَكُمْ فَكَيْفَ آسى عَلى قَوْمٍ كافِرِينَ ( 93 )\r\n« 1 »\r\n\r\nترجمه\r\nگروهى از كافران قومش به ديگران گفتند : اگر پيروى از شعيب كنيد ، زيانكار خواهيد بود . سرانجام صيحه‌اى ( يا زلزله‌اى ) آنها را فرو گرفت و همگى در خانه‌ها بمردند . آنان كه تكذيب شعيب ميكردند ، گويى در آن خانه نزيسته بودند . آنان كه تكذيب شعيب ميكردند ، خودشان زيانكار بودند . شعيب از آنها اعراض كرده ، گفت :\r\nاى قوم ، دستورات پروردگارم را به شما ابلاغ و شما را نصيحت كردم . چرا بر مردم كافر تأسف بخورم ؟ !\r\n\r\n\r\n","description":"","footnote":"\r\n( 1 ) - سورهء اعراف آيهء 90 تا 93 جزء 9 سورهء 7\r\n","page_name":" 181 ","page_number":181},
  {"content":"\r\n\r\n\r\nبيان آيه 90 تا 93\r\n\r\nلغت\r\nغنى : ماندن در جايى . فعل آن « غنى يغنى » است . حاتم طائى گويد :\r\n غنينا زمانا بالتصعلك و الغنى * فكلا سقاناه بكاسيهما الدهر \r\n فما زادنا بغياً على ذى قرابة * غنانا و لا ازرى باحسابنا الفقر \r\nيعنى : روزگارى به فقر و ثروت گذرانديم و روزگار از هر دو جام كام ما را تلخ و شيرين كرد . در روزگار ثروتمندى به كسى تجاوز نكرديم و در روزگار تهيدستى شخصيت خود را خوار نكرديم .\r\nاسى : اندوه بسيار\r\n\r\nاعراب\r\n إِنَّكُمْ إِذاً لَخاسِرُونَ  : جواب قسم است كه جانشين جواب شرط نيز شده است .\r\n« اذا » در اينجا ملغى است كه در آغاز كلام نيست .\r\n الَّذِينَ كَذَّبُوا شُعَيْباً  : مبتداست و خبر آن  « كَأَنْ لَمْ يَغْنَوْا فِيهَا »  . تكرار آن براى تغليظ و تشديد است .\r\n هُمُ الْخاسِرِينَ  : ضمير فصل است كه براى تأكيد آمده .\r\n\r\nمقصود\r\nاكنون در بارهء گفتار قوم كافر شعيب مىفرمايد :\r\n وَ قالَ الْمَلَأُ الَّذِينَ كَفَرُوا مِنْ قَوْمِهِ لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ  :\r\nگروهى از كافران قوم ، به ديگران گفتند : اگر دين خود را ترك كنيد و تابع دين شعيب شويد و دستورات او را به كار بنديد ، دچار زيان و بدبختى خواهيد شد . همچون كسى كه سرمايه از كف بدهد و دچار ندامت و حسرت شود .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n فَأَخَذَتْهُمُ الرَّجْفَةُ  : كلبى گويد : يعنى قوم شعيب را زلزله‌اى فرا گرفت . ابن عباس و مفسران ديگر گويند : چنان گرمايى شديد آنها را فرا گرفت كه بخانه‌ها و سايه‌ها پناه بردند . اما آنها را سودى نبخشيد . حتى آب هم به حال آنها فايده نداشت . از شدت گرما بدن آنها پخته شده بود . خداوند ابرى فرستاد كه همراه آن نسيم ملايمى مىوزيد .\r\nآنها همگى به سايهء ابر پناه بردند . در اين وقت شعله‌اى آتش از ابر جدا شد و آنها را همچون ملخ سوزانيد و خاكستر شدند . اين عذاب را عذاب « يوم الظلة » خوانده‌اند .\r\nاز امام صادق ع نقل شده است كه صيحه‌اى به گوش آنها رسيد و همگى مردند .\r\nبرخى گويند : شعيب را دو قوم بود كه يكى بوسيلهء زلزله و ديگرى بوسيلهء ابر هلاك شد .\r\n فَأَصْبَحُوا فِي دارِهِمْ جاثِمِينَ  : همگى در خانه‌هاى خود به خاك هلاك افتادند .\r\n الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا  : آنان كه شعيب را تكذيب مىكردند ، گويى هرگز در اين خانه‌ها نمانده بودند ، زيرا براى هميشه از صفحهء گيتى محو شدند .\r\nقتاده گويد : يعنى مثل اينكه آنها زندگى خوشى نداشتند . ابن عباس گويد : يعنى مثل اينكه آنجا را آباد نكرده بودند .\r\n الَّذِينَ كَذَّبُوا شُعَيْباً كانُوا هُمُ الْخاسِرِينَ  : باز به منظور تاكيد و تشديد بيشتر مىفرمايد : آنان كه شعيب را تكذيب كردند ، زيانكارند نه كسانى كه به شعيب ايمان آوردند .\r\n فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَ نَصَحْتُ لَكُمْ  : هنگامى كه شعيب آنها را در آستانهء عذاب و نابودى مىديد ، با يأس از آنها اعراض كرده ، گفت :\r\nاى قوم ، من دستورهاى خدا را به شما ابلاغ و شما را نصيحت كردم ، اما شما گوش نداديد و سخن مرا نپذيرفتيد ! يعنى : اگر چه اين عذاب سخت و دشوار است ، ولى شما بر اثر جناياتى كه مرتكب شده‌ايد ، مستوجب آن هستيد .\r\n فَكَيْفَ آسى عَلى قَوْمٍ كافِرِينَ  : چرا به حال مردمى تاسف بخورم كه كافر شدند و خود را مستوجب عذاب كردند ! يعنى تأسف نمىخورم . پس استفهام براى انكار است .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبدينترتيب شعيب خاطر خود را تسلى مىدهد ، زيرا او در هدايت قوم تمام كوششهاى لازم را كرده است . اما چه كند ؟ آنها سركشى و تمرّد پيشه كردند و اين هم سزايشان ! بلخى گويد : از اين آيه بر مىآيد كه كافر را نبايد دعوت به خير كرد و بخاطر هلاك كافران و ستم پيشگان نبايد متأسف شد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\n[ سوره الأعراف ( 7 ) : آيات 94 تا 95 
  ]\r\nوَ ما أَرْسَلْنا فِي قَرْيَةٍ مِنْ نَبِيٍّ إِلاَّ أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ ( 94 ) ثُمَّ بَدَّلْنا مَكانَ السَّيِّئَةِ الْحَسَنَةَ حَتَّى عَفَوْا وَ قالُوا قَدْ مَسَّ آباءَنَا الضَّرَّاءُ وَ السَّرَّاءُ فَأَخَذْناهُمْ بَغْتَةً وَ هُمْ لا يَشْعُرُونَ ( 95 )\r\n« 1 »\r\n\r\nترجمه\r\nما در هيچ قريه‌اى پيامبرى نفرستاديم جز اينكه اهل قريه را گرفتار زيانهاى بدنى و مالى كرديم تا به خود آيند و توبه كنند . آن گاه بجاى سختى نيكى گذاشتيم تا بسيار شدند و گفتند : پدرانمان دچار زيانهاى بدنى و مالى گشتند . آن گاه ناگهان آنها را فرو گرفتيم و آنها نمىفهميدند .\r\n\r\n\r\n","description":"","footnote":"\r\n( 1 ) - سوره اعراف آيه 94 و 95 جزء 9 سوره 7\r\n","page_name":" 185 ","page_number":185},
  {"content":"\r\n\r\n\r\nبيان آيهء 94 - 95\r\n\r\nلغت\r\nتبديل : گذاشتن چيزى بجاى ديگرى .\r\nعفو : اين كلمه در اصل به معناى ترك است . مثل  « فَمَنْ عُفِيَ لَهُ مِنْ أَخِيهِ شَيْءٌ »  ( بقره 178 : هر كس چيزى از برادرش برايش ترك شده باشد ) بنا بر اين « عفوا » يعنى : واگذارده شدند تا بسيار گشتند . شاعر گويد :\r\n و لكنا نعض السيف منها * با سوق عافيات اللحم كوم \r\nيعنى : شمشير را به ساق شترانى فربه و بزرگ كوهان مىزنيم .\r\nبغتة : ناگهانى .\r\n\r\nاعراب\r\nيضرعون : در اصل « يتضرعون » است كه تاء در ضاد إدغام شده ، اما عكس آن جايز نيست .\r\nبغتة : حال .\r\n\r\nمقصود\r\nبدنبال نقل داستان پيامبران پيشين به منظور تسليت خاطر مبارك پيامبر گرامى اسلام مىفرمايد :\r\n وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ  :\r\nدر هيچ قريه يا شهرى پيامبرى نفرستاديم كه مردم آن از اطاعت او سر پيچى كنند ، جز اينكه اهل قريه يا شهر را گرفتار سختى كرديم تا تنبّه پيدا كنند و بدانند كه مقدمه عذاب آخرت است و از شرك خود دست بردارند . مقصود از « باساء » زيانهاى جانى و مقصود از « ضراء » زيانهاى مالى است . حسن گويد : اولى گرسنگى و دومى بيمارى است . سدّى گويد : اولى گرسنگى و دومى فقر است .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n ثُمَّ بَدَّلْنا مَكانَ السَّيِّئَةِ الْحَسَنَةَ  : آن گاه زشتى را از ميان برداشتيم و بجاى آن نيكى گذاشتيم . ابن عباس و حسن و قتاده و مجاهد گويند : يعنى سختى را برداشتيم و بجاى آن آسايش گذاشتيم . اينكه سختى را « سيئه » مىنامند ، بخاطر اين است كه ناخوش آينده است .\r\n حَتَّى عَفَوْا  : ابن عباس و مجاهد و سدّى گويند : يعنى تا اينكه بر اثر رفاه و آسايش ، جمعيت آنها بسيار شد . حسن گويد : يعنى فربه شدند . ابو مسلم گويد :\r\nاز شكر اعراض كردند .\r\n وَ قالُوا قَدْ مَسَّ آباءَنَا الضَّرَّاءُ وَ السَّرَّاءُ  ، به يكديگر مىگفتند : رسم روزگار اين است . بر همين حال باشيد ، تا خوش باشيد . مانند پدرانتان نباشيد كه تغيير حال دادند و بيچاره شدند .\r\n فَأَخَذْناهُمْ بَغْتَةً وَ هُمْ لا يَشْعُرُونَ  : ناگهان آنها را گرفتار كرديم ، تا مايهء عبرت ديگران شود . خود آنها نميدانستند كه عذاب خدا بر آنها نازل گشته است .\r\nهدف آيهء شريفه بيان اين مطلب است كه خداوند گاهى مردم را دچار فقر و گاهى غرق در نعمت مىكند . اگر در اين تحولات زندگى اصلاح شدند و بيدار شدند كه چه بهتر ! اما اگر در هيچ حال به خود نيامدند و به وظائف خود توجه نكردند ، ناگهان آنها را هلاك خواهد كرد . بديهى است كه عذاب و بلاى ناگهانى دشوارتر و وحشتناكتر است . از غضب خدا به خدا پناه مىبريم !\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\n[ سوره الأعراف ( 7 ) : آيات 96 تا 99 
  ]\r\nوَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ وَ لكِنْ كَذَّبُوا فَأَخَذْناهُمْ بِما كانُوا يَكْسِبُونَ ( 96 ) أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ ( 97 ) أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ ( 98 ) أَ فَأَمِنُوا مَكْرَ اللَّهِ فَلا يَأْمَنُ مَكْرَ اللَّهِ إِلاَّ الْقَوْمُ الْخاسِرُونَ ( 99 )\r\n« 1 »\r\n\r\nترجمه\r\nاگر مردم قريه‌ها ايمان آورده و تقوى پيشه كرده بودند ، بركات را از آسمان و زمين برايشان مىگشوديم . لكن تكذيب كردند و آنها را بكيفر كردارشان گرفتار كرديم . آيا مردم قريه‌ها ايمن هستند كه عذاب ما شبانه ، در حالى كه بخواب فرو رفته‌اند ، برايشان نازل شود ، آيا مردم قريه‌ها ايمن هستند كه عذاب ما بامدادان ، در حالى كه سرگرم هستند ، بر آنها نازل شود ؟ آيا از عذاب ناگهانى خدا غافل هستند ؟ بجز مردم زيانكار ، كسى از عذاب ناگهانى خدا ايمن نيست .\r\n\r\n\r\n","description":"","footnote":"\r\n( 1 ) ( آ - سوره اعراف آيه 96 تا 99 جزء 9 سوره 7\r\n","page_name":" 188 ","page_number":188},
  {"content":"\r\n\r\n\r\nبيان آيه 96 تا 99\r\n\r\nقرائت\r\nا و امن : عراقيان بفتح واو خوانده‌اند و ديگران به سكون . طبق قرائت اول همزهء استفهام است و طبق قرائت دوم ابو على گويد : ممكن است « او » به معناى اضراب باشد . يعنى « بلكه » و ممكن است به اين معنى باشد كه آيا از يكى از اين عقوبتها ايمنى دارند ؟\r\n\r\nلغت\r\nبركات : خيراتى كه در حال فزونى باشد .\r\nامن : آرامش ، طمأنينه ، ثقه . ضد خوف .\r\nباس : عذاب . بئيس يعنى مردى كه در جنگ سخت باشد .\r\nنوم : خوابى كه چشم را از ديدن و گوش را از شنيدن باز دارد .\r\nضحى : اول روز مكر : نيرنگ\r\n\r\nاعراب\r\nلو : حرف شرط در ماضى و « ان » حرف شرط در مستقبل .\r\n أَ فَأَمِنَ   أَ وَ أَمِنَ  : استفهام براى استيناف و عطف براى ارتباط است . اين موضوع در عطف جمله بر جمله اشكالى ندارد .\r\n\r\nمقصود\r\nاكنون به بيان اين مطلب مىپردازد كه : امتهاى پيشين بر اثر كردار زشت خود به هلاكت رسيدند . مىفرمايد :\r\n وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ  :\r\nاگر مردم قريه‌هايى كه بر اثر انكار و سركشى به هلاكت رسيدند ، پيامبران ما را تصديق\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو از شرك و معصيت پرهيز كرده بودند ، خيرات روز افزون را از آسمان و زمين بوسيلهء باران و گياهان و ميوه‌ها بر آنها مىگشوديم . چنان كه نوح بقوم خود وعده كرد كه اگر ايمان بياورند بركات آسمانى بر آنها نازل خواهد شد . برخى گويند : بركات آسمان استجابت دعاها و بركات زمين ميسر شدن حاجتهاست .\r\n وَ لكِنْ كَذَّبُوا فَأَخَذْناهُمْ بِما كانُوا يَكْسِبُونَ  : اما آنها پيامبران را تكذيب كردند و ما آنها را بكيفر معصيتها و مخالفتها و تكذيب پيامبران گرفتار و باران را از آنها منع كرديم و نعمتهاى زمين را از آنها دريغ داشتيم .\r\n أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ  : آيا مردم قريه‌ها و شهرهايى كه به تكذيب پيامبران مىپردازند ، ايمن هستند كه شب هنگام ، وقتى كه در خواب خوش فرو رفته‌اند ، عذاب ما بر آنها نازل شود ؟ چنان كه بر گذشتگان نازل شد .\r\n أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ  : آيا مردم قريه‌ها ايمن هستند كه در اول روز ، عذاب ما بر آنها نازل شود و آنها سرگرم كارهاى بىفايده باشند ؟\r\nبديهى است كه هر كس سرگرم دنيا باشد و بآخرت توجهى نداشته باشد ، گويى سرگرم بازى است . مقصود از اهل قريه ، هر قريه و هر جمعيتى است كه سرگرم كارهاى بىفايده باشند و پيامبران را تكذيب كنند و از پرستش خداى يگانه سرباز زنند . اگر چه نازل شدن اين دو آيه بخاطر خيره‌سريهاى مشركين مكه بود .\r\n أَ فَأَمِنُوا مَكْرَ اللَّهِ  : جبائى گويد : يعنى از همهء اينها كه بگذريم ، آيا آنها ايمن هستند كه عذاب خداوند طورى آنها را فراگيرد كه خودشان هم نفهمند ؟ وى گويد :\r\nعلت اينكه عذاب را مكر ناميده ، اين است كه طورى بر آنها نازل مىشود كه ندانند و نفهمند . چنان كه مكر نيز طرف را غافلگير مىسازد . برخى گويند : مكر خدا اين است كه آنها را بوسيلهء تندرستى و طول عمر و نعمتهاى ديگر سرگرم و غافل سازد .\r\n فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  : جز مردم زيانكار هيچكس از مكر خدا ايمن نيست .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nپرسش بدون ترديد پيامبران از مكر خدا ايمن بودند و زيانكار هم نبودند . اين مطلب چگونه قابل اصلاح است ؟\r\nپاسخ 1 - يعنى گنهكارانى از مكر خدا ايمن ميشوند كه زيانكار باشند ، زيرا مىفرمايد :\r\n « إِنَّ الْمُتَّقِينَ فِي جَنَّاتٍ وَ عُيُونٍ »  ( حجر 45 : مردم متقى در بهشت‌ها و چشمه‌سارها هستند ) 2 - يعنى جز زيانكاران كسى گنهكاران را از عذاب خدا ايمن نمىسازد .\r\n3 - يعنى هيچكس جز مردم زيانكار كه به حكمت خداوند جاهلند ، از عذاب او ايمن نيست .\r\nهدف آيه اين است كه مكلف را متوجه سازد كه از عقاب خدا بيمناك باشد و براى اطاعت او شتاب كند . هرگز به خود وعدهء ايمنى ندهد كه در دنيا و آخرت گرفتار خواهد شد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\n[ سوره الأعراف ( 7 ) : آيات 100 تا 102 
  ]\r\nأَ وَ لَمْ يَهْدِ لِلَّذِينَ يَرِثُونَ الْأَرْضَ مِنْ بَعْدِ أَهْلِها أَنْ لَوْ نَشاءُ أَصَبْناهُمْ بِذُنُوبِهِمْ وَ نَطْبَعُ عَلى قُلُوبِهِمْ فَهُمْ لا يَسْمَعُونَ ( 100 ) تِلْكَ الْقُرى نَقُصُّ عَلَيْكَ مِنْ أَنْبائِها وَ لَقَدْ جاءَتْهُمْ رُسُلُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا مِنْ قَبْلُ كَذلِكَ يَطْبَعُ اللَّهُ عَلى قُلُوبِ الْكافِرِينَ ( 101 ) وَ ما وَجَدْنا لِأَكْثَرِهِمْ مِنْ عَهْدٍ وَ إِنْ وَجَدْنا أَكْثَرَهُمْ لَفاسِقِينَ ( 102 )\r\n« 1 »\r\n\r\nترجمه\r\nآيا خداوند براى مردمى كه بعد از هلاك ساكنان زمين جانشين آنها شدند بيان نفرمود كه اگر بخواهيم آنها را بگناهشان گرفتار مىكنيم و بر دلشان مهر مىزنيم تا موعظه را نشنوند ؟ اين است قريه‌هايى كه سرگذشتشان را براى تو بيان مىكنيم .\r\nپيامبران ما با دلايل روشن بسوى آنها آمدند . آنها به آنچه پيش از هلاك تكذيب كرده بودند ، ايمان نمىآوردند . اينطور خداوند بر دل كافران مهر مىزند . براى بيشتر آنها عهدى نيافتيم و بيشتر آنها را فاسق يافتيم .\r\n\r\n\r\n","description":"","footnote":"\r\n( 1 ) سوره اعراف آيهء 100 تا 102 جزء 9 سوره 7\r\n","page_name":" 192 ","page_number":192},
  {"content":"\r\n\r\n\r\nبيان آيه 100 تا 102\r\n\r\nقرائت\r\nا و لم يهد : يعقوب در اين سوره و در طه و سجده به نون خوانده است و ديگران به ياء . مقصود از قرائت اول تعظيم و مؤيد اين است كه در قرائت دوم هم مرجع ضمير « اللَّه » است .\r\n\r\nلغت\r\nقصص : حديث پى در پى .\r\nنبا : خبر از يك حادثهء بزرگ . نبى كسى است كه اخبار تكان دهنده بياورد .\r\nو جدان : ادراك .\r\n\r\nاعراب\r\n وَ نَطْبَعُ  : جمله مستانفه است و عطف بر  « أَصَبْناهُمْ »  نيست ، زيرا لازم بود كه به صيغهء ماضى باشد .\r\n مِنْ عَهْدٍ  : « من » براى تبعيض است . زيرا وقتى كه برخى از عهدها واقع نشد ، جميع آنها هم واقع نميشود . اما بهتر اين است كه زايده و فايدهء آن استغراق جنس باشد .\r\n إِنْ وَجَدْنا  : « ان » مخفف از ثقيله است . پس از تخفيف ممكن است بر سر فعل در آيند و از عمل ملغى شود .\r\n\r\nمقصود\r\nاكنون در نكوهش آنها كه از سرگذشت گذشتگان عبرت نگرفتند ، مىفرمايد :\r\n أَ وَ لَمْ يَهْدِ لِلَّذِينَ يَرِثُونَ الْأَرْضَ مِنْ بَعْدِ أَهْلِها أَنْ لَوْ نَشاءُ أَصَبْناهُمْ بِذُنُوبِهِمْ  اين استفهام براى تقرير است . فاعل فعل بقول ابن عباس و مجاهد و سدّى « اللَّه » است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبرخى گفته‌اند : فاعل آن مشيت است ، زيرا  « أَنْ لَوْ نَشاءُ »  به تاويل مصدر و فاعل آن است . يعنى : خداوند براى مردمى كه پس از هلاك گذشتگان وارث زمين شدند و بر جاى آنها سكونت گزيدند ، بيان فرمود : كه اگر بخواهيم ايشان را هم گرفتار كيفر گناهانشان مىكنيم . همانطورى كه گذشتگان را نيز هلاك كرديم .\r\n وَ نَطْبَعُ عَلى قُلُوبِهِمْ فَهُمْ لا يَسْمَعُونَ  : در بارهء معناى طبع و ختم ( مهر زدن بر دلها ) در سورهء بقره گفتگو كرده‌ايم . يعنى : اگر بخواهيم بر دل ايشان مهر مىزنيم تا موعظه در گوششان فرو نرود و نپذيرند .\r\n تِلْكَ الْقُرى نَقُصُّ عَلَيْكَ مِنْ أنبائها  : اين خطاب به پيامبر عاليقدر اسلام است .\r\nما داستان مردم اين قريه‌ها را براى تو بازگو مىكنيم ، تا در بارهء آنها بينديشى و قوم خود را به حال آنها آگاه سازى تا عبرت گيرند و دنبال روش آنها را نگيرند .\r\n وَ لَقَدْ جاءَتْهُمْ رُسُلُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا مِنْ قَبْلُ  : پيامبران با دلائل واضح بسوى ايشان رفتند و آنچه لازمهء نصيحت و ارشاد بود انجام دادند ، اما آنها حاضر نبودند آنچه را كه تكذيب كرده بودند ، بپذيرند و به همين سبب ما آنها را هلاك كرديم ، زيرا اگر باقى مىماندند ، تغيير حال نمىدادند . اين معنى از مجاهد است .\r\nوى گويد : مقصود از  « مِنْ قَبْلُ »  قبل از هلاك است . يعنى به آنچه پيش از هلاك تكذيب كرده بودند ، ايمان نمىآوردند . چنان كه مىفرمايد :  « وَ لَوْ رُدُّوا لَعادُوا لِما نُهُوا عَنْهُ »  ( انعام 28 : اگر باز گردانده شوند به همان چيزى كه از آن نهى شده بودند ، باز مىگردند ) حسن گويد : يعنى آنها چنان دچار سركشى هستند كه حاضر نيستند آنچه را كه پيش از آمدن پيامبران تكذيب كرده‌اند ، بپذيرند . برخى گويند : يعنى اينها حاضر نيستند آنچه پدرانشان تكذيب كرده‌اند ، بپذيرند . اخفش گويد : يعنى به تكذيب خود ايمان نمىآوردند .\r\n كَذلِكَ يَطْبَعُ اللَّهُ عَلى قُلُوبِ الْكافِرِينَ  : برخى گويند : خداوند كفر را به زنگارى تشبيه كرده است كه برق شمشير و صفاى آينه را مىبرد . كفر نيز حلاوت ايمان و نور اسلام را از دل آنها مىبرد . آنها هنگامى به اين حالت گرفتار شدند كه خداوند\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبه آنها دستور داد كه ايمان بياورند . پس زنگار دل در مرحلهء اول معلول نافرمانى آنها و در مرحلهء دوم معلول امر خداست . از اينرو مىگويد : ما دل كافران را زنگارگون مىكنيم و مهر مىزنيم . اين قول از جعفر بن حرب و بلخى است . اين تشبيه در « كاف » نهفته است . يعنى ايمان نياوردن ايشان درست مثل مهرى است كه بر دل كافران خورده است .\r\nبرخى گويند : يعنى همانطورى كه خبر بى ايمانى آنها را براى شما بيان كرديم ، بالطبع به فرشتگان نيز مىفهمانيم .\r\n وَ ما وَجَدْنا لِأَكْثَرِهِمْ مِنْ عَهْدٍ  : هيچيك از آنهايى كه بهلاك رسيدند ، به عهد خويش وفا نمىكردند . ممكن است مقصود از اين عهد ، عهد الهى باشد ، چه عقلها بر اينند كه شكر منعم و طاعت محسن و ترك كارهاى زشت واجب و لازم است . حسن گويد :\r\nممكن است اين عهد همان باشد كه بوسيلهء انبيا از مردم گرفته شده است كه خدا را پرستش كنند و شرك نياورند .\r\n وَ إِنْ وَجَدْنا أَكْثَرَهُمْ لَفاسِقِينَ  : لام و « ان » هر دو براى تاكيد هستند . يعنى بيشتر آنها را عهد شكن يافتيم .\r\nممكن است گفته شود : همهء آنها فاسق و بعبارت ديگر عهد شكن بودند . چرا مىفرمايد : بيشتر آنها ؟\r\nپاسخ اين است كه لازم نيست كافر در همهء كارهايش منحرف و گمراه باشد . بسيارند افراد كافى كه در كارهاى خود عادل و وظيفه شناس هستند و بر طبق راه و رسم دينى خود عمل مىكنند . پس مقصود اين است كه بيشتر آنها در عين اينكه كافر هستند ، حتى از دين خود هم چنان كه بايد ، اطاعت نمىكنند ، عهد شكنى مىكنند و به وعده‌ها وفا نمىكنند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\n[ سوره الأعراف ( 7 ) : آيات 103 تا 108 
  ]\r\nثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَ مَلائِهِ فَظَلَمُوا بِها فَانْظُرْ كَيْفَ كانَ عاقِبَةُ الْمُفْسِدِينَ ( 103 ) وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ ( 104 ) حَقِيقٌ عَلى أَنْ لا أَقُولَ عَلَى اللَّهِ إِلاَّ الْحَقَّ قَدْ جِئْتُكُمْ بِبَيِّنَةٍ مِنْ رَبِّكُمْ فَأَرْسِلْ مَعِيَ بَنِي إِسْرائِيلَ ( 105 ) قالَ إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ ( 106 ) فَأَلْقى عَصاهُ فَإِذا هِيَ ثُعْبانٌ مُبِينٌ ( 107 )\r\nوَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ ( 108 )\r\n« 1 »\r\n\r\nترجمه\r\nسپس بعد از آنها موسى را با آيات خويش بسوى فرعون و مردمش فرستاديم .\r\nآنها با تكذيب آيات ما به خود ظلم كردند . ببين كه چگونه است عاقبت تبهكاران .\r\nموسى گفت : اى فرعون ، من فرستادهء پروردگار جهانيانم . واجب است كه جز حق در بارهء خدا چيزى نگويم . من با دليل روشن از جانب پروردگارتان آمده‌ام و بنى اسرائيل را با من بفرست . گفت اگر راست ميگويى و معجزه‌اى دارى بياور ، موسى عصا را افكند و اژدهايى آشكار گشت . دستش را بيرون آورد و براى بينندگان سفيد و نورانى شد .\r\n\r\n\r\n","description":"","footnote":"\r\n( 1 ) - سوره اعراف آيه 103 تا 108 جزء 9 سوره 7\r\n","page_name":" 196 ","page_number":196},
  {"content":"\r\n\r\n\r\nبيان آيه 103 تا 108\r\n\r\nقرائت\r\nعلى : نافع به تشديد ياء خوانده است و ديگران به تخفيف . ابو على گويد :\r\nدليل نافع اين است كه فعل « حق » به « على » متعدى مىشود يا اينكه « حقيق » به معناى واجب است و همانطورى كه « واجب » به « على » متعدى مىشود ، « حقيق » هم به « على » متعدى مىشود . در قرائت اول نيز همين دو وجه محتمل است ، علاوه بر آن به معناى باء هم ممكن است .\r\n\r\nلغت\r\nبعث : ارسال ، اصل اين كلمه به معناى نقل است . بعث مردگان نقل آنها به حيات و بعث رسل ، نقل آنها به حال نبوت است .\r\nعصا : چوب خشك . اصل اين كلمه به معناى امتناع است ، زيرا چوب خشك بر اثر خشكى از شكستن امتناع مىكند ، شاعر گويد :\r\n تصف السيوف و غيركم يعصى بها * يا بن القيون و ذاك فعل الصيقل \r\nيعنى : اى پسر آهنگر ، شمشير را تو جلا ميدهى و ديگران بوسيلهء آن از تسليم غير شدن امتناع ميكنند . كلمهء معصيت با عصا از يك ماده نيستند ، زيرا اولى يائى و دومى واوى است .\r\nالقاء : افكندن ثعبان : مار عظيم نزع : جدا كردن چيزى از جايى .\r\n\r\nاعراب\r\nكيف : در محل نصب و خبر « كان »\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nموسى : نام يكى از انبياى بزرگ و غير منصرف ، كه عجمى و علم است .\r\nفرعون : اين كلمه نيز غير منصرف است ، زيرا علم و عجمى است .\r\n إِلَّا الْحَقَّ  : مفعول « اقول »  إِنْ كُنْتَ جِئْتَ بِآيَةٍ  : ابو العباس مبرد گويد : حرف شرط در اينجا ماضى را به مضارع نقل نميدهد ، زيرا « كان » ام الافعال و قوى است . اما سراج ميگويد :\r\nنقل ميدهد .\r\n فَأْتِ بِها  : جواب شرط .\r\n فَإِذا هِيَ ثُعْبانٌ مُبِينٌ  : « اذا » ظرف مفاجاة است .\r\n\r\nمقصود\r\nبدنبال داستان انبياى پيشين ، اكنون بنقل داستان موسى پرداخته ، ميفرمايد :\r\n ثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَ مَلَائِهِ  : پس از پيامبران و امتهايى كه داستان ايشان گذشت ، موسى را با دلايل و براهين روشن خودمان بسوى فرعون و اشراف قومش فرستاديم .\r\n فَظَلَمُوا بِها  : حسن و جبائى گويند : يعنى آيات را منكر شدند و به خود ستم كردند . برخى گويند : يعنى كفر را بجاى ايمان گذاشتند و مطالب را واژگون كردند ، زيرا ظلم اين است كه چيزى را در مورد خود به كار نبرند .\r\n فَانْظُرْ كَيْفَ كانَ عاقِبَةُ الْمُفْسِدِينَ  : ببين سر انجام كار كسانى كه فساد كردند ، چگونه است و چطور هلاك شدند ؟\r\n وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ  : موسى گفت : اى فرعون ، من از جانب پروردگار جهانيان بسوى تو و قومت فرستاده شده‌ام . وهب گويد : نام فرعون وليد بن مصعب بود و اين همان فرعونى است كه حضرت يوسف با او روبروى بود .\r\nاز روزى كه يوسف داخل مصر شد ، تا روزى كه موسى برنامهء خود را آغاز كرد ، چهار صد سال طول كشيد .\r\n حَقِيقٌ عَلى أَنْ لا أَقُولَ عَلَى اللَّهِ إِلَّا الْحَقَّ  : زجاج گويد : يعنى سزاوار است\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nكه در بارهء خداوند جز حق نگويم . امام علامهء زمخشرى گويد : يعنى واجب است كه گويندهء سخن حق من باشم و جز من كسى نبايد ناطق به آن باشد . فراء گويد : « على » به معناى باء است ، يعنى : براى من جز گفتن حق سزاوار نيست . ابو عبيده گويد : يعنى خداوند اداى رسالت خود را بر من واجب كرده است و من حريصم كه جز حق در بارهء خداوند نگويم .\r\n قَدْ جِئْتُكُمْ بِبَيِّنَةٍ مِنْ رَبِّكُمْ  : من از جانب پروردگار شما آمده‌ام و او به من دليل روشن و معجزه عطا كرده است .\r\n فَأَرْسِلْ مَعِيَ بَنِي إِسْرائِيلَ  : بنى اسرائيل را رها كن تا آنها را به سرزمين مقدس ببرم . فرعون و قبطيان بنى اسرائيل را براى ساختن منازل و آب آوردن و خاكروبه بردن و . . . به بردگى گرفته بودند .\r\n قالَ إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ  : فرعون گفت :\r\nاگر بر مدعاى خود دليلى دارى و راستگو هستى ، دليل خود را بياور .\r\n فَأَلْقى عَصاهُ فَإِذا هِيَ ثُعْبانٌ مُبِينٌ  : موسى ( ع ) براى اجابت درخواست فرعون عصاى خود را افكند و به صورتى مارى عظيم در آمد . عصا واقعاً مار شده بود و هيچگونه ترديدى براى كسى باقى نماند .\r\nبرخى گويند : وقتى كه عصا اژدها شد ، قبهء فرعون را كه هشتاد ذراع طول داشت در ميان دو فك خود قرار داد . فرعون ناراحت شد و از تخت خود افتاد و پا بفرار گذاشت ، مردم نيز فرار كردند . فرعون داخل خانهء خود شد و از موسى خواهش كرد كه اژدها را بگيرد و وعده داد كه ايمان بياورد . موسى اژدها را گرفت و عصا شد .\r\nاين قول از ابن عباس و سدّى است . برخى گفته‌اند : طول مار هشتاد ذراع بود .\r\n وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ  : گويند : در اين هنگام فرعون به موسى گفت : آيا معجزهء ديگر هم دارى ؟ گفت : آرى . سپس دست خود را داخل گريبان و بقولى در زير بغل كرد . همين كه بيرون آورد ، آن چنان سفيد و نورانى بود كه از خورشيد هم نورانىتر ! آن گاه دست را داخل آستين كرد و به حال اول بازگشت اين\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمعنى از ابن عباس و مجاهد و سدّى است .\r\nپرسش چرا در اينجا مىفرمايد :  « فَإِذا هِيَ ثُعْبانٌ »  و در جاى ديگر مىفرمايد :\r\n « فَلَمَّا رَآها تَهْتَزُّ كَأَنَّها جَانٌّ »  ؟ ( نمل 10 : چون آن را ديد كه مىجنبد و گويى مارى است ، فرار كرد ) ثعبان مار بزرگ و جان مار كوچك است . چرا يك جا مار را كوچك و و يك جا مار را بزرگ توصيف كرده است ؟\r\nپاسخ اين دو مطلب مربوط بيك مورد نيست . آن وقت كه عصا به صورت مار كوچك در آمد ، آغاز نبوت موسى بود و آن وقت كه عصا به صورت اژدهايى مخوف درآمد ، هنگام ملاقات فرعون بود .\r\nبرخى گفته‌اند : در آنجا مار را تشبيه به « جن » كرده است ، زيرا از لحاظ سرعت و تند روى به جنيان شباهت داشت . و اين از لحاظ اعجاز حيرت انگيز تر است .\r\n\r\nداستان عصا\r\nدر بارهء نسب موسى ع در سورهء بقره گفتگو كرده‌ايم . در بارهء عصا گفته‌اند :\r\nهنگامى كه بمدين مىرفت ، فرشته‌اى به او داد . برخى گويند : اين همان عصائى بود كه آدم از بهشت آورده بود و ميان فرزندانش دست بدست مىگشت ، تا به شعيب رسيد . اين عصا و چهل عصاى ديگر ميراث گذشتگان بود و همگى در خانهء شعيب جاى داشت . وقتى كه موسى اجير شعيب شد ، به او دستور داد كه يكى از عصاها را براى خود بردارد . موسى همين عصا را برداشت ، اما شعيب از او پس گرفت و گفت :\r\nعصاى ديگرى بردار . هر بار كه دست مىبرد ، همان عصا به دستش مىافتاد ، اين وضع تا چهار مرتبه تكرار شد و شعيب هم رضايت داد ، هنگامى كه رهسپار مصر شد و آتشى ديد و بسوى درخت آمد ، خطاب رسيد منم خداوند و دستور آمد كه عصا را بيفكند ، عصا را افكند و به صورتى مارى در آمد و موسى فرار كرد ، خطاب رسيد : مار را برگير و نترس ، او مار را گرفت و عصا شد ، هنگامى كه نزد فرعون آمد عصا را چنان كه\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nگفتيم ، جلو او انداخت و اژدها شد .\r\nبرخى گويند : پيامبران براى اجتناب از تكبر عصا بدست مىگرفتند ، پيامبر اسلام فرمود : عصا برداريد كه از سنت‌هاى برادران مرسل من است ، و نيز فرمود :\r\nهر كس به سفر رود و عصا داشته باشد ، ( سپس همين آيه را تا  وَ اللَّهُ عَلى ما نَقُولُ وَكِيلٌ  خواند ) خداوند او را از هر خطرى و دزدى ايمن مىكند تا بخانه‌اش باز گردد و هفتاد و هفت فرشته براى او استغفار مىكنند تا باز گردد و عصا را بر زمين نهد .\r\nگويند : اولين كسى كه در عرب هنگام خطبه ، عصا بدست گرفت قسّ بن - ساعده بود .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\n[ سوره الأعراف ( 7 ) : آيات 109 تا 112 
  ]\r\nقالَ الْمَلَأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ ( 109 ) يُرِيدُ أَنْ يُخْرِجَكُمْ مِنْ أَرْضِكُمْ فَما ذا تَأْمُرُونَ ( 110 ) قالُوا أَرْجِهْ وَ أَخاهُ وَ أَرْسِلْ فِي الْمَدائِنِ حاشِرِينَ ( 111 ) يَأْتُوكَ بِكُلِّ ساحِرٍ عَلِيمٍ ( 112 )\r\n« 1 »\r\n\r\nترجمه\r\nدر باريان فرعون گفتند : اين است جادوگرى ماهر . ميخواهد شما را از سرزمين‌تان اخراج كند . چه ميگوييد ؟ گفتند : موسى و برادرش را مهلت ده و افرادى را در شهرها بفرست تا هر جادوگر ماهرى را جمع كرده ، نزد تو آورند .\r\n\r\n\r\n","description":"","footnote":"\r\n( 1 ) سوره اعراف آيه 109 تا 112 جزء 9 سوره 7\r\n","page_name":" 202 ","page_number":202},
  {"content":"\r\n\r\n\r\nبيان آيه 109 تا 112\r\n\r\nقرائت\r\nارجه : اهل مدينه و كسايى و خلف بكسر هاء خوانده‌اند . نافع و كسايى و خلف كسرهء هاء را اشباع كرده‌اند . عاصم و همزه به سكون هاء خوانده‌اند . ديگران « ارجئه » بهمزهء ساكن و هاء مضموم خوانده‌اند ( همچنين در شعراء ) ابو على گويد :\r\nبنا بر قرائت اخير اصل آن « ارجاء » است و بايد پس از همزهء ساكن هاء را مضموم كرد . وجه سه قرائت قبل اين است كه در « ارجاء » دو لغت است : « ارجيت و ارجئت » عده‌اى ها را مكسور و عده‌اى هاء مكسور را اشباع و عده‌اى ساكن كرده‌اند .\r\nساحر : كوفيان بجز عاصم « سحار » و ديگران « ساحر » خوانده‌اند . اولى مبالغه است . بخصوص كه « عليم » نيز مبالغه است .\r\n\r\nلغت\r\nسحر : جادوگرى و انجام كارهايى كه به معجزه شبيه باشد .\r\n\r\nاعراب\r\n فَما ذا تَأْمُرُونَ  : ممكن است « ما » مبدء و « ذا » به معناى « الذى » باشد .\r\nممكن است « ما ذا » يك كلمه و در محل نصب باشد .\r\nيأتوك جزم آن بخاطر اين است كه در جواب فعل امر واقع شده است .\r\n بِكُلِّ ساحِرٍ  : باء به معناى « مع » يا براى تعديه است .\r\n\r\nمقصود\r\n قالَ الْمَلَأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ  : گروهى از اشراف و در باريان جيره خوار و بى عاطفهء فرعون بمردم گفتند : اين مرد جادوگر ماهرى است .\r\n يُرِيدُ أَنْ يُخْرِجَكُمْ مِنْ أَرْضِكُمْ فَما ذا تَأْمُرُونَ  : ميخواهد دلهاى بنى اسرائيل\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nرا با خود همراه كند و از آنها كمك بگيرد و بر شما پيروز گردد و شما را از اين سرزمين اخراج كند . اكنون در اين باره چه مىگوييد ؟\r\nگويند : اين مطلب را اشراف به يكديگر ميگفتند و با يكديگر مشورت مى - كردند . ممكن است آنها اين مطلب را بفرعون گفته باشند . اما علت اينكه خطاب جمع ميكنند ، به منظور تجليل از مقام سلطنت بوده است ! ممكن است اين مطلب را فرعون بقوم خود گفته باشد . اين قول از فراء و جبائى است .\r\n قالُوا أَرْجِهْ وَ أَخاهُ  : آنها بفرعون گفتند : موسى و برادرش را مهلت ده و در بارهء آنها شتابزدگى نشان نده ، زيرا اگر شتابزدگى نشان دهى بزيان خودت هست .\r\nاين معنى از زجاج است . برخى گويند : يعنى موسى و برادرش را زندانى كن . اين معنى صحيح نيست ، زيرا با توجه به معجزاتى كه از موسى ديده بود ، چنين جرأتى نداشت .\r\n  وَ أَرْسِلْ فِي الْمَدائِنِ حاشِرِينَ يَأْتُوكَ بِكُلِّ ساحِرٍ عَلِيمٍ   : افرادى را به شهرها بفرست كه ساحرانى را كه در اطراف و اكناف ميشناسند و ميدانند كه در كار خود ماهر و زبر دست هستند ، جمع آورى كرده ، نزد تو آورند . اين معنى از مجاهد و سدّى است . ابن عباس گويد : 72 نفر بودند كه پليس فرعون بودند و آنها مأمور انجام اين كار شدند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\n[ سوره الأعراف ( 7 ) : آيات 113 تا 116 
  ]\r\nوَ جاءَ السَّحَرَةُ فِرْعَوْنَ قالُوا إِنَّ لَنا لَأَجْراً إِنْ كُنَّا نَحْنُ الْغالِبِينَ ( 113 ) قالَ نَعَمْ وَ إِنَّكُمْ لَمِنَ الْمُقَرَّبِينَ ( 114 ) قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ نَحْنُ الْمُلْقِينَ ( 115 ) قالَ أَلْقُوا فَلَمَّا أَلْقَوْا سَحَرُوا أَعْيُنَ النَّاسِ وَ اسْتَرْهَبُوهُمْ وَ جاؤُ بِسِحْرٍ عَظِيمٍ ( 116 )\r\n« 1 »\r\n\r\nترجمه\r\nساحران نزد فرعون آمده ، گفتند : اگر غالب شويم ، مزدى داريم ؟ گفت : آرى .\r\nشما از مقربان خواهيد بود . گفتند : اى موسى نخست تو عصا را مىاندازى يا ما بيندازيم .\r\nگفت : شما بيندازيد . همين كه انداختند ، ديدگان مردم را جادو كردند و آنها را بوحشت انداختند و سحرى بزرگ آوردند .\r\n\r\n\r\n","description":"","footnote":"\r\n( 1 ) - سوره اعراف آيهء 113 تا 116 جزء 9 سوره 7\r\n","page_name":" 205 ","page_number":205},
  {"content":"\r\n\r\n\r\nبيان آيه 113 تا 116\r\n\r\nقرائت\r\nان لنا : اهل حجاز و حفص بيك همزه و ديگران به دو همزه خواند و برخى آن را بهمزهء ممدوده و برخى بهمزهء غير ممدوده خوانده‌اند .\r\nابو على گويد : در اينجا مناسبتر است كه استفهام باشد . گاهى همزهء استفهام حذف مىشود . مثل :  « تِلْكَ نِعْمَةٌ تَمُنُّها عَلَيَّ . . . »  ( شعراء 22 ) شاعر گويد :\r\n و اصبحت فيهم آمنا لا كمعشر * اتونى فقالوا من ربيعة ام مضر ؟ \r\nيعنى : در ميان آنها ايمن زيستم . آنها مثل كسانى نبودند كه مىگفتند : از ربيعه هستى يا مضر ؟ ( بديهى است كه « ام » باستفهام است )\r\n\r\nاعراب\r\nنحن : ممكن است مرفوع و تاكيد ضمير « كنا » يا ضمير فصل باشد .\r\n نَعَمْ وَ إِنَّكُمْ  : « نعم » حرف جواب و واو حرف عطف است . يعنى « لكم ذلك و انكم . . . » كسر همزه بخاطر استيناف است .\r\n إِمَّا أَنْ تُلْقِيَ  : در اينجا « ان » آمده ، زيرا معناى امر دارد . يعنى « اختر اما القاءك و اما القاءنا » اما  « إِمَّا يُعَذِّبُهُمْ وَ إِمَّا يَتُوبُ عَلَيْهِمْ »  بدون « ان » به كار رفته ، زيرا معناى امر ندارد .\r\n\r\nمقصود\r\n وَ جاءَ السَّحَرَةُ فِرْعَوْنَ  : سرانجام پس از فعاليتهاى پيگير ساحران كشور كه پانزده هزار نفر و بقولى هفتاد هزار نفر و بقولى بيش از سى هزار نفر و بقولى هفتاد و دو نفر - هفتاد نفر سبطى و دو نفر قبطى - بودند ، در درباره فرعون گرد آمدند . كلبى گويد :\r\nهفتاد نفر بودند .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n قالُوا إِنَّ لَنا لَأَجْراً إِنْ كُنَّا نَحْنُ الْغالِبِينَ  : همين كه با فرعون روبرو شدند ، گفتند : آيا اگر ما موسى را شكست بدهيم ، مزد كارمان را خواهيم گرفت ؟\r\n قالَ نَعَمْ وَ إِنَّكُمْ لَمِنَ الْمُقَرَّبِينَ  : گفت : آرى . هم مزد داريد و هم مقرب درگاه من خواهيد شد و بمقامات عاليه‌اى خواهيد رسيد . اين جمله نشان مىدهد كه فرعون كاملا به عجز در آمده بود .\r\n قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ نَحْنُ الْمُلْقِينَ  : ساحران به موسى گفتند : يا نخست تو عصايت را بينداز ، يا نخست ما عصاها و ريسمانها را مىاندازيم .\r\n قالَ أَلْقُوا  : موسى گفت : شما بيندازيد . اين جمله براى تهديد است .\r\nبرخى گويند : يعنى آنچه بايد و شايد بيندازيد ، نه آنچه ايجاد فتنه و فساد مىكند .\r\nبرخى گويند : يعنى اگر بر حق هستيد ، شما بيندازيد .\r\n فَلَمَّا أَلْقَوْا سَحَرُوا أَعْيُنَ النَّاسِ  : همين كه سحره ، آنچه داشتند ، بر زمين افكندند ، چشمان مردم را جادو كردند و عصاها و ريسمانها را كه در آنها جيوه بود و با حرارت خورشيد و حيله‌هاى ديگر ، به حركت در مىآمد ، به راه انداختند و مردم را به اشتباه انداختند ، زيرا چيزهايى بمردم نشان مىدادند كه حقيقت آنها براى مردم آشكار نبود . از اينجا معلوم مىشود كه سحر حقيقتى ندارد ، زيرا اگر حقيقتاً مار شده بودند ، خداوند نمىفرمود : ديدگان مردم را جادو كردند . بلكه مىفرمود : آنها به صورت مار در آمدند . در جاى ديگر مىفرمايد :  « يُخَيَّلُ إِلَيْهِ مِنْ سِحْرِهِمْ أَنَّها تَسْعى »  ( طه 66 : به خيال او آنها حركت مىكردند )  وَ اسْتَرْهَبُوهُمْ  : براى اينكه مردم را بوحشت اندازند ، به مردم مىگفتند :\r\nبترسيد و فرار كنيد .\r\n وَ جاءُو بِسِحْرٍ عَظِيمٍ  : و سحرى بزرگ كرده بودند ، زيرا حد اكثر حيله و نيرنگ را به كار انداخته بودند . از اينرو بزرگ بود و براى مردم شگفت آور تلقى مىشد علاوه بر اين جمعيت عظيم ساحران ، هر كدام با خود عصا يا ريسمانى آورده بود . بديهى است كه وقتى چندين هزار مار و افعى بمردم نشان داده شود ، براى مردم وحشت انگيز و خيره كننده است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\n[ سوره الأعراف ( 7 ) : آيات 117 تا 122 
  ]\r\nوَ أَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ ( 117 ) فَوَقَعَ الْحَقُّ وَ بَطَلَ ما كانُوا يَعْمَلُونَ ( 118 ) فَغُلِبُوا هُنالِكَ وَ انْقَلَبُوا صاغِرِينَ ( 119 ) وَ أُلْقِيَ السَّحَرَةُ ساجِدِينَ ( 120 ) قالُوا آمَنَّا بِرَبِّ الْعالَمِينَ ( 121 )\r\nرَبِّ مُوسى وَ هارُونَ ( 122 )\r\n« 1 »\r\n\r\nترجمه\r\nبموسى وحى كرديم كه عصايت را بيفكن . در اين هنگام تمام كارهاى جادويى آنها را بلعيد . حق آشكار شد و كردار آنها باطل گشت . فرعون و پيروانش مغلوب شدند و بخوارى بازگشتند و ساحران به سجده افتاده ، گفتند : به خداى جهانيان ، خداى موسى و هارون ، ايمان آورديم .\r\n\r\n\r\n","description":"","footnote":"\r\n( 1 ) - آيه 117 تا 122 سوره اعراف جزء 9 سوره 7\r\n","page_name":" 208 ","page_number":208},
  {"content":"\r\n\r\n\r\nبيان آيه 117 تا 122\r\n\r\nقرائت\r\nتلقف : حفص از عاصم اين كلمه را در اين سوره و در سورهء طه و شعراء به تخفيف خوانده است و ديگران به تشديد . قرائت دوم از باب تفعل است كه تاء اول آن حذف شده و قرائت اول ثلاثى مجرد است . شاعر گويد :\r\n انت عصا موسى التي لم تزل * تلقف ما يافكه الساحر \r\nيعنى : تو عصاى موسى هستى كه همواره نيرنگهاى جادوگران را مىبلعيد .\r\n\r\nلغت\r\nافك : دروغ ، وارونه كردن و غلط نشان دادن چيزى .\r\nوقوع : در اصل به معناى افتادن .\r\nحق : چيزى كه مطابق حكمت است . ضدّ باطل .\r\nغلبه : پيروزى .\r\nصاغر : ذليل .\r\n\r\nاعراب\r\n أَنْ أَلْقِ  : ممكن است « ان » مصدريه يا تفسيريه باشد .\r\n ما يَأْفِكُونَ  : « ما » موصوله يا مصدريه است .\r\nهنالك : اشاره به دور .\r\n\r\nمقصود\r\n وَ أَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ  :\r\nبه موسى وحى كرديم كه عصاى خود را بيندازد . همين كه عصا را انداخت ، به صورت اژدهايى عظيم در آمد و مارهاى دروغين آنها را بلعيد . اين معنى از مجاهد است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n فَوَقَعَ الْحَقُّ وَ بَطَلَ ما كانُوا يَعْمَلُونَ  : سرانجام حق ظاهر شد و نيرنگهاى آنان باطل گرديد . اين معنى از جبائى است . ظهور حق از اين لحاظ بود كه چون آنها اين معجزات را از موسى در بارهء عصا ديدند ، دانستند كه اين كار آسمانى است و جز خدا كسى بر آن قادر نيست . يكى از معجزات ، اژدها شدن عصا و ديگر بلعيدن مارها و عصاهاى بىشمار آنها و از ميان بردن ريسمانها و ديگر عصا شدن اژدها بود ، بدون اينكه چيزى از آن كم و يا زياد شود . اينها كارهايى نيستند كه براى يك بشر عادى مقدور باشند . از اينرو ساحران به يگانگى خدا و نبوت موسى اعتراف كردند و اسلام آنها شكستى بود براى فرعون و دار و دسته‌اش .\r\n فَغُلِبُوا هُنالِكَ وَ انْقَلَبُوا صاغِرِينَ  : فرعون و اطرافيانش شكست خوردند و از اين واقعه مبهوت گشتند و خوار و شكست خورده موسى و اتباعش را رها كردند .\r\n وَ أُلْقِيَ السَّحَرَةُ ساجِدِينَ  : همين كه ساحران يقين كردند كه اين معجزات از جانب خداست ، ايمان آوردند و در برابر خداوند به سجده افتادند و اين سجده به الهام خدا بود . برخى گويند : موسى و هارون به شكرانهء پيروزى حق سجده كردند و ساحران هم به آنها تأسى جستند . با به كار بردن فعل مجهول ، ميخواهد نشان دهد كه ساحران چنان شيفتهء اعجاز آسمانى موسى شدند ، كه اختيار از دستشان خارج شد و بى محابا به سجده افتادند .\r\n  قالُوا آمَنَّا بِرَبِّ الْعالَمِينَ رَبِّ مُوسى وَ هارُونَ   : گفتند به آفريدگار آسمانها و زمين و ما بين آنها ، خداى موسى و هارون ايمان آورديم . گر چه موسى و هارون ، جزء « عالمين » هستند ، آنها را جداگانه ذكر مىكنند ، زيرا آنها بودند كه مردم را به پرستش خداى عالمين دعوت ميكردند ، علاوه بر اين نام آنها در سر لوحهء نام نيكان درخشندگى خاصى داشت . برخى گويند : آنها بدنبال سجدهء خود اظهار داشتند كه بخداى جهانيان ايمان آورده‌اند ، تا كسى خيال نكند كه آنها منظورشان سجدهء فرعون است . باز هم ممكن بود كسى احتمال دهد كه منظور از رب العالمين هم فرعون است . از اينرو گفتند : منظور ما از رب العالمين ، خداى موسى و هارون است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nعلى بن عيسى گويد : « رب » ممكن است صفت ذات باشد ، زيرا او همواره رب بوده و مربوب نبوده چنان كه همواره سميع بوده و مسموع نبوده .\r\nرب را بطور اطلاق جز به خدا نميتوان گفت : زيرا معناى آن مالكيت تمام موجود است . در مورد غير خدا به اضافه گفته مىشود . مثل رب الدار و رب الفرس . نظير كلمهء خالق كه بطور اطلاق فقط به خداوند گفته مىشود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\n[ سوره الأعراف ( 7 ) : آيات 123 تا 126 
  ]\r\nقالَ فِرْعَوْنُ آمَنْتُمْ بِهِ قَبْلَ أَنْ آذَنَ لَكُمْ إِنَّ هذا لَمَكْرٌ مَكَرْتُمُوهُ فِي الْمَدِينَةِ لِتُخْرِجُوا مِنْها أَهْلَها فَسَوْفَ تَعْلَمُونَ ( 123 ) لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ ثُمَّ لَأُصَلِّبَنَّكُمْ أَجْمَعِينَ ( 124 ) قالُوا إِنَّا إِلى رَبِّنا مُنْقَلِبُونَ ( 125 ) وَ ما تَنْقِمُ مِنَّا إِلاَّ أَنْ آمَنَّا بِآياتِ رَبِّنا لَمَّا جاءَتْنا رَبَّنا أَفْرِغْ عَلَيْنا صَبْراً وَ تَوَفَّنا مُسْلِمِينَ ( 126 )\r\n« 1 »\r\n\r\nترجمه\r\nفرعون گفت : پيش از آنكه شما را اجازه دهم ايمان آورديد . اينست نيرنگى كه شما در شهر به كار برديد تا مردم را از شهر خارج كنيد و به زودى مىدانيد . دست ها و پاهاى شما را از جانب مخالف قطع مىكنم آن گاه شما را بدار مىآويزم . گفتند : ما بسوى خدايمان باز گشته‌ايم . ما را عذاب نمىكنى مگر بخاطر اينكه به آيات پروردگارمان كه بسوى ما آمده است ، ايمان آورده‌ايم ، پروردگارا بما صبر عطا كن و ما را به اسلام و ايمان بميران .\r\n\r\n\r\n","description":"","footnote":"\r\n( 1 ) - آيه 123 تا 126 سوره اعراف جزء 9 سوره 7\r\n","page_name":" 212 ","page_number":212},
  {"content":"\r\n\r\n\r\nبيان آيه 123 تا 126\r\n\r\nقرائت\r\nآمنتم : حفص بدون همزهء استفهام خوانده است و ديگران با همزه . بنا بر اول خبر است و منظور فرعون سركوبى آنهاست . و بنا بر دوم پرسش است .\r\n\r\nلغت\r\nصلب : بستن به چوب . بدار آويختن :\r\nنقمة : انتقام و كيفر .\r\nافراغ : خالى كردن آنچه در ظرف است .\r\nصبر : خوددارى از ناله و شكايت . صبر بر حق سر بلندى و صبر بر باطل خوارى است .\r\n\r\nمقصود\r\n قالَ فِرْعَوْنُ آمَنْتُمْ بِهِ قَبْلَ أَنْ آذَنَ لَكُمْ  : فرعون به ساحران گفت : پيش از آنكه من به شما اجازه دهم به موسى ايمان آورديد .\r\n إِنَّ هذا لَمَكْرٌ مَكَرْتُمُوهُ فِي الْمَدِينَةِ لِتُخْرِجُوا مِنْها أَهْلَها  : در اينجا فرعون مثل همهء سياستمداران ، در صدد اغفال و اغواى مردم برآمده ، به ساحران مىگويد :\r\nاين نيرنگ را شما در شهر به كار برديد تا مال و زندگى مردم شهر را تصاحب كنيد و آنها را از شهر خارج گردانيد . برخى گويند : يعنى شما و موسى تبانى كرده بوديد كه در مصر چنين صحنه‌اى را بوجود آوريد و بر مملكت تسلط پيدا كنيد و مردم را آواره سازيد .\r\n فَسَوْفَ تَعْلَمُونَ  : به منظور تهديد آنها مىگويد : به زودى عاقبت كار خود را خواهيد دانست .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ  : دست و پاى شما را بطور مخالف ، قطع مىكنم . حسن گويد : منظور اين است كه دست راست آنها را با پاى چپشان قطع كند و همچنين دست چپ را با پاى راست .\r\n ثُمَّ لَأُصَلِّبَنَّكُمْ أَجْمَعِينَ  : آن گاه همهء شما را بدار مىآويزم . گويند : آنها اولين كسانى بودند كه فرعون پايشان را بريد و در كنار درياى مصر بر درخت خورما بدار آويخت .\r\n قالُوا إِنَّا إِلى رَبِّنا مُنْقَلِبُونَ  : ابن عباس گويد : يعنى گفتند ما بتوحيد و اخلاص بسوى خدايمان بازگشته‌ايم و از او پاداش مىخواهيم : با اين جمله ، ميخواستند خود را تسليت دهند تا بتوانند در برابر آن ظلم‌ها و شكنجه‌ها صبر كنند .\r\n وَ ما تَنْقِمُ مِنَّا إِلَّا أَنْ آمَنَّا بِآياتِ رَبِّنا لَمَّا جاءَتْنا  : ابن عباس گويد : يعنى ما گناهى مرتكب نشده‌ايم و خطايى از ما سر نزده است كه سزاوار شكنجهء تو باشيم ، جز اينكه به آيات پروردگارمان كه بر موسى نازل شده است ، ايمان آورده‌ايم .\r\n رَبَّنا أَفْرِغْ عَلَيْنا صَبْراً  : خدايا بهنگام قطع دست و پا و رفتن بردار ، بما صبر عطا كن تا كافر نشويم . مقصود اين است كه خداوند لطف خود را شامل حال آنها گرداند ، تا شجاعت خود را از كف ندهند .\r\n وَ تَوَفَّنا مُسْلِمِينَ  : ما را موفق بدار تا در راه ايمان و اسلام ثابتقدم باشيم و با ايمان زندگى كنيم فانى را بدرود گوييم . برخى گويند : مقصود از « مسلمين » مخلصين است . يعنى چنان در راه خدا اخلاص داشته باشيم كه گرفتاريها و سختىها ما را از دينمان باز ندارد .\r\nگويند : همان روز فرعون آنها را بدار آويخت . در آغاز روز ساحرانى كافر بودند و در پايان روز ، شهدايى سرفراز . برخى گفته‌اند : فرعون بر آنها دست نيافت و نجات يافتند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\n[ سوره الأعراف ( 7 ) : آيه 127 
  ]\r\nوَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ وَ يَذَرَكَ وَ آلِهَتَكَ قالَ سَنُقَتِّلُ أَبْناءَهُمْ وَ نَسْتَحْيِي نِساءَهُمْ وَ إِنَّا فَوْقَهُمْ قاهِرُونَ ( 127 )\r\n« 1 »\r\n\r\nترجمه\r\nگروهى از اطرافيان فرعون گفتند : موسى و قومش را واميگذاريم كه در روى زمين فساد كنند و ترا و خدايان ترا زير پا گذارند ؟ گفتند : به زودى پسرانشان را ميكشيم و دخترانشان را زنده ميگذاريم و ما بر سر آنها تسلّط داريم .\r\n\r\n\r\n","description":"","footnote":"\r\n( 1 ) - سوره اعراف آيه 127 جزء 9 سوره 7\r\n","page_name":" 215 ","page_number":215},
  {"content":"\r\n\r\n\r\nبيان آيه 127\r\n\r\nقرائت\r\nو يذرك و آلهتك : در قرائت غير مشهور فعل را بجزم و به نصب « آلهه » را به كسر همزه « الاهه » خوانده‌اند . وجه قرائت مشهور ، اين است كه جواب استفهام به واو داده شده باشد ، و به تقدير « أ يكون منك ان تذر موسى و ان يذرك . . . » سنقتل : حجازيان به تخفيف و ديگران به تشديد خوانده‌اند و معناى قرائت دوم تكثير است .\r\n\r\nمقصود\r\n وَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ  :\r\nپس از ايمان ساحران ، اشراف قوم به منظور تحريك فرعون گفتند : آيا موسى و قومش را زنده ميگذارى كه با تو مخالفت كنند و مردم را بمخالفت تو وادارند ، تا زمام حكومت را از كف تو بيرون آوردن و كشور را بفساد بكشند ؟ برخى گويند : يعنى با پرستش غير از تو و دعوت مردم بمخالفت ، در روى زمين فساد كنند . برخى گويند :\r\nيعنى بوسيلهء قدرتى كه بدست مىآوردند و بردن بنى اسرائيل ، كشور را بفساد بكشند .\r\nاز ابن عباس است روايت است كه با ايمان ساحران شصت هزار نفر از بنى اسرائيل ايمان آوردند .\r\n وَ يَذَرَكَ وَ آلِهَتَكَ  : حسن گويد : مردم فرعون را پرستش ميكردند و فرعون بتها را . منظور مردم از پرستش بتها تقرب بفرعون بود . سدى گويند : او گاو را پرستش ميكرد . در روايت است كه مردم را نيز به پرستش گاو امر ميكرد . به همين جهت بود كه سامرى هم براى مردم گوساله‌اى ساخت و گفت : اين است خداى شما و خداى\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nموسى . زجاج گويد : او بتهايى داشت كه مردم به منظور تقرب به او آنها را ميپرستيدند .\r\nكسانى كه « الاهتك » خوانده‌اند ، ميگويند : مردم فرعون را پرستش ميكردند ولى فرعون كسى را نميپرستيد . از مجاهد نيز همين طور روايت شده است . ( طبق اين قرائت كلمه مصدر است . يعنى خداوندى تو ) .\r\n قالَ سَنُقَتِّلُ أَبْناءَهُمْ وَ نَسْتَحْيِي نِساءَهُمْ  : فرعون گفت : فرزندانشان را كه مايهء دلگرمى آنهاست و آنها را براى جنگ آماده ميكنند مىكشيم و دخترانشان را زنده ميگذاريم ، زيرا از آنها كارى ساخته نيست . آنها را بكلفتى ميگيريم تا خوار و بدبخت شوند . از اين جمله بر ميآيد كه فرعون طمعى به كشتن موسى و قومش ندارد ، زيرا قدرت آنها را شكست ناپذير تشخيص داده است . از اينرو تصميم ميگيرد كه بجان كودكان ناتوان بيفتد و آنها را نابود سازد .\r\n وَ إِنَّا فَوْقَهُمْ قاهِرُونَ  : و ما بر سر آنها تسلط داريم .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\n[ سوره الأعراف ( 7 ) : آيات 128 تا 129 
  ]\r\nقالَ مُوسى لِقَوْمِهِ اسْتَعِينُوا بِاللَّهِ وَ اصْبِرُوا إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ ( 128 ) قالُوا أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا قالَ عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ ( 129 )\r\n« 1 »\r\n\r\nترجمه\r\nموسى بقومش گفت : از خدا كمك بخواهيم و صبر كنيد كه زمين از آن خداست و بهر كس از بندگان خود بخواهد ، ميدهد و عاقبت براى پرهيزكاران است . گفتند :\r\nپيش از آنكه تو نزد ما بيايى و بعد از آنكه آمدى ، ما آزار ديديم . گفت : اميد است كه خداوند دشمن را هلاك كند و شما را در اين سرزمين جانشين آنها سازد و بنگرد كه چه مىكنيد .\r\n\r\n\r\n","description":"","footnote":"\r\n( 1 ) - سورهء اعراف آيهء 128 و 129 جزء 9 سورهء 7\r\n","page_name":" 218 ","page_number":218},
  {"content":"\r\n\r\n\r\nبيان آيه 128 - 129\r\n\r\nمقصود\r\nابن عباس گويد : فرعون پسران بنى اسراييل را ميكشت . بنى اسرائيل پيش موسى شكايت كردند .\r\n قالَ مُوسى لِقَوْمِهِ اسْتَعِينُوا بِاللَّهِ  : موسى بقومش گفت : از خدا كمك بخواهيد تا شر فرعون را كوتاه گرداند .\r\n وَ اصْبِرُوا إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ  :\r\nدر راه دينتان و بر ستمهاى فرعون شكيبا باشيد و بدانيد كه زمين از آن خداست و بهر كس كه خواهد منتقل مىكند . سرانجام فرعون را هلاك مىكند و اين سرزمين را به شما ميسپارد ، همانطورى كه مدتى هم بدست فرعون سپرده است . بدين ترتيب به آنها وعدهء پيروزى ميدهد تا صبر كنند و يقين داشته باشند كه حسن عاقبت در دنيا و آخرت نصيب اهل تقوى مىشود .\r\n قالُوا أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا  : بنى اسرائيل به موسى گفتند : پيش از آنكه تو نزد ما بيايى و رسالت خود را تبليغ كنى ، فرعون پسران ما را ميكشت و زنان ما را به كار وا ميداشت ، اكنون كه تو آمده‌اى نيز ما را تهديد مىكند و اموالمان را ميگيرد و به كارهاى سخت وادار مىكند و ما از آمدن تو نفعى نبرديم . از اينجا بر مىآيد كه دو بار كشتار و شكنجه ، در ميان بنى اسرائيل اجرا شد . حسن گويد : پيش از آمدن و بعد از آمدن موسى ، فرعون از بنى اسرائيل خراج ميگرفت .\r\nبهر حال قوم موسى با اين سخن از اينكه روزى نجات پيدا كنند ، اظهار يأس ميكنند و موسى به منظور دلگرمى آنها ادامه ميدهد :\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n قالَ عَسى  . . .  أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ  :\r\nزجاج گويد : « عسى » براى اميدوارى است اما هر گاه اين كلمه را خداوند به كار برد ، وعدهء آن حتمى است . يعنى : خداوند واجب كرده است كه دشمن شما را نابود كند و سرزمين ايشان را بدست شما بسپارد ، تا ببينيد شما چه ميكنيد . بديهى است كه خداوند مردم را بعلم خود كيفر و پاداش نميدهد بلكه به عمل خودشان . از اينرو ميگويد : تا بنگرد كه شما چه ميكنيد . اين معنى از زجاج است . برخى گويند : شما را آزمايش مىكند و به شما نعمت ميدهد تا شكر شما را ظاهر كند . همانطورى كه شما را دچار محنت كرد تا صبر شما ظاهر شود . مثل :  « وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ »  ( محمد 31 : شما را آزمايش ميكنيم تا مجاهدان و صابران شما را معلوم كنيم ) سرانجام اين وعده تحقق يافت و دشمن از ميان رفت و بنى اسرائيل بر مصر تسلط يافتند .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n[ سوره الأعراف ( 7 ) : آيات 130 تا 131 
  ]\r\nوَ لَقَدْ أَخَذْنا آلَ فِرْعَوْنَ بِالسِّنِينَ وَ نَقْصٍ مِنَ الثَّمَراتِ لَعَلَّهُمْ يَذَّكَّرُونَ ( 130 ) فَإِذا جاءَتْهُمُ الْحَسَنَةُ قالُوا لَنا هذِهِ وَ إِنْ تُصِبْهُمْ سَيِّئَةٌ يَطَّيَّرُوا بِمُوسى وَ مَنْ مَعَهُ أَلا إِنَّما طائِرُهُمْ عِنْدَ اللَّهِ وَ لكِنَّ أَكْثَرَهُمْ لا يَعْلَمُونَ ( 131 )\r\n« 1 »\r\n\r\nترجمه\r\nما آل فرعون را دچار قحطى و كمبود ثمرات كرديم تا متذكر شوند . هر گاه به آنها نيكى مىرسيد ، مىگفتند : اين بخاطر ماست و اگر بدى به ايشان مىرسيد ، موسى و همراهانش را بفال بد مىگرفتند . بدانيد كه فال بد آنها پيش خداست ولى بيشتر آنها نمىدانند .\r\n\r\n\r\n","description":"","footnote":"\r\n( 1 ) - سوره اعراف آيهء 130 تا 131 جزء 9 سوره 7\r\n","page_name":" 221 ","page_number":221},
  {"content":"\r\n\r\n\r\nبيان آيه 130 - 131\r\n\r\nلغت\r\nعرب مىگويد : « اخذتهم السنه » يعنى دچار قحطى شدند . شاعر گويد :\r\n و اموال اللئام بكل ارض * تجحفها الجوائح و السنون \r\nيعنى : ثروت مردم بخيل ، در هر سرزمينى كه باشند ، دستخوش حوادث و زوال مىشود .\r\nتطير : فال بد . اصل اين كلمه از طير است . طائر انسان عمل اوست . عرب مرغى كه از سمت راست آيد بفال نيك و مرغى كه از سمت چپ آيد بفال بد مىگيرد .\r\n\r\nمقصود\r\n وَ لَقَدْ أَخَذْنا آلَ فِرْعَوْنَ بِالسِّنِينَ  : ما قوم فرعون را بكيفر رفتار زشتشان گرفتار قحطى كرديم . لام براى قسم است . « قد » گذشته را به حال نزديك مىكند .\r\n وَ نَقْصٍ مِنَ الثَّمَراتِ لَعَلَّهُمْ يَذَّكَّرُونَ  : علاوه بر قحطى و خشكسالى آنها را گرفتار كمبود ثمرات و ميوه‌ها كرديم . باشد كه بترسند و يكتا پرست شوند . لكن تغيير روش ندادند . زجاج گويد : آنها گرفتار زيان مالى شدند ، زيرا اين گرفتاريها باعث رقت قلوب و توجه به خدا ميشوند . چنان كه مىفرمايد :  « وَ إِذا مَسَّهُ الشَّرُّ فَذُو دُعاءٍ عَرِيضٍ »  ( هر گاه شرى به او برسد ، بدعا و استغاثه مىپردازد ) برخى گويند : يعنى براى اينكه متوجه شوند كه فرعون اگر خدا بود ، اين طور گرفتار نمىشد . از اين آيه بر مىآيد كه جبريان بخطا رفته‌اند ، زيرا خداوند كفر كسى را نمىخواهد ، بلكه تذكر و توجه مىخواهد .\r\n فَإِذا جاءَتْهُمُ الْحَسَنَةُ قالُوا لَنا هذِهِ  : هر گاه به فراوانى نعمت مىرسيدند ، مى - گفتند : اين بخاطر خودمان است كه همواره در بلادمان بركت و نعمت بوده است و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nخدا را سپاسگزارى نميكردند .\r\n وَ إِنْ تُصِبْهُمْ سَيِّئَةٌ يَطَّيَّرُوا بِمُوسى وَ مَنْ مَعَهُ  : و اگر دچار گرسنگى و قحطى مىشدند ، موسى و همراهانش را بفال بد مىگرفتند و مىگفتند : بخاطر آنهاست و اين معنى از مجاهد و حسن و ابن زيد است . مىگفتند : هرگز گرفتارى نديده بودم .\r\nاز روزى كه شما آمديد ، گرفتار شديم .\r\n أَلا إِنَّما طائِرُهُمْ عِنْدَ اللَّهِ  : بدبختى واقعى آنها كيفرى است كه در آخرت دامنگير آنها خواهد شد . نه آنچه در اين دنيا مىبينند . اين معنى از زجاج است .\r\nبرخى گويند : يعنى نيكى و بدى بدست خداست . اگر مىفهميدند خير و بركت و سلامت را از او در خواست مىكردند . حسن گويد : يعنى آنچه به فال بد مىگرفتند ، محفوظ است و خداوند آنها را در روز قيامت كيفر مىدهد .\r\n وَ لكِنَّ أَكْثَرَهُمْ لا يَعْلَمُونَ  : ولى بيشتر آنها نمىدانند و تفكر نمىكنند كه بدانند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nفهرست جلد نهم ترجمه تفسير « مجمع البيان »\r\nباقى مانده سورهء انعام جزء هشتم سوره 6 موضوع صفحه آيهء ( 148 - 149 - 150 ) و ترجمه 3 تفسير آيات فوق 4 لغت ، مقصود 4 پرسش و پاسخ 6 آيهء ( 151 ) و ترجمه 8 تفسير آيهء « 151 » 9 لغت ، اعراب ، مقصود 9 گفتار امام باقر ( ع ) در تفسير فواحش 10 آيهء ( 152 - 153 ) و ترجمه 12 تفسير دو آيه فوق 13 قرائت ، لغت 13 مقصود 14 آيه ( 154 - 155 ) و ترجمه 17 تفسير آيهء « 154 - 155 » 18 قرائت ، مقصود 18 آيهء ( 156 - 157 ) و ترجمه 21 تفسير دو آيهء فوق 22 اعراب ، مقصود 22 پرسش و پاسخ 24 آيهء ( 158 - 159 ) و ترجمه 25 تفسير آيهء « 158 » 26 قرائت ، مقصود 26 تفسير آيهء « 159 » 29 قرائت ، لغت ، 29 مقصود 30 آيهء 160 - 161 - 162 - 163 ) - و ترجمه 31 تفسير آيهء « 160 » 32 قرائت ، لغت ، مقصود 32 تفسير آيهء 161 - 162 - 163 34 تعداد آيات 34 قرائت ، لغت ، اعراب 34 مقصود 35 آيهء ( 164 - 165 ) و ترجمه 37 تفسير دو آيهء فوق 38 لغت ، اعراب ، مقصود 38 سورهء اعراف « جزء 8 سوره 7 » تعداد آيات 41 فضيلت سوره 41 !\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nتفسير 41 آيه ( 1 - 2 - 3 ) و ترجمه 42 تفسير آيات فوق 43 شماره آيات 43 قرائت ، لغت 43 اعراب ، مقصود 44 آيه ( 4 - 5 ) و ترجمه 46 تفسير آيه « 4 و 5 » 47 اعراب ، مقصود 47 آيهء ( 6 - 7 - 8 - 9 ) و ترجمه 49 تفسير آيهء « 6 تا 9 » 50 لغت ، اعراب ، مقصود 50 پرسش و پاسخ 51 اقوالى در باره معناى « و الوزن يومئذ - الحق » 53 آيه ( 10 - 11 - 12 - 13 ) و ترجمه 55 تفسير آيهء « 10 - 11 » 56 قرائت ، لغت ، اعراب 56 مقصود 57 تفسير آيهء « 12 - 13 » 59 لغت ، اعراب ، مقصود 59 آيهء ( 14 - 15 - 16 - 17 ) و ترجمه 61 تفسير آيهء « 14 تا 17 » 62 لغت ، اعراب ، مقصود 62 آيهء ( 18 - 19 - 20 - 21 ) و ترجمه 66 تفسير آيات فوق 67 قرائت ، لغت 67 اعراب ، مقصود 68 آيهء ( 22 - 23 - 24 - 25 ) و ترجمه 71 تفسير آيات فوق 72 قرائت ، لغت 72 مقصود 73 آيهء ( 26 - 27 - 28 ) و ترجمه 75 تفسير آيات فوق 76 قرائت ، لغت ، مقصود 76 آيه ( 29 - 30 ) و ترجمه 81 تفسير آيهء « 29 - 30 » 82 تعداد آيات 82 لغت ، اعراب 82 مقصود 83 وجوهى در معناى :\r\n( و اقيموا وجوهكم عند كل مسجد 83 آيه ( 31 - 32 ) و ترجمه 86 تفسير آيهء « 31 - 32 » 87 قرائت ، مقصود 87 در معناى اسراف 88 دلالت آيه 89 آيهء ( 33 - 34 ) و ترجمه 91 تفسير دو آيهء فوق 92 لغت ، مقصود 92 آيهء ( 35 - 36 ) و ترجمه 94 تفسير آيهء « 35 - 36 » 95 اعراب ، مقصود 95 آيهء ( 37 ) و ترجمه 96 تفسير آيهء « 37 » 97 لغت ، مقصود 97 آيهء ( 38 - 39 ) و ترجمه 99 تفسير دو آيهء فوق 100 !\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nقرائت ، لغت ، مقصود 100 آيهء ( 40 - 41 ) و ترجمه 102 تفسير آيه « 40 - 41 » 103 قرائت ، لغت ، مقصود 103 معناى جمل 104 آيهء ( 42 - 43 ) و ترجمه 106 تفسير آيه « 42 - 43 » 107 قرائت ، لغت ، اعراب 107 مقصود 108 آيهء ( 44 - 45 ) و ترجمه 110 تفسير دو آيهء فوق 111 قرائت ، اعراب و لغت ، مقصود 111 آيهء ( 46 - 47 ) و ترجمه 114 تفسير دو آيهء فوق 115 لغت ، مقصود 115 گفتار امام صادق ( ع ) در معناى اعراف 116 گفتار اصبغ بن نباته 117 آيهء ( 48 - 49 ) و ترجمه 119 تفسير دو آيهء فوق 120 لغت ، اعراب ، مقصود 120 آيهء ( 50 - 51 ) و ترجمه 122 تفسير دو آيه فوق 123 لغت ، اعراب ، مقصود 123 آيهء ( 52 - 53 ) و ترجمه 125 تفسير آيهء « 52 - 53 » 126 لغت ، اعراب ، مقصود 126 آيهء ( 54 - 55 - 56 ) و ترجمه 128 تفسير آيهء « 54 » 129 قرائت ، لغت ، اعراب 129 مقصود 130 تفسير آيهء « 55 - 56 » 132 قرائت ، لغت ، اعراب ، مقصود 132 آيهء ( 57 - 58 ) و ترجمه 135 تفسير آيه « 57 - 58 » 136 قرائت ، لغت 136 مقصود 137 آيهء ( 59 تا 64 ) و ترجمه 139 تفسير آيهء « 59 تا 64 » 140 قرائت ، لغت ، اعراب 140 مقصود 141 داستان نوح 143 آيهء ( 65 تا 72 ) 146 ترجمهء آيه « 65 تا 72 » 147 تفسير آيهء « 65 تا 72 » 148 لغت ، اعراب 148 مقصود 149 داستان هود 152 آيهء ( 73 تا 79 ) 154 تفسير آيهء « 73 تا 79 » 156 قرائت ، لغت ، اعراب 156 مقصود 158 داستان صالح 159 آيهء ( 80 تا 84 ) و ترجمه 165 تفسير آيهء « 80 تا 84 » 166 قرائت ، لغت ، اعراب 166 مقصود 176 داستان لوط و قومش 168 !\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآيهء ( 85 تا 87 و ترجمه 171 تفسير آيات فوق 172 لغت ، اعراب 172 مقصود 173 آيه ( 78 - 89 و ترجمه 176 تفسير دو آيهء فوق 177 لغت ، مقصود 177 پرسش ؟ 179 پاسخ 180 آيهء ( 90 تا 93 ) و ترجمه 181 تفسير آيهء « 90 تا 93 » 182 لغت ، اعراب : مقصود 182 آيهء ( 94 - 95 ) و ترجمه 185 تفسير آيهء « 94 - 95 » 186 لغت ، اعراب ، مقصود « آيهء ( 96 تا 99 ) و ترجمه 188 تفسير آيهء « 96 تا 99 » 189 قرائت ، لغت ، اعراب 189 پرسش و پاسخ 190 آيهء ( 100 - 101 - 102 ) و ترجمه 192 تفسير آيهء « 100 تا 102 193 قرائت ، لغت ، اعراب ، مقصود 193 آيهء « 103 تا 108 ) و ترجمه 196 تفسير آيات فوق 197 قرائت ، لغت ، اعراب 197 مقصود 198 پرسش و پاسخ 200 داستان عصا 200 آيهء ( 109 تا 112 ) و ترجمه 202 تفسير آيهء « 109 تا 112 » 103 قرائت ، لغت ، اعراب ، مقصود 103 آيهء ( 113 تا 116 ) 205 تفسير آيات فوق 206 قرائت ، اعراب ، مقصود 206 آيهء ( 117 تا 122 ) و ترجمه 208 تفسير آيهء « 117 تا 132 » 209 قرائت ، لغت ، اعراب ، مقصود 209 آيهء ( 123 تا 126 ) و ترجمه 212 تفسير آيه « 123 تا 126 » 213 قرائت ، لغت ، مقصود 213 آيه ( 127 ) و ترجمه 215 تفسير آيهء « 127 » 216 قرائت ، مقصود 216 آيهء ( 128 - 129 ) و ترجمه 218 تفسير دو آيهء فوق 119 مقصود 119 آيه ( 130 - 131 ) و ترجمه 221 تفسير آيه « 130 - 131 » 222 لغت ، مقصود 222\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nخداى را شكر كه توفيق عنايتم فرمود تا توانستم يكى از خدمات ارزندهء عالم اسلامى را انجام دهم و آن همانا چاپ و انتشار ترجمه اثر جاويد عالم تشيع و افتخار عالم اسلام تفسير شريف مجمع البيان است كه حدود هشتصد سال پيش با دست تواناى امين الاسلام مفسر عالى مقام شيعه شيخ جليل و عالم كم نظير ابو على فضل بن حسن طبرسى نوشته شده .\r\nو اينك با قلم بسيار روان بتوسط جمعى از فضلاى عصر حاضر و صاحبان قلم ترجمه شده و تا كنون نه جلد آن منتشر گرديده و در دست‌رس علاقمندان قرار گرفته است .\r\nو يكى از امتيازات اين ترجمه اين است كه با اينكه به زبان فارسى برگردانده شده هنوز هم آن شيوه مخصوص خود را حفظ كرده است .\r\nيعنى شرح لغات - و شرح اختلاف قراءات - و نقل ادلهء طرفين - و بيان شأن نزول آيات همانطورى كه در متن عربى آن اين چهار اصل از هم تفكيك شده در ترجمه نيز مراعات گرديده است .\r\nو اينك مفتخرم كه با انتشار جلد نهم يك گام بهدف نزديك‌تر شدم و خوشحالم كه اين خدمت تا كنون بدون وقفه پيش رفته و اميد است كه تا پايان هم پيش برود و در خاتمه چون صفحات جلد نهم نسبت بساير مجلدات چند صفحه كمتر است اميدوارم كه علاقمندان معذورم بدارند چون بيش از اين حاضر نشده بود و ما نخواستيم وقفه در عمر حاصل شود انشاء اللَّه در مجلدات بعدى جبران خواهد شد .\r\nشمس فراهانى\r\n\r\n","description":"","footnote":"","page_name":" 228 ","page_number":228},
  {"content":"\r\n . \r\n","description":"","footnote":"","page_name":" 229 ","page_number":229},
  {"content":"\r\n . \r\n\r\n","description":"","footnote":"","page_name":" 230 ","page_number":230}
  ]