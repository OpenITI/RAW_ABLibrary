[
  {"content":"\r\n\r\nتاريخ اجتماعى ايران\r\n\r\n","description":"","footnote":"","page_name":" 711 ","page_number":1},
  {"content":"\r\n . \r\n","description":"","footnote":"","page_name":" 712 ","page_number":2},
  {"content":"\r\n\r\nتاريخ اجتماعى ايران\r\nجلد چهارم\r\n( بخش دوم )\r\nتأليف :\r\nمرتضى راوندى\r\nمؤسسهء انتشارات نگاه\r\n\r\n","description":"","footnote":"","page_name":" 713 ","page_number":3},
  {"content":"\r\n\r\nراوندى ، مرتضى ، 1292 - 1378\r\nتاريخ اجتماعى ايران / مرتضى راوندى .\r\nتهران : مؤسسه انتشارات نگاه ، 1386 ، دورهء دوجلدى ، 1470 ص .\r\n( دوره ) : ISBN : 964 - 6736 - 11 - 4\r\n( جلد 4 ب 2 ) : ISBN : 964 - 6736 - 10 - 6\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nفهرستنويسى بر اساس جلد چهارم ( بخش دوم ) .\r\nكتابنامه .\r\n1 . ايران - اوضاع اجتماعى . 2 . ايران - تاريخ . الف . عنوان .\r\n22 ر / 8 آ / 2 / 670 HN\r\n955\r\nب ى 1300\r\nكتابخانه ملى ايران 12140 - 77 م\r\nمؤسسهء انتشارات نگاه\r\nتاريخ اجتماعى ايران\r\nجلد چهارم ، بخش دوم\r\nتأليف : مرتضى راوندى\r\nچاپ دوم ( چاپ اول نگاه ) : 1382 ؛ حروف نگار : افسانه يونانى ؛ ليتوگرافى : طيف نگار\r\nچاپ و صحافى : فرنو ؛ شمارگان : 2000\r\nشابك : 6 - 10 - 6736 - 964\r\nشابك دوره : 4 - 11 - 6736 - 964\r\nدفتر مركزى : خيابان 12 فروردين ، شمارهء 21 ، طبقهء سوم ، تلفن : 6466940 ، فاكس : 6405196\r\nفروشگاه : خيابان 12 فروردين ، شماره 21 ، طبقه همكف\r\nتلفن : 66480379\r\n\r\n","description":"","footnote":"","page_name":" 714 ","page_number":4},
  {"content":"\r\n\r\n\r\n[ بخش دوم 
  ]\r\nمطالب و مندرجات جلد چهارم در بخش اول جلد چهارم تاريخ اجتماعى ايران ، شيوهء حكومت و آيين سياست و مملكتدارى در قرون وسطا و عقايد و نظريات اجتماعى و سياسى صاحبنظران و در فصول بعد سازمانهاى ديوانى ، سياسى و ادارى ايران نظير ديوان وزارت ، ديوان رسائل ، ديوان اشراف ، مطالبى به نظر خوانندگان عزيز رسيده است .\r\nدر بخش دوم جلد چهارم ( كه اكنون در دست شماست ) ديگر سازمانهاى ديوانى و سياسى ايران ، نظير ديوان عرض سپاه يا وزارت جنگ ، و از مناسبات و روابط سياسى ايران با ديگر كشورهاى خاورميانه ، ديوان موقوفات ، ديوان استيفا يا وزارت دارايى ، ديوان قاضى يا وزارت دادگسترى ، وضع حكام و استانداران و ديگر سازمانهاى ادارى ايران ، از نظرتان مىگذرد .\r\n\r\n","description":"","footnote":"","page_name":" 715 ","page_number":5},
  {"content":"\r\n . \r\n","description":"","footnote":"","page_name":" 716 ","page_number":6},
  {"content":"\r\n\r\n\r\nفهرست مندرجات\r\nفصل هفتم - ديوان عرض سپاه يا وزارت جنگ ديوان عرض سپاه يا وزارت جنگ 721\r\nفصل هشتم - ديوان موقوفات ديوان موقوفات 845\r\nتجاوز به املاك وقفى 849\r\nمصرف عوايد اوقاف 853\r\nموقوفات در عهد صفويه 873\r\nفصل نهم - حكام و استانداران بعد از اسلام حكام و استانداران بعد از اسلام 881\r\nارزش سياسى و نظامى بعضى از حكام 892\r\nعصيان حكمرانان 897\r\nحكام در عهد صفويه 908\r\nحكام در عهد قاجاريه 928\r\nفصل دهم - وزارت دارايى يا ديوان استيفاء بعد از اسلام وزارت دارايى يا ديوان استيفاء بعد از اسلام 973\r\nارقام مواجب و مستمريها به استثناى بودجهء نظام 1153\r\nكليه عايدات 1163\r\nعايدات نقدى دولت در سال مالى 1303 1169\r\nصورت مخارج دولت از بابت ادارات مركزى در سال 1303 1170\r\nخلاصهء دخل‌وخرج تخمينى دولت در سال 29 - 1328 1172\r\nدرآمد گيلان در سال 1329 ه ( 1911 ميلادى ) 1173\r\nماليات دريافتى سال 1908 ( حساب حاكم بازار ) 1174\r\n\r\n","description":"","footnote":"","page_name":" 717 ","page_number":7},
  {"content":"\r\n\r\nفصل يازدهم - دادگسترى در ايران « ديوان قاضى » علل نزول آيات 1196\r\nرشد و تكامل قوانين اسلامى 1201\r\nتدوين فقه اسلامى و ظهور مكاتب حنفى ، شافعى ، مالكى ، حنبلى و مذاهب شيعه 1204\r\nمنصب قضا در صدر اسلام 1231\r\nاواع كيفر در ايران 1254\r\nتشكيلات قضائى در ايران 1267\r\nمختصات زندانها 1281\r\nاصلاحات جديد در عهد غازان خان 1318\r\nداورى در عهد صفويه 1341\r\nدادگسترى بعد از صفويه 1369\r\nدادگسترى در عهد ناصر الدين شاه 1383\r\nنخستين سنگ بناى دادگسترى جديد 1402\r\nفصل دوازدهم - ديگر سازمانهاى ديوانى ديگر سازمانهاى ديوانى 1409\r\nفهرست اعلام 1419\r\n\r\n","description":"","footnote":"","page_name":" 718 ","page_number":8},
  {"content":"\r\n\r\n7 . [ فصل هفتم 
  ] ديوان عرض سپاه يا وزارت جنگ\r\n\r\n","description":"","footnote":"","page_name":" 719 ","page_number":9},
  {"content":"\r\n . \r\n","description":"","footnote":"","page_name":" 720 ","page_number":10},
  {"content":"\r\n\r\n\r\n[ فصل هفتم : 
  ] ديوان عرض سپاه يا وزارت جنگ\r\n\r\nسازمانهاى نظامى در قرون وسطى\r\nبعد از ديوان وزارت ، كه مركز و كانون فعاليتهاى سياسى مملكت به‌شمار مىرفت ، يكى از مهمترين ديوانها ، ديوان عرض لشكر بود ، كه دوام و ثبات و امنيت و آرامش كشور در گرو سازمان آن بود . در رأس قواى نظامى مردى به نام « عارض لشكر » يا صاحب الجيش قرار داشت ، كه زير نظر امير يا سلطان ، مسؤول حفظ امنيت در سراسر كشور بود ، همان‌طور كه ديوان استيفاء معرف وضع مالى و حيات اقتصادى كشور بود ، ديوان عرض سپاه نيز از قدرت نظامى مملكت حكايت مىكرد ، و دوام و بقاء سلسله‌ها با وضع عمومى اين ديوان بستگى داشت ، رضايت و آمادگى سربازان و همكارى و صميميت سران سپاه با پادشاه وقت ، مىتوانست فكر استقلال‌طلبى ، و انگيزهء گريز از مركز را از سر فئودالها و زورمندان و ايلات و عشاير به دور كند و آنان را به اطاعت نسبى از حكومت مركزى محكوم نمايد .\r\nراجع به طرز سربازگيرى در ايران قبل از اسلام و بعد از اسلام مطالبى در منابع مختلف به چشم مىخورد از جمله فردوسى مىگويد :\r\n\r\n","description":"","footnote":"","page_name":" 721 ","page_number":11},
  {"content":"\r\n\r\n چو كودك ز كوشش به نيرو شدى * به هرجستنى در ، پى آهو شدى\r\nز كشور به درگاه شاه آمدى * بدان نامور بارگاه آمدى\r\nنوشتى عرض نام و ديوان او * بياراستى كاخ و ايوان او \r\nمعمولا فرزندان طبقات ممتاز پس از مدتى كارآموزى و تمرين در سوارى و تيراندازى و ديگر فنون جنگى استاد مىشدند و به مرتبه افسرى مىرسيدند و كشاورزان و پيشه‌وران بعنوان سرباز در جنگها شركت مىجستند . فقط ايلات و عشاير به اقتضاى محيط زندگى غالبا با حمله به شهرها ، به جنگ و غارتگرى مىپرداختند و بيش از مردم شهرنشين ، آمادگى جنگى داشتند .\r\nنيروى نظامى آن ايام را سوارنظام و پياده‌نظام تشكيل مىداد . اين دو صنف با سلاحهاى مختلفى مجهز بودند . استاد همايى در تاريخ ادبيات خود به سلاحهاى ايران در دوران بعد از اسلام اشاره مىكند و مىنويسد : « از جمله صنايع ايرانيان اين دوره ( عهد خلفاى راشدين و امويان ) ، ساختن آلات و ادوات از قبيل شمشير ، خنجر ، تبر ، تبرزين ، خود ، سپر ، زره ، كمان و همچنين آلات قلعه‌گيرى مانند منجنيق و غيره بوده است . مخصوصا در خراسان شمشيرهاى خيلى خوب مىساختند و آلات جنگى عرب قبل از اسلام منحصر بوده است به شمشير ، نيزه ، كمان و سپر . عربان تدابير جنگى را از ايرانيان آموختند و پاره‌يى از اسلحهء پيكار نظير زره ، خنجر ، نيزه و تبرزين به‌وسيلهء ايرانيان به‌دست آنها رسيده است . مخصوصا آلات مهم قلعه‌گيرى را مانند منجنيق ، كيش و دبابه ( براى خراب كردن قلعه ) را به راهنمايى و تقليد ايرانيان ياد گرفتند .\r\nاولين خندق كه براى جنگ تعبيه شد ، خندق مدينه در جنگ اعراب بود و در سال پنجم هجرى ، كه سلمان فارسى به سپاه مسلمين آموخت . و معروف اين است كه منجنيق را عرب در اواسط قرن اول هجرى به راهنمايى و تقليد از ايرانيان ياد گرفته و به كار برده است .\r\nمنجنيق اقسام گوناگون دارد و براى تيراندازى و سنگ‌باران و نفت‌پرانى و امثال آنها به كار مىرفته و حصارهاى محكم را با آن خراب و دشمن را تيرباران مىكردند و اماكن را به وسيله آن مىسوزاندند . كيش و دبابه مانند منجنيق وسايلى براى قلعه‌گيرى به‌شمار مىرفتند . » « 1 »\r\n\r\nروحيه سربازان در جنگ :\r\nآمادگى روحى و فكرى در پيروزى سپاهيان ، از ديرباز عامل مهمى به‌شمار مىرفته است . در جريان نخستين پيروزيهاى اعراب ، سربازان ايرانى همبستگى ، روحيه و نيروى مقاومت ديرين خود را از كف داده بودند . و اين معنى به خوبى از گفتار « مثنى » استنباط مىشود ؛ مثنى گفت : همانا كه من با عرب و عجم در زمان جاهليت نبرد نموده‌ام ، به خدا قسم كه نبرد با صد تن از فارسيان در عهد جاهليت ، براى من دشوارتر از نبرد با هزار تن عرب مىبود ، و امروز بالعكس ، نبرد من با صد تن عرب ، سخت‌تر از پيكارم با هزار تن از عجم است .\r\nخداوند متعال ، بزرگواريشان را از ميان برد و جمع آنان را از هم گسيخته و ناتوان گردانيد ، از\r\n\r\n\r\n","description":"","footnote":"\r\n( 1 ) . جلال همايى ، تاريخ ادبيات ايران ، تهران ، 1340 ، ج 2 ، ص 352 .\r\n","page_name":" 722 ","page_number":12},
  {"content":"\r\n\r\nكثرت سپاهيانشان نهراسيد ، و از لوازم جنگى ايشان بيمناك نشويد . « 1 » سوابق تاريخى نشان ميدهد كه اعراب قومى صحرانشين و پرتوان و سخت‌كوش و از ديرباز ، با جنگ و غارتگرى مأنوس بودند ، پس از قبول اسلام نيز آنان جنگ و جهاد را بر هركار و كسبى ترجيح مىدادند . اين حديث از پيغمبر نقل شده است كه افضل اسباب الكسب لجهاد ثم التجاره « 2 » ( هنديه 5 / 349 ) .\r\nطبرى ضمن توصيف نبرد خونين قادسيه ، بار ديگر وضع رقت‌بار و روحيهء اسفناك سربازان ايرانى را كه در اثر فساد و تن‌آسانى زمامداران و فقدان رهبرى صحيح ، ارزش نظامى خود را از دست داده بودند در كتاب گرانقدر خود بيان مىكند .\r\nدر حقيقت آخرين سلاطين ساسانى در اثر ظلم و تبعيض ، و ادامه دادن به جنگهاى داخلى و خارجى ، و تحميل مالياتهاى سنگين به اكثريت مردم ، حيثيت و اعتبار اجتماعى خود را از كف داده بودند . به اين ترتيب دولت و حكمرانان نمىتوانستند به رهبرى و اداره كشور ادامه دهند . و از طرف ديگر اكثريت مردم ، كه در زير فشار بيدادگرى زمامداران ، و حدود و قيود طبقاتى خسته و فرسوده شده بودند نمىخواستند بيش از اين حكومت فرمانروايان فاسدى را كه حاضر به هيچگونه گذشتى به نفع اكثريت نبودند ، تحمل نمايند . ابن فندق در تاريخ بيهق وضع اكثريت مردم را در آن ايام يادآور مىشود : « . . . اكاسره ( مقصود آخرين شهرياران ساسانى است ) ظلمه بودند مگر نوشيروان و در عهد اكاسره هيچ رعيت زهره نداشتى كه طعامى نيكو و لذيذ پختى يا جامه پاكيزه دوختى يا فرزند را علم و ادب آموختى يا ستور گرانمايه داشتى . . . » « 3 » از اين جملات كوتاه مىتوان به محدوديتهاى طبقاتى در آن ايام پى برد .\r\nمغيره سردار عرب مىگويد ايرانيان كه صميميت و ايمان خود را از كف داده بودند ، در جنگ نهاوند . . . خود را هفت نفر هفت نفر به يكديگر بسته بودند و مىگفتند : هركس از ما روى گرداند ، اين خار و خاشاك آهنين ، او را از پاى درمىآورد . مغيره هنگامى كه كثرت تعدادشان را ديد گفت :\r\nشكستى چون امروز نديده‌ام . . . مسلمانان به مشكلات فوق العاده‌اى دچار گشتند . ايرانيان چون صبر و بردبارى ما را ديدند و يقين كردند كه ما پافشارى مىكنيم ، روى به فرار نهادند . در اثناى فرار مىديديم كه يك تن از آنان مىافتاد و هفت نفر ديگرى كه خود را به يكديگر زنجير نموده بودند ، بر او مىافتادند و همگى به قتل مىرسيدند . . . « 4 »\r\nبا اين گفتار طبرى نشان مىدهد كه تا سربازان ، هدف ، ايمان و سازمان نداشته باشند ، در نبرد با دشمن پيروز نخواهند شد و اعراب چنان‌كه در جلد دوم بيان كرديم ، بر خلاف ايرانيان تنها به نيروى ايمان مجهز نبودند بلكه علل و عوامل اقتصادى آنان را به جنگ و جهانگشايى تشويق مىكرد . و همين عوامل سبب اساسى موفقيت آنان بود .\r\n\r\n\r\n","description":"","footnote":"\r\n( 1 ) . محمد جرير طبرى ، تاريخ الرسل و الملوك ، ترجمهء صادق نشأت ، ص 319 .\r\n( 2 ) . نه شرقى ، نه غربى ، انسانى ، از دكتر زرين‌كوب ، ص 426 .\r\n( 3 ) . تاريخ بيهق ، ص 42 ( به اختصار ) .\r\n( 4 ) . تاريخ طبرى ، پيشين ، ص 398 .\r\n","page_name":" 723 ","page_number":13},
  {"content":"\r\n\r\nفردوسى هنگام بحث از طبقات مختلف مردم از نيساريان يعنى سپاهيانى كه حافظ كشورند به نيكى ياد مىكند .\r\n صفى بر دگر دست بنشاندند * همى نام نيساريان خواندند\r\nكجا شيرمردان جنگ‌آورند * فروزندهء لشكر و كشورند\r\nكز ايشان بود تخت شاهى به جاى * وز ايشان بود نام مردى به پاى \r\nرستم در جنگ با تورانيان سربازان را از هزيمت و نامردمى برحذر ميدارد و عواقب ننگين اين كار را به آنان گوشزد مىكند :\r\n به جان و سر شاه و خورشيد و ماه * به خون سياوش به ايران سپاه\r\nوگر نامدارى ز ايران‌زمين * هزيمت پذيرد ز سالار چين\r\nنبيند مگر داد ، پابند و چاه * به سر برنهاده ز كاغذ كلاه \r\n\r\nطرز مقابله با دشمن :\r\nاز روزگار قديم رزمندگان قبل از جنگ آلاتى فراهم مىكردند كه « ساز كارزار » خوانده مىشد ، و با استفاده از درفشها ، بندها و رايات جنگ ، براى تهييج احساسات سربازان به نواختن طبل و زدن نايها و بوقها و كرناها مىپرداختند .\r\nاعراب هنگام جنگ يك نفر را كه آوازى مؤثر و دلنشين داشت ، پيشاپيش سپاه به خواندن سرود و آواز مىگماشتند تا سربازان به هيجان آيند و به دشمن حمله كنند . مسلمين در آغاز كار از نواختن طبل و دميدن در نايها خوددارى مىكردند ، ولى بعدها اين روش را از ملل متمدن فراگرفتند . . . ابتدا كه جنگ‌آوران از هم دور بودند ، با تير و كمان و بعد از آن‌كه قدرى به هم نزديك مىشدند ، با نيزه ، و پس از آن با شمشير و گرز ، و دست آخر دست در گريبان با خنجر و دشنه و خشت و امثال آن جنگ مىكردند . اسدى در گشتاسبنامه مىگويد :\r\n دو لشكر نهادند دلها به مرگ * بباريد تير از دو سو چون تگرگ\r\nچو بد جنگ چندى به تير خدنگ * پس از تير با نيزه كردند جنگ\r\nپس از نيزه زى تيغ كين تاختند * پس از تيغ كشتى به هم ساختند\r\nزده دست از كينه بر يكدگر * يكى در گريبان ، يكى در كمر\r\nبه دشنه يكى گشته سينه شكاف * به خشت آن دگر باز دريده ناف « 1 » \r\nفردوسى ميدان كارزار را چنين تصوير مىكند :\r\n همه مردم دژ خبر يافتند * سوى رزم بدخواه بشتافتند\r\nز بس داروگير و ز بس موج خون * تو گفتى شفق ز آسمان شد نگون\r\nتهمتن به تيغ و به گرز و كمند * سران دليران سراسر بكند \r\n\r\n\r\n","description":"","footnote":"\r\n( 1 ) . جلال همايى ، ديوان عثمانى مختارى ، « تعليقات » .\r\n","page_name":" 724 ","page_number":14},
  {"content":"\r\n\r\n دو لشكر بسان دو درياى چين * تو گفتى كه شد جنب جنبان زمين\r\nز آواز اسبان و گرد سپاه * نه خورشيد پيدا نه تابنده ماه\r\nدرخشيدن تيغ الماس‌گون * سنانهاى آهار داده به خون \r\nدر ميان شهرياران افسانه‌يى نخست جمشيد اسباب و لوازم جنگ را مىسازد :\r\n نخست آلت جنگ را دستبرد * در نام جستن به گردان سپرد\r\nبه فركيى نرم كرد آهنا * چو خود و نره كرد و چون جوشنا\r\nچو خفتان تيغ و چو برگستوان * همه كرد پيدا به روشن‌روان \r\n\r\nوضع سپاهيان\r\nاستاد نفيسى ضمن تاريخ خاندان طاهرى به سازمان نظامى آن ايام اشاره مىكند و مىنويسد : « لشكريانى كه خلفاى بغداد در اين دوره به كار مىگماشتند ، سربازان مزدورى بودند كه بيشتر از طوايف مختلف ايران اجير مىكردند ؛ و نام سه طايفه از ايشان مخصوصا در تاريخ مكرر آمده است . نخست « گيلها » يا مردم گيلان كه به سپردارى يعنى جنگهاى دفاعى معروف بودند . و پس از آن « ديلمها » مردم ديلمستان كه در نيزه‌اندازى و زوبين‌اندازى يعنى جنگهاى تعرضى و حمله شهره بودند و سپس « كردان » نواحى مختلف ايران .\r\nدر جنگهايى كه در همين دوره افشين با بابك خرم‌دين در آذربايجان كرده است ، مخصوصا مكرر از فرغانيان ؛ مردم سرزمين فرغانه كه در آن زمان جزو ايران بود ، ذكرى رفته است . بعدها كه . . . خلفا خويشتن را در خطر ديدند ، بيشتر لشكريان مزدور خود را از تركان غربى و خزران يعنى تركانى كه در مغرب درياى خزر و ماوراء قفقاز مىزيستند اختيار كردند و ايشان را بر ايرانيان برانگيختند .\r\n\r\nسلاحهاى جنگى\r\nبهترين اسلحه‌اى كه در آن زمان به كار مىرفت ، در ايران ساخته مىشد .\r\nچنان‌كه سپر گيلى و نيزه و زوبين ديلمى معروف بود و نيزه‌هاى خوب را در شهر خط در بحرين امروز كه جزو خاك ايران بود مىساختند و نيزه خطى مىگفتند . بهترين كمانها را نيز در شهر چاچ يا شاش در اقصاى مشرق ايران مىساختند . و بهترين تيرها از چوب خدنگ بود كه در ايران مىروئيد ، و نيز از چوب درخت توژ كمانهاى خوب مىساختند .\r\nاصولى كه در لشكركشى معمول بود ، همان اصولى بود كه از ساليان دراز ايرانيان نهاده بودند ، چنان‌كه براى كوبيدن دژها و باروها وسايل جراثقالى و قلعه‌كوبى ايرانيان را به كار مىبردند كه باره‌كوب مىگفتند و با نفتى كه در ايران به‌عمل مىآمد حصارهاى دشمن را آتش مىزدند . و نفت‌اندازان ايرانى كه به تازى « نفاط » مىگفتند ، درين كار ورزيدگى خاص داشتند . و نيز كمانى بزرگ بود كه با آن تيرهاى پىدرپى مىانداختند و ايرانيان به آن « تيرتخش » مىگفتند . وسيلهء ديگرى كه از ايرانيان آموخته بودند ، خشت‌اندازى بود كه خشتهاى بزرگ را با وسايل جراثقالى براى خراب كردن ديوارهاى دژها و باروها به كار مىبردند .\r\nانواع مختلف تيرهاى يك شعبه و دو شعبه و سه شعبه ساخت ايران در كار بود و تيرها ،\r\n\r\n","description":"","footnote":"","page_name":" 725 ","page_number":15},
  {"content":"\r\n\r\nاشكال مختلف داشت كه ايرانيان اختراع كرده بودند مانند « پيكان » و « بيلك » و « ناوك » و « خدنگ » . اقسام گرزهايى كه به كار مىبردند ، گاوسر و پيلسته و مهره و خابسك و پتك و دبوس ، و اقسام اسلحهء برنده چون تبر و تبرزين و دشنه و خنجر و شمشير و تيغ و ناچخ و زوبين بود . و نوعى از نيزه كه آن را خشت و نوعى ديگر را خدنگ مىناميدند . قسمتى از سپر چرمين نيز معمول بود كه به آن درقه مىگفتند . و انواع كمانها به كار مىبردند كه نوعى از آن را چرخ و نوعى ديگر را كمان مهره مىگفتند و با آن گلوله‌هاى گردى كه در ميان آن گرده‌اى از فلز جا مىدادند ، و به آن فندق مىگفتند و به زبان تازى « بندق » گفته‌اند .\r\nنوعى ديگر از كمان را كمان گروهه مىناميدند كه با آن هم گروهه يعنى گلوله مىانداختند .\r\nتيرها را در تركش مىگذاشتند .\r\nآنچه در ميدان جنگ مىپوشيدند نيز تنوع بسيار داشت و عبارت بود از خود و ترگ و گبر و زره و جوشن و خفتان و برگستوان و رويينه و كژاكند و دستوانه و بازوبند و چهار آيينه و چهاربر و جامهء زير . زره را غلاله مىگفتند . براى تحريك لشكريان در ميدان جنگ شيپور و ناى رويين و گاودم و رويينه خم و دهل مىزدند . آرايش قوا نيز در ميدان جنگ سامان خاصى داشت كه بيشتر از آن را از ايرانيان تقليد كرده بودند .\r\nلشكريان را كه در دو سوى ميدان مىايستادند جناح مىگفتند . آنها را كه در راست جاى مىگرفتند ميمنه و آنها را كه در چپ جايگزين مىشدند ، ميسره و آنها را كه در وسط مىماندند قلب مىناميدند . و آنهايى را كه در اطراف براى پاسبانى مىگماشتند كتيبه مىگفتند . كسانى را كه از پيش به جلو مىفرستادند ، طليعه مىناميدند و ايرانيان اين كلمه را طلايه تلفظ مىكردند و لشكريانى را كه در عقب مىگماشتند رديف يا پس‌نشين مىگفتند .\r\nدر اطراف ميدان جنگ جاسوسان مىگماشتند و برخى از آنها را حتى تازيان ديده‌بان مىگفتند . و اين كلمه را از زبان فارسى گرفته بودند و كسانى را كه در بالاى بلنديها براى نگاهبانى مىگماشتند ، و به فارسى كوهبان مىناميدند ، به زبان تازى كوهپانيه مىگفتند .\r\nدر گرداگرد ميدان جنگ خسك يعنى آهنهاى نوك‌تيز مىريختند .\r\nدر ميدان‌هاى وسيع اراده‌هاى جنگى به كار مىبردند و اين كلمه را از فارسى گرفته بودند و به زبان تازى « عراده » مىنوشتند . دسته كوچكى را كه مأمور مىكردند « جريده » مىگفتند .\r\nدر ميدان جنگ از لهو و لعب خوددارى نمىكردند و چنگ و رباب و جلاب و شكر و شراب به كار مىبردند گاهى نيز زنان خود را با خود به ميدان مىبردند ، مردم سر راه خود را بىدريغ اسير مىكردند و حتى كلمه برده فارسى را معرب كرده « بردج » مىگفتند و در اين مورد به كار مىبردند .\r\nو گروهى را در اطراف خود مىگماشتند كه راه را از جاسوس و دزد پاسبانى كنند . و به زبان تازى آنها را نفضيه يا نفضه مىگفتند . هرچه از مال مردم در سر راه خود مىيافتند ، به بهانه اين‌كه مال كافران است مىگرفتند ، و چهاريك آن غنايم سهم فرمانده لشكر بود . حتى وى پيش از آن‌كه\r\n\r\n","description":"","footnote":"","page_name":" 726 ","page_number":16},
  {"content":"\r\n\r\nلشكريان را شركت دهد ، آنچه را كه خود مىپسنديد برمىداشت ، و به آن « صفيه » يا صفى مىگفتند و روز غارت را « يوم الصباخ » اصطلاح كرده بودند .\r\nلشكريان هميشه بيرق و رايت سياه كه علامت خاندان بنى العباس بود ، برمىداشتند و حتى روى رايتهاى بزرگى به تقليد از ايرانيان قديم ، تصوير عقاب مىكشيدند و آن رايت را « عقاب » مىگفتند . گذشته از لشكريان مزبور كه آنها را « مرتزقه » مىگفتند ، لشكريانى بودند داوطلبانه به جنگ مىرفتند و آنها را مطوّعه مىگفتند . و كسانى را كه يك عده مزدور با خود به ميدان جنگ مىبردند « مجنده » يا متجنده مىگفتند .\r\nدر راهها از لشكرگاه تا پايتخت ، كسانى را مىگماشتند كه خبرهاى مهم را هرچه زودتر به دربار برسانند و هرفرسنگ يك تن مأمور اين كار بود كه خبر را به كسى كه در فرسنگ بعد ايستاده مىرسانيد و گاهى به سرعت فوق العاده اين خبر به خليفه مىرسيد . چنان‌كه هنگام گرفتارى بابك خرم‌دين ، اين خبر را از راهى كه معمولا دو ماهه مىرفتند ، چهار روزه به بغداد رسانيدند . . . سپاهيان را بنابر روش ايران ساسانى و روميان به دسته‌هاى ده و صد و هزار تقسيم مىكردند . فرمانده ده تن را « عارف » و فرمانده صد تن را « نقيب » يا خليفه و فرمانده هزار تن را « قايد » و فرمانده ده هزار تن و بيشتر از آن را ، « امير » مىگفتند .\r\nدر مرزها كه آنها را « ثغور » يا عواصم مىگفتند برج و باروهايى ساخته بودند و پاسبانانى در آنجا گماشته بودند كه آنها را حافظ الثغور مىگفتند و در سر راههاى نظامى كاروانسراهايى بود كه به آنها « رباط » مىگفتند و در آنها هميشه اسبهاى زين كرده و آماده نگاه مىداشتند و در لشكركشيها به كار مىبردند . در صدر اسلام تازيان بناى جهانگيرى را گذاشتند ، برخى از نواحى را به‌زور گرفتند ، و اين‌گونه تصرف را عنوه مىگفتند و برخى را به صلح متصرف شدند و اين گونه تصرف را مصالحه مىگفتند . زمينهايى را كه به‌زور مىگرفتند غنيمت مىگفتند چهار پنجم آن را در ميان جنگجويان غالب تقسيم مىكردند و يك‌پنجم از آن متعلق به حكومت مركزى خلافت بود . « 1 » « برزگران اين نواحى متصرفى ، همچنان به كشاورزى خود مشغول بودند و قسمت عمدهء محصول را به مالك جديد مىدادند . برزگران نواحى كه به مصالحه گرفته بودند ، تنها حق كشاورزى در آنجا داشتند ، اما زمين ديگر از آن ايشان نبود و مىتوانستند حق كشت و زرع خود را به ديگرى واگذار كنند به‌شرط اين‌كه خراجى ساليانه بپردازند . » « 2 »\r\n\r\nعرض يا « سان » سپاه بعد از اسلام :\r\n« در ايران از عهد هخامنشيان به بعد سان سپاه و ديدن افراد ارتش و سازوبرگ آنان معمول بود . جرجى زيدان مىنويسد : ايرانيان هرسال موقع معين ارتش را سان مىديدند ، به اين قسم كه سواران درجه‌دار با اسب و گماشته‌اى كه يدك مىكشيد ، با زره و كلاه‌خود و سپر و نيزه و شمشير و گرز و زانوبند و اسب و كارد و طناب و توبره و زنجير\r\n\r\n\r\n","description":"","footnote":"\r\n( 1 ) . سعيد نفيسى ، تاريخ خاندان طاهرى ، پيشين ، ص 365 به بعد .\r\n( 2 ) . جرجى زيدان ، تمدن اسلامى ، پيشين ، ص 136 .\r\n","page_name":" 727 ","page_number":17},
  {"content":"\r\n\r\nآهن و نمد و گلوله نخ و درفش و قيچى و پتك و گازانبر و قمقمه آب و سوزن و شال كه دو كمان يا زه و دو زه يدكى و دو جعبه تير ، يكى با خودش و يكى با گماشته‌اش از جلو پادشاه رژه مىرفتند .\r\nهمين‌كه اعراب تمدنى به‌هم زدند و داراى سپاه شدند ، اين رسم را از ايرانيان گرفتند و معمول داشتند . . . » « 1 »\r\nدر زمان عمرو ليث صفارى مراسم سان بسيار انجام مىگرفت .\r\nگرديزى مىنويسد : « عمرو بن ليث اندر كار حشم و لشكر سخت كوشا بود و هرسه ماه ايشان را صله فرمودى و به‌غايت هوشيار بود . . . و رسم عمرو چنان بودى كه چون سه سال بگذشتى ، او را دو طبل بودى يكى را مبارك گفتندى و ديگرى را ميمون فرمودى تا هردو طبل بزدندى .\r\nهمهء حشم خبر يافتندى كه روز صله است . پس سهل بن حمدان عارض بنشستى و بدره درم پيش خود فروريختى و شاگرد عارض دفتر پيش گرفتى و نخستين نام عمرو بن ليث برآمدى . پس عمرو بن ليث از ميان بيرون آمدى و عارض او را بنگريستى و اسب و سلاح او را همه سره كردى و همهء آلت او را نيكو نگاه كردى و بستودى و پسنديدى ، پس سيصد درم اندر كيسه كردى و به دو دادى . عمرو بستدى ، و اندر ساق موزه نهادى و گفتى كه الحمد للّه كه ايزد تعالى مرا طاعت امير المؤمنين ارزانى داشت . و بازگشتى ، پس برجاى بلند شدى و بنشستى و به سوى عارض نگاه همى كردى تا همهء لشكر را هريكى را تفحص همچنين كردى و اسب و زين و افزار و آلت سوار و پياده همه نيكو بنگريستى و صلهء هريك بدادى بر اندازهء آن‌كس و هميشه منهيان داشتندى بر هرسالارى و سرهنگى و مهترى تا از احوال او همه واقف بودى . » در تاريخ بيهقى نيز گاه از سان سپاه سخن به ميان آمده است از جمله ضمن وقايع عصر مسعود ، مىخوانيم : « و روز سه‌شنبه نوزدهم ذى الحجه ( 469 ه ) امير پگاه برنشست و به صحراى باغ پيروزى بايستاد تا لشكر ، فوج فوج بگذشت . . . » « 2 »\r\nاز عصر سامانيان تا حملهء مغول يكى از مهمترين ديوانهاى ايران ديوان عرض بوده است و صاحب ديوان عرض چنان كه گفتيم پس از وزير بزرگ يكى از مهمترين شخصيتها بود و از دستياران برجسته پادشاه به‌شمار مىرفت و همه امور نظامى زير نظر او جريان داشته و شايد به همين مناسبت او را عرض لشكر نيز مىگفتند . سپهسالار نيز موقعيت نظامى مهمى داشت چون به اين مقام برگزيده مىشد خلعت مىپوشيد و مورد عنايت شاه و سران كشور قرار مىگرفت .\r\n\r\nخلعت سپهسالارى تاش در سال 422 ه\r\nبيهقى مىنويسد : « پس از آنكه تاش نامزد مقام سپهسالارى عراق گرديد سلطان مسعود فرمود تا خلعتى سخت نيكو و فاخر راست كردند تاش را كمر زر و كلاه دوشاخ و استام زر هزار مثقال و بيست غلام و صد هزار درم و شش پيل نر و سه ماده و ده تخت جامه خاص ، و كوسها و علامت و هرچه به آن\r\n\r\n\r\n","description":"","footnote":"\r\n( 1 ) . تاريخ گرديزى ، به اهتمام قزوينى ، پيشين ، ص 10 .\r\n( 2 ) . تاريخ بيهقى ، به تصحيح دكتر فياض ، ص 702 .\r\n","page_name":" 728 ","page_number":18},
  {"content":"\r\n\r\nرود راست كردند هرچند تمام‌تر . . . امير بار داد چون از بار فارغ شدند امير فرمود تا تاش را به جامه‌خانه بردند و خلعت بپوشانيدند و پيش آوردند امير گفت مبارك باد بر ما و بر تو اين خلعت سپاهسالارى عراق . . . تو ما را به رى خدمت كردى و سالار ما بوده‌اى ، چندانكه تو در خدمت زيادت مىكنى ما نيز زيادت نيكويى و محل و جاه مىفرمائيم . . . تاش زمين بوسه داد و بازگشت سوى خانه و اعيان درگاه نزديك او رفتند و حق وى نيكو گزاردند . « 1 »\r\n\r\nدر قرون وسطا مردم مسلح بودند :\r\nدر دورهء قرون وسطا تقريبا همهء طبقات كمابيش مسلح بودند . بارتولد مىنويسد : صرف‌نظر از محافظان شاهى و مدافعان دين كه واجد سازمان بودند ، در آن زمان رسمى رايج بود كه همه اسلحه داشتند ، و اين خود از لحاظ دولت ، به نارضايى مردم جنبهء خطرناكى مىداد . و بويژه در مراكز بزرگ پرجمعيت شهرها ، ساكنان بزرگترين شهر بازرگانى يعنى سمرقند ، عناصرى عاصى و ناآرام شمرده مىشدند . و اين شهرت خود را تا دوران جديد نيز حفظ كردند . احتمالا طبقهء روشنفكر و باسوادى كه در خدمت دولتى شغلى پيدا مىكردند ، خطرشان كمتر بود . ولى به‌هرحال براى دولت نامطبوع و مزاحم بودند . . . « 2 »\r\n\r\nوضع سپاهيان در عصر سامانيان و غزنويان\r\nريچاردن فراى مىنويسد : تعداد غلامان در دربار سامانيان به چندين هزار مىرسيد . اما تعداد غلامان سرباز كه در خدمت سپاه بودند ، بسى بيشتر از اين بود . اطلاعات ما در باب سپاه سامانيان بسيار اندك است .\r\nاما در باب سپاه جانشينان آنان يعنى غزنويان ، اطلاعات بيشترى داريم . بوسورث « 3 » مداركى در باب سپاه غزنويان جمع‌آورى كرده كه مبناى مقايسه‌يى براى سپاه سامانيان به‌دست مىدهد .\r\nجالبترين خصيصهء سپاه محمود غزنوى ، كثرت ملل و نژادهاى گوناگون بود كه در آن وجود داشت . هنديان ، افغانهاى كوهنورد ، ايرانيان و حتى اعراب از جمله عناصرى بودند كه در كنار تركان در خدمت سپاه محمود بودند . اين تعداد بنيچه را نويسندگان متأخر ستوده‌اند كه سلطان به اين وسيله مىتوانست گروهى ديگر را به مخالفت با گروهى ديگر برانگيزد و بدينوسيله از توطئه و دسته‌بندى جلوگيرى به‌عمل آورد . مسلما تنوع عناصر تشكيل‌دهندهء سپاه سامانيان كمتر بود .\r\nاما اشاراتى هست كه گاهى دودستگيهايى ميان گروهها ايجاد مىشد . هريك مىكوشيد منافع خود را به زيان گروه ديگر تأمين كند . . . به‌طور كلى طبقهء حاكم را تركان ، ايرانيان و كارداران حكومت كه صاحب‌نفوذ بودند ، تشكيل مىدادند .\r\nو در مقابل آنها توده‌هاى مردم بودند كه قدرتشان مبتنى بر سلاحهايى بود كه در دست داشتند و پيشوايان دينى آنها را رهبرى مىكردند . به نظر ريچاردن فراى ، ايجاد صنف نظامى حرفه‌يى از گاردهاى ترك در دورهء سامانيان ، بيشتر به اين سبب بوده كه امراى سامانى مايل بودند در برابر تودهء مردم حريفى بتراشند نه آن‌چنان‌كه غالبا اظهارنظر شده ، بخواهند طبقهء دهگانان را\r\n\r\n\r\n","description":"","footnote":"\r\n( 1 ) . بيهقى ، ص 347 .\r\n( 2 ) . تركستان‌نامه ، پيشين ، ج 1 ، ص 512 .\r\n( 3 ) .  Bosworth \r\n","page_name":" 729 ","page_number":19},
  {"content":"\r\n\r\nمقهور كنند . وقتى اسماعيل سامانى نخستين‌بار به بخارا آمد ، قدرت تودهء مردم محلى و راهزنان ، او را متوحش كرد . نبايد از ياد برد كه در اين عصر در ماوراء النهر عامهء مردم عموما مسلح بودند و همين‌كه متحد مىشدند ، قدرت رعب‌آورى به‌وجود مىآوردند . در اين دوره سپاهيان دولتجو ، غازيان و راهزنان مشكل بزرگى براى دولتهائى كه علاقه به مركزيت و ثبات داشتند ايجاد مىكردند . در سال 354 قوايى متشكل از بيست هزار غازى از خراسان حركت كرد و از رى سر درآورد . تاراج و چپاول اين عده چنان اختلالى ايجاد كرد ، كه ركن الدوله ديلمى لشكرى به مقابلهء آنان فرستاد و آنها را شكست داد و به خراسان متوارى كرد .\r\nدر مآخذ ، غازيان را به نامهاى مختلفى مانند عيار ، صعلوك ، فتيان و مطوعه ناميده‌اند و مشكل مىتوان گفت كه فرق ميان آنان چه بوده است . يعقوب ليث از ميان يكى از اين گروهها در سيستان برخاست . . . اين قبيل دسته‌ها مبين آن است كه شرايط زندگى هنوز ثبات نيافته و وجود تشكيلات محلى ، براى دفاع و حفاظت ضرورت داشت .\r\nتا موقعى كه حكومت مركزى مقتدر بود و مىتوانست غازيان را تحت نظارت بگيرد ، پراكندگى قدرت در حداقل وجود داشت . اما با زوال دولت آل سامان ، وفاداريها به جانبى ديگر روى نمود . امراى ترك توجه خود را معطوف آن ساختند كه در مملكت سامانيان قلمروهاى خصوصى براى خويش به‌وجود آورند . اين عمل تقليدى از خط مشى پيشين دهگانان بود كه اكنون املاكشان به‌دست رهبران نظامى افتاده بود . نيروى سلاح ، مجوزى به‌وجود آورد تا سپاهيان امتيازات مدنى را غصب كنند و امراى سپاه با به دست آوردن املاك و اراضى در شرق ايران ، رسم اقطاع را كه در دورهء سلسله‌هاى بعدى مخصوصا سلجوقيان عموميت يافت باب كنند . . . براى امراى اوليهء سامانى امكان آن فراهم بود كه حقوق سپاهيان را به پول نقد يا به صورت داراييهاى منقول بپردازند . نه‌تنها به آن سبب كه سامانيان به معادن وسيع نقره قسمت علياى رود زرافشان نظارت داشتند ، بلكه بيشتر به علت رونق تجارت و فراخى نعمتى كه در قلمرو آنان وجود داشت ، دليلى وجود نداشت كه امراى سامانى املاك قلمرو خود را به اشخاص واگذارند . . . بعدها با ايجاد مشكلات اقتصادى ، فرياد سپاهيان بلند شد . . . تقريبا نصف عايدات دولت سامانيان صرف سپاه مىشد . مع هذا تقاضاى سپاهيان برآورده نمىگرديد با اين حال مدركى دال بر اين‌كه حكومت ، املاكى را به عنوان اقطاع به افراد واگذار مىكرده ، در دست نيست . . . اين امر اگر به فرض در دورهء سامانيان عملى شده باشد ، دست‌كم نضجى نداشت . . . « 1 » عمرو ، برادر يعقوب ليث صفارى در 287 ه با تجهيزات كافى به ماوراء النهر مقر حكومت سامانيان حمله‌ور شد ، اسماعيل سامانى قواى او را تارومار نمود و خودش نيز اسير شد .\r\nادوارد براون نتيجهء اين مبارزه را با استفاده از منابع گوناگون ، در تاريخ ادبيات خود چنين\r\n\r\n\r\n","description":"","footnote":"\r\n( 1 ) . تاريخ بخارا ، محمود محمودى ، ص 172 ( به اختصار ) .\r\n","page_name":" 730 ","page_number":20},
  {"content":"\r\n\r\nتوصيف مىكند :\r\nهفتاد و پنج هزار سپاهى كه عمرو ، قبل از نبرد سان ديده بود . . . چنان متفرق شدند كه شامگاهان امير يعقوب در چادر دشمن اسير و به شامى نيازمند بود . قضا را فراشى كه سابقا در خدمت او بود از آنجا مىگذشت و بر او رحمت آورد . پس قدرى گوشت خريد و يك ماهيتابه از يك سپاهى عاريت گرفت و از سرگين شتر آتشى برافروخت و ماهيتابه را روى چند كلوخ قرار داد و براى آوردن نمك رفت . در اين حال سگى گرسنه كه به بوى خوش طعام جلب شده بود ، پيش آمد و سر درون ماهيتابه كرد تا استخوانى بربايد . ماهيتابهء داغ ، بينى او را بسوزانيد ، و چون سر را عقب كشيد دستهء ظرف به گردنش افتاد ، وحشت‌زده پا به فرار گذاشت و ماهيتابه و غذا را با خود برد . عمرو چون اين را ديد ، رو به سربازان و نگهبانانى كه در آن اطراف ايستاده بودند كرد و گفت من آن كسى هستم كه امروز صبح چهار صد شتر براى حمل آشپزخانه‌ام لازم بود و امشب توسط سگى حمل گرديد .\r\n\r\nشجاعت ديلميان :\r\n. . . در زمان حجاج بن يوسف ( والى عبد الملك مروان در عراق ) نمايندگانى از ديلم نزد او بودند . حجاج به ايشان تأكيد كرد يا مسلمان شوند يا جزيه قبول كنند .\r\nآنان ابا كردند . حجاج دستور داد نقشهء سرزمين ديلم را كشيدند و كوه و بيابان و پستى و بلندى آن را رسم كردند . سپس نمايندگان ديلم را فراخواند و آن نقشه و صورت را به ايشان نشان داد و گفت يا پيشنهاد مرا بپذيريد يا با اين نقشه‌اى كه از بلاد شما در دست دارم ، مىفرستم تمام شهرها را خراب كنند ، مردان را بكشند ، زنان و كودكان را اسير كنند . ديلميان پاسخ دادند صورت و نقشهء سرزمين‌ها درست است ، فقط يك نقص دارد و آن اين است كه جوانمردانى كه از آن دفاع خواهند كرد در آن ديده نمىشوند . اگر مىخواهى ، امتحان كن حجاج سپاهى به سردارى پسرش محمد به ديلم فرستاد . ولى محمد كارى از پيش نبرد و به قزوين برگشت .\r\nاز اين پس ديلميان خطرناكترين دشمن خلفا محسوب مىشدند . . . آل ابيطالب از اوايل خلافت عباسيان كه سخت تحت شكنجه قرار گرفته بودند ، بهترين پناهگاهشان ايران بود . هجوم سادات به سوى ديلم در زمان متوكل عباسى شدت گرفت . از اين پس دو خطر از ناحيهء ديلم خلفا را تهديد مىكرد : يكى شجاعت ديلميان كه با استفاده از مناطق صعب العبور شجاعانه با خلفا مبارزه مىكردند ، دوم سادات علوى كه مورد حمايت ديلميان بودند . « 1 »\r\n\r\nاصطلاحات نظامى در عهد غزنويان :\r\nآقاى مهدى محقق استاد دانشگاه ضمن پژوهش پيرامون اصطلاحات ديوانى در تاريخ بيهقى ، راجع به سوابق تاريخى ديوان عرض ، و اصطلاحات نظامى در عهد غزنويان چنين مىنويسد :\r\nمقصود ديوان عرض سپاه همان ، عرض لشكر است اصطلاح عرض كردن لشكر و ديوان\r\n\r\n\r\n","description":"","footnote":"\r\n( 1 ) . شاهنشاهى عضد الدوله ، پيشين ، ص 13 به بعد .\r\n","page_name":" 731 ","page_number":21},
  {"content":"\r\n\r\nعرض سپاه در شاهنامه آمده است :\r\n همه لشكر روميان عرض كن * هرآن‌كس كه هستند نو يا كهن\r\nبه دو داد ديوان عرض سپاه * بفرمود تا پيش درگاه شاه \r\nاز كلمه فوق « عارض » گرفته شده ، چنان‌كه فرخى گويد :\r\n عارض جيش و عميد لشكر مير ، آن‌كه او * كرده گيتى را ز روى خويش چون خرم بهار \r\n1 ) ديوان عرض : « صواب آن است كه از خازنان نسختى خواسته‌ايد به خرجها كه كرده‌اند و آن را به ديوان عرض فرستاده شود . » 257\r\n2 ) نايب ديوان عرض : « و در باب بيستگانى لشكر و اثبات و اسقاط نايب ديوان عرض فصلى . . . » 657\r\n3 ) عارض : « امير با وزير و عارض و بوسهل زوزنى و سپاهسالار و حاجب بزرگ خالى كرد . » ( يعنى مشورت كرد ) .\r\nعارض به كسى گفته مىشد كه عهده‌دار عرض لشكر بوده است .\r\n4 ) سپاهسالار : « امير مسعود به سپاهيان بود و قصد داشت كه سپاهسالار تاش فراش آنجا يله كند . »\r\nسپاهسالار به رئيس سپاه اطلاق مىشده است و محتملا مفهوم آن با « حاكم لشكر » كه بيهقى به كار برده يكى بوده است .\r\n5 ) سرهنگ : « روز ديگر سپاهسالار غازى به درگاه آمد با جمله لشكريان بايستاد و مثال داد جمله سرهنگان را ، تا از درگاه به دو صف بايستادند با خيلهاى خويش . »\r\nاحتمال مىرود « سرهنگ » به كسى گفته مىشده كه بر سواران رياست مىكرد . فرخى كلمهء سرهنگ را با پياده آورده :\r\n ز بيدلى و ز بيدانشى به لشكر خويش * هم از پياده هراسان بود هم از سرهنگ \r\nبيهقى از « سرهنگ سرائى » ص 228 و « سرهنگ سلطانى » ص 69 نيز ياد كرده است .\r\n6 ) سواران جريده : « نگاه كرد جوقى لشكر سلطان پديد آمد . سواران جريده و مبارزان خياره . » 233\r\nجريده به معنى گروهى از سواران است كه براى جنگ با دشمن جدا كرده شده باشد .\r\n7 ) يكسوارگان : « وى را در خسيس‌تر درجه ببايد داشت ، چنان‌كه يكسوارگان حامل ذكر را دارند . »\r\nاحتمال دارد به معنى سوارانى باشند كه به‌تنهايى حركت مىكنند .\r\n8 ) سپاه : لشكر داراى اجزايى بوده است بدين‌ترتيب : مقدمه ، ساقه ، قلب ، ميمنه ، ميسره ، جناحها ، مايه‌دار . « قلب و ميمنه و ميسره و جناحها و مايه‌دار و ساقه و مقدمه راست مىرفتند » قلب ميان لشكر و ميمنه جانب راست و ميسره جانب چپ است . . . جناحها دو بال لشكر و\r\n\r\n","description":"","footnote":"","page_name":" 732 ","page_number":22},
  {"content":"\r\n\r\nمايه‌دار قسمت احتياط و ذخيره و مقدمه پيشتر و لشكر و ساقه دنباله‌رو لشكر است .\r\n9 ) طلايع : « بس تربيت كرد كه لشكرها به اطراف فرستد و ترتيب طلايع و افواج كند . »\r\nطلايع جمع طليعه ، قسمتى از لشكر كه پيش فرستاده مىشود . اين كلمه در فارسى به صورت « طلايه » به كار برده شده است . . .\r\n10 ) كردوس : كه كردوسهاى ميمنه و ميسره برجاى خويش است . « 1 »\r\nابن نديم در كتاب الفهرست از كتابهايى كه در سواركارى و برداشتن اسلحه و آلات جنگى و تدبير به كار انداختن آنها تأليف شده و همه ملل از آن پيروى دارند نام مىبرد و از جمله « از كتاب آيين الرمى ، از بهرام گور و به قولى از بهرام چوبين ، كتاب آيين الضرب بالصوالجه ، از ايرانيان ، كتاب تعبية الحرب و آداب الاساوره و كيف كانت ملوك الفرسى تولى الاربعه الثغور من الشرق و الغرب و الجنوب و الشمال ، كتاب الخيل از هرثمى شعرائى درباره جنگ كه براى مأمون تأليف كرده و از هفت كتاب ديگر ، در راه و رسم جنگ و طرز استفاده از آتش ، نفت منجنيق و ساير وسايل نام مىبرد . » « 2 »\r\nابن المقفع در رسالة الصحابه ، به نكته مهمى اشاره مىكند به نظر او : در ميان سربازان ساده ، مردمى مستعد و گمنام توان يافت كه بر فرماندهان خود برترى دارند . بايد اينان را شناخت و مقامشان را گرامى داشت . سربازان را بايد درستكار و پاكدامن بار آورد و آنان را از تنعم و رفاه دور داشت . حقوق سربازان را بايد هرسه يا چهار ماه يك‌بار پرداخت و براى مبارزه با گرانى هزينه‌ها ، بهتر است كه قسمتى از پرداخت‌ها به صورت جنس باشد . « 3 »\r\nنظام الملك در سياستنامه ، در پايان فصل چهل و سيم ، از قول بزرگمهر از خطر مظالم لشكريان به مردم سخن مىگويد و مىنويسد : « . . . لشكريان بر ولايت ملك مهربان نباشند ، و همه در آن كوشند كه كيسهء خويش پر كنند و غم ولايت نخورند و رضا نبايد داد كه لشكر را اين قدرت و تمكين باشد . » « 4 »\r\nابن فندق در تاريخ بيهق مىنويسد : « هنگامى كه هرون الرشيد عازم خراسان بود حمويه دهقان كهناب بود . هرون الرشيد او را پيش خواند ، گفت مرا در اين ايام قحط چه مدت مهمانى توانى داشت ؟ حمويه گفت : اگر عدل بود چندانكه فرمايى ، گفت چه عدلى خواهى ؟ گفت كشت و برز را تعرض نارسانيدن و شحنه با حشم در كاه و هيمه اسراف نكنند . . . هرون الرشيد چهار ماه در آنجا مقام ساخت . . . » « 5 » از مطالبى كه خوانديم مىتوان به وضع سپاه و حقوق مردم پى برد .\r\nامان‌نامه : جهشيارى در كتاب الوزراء و الكتاب نمونه‌اى از امان‌نامه‌هاى قرون وسطا را به\r\n\r\n\r\n","description":"","footnote":"\r\n( 1 ) . مهدى محقق ، تلخيص از يادنامهء ابو الفضل بيهقى ، پيشين ، ص 614 به بعد .\r\n( 2 ) . فهرست ابن النديم ، ترجمهء تجدد ، ص 557 .\r\n( 3 ) . دكتر رسايى ، حكومت اسلامى ، پيشين ، ص 123 ( به اختصار ) .\r\n( 4 ) . سياستنامه ، باهتمام قزوينى ، ص 192 .\r\n( 5 ) . تاريخ بيهقى ، ص 48 .\r\n","page_name":" 733 ","page_number":23},
  {"content":"\r\n\r\nدست مىدهد : ابن المقفع منشى عيسى بن على بود عيسى به او دستور داد يك نسخه امان‌نامه براى عبد اللّه بنويسد ، او آن را نوشت و در آن سخت تأكيد نمود و سعى كرد با بيانى تنظيم كند كه امكان هرگونه تعبير و تفسيرى عليه وى نباشد . اينك متن امان‌نامه :\r\nهرگاه اين‌جانب به « عبد اللّه بن على » يا به يكى از كسانى كه همراه خود بياورد كم يا زياد آسيب برسانم . يا به يكى از ايشان به طورى نهانى يا آشكارا به‌هرگونه علت و سبب با صراحت يا اشاره يا از راه حيله ، آزارى برسانم ، فرزندم رانده‌شدهء محمد بن على بن عبد اللّه و نابكارزاده مىباشم . در اين صورت تمام امت محمد ( ص ) حق خواهند داشت مرا خلع كنند و بر من اعلام جنگ بدهند ، و خويشتن را از من برى بدانند و من ديگر بيعتى بر گردن مسلمانان و پيمان و ذمه‌اى با آنان نخواهم داشت . بر ايشان واجب خواهد بود كه از فرمان من سرپيچى كنند و به هركس از مردم جهان كه از من دورى بجويند كمك نمايند و هيچ‌گونه رابطه‌يى ميان من و هيچ‌يك از مسلمانان باقى نخواهد ماند ، و او از زير نفوذ بيرون و از قدرت من برى خواهد بود . . . اين‌جانب به خط خود نوشتم . . . خدا مرا به وفاى به اين عهد موفق بدارد . « 1 »\r\nدر كتاب التوسل بغدادى به نقش سپاهيان در امنيت كشور و راهها و پيشرفت فعاليتهاى اقتصادى اشاره شده است :\r\n1 ) « و طوائف حشم و ابناء متجنده كه نگهداران حريم دولت مملكت و حافظان حوزهء ملكند ، به اندازه ايشان در ثبات قدم بندگى . . . رعايت جانب لازم دارد . . . در عهود سالفه هرفساد كه به حريم ملك راه يافته است ، از معادات امراى حشم بود . . . و اصحاب ديوان را گويد تا مواجب بر ايشان موفر دارند . . . و از ظلم بر رعيت مستغنى گرداند . . . و هريك را درخور مواجب ( چهارپاى و سلاح ) به واجب طلب كند . . . تا هركس ثمرهء فعل خويش و پاداش عمل بيند . . .\r\n2 ) . . . و فرموده‌ايم تا غزاة ( جنگجويان ) و مجاهدان را كه كمال فضيلت ايشان به فتواى كتاب يزدانى . . . معلوم و مقرر است به مزيد نعم و فيض كرم در آن خير راغب كند . . . چه تقويت بازوى اسلام و تربيت نهال شريعت . . . و دفع احزاب ضلالت ، جز به واسطهء ترغيب اين طايفه . . . ميسر نمىشود .\r\n3 ) فرموديم تا سرهاى حد ( يعنى حدود و ثغور كشور ) را به مردان گزيده و دليران كارديده . . .\r\nكه با تجارب روزگار آشنا باشند مشحون و معمور دارند ، تا اگر ناگاه حالى پيدا آيد . . . تدبير مهمات در آن وقت بايد كردن . » و در مورد راههاى ارتباطى و تجارى مينويسد :\r\n« احتياط و سياست به‌جاى آرد و تنظيف آن از دزدان و مفسدان واجب دارد و حفظ مالك از لوازم ضبط ممالك داند و بازرگانان و ابناء سبيل را به هيچ سبيل ناخوشدل و مشوش خاطر نگذارد ، چنان‌كه اموال و دماء ( يعنى خون ) ايشان از فتك و سفك مصون باشد و از نهب و\r\n\r\n\r\n","description":"","footnote":"\r\n( 1 ) . الوزراء و الكتّاب ، پيشين ، ص 142 .\r\n","page_name":" 734 ","page_number":24},
  {"content":"\r\n\r\nغارت مأمون . چه ايشان پيكان رايگان و ثناگويان بىطمع باشند ، ذكر خوب از حكايت ايشان ساير گردد . . . » « 1 »\r\n\r\nعصيان سپاهيان و تدبير نظام الملك\r\nنظام الملك تنها يك وزير باتدبير نبود بلكه در امور جنگى و سپاهيگرى نيز استاد بود پس از انتشار خبر مرگ الب‌ارسلان قاورد عموى ملكشاه به قصد تسخير كشور به جانب وى لشكر كشيد اما ملكشاه و نظام الملك بر او پيشى گرفتند و در نبردى كه در همدان بين دو طرف درگرفت قاورد و دو فرزندش دستگير شدند . پس از اين جنگ سپاهيان سلجوقى كه از بادهء پيروزى سرمست شده بودند به اموال رعيت دست‌درازى كردند و مواجب و جيره بيشترى مطالعه كردند و تهديد نمودند كه اگر با تقاضاى آنها موافقت نشود به قاورد ملحق خواهند شد ، شب‌هنگام به امر سلطان ، قاورد را كشتند و دو فرزندش را كور كردند . روز بعد چون سران سپاه تقاضاى خود را تكرار كردند ، خواجه به ايشان گفت : « كه ديشب عمّ سلطان زهرى را كه در نگين انگشترى خود پنهان كرده بود مكيده بود و جان داده بود و سلطان به اين جهت دلتنگ و غمگين بود و جاى آن نبود كه در باب تقاضاى شما با او چيزى بگويم لشكر چون اين سخن شنيدند دم دركشيدند و ديگر ذكرى از افزايش جيره و مواجب نكردند . » « 2 »\r\n\r\nخطر تقليل سپاهيان\r\nدر اواخر سلطنت ملكشاه به او القا كرده بودند كه چون مملكت در امن و امان است بهتر آنست كه تعداد سپاهيان از چهار صد هزار به هفتاد هزار تن تقليل داده شود تا از اين راه مخارج دولت نقصان يابد و مبلغى صرفه‌جوئى شود ، نظام الملك كه مرد رزم و بزم بود و در جهانگيرى و جهاندارى استاد ؛ از اين پيشنهاد برآشفت و گفت : « البته اختيار با سلطان است ، ولى اگر به چهار صد هزار تن مواجب و جيره مىدهد ، خراسان و ماوراء النهر تا كاشغر و بلاساغون و خوارزم و نيمروز و عراقين و پارس و شام و آذربايجان و ارمنسان و انطاكيه و بيت المقدس همگى در تصرف سلطان است و اولاتر آنست كه به جاى چهار صد هزار تن هفتصد هزار سوار داشته باشد تا ولايت ديگرى مثل سند و هند و تركستان و چين و ماچين را نيز بگيرد . . . اما اگر هفتاد هزار تن را نگاه دارد و مابقى را خارج كند اين سيصد و سى هزار تن نيز بىكار خواهند شد و براى آنكه زنده باشند يكى را بر خويشتن سالار مىكنند و به هرجانب مىتازند و چندان زحمت به دولت مىدهند كه خزينه‌هاى موروث بر سر آن كار برباد رود . » « 3 »\r\nبه‌طورى كه از تاريخ بيهقى برمىآيد گاه در جنگها زنان نيز همراه سربازان بودند و از اين راه خللى در عزم و ارادهء جنگى آنان روى مىداد چنان‌كه در جنگ با تركمانان « سباشى » ادعا مىكند :\r\n« جنگى پيش گرفته آمد كه از آن سخت‌تر نباشد نماز پيشين ، و قوم ما بكوشيدند و نزديك بود كه\r\n\r\n\r\n","description":"","footnote":"\r\n( 1 ) . بهاء الدين بغدادى ، التوسل الى الترسل ، تهران ، 1315 ق . ، ص 19 به بعد .\r\n( 2 ) . نقد احوال ، از مجتبى مينوى ، ص 213 .\r\n( 3 ) . همان كتاب ، ص 341 به بعد .\r\n","page_name":" 735 ","page_number":25},
  {"content":"\r\n\r\nفتح برآمدى سستى به ايشان راه يافت و هركسى گردن خرى و زنى گرفتند و صد هزار فرياد كرده بودم كه زنان مياريد ، فرمان نكردند تا خصمان چون حال بر آن جمله ديدند دليرتر درآمدند و من مثال دادم تا شراعى مىزدند ( نوعى خيمه ) در ميان كارزارگاه و آنجا فرود آمدم تا اقتدا به من كنند و بكوشند تا خللى نيفتد ، نكردند و مرا فروگذاشتند و سر خويش گرفتند و مرا تنها گذاشتند . . . و مرا تيرى رسيد بضرورت بازگشتم . . . » « 1 » به‌طورى كه از نوشتهء بيهقى برمىآيد در عهد مسعود به علت بىكفايتى و عياشى سلطان ، فرماندهان و سپهسالاران قدرت و انضباط عهد محمودى را از كف داده بودند . چنان كه سباشى از بىانضباطى و خودسرى سربازان شكايت مىكند .\r\nگاه بعضى از سرداران به‌جاى نبردى مردانه به حيله‌هاى ناجوانمردانه دست مىزدند :\r\n\r\nحيلهء طغانتكين عليه سبكتكين\r\nطغانتكين براى آنكه حوزه قدرت خود را وسعت بخشد بر آن شد كه به يارى « پيرىتكين » دعوتى شگرف برپا كند و امير سبكتكين و كليه معاريف و بزرگان دولت او را مكارانه فروگيرد و بكشد ، پيرىتكين نخست بشاشت نمود « و سوگند خورد كه سرّ ايشان ، با هيچ آدمىزاده نگويد و در اين كار ، ياران گيرد ، پس به خانه آمد و انديشه كرد كه سبكتكين مردى صاحب‌دولتست و هركه با صاحب دولت دست در كمر كند هرآينه بيفتد و نيز طغانتكين با ناصر الدين كه ايشان را به جان بازخريد و در حق ايشان چند لطفى فرمود ، وفا نكردند و مكافات نيكى او بدى خواهند كرد ، مرا به ايشان چه اميد تواند بود ؟\r\nپس نزد امير سبكتكين آمد و خلوتى طلبيد و آنگاه روى به ديوار كرد و گفت : اى ديوار خيمه با تو مىگويم كه من سوگند خورده‌ام كه اين سخن با آدمىزاده نگويم بدان كه طغانتكين قصد غدرى دارد و مىخواهد كه امير ناصر الدين را به مهمانى خواند با جمله معارف لشكر ، و همه را فروگيرد و بكشد و مرا در اين سخن محرم كرده‌اند و من از راه اخلاص با تو كه ديوار خيمه‌اى مىگويم و اگر امير معتمدى از آن خود با من نامزد كند او را ببرم تا اين حكايت او را روشن شود و مصدق قول من بداند .\r\nامير سبكتكين از وى منت‌ها داشت و حالى او را انعامى فرمود و معتمدى از آن خود با وى نامزد كرد ، پس او را با خود به نزد طغانتكين برد و گفت : اين مرد از جمله معتمدان من است و ما را از وى كارها بگشايد . ايشان با آن مرد گفتند كه با ما بيعت كن ، آن مرد حالها به شرح مشاهده كرد و خدمت امير ناصر الدين كرد .\r\nامير سران لشكر را فرمود كه فردا بامداد مستعد باشيد در ميدان ، كه چون من عنان اسب طغانتكين بگيرم شما هريك عنان يكى از خواص او بگيريد و به بهانه باقى مال ، جمله مردان را فروگيريد ، پس روز ديگر چنان كردند و امير سبكتكين عنان طغانتكين بگرفت طغان عنان از\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح دكتر فياض ، ص 819 .\r\n","page_name":" 736 ","page_number":26},
  {"content":"\r\n\r\nدست امير بستد و اسب را برانگيخت و بر قلعه بست شد و دويست و اند كس از خواص او گرفتار آمدند و امير ناصر الدين حال را به جنگ مشغول نشد چه آخر ماه رمضان بود ، چندانكه ماه رمضان بگذشت لشكر به در قلعه درآورد و هم در آن‌روز آن حصار بستد و طغان و برادرش را به‌دست آورد و سياست بليغ فرمود و جزاى نكث و نقض عهد بديشان برسانيد » « 1 » اين واقعه تاريخى را عوفى از كتاب يمينى ، نوشته ابو نصر عتبى آورده است .\r\n\r\nوضع مردم در جريان جنگهاى فئودالى\r\nيكى از بدبختيها و مشكلات اجتماعى در دورهء قرون وسطا ، صدمات و لطماتى بود كه در طى جنگها به مردم بىگناه و بىپناه دهات و شهرها وارد مىشده و مال و جان و آذوقه و كليهء ذخاير مادى و معنوى آنان به باد يغما مىرفته است . معمولا افراد لشكرى در مسير خود ، تجاوز به حقوق و دارائى مردم را امرى مباح مىشمردند مگر در مواردى كه پادشاه يا سپهسالار بوسيله چاووشان و پاسبانان ، لشگريان را مورد مراقبت جدى قرار مىدادند ، گفتار بيهقى اين معنى را نشان مىدهد : « امير رضى إله عنه از نمازگاه ( مسجد ) شهر راه بتافت با فوجى از غلامان خاص ، و به كرانه شهر بگذشت ، و بر ديگر جانب شهر مقدار نيم فرسنگ ، خيمه زده بودند فرود آمد ، و سالار بكتغدى با غلامان سرايى و ديگر لشكر تعبيه كردند و به شهر دررفتند و از آنجا به لشكرگاه آمدند و جنباشيان ( مراقبان و پاسبانان ) گماشته بودند ، چنان كه هيچ‌كس را يك درم زيان نرسيد و رعايا دعا كردند كه لشكرى و عدتى ديدند كه هرگز چنان نديده بودند . » « 2 »\r\nنويسنده داراب‌نامه نيز از روش پادشاهان ستمگر و از راه و رسم شهرياران دادگستر ، مواردى ذكر كرده و ادعا كرده است كه : « پادشاهان ايران همواره مصالح تودهء مردم را در نظر مىگرفتند . در حالى كه سران ديگر ممالك به حال مردم توجه نداشتند و از كشتن و غارت كردن مردم بيمى به خود راه نمىدادند . . . چون ملك داراب . . . نزديك طايف رسيد ، امراى ايران را جمع كرد ، گفت اين ديار يمن است و ملك ياغى است و شاه سرور با ما مخالفت مىورزد . در ميان ما حرب است اما ما را با رعيت كارى نيست . بايد كه در لشكر جار اندازند ، حكم كنند تا رعيت يمن را كسى خرابى نكند و يك من جو و كاه به زور نستاند و هرچه لشكرى را احتياج باشد ، به زر بخرند تا رعيت از ما به زحمت نباشند تا نام ، در ديار يمن به ظالمى برنيايد كه پادشاهان را هيچ طاعتى وراى عدل نيست . » « 3 » در جاى ديگر مىنويسد : « چون آوازهء عدل ملك داراب در ملك يمن درافتاد و مردمان آگاه شدند ، از راه دور آمدند ، نعمت مىآوردند مىفروختند و مىرفتند تا چندان نعمت در ميان لشكر پيدا شد كه آن را صفت نتوان كرد . . . » « 4 »\r\n\r\n\r\n","description":"","footnote":"\r\n( 1 ) . جوامع الحكايات عوفى ، باب دهم از قسم سوم ، ص 295 به بعد ( به اختصار ) .\r\n( 2 ) . تاريخ بيهقى ، به تصحيح دكتر فياض ، ص 591 .\r\n( 3 ) . دارابنامه ، به تصحيح ذبيح اللّه صفا ، تهران ، بنگاه ترجمه و نشر كتاب ، 1341 ، ص 307 .\r\n( 4 ) . همان ، ص 308 .\r\n","page_name":" 737 ","page_number":27},
  {"content":"\r\n\r\nدر جاى ديگر مىخوانيم كه ملك داراب پس از پيروزى بر خصم گفت : « و آنچه به رعيتان آمد هم از فعل بد ايشان بود . . . دست بيداد بر بندگان خدا نگشاييد ، چون فرصت يافتيد عفو كنيد و عدل را شعار خود سازيد كه ملوك را بهترين خصلتى و نيكوترين زينتى عدل است . » در جاى ديگر آمده است : « واى بر آن لشكرى كه يك توبره كاه از كسى به‌زور بستاند . ما را با رعيت هيچ كارى نيست . ما را با ملك سروكار است » هنگامى كه داراب بر دو پادشاه يمن و مصر حكمفرمايى يافت و پايتخت مصر را گشود ، به روشنراى وزير گفت كه در شهر منادى كنند كه هيچ‌كس را با رعيت كارى نباشد . واى بر جان آن كسى كه دست بر رعيت و مال رعيت نهد ، خود لشكريان خشم و غضب ملك داراب را مىدانستند . هيچ‌كس را ياراى آن نبود كه در رعيت نگاه كند . در جاى ديگر مىنويسد : « هيچ‌كس را با شما كارى نيست دكانها برگشاييد و به خريدن و فروختن مشغول شويد و ايمن و آسوده باشيد . » « 1 » از اين جملات پيداست كه جز در موارد استثنائى ، روش عمومى شهرياران تعدى و تجاوز بوده است . در جنگها غالبا با مغلوبين در نهايت قساوت و بيرحمى رفتار مىكردند ، بيهقى ضمن وقايع شعبان 426 هجرى مىنويسد :\r\n« تركمانان را بشكستند به نخست دفعت كه مقدمه لشكر بديشان رسيد ، چنان كه حاجت نيامد به قلب و ميمنه و ميسره ، و قريب هفتصد ، هشتصد سر در وقت ببريدند و بسيارى مردم دستگير كردند و بسيار غنيمت يافتند . » « 2 »\r\n\r\nروش جنگى سلاطين :\r\nدر سورهء 27 نمل آيهء 34 روش شهرياران در كشورگشائيها ، چنين توصيف شده است  قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ .  گفت پادشاهان چون به ديارى حمله آورند ، آن كشور را ويران سازند و عزيزترين اشخاص مملكت را ذليل‌ترين افراد مىگيرند و رسم و سياستشان چنين خواهد بود . « 3 »\r\n\r\nرفتار سربازان عمرو :\r\nمىگويند عمرو ليث در لشكركشى خود وقتى به نيشابور وارد شد ، زمستان بود و لشكريان او در خانه‌هاى مردم نزول كردند . پيرزنى شكايت كرد كه مرا درين شهر چهار سر است كه همهء لشكريان تو فروگرفته‌اند و من با طفلان خود در ميان كوچه‌ها سرگردان مانده‌ام . عمرو در غضب شد و گفت لشكريان من ، از سيستان خانه و سرا بار نكرده و بدين ديار نياورده‌اند و ناچار در خانه‌هاى اين شهر اقامت كنند ، مگر قرآن نخوانده‌اى كه فرمود :  إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً .  آن زن گفت همان قرآن نيز فرموده  فَتِلْكَ بُيُوتُهُمْ خاوِيَةً بِما ظَلَمُوا  يعنى اين خانه‌هاى آنهاست كه به مناسبت ظلمى كه كردند خالى و خراب مانده است . « 4 » در جنگى كه بين امير اسماعيل سامانى و او درگرفت ، عمرو با هفتاد هزار كس از سپاه خصم شكست خورد و اسماعيل با دو هزار سرباز فداكار پيروز شد .\r\n\r\n\r\n","description":"","footnote":"\r\n( 1 ) . همان ، ص 431 .\r\n( 2 ) . بيهقى به تصحيح دكتر فياض ، ص 628 .\r\n( 3 ) . همان ، ص 65 - 763 . ( نگاه كنيد به مجلهء سخن ، ارديبهشت 40 ، ص 97 به بعد )\r\n( 4 ) . دكتر باستانى پاريزى ، سياست و اقتصاد صفوى ، پيشين ، ص 423 .\r\n","page_name":" 738 ","page_number":28},
  {"content":"\r\n\r\nنويسندهء روضة الصفا مىگويد كه عمرو ليث هنگامى كه از قزوين به سوى زنجان مىرفت در آن اوان باغات پر از فواكه و انگور بود . امير حكم فرمود كه هيچ‌كس پيرامون باغها نگردد و يك من جو و يك توبره كاه هيچ بىبها و رضاى خداوند نستاند . « 1 »\r\n\r\nرفتار لشكريان عبد إله :\r\nدر زواياى كتب و اسناد تاريخى ، مدارك فراوانى از ستمگرى و زورگويى و تجاوزات مالى و ناموسى لشكريان به چشم مىخورد ، و مكرر نمونه‌هايى از مظالم لشكريان در ضمن وقايع تاريخى بيان شده است اينك نمونه‌اى چند از آن مظالم :\r\nوقتى عبد إله طاهر در نيشابور قدم مىگذاشت ، دخترى را ديد حنا بسته و آثار از عروسى بر وى ظاهر ، و اسبى را آب مىداد . پرسيد كه چگونه است كه تو آب مىدهى ؟ گفت : جهت آن‌كه لشكرى در خانه ما فرود آمده است ، شوهرم را گفت كه اسب مرا آب ده ، شوهرم اعتماد نكرد كه مرا تنها بگذارد پيش بيگانه ، مرا گفت تو اسب را ببر آب بده . عبد إله طاهر را وقتى در خاطر آمد و در حال از نيشابور بيرون آمد و شادياخ را بنياد نهاد و منادى كرد كه بعد از اين هيچ لشكرى در شهر نرود . « 2 »\r\nهمچنين آورده‌اند كه در روزگار توران شاه كه از پسران قاورد پسر چغرى بيگ بود ، و سلطان كرمان بود . روزى پيش درودگرى رفت كه در خانهء او كار مىكرد و پسركى ترك‌چهره ديد ، گفت :\r\nاين پسر كيست ؟ درودگر گفت پسر من است . گفت : چگونه است كه تو تازيكى و پسرت ترك ؟\r\nدرودگر گفت : اين سؤال ، خداى از تو خواهد كرد . سلطان گفت : چگونه ؟ گفت : جهت آن‌كه تو لشكرى را در خانه‌هاى ما فرود مىآورى و ما همه روز بيرون مىباشيم و نمىدانيم كه با آنها ( زنهاى ما ) چه مىرود . سلطان را از اين خشم گرفت و بيرون آمد و بفرمود تا گواشير جهت لشكريان بسازند . « 3 »\r\nچنان كه گفتيم در محاربات و جنگهاى قرون وسطايى ، غارت و تجاوز به حقوق عمومى ، روش كلى زورمندان بود . اگر شهريارى چون طغرل مخالفت مىكرد ، امرى نادر و استثنايى به‌شمار مىرفت . به حكايت سلجوقنامه ، روز عيد لشكريان قصد غارت نيشابور كردند ، طغرل بيگ گفت : روز عيد است ، مسلمانان را نشايد رنجانيد . چغرى بيگ تيرگى نمود و كارد بكشيد كه : اگر نگذارى كه بغارتيم ، كارد به خود زنم و خود بكشم . طغرل بيگ تواضع و مواسات نمود و به چهل هزار دينار قسط او را راضى كرد . . . « 4 »\r\nچپاول و غارتگرى چه در دوران قبل از اسلام ، چه پس از نهضت اسلامى سنت و عادت زورمندان بود ، اعراب كمابيش ، به اين روش تمدن برباد ده صبغهء مذهبى دادند فردوسى شاعر\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 4 ، ص 35 .\r\n( 2 ) . اين حكايت را در مورد ديگر سلاطين نيز آورده‌اند .\r\n( 3 ) . اين دو فقره را استاد مجتبى مينوى از جنگى خطى نقل كرده است : داستانها و قصه‌ها ، ص 88 .\r\n( 4 ) . سلجوقنامهء طبرى ، پيشين ، ص 18 .\r\n","page_name":" 739 ","page_number":29},
  {"content":"\r\n\r\nآزادانديش ما در وصف آنان گفت :\r\n زيان كسان از پى سود خويش * بجويند و دين اندر آرند پيش \r\n\r\nسنت غارتگرى :\r\nراوندى در راحة الصدور ضمن توصيف دوران حكومت سنجرى مىنويسد :\r\n« . . . غزان مرو را كه دار الملك بوده ، از روزگار چغرى بيگ و چندين گاه به ذخاير و دفاين و خواين ملوك و امراى دولت آكنده بود سه روز متواتر مىغارتيدند . اول روز زرينه و سيمينه و ابريشمينه ، دوم روز برنجينه و رويينه و آهنينه ، سوم روز خم و خمره و در و چوب ببردند و اغلب مردم شهر را اسير كردند . و بعد از غارتها عذاب مىكردند تا نهانيها مىنمودند و بر روى زمين و زير زمين هيچ نگذاشتند . پس روى به نيشابور نهادند . . . خلق زن و مرد و اطفال در مسجد جامع منيعى گريختند ، غزان تيغ درنهادند و چندان خلق را در مسجد كشتند كه كشتگان در ميان خون ناپيدا شدند .\r\nچون شب درآمد . . . در مسجد مطرّز . . . دو هزار مرد نماز كردى و قبه عالى داشت منقش از چوب . . . آتش در آن مسجد زدند و شعله‌ها چندان ارتفاع گرفت كه جمله شهر روشن شد . تا روز ، بدان روشنى غارت مىكردند و اسير مىبردند . . . چون ظاهر چيزى نمانده بود نهان و ديوار مىسفتند و سرايها خراب مىكردند و اسيران را شكنجه مىكردند و خاك در دهان مىآگندند تا اگر چيزى دفين كرده بودند مىنمودند ، و گرنه مىمردند . مردم به‌روز در چاهها و آهونها و كاريزهاى كهن مىگريختند . . . چون نماز شام غزان از شهر بيرون رفتندى ، مردم بيامدندى تا غزان چه كرده و چه برده ، و در شمار نيايد كه در اين چند روز چند هزار آدمى به قتل آمد .\r\nو چون غزان برفتند ، مردم شهر را به سبب اختلاف مذاهب ، حقايد دشمنىها قديم بود ، هرشب فرقتى از محلتى حشر مىكردند و آتش در محلت مخالفان مىزدند تا خرابها كه از آثار غز مانده بود اطلال شد و قحط و و با ، بديشان پيوست تا هركه از تيغ و شكنجه جسته بود به نياز بمرد . . . نشابورى بدان مجموعى و آراستگى چنان شد كه هيچ‌كس محلت خود بازنشناخت . . . با جمله بلاد خراسان غزان همين معامله كردند مگر شهر هرات كه بارهء محكم داشت نتوانستند ستد . . . » « 1 »\r\nغزالى در بخش دوم « احياء » نسبت به سلامت اخلاقى نظاميان اظهار سوءظن مىكند « . . . نظاميان در عصر غزالى اعم از تركها ، تركمنها و ديگر اقوام بخش عمده‌اى از جامعه را تشكيل مىدادند ، سوءظن غزالى در اين باب به حدى شديد است كه وى حليت ( حلال بودن ) معامله با اين دسته را كه اموالشان را از طريق چپاول و غارتگرى به‌دست آورده‌اند مورد ترديد قرار مىدهد . » « 2 » و اعمال نارواى نظاميان را از لحاظ شرعى و عرفى و اخلاقى محكوم مىكند .\r\n\r\n\r\n","description":"","footnote":"\r\n( 1 ) . راحة الصدور ، پيشين ، ص 83 - 181 .\r\n( 2 ) . سياست و غزالى ، از هانرى لائوست ، ترجمهء مهدى مظفرى ، ج 1 ، ص 433 .\r\n","page_name":" 740 ","page_number":30},
  {"content":"\r\n\r\nبزرگمهر كه مردى روشن‌بين و بشردوست بود ، با ستمگرى سپاهيان به تودهء مردم سخت مخالفت مىنمود و به انوشيروان مىگفت چرا « لشكر بر ولايت ملك مهربان نباشند و بر مردم ولايت مرحمت و شفقت ندارند و همه در آن كوشند كه كيسهء خويش پر كنند و غم ولايت نخورند و رعيت را نيكو ندارند ؟ »\r\nو از سر خيرخواهى و مآل‌انديشى به خسرو مىگفت « رضا نبايد داد كه لشكر را اين قدرت و تمكين باشد . » « 1 »\r\nدر نتيجهء همين صراحت لهجه و اعتراضات ديگر به زندان افتاد و هرگز عجز و ناتوانى از خود نشان نداد و در پاسخ انوشيروان گفت : « كه روزم به از روز نوشيروان . » شاهنامه .\r\n« مىگويند امير اسمعيل سامانى به حكم عدالتخواهى به سربازان خود اجازه نمىداد كه از ميوهء درختان مردم تناول كنند . . . » « 2 »\r\n\r\nمطالبهء نعل‌بها :\r\nدر عهد سلاجقه قشون بهرامشاه از طريق خراسان به سوى كرمان و جيرفت رهسپار مىشود . در اين لشكركشى به قول نويسنده تاريخ سلاجقه : « چند روز در جيرفت و رساتيق بازار ، نهب و غارت قايم بود . و قتل و شكنجه و تعذيب دايم ، مؤيد الدين بزرگان ولايت را كه اسير بودند ، يك‌يك فرامىخواند و به الوان جفا و انواع سرزنش مىرنجانيد . و شحنه‌اى به بردسير فرستادند و فرمود تا صد هزار دينار زر نقد كرمانى از جهت نعل‌بهاء لشكر بر رعيت و شهر قسمت كنند و لشكريان را در خانه‌هاى مردم جا دادند . از لشكر غريب و نزول در منازل و سراهاى خاص و عام و انواع تكاليف ، مردم در رنج و مشقت بودند . » « 3 » به اين ترتيب مىبينيم كه در عصر فئوداليسم گاه سپاهيان متجاوز پس از نهب و غارت و تجاوز به مال و جان و ناموس مردم ، در پايان كار از مردم ستم‌كشيده مقدار معتنابهى به نام نعل‌بها مطالبه مىكردند . « و كسانى كه از پرداخت اين پول خوددارى مىكردند ، به انواع رنج و شكنجه مبتلا مىشدند . » « 4 »\r\n\r\nاعتراض به تعدى سربازان :\r\nابو المفاخر رازى كه معاصر محمد بن ملكشاه است ( 498 - 511 ) در مقام انتقاد از عمل سربازان ، اين شعر را در رى به سلطان مسعود بن محمد بن ملكشاه فرستاده است :\r\n اى خسروى كه سايش حكم تو بر فلك * برتر ز طاق و طارم كيوان نشسته است\r\n. . . شاها سپاه تو كه چو مورند و چون ملخ * برگرد دخل و دانه دهقان نشسته است\r\nباران عدل‌بار كه اين خاك سالهاست * تا بر اميد وعدهء باران نشسته است \r\nابو الفضل بيهقى گويد « دست لشكريان از رعيت چه در ولايت خود و چه در ولايت بيگانه و دشمن كوتاه داريد » « 5 » و در مقام اندرز به شهرياران و زورمندان مىگويد : « و باش از براى رعيت\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 202 .\r\n( 2 ) . حبيب السير ، بپيشين ، ج 2 ، ص 355 .\r\n( 3 ) . تاريخ سلاجقه ، پيشين ، ص 49 .\r\n( 4 ) . همان‌جا .\r\n( 5 ) . تاريخ بيهقى ، پيشين ، ص 342 .\r\n","page_name":" 741 ","page_number":31},
  {"content":"\r\n\r\nپدرى مشفق . . . » « 1 »\r\n\r\nشرط پيروزى :\r\nغزالى از قول افلاطون مىنويسد « هرپادشاهى كه او را بر دشمن ظفر خواهد علامتها و نشانه‌هاى او آن بود كه به تن خويش قوى بود و زبان خاموش بود و به دل با رأى و تدبير بود و باخرد بود و اندر ملك باشرف بود و در دل مردمان شيرين بود و اندر كارها آهسته بود و از روزگارهاى گذشته باتجربت بود . . . هرپادشاهى كه اين خصلتها همه در وى بود اندر چشم دشمن باهيبت و بىعيب بود . . . » « 2 »\r\n\r\nتركيب ارتش :\r\nدر دورهء قرون وسطا به علت نبودن وحدت و هم‌آهنگى ملى و اجتماعى وجود اختلاف شديد بين فئودالها و زورمندان ، سلاطين براى بهره‌بردارى از اختلافها و تضادهاى موجود اجتماعى ، حتى الامكان افراد سپاهى را از ايلات و قبايل و عشيره‌هاى مختلف كه باهم از جهات اخلاقى ، مذهبى و اقتصادى دشمنى و اختلاف داشتند انتخاب مىكردند . « 3 » نظام الملك در اين‌باره مىگويد : « چون لشكر همه از يك جنس باشند ، از آن خطرها خيزد و سخت‌كوش نباشند ، و تخليط كنند . بايد كه از هرجنس باشند و دو هزار مرد ديلم و خراسانى بايد كه بر درگاه مقيم باشند ؛ آنچه هستند بدارند و باقى راست كنند . و اگر بعضى از اين گرجيان و شبانكارگان پارس باشند روا باشد كه اين‌چنين مردمان همه نيك باشند . » « 4 »\r\n\r\nانضباط و تحمل يك سرباز\r\nنصر بن احمد يكى از سپهسالاران خود را كه على نام داشت به حرب « ماكان » نامزد كرد . در حالى كه نصر به او اندرزهاى سياسى مىداد كژدمى به درون پيراهن على راه يافت و هفده نوبت او را نيش زد . ولى على دم برنياورد . چون سخن نصر پايان يافت ، على جامه از تن بيرون كرده و حاضران از ماجرا باخبر شدند چون امير نصر علت تحمل او را پرسيد ، گفت : « اگر در حضور امير از زخم كژدمى اضطراب نموده سخن پادشاه را ناتمام بگذارم ، چگونه به استقبال شمشير دستان رفته با اعدا قتال توانم كرد . » « 5 »\r\n\r\nسبكتكين و سپاهيان :\r\nپس از آن‌كه سبكتكين به زمامدارى رسيد ، سعى كرد كه سران سپاه و نظاميان را از ملكدارى و مال‌اندوزى بر كنار دارد « . . . پس سپاه را بخواند و خزينه بديشان نمود و گفت : كار ملك به لشكر راست است و كار لشكر به مال ، و مال به عمارت و عدل حاصل مىشود . . . پس گفت با هرتركى ديهى مىبينم و سلطانى ، چون لشكر برزيگرى كند ، كار حرب ملازمت نتواند . و بايد كه همه ديهها به تصرف ديوان دهيد كه من عمارت مىفرمايم و شما احتياجى كه داريد از خزانه بستانيد . . . و هم‌چنان كردند . . . » « 6 »\r\n\r\n\r\n","description":"","footnote":"\r\n( 1 ) . همان ، ص 313 .\r\n( 2 ) . نصيحة الملوك ، به اهتمام استاد همائى ، ص 151 .\r\n( 3 ) . همان ، ص 119 .\r\n( 4 ) . سياستنامه ، به اهتمام هيوبرت ، پيشين ، ص 128 .\r\n( 5 ) . حبيب السير ، پيشين ، ج 2 ، ص 359 .\r\n( 6 ) . سعيد نفيسى « آثار گمشدهء بيهقى » ، مجلهء مهر ، سال 3 ، ص 679 .\r\n","page_name":" 742 ","page_number":32},
  {"content":"\r\n\r\nدر لغت‌نامه دهخدا در مورد عارض لشكر چنين توضيح داده شده است :\r\n\r\nعارض لشكر :\r\nيعنى سالار فوج و كسى كه لشكريان را شمار كند و سان سپاه ببيند و . . .\r\nعارض را فرمان داد نامهاشان به ديوان عرض بنوشت و بستگانيشان پيدا كرد .\r\nتاريخ سيستان\r\nوزير و عارض و صاحب ديوان و ندما حاضر آمدند . . .\r\nتاريخ بيهقى\r\n. . . همه لشكر را گرد آوردند ، ولى عارض را فرمود كه شمار كند هزار هزار و پانصد هزار سوار جنگى بودند .\r\nاسكندرنامه\r\n خبر داد عارض كه سيصد هزار * برآمد دليران مفرد سوار « 1 » \r\nنظامى\r\n\r\nسپاه دعاگويان :\r\nنظام الملك به حكم سياست ، هرسال قسمتى از وجوه خزانه را به علما و روحانيان مىداد ، جمعى از سر اعتراض به ملكشاه گفتند : « نظام الملك هرسال از خزانه نهصد هزار خلعتى به علما و زاهدان و عابدان مىدهد و شما را از آن هيچ نفعى نيست و با آن مبلغ ، لشكر جرار به هم مىتوان رسانيد . سلطان اين سخن را با حوصله بازگفت ، خواجه فرمود كه به آن زر لشكرى ترتيب مىتواند داد ، من به آن زر براى تو لشكرى ترتيب كنم كه از اول شام تا صبح بر درگاه احديت حضرت اللّه ، به قدم صادق ايستاده‌اند . » « 2 »\r\n\r\nصف‌آرائى در ميدان جنگ انواع نبرد\r\nابن خلدون در مقدمه خود جنگها را از دو نوع بيرون نمىداند ، يكى جنگهايى كه به صورت حمله و گريز بيشتر در بين اقوام وحشى نظير اعراب و بربرها صورت مىگيرد كه هدف اساسى از اين نبردها ، كسب ثروت و به دست آوردن آذوقه‌هاى مورد نياز است . نوع دوم جنگهاى منظم كه از راه لشكركشى و با صفوف و قواعد معينى انجام مىگيرد . در اين نبردها پايدارى و مقاومت بيشترى از طرف رزمجويان نشان داده مىشود . زيرا افراد ارتش ، زيرا افراد ارتش ، هريك در جهات اربعه به ترتيبى كه فرمانده كل تعيين كرده قرار مىگيرند .\r\nدر پيشاپيش پادشاه لشكر مستقلى ترتيب مىدهند كه داراى سردار و « رايت » و شعار مخصوص مىباشد كه آن را مقدمه مىخوانند . و در سمت راست ، لشكر ديگرى موسوم به ميمنه و در سمت چپ لشكرى به اسم ميسره قرار مىدهند . علاوه بر اين ، لشكر ديگرى در دنبال سپاه دارند كه آن را ساقه مىنامند و پادشاهان و همراهان او در قلب و مركز اين چهار لشكر قرار مىگيرند . مسافت ميان دو سپاه ممكن است باندازهء يك چشم‌انداز يعنى تا جايى كه چشم كار\r\n\r\n\r\n","description":"","footnote":"\r\n( 1 ) . رك . لغتنامهء دهخدا ، ص 7 .\r\n( 2 ) . روضة الانوار ، پيشين ، ص 248 .\r\n","page_name":" 743 ","page_number":33},
  {"content":"\r\n\r\nمىكند باشد يا مسافت دورترى كه حداكثر آن يك يا دو روز راه باشد . گاه جنگجويان در نبردهاى منظم يا غيرمنظم از وجود حيوانات استفاده مىكردند ، چنان‌كه ايرانيان در جنگ با اعراب از وجود فيلها استفاده كردند .\r\nاستفاده از سواره‌نظام و اسب از قديم معمول بوده است . مخصوصا تركها نيروى سوار خود را به سه صف تقسيم مىكردند ، و هرصف پشت سر صف ديگرى قرار مىگرفت . سواران از اسب پياده مىشدند و بهترين تيرها را از تركش بيرون مىآوردند و آنها را آماده مىكردند و بعد مىنشستند و شروع به تيراندازى مىكردند و هرصف از صف ديگر پشتيبانى مىكرد تا موقعى كه يكى از دو لشكر فاتح يا مغلوب شود .\r\n\r\nاستفاده از خندق :\r\nديگر از تدابير جنگى كه از روزگار قديم معمول بود ، كندن خندق است ، به اين ترتيب كه قواى جنگى ، پس از آن‌كه به سرزمينى فرود مىآمدند و خيمه و خرگاه مىزدند ، در گرداگرد لشكرگاه خندقهايى مىكندند و از اين خندق به عنوان دژى استفاده مىكردند تا از خطر شبيخون دشمن در امان باشند .\r\n\r\nتشجيع و تعليم سپاهيان :\r\nعلى ( ع ) در جنگ صفين خطاب به ياران خود چنين گفت :\r\n« صفوف خود را استوار و برابر كنيد ، زره‌داران را در جلو و بىزرهان را در دنبال صفوف جاى دهيد ، دندانها را برهم بفشاريد ، كه شمشيرها را بر سرها كندتر مىكند ، و در كناره‌ها نيزه‌ها بپيچيد و چشمها را ببنديد كه به قوت قلب و آرامش شما كمك مىكند . آهسته سخن بگوييد و رايات خود را برافرازيد و خم نكنيد و شكيبايى پيشه كنيد . » « 1 »\r\nهمچنين به مالك اشتر گفت : در برابر امور ، شكيبايى كنيد و از قوم با سرهاى خود استقبال كنيد و بر دشمن با چنان شدتى بتازيد كه گويى مردمى ستمديده هستيد و به خونبهاى كشتگان خود نايل نيامده‌ايد و به خونخواهى پدران ، برادران و كينه‌توزى از دشمنان برخاسته‌ايد و جهان را بر كف دست گيريد و خويش را آمادهء مرگ كنيد تا ستمى به شما نرسد و در اين جهان ننگ بر دامن شما ننشيند .\r\nو نيز ابو بكر صيرفى ضمن تعاليم جنگى خود مىگويد : « از زره‌هاى دو حلقه‌اى بپوش . . . كه آنها زره‌هايى كامل ، بلند و فراخ هستند . و شمشير هندى تيز به كار بر . . . به هرمنزلگاهى فرود مىآيى دور لشكرگاه خود خندقى بكن . از رودخانه لشكر خود را عبور مده بلكه در ساحل آن اردو بزن تا رابطهء ميان تو و دشمن را قطع كند . . . هنگام مقابله با دشمن ، بىدرنگ بر او بتاز و در حمله پيشى جوى ، زيرا بيم و ترديد فرصت را از تو مىگيرد . »\r\nتعاليم يك سردار شجاع : در تاريخ بيهقى جريان جنگ خوارزمشاه با على تكين به تفصيل ياد شده ، و ما در اينجا جمله‌اى چند از تعاليم اين مرد دلاور را نقل مىكنيم « . . . چون صبح\r\n\r\n\r\n","description":"","footnote":"\r\n( 1 ) . مقدمهء ابن خلدون ، ترجمهء پروين گنابادى ، پيشين ، ج 1 ، ص 545 .\r\n","page_name":" 744 ","page_number":34},
  {"content":"\r\n\r\nبدميد ، خوارزمشاه بر بالايى بايستاد و سالاران و مقدمان نزديك وى ، گفت اى آزادمردان ، چون روز شود خصمى سخت شوخ و گربز ( يعنى دلير ) پيش خواهد آمد و لشكرى يكدل دارد ، جان را ( يعنى از جان ) بخواهند زد و ما آمده‌ايم تا جان و مال ايشان بستانيم و از بيخ بركنيم . هشيار و بيدار باشيد و چشم به علامت من در قلب داريد كه من آنجا باشم . . . من به هزيمت نخواهم رفت . . . خوارزمشاه در قلب ايستاد و در جناح آنچه لشكر قويتر بود جانب قلب نامزد كرد تا اگر ميمنه و ميسره را به مردم حاجت افتد مىفرستد » در جريان جنگ در اثر اصابت تير ، خوارزمشاه مجروح مىشود ولى بدون آن‌كه بيمى به خود راه دهد به جنگ و نبرد ادامه مىدهد تا سرانجام در اثر جراحت جنگ و بروز بيمارى اسهال ، حال او به وخامت مىگرايد . ناچار فرزند و سران سپاه را فرامىخواند و مىگويد « . . . من رفتم روز جزع نيست و نبايد گريست ، آخر كار آدمى مرگ است . شمايان مردمان ، پشت به پشت آريد . چنان كنيد كه مرگ من امشب و فردا پنهان ماند . . .\r\nبيش طاقت سخن نمىدارم ، به جان دادن و شهادت مشغولم » « 1 » به اين ترتيب سران سپاه به حكم عقل با على تگين كه او نيز خسته‌وكوفته بود ، صلح مىكنند و مرگ خوارزمشاه را پوشيده مىدارند و كار اين رزم را به طرزى عاقلانه پايان مىدهند .\r\n\r\nچگونه بايد جنگيد\r\nعنصر المعالى در باب بيستم « اندر كارزار كردن » به سربازان و سرداران آنها آيين رزمجويى و راه و رسم پيكار و سلحشورى را مىآموزد : « اما چون در كارزار باشى ، آنجا سستى و درنگ شرط نباشد . چنان‌كه تا خصم تو بر تو شام خورد ، تو برو چاشت خورده باشى . چون در ميدان ، در كارزار باشى ، هيچ تقصير مكن و بر جان خويش مبخشاى كه آن را كه به گور بايد خفت ، به خانه نتواند خفتن . و در معركه تا گامى پيش توان نهادن ، هرگز گامى بازپس منه ، و چون در ميدان معركه و خصمان گرفتار آمدى ، از جنگ مياساى كه از چنگ خصمان به جنگ توانى رستن . و البته مترس و دلير باش كه شمشير كوتاه به دست دليران دراز گردد . . . به نام نيكو مردن ، به كه به ننگ زندگانى كردن و زيستن . اما به خون ناحق دلير مباش . . . الا خون صعلوكان و دزدان و نبّاشان . . . و نه همهء مكافات خون ناحق بدان جهان باشد كه من در كتابها خوانده‌ام و نيز تجربت كرده‌ام كه مكافات بدى هم بدين جهان به مردم رسد . . . اما در حديث كارزار كردن ، چنان‌كه گفتم چنان باش ، خويشتن ، بخشاى مباش كه تا تن خويش را بخورد سگان نكنى ، نام خويش به نام شيران نتوان كرد . و حقيقت بدان كه ، هركه برآيد ، روزى بميرد . . . پس در كارزار اين اعتقاد بايد كردن و كوشا بودن تا نام و نان حاصل آيد . . . بدان‌كه نام و نان از جهان به دست توان آوردن و چون به دست آوردى ، جهد آن كن كه جمع دارى و نگاه همى دارى و خرجى بر موجب دخل همى كنى و اسراف نكنى در كارها ، كه اسراف مبارك نبود . » « 2 »\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 440 به بعد .\r\n( 2 ) . قابوسنامه ، به اهتمام دكتر يوسفى ، ص 98 به بعد .\r\n","page_name":" 745 ","page_number":35},
  {"content":"\r\n\r\n\r\nوظايف سپهسالار\r\nعنصر المعالى در باب چهل و يكم قابوسنامه در آيين سپهسالارى چنين مىگويد : « هميشه بيدار باش و طريقهء لشكر كشيدن و مصاف ساختن نيكو بدان ، و روزى كه مصاف افتد ، بر ميمنه و ميسره ، سالاران جنگ‌آزموده و جهان‌ديده فرست . . . اگرچه خصم ضعيف باشد ، او را به ضعيفى منگر و در باب آن ضعيف ، همچنان احتياط كنى . . . در حرب دليرى مكن تا لشكر را به باد ندهى . و نيز چندان بددل مباش كه از بددلى لشكر خويش را منهزم گردانى و از جاسوس فرستادن و از حال خصم آگاه شدن غافل مباش و روز و شب در طلايه فرستادن تقصير مكن . و روز مصاف چون چشم بر لشكر خصم افكنى و هردو گروه ، روى بر يكديگر نهند خنده‌ناك باش و با لشكر خويش همىگوى . . . همين ساعت دمار ايشان برآريم و به يك‌بار لشكر پيش مبر ، علامت علامت ( يعنى دسته‌دسته ) و فوج‌فوج سوار همى فرست و يك‌يك سالار را و يك‌يك سرهنگ را نامزد همى كن كه فلان ، تو برو به فلان سو با قوم خويش و كسى كه حملة الامير را شايد پيش همىدار و هركه جنگ نيك كند . . . او را به اضعاف آن خدمت مراعات كن . . . در مال صرفه مكن تا غرض تو ، زود حاصل كند . . . هزيمت در دل مگير . . . هركه مرگ را بر دل خويش گرداند ، و دل از جان خويش تواند بركندن ، به هرباطلى او را از سر جان برخيزد . . . هميشه جهد كن كه از جاى خويش پيشتر روى و هرگز گامى پس مرو . . . با لشكر سخى باش . . . اگر به خلعت وصله توفيرى از پيش نتوانى كرد ، بارى به سخن خوش تقصير مكن . . . يك لقمه نان و يك قدح نبيذ بىلشكر خويش مخور كه آنچه نان پاره كند سيم نكند ، آنچه شرط تدبير است همى كن . » « 1 »\r\n\r\nمقابله با دشمن در ميدان جنگ\r\nدر كتاب راحة الصدور راوندى ضمن شرح سلطنت طغرل بن محمد بن - ملكشاه مطالبى از راه و رسم صف‌آرايى و طرز روبرو شدن با دشمن نوشته شده است كه ما قسمتهايى از آن را نقل مىكنيم ، در مقدمه مىنويسد : « صفهاى مصاف در روز جنگ چند نوع است و در هر محلى و مكانى به طرزى خاص بايد صف‌آرايى شود . صف بر دو گونه است « پيوسته و گسسته » پيوسته بر سه گونه بود ، راست و خفته و مثلث . و جمله را از ميمنه و ميسره و قلب و جناح چاره نبود . و صف گسسته آن زمان بايد كه سپاه تو همه سوار و سلاح‌دار بود ، در جاى فراخ ، تا همه جوق‌جوق توانند ايستادن .\r\nو آن بهتر كه هرجوقى بر سه سوى بود كه اين يك سوى پسين ركنى بود آن دو سوى پيشين را .\r\nمصافگاه و رزمجاى ، چنان بايد كه لشكر يكديگر را ببينند و كاركرد و هنر به يكديگر نمايند . . . و بداند كه دشمن به چه سلاح كار مىكند و به كدام سلاح دفع او مىبايد كردن . . . و بايد لشكر به كار فرمودن سلاح ماهر باشند و پيش از جنگ به همهء سلاحها كار كردن آموزند و ادمان ( ادامه دادن ) كنند . اگر لشكر دشمن بيشتر پياده بود و سپاه شاه سوار ، حربگاه پهن و فراخ گزيند و صف سپاه خويش مقوس كند و به هردو كنارهء صف دو جوق بدارد ، بيرون صف ، تا ركن آن صف باشند و\r\n\r\n\r\n","description":"","footnote":"\r\n( 1 ) . قابوسنامه ، پيشين ، ص 223 .\r\n","page_name":" 746 ","page_number":36},
  {"content":"\r\n\r\nدر راست و چپ پيادگان بايستند تا پيادهء لشكر دشمن از صف بيرون نتوانند آمدن . يكى در وقت كروفر كه لشكر تو برگردد و باز جاى خويش شود و ديگر به وقت آن‌كه ايشان به جمله حمله كنند و پيادگان در يك‌جاى بدارد و نگذارد بپراكنند . اگر در لشكر دشمن سوار بيشتر باشد و لشكر شاه پياده ، حربگاه تنگ گزيند و استوار و چپ و راست خويش به پيادگان سپارد و سواران را از پس پشت ايشان بدارد و صف خويش راست كند و پيادگان را نهلد كه از پس سوار دشمن بروند و از پس پشت پيادگان را بنشاند تا سپاه را از كمين دشمن نگاه دارند و يارىگر ميمنه و ميسره باشند . و چون خواهد كه به جملگى حمله برد و سواران را به سوى راست و چپ دشمن درآرد و پياده را هم بر آن تعبيه مىبرد طلب‌طلب تا جايگاه از دشمن بستاند . و اگر حربگاه استوار نيابد و صحرا بود ، صف خويش مدور كند و مبارزان را بر روى لشكر كند و رزم نيازموده را ، در ميان دارد . و اين مقام ، ظفر به اتفاق آسمانى بود ، به صلح راضى بايد بود و اگر سپاه پادشاه همه سوار بودن و آن دشمن همه پياده ، سپاه خود را جوق‌جوق بپراكند و مبارزان ، سالارشان كند و لشكرگاه خويش دور از دشمن دارد و از شبيخون خصم خود را نگاه دارد . و چون با دشمن برآويزد ، بفرمايد تا حمله‌ها پيوسته برابرند چنانك هيچ نياسايند . تا پيادگان دشمن همه رنجه شوند و رعب و ترس از بسيارى حمله در دلهاشان افتد ، و اگر هردو سپاه پياده بودند با هردو سوار حربگاه درخور جايگاه كند ، صفها از يك‌سو چنان كند كه حملهء دشمن غلبه توانند كردن . و قلب چنان سازد كه يارى جانبين توانند داد . و بعضى مبارزان را كه روى لشكر باشند ، برگزينند و بر كنارهاى صف بدارد تا هر جاى سست شوند آنجا دوانند و استوار كنند و از هزيمت امان دهند . و اگر در سپاه دشمن مبارز بود ، از لشكر خود جمعى را برگزيند كه در مقابل وى دوانند و هركجا رود دانند و شوكت او از لشكر بازدارند . وصف بدين وقت مقوسى بايد ، چون كمانى بزه . و ديده و آزموده‌اند كه چون شاه در حرب صبور و بينا باشد و سپاه هواخواه و مشفق و خوشنود و جايگاه موافق ، و مخالف سپاه دشمن بود ، اگرچه عدد دشمن بيش بود پيروزى و ظفر از خداى دادگر متوقع بود . و اگر پيل در لشكر دشمن بود گردونها و آلتهاى سهمگين بايد داشت كه پيلان از آن ترسند و برمند . و در حرب ، كمينها سازد كه ايشان از پس پشت درنتوانند آمدن . و پيلبانان را بفريبد تا پيلان را در كار نيارد كه پيل بىپيلبان در هيچ كارى نيفتد ، يا در كارزار قصد پيلبانان كند تا هلاكشان كند ، آن‌كه پيلان را هيچ شوكت بنماند و در پيش مصاف كندهاى كوچك كند كه پيل بوى گل تازه شنود نيارد رفتن و بيشتر بر پيلان تيرباران كند و سپاه را نگذارد كه آهنگ پيلان كنند ، بل آهنگ آنان كنند كه به راست و چپ پيلان باشند كه چون ايشان هزيمت شوند پيلان خود كار نكنند . » « 1 »\r\nدر مقام سوم از مقامات حميدى به بعضى از وسايل جنگ اشاره شده است « . . . عزم غزو\r\n\r\n\r\n","description":"","footnote":"\r\n( 1 ) . راحة الصدور ، پيشين ، ص 319 .\r\n","page_name":" 747 ","page_number":37},
  {"content":"\r\n\r\nدرست كردم و از هرات قصد بست ، تيغ يمانى برميان ، و عقيله ( - شتر گرامى ) زير ران ، ذرع ( ذره ) داودى در بر و مغفر عادى بر سر ، كمند تابدار در بازو و پرند آبدار ( كنايه از شمشير است ) در پهلو و سپر مكى در پشت و نيزهء خطى در مشت ، با آفتاب همسنان و با باد همعنان . . . »\r\n\r\nطرز نبرد و صف‌آرائى به نظر مباركشاه\r\n« بدان كه اول صف پيادگان با سلاح و سپرهاى فراخ و حربه و تيراندازان بايد كه چون حصارى باشد . صف دوم پيادگان با جوشن و خفتان و شمشير و سپر و نيزه بايد . صف سيم پيادگان با شمشير و تركش و جولهاى آهن بسته و كاردهاى بزرگ بايد . صف چهارم عريفان با پيادگان با درقه و شمشير و عمود بايد و ميان صفى فراخ بايد تا هرچه باشد ، مىبينند . و سوار را راه بود و مبارزان از هر جاى مىروند و درمىتابند . و مردان جنگى چهار گروهند ، يكى مبارزان جانباز كه نام جويند ، اين گروه برابر ميمنه بايد داشت ، دوم خداوندان شكيبايى و پايدار به كارزار ، ايشان را بر ساقه بايد داشت .\r\nسيم مردان تيرانداز كه هم‌پشتى را شايند و سپر پيش گيرند و زانو زنند به تير انداختن . اين مردان را بر مسير بايد داشت . چهارم آرايش لشكرند چون علمداران و مطرد و دبدبه و دهل و تبير و زنگيانه و بوق و طبل و آنچه بدان ماند . و چند مرد دلير ، مردانه بايد كه سپاه را دلير كنند و بر جنگ كردن حريص نمايند و لشكر را دل دهند تا دلير شوند و نترسند و بنه و اثغال و هزينه و بازار لشكر و پيشه‌وران را پس پشت بايد كرد نزديك قلب و ميمنه و ميسره ، و چون خليفت به جاى خويش بايستند و حاجبان و خاصگان نزديك ، نزديك باشند به پادشاه و سپهسالار و رهبران كه راه نگاه دارند با ياران خويش ، بر دست راست قلب باشند . و تيراندازان و حيلتگران و نفطاندازان بر دست چپ قلب باشند و موكب‌داران و قودكشان و كمنداندازان نزديكى باشند و حرس‌بانان و جنگ‌داران و منجنيق‌داران و عراده‌داران و كمند حلقه‌اندازان . . . راست‌راست دارند و چهارپايان ، اسب گله ، گوسفند و گاو از بيرون دارند و جمازگان پراكنده و علف و بارگران و ثقل پس‌تر از همه و برايشان مردان نيك‌جلد با سلاح تمام بايد . سپهسالاران بزرگ و سرهنگان بزرگ ، پيروان لشكر و دانشمندان و طبيبان و نديمان و منجمان به نزديك پادشاه و سرلشكر باشند و خادمان و بندگان و خاص و عام بر دست راست باشند با وزير و دو مرد دانا و هوشيار كارديده از اينان . و دوم از جانداران و نگاهبانان پادشاه بر راست سپاه باشند و حرم و خزينه و سلاح هميشه بايد كه نزديك قلب باشند و مطبخ خاصه با ايشان بايد باشد و ساقهء مقيم پس صفها باشد پشت سوى لشگر و روى نهاده به نگاهداشت لشكر و بنه ، و اگر به مسير سپاه همىبوده ، تعبيه چنان بايد كرد كه به كارزار و حرب كنند و صف همچنان كنند و سرهنگى يا سالارى از قلب بر ميمنه و ميسره همىگردد رسم و ترتيب جنگ نهادن را و طلايه و چهارسوى لشكر همىگردد و اگر بيم از پيش بود ، يك‌نيمه از ميسره پيش صف بايد كرد و نيمهء ديگر از ميمنه . . . » « 1 »\r\n\r\n\r\n","description":"","footnote":"\r\n( 1 ) . آداب الحرب و الشجاعه ، پيشين ، ص 330 .\r\n","page_name":" 748 ","page_number":38},
  {"content":"\r\n\r\n\r\nآغاز جنگ و كارزار\r\nسپس ، مباركشاه مىنويسد : « بدان‌كه نخست كارزار ميمه آغاز كند ، پس قلب ، پس ميسره و سالاران هريكى با خيل و علامت خويش برجاى خود باشند تا چه فرمان آيد از پادشاه و سرلشكر ، و اگر لشكر سخت انبوه بود ، چهار هزار گزيده بايد جدا كرده بر كمين يا بالايى يا به نزديك ساقه ايستاده . تا اگر شكستى افتد ، ايشان پيش آيند و يارى دهند و قوت كنند . . . اگر كسى به زينهار آيد او را امان بايد داد و نيكو نگاه داشت كه نبايد كه حيلتى و يا مكرى را آمده باشد . . . برو ، موكلان و نگاهبانان بايد كرد . . . اسيران را چون پيش آرند در كشتن ايشان درنگ بايد كرد و تعجيل ننمود و چون كشتن فرمايند دهانشان ببايد بست كه چون از جان نوميد شوند هرچه خواهند بگويند . » « 1 » نويسنده در باب بيست و سوم از نيازمنديهاى سپاهيان سخن مىگويد و مىنويسد : « كه نفقه و سلاح و مهمات به اندازه بردارند تا و بال نگردد و هرسربازى بايد مقدارى سيم داشته باشد تا در موقع بحران به كمك آن رفع احتياج كند . و در باب بيست و چهارم ، مباركشاه از لزوم يكدلى و وحدت نظر سپاهيان مطالبى مىنويسد و مىگويد از سپاه حشرى يعنى از لشكريان پراكنده‌اى كه صد از اينجا و صد از آنجا گرد مىآورند كارى ساخته نيست ، و هركارى كه آن به چهار هزار مرد يكدل اختيار بتوان كرد ، به چهل هزار مختلف ناموافق ، بلكه به چهار صد هزار نتوان كرد . . . » « 2 »\r\nبه‌طورى كه در كتاب داراب‌نامهء طرسوسى نوشته شده است ، براى تحريك سربازان اين آلات را مىنواختند : « كوس ، دهل ، سنج ، سپيدمهره ، مقرعه ، خرناى ، كرناى ، گاودم ، ناىزرين ، آينه‌پيل . . . »\r\n\r\nمختصات لشكرگاه و جاى فرود آمدن سپاه\r\nمباركشاه در باب سيزدهم كتاب خود آداب الحرب خطاب به پادشاهان و سران سپاه مىگويد : پادشاه . . . بايد كه لشكر را بر آب و گياه فرود آورد ، در صحرا و بر لشكر خصم راه بگيرد و از كمينگاهها غافل نباشد . . .\r\nجايى فرود آورد كه گاو و اسب و هيزم نزديك باشد . . . از شبيخون ايمن باشد . . . هركس جايگاه خويش بداند . نخست در پيش ، مقدمه فرود آيد ، پس جناح دست راست ، پس جناح دست چپ ، پس ميمنه ، پس ميسره ، پس قلب در ميان ، پس سراى حرم و مطبخ و خزينه و جامه‌خانه و زرادخانه . و ركابخانه ، در عقب پس اثقال ، مردمان دردمند ، و حرس و بنديان و سواران نيك بر طرف راست . . . در پس سراى حرم ، اسب ، رمه اشتران و پيادگان و سواران نيك بر طرف چپ ، چنان‌كه سراپرده در ميان لشكر باشد . . . سوارانى كه پاس و يتاق دارند ، گرد سراى پرده جاى باشد . . . كه جمله حشم به نوبت پادشاه را از مكر و غدر دشمن نگاه دارند .\r\nسپس از مسئوليت خطير سلاطين سخن مىگويد و مىنويسد : « پادشاهان براى صلاح اهل عالم و آبادانى جهان و آسايش خلق و امن راهها و فراغ رعايا . . . اند و شحنه و املاك و اموال و دماء و فروج مسلمانان و آدميان و كافهء خلايق ايشانند و غم رعايا ايشان را مىبايد خورد و تيمار\r\n\r\n\r\n","description":"","footnote":"\r\n( 1 ) . همان ، ص 344 .\r\n( 2 ) . همان ، ص 376 .\r\n","page_name":" 749 ","page_number":39},
  {"content":"\r\n\r\nايشان مىبايد داشت . » « 1 »\r\n\r\nاهميت طلايه و نقش جاسوسان و منهيان\r\nمباركشاه در پيرامون نقش نظامى و ارزش طلايه به تفصيل سخن مىگويد به نظر او : « طلايه بايد با اسبان آزموده ، و تيزتك به سوى دشمن روان شود و سلاح و نان و آب اندكى همراه داشته باشد . و مهتر آنان بايد كارديده و آزموده باشد و هنگام حركت بايد پراكنده حركت كنند و گاه بر بلندى روند و چون از دشمن اثرى ديدند بايد يكديگر را آگاه كنند و با خردمندى و بدون بانگ و صدا بايد سلطان يا سپهسالار را از وضع دشمن باخبر سازند . و اگر با دشمن روبرو شدند ، بايد جنگ‌كنان بازگردند و يكى دو تن را به سرعت نزد سلطان فرستند ، از حركت دشمن خبر دهند . و جاسوس بايد عاقل و راستگو باشد تا سران لشكر به سخن دروغ او گمراه نشوند . در هرحال خصم را خوار ندارند ، و بايد هرروز طلايه را به نوبت فرستند و هنگام شب سوارگان ، صدگان صدگان به نوبت مشغول پاسدارى شوند و هنگام حركت مزاحم مردم و رعايا نشوند . » « 2 »\r\n\r\nتعمير باروى قلعهء نسا :\r\nدر دوره قرون وسطا غالب شهرها ، قلعه‌اى داشت كه در روزهاى جنگ و خونريزى پناهگاه خلق بود در كتاب سيرت جلال الدين منكبرنى در توصيف يكى از قلاع مىخوانيم : « . . . سلطان چون شهر نسا را ملك كرد قلعهء آن را فرمود ويران و با خاك يكسان كردند ، زمين را با بيل مسطح و مستوى ساختند . . . اين قلعه از عجايب قلاعى بود كه بر تلال تعبيه كرده‌اند قلعه‌اى بود سخت پهن و فراخ و سترك و گنجايش خلقى بسيار داشت و از اهل شهر فقير و غنى احدى نبود كه او را در قلعه‌خانه و مسكنى نبودى و در ميان آن قلعه‌اى ديگر از آن برتر براى سلطان ساخته بودند و آب از آن به زير جارى بود چه در قلعهء تحتانى چاهى كه مىكندند به آب نمىرسيد الا پس از هفتاد ذراع و قلعه فوقانى بر روى كوهى بنا شده بود و چشمه آبى داشت ، و لكن قلعه فروتر را از خاكى پديد كرده بودند كه از فراز كوه به پائين آورده بودند و اين در عهد گشتاسب پادشاه ايرانيان روى داده بود آنگه كه نسا ثغر مملكت گرديد و به تنهايى ميان تركان و ايرانيان حايل و مانعى شد ، و اهل شهرها را به بيگارى آوردند تا آن‌همه خاك را از بالا به دامن كوه نقل كردند و قلعه بزرگ شد .\r\nآرى اهل نسا چون پيام سلطان از زبان بهاء الدين محمد بن ابى سهل بشنودند تجديد بناى قلعه را بر جلاى وطن مرجح شمردند و وزير ظهير الدين . . . بسخره و غير آن شروع در ساختن قلعه كرد و ديوارى چون جدار بساتين گرد آن برآورد و خلق اندر آن تحصن گزيدند . » « 3 »\r\n\r\nنكات و مسائلى كه بايد سران سپاه رعايت كنند\r\nاسدى توسى فنون جنگ و راه و رسم پيكار با دشمن را در اشعار زير مىآموزد . اكنون قسمتى از تعاليم او :\r\n\r\n\r\n","description":"","footnote":"\r\n( 1 ) . آداب الحرب ، به اهتمام سهيل خوانسارى ، پيشين ، ص 282 ( به اختصار ) .\r\n( 2 ) . همان ، ص 290 .\r\n( 3 ) . سيرت جلال الدين منكبرنى ، به اهتمام استاد مجتبى مينوى ، ص 74 به بعد .\r\n","page_name":" 750 ","page_number":40},
  {"content":"\r\n\r\n چو خواهى سپه را سوى رزم برد * مكن پيش رو جز دليران گرد\r\nسپه پيش دار و بنه بازپس * ز گرد بنه گرد بسيار كس\r\nبه دشوارى اندر مرو با سپاه * نه بىرهنمونان ناديده راه\r\nهمان ديده‌بان دار بر تيغ كوه * به هامون طلايه گروها گروه\r\nچو پيدا شود كينه‌خواهى بزرگ * كه باشد قوى با سپاهى بزرگ\r\nبه هرگوشه ، كارآگهان برگمار * نهانش همى جوى با آشكار\r\nز نخجير و از مى به پرهيز باش * به شب دير خسب و به گه خيز باش\r\nبه گرد سپه سربه‌سر كنده كن * طلايه ز هرسو پراكنده كن\r\nهم از كنده و چاه پوشيده‌سر * بپرهيز و آسان شبيخون مبر\r\nبه نوبت تو جادار از پاسبان * كسانى كه هم گرد و هم پهلوان\r\nسپه پاك با ترك و خفتان كين * شب و روز ميدار اسبان به زين\r\nبه دشت گل و خار و گنداب و چاه * مكن رزم كافتد به سختى سپاه\r\nهمى دون مياراى از آن‌سو نبرد * كه در ديده بار آورد خاك و گرد\r\nبه جايى گزين رزمگاه استوار * بر آب و علف راه نزديك و خوار\r\nپياده به پيش آر صف ساخته * سپر در سپر تير و خشت آخته\r\nچنان كن كه هرنيزه‌ور روز جنگ * سپردار باشد كمانى به چنگ\r\nبهر ده دلاور يك آتش فكن * نهاده به پيكار و كين جان و تن\r\nسوارانشان در قفا صف زده * پس پشت‌شان ژنده‌پيلان زده\r\nچو زنهار خواهند زنهار ده * كه زنهار دادن ز پيكار به\r\nچنانشان مگردان ز بيچارگى * كه جان را بكوشند يكبارگى\r\nچو نتوان گرفتن گريبان جنگ * سوى دامن آشتى ياز چنگ\r\nچو ثابت نباشد به چنگ و ستيز * از آن به نباشد كه گيرى گريز\r\nبه جنگ ارچه رفتن ز به روزى است * گريز به هنگام ، پيروزى است\r\nوگر كار و كوشش بباشد دراز * نگردد همى دشمن از جنگ ، باز\r\nممان كز علف هيچ يابند بهر * نهان آبخورشان بياگن به زهر\r\nبكن تخم بد در چراگاهشان * خسك ريز و چه ساز در راهشان \r\nاسدى توسى\r\n چو دشمن به خوارى شود عذرخواه * به رحمت بكش آستين بر گناه \r\nامير خسرو دهلوى\r\n\r\n","description":"","footnote":"","page_name":" 751 ","page_number":41},
  {"content":"\r\n\r\n چو دشمن به جنگ تو يازيد چنگ * شود چير اگر سستى آرى به جنگ \r\nاسدى\r\n چون تو نباشى ز سپه باخبر * جرم سپه از تو بود سربه‌سر \r\nخواجو\r\n چو دشمن به دشمن شود مشتغل * تو با دوست بنشين به آرام دل\r\nنخستين به نرمى سخنگوى باش * به داد و به كوشش بىآهوى باش\r\nچو كارت به نرمى نگردد نكوى * درشتى كن آنگاه و پس رزمجوى \r\nفردوسى\r\n تو پيروزى ، ار پيشدستى كنى * سرت پست گردد چو سستى كنى \r\nفردوسى\r\nدر قصيدهء معروف ابو حنيفه اسكافى تعاليم سياسى و نظامى بسيارى به چشم مىخورد و ما به ذكر بيتى چند از آن قناعت مىكنيم :\r\n شاه چو بركند دل ز بزم و گلستان * آسان آرد به چنگ مملكت آسان\r\nوحشى چيزى است ملك و اين زان دانم * كو نشود هيچگونه بسته به انسان\r\nبندش عدل است و چون به عدل ببنديش * انسى گيرد همه دگر شودش سان\r\n. . . شاه چه داند كه چيست خوردن و خفتن * اين‌همه دانند كودكان دبستان\r\nشاه چو در كار خويش باشد بيدار * بسته عدو را برد ز باغ به زندان\r\nمار بود دشمن و بكندن دندانش * زو مشو ايمن اگرت بايد دندان\r\nاز عدو آنگاه كن حذر كه شود دوست * وز مغ ترس آن زمان كه گشت مسلمان\r\nشاه چو بر خود قباى عجب كند راست * خصم بدردش تا به بند گريبان\r\nشاه چو بر خز و بز نشيند و خسبد * بر تن او بس گران نمايد خفتان\r\nملكى كان را به درع گيرى و زوبين * دادش نتوان به آب حوض و به ريحان\r\nچون دل لشكر ملك نگاه ندارد * درگه ايوان چنان كه درگه ميدان\r\nگرچه شود لشكرى به سيم قوىدل * آخر دلگرمىيى ببايدش از خوان\r\nدار نكو ، مر پزشك را گه صحت * تاك نكو دارد او به دارو ، و درمان\r\n. . . دل چو كنى راست با سپاه و رعيت * آيدت از يك رهى دو رستم دستان\r\n. . . شعر نگويم چو گويم ايدون گويم * كرده مضمن همه به حكمت لقمان \r\n\r\n","description":"","footnote":"","page_name":" 752 ","page_number":42},
  {"content":"\r\n\r\n پيدا باشد كه خود نگويم در شعر * از خط و از خال و زلف و چشمك خوبان\r\nهمتكى هست هم درين سر چون گوى * زان به جوانى شده است پشتم چوگان « 1 » \r\n\r\nاندرزهاى رزمى و سياسى\r\nفردوسى ، نظامى ، اسدى ، سعدى و ديگر متفكران به‌طور پراكنده مطالبى آموزنده در پيرامون مسائل جنگى گفته‌اند . از جمله نظامى گنجوى افسران و سربازان تن‌آسان و ناجوانمرد را به باد انتقاد مىگيرند و در وصف آنها مىگويد :\r\n لشكر از بهر صلح بايد و جنگ * كاين نباشد ، چه آدمى و چه سنگ\r\nاز شما كيست كو به هيچ نبرد * مردنى كان ز مردم آيد ، كرد ؟\r\nاز سر تيغتان به وقت گزند * بر كدامين مخالف آمد بند ؟\r\nاين زند لاف كايرجى گهرم * وان به دعوى كه آرشى هنرم\r\nاين ز گيو ، آن ز رستم آرد نام * اين به كنيت هژبر و آن ضرغام\r\nكس نديدم كه كارزارى كرد * چون گه كار بود ، كارى كرد \r\nنظامى ، هفت‌پيكر\r\nبا اين حال متفكرين و صاحبنظران ، همواره نبرد سياسى و استفاده از عقل و تدبير را به جنگ و خونريزى ترجيح داده‌اند .\r\n مگو مرد صد كشتم اندر نبرد * يكى زنده كن تات خوانند مرد\r\nدرختى كه عمرى برآمد بلند * توان در يكى لحظه از بيخ كند\r\nچو بر خود ندارى روا نشترى * مكش تيغ بر گردن ديگرى \r\nامير خسرو\r\n\r\nدر مذمت جنگ و خونريزى\r\n مىتوان كشت زنده را ليكن * كشته را زنده كى توان كردن ؟ \r\n كه وقتى مرا مؤبدى داد پند * كه چون دشمن زنده يا بى به بند\r\nمكش زود او را ابر خيرخير * كه هرگه كه خواهى ، توان كشت اسير \r\n چو كشته بود زنده كردنش باز * كسى كى تواند به عمر دراز\r\nبه هركار مشتاب اى نيكبخت * به‌ويژه به خون ، زان كه كاريست سخت \r\nفردوسى\r\n\r\n\r\n","description":"","footnote":"\r\n( 1 ) . تاريخ بيهقى ، ص 854 به بعد .\r\n","page_name":" 753 ","page_number":43},
  {"content":"\r\n\r\n چو چيره شدى خون دشمن مريز * مكن خيره با زيردستان ستيز \r\nاسدى\r\n چو خونريز گردد دل سرفراز * به تخت كيى برنماند دراز \r\nاسدى\r\n گر آرى به كف دشمن پرگزند * مكش در زمان ، بازدارش به بند\r\nتوان زنده را كشتن اندر گداز * نكرده است كس كشته را زنده باز\r\nبود كت نياز افتد از روزگار * به از دوست آن دشمن آيد به كار \r\nاسدى\r\n چو پيروز گردى ز تن خون مريز * كه شد دشمن بدكنش در گريز \r\nفردوسى\r\nبريده سر نرويد بار ديگر : ويس و رامين\r\nخون ريختن كار بازى نيست . آخر الحيل ، السيف .\r\n خلق همه يكسره نهال خدايند * هيچ نه بركن تو ، زين نهال و نه بشكن\r\nخون به ناحق نهال كندن اويست * دل ز نهال خداى كندن بركن\r\nگر نپسندى همى كه خونت بريزند * خون دگر كس چرا كنى تو به گردن ؟ \r\nناصرخسرو\r\n بريده سر دگرباره نرويد * ازيرا هيچ دانا خون نجويد \r\nويس و رامين\r\n چو قادر شدى خيره كم ريز خون * مزن دشنه بر بستگان زبون\r\nمده تيغ را بر سياست زبان * كه آهسته بايد به خون مرزبان\r\nبه جان اين مثل زندگانى ده است * كه جانبخشى از جانستانى به است \r\nامير خسرو\r\n سر نه چون گند نابود ، كه به تيغ * چون درودى دگر توانش درود\r\nبه تندى سبك‌دست برده به تيغ * به دندان گزد پشت دست دريغ \r\nسعدى\r\n هيچ در وقت تندى و تيزى * ميل و رغبت مكن به خونريزى\r\nخون ناحق مكن چو يا بى دست * كز مكافات آن نشايد رست \r\nاوحدى\r\n اگر پيل زورى وگر شير چنگ * به نزديك من ، صلح بهتر كه جنگ \r\n\r\n","description":"","footnote":"","page_name":" 754 ","page_number":44},
  {"content":"\r\n\r\n چو شمشير پيكار برداشتى * نگه‌دار پنهان ، ره آشتى\r\nهمى تا برآيد به تدبير كار * مداراى دشمن به از كارزار\r\nدرآرند بنياد رويين ز جاى * جوانان به شمشير و پيران به راى\r\nدو تن‌پرور ، اى شاه كشورگشاى * يكى اهل رزم و يكى اهل راى\r\nقلم‌زن نگه‌دار و شمشيرزن * نه مطرب كه مردى نيايد ز زن\r\nبه نرمى ز دشمن توان كند پوست * چو با دوست سختى كنى دشمن اوست\r\nبه اندازهء بود بايد نمود * خجالت نبرد آن‌كه ننمود و بود\r\nتأمل‌كنان در خطا و صواب * به از ژاژخايان حاضرجواب\r\nچرا گويد آن حرف در خفيه مرد * كه گر فاش گردد ، شود روىزرد\r\nبه سوگند گفتن كه زر مغربىست * چه حاجت ، محك خود بگويد كه چيست\r\nكسانى كه پيغام دشمن برند * ز دشمن همانا كه دشمن‌ترند \r\nبه نظر سعدى : « سپاهى كه در صف كارزار از دشمن ترسد و گريزد ببايد كشت كه خون‌بهاى خود به سلف خورده است ، سپاهى را كه سلطان نان مىدهد ، بهاى جان مىدهد پس اگر بگريزد شايد كه خونش بريزد . » مردى نه جهانگيرى است بلكه جهاندارى است .\r\n چو در لشكر دشمن افتد خلاف * تو بگذار شمشير خود در غلاف \r\nسعدى\r\n« از هم‌پشتى دشمنان ، انديش نه از بسيارى ايشان » « 1 »\r\n\r\nسياست جنگى :\r\nبه نظر سعدى اغفال و گمراه كردن دشمن در جريان نبرد ، كارى است ضرورى :\r\n سكندر كه با شرقيان حرب داشت * در خيمه گويند بر غرب داشت\r\nچو بهمن به زابلستان خواست شد * چپ افكند آواز ، وز راست شد\r\nاگر جز تو داند كه راى تو چيست * بر آن راى و دانش ببايد گريست \r\nآن‌كه با خود برآيد ، دشمن با او برنيايد .\r\n دشمنان تو با تو برنايند * گر كه با خويشتن برآمده‌اى\r\nآن‌كه جنگ آرد به خون خويش بازى مىكند * روز ميدان ، وان كه بگريزد به خون لشكرى \r\nسعدى\r\n سوارى كه در جنگ بنمود پشت * نه خود را ، كه نام‌آوران را بكشت \r\nسعدى\r\n\r\n\r\n","description":"","footnote":"\r\n( 1 ) . ضرب المثل عاميانه از امثال و حكم دهخدا ، ص 646 .\r\n","page_name":" 755 ","page_number":45},
  {"content":"\r\n\r\n به جنگ آن‌كه سست آيد از آزمون * ورا نام بفكن ز ديوان برون\r\nسپاهى كه جانش گرامى بود * از او ننگ خيزد نه نامى بود \r\nاسدى\r\n جنگ باشد كار ديو و صلح كردار ملك * صلح را بايد گزيدن تا بيابد جان صفا\r\nاو جهانى پاك را از صلح آميزد بهم * قطره‌ها چون جمع شد رودى شود ژرف اى فتا\r\nجمله يك گردند بىغش تا بهم بحرى شوند * بعد از آن از خوف‌گاهش وارهند و از فنا \r\nديوان شمس\r\n\r\nنتيجهء سوء سياست و بىتدبيرى\r\n« گويند در عهد دولت سلطان سنجر چهل هزار خانه‌زاد غزان در نواحى بغلان و قندوز خيام اقامت نصب كرده ، هرساله موازى بيست هزار گوسفند به محصل خوانسالار مطبخ سلطان ، مىدادند . نوبتى آن محصل بىادبى كرده ، دختر غزى را تصرف كرد . او را كشتند . خوانسالار از ترس سلطان ، گوسفند از خود به كار مىبرد تا آن‌كه ديگر لاعلاج شده امير قماج حاكم بلخ را گفت . . . شاه سنجر به سر ايشان لشكر برد . هرچند غزان ، ريش‌سفيدان اولوس را فرستادند و ترجمان قبول نمودند مفيد نيفتاد آخر كس فرستادند كه پادشاه سلامت ، هرخانه‌اى سى سير نقرهء مسكوك آنچه درين مدت كم داده‌ايم مىدهيم ، به رسم ترجمان ، سلطان از سر تقصير ما مسكينان بگذرد . . . وزير گفت پادشاه را مثل اين جماعت چندين طايفه‌اند در اقطار عالم ، اگر مثل اين‌ها هركدام بندگان سلطان را بكشند ، عنقريب فتنه در ملك توليد كند ، البته بايد آن طايفه را قتل كرد . . . چون لشكر غزان حال خود بدين منوال ديدند ، همه در يك‌جا جمع شدند و زن و فرزند خود را يك جا آوردند كه چون رايت سلطان نمايان شود ، اول عيال و اطفال خود را بكشند و بعد از آن با لشكر سلطان درآويزند . . . سپاه سنجرى از پنجاه هزار كس زياده بود ، گرد و غبار معركه چندان شد كه پنج فرسنگ از پيش و پس سپاه ، كس را ياراى نبود كه تواند به فراغت ديد . و پس سلطان لشكر را منع نمود كه از عقب بيايند و خود با جمع قليلى به شكار رفت . جاسوس غزان درين وقت خبر به غزان رسانيد كه حال اين صورت دارد . اگر حالا به سلطان زديد و دست يافتيد ، برديد ، گوى را . . .\r\nگرنه ديگر هرگز فرصت اين‌چنين نخواهيد يافت . پس با بيست هزار جوان به در سلطان درآمدند و چنان آن مردم را كشتند و سلطان را گرفتند كه هيچ‌كس را خبر نشد . پس سلطان را آورده در قفسى كردند . از طلا و مناصب به يكديگر تقسيم كردند ، چندان‌كه انگشتر شاه سنجر را يكى در انگشت كرده و مهردار شده و على هذا القياس . . . » « 1 »\r\n\r\nاستفاده از فرصت‌ها\r\nدر فعاليتهاى رزمى از هرفرصتى بايد استفاده نمود و كار اين ساعت را به ساعت ديگر نيفكند . در عقد العلى مىخوانيم كه « سلطان شاه روزى در بعلياباد به عشرت مشغول بود و مجلسى چون بهشت آراسته ، و وقتى خوش مىرفت و نديمان\r\n\r\n\r\n","description":"","footnote":"\r\n( 1 ) . مير محمود فزونى ، بحيره ، به اهتمام عبد الكريم تفرشى ، تهران ، 1328 ق ، ص 46 .\r\n","page_name":" 756 ","page_number":46},
  {"content":"\r\n\r\nرا صلتها مىداد و ولايت مىبخشيد ، ناگاه صاحب‌خبر آمد يك انگشت كاغذ پيش وى نهاد ، چون آن كاغذ مطالعه فرمود ، گونهء او متغير گشت . پس فرمود كه : زود مجلس برچينيد تا مستى با شهر بريم . طباع ندما به هم برآمد كه چه حادث شده است ؟ گفت : صاحب‌خبر نموده كه ملكشاه به اصفهان مىرسد . گفتند : اين پادشاه للّه الحمد كه زيادت ازين نيست ، از اصفهان تا كرمان صد و چهل فرسنگ است و از بعلياباد تا شهر پنج فرسنگ . آخر اين مجلس تمام به سر توان برد ، و شب چون مستان شويم . . . گفت : شما نيك مىگوييد ، اما معذوريد كه پالان نديده‌ايد . گفتند : اى پادشاه پالان چه معنى دارد ؟ گفت : من در قدرت پدر خويش ملك قاورد به عراق شده بودم به همدان چون او را واقعه آن افتاد مرا بگرفتند و ميل كشيدند ، و در حال ميل كشيدن پالانى از استر بياوردند و بر من نهادند و كسى بر سر آن نشست تا من حركت كنم . پس در حال باز شهر آمد و سلطان شاه را ميل كشيده بودند ، اما حدقه باطل نشده بود . . . » « 1 »\r\nدر ميان سلاطين و شهرياران بعضى از قتل و خونريزى لذت مىبردند . چنان‌كه علاء الدين جهانسوز در حدود سال 547 هجرى به غزنين آمد ، خود بالاى قصر غزنويان رفت و به شراب خوردن مشغول شد و سپاه را به قتل و غارت گماشت . . . « مدت هفت روز شهر غزنين را آنچنان خراب ساختند كه اثرى از آثار عمارت آن شهر نماند در آن هفت روز از كثرت دود . . . هيچ‌كس ديگرى را نمىديد و از بسيارى شعلهء آتش ، شب مانند روز روشن مىنمود . و چون به سمع علاء الدين رسيده بود كه در وقت تشهير برادرش سورى ، زنان غزنويه آواز دف و دايرهء هجو سورى مىخواندند ، علاء الدين زنان ايشان را نيز قتل مىفرمود . . . شدت انتقام او به جايى رسيده بود كه قبور اولاد سبكتكين را غير از قبر سلطان محمود شكافته و هرجا كه استخوانى يافتند بسوختند . . . فرمود تا جمعى سيدان غزنوى را توبره‌هاى خاك بر گردن ايشان آويختند ، به فيروزكوه غور برده تمام ايشان را در آنجا گردن زده و فرمود تا خاكى كه در آن توبره‌ها بود به خون آن سادات گل ساختند و در بروج قلعه فيروزكوه به كار بردند . . . » ( از تاريخ الفى ) « 2 »\r\nمحمد مظفر خود مردى تندخو و خشن بود . « از مولا صدر الدين عراقى ( يا پسرش ) كه در سفر و حضر ملازم ركاب او بود ، منقول است كه مىگفت : من به كرات مشاهده كردم كه در حين قرآن خواندن بعضى از ارباب جرايم را به پيش مبارز مىآوردند . او ترك قرائت قرآن مىداد و ايشان را به دست خود مىكشت و همان دم بازآمده به تلاوت مشغول مىشد . » « 3 »\r\nبر سفك دماء حريص بود و هيچ مجرمى را لحظه‌اى زنده نمىگذاشت . و هم از قول شاه شجاع گفته‌اند كه از پدر پرسيده بود : « آيا تاكنون هزار تن به دست خود كشته باشيد ؟ گفت : نى ، ولى ظن من آنست كه عدد مردمى كه به تيغ من مقتول شده ، به هشتصد مىرسد . » « 4 »\r\n\r\n\r\n","description":"","footnote":"\r\n( 1 ) . عقد العلى ، پيشين ، ص 64 .\r\n( 2 ) . در پيرامون تاريخ بيهقى ، پيشين ، ج 2 ، ص 945 .\r\n( 3 ) . روضة الصفا ، پيشين ، ص 171 .\r\n( 4 ) . آسياى هفت‌سنگ ، پيشين ، ص 39 ( نقل از حبيب السير ، ج 3 ، ص 275 ) .\r\n","page_name":" 757 ","page_number":47},
  {"content":"\r\n\r\n\r\nپندهايى كه پادشاه و لشكريانش بايد به كار بندند\r\nمباركشاه در كتاب آداب الحرب مىنويسد : « حكما و بزرگان گفته‌اند كه راز نگاه داريد تا برهنه نشويد . مهتران را مطيع باشيد ، تا كهتران شما را مطيع باشند ، شتاب‌زدگى مكنيد تا درنمانيد ، تدبير و مشورت بهتر از سپاه بسيار . و شكيبايى به كار داريد تا پشيمانى مخوريد . دشمن اگرچه خرد است او را بزرگ داريد ، و اگرچه ضعيف است برو نبخشاييد ، چشم از تعبيهء سپاه برمداريد ، حيلت اندر حرب بهتر از قوت ، تا بتوانيد به جنگ كردن حريصى نكنيد . . . سرلشكر ، سپاه را همچون سر است . . . چون سر سلامت باشد ، هيچ زيان ندارد و چون سر را خللى باشد ، همه اندام را زيان دارد . . . » « 1 »\r\nشجاع نويسنده كتاب انيس الناس ( به سال 830 ه ) در پيرامون « جنگ و محاربت » چنين مىنويسد : « چون به محاربه . . . مشغول باشى . . . به جان بكوش و درنگ و سستى مكن و نظر بر آن كن كه چون مظفر و منصور مىگردى و اعداى خويش را منكوب و مقهور مىگردانى مدرك چه انواع غنايم و چه اصناف مقاصد مىگردى . پس اگر خواهى كه جانت به سلامت باشد ، و ايمن الحال و فارغ البال باشى ، چند ساعت بر جان خود مبخشا و در رفع اعدا تقصير منما و اهمال و اغفال روا مدار . چه تقدير بر هيچ نوع تغيير نخواهد يافت و آن را كه به گور بايد خفت ، در خانهء خويش نتواند بود با جفت ، خواه چستى كند و خواه سستى . پس به‌هرحال مردى به از نامردى . » « 2 » مولوى با سبكسرى و تهور مخالف است .\r\n چون نباشد قوتى پرهيز به * در فرار از لا يطاق آسان بجه \r\nالفرار مما لا يطاق من سنن المرسلين .\r\nمحمد بن هندو شاه نخجوانى در مقام اندرز به سلاطين مىگويد : « . . . حرب كن چه تحمل تيرناى شمشير بهتر از قبول مظالم ، يعنى كشته شدن به نام نيك بهتر از عجز و بيچارگى نمودن .\r\nمثال قضيهء دشمن چون قضيهء دو شمشيرباز است كه متوجه يكديگر شده منتهز فرصت مىباشند . هريك از ايشان كه فرصت يافت شمشير راند و خصم را مجروح يا مقتول گرداند كه اگرنه چنين كند ، خصم با او همين طريقه مسلوك دارد و مشاهده رفته است . . . اما اگر پنهان به دشمنى و كيد و مكر مشغول گردد ، با او نيز همان سلوك مرعى بايد داشت و انتهاز فرصت را منتظر بايد بود . . . من مرد را مىبينم و مىدانم كه دشمن من است و باطن او از كينهء من مالامال ، در آن حالت با او گشاده‌رويى مىكنم و او از من به سلامت مراجعت مىكند و دشمنى برقرار است . . . چون فرصت دست داد پيش از آن‌كه فوت شود ، كار خود بران تا دور آسمان به عصيان مشغول نگردد . . . »\r\nسپس نخجوانى به دوران على ( ع ) و معاويه اشاره مىكند و از قول معاويه مىنويسد :\r\n« . . . مردم سلطنت را به ما دادند و ما با ايشان عهد و امان داديم و ايشان در ظاهر ما را طاعتى\r\n\r\n\r\n","description":"","footnote":"\r\n( 1 ) . آداب الحرب ، پيشين ، ص 489 .\r\n( 2 ) . انيس الناس ، پيشين ، ص 355 .\r\n","page_name":" 758 ","page_number":48},
  {"content":"\r\n\r\nداشتند كه در زير آن كينه بود و ما بر ايشان حلمى ظاهر كرديم كه در زير آن غضب بود . ما به ايشان عهد و امان و حلم فروختيم و ايشان به ما اطاعت و انقياد فروختند . اگر ما ايشان را از آنچ از ما خريده‌اند يعنى امان و حلم منع كنيم ، ايشان نيز آنچه از ايشان خريده‌ايم و آن مطاوعت است از ما منع كنند . و اگر ما نقض كنيم ، ايشان نيز نقض عهد كنند . و در دست هرآدمى شمشيرىست كه وقت فرصت آن را كار فرمايد . . . حاصل اين سخن آن است كه دشمن را به حلم و رفق و تانى و مدارا در قيد تصرف و تسخير توان آورد نه به استعجال و بىصبرى . . .\r\nحزم راست‌ترين رايهاست و غفلت ورزيدن از كيد دشمن ، زيان‌كارترين دشمنان است ، هركس كه از حيلت كردن و تدبير انديشيدن در كارها تقاعد كند و بنشيند ، يعنى ترك حيلت و تدبير كند ، سختيهاى روزگار او را كه نشسته باشد برخيزاند و به تدبير مشغول گرداند . . . هركس كه راى او ضعيف باشد ، خصم او قوى گردد . . . هركس كه به رأى خويشتن معجب باشد ، يعنى انديشهء خود را پسنديده دارد و با عقلا مشورت نكند ، دشمنان بر او غالب شوند . . . » « 1 »\r\nروحى انارجانى در رسالهء خود فصل نهم ( در اوضاع سپاهيان ) نخست از خصوصيات سپاهيان دلير و كاردان سخن مىگويد و صفات و خصال نيك آنان را برمىشمرد و مىگويد چنين سربازى « تشنهء شربت شهادت باشد تا دمار از روزگار مخالف بىكردار برآورد نه آنكه در روز سان ، اسب پيش جهاند و در روز جنگ به عقب دواند و در بزم نيزه بازد و در رزم سپر اندازد ، و در وقت مواجب پيش خيزد و در روز كارزار به عقب گريزد و بدگهران . . . را آرزوى زين مرصع و نقره و مطلا كردن و اسب به دو سوار شدن و هيكل مرصع و گردن‌بند قجرى بر اسب بستن و دست و پاى اسب را حنا نهادن و با عدم جلادت نيزه باختن و قيقاچ انداختن و با وجود بىحظى و دانش ، به تقليد جلودار ساده نگاه داشتن . . . و پوست پلنگ بر پشت بر بالاى برگستوان بستن و با كمال عجز قصد دلاورى نموده . . . به جهت خودنمايى به كدخدايان عاجز . . . تير انداختن و بعنف و بدنفسى همه‌شب ازيشان مرغ بريان خواستن . . . بر اسب كج نشستن و دست بر كمر زدن و تاج به سر كج نهادن . . . به غايت كريه مىباشد . » « 2 »\r\n\r\nحيله‌هاى جنگى\r\nابن خلدون در جلد اول كتاب خود مىنويسد كه هرچند شمارهء جنگ‌آوران و طرز بسيج آنان و نوع سلاحها ، در پيروزى بر دشمن تأثير فراوان دارد ، ليكن از تأثير حوادث و اتفاقات و حيله‌هاى جنگى در حصول پيروزى نمىتوان غافل شد . از جمله حيله‌هاى جنگى نشر اخبار وحشت‌آور و تحريك‌آميز است كه سبب مىشود دشمن روحيهء خود را ببازد . پيشواى اسلام مىفرمايد : « جنگ فريبكارى است . » « 3 »\r\nديگر از تدابير جنگى ، دست يافتن به مناطق مرتفع و جاهاى بلند است كه از آنجا بر سر\r\n\r\n\r\n","description":"","footnote":"\r\n( 1 ) . دستور الكاتب ، پيشين ، ج 1 ، جزء 2 ، ص 208 و 214 .\r\n( 2 ) . فرهنگ ايران‌زمين ، ج 2 ، رسالهء روحى ، باهتمام سعيد نفيسى ، ص 352 .\r\n( 3 ) . مقدمهء ابن خلدون ، پيشين ، ج 1 ، ص 549 به بعد .\r\n","page_name":" 759 ","page_number":49},
  {"content":"\r\n\r\nدشمن كه در محلى پست قرار گرفته حمله‌ور شوند و او را دچار بيم و هراس سازند و يا آن‌كه در بيشه‌ها و پشت سنگهايى كه گرداگرد دشمن قرار دارد پنهان شوند و در موقع مناسب بر سر دشمن بتازند و آنها را به دام اندازند .\r\nدر امثال عرب آمده است كه « چه‌بسا حيله‌اى كه از يك قبيله سودمندتر است . » « 1 » به‌طورى كه بيهقى در شرح جنگ توسيان با نشابوريان نوشته ، از ديرباز بين نشابوريان و توسيان تعصب و اختلاف بود و گاه و بيگاه توسيان به نشابور حمله مىكردند و به غارت و چپاول مردم مىپرداختند . احمد على نوشتگين كه در دوران امارت مسعود از كرمان به سوى نشابور آمده بود ، چون از تجاوز توسيان باخبر شد ، به يارى مردم نشابور شتافت و به آنان تعليمات رزمى آموخت و از نقشهء نظامى و تاكتيك جنگى خود عليه توسيان ، مردم را آگاه كرد و گفت : « چون توسيان تنگ در رسند ، من پذيره خواهم شد . و يك زمان دست‌آويزى بكرد ( يعنى جنگ مختصرى بكرد ) ، و به هزيمت برگشت تا مدبران حريصتر درآيند و پندارند كه من به هزيمت برفتم . . . چون بگذاشتند برگردم و پاى فشارم ، چون جنگ سخت شود و شما بوق و طبل و نعرهء نشابوريان بشنويد ، كمانها برگشاييد . . . گفتند چنين كنيم . احمد از كمينگاه بازگشت . . . و پياده و سوار خويش تعبيه ، و ميسره و قلب و جناحها و ساقه و سوارى پنجاه نيك ، بر مقدمه و طليعه فرستاد ، توسيان . . . دررسيدند سخت بسيار مردم چون مور و ملخ . . . هردو لشكر جنگ پيوستند . » بعدا احمد شروع به عقب‌نشينى مىكند ، توسيان گمان كردند كه حريف ضعيف است و شروع به عقب‌نشينى كرده ، پس از آن‌كه احمد توسيان را به موضعى كه مىخواست كشانيد ، با بوق و طبل ، تودهء مردم نشابور را به كمك طلبيد . مردان و زنان به يارى احمد شتافتند و توسيان را از پا درآوردند . اينك چند جملهء ديگر از تاريخ بيهقى :\r\n\r\nشركت زنان و مردان در جنگ عليه توسيان\r\n« به يك‌بار بوقها و طبلها بزدند و مردم عام و غوغا به يك‌بار خروشى بكردند . . . توسيان را از پيش و پس گرفتند . . . و سرشان مىبريدند .\r\nچنان‌كه بديدند پنج و شش زن در باغهاى پابان بيست و اند مرد را از توسيان پيش كرده بودند و سيلى مىزدند . . . »\r\n\r\nزنان رزمجو\r\nدر تاريخ ايران ، با اين‌كه پس از حملهء اعراب ، زنان عملا از انواع فعاليتهاى اقتصادى و اجتماعى بر كنار ماندند ، مع ذلك در زواياى تاريخ ، گاهى نام آنان در ميدانهاى جنگ ديده مىشود . در نيمهء قرن هشتم هجرى در جنگى كه بين امير محمد و « اوغانيان » در كرمان به‌وقوع پيوست ، زنان جرأت و شجاعت بسيار نشان دادند . به قول صاحب تاريخ كرمان « مردان آن دو قبيله و بيشتر از زنان اسلحه پوشيده مصاف دادند . آتش حرب بالا گرفت چون جيرفت جنگل و درختان انبوه زيادى دارد سپاه امير ندانست و نتوانست چه كند . ملخص كلام اين‌كه لشكر امير شكستى فاحش خوردند و هزار نفر بيشتر از آنها كشته\r\n\r\n\r\n","description":"","footnote":"\r\n( 1 ) . همان ، ص 550 .\r\n","page_name":" 760 ","page_number":50},
  {"content":"\r\n\r\nشد . » « 1 »\r\n\r\nنمونهء ديگرى از شركت زنان در جنگ\r\nبا وجود محدوديتهاى مذهبى ، به هنگام ضرورت ، زنان نه تنها در كارهاى اقتصادى به كمك مردان مىشتافتند ، بلكه گاه در صف جنگجويان نيز قرار مىگرفتند . در تاريخ كرمان مىخوانيم كه مقارن حمله مغول در جنگى كه بين ابو القاسم و امير براق درگرفت ، امير براق « از جهت قلت عدد رجال ، زنان را اسلحه داده با مردان به قتال متابعت كردند . . . » ابو القاسم شكست خورد و او را نزد براق آوردند ، همچنين در اين كتاب ضمن تاريخ حكومت آل مظفر مىخوانيم : « چون امير به جيرفت رسيد ، مردان آن دو قبيله بيشتر از زنان اسلحه پوشيده مصاف دادند ، آتش حرب بالا گرفت . »\r\n\r\nزنان جنگجو\r\nدر تاريخ آل مظفر چنين آمده است كه : « . . . امير بدر الدين ابو بكر و خواهر بزرگش متوجه اردوى الجايتو شدند ، در راه جمعى از نكودريان راه بر ايشان گرفتند ، امير مبارز الدين سيزده ساله بود ، خواهر او را دل داد و جمعى از زنان كه همراه او بودند همه به طريقهء مردان سلاح بستند و خود را بر آن مطرودان زدند و ايشان را منهزم گردانيدند و بعضى از ايشان كشته شدند و سرهاى ايشان را همراه به اردو بردند . الجايتو سلطان او را نوازش فرمود . . . » « 2 »\r\n\r\nنبرد زنان با دشمن\r\nدر سفرنامهء ونيزيان در وصف زنان ايرانى چنين مىخوانيم : « بانوان ايرانى همراه شوهرانشان مسلح به جنگ مىروند و شريك سرنوشت ايشان مىشوند و مانند مردان مىجنگند ، بدان گونه كه آمازونهاى « 3 » روزگار باستان نيز در جنگ چنين هنرنماييهايى مىنمودند . » « 4 »\r\nدر شاهنامهء فردوسى نيز از زنان رزمجو سخن به ميان آمده است :\r\n چو آگاه شد دختر كژدهم * كه سالار آن انجمن گشت گم\r\nغمين گشت برزد خروشى به درد * برآورد از دل يكى باد سرد\r\nزنى بود بر سان گردى سوار * هميشه به جنگ اندرون نامدار\r\nكجا نام او بود گرد آفريد * كه چون او به جنگ اندرون كس نديد\r\nچنان ننگش آمد ز كار هجير * كه شد لاله برگش به كرار خير\r\nبپوشيد درع‌سواران به جنگ * نبود اندر آن كار ، جاى درنگ\r\nنهان كرد گيسو به زير زره * بزد بر سر ترك رومى گره \r\n\r\n\r\n","description":"","footnote":"\r\n( 1 ) و ( 2 ) . تاريخ كرمان ، به اهتمام دكتر باستانى پاريزى ، پيشين ، ص 191 و 140 .\r\n( 2 ) . تاريخ آل مظفر ، تأليف محمود كتبى ، به اهتمام عبد الحسين نوايى ، ص 70 به بعد .\r\n( 3 ) . آمازون  Amazon  در افسانه‌هاى يونان ، قبيله‌يى از زنان بودند كه هيچ مردى را به سرزمين خود ( در آسياى صغير ) راه نمىدادند و وقت خود را به شكار و جنگ مىگذرانيدند . ( دايرة المعارف فارسى ) .\r\n( 4 ) . سفرنامه ونيزيان در ايران ، ترجمهء دكتر اميرى ، پيشين ، ص 258 .\r\n","page_name":" 761 ","page_number":51},
  {"content":"\r\n\r\n فرود آمد از دژ ، به كردار شير * كهر بر ميان بادپايى به زير\r\nبه پيش سپاه اندرآمد چو گرد * چو رعد خروشان يكى ويله كرد\r\nكه گردان كدامند و سالار كيست * ز رزم‌آوران جنگ را يار كيست ؟\r\nكه بر من يكى آزمون را به چنگ * بگردد بسان دلاور نهنگ\r\nز جنگ‌آوران لشكر سرفراز * مر او را نيايد كسى پيشباز\r\nچو سهراب شير اوژن او را بديد * بخنديد و لب را به دندان گزيد\r\nبيامد دمان پيش گرد آفريد * چو دخت كمندافكن ، او را بديد\r\nبه سهراب بر تيرباران گرفت * چپ و راست جنگ‌سواران گرفت\r\nچو آمد خروشان به تنگ اندرش * بجنبيد برداشت خود از سرش\r\nرها شد ز بند زره موى اوى * درافشان چو خورشيد شد روى اوى\r\nبدانست سهراب كو دختر است * سر موى او از در افسر است\r\nشگفت آمدش گفت از ايران سپاه * چنين دختر آيد به آوردگاه !\r\nسواران جنگى به روز نبرد * همانا به ابر اندر آرند گرد\r\nزنانشان چنين‌اند از ايرانيان * چگونند گردان جنگ‌آوران ؟ \r\nنويسندهء راحة الصدور در ضمن توصيف مستولى شدن خوارزمشاه بر مملكت عراق مىنويسد : « . . . روز دوشنبه بيست و يكم ربيع الآخر سنهء اربع و تسعين و خمسمايه ، مياجق قلب بياراست و زنان خوارزمى زره پوشيدند . هرزنى پنجاه مرد عراقى را مىراند . عراقيان قلب مياجق بشكستند و به غارت مشغول شدند . زن مياجق ايشان بگرفت و مياجق رجعت كرد ، عراقيان هزيمت شدند و زنان قتلى كردند كه در وهم نبود . » « 1 »\r\n\r\nارزش نظامى حصار\r\nدر باب بيست و هفتم كتاب آداب الحرب از راه و رسم تسخير يا گشادن دژ سخن رفته است : « اما اندر حصار گرفتن حيلت آن است تا دل حصاريان به سوى خويش آرند ، به رقعه اندرون انداختن و پيغام فرستادن و سخن نيكو گفتن و وعده‌هاى خوب كردن به هروجهى كه بتوان . و ديگر اخبار اراجيف چنان‌كه گويند منجنيقها خواهند نهاد و در او آتش زد تا ديوار فرود آيد . و نفت آتش خواهند انداخت در حصار تا همه بسوزد و فلان لشكر قرارى خواهد رسيد و فلان لشكر به فلان جاى رسيده است و شب از لشكرهاى تفاريق بيرون شوند و بامداد با طبل و علم درآيند و بگويند كه جنگ قوى ، فلان روز خواهد شد و آن‌كس كه هوادار شما باشد شما را از حال حصار آگاه مىكند و از مرد جنگى و علف و آب و كاه و هيزم و سلاح و از تدبيرها كه در حصارى سازند و شما آن را بيرون حصار با\r\n\r\n\r\n","description":"","footnote":"\r\n( 1 ) . راحة الصدور ، به تصحيح اقبال و مينوى ، پيشين ، ص 396 .\r\n","page_name":" 762 ","page_number":52},
  {"content":"\r\n\r\nآواز بلند بگوييد : كه اى بيچارگان با خود ستم مكنيد ، بدانقدر كه علف و كاه و آب ، در حصار است شما را چند روز برخواهد گرفت . و از ديگر احوال ايشان همچنين خبر مىدهند ، از هيزم و علف و ستور و هواداران در حصار ايشان را مىگويند كه از حالهاء ما همه خبر دارند ، بيايند تا به وقت صلح كنيم . . . و در پاى حصار هرروز درودگران كار مىدارند كه منجنيق مىنهيم و خرك در زير حصار خواهيم آورد تا ديوار سوراخ كنيم و ستونها اينجا و آنجا خواهيم نهاد و گرد حصار مىگردند كه از اينجا بر توان رفت و از اينجا نردبان بايد نهاد و از اينجا سوراخ بايد كرد تا حصاريان دل مشغول شوند ، و رقعه‌هاى دروغ نويسند به هركس از مقدمان حصار ، يعنى شما با ما ياريد موافق ، و آنچه بوديد معلوم گردانيده بر آن وقوف افتاد ، و تدبير آن كرده مىشود و منت داشته مىآيد . و چون كار حصار كرده شد ، تشريف فاخر و صلت و انعام خواهيم داد تا ايشان دو گروه شوند . و حصار را هيچ‌چيز بدتر از دو گروهى نيست . . . » دژنشينان گاه در اثر كم شدن يا فقدان آب و مواد غذايى و كمبود سلاحهاى جنگى و يا ظهور اختلاف در بين دژنشينان ، ناچار تسليم مىشدند . و گاه دشمنان ( - بيرونيان ) با بريدن آب و يا آلوده كردن آن ، دژنشينان را به امراض گوناگون مبتلا مىكردند . نويسندهء كتاب آداب الحرب نيز از روى خيرخواهى در مواردى كه راه پيروزى مسدود است ، دژنشينان را به تسليم فرامىخواند و مىگويد : « اگر دانند كه حصار را نگاه نتوان داشت ، به سبب چند چيز يا خلل حصار و يا اندكى مرد و سپاه و يا ناساختگى سلاح و يا تنگى آب و علف و كاه و هيزم و يا ناموافقى اهل حصار ، چون اين چيزها مشاهده كردند و معلوم گردانيدند ، زينهار زينهار ، كه بر عقل مكابره نكنيد و امان خواهيد . . . كه چون حصار به قهر و جنگ ستده شود ، نتوان دانست كه حال هريك چه شود . . . استبداد نكنند و خلاص خود جويند . . . » « 1 »\r\n\r\nيادى از جانبازى و شهامت تاريخى يك سرباز گمنام ايرانى « مقاومت جمال الدين كالى در قلعهء توجى طبرستان »\r\n\r\nچگونگى تسخير قلعه\r\nدر تاريخ طبرستان به تفصيل از شهامت و مردانگى كسانى كه در قلعهء توجى پايدارى مىكردند ياد شده است . آنچه در اين مبارزه جالب است ، جرأت و مردانگى و شرافتمندى جمال الدين كالى و بىثباتى و نامردى على گرماورودى است .\r\nپس از آن‌كه دويست سيصد نفر از دلاوران قلعه هفته‌ها مقاومت كردند و بسيارى از قهرمانان در جريان جنگ جان سپردند ، على گرماورودى از باروى قلعه به زير آمد و حال زار جنگاوران را به اطلاع دشمن رسانيد . در نتيجه سيد كمال الدين دستور داد اطراف قلعه را آتش زدند و به دروازه تاختند و به درون قلعه رفتند . « جمال الدين كالى همچنان به محاربه مشغول مىبود چندان‌كه او\r\n\r\n\r\n","description":"","footnote":"\r\n( 1 ) . آداب الحرب ، پيشين ، ص 421 .\r\n","page_name":" 763 ","page_number":53},
  {"content":"\r\n\r\nرا نيز به قتل آوردند و در آتش انداختند و عساكر نصرت‌آيين به قلعه درون رفتند و حضرت سيد كمال الدين در درون قلعه اقدام فرمودند . . . و كشتگانى كه در قلعه افتاده بودند و به نفس مبارك خود مجموع را ديدند و مجموع را دفن كردند و از على گرماورودى هريكى را پرسيدند كه از كدام قبيله و عشيره‌اند ، تا چون به جمال الدين كالى دربان رسيدند ، ديدند كشته و سوخته به همان دروازه افتاده بود . سيد پرسيد كه اين چه كسى است كه تا حال دفن نكرده‌اند ؟ گرماورودى به وجه تصغير گفت كه اين جمال الدين كاليك بدبخت است كه دربان بود تا نمرد و نسوخت در باز نكرد !\r\nسيد تبسم كرد و فرمود كه : « اين به هرحالى سوته ( يعنى سوخته ) كالى به بو كه زنده گرماورودى » و آن كالى را از ديگران بيشتر حرمت داشت . . . و فرمودند كه طريقهء مردى و حلال نمكى همين تواند بود . » « 1 » مردى و مردانگى كالى به حدى بود كه دشمن ( يعنى سيد كمال الدين ) زبان به مدحش گشود و گرماورودى سازشكار را مورد توبيخ و سرزنش قرار داد . ( و الفضل ما شهدت به الاعداء )\r\nناگفته نماند كه حصار قلعه در دورهء قرون وسطا ، يعنى دژ ، باره و حصن ، مورد توجه جنگجويان و رزمندگان بود و در آثار رزمى و ادبى مكرر از اين پايگاه جنگى سخن به ميان آمده است . چنان‌كه فردوسى گويد :\r\n « به چنگ وى آمد حصار و بنه » \r\nگروهى از ايشان به حصار التجا كردند .\r\nبيهقى\r\nزن و بچه و چيزى كه بدان مىرسيدند گسيل مىكردند به حصار قوى .\r\nبيهقى\r\nمردم بسيار به ديوار حصار آمده بودند و كوزه‌هاى آب از ديوار فرومىدادند و مردمان مىستدند و مىخوردند كه سخت تشنه و غمى بودند . و جويهاى بزرگ همه خشك و يك قطره آب نبود .\r\nبيهقى\r\n جز علم و عمل همى نورزم * تا بسته درين حصين حصارم \r\nناصرخسرو\r\nسپه را ز شمشير بايد حصار .\r\n حصارى شدند آن سپه در يمن * خروش آمد از كودك و مرد و زن \r\nفردوسى\r\nگاه سلاطين و امرا و ياغيانى كه در قلاع و ارگ‌ها محصور بودند ، در اثر كمى آذوقه و نقصان\r\n\r\n\r\n","description":"","footnote":"\r\n( 1 ) . ظهير الدين مرعشى ، تاريخ طبرستان ، پيشين ، ص 192 به بعد .\r\n","page_name":" 764 ","page_number":54},
  {"content":"\r\n\r\nنيروى نظامى سر تسليم فرود مىآوردند . در تاريخ كرمان مىخوانيم : « اخى شجاع الدين مدتى در ارگ محصور بود ، آخر الامر به واسطهء اين‌كه مادهء قوت و قوّت ايشان به انتهى رسيده بود ، رسل و رسايل از طرفين آمدوشد نمودند . امير محمد پيمان را به ايمان موكد بود كه به جان و مال و اهل و عيال ، اخى شجاع الدين را ضرر نرساند . او مطمئن شده از بالا به زير آمده شمشير و كفن به گردن به سراپردهء امير درآمد و به حضور پيوست و از قرارى كه نوشته‌اند ، اين شعر را به حضور امير عرض كرد .\r\n من آمدم به پيشت اينك كفن به گردن * گر مىكشى به تيغم ور مىزنى به تيرم ! \r\n\r\nيك قلعهء مستحكم\r\nدر نامه‌اى كه شاه عباس اول به دربار هند نوشته ، چگونگى تسخير قلعه‌اى را توصيف مىكند « . . . غازيان . . . به محاصرهء قلعهء مزبور قادر شده ، در عرض بيست روز آن‌چنان قلعه را كه مشحون به دو هزار توپ و پنج هزار تفنگ و صد هزار من باروت و ده ساله آذوقه از هرجنس و ديگر آلات قلعه‌دارى بود ، به تحت تصرف درآوردند . . . » « 1 »\r\n\r\nسلاحها و وسايلى كه براى گشودن حصارها به كار مىبردند\r\nمباركشاه پس از آن‌كه از حيله‌ها و تدابير . . . دروغها ، و نامه‌پراكنيها و كليهء تبليغاتى كه براى خراب كردن روحيهء مدافعين دژ ، يا حصار لازم است سخن مىگويد ، مىنويسد كه براى تسخير و گشودن حصار هيچ چيز مفيدتر از تفرقه انداختن بين مدافعين نيست .\r\nسپس سلاحها و وسايلى را كه در قرون وسطا براى تسخير دژها به كار مىبردند بتفصيل نام مىبرد . با اين‌كه اكثر آن سلاحها امروز حتى براى اهل اصطلاح و افسران فعلى ارتش ناشناخته و مبهم است ، براى وقوف خوانندگان بر سلاحهاى جنگى و پيشه‌وران و هنرمندانى كه مصنوعات آنها در فعاليتهاى جنگى و نظامى به كار مىرفته ، به نقل صفحه‌اى از كتاب آداب الحرب مىپردازيم « . . . آنچه در حصار گشادن بايد ، اينست : نردبان ليفن و عراده‌گردان و عراده خفته و ديواركن و آتش‌كش آهنين و بند و كلند و نيزهء مردگير و سپر چخ و گروه و نيزه سر دندانه و تخته‌هاى زيادتى و استونها و آنچه اهل درون را بايد : دانشمند و مؤذن و طبيب و منجم و طباخ و اره‌گر ( - زهتاب ) و تيرگر و كمانگر و درودگر و زرگر و زراد و سراج و آهنگر و چلانگر و چرخگر و جراح و حجام و درزى و پنبه‌زن و جولاه و فقاعى و كلال و گازر و نعلبند و نمدگر ، و موىتاب و غسال و حفار و كناس و . . . ديگر طبل و دمامه « 2 » و دهل‌زن ، و بوقى و چوبك‌زن « 3 » و ديگر طبل و علم و دمامه و دهل و كاسه « 4 » و بوق و صنج و طبل‌باز ، و ديگر تير كلك و تير ناوك و غدرك و ملخك و جوال‌دوز و دانگ سنگ و نيم دانگ سنگ و كمان و زنبورك و نيم چرخ و چرخ و كشك انجير و منجنيق و عراده‌گردان و خفته و سنگ منجنيق و سنگ دست و سنگ\r\n\r\n\r\n","description":"","footnote":"\r\n( 1 ) . اسناد تاريخى عهد صفويه ، پيشين ، ص 302 .\r\n( 2 ) . كوس و نقاره .\r\n( 3 ) . كسى كه چوبى به تخته مىزند تا پاسبان نخوابد .\r\n( 4 ) . طبل بزرگ .\r\n","page_name":" 765 ","page_number":55},
  {"content":"\r\n\r\nفلاخن ، و ديگر آرد گندم و جو ، و ديگر حبوب از هرجنسى بسيار و روغن و سركه و گل سياه و روغن گاو و كنجد و پيه و كنجاره روغن چراغ و پليته و مشعله و چراغدانهاى زيادتى و گوشت قديد و سر گوسفند و پاچهء قديد و هيزم بسيار و نى بسيار كه اگر تير نماند تير سازند . و آهن بسيار و ميخهاى دولابى و ديواركن و خام گاو و گاوميش و زنجيرهاى سركژك كه اگر خرك نهند پشتواره نى يا هيزم را در آن سخت كنند و بر خرك فروهلند تا خرك و آن‌كس كه زير خرك باشد بسوزد . و ديگر تخته‌هاى سبك و تخته‌هاى گران كه سر ديوار و كنگره‌ها نهند و آسيا سنگها و هيكلهاى ارمت و ميخهاى هردو سر آهنين در قياس نيم من و يك من و از حوايج آنچه با مطبخ به كار شود ، از هرجنس ، ترشى و شيرينى و پروردها و آچارها و ادويه و ديگر پى گاو به جهت كمان و زه كمان و انگشتوانهء بسيار و سپر گرگ و سوشك و خفچه و خدنگ و رشته‌هاى زيادتى از جهت منجنيق و گواره و كهاره از جهت سنگ كشيدن و فلاخن و شيلو و تنبوره و جملهء سازها و مطربان كه از جهت پاس داشتن سماع كنند . و ديگر جوشن و خود و خفتان و بغلطاق و برگستوان . و از جهت روغن ريختن كفگيرهاى آهنين بزرگ به سبب روغن جوشيده كه فروريزد و خشت خام بسيار و آهك و گچ و نى و كره و چيزى كه اگر جايى خلل افتد در حال راست كنند ، و تخته‌هاى پرگال گشته و خرتيرها ، و چون خصمى نزديك حصار آيد ، البته ياوه نگويند و دشنام ندهند و خداى را بسيار ياد كنند و در هيچ كار تقصير نكنند ، و غافل نباشند كه اگرچه حصار نيك حصين باشد ، پاس و تيمار بهتر دارند و همه‌شب بيدار باشند و پيوسته تفحص ديوارها و رخنه‌ها بكنند و بر دربانان اعتماد نكنند و كليد قلعه را بستانند و شبها خود نگاه دارند و هرشب پاسبانان را از برجى به برج ديگر فرستند كه شايد از بيرون برايشان راست نهاده باشند . و در پاس داشتن غفلت نكنند تا ايشان به ديوار كندن و نقب زدن نپردازند . و هرشب چندبار بر درهاى قلعه روند و احتياط كنند و دربانان و سرهنگان را كه بر در باشند تلطف نمايند ، و اميدوار به تربيت و انعام كنند ؛ و منجنيق و عراده‌اندازان را تشريف و صلت دهند و ناوك و غدرك و جوال‌دوزاندازان را بايد كه پيوسته بر سر كار دارند و تير و ناوك و جوال‌دوز بيهوده خرج نكنند . . . و بر در ، سرهنگان و نقيبان جلد مردانه ، روز جنگ نصب كنند و درها را به سلاح از تير و كمان و نيزه و نيم نيزه و دمك و پيلكس و گروه و سپر چرخ و سپر فراخ‌دامن آراسته دارند و تيراندازان را پيوسته بر درهاى قلعه مرتب دارند و شب و روز دل در كار جنگ دارند تا خداى تعالى آن شر دفع كند . . . و اگر دانند كه حصار نگاه نتوانند داشت . . . امان خواهند و بيهوده خود . . . و فرزندان را به باد ندهند . . . » « 1 »\r\n\r\nشبيخون\r\nشبيخون يعنى تاختن به دشمن ، شب‌هنگام ، اين نوع جنگ و نبرد كه بيشتر به قصد كشتار و تاراج است ، چون نابهنگام و ناجوانمردانه\r\n\r\n\r\n","description":"","footnote":"\r\n( 1 ) . آداب الحرب و الشجاعه ، پيشين ، ص 423 به بعد .\r\n","page_name":" 766 ","page_number":56},
  {"content":"\r\n\r\nصورت مىگيرد از ديرباز مذموم بوده و مورد نكوهش صاحبنظران قرار گرفته است . زيرا دشمن در حالى كه غافل و بىخبر است ، مورد حمله قرار مىگيرد . اسدى مىگويد :\r\n شبيخون بود پيشهء بددلان * از اين ننگ دارند جنگى يلان \r\n روز و شب از آرزوى جنگ و شبيخون * جز سخن جنگ بر زبان نگذارى \r\nفرخى\r\n از شبيخون و كمين ننگ آيد او را روز جنگ * دوست دارد جنگ ، ليكن بىشبيخون و كمين \r\nفرخى\r\n كسى كو بلاجوى گردان بود * شبيخون نه آيين مردان بود \r\nفردوسى\r\n« گفت : اين ، آن‌كس است كه بر جان عزيزتان شبيخون زند . » « 1 »\r\n\r\nآيين شبيخون\r\nدر كتاب آداب الحرب مباركشاه در پيرامون آداب شبيخون چنين آمده است : « سربازان كاردان و كارديده بايد از نيمه‌شب تا سحرگاه هروقت مناسب ببينند به دشمن حمله‌ور شوند و طويله‌ها و خيمه و خرگاهها را مورد حمله قرار دهند ، طنابها را بگسلند تا خيمه‌ها بيفتد و هول و هراس در دل لشكريان افتد ، و اسبها و افسارها را ببرند . در اين هنگام بايد فرياد كنند كه فلان را كشتند و فلان را كشتند و فلان را گرفتند تا سربازان نگران شوند و سازوبرگ خود بگذارند و راه فرار پيش گيرند . و ناجوانمردى و دروغگويى در كار جنگ رواست كه گفته‌اند : الحرب خدعه ، يعنى جنگ كردن فريبكارى است . . . » « 2 »\r\nبايد در ميدان نبرد مرد : رشيد الدين فضل اللّه در تاريخ مبارك غازانى در مزيت مردى و مردانگى و رزمجويى چنين مىنويسد : « . . . هركه را اجل رسد ، هركجا باشد در خانه و راه و مصاف و شكارگاه ، ناچار بميرد . پس چرا بايد ترسيد . . . چنان‌كه گلغونه زينت زنان ، خون آرايش مردان است . و نام نيك چنان كس در جهان بماند و در عقبى به بهشت برسند . هرآن‌كس در خانه بميرد ، زن و بچهء او از رنجورى و رعايت نفس او ملول شوند و در نظر ايشان و ديگر عزيزان خوار و حقير گردد . و اگر در جنگ ميرد ، ازين معانى معرا باشد . »\r\nدر جاى ديگر در پيرامون اهميت جاسوسان و ارزش نظم و انضباط سخن مىگويد و مىنويسد : « . . . همواره جاسوس مىفرستد تا بر احوال ياغى واقف گردد و بعد از وقف هرچه انديشه كند ، بر بنياد باشد . چه كار بىوقوف كردن مشت در تاريكى زدن باشد . . . و نگذاشتن كه هيچ لشكر بىاجازت جايى رود ، چه تجربه رفته است كه ياغى بدان واسطه زمان مىگيرد و چيره مىشود . و شرط معظم‌تر آن‌كه قطعا نگذارند كه هركس به دل خود به ديهها و مواضع رود\r\n\r\n\r\n","description":"","footnote":"\r\n( 1 ) . قصص الانبياء ، پيشين ، ص 243 .\r\n( 2 ) . آداب الحرب ، ص 298 به بعد .\r\n","page_name":" 767 ","page_number":57},
  {"content":"\r\n\r\nو چيزى ستاند و برد . چه وقتى كه بدان آموزند ، هرگز لشكر بسيار را از آن باز نتوان داشت ، و جهت ياساق بايد كه روى دل ننگرند و كشتن دريغ ندارند . چه اگر دو سر كس را از ياساق ( يعنى كيفر ) دريغ دارند ، ده هزار و بيست هزار آدمى به عوض تلف گردد و ملك نيز بر سر آن رود . » « 1 »\r\n\r\nدر هرحال آمادهء نبرد باشيد\r\nمنهاج سراج در طباق ناصرى براى آگاهى و پندآموزى خوانندگان مىنويسد : فخر الدين محمد ارزير در ميان لشكر مغول رفته بود و خريد و فروخت مىكرد و در ساق موزهء خود كاردى داشت به رسم دشنهء مغولى كه با او سودا مىكرد . اين ، فخر الدين را خواست تا بگيرد . فخر الدين دست در كارد زد و از ساق موزه بركشيد . آن مغول دست از وى بداشت . پاى به كوه بازنهاد و سلامت بازآمد . موعظت آنست كه مرد ، در همه حال بايد از كار محافظت خود غافل نباشد ، خاصه در موضعى كه با خصم ، هم كلمه و با دشمن ، همنشين باشد .\r\nابن خلدون جنگ و مبارزه را براى حفظ حيثيت و عصبيت قومى لازم مىداند ، به‌نظر او « هدف عصبيت عبارتست از حمايت و دفاع و مطالبه حقوق ، و هرامرى كه بر آن اجتماع مىكنند ، قومى كه عصبيت نداشته باشد ، به هيچ كارى توفيق نمىيابد . »\r\nركود عمليات جنگى موجب از بين رفتن عصبيت مىشود « خوارى و انقياد جوش‌وخروش عصبيت را در هم مىشكند چه خوارى و انقياد يك قبيله دليل بر فقدان آن مىباشد . . . كسى كه از مدافعه عاجز گردد به طريق اولى از مقاومت و توسعه‌طلبى نيز عاجز مىشود قبيلهء باج‌دهنده همين‌كه بدين امر منقاد و تسليم مىشود چنان است كه به خوارى و پستى تن درداده است . چه باج و خراج دادن خود از نظر قبايل ، نوعى ستمديدگى و خوارى است . . . » « 2 »\r\n\r\nنمونه‌هاى ديگر از سلاحهاى جنگى\r\nدر صفحات پيش از سلاحهاى جنگى كه در نخستين قرون بعد از اسلام در ايران معمول بود ، سخن گفتيم ، اكنون يادآور مىشويم كه در كتب تاريخى و داستانى و ادبى نيز از افزارهاى جنگى ياد شده است : « در تاريخ گيلان و ديلمستان تأليف سيد ظهير الدين مرعشى ، شمشير ، گرز ، سپر و تير و كمان ، خنجر ، ژوپين ، پيشدار ، هشت‌پر ، فلاخن ، زره كلاپشته ، جبه ، جوشن ، در عداد افزارهاى جنگى به شمار آمده است . » « 3 »\r\nدر كتاب جامع الهدايه فى علم الرمايه ، از شجاع الدين درودباشى به خصوصيات بسيارى از سلاحهاى قرون وسطايى و راه استفاده از آنها اشاره شده است . در مقدمهء كتاب چنين مىخوانيم :\r\n« هنرهايى كه مردم بدان آراسته و بافرهنگ گردند ، بسيار است . چون تير انداختن و شمشيربازى كردن و نيزه گردانيدن و اسب دوانيدن و گوى زدن و ابداع سلحشورى ، همه خوب است و\r\n\r\n\r\n","description":"","footnote":"\r\n( 1 ) . تاريخ مبارك غازانى ، پيشين ، ص 31 به بعد .\r\n( 2 ) . مقدمهء ابن خلدون ، ج 1 ، ص 274 .\r\n( 3 ) . تاريخ گيلان و ديلمستان ، به اهتمام دكتر ستوده ، پيشين ، ص 261 .\r\n","page_name":" 768 ","page_number":58},
  {"content":"\r\n\r\nپسنديده . اما چون قاعدهء اسلام و دين محمد عليه السلام از كتاب و شمشير نظام يافت ، ابد الدهر بنابراين خواهد داشت . » « 1 »\r\n\r\nسلاحهاى جنگى در عهد مغول\r\nدر عهد مغول غير از سلاحهايى كه در دوران بعد از اسلام مورد استفادهء رزمندگان بود ، جنگجويان ايرانى و مغولى با سلاحهاى جنگى چينيان نيز آشنا شدند .\r\nچنان‌كه ضمن تاريخ سياسى عهد مغول ديديم ، منكوقاآن به هلاكو مأموريت داده بود كه از كنار جيحون تا اقصاى مصر را با رعايت ياساى چنگيزى به حيطهء نفوذ مغولان بيفزايد . در جلد سوم حبيب السير دربارهء فرمان خان مغول چنين آمده است « . . . هركه به قدم اطاعت و فرمانبردارى پيش آيد ، او را رعايت نمايى ، و هركس تمرد و سركشى كند ، ابواب قتل و غارت بر روى او و عيال و اطفال و اقربايش بگشايى » « 2 » به دستور خان مغول هفتاد هزار نفر از جنگجويان مغول همراه هلاكو راه ايران پيش گرفتند . براى اين‌كه اين برنامهء جنگى به بهترين وجه پايان يابد ، منكوقاآن دستور داد تا از چين شمالى ختا قريب هزار استاد كلوخ‌انداز و آتش‌انداز و تيرانداز يعنى « استاد منجنيق » را احضار كردند ، استادانى كه به قول جوينى : « به زخم سنگ سوراخ سوزن را منفذ حمل مىساختند . و تيرهاى منجنيق به احكام نى و سريشم استوار كرده ، جنانك چون از حضيض ، عزم اوج كند راجع نگردد . » « 3 » خان مغول دستور داده بود كه در مسير سپاهيانش انواع تسهيلات فراهم كنند ، بر روى رودها پلها بسازند . آذوقهء كافى در اختيار لشكريان بگذارند . مردم ايران از خبر وحشت اثر حركت سپاه هلاكو به جانب ايران ، بر خود لرزيدند . به قول جوينى « از آوازهء حركت موكب او سكون و فراغت از جهانيان برخاست ، آنچ معاندان بودند ، از ترس باس و صولت او نمىغنودند و آنچ مطيعان ، از ترتيب لشكر و آلات سلاح و علوفات نمىآسودند . » « 4 »\r\nناگفته نماند كه در كتب داستانى نيز از سلاحهاى جنگى و راه و رسم جنگاورى با روشى شاعرانه سخن رفته است . چنان‌كه در كتاب داستانى سمك عيار سلاح جنگى يك رزمنده چنين بيان شده است : « اول كسى كه از لشكر خورشيد شاه در ميدان آمد . . . اسبى نامدار سوار گشته و جوشنى خرد غيبه پوشيده ، و خودى عادى چند گنبدى ، و ؟ ؟ ؟ گوهرنگار برميان بسته ، و گرد بر گرد كمر تير يازده مشتى فروبرده و كمانى چاچى در بازو افكنده و درقى آهنين در پس پشت ، و تيغ حمايل كرده و نيزهء تمام‌بالا در دست گرفته ، از مغز سر تا سم اسب پوشيده ، بامهابت و باسياست ، پنداشتى كوهى بر كوهى روان شده است و خودى شش‌پهلوى بر سر نهاده و كمرى\r\n\r\n\r\n","description":"","footnote":"\r\n( 1 ) . فرهنگ ايران‌زمين ، ج 11 ، ص 230 ( نقل از جامع الهدايه ، به اهتمام محمد تقى دانش‌پژوه ) .\r\n( 2 ) . حبيب السير ، پيشين ، ج 3 ، ص 91 .\r\n( 3 ) . جهانگشاى جوينى ، پيشين ، ج 3 ، ص 57 .\r\n( 4 ) . شيرين‌بيانى ، ايران در برخورد با مغول ، پيشين ، ص 69 به بعد .\r\n","page_name":" 769 ","page_number":59},
  {"content":"\r\n\r\nشكارى برميان بسته ، زمانى جولان كرد و طريد و ناورد نمود و مرد خواست .\r\nاز لشكر ارمن شاه قطران پهلوان اسب در ميدان جهانيد . و خود را به سلاح گران بياراسته و زرهى داودى كردار پوشيده و خودى شش‌پهلو بر سر نهاده و درقى در پس پشت انداخته و كمانى در بازو و ساقين و ساعدين بربسته و عمودى گران به قربوس زين فروگذاشته و نيزهء خطى در دست ، بن نيزه بر زمين‌كشان كرده ، بر اسبى سوار گشته كه از باد سبق بردى با ابر ، هم برى كردى ، اسبى ديودل ، ضرغام زهره ، هژبر معركه ، برتر و خشك چون صرصر بگذشتى . . . »\r\nدر جاى ديگر مىنويسد : « از هردو لشكر آواز كوس حربى برآمد ، آواز خره‌ناى و كره‌ناى و ديو و شيپور و بوق و دهل كابلى زلزله در جهان افكند . . . چپ مرغزى . . . مردى چالاك و جلد بود ، به هيكل ، مردى بلندبالا بود و باريك‌ميان ، و فراخ‌سينه و ستبربازو و قوىساعد و زره پيادگانه پوشيده ، و خودى بر سر نهاده و كمر برميان بسته و كمانى چاچى ، خوارزمى نهاده ، عاج قبضه ، طيار گوشه در بازو افكنده . . . از گرد راه بازىكنان در ميدان آمد و نعره زد و لعب نمود و اشتلم كرد . . . از لشكر ارمن شاه مردى در ميدان آمد خود را با ساز و سليح رزم آراسته نعره‌زنان پيش چپ مرغزى آمد ، گفت چيست اين‌همه سهم و سياست . . . بيار تا مردى تو چيست ؟ . . . و آن مرد را نام عيدان بود ، باهم درآويختند تا نيزه‌ها در دست ايشان بشكست ، چپ مرغزى دست در بازوى كرد و كمان از بازو به‌درآورد و تير در كمان نهاد . . . رها كرد . . . عيدان درق در پيش آورد تا تير او را رد كند ، تير در سپر آمد و بگذاشت و به زره رسيد . قرار نگرفت و بر سينه رسيد ، آرام نيافت . از پشت عيدان رفت و در زمين آمد . . . عيدان از پاى درآمد . . . ديگرى روى به ميدان نهاد . . . تا هفت مرد پياده بيفكند . »\r\nدر همين كتاب ضمن توصيف نبردهاى پهلوانان در وصف پيل جنگى چنين آمده است :\r\n« پيلىجنگى ، رزمى ، كارديده به برگستوان آراسته و خلخالهاى زرين در پاى و دست كرده و عمودى گران بر خرطوم بسته ، بر پت پيل تختى نهاده ، قزل ملك برنشست با بيست مرد پيلبان ، مردان از بالا با سلاح تمام ، و آتش و نفط . . . » « 1 »\r\nدر كتاب داستانى دارابنامه نيز از هنرهاى گوناگون رزمندگان و بعضى از سلاحهاى آنان سخن رفته است : « و آنچه سواران را دربايست باشد ، از اسب تاختن و گوى زدن و تير انداختن و شمشير به خصم رسانيدن ، و عمود زدن و كمند انداختن ، آنچه گردان و پهلوانان را بايد ، جمله درآموخت . »\r\nدر جاى ديگر مىنويسد : « قريب پنج هزار پياده ، جعبه‌هاى پرتير خدنگ بسته و كمانهاى خوارزمى در بازو انداخته روى به ميدان نهادند . » « 2 »\r\nنه تنها در كتب تاريخى و داستانى بلكه در آثار ادبى گه‌گاه به انواع سلاحهاى قرون وسطايى و\r\n\r\n\r\n","description":"","footnote":"\r\n( 1 ) . سمك عيار ، به اهتمام دكتر ناتل خانلرى .\r\n( 2 ) . دارابنامه ، به اهتمام دكتر ذبيح اللّه صفا .\r\n","page_name":" 770 ","page_number":60},
  {"content":"\r\n\r\nخصوصيات آنها اشاره شده است :\r\n تير كه از سخت كمانى بود * رخنه‌گر خانهء جانى بود \r\nوحشى يزدى\r\nكمان سخت بزرگ را چرخ مىگفتند :\r\n دشمن ، گر آستين گل افشاندت به دست * از تير چرخ و سنگ فلاخن بتر بود \r\nسعدى\r\nفلاخن آلتىست كه از ريسمان و چرم سازند و سنگ در آن گذارند و اندازند . . . بعضى معتقدند كه چرخ و توپ و عراده مفهوم واحدى دارند .\r\n ز آتش چرخ را پر كرده بشتافت * كز آتش بيند او پاداش و كيفر \r\nكمان بزرگ را به كنايه كشكنجير نيز گويند .\r\n نه منجنيق رسد بر سرش نه كشكنجير * نه تير چرخ و نه سامان برشدن به وهق \r\n« وهق » همان كمند و كشكنجير همان منجنيق آلت تخريب است . كمان كشيدن و كمان‌اندازى نيز سخت معمول بود و سعى مىكردند كمان سست و كوچك نباشد تا تير آن برد كافى داشته باشد .\r\nوحشى بافقى گويد :\r\n وحشى نگفتمت كه كمانش نمىكشى * حالا بيا خدنگ بلا را نشانه باش « 1 » \r\n\r\nشيوهء جنگى مغولان\r\n« مغولان پيش از آن‌كه به كشورى يا شهرى حمله‌ور شوند ، همان‌طور كه چنگيز دستور داده بود ، نماينده‌اى نزد زمامدار آن شهر يا كشور مىفرستادند و او را به تسليم مىخواندند . اگر آن زمامدار از دستور مغولان اطاعت مىكرد ، به او و كشور وى صدمه‌اى نمىرسيد . اما اگر فرستادگان مغول به قتل مىرسيدند ، سرنوشتى شوم به مردم آن كشور روى مىآورد . مغولان نخست لشكرى به جبههء دشمن مىفرستادند تا خاطر دشمن را آشفته كند ، سپس لشكر اصلى حمله‌ور مىشد . گاه عقب‌نشينى مىكردند و چون دشمن به تعاقب آن مىپرداخت ، آنان با تيراندازى و حملهء متقابل ، خصم را از پاى درمىآوردند . سپاه قوى را با حملات متفرق و با چپاول باروبنه به واحدهاى كوچك تقسيم مىكردند . كوشش مغولان بيشتر متوجه محاصرهء دشمن بود . گاه اسراى جنگى را نيز همراه مىبردند تا تعداد سپاه خود را بيشتر جلوه دهند . مغولان به دشمنان محاصره شده اجازه مىدادند به تدريج بگريزند .\r\n« مغولان پيروزيهاى درخشان خود را ، مديون شيوه حمله ، محاصرهء ناگهانى ، خدعه ، تحرك و كثرت نفرات و سرانجام مهارتشان در تيراندازى بودند . در محاصرهء استحكامات ، براى به زانو درآوردن دشمن ، سنگ ، كنده‌هاى چوب ، و مخازن نفت ، به سوى آنان پرتاب مىكردند . حفر سنگر و نقب ، قرار دادن نردبان بر ديوارهاى شهر ، ورود به شهر از مجراى آب ، گشودن دروازه ، پر\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، شماره 32 ، مقالهء جنتى عطايى ، ص 241 به بعد .\r\n","page_name":" 771 ","page_number":61},
  {"content":"\r\n\r\nكردن خندق ، ايجاد دود غليظ براى محدود كردن ديد دشمن و ايجاد سيل مصنوعى ، از كارهايى بود كه براى پيروزى به دشمن انجام مىدادند . » « 1 »\r\n\r\nشهامت جلال الدين منكبرنى و خاندانش\r\nچنان كه از كتاب سيرت جلال الدين و ديگر منابع برمىآيد در جنگى كه بين جلال الدين و چنگيز خان در كنار سند اتفاق افتاد ، جلال الدين با سپاهى اندك در برابر قواى چنگيزى پاى مقاومت فشرد و شخصا به قلب چنگيز خان حمله كرد ، چنگيز و سربازانش روى به هزيمت نهادند ولى قواى ذخيرهء چنگيز به يارى او آمدند و اين‌بار شكست در ارتش ناچيز جلال الدين افتاد ولى او و سربازانش با شهامت تمام تا آخرين نفس جنگيدند « پسر هفت - هشت‌ساله جلال الدين اسير شد ، پيش چنگيز خان برده شهيد كردند و جلال الدين منهزم و شكسته پيش والده و مادر و فرزند و حرم خود آمد ، همه آواز بركشيده فرياد مىكردند كه : « ما را بكش و نگذار كه اسير تاتار شويم . » پس فرمود كه ايشان را در آب غرق كردند و اين از جمله عجايب بلايا و نوادر مصايب و رزاياست ، كه ايشان به نفس خود به هلاكت رضا دهند و او نيز به هلاك ايشان تن درداده در آب اندازد از اين عظيم‌تر چه مصيبت باشد ؟ » « 2 »\r\n\r\nاسلحه‌سازى در دورهء مغول\r\nخواجه رشيد الدين فضل إله در پايان‌نامه‌اى كه به فرزند خود خواجه ابراهيم كه حاكم شيراز بود نوشته است ، مىگويد : « چون امرا و لشكريان . . . و نوكران ما و فرزندان ما ، اكثر اوقات به فتح بلاد و امصار و استخلاص قلاع و اقطار مشغولند و ايشان را سلاح كم مانده است ، بنابراين رسل به اطراف عالم فرستاديم و انواع سلاح طلب داشتيم . . . » سپس از فرزند خود مىخواهد كه اين سلاحها را تهيه و به اردوى اعظم ارسال دارد : شمشير ، خنجر ، دبوس ، كلرميه ، سكين ، قوس ، نشاب ، خدنگ ، قصب هندى ، خشب عاد ، رماح ، قصب بحرى ، جنه ، خيزران و خشب .\r\nدر تاريخ‌نامهء هرات ضمن گفتگو از فتح نيشابور ، از وسايل و ادوات جنگى در دوران مغول سخن رفته است : « سه هزار چرخ‌انداز ، صد منجنيق و عراده و هزار خرك و چهار هزار نردبان و هزار و هفتصد نفت‌انداز و با وجود آن‌همه احجار جبال نيشابور « تولى » دو هزار و پانصد خروار سنگ با خود آورده بود . » « 3 »\r\n\r\nمبارزهء شيخ نجم الدين كبرى با مغولان\r\nدر جريان حملهء مغول به ايران ، مبارزهء دلاورانهء شيخ نجم الدين كبرى ، مقام و ارزش خاصى دارد . به همين مناسبت به ذكر آن مبادرت مىكنيم :\r\nپس از آن‌كه لشكر مغولان به حدود خوارزم رسيد ، مغولان به شيخ پيشنهاد كردند براى حفظ جان خويش از خوارزم بيرون رود . ولى شيخ شجاعانه پاسخ داد كه :\r\n« مرا در اين شهر خويشان و متعلقان و مريدان‌اند ، پيش خدا و خلق معذور نباشم كه ايشان را\r\n\r\n\r\n","description":"","footnote":"\r\n( 1 ) . سيرت جلال الدين منكبرنى از شهاب الدين نسوى ، تصحيح استاد مينوى ، ص 110 به بعد .\r\n( 2 ) . برتولد اشپولر ، تاريخ مغول ، ترجمهء ميرآفتاب ، پيشين ، ص 412 .\r\n( 3 ) . تاريخ‌نامهء هرات ، پيشين ، ص 60 .\r\n","page_name":" 772 ","page_number":62},
  {"content":"\r\n\r\nگذاشته بيرون آيم . . . » مغولان بار ديگر اصرار كردند كه شيخ با هزار كس از بستگان و آشنايان از شهر خوارزم بيرون رود . ولى شيخ به حكم وطن‌پرستى و نوع‌دوستى ، اين عمل را ناجوانمردانه شمرد و گفت : چگونه روا بود كه با طايفه‌اى كه در اعتقاد اتحادى باشد در حالت امن و سكون و آرامش از ياران موافق و دوستان صادق ايشان بوده باشم و وقت و روز بلا و نزول قضا ايشان را در ورطهء بلا و عنا بگذارم و خود خلاص و نجات طلبم ؟ « 1 »\r\nسرانجام مغولان به خوارزم حمله‌ور شدند ، شيخ به معيت مريدان به مقابلهء آنان برخاست ، « خرقهء خود را دربر افكند و ميان محكم ببست و بغل پرسنگ ساخته نيزه‌اى به دست گرفته و روى به جنگ مغولان آورد و بر ايشان سنگ مىزد ، تا سنگهايى كه در بغل داشت ، تمام شد و لشكر چنگيز خان آن‌جناب را تيرباران كرده يك تير بر سينهء مباركش آمد . و چون آن تير را بيرون كشيدند ، مرغ روح مطهرش به رياض بهشت ماوى گزيد . » « 2 »\r\nاين است نمونه‌اى از كردار نيك ، شرافت و صداقت و حسن‌نيت يك انسان واقعى و صديق .\r\nمبارزهء شجاعانه اين مرد دانشمند ، تا دنيا ، دنياست بر ناصيهء تاريخ خواهد درخشيد .\r\n\r\nارزش و اهميت اسب در قرون وسطا\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 5 ، ص 106 .\r\n( 2 ) . حبيب السير ، پيشين ، ج 3 ، ص 36 .\r\n","page_name":" 773 ","page_number":63},
  {"content":"\r\n\r\n\r\nسوار مسلح\r\nدر دورهء قرون وسطا اسب ، ارزش و اهميت فراوان داشت ، و از اين حيوان نجيب و سودمند در كارهاى رزمى و فعاليتهاى ورزشى و سير و سفر و حمل و نقل كالاها ، سود فراوان مىجستند ، نجيب‌زادگان و طبقات ممتاز نه تنها به ضياع و عقار ، بلكه به داشتن اسبهاى تيزتك و اصيل بر يكديگر تفاخر مىكردند ، و براى تربيت اسبان در اصطبل اختصاصى ، مهتران كاردان به خدمت مىگرفتند .\r\nدر جنگهاى قرون وسطا چنان كه قبلا گفتيم سوارنظام نقش مهمى داشت ، در بعضى از آثار آن دوران از خصوصيات يك اسب كمال مطلوب ، سخن به ميان آمده است .\r\nعنصر المعالى باب بيست و پنجم از كتاب قابوسنامه را به « خريدن اسب » اختصاص داده و از خصوصيات اسب خوب و راهوار به تفصيل سخن گفته و به فرزند خود ، گوشزد كرده است كه بين جوهر آدمى و اسب اختلاف زيادى نيست و او بايد همان دقتى را كه در خريد غلام و كنيز به خرج ميدهد در خريد اسب نيز مرعى دارد : « اما اگر اسب خرى ، هشيار باشد تا بر تو غلط نرود كه جوهر اسب و آدمى يكى است . اسب نيك و مرد نيك را هرقيمتى كه كنى برتابد . چنان‌كه اسب بد و مرد بد را چندان‌كه بتوان نكوهيدن شايد . . . » « 1 »\r\nهمچنين در كتاب سمك عيار از خصوصيات يك اسب ممتاز سخن رفته است : « . . . قباد پهلوان روى در ميدان نهاد بر اسبى ابرش نشسته ، خرگوش ، زرافه‌گردن ، گوهر ديده ، كشتى نهاد ، درياگذار ، بادرفتار ، خوش‌عنان ، كش‌خرام . . . بر چنين اسبى سوار گشته و برگستوان فلكى درافكنده و زينى فرنگى نهاده و كمانى خوارزمى دربر افكنده ، و گرزى در كمر ، يازده تيز يازده مشتى در كمر فروبرده و كمند خم افكنده و به فتراك بربسته . »\r\nدر جاى ديگر بهترين اسبها چنين توصيف شده است « . . . بر اسبى سمند سوار گشته ، اسبى شيرقوت ، پلنگ‌همت ، گورسرين ، گوزن‌ساق ، رنگ‌يوز ، پيل‌كام ، درازدم ، خروشنده ، جوشنده ، شتابنده ، جنبنده . . . » « 2 »\r\nاسب تا قبل از رواج و تعميم وسايل نقليه موتورى مورد استفاده طبقات متوسط و ممتاز اجتماع بود و شعرا و صاحبنظران در طول تاريخ در وصف اين حيوان تيزتك و باهوش سخنها گفته و شعرها سروده‌اند ، از جمله ايرج ميرزا در طلب اسب از نظام السلطنه ميگويد !\r\n چشمم سپيد شد به ره ، از انتظار اسب * پيدا نشد ز جانب سواران سوار اسب\r\nآرى شديدتر بود از موت ، بىگمان * چون انتظارهاى دگر ، انتظار اسب\r\n. . . من بيقرار اسب و دو چشمم بود به راه * باشد به حال خويش كماكان قرار اسب\r\nتا كى به‌سان فاخته كوكو كنم همى * در انتظار طلعت طاووس‌وار اسب « 3 » \r\n\r\n\r\n","description":"","footnote":"\r\n( 1 ) . قابوسنامه ، به اهتمام دكتر يوسفى ، ص 123 .\r\n( 2 ) . سمك عيار ، پيشين ، جزء دوم ، ص 296 .\r\n( 3 ) . ديوان ايرج ميرزا ، به اهتمام دكتر محجوب .\r\n","page_name":" 774 ","page_number":64},
  {"content":"\r\n\r\n\r\nدرفش يا پرچم\r\nدر بين سپاهيان ايران چه در دوران قبل از اسلام و چه در عهد بعد از اسلام « درفش » و « پرچم » مقام و ارزش خاصى داشت . در فروردين‌يشت ( كردهء 9 ، بند 27 ) راجع به درفش چنين آمده است : « فروهرهاى نيك تواناى پاك مقدس را مىستاييم كه لشكر بىشمار بيارايند كه سلاح به كمر بسته با درفشهاى برافراشتهء درخشان به در آيند . . . »\r\n« . . . در شاهنامهء فردوسى مكرر از درفشهاى سلاطين و سرداران ايران ذكرى به ميان آمده است .\r\nولى از بين همهء درفشها و پرچمهاى مندرج در شاهنامه ، درفش كاويان مهمتر است . و در واقع مظهر فتح و ظفر ايرانيان در دورهء پيش از اسلام بوده است . داستان مبارزهء كاوه در شاهنامه چنين آمده است :\r\n وز آن چرم كاهنگران پشت پاى * بپوشند هنگام زخم دراى\r\nهمان كاوه آن ، بر سر نيزه كرد * همان گه ز بازار برخاست گرد\r\nبياراست آن را به ديباى روم * ز گوهر برو پيكر از زرّ بوم\r\nفروهشت ازو سرخ و زرد و بنفش * همى خواندش كاويانى درفش\r\nسپهدار توس آن كيانى درفش * اباكوس و پيلان و زرينه‌كفش \r\nدر تاريخ طبرى مىخوانيم : « . . . گودرز بفرمود تا هرسرهنگى علم خود برپاى كردند . در خراسان ابو مسلم پرچم سياه برگزيد . »\r\nپس از تشكيل حكومتهاى مستقل در ايران ، هريك از سلاطين برحسب ميل ، رنگى يا علامتى خاص براى پرچم برمىگزيدند . چنان‌كه سلطان مسعود غزنوى نقش بيرق خود را شير انتخاب كرد . بيرق سلطان سنجر سياه ، و چترش سفيد بود . بيرق چنگيز داراى نه دم گاوميش سفيد بوده است . » « 1 »\r\nكلاويخو در سفرنامهء خود در پيرامون سفارت به دربار امير تيمور ذكر مىكند كه « بر روى ديوار يكى از عمارات سمرقند نقش شير و خورشيد ديده است . ولى ذكرى از بيرقهاى امير تيمور ننموده است . » « 2 »\r\nاز اوايل دوره اسلامى ، شعرا زمينه را براى آن‌كه شير و خورشيد مظهر و نمايندهء سلطنت و اقتدار و شكوه دستگاه پادشاهى شود آماده مىكردند . منوچهرى در مدح سلطان مسعود او را به شير تشبيه مىكند :\r\n بيش از همه شاهانست در ماضى و مستقبل * بيش از همه شيرانست از شيرى و بسيارى \r\n\r\n\r\n","description":"","footnote":"\r\n( 1 ) . حميد نيرنورى ، تاريخچهء بيرق ايران ، دانشگاه تهران ، 1344 ، ص 18 به بعد .\r\n( 2 ) . همان ، ص 68 .\r\n","page_name":" 775 ","page_number":65},
  {"content":"\r\n\r\n خورشيد زد علامت دولت به بام تو * تا گشت دولت از بن دندان غلام تو \r\nراوندى در راحة الصدور در مدح غياث الدين كيخسرو سلجوقى گويد :\r\n« رايت سلطنت غياث الدين چون طلوع صبح صادق ، پرتو به هرطرف رساند و تيغ آبدار جان شكارش چون تيغ آفتاب جهان‌گشا باد . » « 1 »\r\nدر دورهء صفويه نقش شير و خورشيد در واقع علامت رسمى دولت ايران گرديد ، به‌طورى كه توماس هربرت انگليسى كه در سنهء 1036 ه ق . سفرى به ايران كرده در سفرنامهء خود متذكر مىگردد ، در واقع شيخ جنيد پدربزرگ شاه اسماعيل بود كه علامت شير و خورشيد را پذيرفت .\r\nدر بين سلاطين صفوى ، پادشاهى كه روى بيرق و علم خود نقش شير و خورشيد نداشته و روى سكهء مسى خود نيز پيكر شير و خورشيد نقش نكرده است شاه اسماعيل صفوى است ، بيرقهاى وى سبز و بالاى علم نيز شكل ماه داشته است . قاسمى گنابادى در توصيف علمهاى او گويد :\r\n علمهاى سبزش ستون سپهر * مه رايت آيينهء ماه و مهر \r\nژان‌شاردن فرانسوى كه از ( 1664 تا 1677 ه » دوبار به ايران سفر كرده و سفرنامهء جالبى دربارهء ايران نوشته است ، بيرق شير و خورشيد و ساير علمهاى عهد خود را چنين توصيف مىكند :\r\n« بيرقهاى آنها نوك باريك مىباشد ، و به همه رنگها با پارچه‌هاى قيمتى ساخته مىشود . روى اين بيرقها ، يا آيه‌هاى قرآن مىنويسند يا شير و ذو الفقار على ، و يا شيرى كه خورشيد طالعى بر پشت دارد نقش مىكنند . يكى از مهمترين مشاغل و مناصب دولتى در ايران منصب « علمدارباشى » است . » « 2 »\r\n. . . سرجان ملكم دربارهء علامت شير و خورشيد بر بيرقهاى ايران مىنويسد : « سلاطين ايران هم از قرنهاى بسيار صورت شير و خورشيد را مخصوص خود مىشمردند . . . اين صورت در سكهء يكى از سلاطين سلاجقهء قونيه ديده شده است . چون هلاكو اين سلسله را تمام كرد ، احتمال دارد كه خود يا اعقاب او اين نقش را به علامت اين فتح اختيار كرده و از آن به بعد يكى از نشانهاى معروف ايران شده باشد . »\r\nدر پرچمهاى دورهء قاجاريه نخست شير را به حال نشسته تصوير مىكردند . ولى بعدها شير ايستاده و خورشيد را در حال طلوع در پشت آن نشان مىدادند . شاعر گمنامى در عهد فتحعليشاه مىگويد :\r\n « ايران كنام شيران ، خورشيد شاه ايران * زانست شير و خورشيد نقش درفش دارا « 3 » \r\n\r\n\r\n","description":"","footnote":"\r\n( 1 ) . همان ، ص 75 به بعد .\r\n( 2 ) . همان ، ص 104 به بعد .\r\n( 3 ) . همان كتاب ، ص 119 به بعد .\r\n","page_name":" 776 ","page_number":66},
  {"content":"\r\n\r\n\r\nلشكريان تيمور\r\nابن عربشاه مىنويسد : « در لشكريان تيمور از همه‌گونه مردمان ترك ، بت‌پرست ، آتش‌پرست ، مشرك ، كافر ، غيب‌گوى و افسونگر بسيار بودند .\r\nو مشركان بتهاى خود را همراه داشتند ، گوشت حيوان مردهء خون فروريخته مىخوردند . و براى ايشان حيوان كشته و خفه‌شده يكسان بود . بعض آنان فالگير و پيش‌گوى بودند ، بر كتف گوسفند مىنگريسته و بدانچه در آن مىديدند به احوال هرجايگاه و اقليم از بيم و امان و دادوبيداد خشكسالى و فراوانى ، بيمارى و سلامت و آنچه روى داده بود خبر مىدادند . . . در لشكريان او هركس را كه سنگين‌دل‌تر و بدخوىتر و بىرحم‌تر و كافرتر و فرومايه‌تر بودى ، گرامىتر داشته به پيشوايى برگزيدندى . . . در ميان ايشان اديبان و شاعران گزيده بودند . همچنين علما و كسانى كه در دانشها بحث و تحقيق مىكردند . . . از مذهب صوفيه سخن مىگفتند و بعضى از آنان به صبر و بردبارى و ايمان و پرهيزگارى به‌سر مىبردند و بعض ديگر . . . به راه گمراه‌ترين مردم مىرفتند . و چون مسلمانى به چنگشان مىافتاد . . . همان محقق يگانه و دانشمند فرزانه انواع ستمها به كار مىبرد . . . مانند گروهى قاضيان مسلمان كه بر مال يتيمان دست برآورده آتش به دلها برمىافروزند و خود به هنگام وعظ و خطابه مىگريند و اشك فرومىريزند . . . در لشكريان وى بسيارى از زنان بودند كه با مردان جنگى برابرى مىكردند و به سخت‌ترين كشتارها دست مىزدند . و اگر يكى از آنان را هنگام وضع حمل مىرسيد ، از مركب به زير مىآمد ، همين‌كه فارغ مىشد ، كودك خود را پيچيده به مركب برمىشد و به ديگران مىپيوست . و در لشكريان او مردمى بودند كه در سفر به دنيا آمده و به سن رشد رسيده و ازدواج كرده و فرزند آورده و روى وطن نديده بودند . » « 1 »\r\n\r\nسياست جنگى تيمور\r\nتيمور قبل از عزيمت به ختا ، بيم آن داشت كه سربازانش از جهت توشه و مواد غذايى رنج برند . پس فرمان داد كه مردم از شهرى و ده‌نشين به كار كشت و كشاورزى و آبيارى و اصلاح زمين پردازند از حدود سمرقند تا اشباره همه كارهاى خريد و فروش و ديگر معاملات بگذاشتند . . . « مؤذن در مسجد به « حى على الفلاحه ) بانگ برآورد ، مردم را به قيام بدان برانگيخت كه اگر به ترك نماز خود هم ناچارند ، آن كار فرونگذارند . » « 2 » تيمور موفق شد از افراد ايل چغتايى براى خود سربازانى مطيع و وفادار تربيت نمايد ، و از همه مهمتر وى موفق گرديد ، مانند سربازان فداكار اسلام ، افرادى تربيت كند كه در راه انجام وظيفه و اجراى فرامين فرماندهان خود جان شيرين فدا نمايد . . . در گزارش كلاويخو ، در چند مورد از موقعيت حساس افراد ايل چغتايى در دستگاه تيمور سخن رفته است . بنابه نوشتهء كلاويخو ، چغتاييان اجازه داشتند كه در نقاط حاصلخيز ، گله‌چرانى نمايند و در زمينهاى مستعد زراعت كنند . آنان به امپراطور دينارى ماليات نمىدادند ، زيرا افراد ايل چغتايى نقش سربازان\r\n\r\n\r\n","description":"","footnote":"\r\n( 1 ) . الغ بيگ و زمان او ، پيشين ، ص 55 ( نقل از عجايب المقدور ، ص 32 به بعد . )\r\n( 2 ) . عجايب المقدور ، پيشين ، ص 229 .\r\n","page_name":" 777 ","page_number":67},
  {"content":"\r\n\r\nذخيرهء تيمور را بازى مىكردند . به محض اينكه از طرف وى احضار مىشدند ، به سرعت در اردو شركت مىكردند .\r\nچغتاييان در موقع لشكركشيها ، زنان و فرزندان ، حتى گوسفندان را به همراه خود مىبردند .\r\nتيموريان براى تسميهء قبايل بسيار بزرگ ، لغت ايل يا اولوس را به كار مىبردند . لفظ تومن معنى ده هزار نفر را داشت . تركان و مغولان از زمانهاى قبل لفظ هزار را استعمال مىكردند . لغت قشون به يك دستهء كوچك از سربازان اطلاق مىشد . در تاريخ روايتى موجود است كه در مغولستان به يك عده سربازار هزار نفرى « قشون » مىگفتند ، از نوشتهء بعضى مورخين برمىآيد كه در ماوراء النهر به يك دسته سرباز كه از پنجاه الى صد نفر تشكيل مىشد ، لفظ « قشون » اطلاق مىنمودند . در زمان تيمور ، فرماندهان ، فرامين خود را كتبا صادر مىكردند و آن را امضا مىنمودند ، و اين كار در زمان چنگيز خان معمول نبود . » « 1 »\r\nتيمور در جنگها تنها از روشهاى جنگى مغولان پيروى نمىكرد ، بلكه خود نيز تاكتيكهاى نظامى جديدى به كار مىبرد . تيمور به علت اختلاف شديدى كه بين امرا و فرماندهان و جانشينان او وجود داشت ، قبل از مرگ ، نگران از هم پاشيدن امپراتورى عظيم خود بود . به همين علت قبل از مرگ دوبار شايعهء مرگ خود را در بين سران منتشر كرد تا از عكس العملهاى احتمالى آنان واقف گردد . به عقيدهء بارتلد سطح فكر تيمور به مراتب بالاتر و وسيعتر از چنگيز خان بود .\r\nچنگيز مردى بود كه تمام پشتگرمى و اميدش به افراد زيردست و به افسران قبيله بود . وى غنايم جنگى را بالسويه بين آنان قسمت مىكرد . . . موقع خوشى و مسرت در ميان آنان بود ، و برنامهء اصلى اين خوشى و مسرت را سوار شدن بر اسب دشمنان مقهور و مغلوب و بوسيدن زنان آنان تشكيل مىداد . . . تيمور برعكس چنگيز ، براى هركار جزيى ابتكار عمل بخصوص از خود نشان مىداد . پادشاهى صاحب‌فكر و تدبير بود . چنگيز تا پايان عمر غير از زبان مغولى زبان ديگرى بلد نبد . تيمور غير از زبان تركى ، به زبان فارسى به خوبى حرف مىزد . با علما با اين زبان سخن مىگفت . ابن خلدون و ساير مورخان ، نبوغ و تيزهوشى تيمور و احاطهء او را به اصول و فروع دين اسلام و تسلط او را در بازى شطرنج تأييد كرده‌اند .\r\n\r\nهدف از لشكركشيها\r\nغير از روح انتقامجويى و شهوت كشورگشايى ، بزرگترين محرك امرا و سلاطين در تمام دوره‌ها ، غارت كشورهاى مورد هجوم بود .\r\nيزدى در ظفرنامه مىنويسد : « . . . چون قمر الدين بگريخت ، لشكر منصور ، ايل و اولوس او را غارت كرده با لجه و بردهء بسيار بازگشتند . »\r\n سپاه شاه رعيت‌نواز خصم‌گداز * به هركجا كه رود با غنيمت آيد باز \r\nهمچنين در ظفرنامه ضمن توصيف مبارزات امير تيمور با يوسف صوفى مىنويسد : « . . . هر\r\n\r\n\r\n","description":"","footnote":"\r\n( 1 ) . تركستان‌نامه ، پيشين ،\r\n","page_name":" 778 ","page_number":68},
  {"content":"\r\n\r\nروز دوبار از نهيب جنگ و پيكار ، زلزله در زمين و زمان مىافتاد . غنيمت بسيار از دختران گلعذار و اسيران كارزار و اسبان راهوار و شتر و گوسفند بيرون از اندازه حصر و شمار بياوردند . در اين اثنا ، يوسف صوفى ، نوشته‌اى به حضرت صاحب‌قرانى فرستاد مشتمل بر آن‌كه تا چند مردم از طرفين در عذاب باشند و به واسطهء دو تن ، چندين هزار مسلمانان عرضهء تلف كنند و عالمى خراب گردد . وظيفه آن‌كه ما هردو ، قدم در ميدان مردى نهاده »\r\n توكل به لطف الهى كنيم * بكوشيم و بخت‌آزمايى كنيم \r\nامير تيمور از اين پيشنهاد استقبال مىكند و بىدرنگ لباس رزم بر تن كرده به جانب او مىرود و پيغام مىدهد : « برحسب التماس تو آمده‌ايم ، به قول خود وفا نماى و بيرون آى . » ولى يوسف صوفى از گفته پشيمان گشته ، دم بركشيد . امير تيمور بار ديگر او را به جنگ فراخواند و گفت :\r\n« هركه به قول خود وفا نكند ، او را مرگ به از زندگى است . » ولى يوسف صوفى را محافظت جان از رعايت ناموس اولى نمود . بالاخره جنگ درگرفت و پس از سه ماه و شانزده روز ، تيمور پيروز شد و يوسف صوفى از خوف و مرض درگذشت . سپس مىنويسد : « عساكر منصور دست تسلط به نهب و غارت برگشادند و هرچه اسم مال بر آن افتد ، از صامت و ناطق به باد تاراج بردادند .\r\n به قتل و به غارت برآورده دست * سراى سران جمله گرديد پست\r\nزن و كودكانشان ببردند اسير * بكشتند جمعى به شمشير و تير \r\n. . . و تمام اشراف از دانشمندان و موالى و حفاظ و اصناف پيشه‌كاران را خانه كوچ به شهر كش فرستادند . . . سنهء احدى و ثمانين و سبعمايه . . . »\r\nهمچنين در ظفرنامه در پايان محاصره و فتح سيستان مىنويسد « . . . و هرچه در آن ديار بود ، از خزف تا گوهر شاهوار و از نفايس اجناس تا ميخ دروديوار به تاراج بررفت و برق غارت بر بيش و كم ولايت گرفته ، خشك و تر در هم سوخت .\r\n ز بيش‌وكم و نيك و بد ، خوب و زشت * زمانه در آن بوم چيزى نهشت\r\nنه كس ماند و نه شهر و نه خواسته * از آن بوم و بر گرد برخاسته\r\nرسيد از بر و بوم زابلستان * سوى روح رستم پيامى كه : هان !\r\nسر از خاك بردار و ايران ببين ، * به كام دليران توران زمين ! \r\nو اين فتح ارجمند در شوال سنهء خمس و ثمانين و سبعمايه اتفاق افتاد . . . »\r\nدر كتاب ظفرنامه از حيله‌هايى كه سلحشوران براى فتح قلاع و گشودن حصارها به كار مىبردند از قبيل « نقب زدن ، ملجور ساختن و منجنيق افراختن » نيز سخن مىگويد .\r\nدر جنگ امير تيمور با پادشاه هند ، نخست قواى تيمور شكست خورد . در مرحلهء دوم ، تيمور قبل از آغاز جنگ مقدارى علف خشك بر دسته‌اى از جمازه‌ها قرار داد ، و چون جنگ شروع شد علفها را آتش زد و به سوى دشمن تاخت . فيلها چون منظرهء آتش را ديدند ، پاى به فرار گذاشتند .\r\nجنگ با فيل در آن دوره معمول بود ، و طرز جنگ اين بود كه تيغه‌هاى شمشير را به عاج فيل\r\n\r\n","description":"","footnote":"","page_name":" 779 ","page_number":69},
  {"content":"\r\n\r\nمىبستند و فيل در هرقدم ضربتى مىزد ، و ضرباتش متوجه كسى بود كه در برابرش مىايستاد .\r\n\r\nسازمان قشون تيمورى\r\n« . . . امر نمودم كه چون ده نفر سپاهى اصيل كاركرده جمع آيند ، يكى از ايشان كه به جوهر شجاعت و مردى مخصوص باشد ، به صلاح و و رضاى آن نه نفر ديگر وى را بر ايشان امير گردانند و او را اون‌باشى نام نهند . و چون ده يوزباشى جمع آمد ، اميرزادهء عاقل و اصيل بهادر مردانه را بر ايشان امير گردانند و وى را مين‌باشى و امير هزاره خطاب كنند . و اون‌باشيان را مختار كردم كه اگر يكى از نايبان ايشان فوت شود يا فرار نمايد ، ديگرى را به جاى وى مقرر دارند . و همچنين يوزباشى ، اون‌باشى را و مين‌باشى ، يوزباشى را تعيين نمايد . و كيفيت فوت يا فرار كردن ديگرى را به عرض رسانند . و همچنين امر كردم . . . حكم مين‌باشى بر يوزباشى و حكم يوزباشى بر اون‌باشى و حكم اون‌باشى بر تابينان جارى باشد ، و اگر خلاف كنند به سزا رسانند . » « 1 »\r\n\r\nطرز جنگجويى بلوچان\r\n« رسم بلوچان از قديم و جديد اين بوده و هست كه جمازه‌سوار و پياده هراوقات در برابر لشكر بيگانه حاضر شوند . شمشيرها را كشيده و زن طلاق گويند و يك‌دفعه بر لشكر دشمن حمله آورند . و اعتقادشان اين است كه هركس پشت بدان جنگ كند ، زن به خانه‌اش حرام مىشود . پس از آن‌كه داخل جنود دشمن شدند ، اگر طرف مقابل ثبات قدم ورزيده بلوچان را دفع كند ، فورا روى به گريز نهند و الا منصور و مظفر گردند . . . » « 2 »\r\n\r\nغنايم جنگى\r\nشاعرى ضمن توصيف جنگ سلطان سليمان قانونى با كفار فرنگ ، از غنايم جنگى آن دوران و مظالم و بيدادگريهاى سپاهيان در آن عصر سخن مىگويد :\r\n . . . بر اعداى دين چون مظفر شدند * سپاه از غنيمت توانگر شدند\r\nوزان پس به غارت نهادند روى * فتادند در شهر و بازار و كوى\r\nگرفتند آن لشكر ارجمند * غنيمت نه‌چندان‌كه گويند چند\r\nز زرينه آلات و سيمين ظروف * نه‌چندان‌كه يابد بر او كس وقوف\r\nز گنج و زروزيور و لعل و در * دل و ديدهء لشكرى گشت پر\r\nز زربفت و ديبا و شيب و حرير * ز كمخا « 3 » و خارا و مشك و عبير\r\nز نقد و ز اجناس هرگونه چيز * كه باشد به نزديك مردم عزيز\r\nغنيمت نه‌چندان‌كه بايد شمرد * سپه با بسى برده آنجا ببرد\r\nز زيبا غلامان حلقه به‌گوش * ز زيبا كنيزان زربفت‌پوش\r\nرسيد از غنيمت به هرانجمن * به خروار زر و جواهر ثمن \r\n\r\n\r\n","description":"","footnote":"\r\n( 1 ) . تاريخ كرمان ، پيشين ، ص 305 .\r\n( 2 ) . اسناد تاريخى عهد صفويه ، پيشين ، ص 166 .\r\n( 3 ) . نوعى پارچه .\r\n","page_name":" 780 ","page_number":70},
  {"content":"\r\n\r\n چو بر باد تاراج رفت آنچه بود * فكندند آتش در آن قلعه رود « 1 » \r\n\r\nغارتگرى تيمور و سربازان او\r\n« تيمور هنگامى كه مىخواهد سرزمينى را غارت كند ، دستور مىدهد پرچم سياه برافرازند ، و تمام افرادش سرگرم تاراج آنجا و خاصه مردان و زنان ثروتمند مىشوند و آنها را به انواع عقوبت ، شكنجه مىدهند تا فديه بگيرند . . . اطفال كوچك و زنان را مىگيرند و عده‌اى را مىفروشند و عده‌اى ديگر را به عنوان برده به شهرهاى خود گسيل مىدارند . ديگران را در منتهاى مذلت ، عريان و پريشان به همراه مىآورند . . . آنها فرقى بين مسلمان و مسيحى نمىنهند . » « 2 »\r\n\r\nخر بهادران\r\nجوزافا باربارو ، در سفرنامهء خود از بعضى از افراد قوم ترك و تاتار سخن مىگويد كه براى مال و جان خود ارزشى قايل نيستند ، بلكه بىپروا و و نابخردانه به پيش مىتازند و شمشير مىزنند . « از شما مىپرسم كه ، آخر : اين حماقت نيست كه مردى با چهار تن بجنگد ؟ اين ديوانگى نيست كه كسى با خنجرى به جنگ چند شمشيرزن برود ؟ . . . » « 3 »\r\n\r\nسپاه اوزون حسن\r\nجوزافا باربارو كه در عهد اوزون حسن به ايران آمده بود ، مىنويسد : « به فرمان شاه روزى به شمردن عدهء لشكريان و چهارپايان پرداختند و سواران مسلح و غيرمسلح را در ميدان جمع كردند . كسى كه مأمور شمردن و تهيهء آمار بود ، به جاى ثبت و ضبط ، فقط فرماندهان هرقسمت را مىخواند تا ببيند عدهء سپاهيان زيردست او درست است يا خير ، من با « لوبيا » به شمردن پرداختم و بجاى هرپنجاه تن لوبيايى در جيب مىنهادم . همين‌كه عرض لشكر پايان يافت ، عدهء سپاهيان و چهارپايان را چنين يافتم :\r\nعدهء چادرها شش هزار ، عدهء شتران سى هزار ، عدهء استران پنج هزار ، عدهء يابوها پنج هزار ، عدهء خران دو هزار و عدهء اسبان بيست هزار .\r\nقريب دو هزار از اسبان سوارى با برگستوانهاى آهنين و زره‌هاى زرين و سيمين بودند . بقيهء اسبان با چرم پوشيده شده بودند . علاوه بر آنچه گفتم ، استرنيكو دو هزار ، چهارپايان كوچك بيست هزار ، چهارپايان بزرگ دو هزار ، يوزپلنگ شكارى جمعا صدتا ، و شاهين مادهء معمولى دويست تا ، تازى سه هزار ، و سگ شكارى يك هزار ، باز پنجاه تا . سپاهيان شمشير بر ميان پانزده هزار تن و غلامان و شبانان و پيكان و مانند ايشان همه شمشير بسته دو هزار تن و كمانداران هزار تن ؛ چنان‌كه بتوان گفت بر روى هم در حدود بيست و پنج هزار تن سوار زبده و سه هزار پياده نيزه‌ور ، و كماندار و ده هزار زن از طبقهء عالى و متوسط ، پنج هزار زن خدمتگار و شش هزار كودك ، پسر و دختر از دوازده ساله تا كمتر از شش‌ساله . . . در ميان سواران ، هزار تن نيزه‌ور و پنج هزار تن سپردار ، و حدود دو هزار تن كماندار بودند . سپس از پيشه‌وران يعنى عدهء بسيارى از\r\n\r\n\r\n","description":"","footnote":"\r\n( 1 ) . همان .\r\n( 2 ) . بررسيهاى تاريخى ، سال 8 ، ش 3 ، ص 178 .\r\n( 3 ) . سفرنامهء ونيزيان ، پيشين ، ص 31 .\r\n","page_name":" 781 ","page_number":71},
  {"content":"\r\n\r\nخياطان و كفشدوزان و آهنگران و زين‌دوزان و تيرسازان ياد مىكند كه احتياجات ارتش را تأمين مىكردند . همچنين عده‌اى نان و گوشت و ميوه و شراب سپاهيان را تأمين مىكردند . » « 1 »\r\n\r\nعرض سپاه اوزون حسن\r\nدر رساله‌اى كه جلال الدين محمد دوانى يكى از شخصيتهاى دربار اوزون حسن نوشته ، چنان‌كه بايد سازمان نظامى ايران در آن دوران توصيف نشده است ، بلكه نويسنده بيشتر سعى كرده با عبارت‌پردازى ، هنر ادبى خود را نشان دهد . آقاى ايرج افشار ، مصحح اين كتاب ، با استفاده از متن ، ترتيب عرض سپاه را در آن دوره چنين آورده است :\r\n« روز اول 1 ) سادات ، علما ، ائمه اسلام . 2 ) خلفاى كبيريه و مرشديه ( مقصود متصوفهء معتقد به ابن خفيف شيرازى مشهور به شيخ كبير ، و شيخ ابو الحسن كازرونى مشهور به شيخ مرشد مىباشد . ) 3 ) درويشان احمدى .\r\nروز دوم 1 ) ساغ ، ( جمعا 9150 نفر ، 2392 پوشن‌دار + 3752 تركش‌بند + 3900 قلغچى ) و اسامى 6 نفر نويسنده . 2 ) سول ( جمعا 7370 نفر ، 5802 نفر نوكر + 1731 پوشن‌دار + 1718 قلغچى + باقى تركش‌بند ) اسامى 7 نفر . 3 ) منقلاى ( جمعا 5662 نفر : 3946 نوكر + 932 پوشن‌دار + 3014 تركش‌بند + 1716 . قلغچى ) اسامى 5 نفر . 4 ) ايناقان و خواص ( جمعا 6714 نفر : دليران جنگى 3716 ، از آن جمله 583 پوشن‌پوش ، 2928 تركش‌بند و 3098 قلغچى . . .\r\nاسامى 10 نفر ذكر شده است . 5 ) 1 - صدر عاليقدر مولانا علاء الدين بيهقى با صد نفر تركش‌بند و صد نفر قلغچى .\r\n2 - مولانا كمال الدين عبد الرزاق طبيب با پنجاه نفر تركش‌بند قلغچى .\r\n3 - شاه عماد الدين سلمان ( وزير ) با 140 نفر تركش‌بند و قلغچى .\r\n4 - خواجه كمال الدين على ( صاحب ديوان ) با 44 تركش‌بند و 58 قلغچى .\r\n5 - خواجه معز الدين محمد فصيح با 68 تركش‌بند و 28 قلغچى .\r\n6 - شاه شرف الدين محمود خان با 68 نفر و 50 تركش‌بند و 18 قلغچى .\r\n7 - امير علاء الدين مظهر با 60 نفر و 20 تركش‌بند و 40 قلغچى .\r\n8 - چلبى سيف الدين منتشا ، داروغهء كازرون با 240 نفر ، 38 نفر پوشن‌پوش و 40 تركش‌بند و 150 قلغچى .\r\n9 - امير كمال الدين يحيى ( از صواحب ) با 48 نفر ، 26 تركش‌بند و 22 قلغچى .\r\n10 - نويسندگان و اهل قلم 360 نفر .\r\n6 ) نوكران خاصه ، جمعا 3230 نفر :\r\n1 - يواش‌دار 810 نفر ، 2 - تركش‌بند ، 3 - يساولان 188 نفر ، 4 - بكاولان 244 نفر ، 5 - قوشچيان\r\n\r\n\r\n","description":"","footnote":"\r\n( 1 ) . سفرنامهء ونيزيان ، پيشين ، ص 75 به بعد .\r\n","page_name":" 782 ","page_number":72},
  {"content":"\r\n\r\n86 نفر ، 6 - پارسچيان 26 نفر ، 7 - پيادگان 388 نفر ، 8 - عزبان 184 نفر ، 9 - نقاره‌چيان 50 نفر ، 10 - ركابداران 34 نفر ، 11 - يامجيان 37 نفر ، 12 - مشعله‌داران 26 نفر ، 13 - فيوج ( جميع فيج - پيك ) 28 نفر ، 14 - عمله مطبخ همايون 72 نفر ، 15 - فراشان 110 نفر ، 16 - ملازمان طويله 188 نفر ، 17 - شبانان و شيربانان جمعا 46 نفر ، 18 - عملهء كتب‌خانهء همايون 58 نفر ، 19 - اهل طرب 98 نفر ، 20 - جارچيان و توقچيان 56 نفر ، 21 - صناع 86 نفر ، 22 - اياغچيان 26 نفر ، 23 - امراء كرد 340 نفر ، 24 - قايدان سول 350 نفر ، 25 - مستحفظان قلاع و شوارع 494 نفر .\r\nروز سوم : در اين‌روز همهء كسانى كه ياد شدند در صحرا ، ياساك مىكشند تا اوزون حسن از كنار آنان مىگذرد و همگان شادمانى مىكنند . » « 1 »\r\n\r\nارتش ايران در عهد صفويان\r\nهمان‌طور كه مينورسكى متذكر شده است ، قواى نظامى شاه اسماعيل كه به وسيلهء آن ، الوند مراد آق‌قويونلو را شكست داد ، اساس ايلياتى و عشيرتى داشت ، نقص اين تشكيلات در جنگ چالداران هنگام مقايسه با سازمان جديد قشون عثمانى آشكار شد . پس از استقرار حكومت صفويه ، طوايف شاهسون براى احراز مقامات مهم مملكتى به رقابت برخاستند و گاه كار آنها به ضرب و جرح مىكشيد ، و اين كارها به زيان حكومت مركزى بود . شاه طهماسب با اخراج و پراكنده كردن طوايف خودسر ، سعى كرد به اين وضع خاتمه دهد . ولى اصلاحات اساسى ، در عهد شاه عباس صورت گرفت . وى از تعداد قشون ايلياتى و عشيره‌اى كاست و بجاى آنان سپاهيان مجهز به سلاحهاى جديد كه كاملا متكى به حكومت مركزى بودند ، به خدمت گرفت . اين قشون جديد مانند ينىچريهاى عثمانى از جديد الاسلامان ( گرجيها و ارامنه ) تشكيل يافته بود . پورچاس مىنويسد ايرانيان فنون جنگى را از شرلى فراگرفتند و حاليه پانصد قبضه توپ برنجى و شصت هزار تفنگچى در اختيار دارند . كسانى كه با شمشير تركان را بيم مىدادند ، اكنون با ضربات سخت‌تر سلاح آتشين كه بسى هولناكتر است با دشمن روبرو مىشوند .\r\nمدارك تاريخى نشان مىدهد كه سلاح آتشين سالها پيش از شاه عباس به ايران آمده بود و اصلاحات شاه عباس منحصر به ايجاد سپاه مخصوصى از طبقات كاملا جديد بود . اين كار خطير و عظيم معلول تحولات اجتماعى و سياسى ايران بود ، و به دشوارى توان پذيرفت كه از تلقينات تصادفى و اتفاقى خارج سرچشمه گرفته باشد . در دورهء شاه عباس همچنان افراد دايمى سوار ، كه حكام در محل نگاه مىداشتند و قورچيان ، يعنى بازماندگان سواران عشيره‌اى و ايلياتى كه با تبر و شمشير و خنجر مسلح بودند ، به حيات خود ادامه مىدادند . شاه عباس علاوه بر اينها قشون جديدى مركب از تفنگچى يا پياده‌نظام راكب مجهز به تفنگهاى كوتاه و شمشير و خنجر ، از ميان كشاورزان برگزيد كه در حدود دوازده هزار تن بودند .\r\n\r\n\r\n","description":"","footnote":"\r\n( 1 ) . جلال الدين محمد دوانى ، عرض سپاه اوزون حسن ، به كوشش ايرج افشار ، ص 41 - 38 .\r\n","page_name":" 783 ","page_number":73},
  {"content":"\r\n\r\nغير از آنچه گفتيم ، قوللرها ، و غلامان خاصه كه از ميان مردم بومى كشورهاى شمالى برگزيده مىشدند ، به كليهء سلاحهايى كه قورچيان در اختيار داشتند مجهز بودند ، و تعداد آنها در حدود پانزده هزار تن بودند . علاوه بر اينها در حدود ده دوازده هزار توپچى در اختيار قشون ايران بود . . .\r\nطبق اظهار شاردن ، « جمع كل افراد يا نفرات قشون شاه عباس اول پس از مرگ ، صد و بيست هزار نفر بود ، ولى از دورهء شاه عباس ثانى نابسامانى در كار قشون راه يافت . . . » « 1 »\r\nدالساندرى دربارهء ارتش ايران در عهد شاه طهماسب چنين مىنويسد : « . . . سربازان ايرانى مردان بلندقامت و دلير و نيرومندى هستند ، با عضلاتى ورزيده ، بسيار جنگاور كه معمولا در ميدان نبرد شمشير و نيزه و تفنگ به كار مىبردند . سلاحهاى ايشان به مراتب بهتر و عاليتر از سلاحهاى هرملت ديگرى ساخته شده است . . . در حال تيراندازى از تير و كمان يا شمشير خود نيز مىتوانند استفاده كنند . . . » از نوشته‌هاى دالساندرى پيداست كه « پيش از آمدن برادران شرلى و تهيهء توپ و تفنگ و ايجاد صنف توپخانه ، هنگى از تفنگداران ايرانى در تيراندازى با سلاح آتشين مهارت داشتند . . . ظاهرا كارشناسان پرتغالى در مجهز كردن ارتش ايران به سلاحهاى آتشين پيش قدم بودند تا از اين راه به درخواست پاپ اعظم ، ايران را در مقابل حكومت عثمانى مجهز سازند . و از طرف ديگر بنيان نفوذ اقتصادى خود را در جزيرهء هرمز و منطقهء خليج‌فارس استحكام بخشند . به قول كروسينسكى ، در جنگى كه بين سلطان سليمان و شاه طهماسب درگرفت ، به كمك پرتغاليان شكست سختى به تركان وارد آمد ، و اين جنگ به 1549 ميلادى اتفاق افتاد . در جنگهايى كه بين شاه طهماسب و عثمانيها درمىگرفت ، غالبا تاكتيك ايران در برابر عثمانيها عبارت بود ، از زمين‌سوزى و هجومهاى برق‌آسا و كوتاه‌مدت . فرار سلطان بايزيد با سواره‌نظام خود به ايران ، سبب گرديد كه اين اسبان اصيل عربى در سراسر ايران پراكنده شوند ، و نسل جديدى از اسب ايرانى پديد آمد كه در اصالت كم‌نظير بود . » با اين‌كه سربازان ايرانى از جهت شجاعت و سلاح دست‌كمى از تركها نداشتند ، به علت پستى و فرومايگى و سبك‌مغزى شاه طهماسب ، گاه براى نجات از گرسنگى ، فرار را بر قرار ترجيح مىدادند و به خدمت تاتارها درمىآمدند . به‌طورى كه در احسن التواريخ حسن روملو آمده است : « . . . لشكريان شاه طهماسب چنان فرمانبردار و وفادار بودند كه بىجيره‌ومواجب چهارده ساله ، هنوز فرمان وى را به رغبت گردن مىنهادند . » « 2 »\r\nاما نويسندهء گمنام ونيزى بدون اين‌كه راه مداهنه و تملق پيش گيرد ، وضع ارتش ايران را در آخرين سالهاى پادشاهى طهماسب چنين توصيف مىكند : « وى به هيچ سردار يا سلطانى از سلاطين خود اعتماد نداشت و به اندرز هيچ‌كس وقعى نمىنهاد ، مردى بسيار فرومايه بود ، زيرا در پى اندوختن زر و انباشتن خزانهء شاهى ، جامه‌هاى خود را به فروش مىگذاشت ، از دادن\r\n\r\n\r\n","description":"","footnote":"\r\n( 1 ) . سازمان ادارى دورهء صفويه ، پيشين ، ص 50 به بعد .\r\n( 2 ) . تاريخ سياسى و اجتماعى ايران ، پيشين ، ص 314 به بعد ( به اختصار ) .\r\n","page_name":" 784 ","page_number":74},
  {"content":"\r\n\r\nمواجبى كه براى لشكريان خويش مقرر كرده بود ، ابا مىورزيد . چنان‌كه به همين سبب بيش از پانزده هزار نفر از ايشان ، ايران را ترك گفته به خدمت تاتارها درآمدند و گروهى ديگر طوق بندگى سلطان هند را گردن نهادند تا فرمانبردار چنين شهريار ستمگرى نباشند . . . » « 1 »\r\nدر ميان سلاطين ايران كمتر پادشاهى چون شاه عباس در سفر و حضر ، ساده زندگى مىكرد .\r\n« وى مانند يك نفر سرباز عادى و تهىدست لباس مىپوشيد و يك جفت گيوه به پا داشت كه هنگام سخن گفتن با ما كرارا به آن اشاره مىكرد . . . مثل ساير سربازان حاضر بود با لقمه نانى جوينى بسازد و در چادرى سر بر زمين نهاده بخسبد . » « 2 »\r\nكارت رايت ، دربارهء سربازان شاه عباس مىنويسد : « و اما سربازان وى اكثرا افرادى هستند به غايت دلير و اصيل و از هرحيث به مراتب برتر از لشكريان عثمانى . . . ارتش ايران از لحاظ نفرات توپخانه و ساير ادوات جنگى به پايه‌اى رسيده است كه قدرت دارد بر عثمانى ضربات جانكاهى وارد كند . بعلاوه لشكريان ، مطيع شاهند . . . » « 3 »\r\nشاه عباس بر خلاف شاه طهماسب كه از دادن حقوق و دستمزد سپاهيان خوددارى مىكرد و علىرغم روش نامعقول محمد خدابنده ، نه‌تنها سربازان را از لحاظ حقوق در رفاه و آسايش نگه مىداشت ، بلكه با آنان با روشى دوستانه رفتار مىكرد .\r\n\r\nتركيب قشون\r\nپيترو دلاواله دربارهء تركيب قشون ايران در عهد شاه عباس چنين مىنويسد :\r\n« قشون ايران مركب از چهار دسته است كه به ترتيب اهميت از پايين‌ترين آنها يعنى تفنگچيان كه شاه چندى پيش به توصيهء رابرت شرلى ، به تشكيل آن همت گماشت ، شروع مىكنيم :\r\nتفنگچيان از نژاد اصيل ايرانى هستند كه مسكن و مأواى آنها در شهرها يا دهات است . و چون تمام سال حقوق مىگيرند ، مجبورند هروقت به وجود آنها احتياج باشد فورا به خدمت حاضر شوند . نجيب‌زادگان يعنى قزلباشها وارد اين دسته نمىشوند و در حقيقت افراد آن را فقط رعيت‌ها تشكيل مىدهند .\r\nبه رعيت لفظ « تات » نيز اطلاق مىشود . . . تاتها ايرانى الاصل هستند و ساكنين واقعى اين سرزمين را تشكيل مىدهند و خيلى از بزرگان و ثروتمندان و بعضى از ميرزاها ، به‌طور كلى كسانى كه به دلايلى جزء سپاهيان منظم نيستند و يا مشاغل دربارى و دولتى ندارند ، در طبقه‌بندى ، از تات‌ها محسوب مىشوند . تفنگچيان نيز جزء همين طبقه هستند . . . تفنگهاى قتيله‌اى تفنگچيان از تفنگهاى معمولى كوتاهتر و از تفنگهاى جديد كوچكتر است . . . تفنگچيان امروز خيلى مورد توجه شده‌اند . . . فرماندهان آنها يوزباشى خوانده مىشوند ( يعنى رئيس صد نفر ) . بعد از تفنگچيان ، نوبت به غلامان شاه مىرسيد كه از نژادهاى مسيحى ( از قبيل چركس ،\r\n\r\n\r\n","description":"","footnote":"\r\n( 1 ) . همان ، ص 220 به بعد .\r\n( 2 ) . همان ، ص 305 .\r\n( 3 ) . همان ، ص 306 .\r\n","page_name":" 785 ","page_number":75},
  {"content":"\r\n\r\nگرجى ، ارمنى و غيره ) هستند و همه مسلمان شده‌اند . زيرا از اول كودكى به آنان تعليمات اسلامى داده‌اند . چون آنان غلامى را برگزيده‌اند ، هيچ‌وقت نمىتوانند خود را آزاد كنند . آنان سواره جنگ مىكنند و اسلحه‌شان نيزه و تير و تفنگ و تبرزين و شمشير هلالى است . تعداد غلامان به‌طور كلى سى هزار نفر است ، ولى آنان‌كه به ميدان جنگ گسيل مىشوند ، پانزده هزار نفرند .\r\nسومين دسته از قشون ايران را قزلباشها تشكيل مىدهند كه از لحاظ مقام و اصالت ، والاتر از غلامان هستند و متعلق به سى و دو طايفهء مختلفند و شاه اسماعيل به كمك آنان بنيان حكومت صفويه را استوار كرد . قزلباشها در سراسر ايران پراكنده‌اند . پنجاه هزار از آنان به كارهاى لشكرى اشتغال دارند و بيست هزار نفر ديگر از راه تجارت و كشاورزى زندگى مىكنند . قزلباشها كاملا مستقل هستند و مىتوانند از خدمت شاه به خدمت يك خان يا يك امير ديگر درآيند . به نظر پيترو ، شاه به قزلباشها اعتماد چندانى ندارد و سعى مىكند مشاغل مهم لشكرى و كشورى را به تات‌ها و غلامان خود بسپارد . » « 1 »\r\n\r\nتسخير قلعهء تبريز به دست شاه عباس\r\nشاه عباس در جريان تسخير آذربايجان بر آن شد كه قلعه تبريز را كه بسيار مستحكم بود بدون جنگ و خونريزى به تصرف خود درآورد و به نگاهبانان قلعه پيغام داد كه « اگر بدون توسل به جنگ تسليم شوند املاكشان در آذربايجان به ايشان سپرده خواهد شد و اگر در سلك سربازان درآيند دو برابر مرسوم علوفه‌اى كه از عثمانيها ميگرفتند خواهند گرفت و اگر نخواهند مىتوانند كه با اموال خود به عثمانى بروند ، مدافعان نخست از قبول پيشنهادات خوددارى كردند ولى سرانجام چون مقاومت را بيحاصل ديدند تسليم شدند و شاه عباس به كليه تعهدات خود عمل كرد . » « 2 »\r\n\r\nعرض سپاه سلطان خليل در پارس\r\n« ظهور دولت آق‌قويونلو به وسيلهء اوزون حسن ( 882 - 782 ه ) اهميت خاصى در تاريخ ايران و آسياى غربى داشته است . . . شايد بتوانيم قسمتى از نظام ادارى و نظامى صفويان را براساس سنتهاى ادارى و نظامى آق‌قويونلوها به حساب آوريم . اگرچه از جميع جهات چنين نباشد . در سال 881 هجرى به هنگامى كه اوزون حسن در نبرد گرجستان شركت جسته بود ، پسرش سلطان خليل كه حكمران ايالت پارس بود ، مراسم سان و رژه‌اى از سپاهيان و نظاميان تحت فرمان خود به عمل آورد ، به‌طورى كه جلال الدين دوانى در رسالهء خود بيان كرده است ، « مراسم سان سه روز به طول مىانجامد . در روز نخست رجال كشورى و روحانيان با لباس رسمى در صحراى مجاور بند امير گرد مىآيند و به ترتيب ، علما و ائمه و قراء و مؤذنان و علمداران و نقاره‌چيان و درويشان از برابر سلطان مىگذرند . » در روز دوم ، عرض سپاهيان آغاز گرديد ، و جناح چپ و راست و قلب سپاه به\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، ص 344 به بعد .\r\n( 2 ) . زندگى شاه عباس ، پيشين ، ج 5 ، ص 26 ( به اختصار ) .\r\n","page_name":" 786 ","page_number":76},
  {"content":"\r\n\r\nسركردگى امراء و شاهزادگان به ترتيب از برابر سلطان گذشتند :\r\n« مراسم سان و رژه سپاهيان سلطان خليل در فارس از بسيارى جهات مانند سان سپاهيان در برابر اوزون حسن بزرگترين شهريار سلسله آق‌قويونلوست ، در جريان اين تظاهرات نيز 1 ) ساغ 2 ) سول و در مرحله سوم منقلا با واحدهاى تابع خود يعنى پوشن‌دار ، تركش‌بند و قلغچى از برابر حكمران فارس عبور كردند :\r\n4 ) ايناقان و خواص : جمعا 6714 نفر ، شامل 3716 نفر دليران جنگى از آن جمله 583 پوشن‌پوش و 2928 تركش‌بند ، به اتفاق 10 شخصيت دربارى .\r\n5 ) روحانيان و علما ، به همراهى 1078 تركش‌بند و قلغچى و پوشن‌پوش و 360 نفر نويسندگان و اهل قلم .\r\n6 ) نوكران خاصه : جمعا 3230 نفر ، شامل 810 پوشن‌دار و 160 تركش‌بند و 188 نفر يساول و 244 نفر بكاولان و 86 نفر قوشچى و 26 نفر پارسچى و 388 نفر پياده و 184 نفر غزيان و 50 نفر نقاره‌چى و 34 نفر ركابدار و 37 نفر يامچى و 26 نفر مشعله‌دار و 26 نفر فيوج و 72 عملهء مطبخ و 110 فراش و 188 ملازمان طويله و 46 نفر شبان و شيربان و 58 نفر عملهء كتاب‌خانهء همايون و 98 نفر اهل طرب و 56 نفر جارچى و توقچى و 86 نفر صناع و 36 اياغچى و 340 نفر از امراء كرد و 350 نفر قايدان سول و 494 نفر مستحفظ قلاع و شوارع .\r\nدر روز سوم همهء كسانى كه نام برديم ، در صحراى نزديك بند امير دايره‌وار ايستادند و سلطان خليل از آنان سان ديد . به‌طورى كه از رسالهء دوانى برمىآيد ، در اين سان اول شاهزادگان و امراى لشكرى و كشورى قرار داشتند ، دوم امرا كه بعضى را امير اعظم و بعضى ديگر را امير مىخواندند ، سوم تواچيان يا افسران ستاد مركزى كه مسئول نظم امور بودند ، چهارم افراد سپاهى كه بر پوشن‌پوش و تركش‌بند و قلغچى تقسيم گرديده‌اند . پنجم ايناقان يا مصاحبان شاهزادگان و نوكران خاصه يا گارد اختصاصى . ششم غيرنظاميان شامل صدر يا روحانى بزرگ و وزير كه احتمالا تمام امور مدنى و ايالتى را اداره مىكرد .\r\nصاحب ديوان كه مسئول مالياتها بود و عنوان خواجه ، داشته است ، طبيب شاهزادگان كه عنوان مولانا داشته و نام وى بعد از صدر ذكر شده است .\r\nمهردار كه جزو ملازمان نزديك بوده است .\r\nيساول و بكاول كه اولى شغلش پرده‌دارى و حاجبى و دومى چاشتىگير يا چشنده بود . و بقيهء مشاغل ، مانند عملهء طرب و منشيان و خدمتكاران و شبانان و شيربانان كه تعدادشان با مقام و منصب حاكم فرق مىكرده است . » « 1 »\r\n\r\n\r\n","description":"","footnote":"\r\n( 1 ) . ب . مينورسكى ، امور نظامى و غيرنظامى فارس ، ترجمهء جوادى .\r\n","page_name":" 787 ","page_number":77},
  {"content":"\r\n\r\n\r\nعرض سپاه شاه طهماسب\r\nشاه طهماسب به جهات سياسى و براى نشان دادن قدرت نظامى خويش به دشمنان ، در بهار سال 936 هجرى در نزديكى هرات از سپاهيان شاهى سان ديد . به‌طورى كه از گزارش قاضى احمد برمىآيد ، « كيفيت عرض سپاه شاه طهماسب چنين خلاصه مىشود :\r\n1 ) شاه طهماسب و خاصگان درگاه در جايگاه عرض قرار مىگيرند و تواچيان آمادگى سپاه را به عرض مىرساند .\r\n2 ) القاس ميرزا برادر پادشاه با چهار هزار سوار از برابر شاه عبور مىكند .\r\n3 ) بهرام ميرزا برادر ديگر شاه با سه هزار سوار عبور مىكند .\r\n4 ) امراى تكلو با پانزده هزار سوار پس از عبور در ميمنه قرار مىگيرند .\r\n5 ) امراى استاجلو چون عبد إله خان و ديگران با شانزده هزار سوار در ميسره قرار مىگيرند .\r\n6 ) امراى افشار كه در رأس آنها احمد سلطان بود با سه هزار قرار داشت ، يكى بعد از ديگرى از برابر شاه مىگذرند .\r\n7 ) امراى شاملو مجموعا با نه هزار و صد و پنجاه سوار .\r\n8 ) امراى ذو القدر با هشتهزار سوار .\r\n9 ) امراى قاجار با سواران خود در صف قرار مىگيرند .\r\n10 ) ديگر طوايف از قبيل امراى چينى ، تركمان و غيره با پانزده هزار سوار .\r\n11 ) فرقهء سادات و نقباء علما و فضلا و مشايخ و قضات و خدام مشاهد مقدسه چهار هزار نفر .\r\n12 ) اختصاصا خواجه مظفر با هزار كماندار جرجانى و مازندرانى .\r\n13 ) اميرزاده‌هاى مازندران با دو هزار سوار .\r\n14 ) خواجه ترشيزى با هزار كماندار .\r\n15 ) تبراييان با چهار صد نفر .\r\n16 ) وزراء و مستوفيان و منشيان و محاسبان و اهل قلم هزار و هفتصد نفر .\r\n17 ) عملهء بيوتات سه هزار و هشتصد نفر .\r\n18 ) قورچيان خاصه به رهبرى اوراق بيگ با پنج هزار زبده .\r\n19 ) عرض سپاه در تمام شب ادامه مىيابد و پادشاه صبح روز بعد به ميدان عرض مىرود و هردسته در محل مناسب به صورت دايره در اطراف شاه مستقر مىشوند و شاه از برابر آنها مىگذرد ، و حاضران سه‌بار فرياد اللّه اللّه مىكشند كه در مرتبهء سوم با شليك هزاران تفنگ و صدها توپ و صداى نقاره و طبل همراه است .\r\nكيفيت عرض سپاه اوزون حسن با عرض سپاه شاه طهماسب از بسيارى جهات يكسان و همانند است و هردو پادشاه مىخواستند با اين عمل قدرت و توانايى خود را به رخ دشمنان\r\n\r\n","description":"","footnote":"","page_name":" 788 ","page_number":78},
  {"content":"\r\n\r\nبكشند و آنان را از مقابله با سپاه خود برحذر دارند . » « 1 »\r\n\r\nسربازان ايران در عهد شاه عباس\r\nپيترو دولاواله كه يك نفر كاتوليك متعصب و دشمن بىامان عثمانيها بود ، به قصد مبارزه با تركها و همكارى با شاه عباس ، از ايتاليا به ايران مىآيد ، وى كه از نزديك ناظر كارهاى شاه عباس و سران سپاه ايران بود ، در مورد ارتش ايران چنين مىنويسد : « . . . گرچه طبق محاسبه‌اى كه انجام داده‌ام قواى ايران بايد به هفتاد الى هشتاد هزار نفر برسد ، ولى به دلايل سابق الذكر امروز بيش از چهل هزار نفر قادر به شركت در جنگ نيستند . البته بايد گفت كه شاه به‌طور مداوم صد هزار سرباز سوارنظام را مواجب مىدهد ، ولى سى هزار نفر آنان مأمور حفاظت از سرحدات هستند و هيچ‌وقت از محلهاى خود دور نمىشوند . بقيه قاعدتا بايد هفتاد و پنج هزار نفر شوند . ولى همان‌طور كه گفتم ، امروز تعداد سربازان به اين رقم نمىرسد ، مضافا به اين‌كه عدهء زيادى از آنان با تمام دستورهاى اكيد و سخت‌گيريهايى كه وجود دارد ، از خانه‌هاى خود بيرون نمىآيند و به جنگ نمىروند ، البته مىدانم در خارج چنين شايع است كه قواى ايران را صدها هزار سرباز تشكيل مىدهند ، ولى بايد توجه داشت كه غير از سربازان معمولى ، كسان ديگرى را هم بايد جزو افراد قشون ذكر كرد كه نامشان ثبت نشده است . مثلا يكى از توانگران و بزرگان ممكن است پنجاه نفر يا صد نفر از افراد خود را براى جنگ بياورد . در حالى كه در دفاتر قشون فقط اسم او به‌تنهايى به ثبت مىرسد و بقيهء افراد مواجبشان را از شخص او دريافت مىكنند . از اين گذشته ، عدهء زيادى فروشنده و سوداگر و استادكار و خدمه و ساربان و غيره كه البته همهء آنان مسلح هستند ، با قشون حركت مىكنند . بعلاوه تعداد زنان را نيز نبايد از نظر دور داشت ، زيرا همانطور كه گزنفون مىگويد ، عادت ايرانيان است كه زنها را نيز با خود به جنگ ببرند ، و در حقيقت تمام افراد خانواده باهم حركت مىكنند و به اين ترتيب مىتوان گفت ، تعداد تمام كسانى كه به جنگ مىروند به دويست سيصد هزار نفر بالغ مىشود . »\r\nسپس پيترو مىنويسد : « هنگام راه‌پيمايى قشون ، از طبل و شيپور خبرى نيست . . . رويهمرفته قشون ، بيشتر به يك اجتماع مذهبى شباهت داشت تا به اردوى نظامى . انضباط شديد چنان برقرار بود كه قوا از هرجا مىگذشت كاملا به نفع سكنهء محل تمام مىشد و هرچه سربازان مىخريدند ، پولش را فورا مىپرداختند ، به نحوى كه اردو زدن قشون در يك محل ، براى مردم آنجا واقعا مفيد بود . و من به اين مناسبت ياد عبور سربازان خودمان افتادم كه در سر راه خود از مال دوست و دشمن چيزى باقى نمىگذارند . سكنهء محلى همه از ترس ظلم و ستم آنها فرار اختيار مىكنند . در اينجا برعكس ، وقتى قشون از محلى عبور مىكند ، فروشنده‌هاى دوره‌گرد از تمام اطراف و جوانب به مسير آنان هجوم مىآورند تا به سربازان اشياء مختلف و آذوقه\r\n\r\n\r\n","description":"","footnote":"\r\n( 1 ) . احسان اشرافى « عرض سپاه شاه طهماسب و مقايسهء آن با عرض سپاه اوزون حسن » ، مجلهء بررسيهاى تاريخى ، ص 126 به بعد .\r\n","page_name":" 789 ","page_number":79},
  {"content":"\r\n\r\nبفروشند ، و حتى در دشت و صحرا نيز فروشندگان بساط خود را پهن مىكنند ، به نحوى كه هميشه و همه‌جا آذوقهء انسان و حيوان تأمين است . و علاوه بر آن ، همه نوع ميوه و تره‌بار و تنقلات نيز در بساط فروشندگان پيدا مىشود تا افراد در موقع سوارى بخورند . تا كسى از اين تنقلات نخورد و وقتى به چشمهء خنكى رسيد آب آن را نياشامد ، به كيفيت و لذت اين طرز خوردن و نوشيدن ، آنطور كه من پى برده‌ام ، ممكن نيست پى برد . دهاتىها آنقدر از اين وضع بهره‌مند مىشوند كه تمام سال آذوقهء خود را براى ايام عبور اردو ، انبار مىكنند . زيرا براى فروش آنها فرصتى مناسب‌تر از اين نيست . . . در مورد مواجب ، بايد بگويم كه هيچ‌يك از سربازان نبايد در سال مبلغى كمتر از پنج تومان كه معادل با پنجاه سكه است دريافت دارند . و با اين پول ، يك سرباز با اسبش به خوبى مىتواند زندگى كند . فرماندهان و صاحبمنصبان قشون ، البته وضعشان خيلى بهتر است و به نسبت درجه و مقام خود ، حقوق مكفى دريافت مىدارند و افراد برجسته‌اى نيز هستند كه حقوق سالانهء خود آنها بين دويست تا سيصد تومان است ، اينها در حقيقت همان كسانى هستند كه قبلا ذكر كردم و گفتم با عدهء زيادى از قواى خود به اردوگاه مىآيند . ولى در دفاتر قشون فقط نام يك نفر ، يعنى خود آنها به ثبت مىرسد . . . » « 1 » پيترو در جاى ديگر مىنويسد :\r\n« در ده « گيوى » دسته‌اى از سپاهيان اردو ، شايد بدون قصد و توجه در كنار مزرعه‌اى چادرها را برافراشته و اسبان و شتران را بدون جلب موافقت صاحبان مزرعه به چرا رها كرده بودند . و چون مردم شكايت كردند ، شاه دستور داد عده‌اى به محل رفتند و با شمشير تمام چادرها را پاره كردند و حتى چادر رامشگران و نوازندگان مخصوص شاه نيز كه در آن محل بود ، از اين آسيب مصون نماند . مقصران را به زندان انداختند . وزير فريدون خان كه از حكمرانان بنام بود ، در جمع گناهكاران توقيف شد و به فرمان شاه تيرى از دماغش گذرانيدند و بر اسب برهنه‌اى نشاندند و چندين بار بدان صورت هولناك در ميان اردو گردانيدند . شاه با توسل به اين روشهاى سخت ، همه را وادار به اطاعت و انضباط مىكند . »\r\nپيترو در جاى ديگر مىگويد : « سپاه ايران در موقع جنگ هيچ‌گونه آرايش جنگى ندارد . فقط شاه با سپهسالار لشكر ، محلها را معين مىكنند و مسئوليت قسمتها به رؤسا واگذار مىشود كه منطقهء خود را حفظ كنند . ولى افراد منظم نيستند . بعضى تفنگداران و نيزه‌داران و تيراندازان ، همه باهم مخلوط هستند ، و به نحوى كه موقع جنگ يكى با تفنگ مىجنگد ، ديگرى با نيزه و يكى با تير و كمان ، و خلاصه هركس با سلاح خود به‌طور درهم و برهم به جنگ ادامه مىدهد . » « 2 »\r\n\r\nنظريات نظامى و سياسى شاه عباس\r\nشاه عباس ضمن گفتگو با پيترو دلاواله گفت : « شاه اسپانى روح سلحشورى ندارد و سرباز نيست ! در حالى كه او بايد خود پيشاپيش سپاه ، اسب بتازد و فقط در اين صورت است كه در كارهاى خود توفيق\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، ص 352 .\r\n( 2 ) . همان ، ص 460 .\r\n","page_name":" 790 ","page_number":80},
  {"content":"\r\n\r\nخواهد يافت ! و اصولا هيچ پادشاهى نبايد كاملا به وزيران و سرداران و امراء خود متكى شود و شاهى كه امور سلطنت و كشوردارى را بر اين‌گونه اشخاص واگذارد ، بدبخت خواهد شد ! زيرا اين‌گونه مردم بيشتر در انديشهء منافع خويش و گردآورى مال و تحصيل قدرت هستند ، و چون راحتى خود را مىخواهند ، براى پيشرفت كار و فتح سرزمينهاى تازه از خود اشتياقى نشان نمىدهند . . . به همين سبب من همهء كارهاى مملكت را « به ميل و اراده و مسئوليت شخص خود » انجام مىدهم و حاضرم يا جان خود را فدا كنم و يا بر دشمنان خويش فايق آيم و ايشان را به « اطاعت از اوامر خود » وادار كنم . . . » « 1 »\r\n\r\nشاه عباس پيشنهاد جنگ تن‌به‌تن مىكند\r\nدر نامه‌اى كه شاه عباس در پاسخ نامهء عبد المؤمن خان ازبك نوشته بود ، وى را از فكر تصرف خراسان برحذر مىدارد ، و در پايان براى جلوگيرى از خونريزى ، وى را به جنگ تن‌به‌تن فرامىخواند ، اينك سطرى چند از نامهء شاه عباس را كه به خامهء حاتم بيگ اردوبادى تنظيم و ارسال شده است ، ذيلا نقل مىكنيم :\r\n« و چون منازعهء سلطنت و جهاندارى فيما بين نواب همايون ما و آن نقاوهء دودمان خوانين است و لشكر و عساكر طرفين گويندهء كلمه طيبهء لا إله الا اللّه ، محمدا رسول اللّه‌اند ، اولى ، آنست كه در روز جنگ كه صفها راست شود ، نواب همايون ما از صف لشكر خود به ميان معركه درآمده ، با يكديگر طريد و نبرد فرماييم تا خداى تبارك و تعالى به هركس نصرت داده باشد ، غالب گشته . . .\r\nو چندين هزار نفس از بندگان خدا و مسلمانان در ميانه ضايع نشود و و بال خون ايشان در گردن ما و ايشان نبوده باشد .\r\n بيا تا نبرد دليران كنيم * درين رزمگه جنگ شيران كنيم\r\nببينيم كز ما بلندى كراست * درين كار فيروزمندى كراست \r\nعبد المؤمن خان پس از وصول اين نامه ، در پاسخ با ذكر اين مصراع كه « با آل على هركه درافتاد ، برافتاد . » از در صلح و آشتى درآمد . » « 2 »\r\n\r\nسياست خشن جنگى شاه عباس\r\nتاورينه در سفرنامهء خود مىنويسد كه شاه عباس براى آن‌كه قشون عثمانى كه به طرف ايران مىتاخت در راه آذوقه به دست نياورد و از گرسنگى تلف شود ، فرمان داد تمام آباديهاى ميان ايروان و تبريز را خراب كنند . . . بنابراين تمام سكنهء جلفا و توابع را از زن و مرد ، كوچك و بزرگ ، پير و جوان كوچ داد ، و در نقاط مختلف مملكت براى آنها محلى تعيين نمود . بيست و هفت هزار خانوار ارامنه را به گيلان ، مملكت ابريشم فرستاد كه به واسطهء عدم مساعدت هوا با مزاج آنها ، تلف شدند ، و عدهء زيادى از آنها را به اصفهان گسيل داشت و آنان را به تجارت واداشت ، و ابريشمهاى خود را به وسيلهء آنان به بازارهاى جهانى مىفرستاد و در مراجعت ، قيمت آن را مىپرداختند . شاه عباس به ارامنه اجازه داد كه رئيس و قاضى را از ميان خود برگزينند و تابع قوانين و محاكمات ايران\r\n\r\n\r\n","description":"","footnote":"\r\n( 1 ) . همان ، ص 248 .\r\n( 2 ) . اسناد تاريخى دورهء صفويه ، پيشين ، ص 255 .\r\n","page_name":" 791 ","page_number":81},
  {"content":"\r\n\r\nنباشند .\r\n\r\nدفاع از كشور و لزوم مداخلهء مردم\r\nپيترو ضمن گفتگوهاى مختلف با شاه عباس در پيرامون دفاع از كشور گفت : « ما ( يعنى مردم ايتاليا ) از تركها هيچ‌گونه هراسى نداريم . . . هرچند ما آن‌قدر نيرو نداريم كه به خارج گسيل داريم ، ولى براى حفظ و حراست سرزمين خودمان عدهء سربازان ما از شماره خارج است ، زيرا در صورت بروز چنين واقعه‌اى همه ، سرباز محسوب مىشوند و پول‌دار و بىپول همه اسلحه برمىدارند و براى دفاع از خانه و زن و فرزند خود مىجنگند . به اين مناسبت وضع مدافعان غيرنظامى جوامع غربى را كه در مشرق‌زمين مشابه آن وجود ندارد ، تشريح كردم . زيرا در شرق ، گذشته از سربازان حقوق‌بگير ، بقيهء مردم به امور جنگى كارى ندارند و شايد اصلا نمىدانند اسلحه چيست . گفتم نزد ما كافى است زنگ‌ها به صدا درآيد ، تا بلافاصله هزاران نفر مرد مسلح و آشنا به قوانين و قواعد جنگى در هركجا لازم باشد گرد آيند . . . » « 1 »\r\n\r\nرفتار شاه عباس با اسراى ترك\r\nپيترو در مكتوب چهارم خود مىنويسد : « شاه عباس همين‌كه چشمش به اسيران ترك افتاد ، طبق عادت خود به مهربانى گفت : « قارداشلرى ياخشى ساخلا . » يعنى اين برادران را آسوده بسازيد ، بيچاره اسرا از شنيدن اين سخنان خوشحال شدند و چون دست آنها را باز كردند ، گمان بردند كه به زودى آزاد خواهند شد و با تعظيم و تكريم و دعاگويى از برابر شاه گذشتند . ولى هنوز صد قدم دور نشده بودند كه صداى شمشيرهاى آخته را از پشت سر خود شنيدند و گردن جملگى زده شد . . . شاه با همهء اسراى ترك همين رفتار را مىكند . » « 2 »\r\n\r\nسلاحهاى جنگى\r\n« ايرانيان سلاحهاى مختلفى در جنگ به كار مىبرند كه عبارتند از تير و كمان ، شمشير ، توپ و تفنگ ، و در بعضى از جنگها از خمپاره نيز استفاده مىشود . پياده‌نظام ايران زياد مهم نيست و قشون واقعى ايران عبارت از سوارنظام است .\r\nسپاه ايران ارتش منظم دارد . هنگام نياز در ظرف يك شبانه‌روز در حدود صد و پنجاه هزار سپاهى گرد مىآيند . ولى اين سپاهيان تاكتيك جنگى مهمى بلد نيستند و نظم و ترتيب در جنگ ندارند ، نيروى دريايى ايران هيچ است و اصولا اطلاعى از نظام دريايى ندارند ، حتى يك كشتى كوچك چوبى نيز به نام نيروى دريايى تهيه نكرده‌اند . » « 3 »\r\n\r\nارتش در عهد شاه سليمان\r\nكمپفر كه در عهد شاه سليمان به ايران آمده است در مورد چگونگى قواى نظامى ايران مىنويسد : « در سپاه ايران به ترتيب و انضباط توجهى نمىشود . لباس نظاميان متحد الشكل نيست ، اسلحهء ايرانيان عبارتست از نيزه ، تفنگ ، كمان و شمشيرهاى منحنى ، توپ و زنبورك . رنگ لباسها يكسان نيست ، هركس به دلخواه خود لباس مىپوشد . يكى بازوبند دارد ، ديگرى غرق در زره و در خيابانها حركت\r\n\r\n\r\n","description":"","footnote":"\r\n( 1 ) . همان ، ص 254 .\r\n( 2 ) . همان ، ص 201 .\r\n( 3 ) . سفرنامهء كاررى ، پيشين ، ص 156 .\r\n","page_name":" 792 ","page_number":82},
  {"content":"\r\n\r\nمىكند . هنگام لشكركشى در زدن اردو ، نظم و ترتيب در كار نيست . سربازان خود ، خوراك و پوشاك خود را فراهم مىكنند . سوداگران دنبال نظاميان حركت مىكنند و گوشت و نان و ميوه به آنها عرضه مىكنند . هركس پول دارد به او جنس مىدهند و هركس اعتبار دارد به او قرض مىدهند و هركه از اين دو سرمايه عارى است ، به دزدى و غارتگرى و راهزنى مىپردازد . » كمپفر در مورد تاكتيك جنگى ايرانيان مىگويد : « كه آنها دهات را ويران و پلها را خراب و مزارع را منهدم مىكنند تا دشمن از لحاظ تأمين خوراك در مضيقه بيفتد . وى مىنويسد كه ايرانيان كمتر روياروى دشمن قرار مىگيرند ، بلكه بيشتر از طريق غافلگيرى و كمين كردن در كوه و كمر بر سر دشمن از همه جا بىخبر مىريزند . به نظر كمپفر تعداد غلامان « قللرها » در قشون ايران بين پانزده تا هجده هزار نفر و تعداد تفنگچيان به پنجاه هزار نفر مىرسد . اين واحد نظامى بسيار نيرومند و چالاك ، و با تفنگ و شمشير و نيزه با دشمن مىجنگند . توپخانهء ايران چندان ارزش نظامى ندارد . » « 1 »\r\nسپاهيان و افسران ايران در اواخر عهد صفوى از هرجهت منحط و فاسد شده بودند و بجاى فراگرفتن فنون جنگى به خودآرايى مىپرداختند . در اولين برخوردى كه بين سپاهيان عبد إله خان با افاغنه روى داد ، ايرانيان شكست خوردند . « افاغنه بيست و پنج هزار تومان زر مسكوك از لشكر قزلباش گرفته به اردوى خود نقل كردند . و اين سپاهيان با سربازانى مىجنگيدند كه اكثر با گندم برشته غذاى خود را تكافو مىكردند . . . كرباسهاى رنگين به تن داشتند و در گل و باران كفشهاى خود را درمىآوردند كه ضايع نشود ! . . . » « 2 »\r\nبه حكايت كتاب رستم التواريخ ، « سلاحهاى عهد شاه سلطان حسين عبارت بود از شمشير ، خنجر ، كارد ، تير و كمان و رمح و ناوك و تير و تبر و مضراب و دشنه و تفنگ و طپانچه و زره و چهار آيينه و خود و ساعدبند و تنوره و برگستوان . آن والانژاد را ركيب‌خانه بود پر از زين‌ها و لجامها و ركابهاى زرينه و سيمينه ، بعضى مرصع و بعضى ساده و يدكهاى مرواريد دوخته و جلها و كفل‌پوشهاى مفتول دوخته و زربفت . » « 3 »\r\nمؤلف رستم التواريخ ضمن برشمردن مفاسد و انحرافات حكومت شاه سلطان حسين مىنويسد : « در دستگاه از بىتميزى و عدم حساب و احتساب ، چنان افراط و تفريطى در امور لشكرآرايى و رعيت‌پرورى روى داد كه از تهىدستى غلامان خاصه و عمله‌جات ديوان عظمت‌مدار پادشاهى ، همه كفش ساغرى به پا و بىشلوار و تنبان بودند و زانو بر بالا نمىتوانستند نشست كه اسافل اعضايشان پيدا مىشد ، و اسباب و آلات حربشان اكثرا به رهن و گرو يا شكسته و از كار افتاده بود . . . » « 4 » افراط و تفريط و فساد و انحرافات اخلاقى زمامداران در\r\n\r\n\r\n","description":"","footnote":"\r\n( 1 ) . در دربار شاهنشاه ايران ، پيشين ، ص 93 .\r\n( 2 ) . دكتر باستانى پاريزى ، سياست و اقتصاد صفوى ، پيشين ، ص 461 .\r\n( 3 ) . رستم التواريخ ، پيشين ، ص 89 .\r\n( 4 ) . رستم التواريخ ، پيشين ، ص 99 .\r\n","page_name":" 793 ","page_number":83},
  {"content":"\r\n\r\nعهد شاه سلطان حسين ، وضع امپراطورى روم را در عصر انحطاط و سقوط به ياد مورخ مىآورد .\r\nگيپون ضمن توصيف وقايع مربوط به سالهاى 300 تا 500 ميلادى امپراتورى روم مىنويسد كه « ارتش روم به تدريج در نتيجهء شهرنشينى ، تجمل‌پرستى ، به گرمابه رفتن و حضور در تماشاخانه‌ها فاسد شدند و درعين‌حال كه با شرارتهاى خود ، ترس در دل رعايا مىافكندند ، از شنيدن خبر جنگ ، لرزه بر اندامشان مىافتاد . فرزندان ذكور سربازان پس از بلوغ مكلف بودند كه به خدمت نظام وارد بشوند . و هركس از اين كار سر باز مىزد ، مال و جان خويش را از كف مىداد . گاه جوانان با پرداخت حداقل چهل و دو سكه زر يا قطع كردن انگشتان دست راست ، معافيت خود را از خدمت سربازى تحصيل مىكردند . » « 1 »\r\n\r\nتقاضاى توپخانه و ديگر سلاحهاى جديد\r\nدر زمان شاه سلطان حسين در اثر شكستهاى پىدرپى ، شاه و شاهقلى خان اعتماد الدوله صدراعظم وقت ، دريافتند كه از جهت نيروى نظامى بايد خود را با عثمانى و ديگر كشورهاى پيشرفتهء زمان هم‌آهنگ سازند . براساس اين فكر ، در سال 1699 ميلادى شاه به وسيلهء نامه‌اى از دولتهاى اروپايى از جمله از لويى چهاردهم پادشاه فرانسه تقاضا كرد : « چون ايلچى مزبور ( ميل ) نيز عرض و استدعا نمود كه آنچه مكنون خاطر همايون باشد قلمى و مصحوف او فرستاده شود كه آن پادشاه عالىشأن مقرر دارند كه وكلاى سر كار ايشان به نحوى كه موافق خاطرخواه اشرف باشد به تقديم رسانند ، لهذا فرموده‌هاى بندگان ثريا مكان اشرف اقدس به تفصيل ذيل نوشته شد . . . چون استادان و اهل صنعتى كه از ولايت آن پادشاه والاجاه مىباشند و مشهور و معروفند ، آن پادشاه والاجاه مقرر دارند كه از استادان توپ‌ساز و قنباره‌ساز و تفنگ‌ساز و ساير اسباب جنگ و جدال چند نفر به درگاه معلى فرستند كه در اين ولايت به امور مزبور قيام نمايند . . . » « 2 »\r\n\r\nآمار نظامى ايران در عهد شاه سلطان - حسين صفوى ( 1128 )\r\n« تفصيل عساكر فيروزى مآثر كه در زمان سلطان شهيد شاه سلطان حسين صفوى در ايران بوده است جمله يكصد و هشتاد هزار كس ، چنان كه سوار صد و بيست هزار و پياده پنجاه هزار و عملهء توپخانه ده هزار كس من جمله ، عسكر ايلاتى و چريك يكصد و ده هزار بوده‌اند و اين لشكر در ماهه ندارند ، مگر ايل‌بگىها ، و هميشه حاضر نيستند ، مگر هنگام ظهور جنگى طلب شده‌اند . . . تفصيل يكصد و ده هزار سوار و پياده چريك كه بىمشاهره ( يعنى مزد ) بوده‌اند اينست از فرقه فيلىسوار دوازده هزار كس و پياده چريك هم دوازده هزار - از بختيارى سوار دو هزار ، پياده هشت هزار - از لك و زند سوار سه هزار - از ممسنى پياده سه هزار - از مكرى و گروس سوار پنجهزار و پياده دو هزار - از كرد سكنهء خراسان سوار دوازده هزار - از جلاير و جلالى و قرائى پياده هشت هزار - از فرقه افخانان سوار ده هزار - از اتراك آذربايجان و عراق عرب سوار\r\n\r\n\r\n","description":"","footnote":"\r\n( 1 ) . انحطاط و سقوط امپراتورى روم ، پيشين ، ص 246 به بعد .\r\n( 2 ) . يكصد و پنجاه سند تاريخى از جلايريان تا پهلوى ، ص 71 .\r\n","page_name":" 794 ","page_number":84},
  {"content":"\r\n\r\nسيزده هزار و پياده تفنگچى بيست هزار .\r\nچنانچه جمله سوار ايلاتى بىمشاهره پنجاه و هفت هزار بودند و پياده‌هاى چريك كه ايل جارى نيز گويند پنجاه و سه هزار بوده‌اند . سپس در پيرامون حقوق سپاهيان مىنويسد : « سوار فى نفرى ، اسب از خود ساليانه پانصد روپيه بود . و توپ‌چى و زنبورك‌چى ساليانه چهار صد روپيه بوده است و تفنگچى ساليانه دوصد روپيه و زنبورك‌چى ساليانه سه‌صد روپيه شرح داشته مگر ده‌باش و پنجاه‌باشى و يوزباشى و بيگ‌ها و سلطان‌ها از ساليانه شش‌صد روپيه تا سه هزار روپيه به قدر مراتب مىيافته . . . در اواخر عهد سلطان شهيد كه مدار اختيار سلطنت ملاباشى و حكيم‌باشى شدند صرفه‌بينى دانسته مشاهره سپاه را از خزانه دادن مناسب نديد . . . گاهى يك‌ماهه را دو ماهه و گاهى دو ماهه را بعد چهار ماه و گاهى شش‌ماهه را بعد سال و گاهى سال سال تمام هيچ به سپاه نرسيد بعدا تمام سال دو سه ماهه‌اى دادند ، كم‌كم آن قليل سپاه هم متفرق شدند . . . » « 1 » در كتاب جامع الهدايه فى علم الرمايه اثر شجاع الدين درودباشى بيهقى چنين آمده است :\r\n« . . . هنرهايى كه مردم بدان آراسته و بافرهنگ گردند بسيار است چون تير انداختن ، و شمشيربازى كردن و نيزه گردانيدن و اسب دوانيدن ، و گوى زدن ، و ابداع سلاح شورى ، همه خوبست و پسنديده ، اما چون قاعده اسلام و دين محمد ( ص ) از كتاب و شمشير نظام يافت ابد الدهر بنابراين خواهد بود . . . »\r\nنويسنده با استناد به آيات و احاديث مذهبى كتاب خود را به هفده فصل تقسيم كرده و مطالبى در پيرامون فعاليتهاى رزمى به رشته تحرير كشيده است :\r\nفصل اول در سبب نزول تير و كمان\r\nفصل دوم در صفت مردان تيرانداز\r\nفصل سوم در معرفت تير و كمان\r\nفصل چهارم در معرفت تير و فحر آن\r\nفصل پنجم در معرفت آدمى و صندوق\r\nفصل ششم در معرفت استادن و نشستن\r\nفصل هفتم در معرفت قبضه و كمان گرفتن\r\nفصل هشتم در معرفت پيوستن تير به زه كمان\r\nفصل نهم در معرفت نشستن شست\r\nفصل دهم در معرفت علم نظر\r\nفصل يازدهم در معرفت گشادن دست\r\nفصل دوازدهم در معرفت بستن زه\r\n\r\n\r\n","description":"","footnote":"\r\n( 1 ) . فرهنگ ايرانزمين ، ج 20 ، ص 296 .\r\n","page_name":" 795 ","page_number":85},
  {"content":"\r\n\r\nفصل سيزدهم در معرفت تربيت آدمى\r\nفصل چهاردهم در معرفت قطع مسافت\r\nفصل پانزدهم در معرفت جنبش تير\r\nفصل شانزدهم در انداختن پرتاب\r\nفصل هفدهم در عمل تراشيدن » « 1 »\r\n\r\nارتش ايران بعد از صفويه\r\nمقارن ايامى كه حكومت صفويه رو به زوال مىرفت و نادر افشار زمام امور را در دست مىگرفت ، در اروپا فكر ايجاد يك ارتش منظم و هم‌آهنگ قوت مىگرفت و دولتها براى محو اصول فئوداليته و حكومت خان‌خانى و ايجاد يك دولت متمركز و قوىدست به كار ايجاد ارتش منظم و يك‌نواختى بودند كه در هرموقع بتوانند از وجود آن براى سركوبى مخالفين داخلى و مبارزه با دشمنان خارجى استفاده كنند .\r\n\r\nنظام جديد در غرب\r\nدر اروپا ، تا قبل از انقلاب صنعتى و طلوع تمدن جديد ، سازمان ارتش فرق زيادى با ممالك شرقى نداشت . ولى از اواخر قرن هفدهم به تدريج دگرگون گرديد و بجاى سپاه موقت و تربيت‌نشدهء قديم ، سپاه دايم و تعليم يافته معمول شد . در ممالك غرب مانند كشورهاى آسيايى هروقت وضع مملكت ايجاب مىكرد ، سلاطين و امرا به جمع‌آورى افراد داوطلب مشغول مىشدند و اين افراد بىاطلاع و ناوارد را بدون اين‌كه تعليمات صحيحى فراگيرند به ميدان جنگ مىفرستادند . و ضمنا از خانها و امراى محلى و رؤساى ايلها و عشاير ، تعدادى سپاه مىخواستند و پس از آن‌كه دشمن را شكست داده يا از وى شكست مىخوردند ، افراد جمع‌آورى شده را رها مىكردند . اين افراد نه تنها اطلاعات نظامى نداشتند ، بلكه از لحاظ لباس و پوشاك و سلاح و مليت و نژاد و زبان هم با يكديگر هم‌آهنگى نداشتند و هيچ‌كس نمىدانست براى كى و به چه منظور جنگ مىكند . اعاشهء آنها از طريق غارتگرى و چپاول اموال رعايا و مردم سر راه ، تأمين مىشد و هدف اصلى اين رزمندگان ، جمع مال از راه غلبه بر دشمن بود . از قرن هفدهم به بعد در اثر تغييرات بزرگى كه در اوضاع اقتصادى و اجتماعى اروپا روى داد ، مقدمات ايجاد دولتهاى مقتدر و مستبد فراهم گرديد و اين دولتها براى ادامهء حكومت و سركوبى آثار فئوداليته و ادارهء حوزهء فرمانروايى خود ، احتياج مبرم به وجود ارتش منظم و دايمى داشتند . به همين علت دولتها ، جوانانى را كه شايسته مىديدند ، تحت تعليمات و نظامات واحدى تربيت مىكردند و به آنان فنون جنگى را ياد مىدادند و هرفرد را برحسب استعداد و لياقت ، به صنفى مخصوص مىفرستادند . اينان لباس لشكريان را نيز به صورت يكسان و يك‌رنگ درآوردند و سربازان هرصنف را با اسلحهء يكسان مجهز ساختند . علاوه بر اين ، در اثر ترقى تكنيك و پيشرفت علم ، بتدريج تفنگهاى سنگين و بلند قديم به تفنگهاى سبك\r\n\r\n\r\n","description":"","footnote":"\r\n( 1 ) . جامعه الهدايه ، به اهتمام محمد تقى دانش‌پژوه ، نقل از فرهنگ ايرانزمين ، ج 11 ، ص 230 به بعد .\r\n","page_name":" 796 ","page_number":86},
  {"content":"\r\n\r\nو كوتاهى تبديل شد كه تيراندازى با آنها سريعتر و ساده‌تر از سابق انجام مىگرفت . در ميان ملل غرب ، نخست گوستا و آدولف در كشور سوئد نظام نوين را برقرار كرد . توپ و تفنگهاى ساخت كشور او به مراتب سريعتر و ساده‌تر از سلاح ساير كشورها ، قابل حمل و آمادهء تخريب استحكامات بود . علاوه بر اين ، وى ترتيب صف‌آرايى و سازمان ارتش كشور خود را تغيير داد و براى جلوگيرى از تلفات زياد ، از تجمع سربازان در ميدان جنگ جلوگيرى كرد و دستور داد كه سربازان به ستون يك پشت سر هم با فواصل زياد در ميدان جنگ حركت كنند . روش او پس از چندى در پروس ، انگلستان ، فرانسه ، اسپانى و روسيه مورد استفاده و تقليد قرار گرفت .\r\nپروسيها بعد از سوئديها در احياء نظام جديد سهم بزرگى دارند . فردريك گيوم پادشاه پروس براى نخستين‌بار نظام وظيفه را در كشور خود عملى ساخت . اين مسئله ، يعنى شركت دادن عموم افراد سالم مملكت در خدمت نظام ، در قرن هجدهم موضوع بسيار مهم و تازه‌اى بود . ولى اكنون اساس كار اكثر كشورهاى جهان است . وى در راه تأسيس مدارس ، تعليمات نظامى ، و تنظيم كتب مربوط به آن ، نه‌تنها به كشور خود ، بلكه به رشد فنون نظامى دنياى غرب كمك فراوان كرده از همان ايام ، نيروهاى نظامى كشور به ارتش ، سپاه ، لشكر ، تيپ ، هنگ ، گردان و گروهان و واحدهاى كوچكتر تقسيم گرديد . ولى اين تحولات سريع در ممالك شرق چنان‌كه بايد مؤثر نيفتاد - بلكه جنگهاى داخلى ، دوام فئوداليسم ، و مبارزات مذهبى و حملهء استعمارى دول غرب به آنها مجال نمىداد كه با نظام جديد غرب و مظاهر گوناگون تمدن جديد آشنا شوند .\r\n\r\nارتش ايران در عهد نادر افشار\r\nنظام ايران در عهد نادر شاه در واقع بر اساس سازمان ارتش در عهد صفويه قرار داشت . در عهد نادر نيز افراد ارتش ، يا به طور داوطلب به خدمت گماشته مىشدند و يا از طريق « ايلجارى » و حقوق . جيرهء نظاميان نسبتا مرتب و كافى بود . ارتش اين دوره عبارت بود از قراولان خاص ، سوارنظام ، پياده ، توپخانه و نقليه . تعداد پياده‌نظام 60 هزار ، سوارنظام 31 هزار ، گارد مخصوص 5 هزار ، توپخانه پنج هزار ، وسيلهء نقليه با دو هزار نفر اداره مىشد . هرهنگ پياده ، هزار سرباز داشت و يك فرمانده و ده افسر آن را اداره مىكردند . هرهنگ به اسم سرزمين خود خوانده مىشد ، مثل « هنگ خراسان » . هرهنگ به ده قسمت تقسيم و رؤساى قسمت به يوزباشى موسوم بودند . به نظر نادر صنف اصلى پياده‌نظام بود .\r\n\r\nسوارنظام\r\nتقسيم سوارنظام به اين ترتيب بود كه 1000 نفر سوارنظام افشاريه و 6 هزار سوار از هنگهاى ازبك ، گرجى ، تركمن ، قزلباش ، لر و فارس تشكيل مىشد . علاوه بر اين ، چندين هزار سوار ساخلو و ذخيره و ايل‌بيگى و غيره وجود داشت .\r\nتعداد توپچى وابسته به نقليهء ارتش ، بالغ بر 7 هزار نفر بود كه تحت فرمان يك نفر انجام وظيفه مىكردند . نوع توپها ، سنگين و متوسط ، سرپر و جنس آنها از برنج و مس و مجموعا بالغ بر 150 عراده بودند . گارد مخصوص شاهى خود بالغ بر 5 هزار نفر بود . علاوه بر آنچه گفتيم ، نيروى\r\n\r\n","description":"","footnote":"","page_name":" 797 ","page_number":87},
  {"content":"\r\n\r\nاحتياط ارتش از طوايف و ايلات و عشاير و سوارهايى كه امرا و ملاكين بزرگ براى ملازمت ركاب پادشاه از اطراف‌واكناف مىفرستادند تشكيل مىشد . اين افراد اغلب با اسب و اسلحه به معيت سركردگان خود براى التزام ركاب شاهانه به مقر حكومت مىآمدند .\r\nلباس افراد عبارت بود از قبايى كوتاه ، شلوارى گشاد و جوراب و مچ‌پيچ ، و كفش آنها قطعه چرمى بود كه با نوار محكم به پا بسته مىشد .\r\n\r\nروحيهء سپاهيان\r\nقبل از آن‌كه حرص و آز شديد بر مزاج نادر چيره شود ، مسلما سربازان ، كمابيش نادر را دوست مىداشتند و با علاقه و صميميت در راه موفقيت او مىكوشيدند ، در ايامى كه نادر براى طرد افاغنه قد برافراشته بود ، نه‌تنها سربازان ، بلكه تودهء مردم از دل‌وجان به او يارى مىكردند و كسانى كه از مظالم افغانها به جان آمده بودند ، با شور و شوق فراوان به ارتش وى مىپيوستند . ولى پس از آن‌كه وى خود را سلطان ايران شمرد ، به جاى آن‌كه در راه سعادت مردم و ترميم خرابيها قدمى بردارد ، به كشورگشايى و توسعه‌طلبى پرداخت .\r\nو براى آن‌كه بتواند مخارج جنگ و سربازان خود را تأمين كند ، مالياتهاى سنگين به مردم بلاديدهء ايران تحميل كرد . اين كارهاى نابخردانه و ديگر خبطهاى سياسى ، مردم ايران را از او متنفر ساخت ، به‌طورى كه در سالهاى آخر سلطنت نادرى ، همه در انتظار مرگ او بودند . به قول جونس هنوى « سربازان نادر مسلما از نخستين كسانى بودند كه به محض پراكنده شدن خبر مرگ ، سر به شورش برمىداشتند . »\r\n« اين اشخاص نه‌تنها در دل خود به او لعنت مىفرستادند ، بلكه از او نيز بد مىگفتند و اظهار مىداشتند كه اين پادشاه داراى حس انسانى نيست . و بنابراين استعداد نظامى او نبايد موجب سلطنت او باشد . گذشته از اين ، شمارهء سربازان ايرانى در ارتش او كمتر از شمارهء سربازان تركمانى بود . سربازان ايرانى خود را تحت تسلط كسانى مىديدند كه از آنها تنفر داشتند . مردم كه به‌طور كلى دارايى خود را از دست داده بودند ، فقط در اثر قوهء قهريه شورش نمىكردند . و با وجود اين ، چنان پريشان و حيران بودند كه از هرگونه تغييرى بيم داشتند . » هنوى در جاى ديگر مىنويسد : « هرشخص متفكرى مىديد كه مرگ نادر چه عواقب ناگوارى براى ايران در بر خواهد داشت و حال آنكه تمام مردم اين كشور خواهان مرگ او بودند . » « 1 »\r\n\r\nتعداد سپاهيان نادر\r\nراجع به تعداد قشون نادر نظريات مختلفى بيان شده است ؛ هنوى مىگويد كه قشون او از دويست هزار نفر تشكيل شده بود . به هنگام جنگ در شماخى ( 1735 ) نادر به قول يكى از هم‌رزمانش ، 90 هزار جنگجو داشت .\r\n« به گفته محمد كاظم ، تعداد سربازان نادر ، در دوره‌اى كه براى جنگ با تركيه ( 1743 ) آماده مىشد ، 375 هزار نفر بود . به گفتهء هنوى قشون دايمى روىهم‌رفته 40700 نفر بود . سوارنظام\r\n\r\n\r\n","description":"","footnote":"\r\n( 1 ) . زندگى نادر شاه ، پيشين ، ص 297 .\r\n","page_name":" 798 ","page_number":88},
  {"content":"\r\n\r\nنقش بسيار مهمى در قشون داشت . سپاه 12 هزار نفرى كه به تفنگ مسلح بودند ، پياده ممتاز كشور را تشكيل مىدادند . اين تفنگها كه هريك 18 كيلوگرم و يا بيشتر وزن داشت ، به تفنگهاى چخماقى سنگين معروف بود . 6 هزار قراول روز و شب در اردوگاه نادر پاسدارى مىكردند . به ويژه 10 نفر از آنها ، نزديك اقامتگاه نادر بودند . شاه اغلب ، شب‌هنگام به بازديد قراولها مىپرداخت و اگر هرده نفر را هم در حال چرت زدن مىديد ، فورا دستور مىداد كه آنها را اعدام كنند . قراول سالار ، 250 تومان مواجب مىگرفت . » در قشون نادر 500 جارچى ، 200 دونده « شاطر » و 1000 پرچمدار ( ريكا ) وجود داشت . هنوى از 250 نفر نسقچى نام مىبرد كه مواجب كلانى مىگرفتند و قدرت زيادى داشتند . وظيفهء آنها اجراى مجازات و حفظ نظم بود .\r\nدر عمليات نظامى قشون نادر ، توپخانه نقش بسيار بزرگى داشت ، زيرا تعيين‌كنندهء نتيجهء برخى از نبردها بود . مثلا سه روز گلوله‌باران كردن قلعهء خانگاه در جنوب ، منطقه‌اى را به يك ويرانه مبدل ساخت .\r\nمحمد كاظم مىنويسد : « نادر شاه از قصد پادشاه چين كه گويا خيال شروع جنگ را داشته باخبر بود و بدين‌جهت براى تدارك لشكركشى دستور داد تا سه هزار خروار چدن براى تهيهء گلولهء توپ ، و دويست خروار مس و قلع براى ريختن توپ و خمپاره به مرو بياورند . . . به حكام استرآباد و برخى از ايالات ديگر نزديك مرو دستور داده شد كه بيست هزار گلولهء خمپارهء سى و چهل منى تهيه كنند . پس از قوريّلتاى ، به فرمان نادر ، كلاه قرمز 12 ترك رو به فراموشى رفت و به فرمان نادر ، كلاه « طهماسبى » جاى آن را گرفت . به گفتهء ابراهام كرتاتسى جنگجويان نادرى به سپر ، زره ، شمشير ، كمان و تفنگ چخماقى و غيره مسلح بودند . » « 1 »\r\n« نادر بر خلاف آخرين پادشاهان صفوى ، توجه زيادى به آموزش جنگجويان داشت . مثلا او در سال ( 1730 ) از قبايلى كه از فارس ، عراق عجم و آذربايجان و خراسان كوچانده شده بودند ، سان ديد . او طبق معمول برخى از جوانان مشهور را به گارد خويش افزود و براى تعليم فنون نظامى به آنان ، معلمانى به كار گماشت كه در تمام امور مربوط به سوارنظام مهارت داشتند .\r\n« انضباط در قشون نادر شاه نه فقط با تشويق و انعام ، بلكه با تدابير خشن نيز برقرار مىشد .\r\nنادر هرگونه بىانضباطى و خودسرى را سركوب مىكرد و نافرمانان را بىرحمانه مجازات مىنمود . حقوق سركرده‌هاى نظامى سالانه از پانصد تا هزار و دويست تومان و حقوق سران درجه دوم نظامى از صد تا سى صد تومان بود . پرداخت حقوق نظاميان و كارمندان در اين دوره با پول بود و فقط در يك مورد در قندهار از تيول سخن به ميان آمده است . در دوران افول فكرى نادر ، در اثر سوء تدبير و زورگويى اين مرد ، در بين نظاميان شورشهايى به وقوع مىپيوست .\r\nپرداخت بىموقع و نيمه‌كارهء مواجب ، محروم كردن سربازان از غنايم جنگى ، تجهيز ناكافى\r\n\r\n\r\n","description":"","footnote":"\r\n( 1 ) . دولت نادر شاه افشار ، ترجمهء حميد مؤمنى ، دانشگاه تهران ، 1352 ، ص 146 .\r\n","page_name":" 799 ","page_number":89},
  {"content":"\r\n\r\nقشون ، گرسنگى ، مشقت لشكركشىهاى دورودراز و طاقت‌فرسا ، بستن جريمه‌هاى كلان پولى بر ايليات و بالاخره ظلم و زورگويى ، علت شورشها و نارضايتيهاى شديد قشون بود . » « 1 »\r\n« . . . در دههء پنجم قرن هجدهم پس از لشكركشى به هندوستان ، چون غنايم سرشار جنگى بين سربازان تقسيم شد ، عدم رضايت افزايش يافت . . . نادر كه از فرارهاى انبوه نگران بود ، در سال 1743 فرمان داد كه خانه و اموال فراريان را به نام او ( نادر ) ثبت كنند و خانواده‌هايشان نيز جريمه بپردازند . چون خانواده‌هاى فراريان قدرت پرداخت نداشتند ، زن و فرزندانشان را مىفروختند و پول براى خزانه گرد مىآوردند . با اين سختگيريها ، از ميزان فرار و طغيان و عصيان سربازان و سران نظامى كاسته نشد . گاه سربازان و افسران مسلحانه قيام مىكردند و با دشمنان نادر همكارى مىكردند . نمايندگان سياسى روس در ايران در نامه‌هاى خود از وضع آشفتهء ارتش نادرى مكرر سخن گفته‌اند . » « 2 »\r\n« لشكركشيهاى غارتگرانهء نادر شاه كه مىخواست كاهش درآمد قشر بالاى طبقهء فئودال را كه ناشى از پاشيدگى واحدهاى توليد كشاورزان بود جبران كند ، فقط منجر به ژرف شدن پاشيدگى اقتصادى كشور گرديد .\r\n« لشكركشيهاى نادر به هندوستان و آسياى ميانه ، در واقع پايان پيروزيهاى وى بود . جنگهاى سالهاى بعد نيز ، لشكركشى سالهاى 1743 - 1741 به داغستان و جنگ با عثمانى در سال 1746 - 1743 نه سرزمين تازه‌اى نصيب او كرد و نه غنايم جنگى سرشارى به همراه داشت .\r\nوعده‌هاى سخاوتمندانهء نادر هيچ‌يك عملى نشد . . . قشون از ثروتهاى به دست آمده هيچ سهمى نبرد . تمام غنايم به خزانهء شاه رفت .\r\n« سركرده‌هاى نظامى و سربازان ، گذشته از اين‌كه مدتها مواجب نگرفتند و از غنايم جنگى نيز محروم شدند ، تازه جريمه‌هاى زيادى هم به آنها بسته مىشد . اشياء گرانبهايشان را نيز مىگرفتند ، براتيشف در سال 1743 نوشت كه نادر « فرماندهان و حكام ايالات را راحت نمىگذارد و از سربازان نيز درنمىگذرد ، او با بستن جريمه‌هاى ناشنيدنى به آنها ، بىهيچ دليلى غارتشان مىكند .\r\n« در چنين شرايطى به علت آشفتگى اقتصادى ، هزينهء زندگى دايما رو به فزونى بود . در سال 1742 قيمت هرمن تبريز جو يك هزار دينار و هرمن آرد دو هزار دينار بود . و با وجود اين ، در هيچ‌جا هم پيدا نمىشد . قيمت هرمن آرد 3 تا 4 هزار دينار رسيد . سربازان به علت نبودن پول ، هركدام از كوچك تا بزرگ به ديگرى بدهى داشتند و همه بيچاره شده بودند ، نه تنها سربازان عادى ، بلكه سركردگان نظامى هم گرسنگى مىكشيدند . بسيارى از آنها اشياء زينتى و طلا و نقرهء خود را به قيمتى بسيار ارزان مىفروختند . با وجود اين ، براى آن خريدار پيدا نمىشد . در نتيجهء\r\n\r\n\r\n","description":"","footnote":"\r\n( 1 ) . همان ، ص 152 به بعد .\r\n( 2 ) . همان ، ص 184 به بعد .\r\n","page_name":" 800 ","page_number":90},
  {"content":"\r\n\r\nعدم تغذيهء صحيح و بيماريهاى پىدرپى و همه‌گير ، صدها هزار نفر نابود شدند طاعون ، تب ، زخم پا ، و بيماريهاى شديد معده و جز اينها ، امراضى است كه سربازان به آنها مبتلا مىشدند . در نوامبر سال 1742 براتيشف از دربند گزارش داد كه از ميان سپاهى دو هزار نفره ، حتى نتوانسته يك نفر را هم سالم پيدا كند و نشانه‌هاى سلامت را در او ببيند . » « 1 » با مرگ نادر ، ملت ايران و سربازان او از بيدادگريهاى وى رهايى يافتند ، كسانى كه پس از قتل نادر ، تا روى كار آمدن كريمخان زند به قدرت رسيدند هيچيك در انديشهء اصلاح امور اقتصادى ، اجتماعى و نظامى كشور نبودند تنها كريمخان تا حد امكان در راه آسايش مردم قدمهايى برداشت .\r\n\r\nنيروهاى انتظامى كريمخان زند :\r\n« به‌طورى كه از حواشى كتاب تاريخ كلام الملوك برمىآيد ، در دستگاه كريمخان ، غلام 1400 نفر ، متفرقه 200 نفر تا 1200 نفر در كارخانهء او بودند كه طايفه‌اى از الوارند و همه داراى تفنگ يا چخماقى بودند و مشهور به غلام چخماقى ، يساول هزار نفر كه على مراد خان زند و عسكر خان رشتى و ميرزا محمد خان قاجار دولو از آن جمله‌اند . نسقچى هزار نفر ، شش هزار نفر نوكر بروجردى ؛ در بارعارم هشتهزار نفر حضور مىيافتند . زنبوركچى 700 نفر ، نوكر عراقى 12 هزار نفر ، نوكر فارسى 6 هزار نفر ، لك 24 هزار نفر ( لك‌ها از طايفهء خود او بودند ، ) بختيارى سه هزار نفر . . . » « 2 »\r\n\r\nتدبير كريمخان زند :\r\nسرهنگ دروويل در سفرنامهء خود مىنويسد : « يك‌بار كريمخان شكست سختى خورد . . . و پا به گريز نهاد و سه تن به تعقيبش پرداختند . . . نزديك بود به دست دشمن اسير شود ، اما فكرى به خاطرش رسيده نخست يكى از بازوبندهاى جواهرنشان و لحظه‌اى بعد بازوبند ديگر و سپس خنجر مرصع خود را بر زمين انداخت ، و دشمنان براى برداشتن غنيمت از اسب پياده شدند . كريمخان بلافاصله چون برق بر سر آنان تاخت و يكايك آنها را از دم تيغ گذرانيد . . . » « 3 »\r\n« در جنگى كه بين ايران و انگليس در عهد كريمخان زند درگرفت ، خان زند از ميرمهنا استمداد جست . وى سيصد تن از ملازمان جنگى خود را كاملا مجهز كرد و با چادر شب زنانه‌يى كه بر سر داشتند ، به سوى بندر دشمن روان شدند ، و ميرمهنا با غلامان جنگى از پى ايشان روان گرديدند .\r\nچون كشتى به بندر نزديك شد ، فرنگيان پنداشتند از كشتى پيرزنى به سوى ايشان مىآيد .\r\nبىدرنگ بندر را گشودند . چون كشتى به كنار آمد ، آن رندان خونخوار به جانب فرنگيان شليك نمودند . . . ناگاه ميرمهناى نامور با غلامان خونخوارش . . . در ميان فرنگيان اوفتادند و همه ايشان را كشتند . . . » « 4 »\r\n\r\nخصوصيات جنگها در شرق و غرب :\r\nدر دورهء مغول ظلم و تجاوز به حقوق فردى و اجتماعى از حد و مرز قديم گذشت . تا قبل از استقرار حكومت غازانى سربازان و افراد قشون\r\n\r\n\r\n","description":"","footnote":"\r\n( 1 ) . همان ، ص 288 به بعد .\r\n( 2 ) . مجلهء يادگار ، سال 2 ، ش 8 ص 67 .\r\n( 3 ) . سفرنامهء دروويل ، ترجمهء جواد محبى ، پيشين ، ص 27 .\r\n( 4 ) . رستم التواريخ ، پيشين ، ص 390 .\r\n","page_name":" 801 ","page_number":91},
  {"content":"\r\n\r\nغالبا به عنف وارد منزل اشخاص مىشدند و از مردم و كشاورزان توقعات و انتظارات گوناگون داشتند . غازان دستور داد كه سربازان با رعايت ادب ، كم‌وبيش طعامى مطالبه كنند و مزاحم خلق نشوند « . . . به حكم چيزى نخواهند و نپندارند كه بر كسى لازم و واجب است چيزى به ايشان دادن . . . » « 1 » در دورهء تيمور و در عهد نادر نيز مردم از نعمت امنيت و آرامش برخوردار نبودند پس از مرگ كريمخان زند بار ديگر ناامنى و كشت‌وكشتار در ايران سايه افكند و اينحال تا استقرار سلسلهء قاجاريه دوام يافت .\r\nدر اينجا بىمناسبت نيست كه جمله‌اى چند از معتقدات ماكياولى را دربارهء جنگ و عوارض و آثار شوم و زيان‌بخش آن ذكر كنيم وى با صراحت و بدون پرده‌پوشى مىنويسد : « . . . در جنگ سوگند ، دروغگويى ، دزدى ، قتل نفس و هتك ناموس هزاران زن معمول است . مع هذا اگر جامعه را حفظ يا تقويت كند ، خوب است . هرگاه لشكرى از توسعه يافتن بازايستد رو به انحطاط مىرود ، هرگاه ارادهء جنگ را از دست بدهد ، زوال مىيابد . صلح اگر زياد به طول انجامد ، ضعيف سازنده و كسل‌كننده است ، يك جنگ گهگاهى به منزلهء شربتى مقوى براى ملت است ، نظم و نيرو در اتحاد را بازمىگرداند . . . فضيلت براى يك فرد رومى ، حقارت يا نرمخويى يا صلحجويى نبود ، بلكه مردى ، مردانگى و شجاعت ، توأم با كار و هوشمندى بود . . . از اين نظرگاه كشوردارى ، كاملا از قيود اخلاقى آزاد است . . . » « 2 »\r\n\r\nسياست و سلاحهاى پيكار در عصر ما\r\nبه نظر موريس دوورژه « افراد و سازمانهايى كه با يكديگر در تعارضند ، انواع سلاحهاى گوناگون را در پيكار سياسى به كار مىبردند . برحسب دوره‌ها ، نوع جوامع ، نهادها ، فرهنگ‌ها ، طبقات يا گروههاى در حال مبارزه ، از اين يا آن سلاح بيشتر استفاده مىشود . . . اولين هدف سياست از ميان برداشتن خشونت و جايگزين كردن صور مبارزهء ملايمتر به جاى تعارضهاى خونبار است . . . سياست هم پيكار است و هم محدوديتى براى پيكار . . . سياست بر آن است كه خشونت را از ميان بردارد . ولى هرگز به‌طور كامل موفق نمىشود . در عمل ، سلاحهاى نظامى به هيچ‌وجه كاملا از پيكارهاى سياست كنار گذاشته نمىشود . . . سياستمداران نمىخواهند وسايل خشونت و سلاحهاى نظامى را نابود كنند ؛ بلكه مىخواهند آنها را در دست گيرند ، نگذارند كه شهريها آنها را به كار گيرند . اين انحصار فشار كه نيرويى ترسناك به طبقه ، به حزب ، به بخشى كه حكومت را اشغال كرده است ، مىبخشد خصيصهء دولت است .\r\n« قدرتى مسلح ، در ميان قومى به سلاح . . . هنگاميكه نظاميان سر از خدمت دولت بازمىزنند ، ديگر در اختيار فرمانروايان نيستند و خود به مبارزه براى قدرت مىپردازند . در قرن سوم ميلادى ، در روم سپاهيان ، امپراتوريهايى را به‌وجود آوردند و نابود كردند ، و تخت امپراتورى را به اين يا\r\n\r\n\r\n","description":"","footnote":"\r\n( 1 ) . تاريخ مبارك غازانى ، پيشين ، 38 .\r\n( 2 ) . ويل دورانت ، تاريخ تمدن ، « رنسانس » ، ترجمهء صارمى ، بخش 3 ، ص 52 .\r\n","page_name":" 802 ","page_number":92},
  {"content":"\r\n\r\nآن ژنرال ، آن هم غالبا در مقابل وعدهء توزيع پول و امتيازات واگذار مىكردند . اندكى بعد سردارى را كه خود آفريده بودند ، مىكشتند تا كس ديگرى جانشين او كنند . امروز در امريكاى لاتين ، در خاورميانه و جاهاى ديگر ، نظاميان حكومتها را مىسازند و سرنگون مىكنند . . . » « 1 »\r\n\r\nنتيجه جنگ :\r\nبا تمام آثار مخرب و زيانبخشى كه بر جنگ مترتب است ، گاه شكست و ضربت به يك قوم ، موجب تجديد قوا و احياى نظام اقتصادى و اجتماعى آن جامعه مىشود چنان كه آلمان در جريان دو جنگ مهيب و سهمناك گذشته نه تنها مضمحل نشد بلكه نيروى صنعتى و قدرت اقتصادى و اجتماعى او فزونى گرفت ، به نظر تاين‌بى  Toynbee  « ترقى و نمو تمدن هنگامى آغاز مىشود و تمدن هنگامى مسير ارتقايى خود را طى مىكند كه عكس العمل و پاسخ جامعه نسبت به يك سلسله مشكلات خاص و مبارزهء جامعه بر ضد آن مشكلات ، تازه و خالق مبارزه‌يى جديد شود ، كه آن نيز با موفقيت و پيروزى پايان پذيرد ، و اين سلسله خلق مشكلات پيوسته و استمرارى باشد . » « 2 »\r\nبه‌طور كلى تاين‌بى پيشرفت و ترقى را مولود كار و سعى و عمل ، و جنگ مستمر با موانع و مشكلات ميداند و تنبلى و تن‌آسايى و ركود و جمود را براى هرملتى سرآغاز مرگ و نيستى آن جامعه مىشمارد .\r\nمؤلف رستم التواريخ مىنويسد به عقيدهء عليمردان خان « . . . هرپادشاهى هرشهرى را كه به لطف و خوشى متصرف گردد و اهل آن بلد بالطوع و الرغبه فرمان‌بردار گردند ، از همه ضررها و آسيبها در امان خواهند بود . و اگر سلطان به جنگ و جدل و قهر و غلبه بر ولايتى مستولى گردد ، البته بايد تا سه روز و سه شب آن ولايت را به قتل و تاراج و غارت لشكر بدهد ، و پنج يك آن اموال غارت شده مال سلطان خواهد بود . . . » « 3 »\r\n\r\nارتش ايران پس از عهد زنديه\r\nپس از نادر شاه افشار جانشينان او در ادارهء مملكت كفايت نشان ندادند و در اثر مبارزات خانهاى بزرگ با بازماندگان نادر ، تشكيلات نظامى وسيع ولى بىبنيان او از بين رفت . با روى كار آمدن كريمخان ، مجددا حكومت و ارتش واحدى در سراسر ايران مستقر گرديد . در دورهء زمامدارى او ، ارتش دايمى را دو هنگ پياده‌نظام و دو هنگ سوارنظام و يك فوج توپخانه تشكيل مىداد و كريمخان به يارى همين ارتش و با كمك سواران ايلاتى موفق گرديد قسمت اعظم ايران را در زير سلطهء خود درآورد . تلاش كريمخان در راه تكثير نيروى نظامى و ايجاد دستگاههاى اسلحه‌سازى و باروت‌سازى ، در اثر جنگهاى دايمى ملوك الطوايفى به ثمر نرسيد و نظام جديد غرب ، چنان‌كه بايد در ايران نفوذ نكرد . در دورهء قاجاريه نيز با سلطنت فتحعلى شاه و اعزام هيئت مستشاران\r\n\r\n\r\n","description":"","footnote":"\r\n( 1 ) . اصول علم سياست ، ترجمهء دكتر ابو الفضل قاضى ، پيشين ، ص 157 به بعد .\r\n( 2 ) . خلاصهء فلسفهء نوين تاريخ ، تلخيص و تأليف پازارگاد ، ص 28 به بعد . نگاه كنيد به كتاب زمينهء فرهنگ و تمدن ايران ، دكتر محمودى بختيارى ، از ص 58 به بعد .\r\n( 3 ) . همان ، ص 253 .\r\n","page_name":" 803 ","page_number":93},
  {"content":"\r\n\r\nنظامى فرانسه ( مارس 1808 ) به ايران ، در وضع عمومى ارتش تغيير مهمى رخ نداد .\r\nآقا محمد خان مردى سلحشور ، با تدبير و سفاك بود . بر خلاف فتحعلى شاه ، در مسايل نظامى صاحب‌نظر و استاد بود . در آن ايام لباس ارتش ايران سردارى بلندى بود كه روى آن كمربند پهن مىبستند و قمه‌اى به روى آن مىآويختند و محل باروت و كيسهء سرب را به طرف راست مىبستند و تفنگ را به روى دوش حمل مىكردند . كلاه سربازان ، كلاه پوستى بدون مقوا و از وسط چاك خورده و تاشده بود و طول آن 25 سانتيمتر بود . شلوار ، نسبتا گشاد و مچ آن بسته بود .\r\nاز لحاظ تشكيلات 200 نفر سرباز تشكيل يك دسته مىدادند و از ده دسته هم يك هنگ تشكيل مىشد . از ده هنگ يك تومان و از چند تومان يك اردو پديد مىآمد . تناسب صفوف هم قاعده و اصولى نداشت . معمولا تومان از صنوف مختلفه يعنى پياده ، توپخانه و سواره تشكيل مىشد .\r\nاز آغاز قرن نوزده يعنى از دورهء عباس ميرزا ، فكر اصلاح ارتش و هم‌آهنگ ساختن آن با نظام غرب در ذهن اصلاح‌طلبان قوت گرفت تا اين‌كه در سال 1807 بين ايران و فرانسه معاهده‌اى شامل 11 ماده منعقد گرديد كه به موجب آن ، دولت فرانسه متعهد مىشود كه روسيه را وادار به استرداد ولايات ايران نمايد و از طرفى ارتش ايران را به صورت نظام غرب درآورد . پيش از آن‌كه از فعاليت هيئت مستشاران نظامى فرانسه در ايران سخنى به ميان آيد ، لازم است به طور اجمال وضع عمومى ارتش اروپا را در آغاز قرن 19 از نظر بگذرانيم .\r\n\r\nارتش جديد اروپا\r\nدر خلال جنگهاى قرن هجده اهميت تخريبى ارتش در جنگها به ثبوت رسيد . و صنف پياده‌نظام كه بيش از هرصنف در معرض خطر بود ، خود را با تفنگ كه وسيلهء اساسى دفاع اين صنف است مجهز كرد ، متخصصين در نتيجهء فعاليتهاى مداوم نقايص تفنگهاى قديم را از بين بردند . تفنگهاى چخماقى جديد قادر بود در هردقيقه 3 الى 5 تير شليك كند و تيررس آن به 350 متر رسيده بود . در سال 1870 تفنگ سوزنى معمول گرديد كه برد آن به 1200 متر مىرسيد و در هردقيقه 6 الى 7 تير خالى مىكرد . پر كردن تفنگ به كمك گلنگدن موجب سرعت تيراندازى گرديد . ايجاد باروت بىدود نه‌تنها به دقت و سرعت تيراندازى افزود ، بلكه تيرانداز را از نظر دشمن در امان داشت .\r\nدر اين ايام زمامداران ممالك اروپا براى حفظ منافع اقتصادى و سياسى خود افكار ملى و ناسيوناليستى را دامن مىزدند ، و به كمك اين افكار ناپلئون و ساير متجاوزين غرب به كشورگشائى و سركوبى مخالفين مشغول شدند . از آغاز قرن نوزده ، از بركت رشد روزافزون علم و تكنيك غير از صنوف نامبرده ، صنف جديدى به نام صنف مهندسى به‌وجود آمد . هنگ مهندسى داراى تشكيلات وسيعى بود كه از آن جمله گروهانهاى مخابرات ، پل‌ساز ، تخريب استحكامات ، قلعه‌ساز و راه‌ساز را مىتوان نام برد . پس از كشف تلگراف الكتريكى و به كار\r\n\r\n","description":"","footnote":"","page_name":" 804 ","page_number":94},
  {"content":"\r\n\r\nانواع سلاح در عصر جديد افتادن دستگاه ( مورس ) ، اصول مخابره در ارتش كاملا آسان گرديد . استفاده از تلفن در فعاليتهاى نظامى از سال 1869 معمول گرديد . اختراع كشتيهاى بخارى در سال 1807 نه‌تنها در عالم اقتصاد ، بلكه در جريان كار ارتش نيز تأثير فراوان بخشيد و عبور از درياها و اقيانوسها و تسخير\r\n\r\n","description":"","footnote":"","page_name":" 805 ","page_number":95},
  {"content":"\r\n\r\nبنادر حريف آسانتر شد .\r\n\r\nسربازگيرى عمومى :\r\nبا آن‌كه فكر سربازگيرى عمومى سابقه داشت و به طور ناقص در پروس و فرانسه عملى شده بود ، ولى از 1862 خدمت وظيفهء عمومى در اكثر كشورهاى اروپا عملى گرديد و ويلهلم اول پادشاه پروس نخستين قدم را براى اجراى اين نقشه در كشور خود برداشت ، دورهء خدمت تحت السلاح به شش سال رسيد . از اوايل قرن نوزده مدارس نظام براى آموختن فنون جنگى در فرانسه و ساير كشورها بسط يافت ، و چون در آن دوره وسايل كسب اطلاع و روزنامه و كتاب زياد نبود ، شاگردان هزار هزار سر درس سرداران جنگ‌ديده حاضر مىشدند و از اطلاعات و تجارب آنان استفاده مىكردند .\r\nاين است مختصرى از انقلابات و تغييراتى كه در ارتش نوين فرنگ پديدار شده بود .\r\n\r\nمقايسهء جنگهاى قرون وسطايى با عصر جديد\r\nبا اين‌كه در عصر جديد ، جنگ و ستيز ملتها نسبت به قرون وسطا نقصان كلى يافته است ، اما دامنهء كشتار گسترش بيشترى يافته است .\r\n« . . . علم كه بايستى خادم پيشرفت باشد اهريمن مرگ گرديده است و چنان به دقت و سرعت كشتار مىكند كه جنگهاى قرون وسطا در برابر آن همچون بازى كودكان است . خلبانان دلير بمب‌ها را بر سر زنان و كودكان فرومىريزند . . . بناى دوستى ملتها كه در طول صد سال با ترجمهء ادبيات و همكارى دانشمندان و روابط بازرگانى و بستگى مالى پىافكنده شده بود ، درهم ريخت و اروپا به صدها ملت دشمن ، تجزيه شد . پس از اين‌كه جنگ بر طرف گرديد ، معلوم شد كه غالب و مغلوب هردو آنچه را كه به خاطر آن مىجنگيدند ، از دست داده‌اند ، و فقط جهان‌جويى آزمند ، جاى خود را از پتسدام به پاريس عوض كرده است . » « 1 »\r\n\r\nجنگ در تاريخ معاصر :\r\nبا اين‌كه از ديرباز دانشمندان و محققان شرق و غرب در نكوهش جنگ و جنگ‌طلبى سخنها گفته‌اند ، معذلك تاريخ معاصر هيچگاه از جنگ‌طلبان خالى نبود .\r\nپس از آن‌كه آلمان در سايهء انقلاب 1848 به دموكراسى گراييد و از بركت آزادى ، علم و دانش و صنعت در آن كشور پيشرفت كرد ، مرتجعين به تكاپو افتادند و سرانجام پادشاهى هوهنزولرن انقلاب 1848 را از مجراى مترقى خود خارج كرده به دام خود كشيد . بيسمارك به يارى سلطنت برخاست ، بقول ولز : « در اين دوران سنت فردريك بزرگ ، و شيوهء سياسى ماكياولى بر آلمان فرمانروا بود . از اين قرار در اين كشور بديع و نوخاسته به‌جاى آن‌كه مغزى شاداب و بديع و مبتكر حكومت كند كه آن را به خدمت جهانيان به كار وادارد ، عنكبوتى فرتوت كه اسير شهوت قدرت بود و مىخواست سراسر جهان را شكار كند ، نشسته بود . آلمان « پروسى شده » معجونى بود از جديدترين و كهنه‌ترين چيزها در اروپاى غرب . اين دولت نوظهور ، بهترين و نابكارترين دولت زمانه بود . . . مردم آلمان طبعا - از كاميابى و پيروزيهايى كه آسان به‌دست آورده‌اند و\r\n\r\n\r\n","description":"","footnote":"\r\n( 1 ) . لذات فلسفه ، پيشين ، ص 300 .\r\n","page_name":" 806 ","page_number":96},
  {"content":"\r\n\r\nپيشرفت سريعى كه در عالم اقتصاد يافته و از تنگدستى به توانگرى رسيده بودند سخت مغرور گشته و سرى پرباد داشتند - بدين پايه از پيشرفت ناگهانى رسيدن و گرفتار غرور و ميهن‌پرستى نشدن ، مستلزم داشتن روحى بزرگ است . ولى در آلمان بادهء غرور و ميهن‌پرستى اغراق‌آميز را رهبران ملت و پيشوايان دولت به آنان مىنوشانيدند و در آموزشگاهها و در دانشگاهها و در آثار ادبى و روزنامه‌ها و نشريات آنها به سود دودمان هوهنزولرن تبليغ مىكردند ، آموزگار يا استادى كه به مناسبت يا بىمناسبت از برترى نژادى و روحى و فكرى و جسمى آلمانيان بر ديگر مردم جهان و دلبستگى آنان به جنگ و به دودمان پادشاهى و سرنوشت بىچون‌وچراى قوم آلمان براى رهبرى جهان در زير فرمان اين سلسله سخن نمىگفت ، به ناكامى و ناشناختگى و فراموشى محكوم بود . . . تنها فكرهاى فوق العاده استوار و مبتكر و پرخرد مىتوانستند در برابر سيل اين‌همه تلقينات پايدارى كنند . . . جمهوريت تاجدار بريتانيا ممكن است آموزش ملى را در نتيجهء بىتوجهى فلج و ناتوان ساخته باشد ، ولى پادشاهى هوهنزولرن آن را فاسد ساخت و دستگاه آموزش را به فحشاء و مزدورى كشانيد . » « 1 »\r\n« كليهء آموزش تاريخى آلمانيان را در گفتهء كنت مولتكيه مىتوان يافت كه : « صلح دايمى ، خوابى است كه حتى زيبايى هم ندارد . جنگ مشيت الهى است و جهان بىجنگ به تعفن و فساد مىگرايد و در ماديگرى گمراه مىگردد . . . » نيچه فيلسوف آلمانى . . . گفت : « اگر آدميان جنگ را به فراموشى بسپارند ، انتظار چندانى از ايشان نمىتوان داشت . . . » اين‌گونه آموزشها كه سراسر امپراتورى آلمان را فراگرفته بود ، در بيرون مرزهاى آلمان موجب هراس ديگر كشورها و مردمان مىشد . . .\r\n« پس از 1871 آلمانيان مقيم خارج سينه‌ها را پيش دادند و صداها را بلند كردند ، و حتى در بازرگانى هم رفتار تهاجمى پيش گرفتند . ماشينهاى آلمانى به بازارهاى جهان راه يافت كشتيهاى كالا بر در درياها به گردش درآمد و غرور ميهن‌پرستى آلمانى به صورت مبارزه‌طلبى آشكار شد . . .\r\nبه موازات اين تبليغات به جنگ با دموكراسى نيز ادامه دادند . » « 2 » در حالى كه در جوامع غربى از بركت امنيت و دموكراسى و استقرار حكومتهاى ملى ، مردم ، در راه تكامل اجتماعى و اقتصادى پيش مىرفتند ، در ايران مخصوصا پس از مرگ كريمخان زند ، در نتيجهء دوام جنگهاى فئودالى ، و روى كار آمدن زمامداران مغرض و فاسد و حملهء استعمارى روسيه تزارى و انگلستان ، مردم روى آسايش و آرامش نديدند و اين حال رقت‌بار تا روى كار آمدن سلسلهء پهلوى دوام يافت .\r\n\r\nارتش زنديه\r\nدر دورهء زنديه مخصوصا در عهد كريمخان زند مهمترين نيروى نظامى ايران يعنى سوارنظام و پياده‌نظام تا حدى نيرومند بود ولى نيروى دريايى ايران سخت ناچيز بود ، و اگر چند كشتى در خليج فارس وجود داشت ، بازمانده‌هايى از\r\n\r\n\r\n","description":"","footnote":"\r\n( 1 ) . ولز ، كليات تاريخ ، ص 1312 به بعد .\r\n( 2 ) . همان ، ص 1314 به بعد .\r\n","page_name":" 807 ","page_number":97},
  {"content":"\r\n\r\nكشتيهاى عهد نادرى بود . « نيروى زمينى نيز ، تنها در زمان جنگ به صورت يك نيروى واقعى درمىآمد . » « 1 »\r\nسربازان مسلح هنگام صلح عبارت بودند از گارد سلطنتى كه نسبتا با فنون جنگى آشنا بود . و ديگر سربازان گارد والىها ( - استانداران ) ، اين سربازان هميشه هستهء اصلى نيروى نظامى ايران را تشكيل مىدادند ، كه به هنگام جنگ يا به خدمت كشيدن و استخدام سربازان ديگر به نيروى آنها افزوده مىشد . . . نيبور « 2 » كه در سال 1765 در ايران سياحت مىكرد ، مىنويسد : « در ايران فرق بين مسيحى و مسلمان گذاشته نمىشود . »\r\nسوارنظام بيشتر از مردم قبايل تشكيل مىشد و براى پياده‌نظام كه توجه چندانى به آن نمىشد ، از مردم شهرها و روستاها استفاده مىشد . سردار كل سپاه از طرف شاه انتخاب مىشد . . .\r\nمدارج نظامى ايران از صفويه ، گرفته شده بود . . . يك « دهباشى » فرمانده ده نفر سرباز بود . يك پنجاه‌باشى بر پنجاه سرباز ، يك يوزباشى بر صد سرباز ، پانصد باشى بر پانصد سرباز ، مين‌باشى بر هزار سرباز و يك دومين‌باشى بر دو هزار سرباز حق فرماندهى داشت . دومين‌باشى تحت نظر يك سلطان بود كه خود سلطان به فرمان يك « خان » بود . فرمانده كل سپاه بر خانها نظارت داشت . . . اين تقسيم‌بندى دقيق نبود چه طبق گزارش نيبور ممكن بود كه يك « پانصدباشى » فقط پنجاه نفر سرباز در اختيار داشته باشد . پياده‌نظام و سپس سوارنظام ، از نظر تعداد ، از توپخانه و زنبور كچيان بزرگتر بود .\r\nاسلحهء پياده‌نظام عبارت بود از تفنگ سرپر كه به كمك فتيله آتش مىشد ، با اين‌كه سپاهيان با اسلحهء آتشين آشنا بودند ، باز نيزه ، تير ، كمان ، گرز ، خنجر و شمشير و قمه بيشتر به‌كار مىرفت .\r\nتفنگ سرپر فقط به كار پياده‌نظام مىآمد ، زيرا هنگام آتش كردن به دوشاخه‌اى تكيه داده مىشد .\r\nسوارنظام كارابين داشت كه عادتا فقط يك‌بار آتش مىشد . سرباز سوار دو تپانچه نيز داشت كه زير شال يا كمربند جاى مىگرفت ، كيسهء فشنگ زير بازوى چپ قرار داشت و انبان باروت نيز بازوى راست . بيشتر سواران نيزه و خنجر و گرز داشتند كه از زين آويزان مىشد . تقريبا همه زره به تن مىكردند و كلاه‌خود بر سر مىنهادند . معدودى از سواران ، سپر نيز همراه داشتند . اما سپر معمولا از وسايل جنگى پياده‌نظام بود . مردم مازندران اسلحهء آتشين نداشتند . اينان در به كار بردن تير و كمان و شمشير و خنجر و نيزه ماهرتر بودند . . . هنگام فرار از مقابل دشمن ، وارونه بر اسب سوار شده و بر پشت اسب مىخميدند و بعد در حالى كه سر خود را روى ران اسب مىگذاشتند تيرهاى خود را به طرف تعقيب‌كنندگان رها مىكردند . فرير « 3 » مىنويسد : « سوارنظام ايرانيها عالى است . . . توپهايى كه كريمخان داشت ، توپهاى انگليسى و پرتغالى و اسپانيولى بود . غير از توپهاى\r\n\r\n\r\n","description":"","footnote":"\r\n( 1 ) . تلخيص از : پرويز رجبى « در پيرامون ارتش در دورهء زنديه » ، مجلهء بررسيهاى تاريخى ، سال 6 ، ش 3 ، ص 3 به بعد .\r\n( 2 ) .  Niebuhr \r\n( 3 ) .  Ferrier \r\n","page_name":" 808 ","page_number":98},
  {"content":"\r\n\r\nساخت خارج ، در ايران نيز به ندرت توپهايى مىريختند ، و چون حمل توپهاى سنگين دشوار بود ، توپها را در قطعات مختلف مىريختند و روى قاطر حمل مىكردند . توپهاى كوچك را بر پشت شتر حمل مىكردند . سوارنظام پشت سر پياده‌نظام حركت مىكرد ، حركت سپاهيان با صداى طبل و سرنا همراهى مىشد . سيورسات سپاه بسيار ساده بود و تشكيل مىشد از نان و پنير و برنج و كمى ميوهء خشك گاهى گوشت - و بنهء سياه بر پشت قاطر حمل مىشد ، در اردوگاه بىنظمى وجود داشت و اكثر سياحان خارجى از فقدان نظم و حساب در محيط اردوگاه سخن گفته‌اند . در جنگها به تاكتيك و آرايش جنگى توجه نمىكردند دو طرف به جان هم مىافتادند ، هر طرف مقاومت مىكرد پيروز مىشد . خبر مرگ سران سپاه ، غالبا موجب آشفتگى قشون مىگرديد . در موقع سربازگيرى به آشنايى داوطلبان به فنون جنگى توجه نمىشد و آزمايشى به عمل نمىآمد . هركس پول بيشترى مىپرداخت ، يا وعدهء غارت بيشترى را مىداد ، سربازان بيشترى را در اختيار مىگرفت . تطميع كردن و با پول خريدن سربازان دشمن معمول بود . تجاوز به مال و جان مردم عادى غالبا از طرف سران سپاه صورت مىگرفت . به علت خرابى راهها و نبودن آذوقه و علف و عليق ، حتى الامكان جنگهاى اساسى را به بهار و تابستان موكول مىكردند .\r\nيكى از وسايل از پا درآوردن دشمن ، محاصره بود . محاصره‌شوندگان چون غالبا در آبادى بودند ، ذخيرهء كافى داشتند . محاصره‌كنندگان را آن‌قدر در پاى ديوارهاى شهر نگاه مىداشتند تا در نتيجهء خستگى ، كمى آذوقه يا گرما و سرماى شديد ، مجبور به ترك محاصره شوند . طبيعى است كه در اين فاصله ، طرفين با گلوله‌باران كردن ، دستبرد زدن ، منحرف كردن قناتها و مجارى آب و پخش اخبار بىاساس ، به تضعيف قواى يكديگر مىپرداختند . گاه به علل اقتصادى و نبودن مواد غذايى ، محاصره‌شدگان براى رهايى از گرسنگى ، با دشمن پنهانى وارد مذاكره مىشدند .\r\nشبيخون زدن و غارت تمام يا قسمتى از مايملك دشمن ، از تاكتيكهاى ديرين جنگاوران بود .\r\nبه سربازان ظاهرا حقوق و جيرهء ثابتى كه تكافوى نيازمنديهاى آنها را بكند نمىدادند .\r\nدر جنگها ، مخصوصا پس از پيروزى ، غارت و چپاول دارايى مردم ، امرى مباح و طبيعى بود و دهات و آباديهاى سر راه اكثرا مورد تعدى و تجاوز سربازان قرار مىگرفت ، و شايد يكى از علل انحطاط اجتماعى ايران ، همين جنگهاى پايان‌ناپذير و خانمان‌برانداز بود ، كه معمولا در هرقرن چندين بار صورت مىگرفت و تيشه به ريشهء زندگى اقتصادى و اجتماعى و اخلاقى مردم مىزد و اين حال تا استقرار حكومت پهلوى و ايجاد ارتش منظم و زوال فئوداليسم ادامه داشت .\r\nاوليويه سياح فرانسوى كه در سال 1798 ( ابتداى كار آقا محمد خان قاجار ) به ايران آمده است ، هنگام سفر از تهران به اصفهان سر راه خود شهر قم را نيز ديده است . اوليويه مىنويسد : « آنچه در قم ديدم تكان‌دهنده بود ، شهر در اثر غارتهاى متوالى تقريبا نابود شده بود و فقط سيصد نفر جمعيت داشت كه زندگى را به سختى مىگذرانيدند ، و در شهر بيش از پنجاه خانهء سالم در اطراف حرم ، چيزى به جاى نمانده بود . » نظير اين مظالم از طرف نادر در شهر شيراز نيز رخ داد و\r\n\r\n","description":"","footnote":"","page_name":" 809 ","page_number":99},
  {"content":"\r\n\r\nاموال و دارايى مردم به غارت رفت . و متعاقب اين ستمگريها ، وباى بزرگى روى داد كه به گفتهء غسالان ، چهارده هزار نفر روانهء ديار عدم شدند . » « 1 »\r\n\r\nدلاورى يا شاهكار رزمى لطفعلى خان زند\r\nسرهار فورجونس كه در بحرانىترين ايام ، ناظر برخوردهاى نظامى آقا محمد خان و لطفعلى خان زند بود ، صحنه‌اى از شجاعت و سرعت عمل لطفعلى خان را به خوبى ترسيم مىكند :\r\n« آقا محمد خان نخست با سپاه پيش‌قراول خود بر تمام گردنه‌هاى بين اصفهان و استخر دست يافت سپس با نيرويى بسيار عظيم ، در منطقهء نزديك گردنهء گروخ اردو زد ، فزونى سپاه قاجار ، استحكام مناطق اشغال شده توسط پيش قراولان ، فاصلهء ميان اردوى قاجار و اردوى زند ، و كمى نفرات قشون لطفعلى خان ، آقا محمد خان را كاملا از جانب دشمن و احتمال حمله ناگهانى او آسوده‌خاطر كرد ، با اين حال لطفعلى خان به زودى از موقعيت دشمن مطلع شد و با يك حركت ابتكارى كه نظير آن هرگز در تاريخ ايران ديده نشده است ، كوشيد تا خود را به گردنهء پرسپوليس ( استخر - م ) برساند و درست هنگامى كه قاجارها به صرف شام مشغول بودند ، ناگهان به جبهه پيش قراولان حمله كرد و آنها را شكست داد ، سپس به قلب سپاه هجوم برد و اردوى دشمن پس از يك مقاومت خونين سخت درهم شكست و همهء اين ماجراها يكى پس از ديگرى و با سرعت هرچه بيشتر پشت‌سر گذاشته شد .\r\n« اكنون ديگر مقاومت در برابر لطفعلى خان پيروز ، پايان گرفته بود و مىگفتند آقا محمد خان فرار كرده است ليكن در يك لحظهء شوم فتحعلى خان نزد لطفعلى خان آمد و از او خواست تا دم سحر به استراحت بپردازد .\r\nعلت اينكه لطفعلى خان به پذيرفتن اين پيشنهاد خائنانه تمايل نشان داد اين بود كه طول راه و جنگهايى كه او و قشونش در پيش داشتند حقيقتا استراحت مىطلبيد ، بعلاوه شاهزادهء زند از نقاره‌خانه دشمن اعلان پيروزى خود را به عنوان فاتح و پادشاه ايران شنيده بود .\r\n« سرانجام صبح برآمد ، صبح يأس و اندوه و ناكاميهاى لطفعلى خان ، زيرا همين‌كه روشنايى بردميد او دريافت كه آقا محمد خان در دورترين نقطهء اردوى او چادر زده . و سپاه پراكنده از هرسو به او پيوسته است .\r\n« افراد لطفعلى خان از خستگى سى و شش ساعت راه‌پيمايى پىدرپى و جنگهاى سخت كه يكنفر در مقابل بيست نفر مىجنگيد بيرون آمده بودند و حالى نداشتند كه با چنين شرايطى بتوانند بار ديگر حمله را تكرار كنند ، پس لطفعلى خان ناچار جميع قهرمانان خود را به گروه فشرده‌تر و كوچكترى بدل كرد و آهسته و موقر ليك دلتنگ ميدان را ترك گفت آقا محمد خان كوچكترين اقدامى عليه او نكرد و به ياران خود گفت : « هرگز به شير گرسنه هنگامى كه قصد دارد\r\n\r\n\r\n","description":"","footnote":"\r\n( 1 ) . پرويز رجبى ، ارتش ايران در دورهء زنديه ، مجلهء بررسيهاى تاريخى سال ششم ش 3 ، ص 3 به بعد ( به اختصار ) .\r\n","page_name":" 810 ","page_number":100},
  {"content":"\r\n\r\nشما را ترك كند حمله نكنيد ! »\r\n« رويدادهاى اين شب شوم همهء اميدهاى لطفعلى خان را براى بازگرفتن شهر شيراز از چنگال قاجارها كه حالا ديگر بلامانع پيش مىرفتند بر باد داد ، همين‌كه آقا محمد خان به سوى شهر بدطالع مىراند حاجى ابراهيم از فاصله به پيشواز او درآمد و دروازه‌هاى شهر را به او تسليم نمود و درعين‌حال خانوار لطفعلى خان ، خزانهء او و جان و شرافت همشهريان سابق خود را در اختيار اين ظالم سنگدل نهاد .\r\n« مىگويند در اين لحظه آقا محمد خان به حاجى ابراهيم گفته بود : « من در طول زندگى با سه ماجراى خارق العاده روبرو شده‌ام اول با حاجى ابراهيم با وسعت و عظمت سياه‌كاريش دوم با شهامت و جسارت لطفعلى خان در حمله به جبههء پيش قراولان در گردنهء تخت‌جمشيد و سپس در حمله به من ، و سوم به سرسختى خودم ، هنگامى كه تقريبا همه چيز از دست رفته بود ليك من تا سپيده‌دم در ميدان برجاى مانده بودم . » « 1 »\r\nژان‌گوره كه در آغاز حكومت قاجار به ايران آمده است ، مىنويسد : « امروز چون مردم خود را تحت حمايت قانون و قواى انتظامى مىبينند ، سلاح نگاه نمىدارند ولى در قديم براى حفظ مال و جان و ناموس خود ، در خانه يك تفنگ يا شمشير يا نيزه و تير و كمان داشتند . . . » « 2 »\r\n\r\nطغيان اهالى قم براى نجات از محاصره\r\nژان‌گوره مىنويسد : « پس از آن‌كه شهر قم در محاصرهء قواى آقا محمد خان قاجار قرار گرفت ، نجف خان زند براى مبارزه با قحطى و گرانى ، قدم مؤثرى برنداشت . مردم براى نجات از اين تنگنا به ميرزا سيد على قمى متوسل شدند . او گفت : « يگانه راه اين است كه دروازه‌ها را به سوى قشون آقا محمد خان باز كنيم . » مردم گفتند : « دروازه‌ها در دست نجف خان زند است و هركس مخالفت كند كشته مىشود . » مير سيد على قمى گفت : « اگر از كشته شدن و هدف گلوله قرار گرفتن مىترسيد ، اقدامى نكنيد تا از گرسنگى بميريد . » بالاخره مردم تسليم نظر سيد شدند . او كه مردى مبارز بود ، به نجف خان پيغام داد كه قصد دارد بالاى حصار برود و دعا بخواند تا بلايى بر سر قشون آقا محمد خان نازل شود . مير سيد على در بالاى حصار در فرصت مناسب به وسيلهء كمانى كه زير عبا داشت ، نامه‌اى با تير به سوى اردوگاه آقا محمد خان پرتاب كرد و اعلام كرد كه ما مىخواهيم به دست آقا محمد خان قاجار از گرسنگى و ستم نجف خان زند نجات پيدا كنيم ، و براى اين منظور بهترين راه اين است كه در يك شب در ساعت معينى قشون آقا محمد خان از خارج حمله كنند و ما مردم قم هم از داخل به همان دروازه حمله كنيم و سربازان خان قاجار با نردبان خود را به داخل برجها برسانند ، ما هم از داخل سعى مىكنيم دروازه‌ها را باز كنيم ، مير سيد على پيشنهاد كرده بود در صورتى كه با اين نظر موافقت دارند ، شب آينده در ساعت چهار\r\n\r\n\r\n","description":"","footnote":"\r\n( 1 ) . آخرين روزهاى لطفعلى خان زند ، ترجمهء هما ناطق و ج گرنى ، ص 66 به بعد .\r\n( 2 ) . خواجهء تاجدار ، پيشين ، ص 482 .\r\n","page_name":" 811 ","page_number":101},
  {"content":"\r\n\r\nاز شب گذشته مقابل دروازه پنج‌بار چراغى را روشن و خاموش كنيد تا به وسيلهء نامهء ديگرى كه با تير خواهيم فرستاد ، موقع و محل حمله ، تصريح شود . آقا محمد خان پس از تحقيق دربارهء هويت سيد على ، عملا اقدام نمود . طرفين به سختى جنگيدند . مير سيد على در نتيجهء گلوله‌اى سربى از پاى درآمد . ولى مردم قم از گرسنگى و مرگ تدريجى نجات يافتند و نجف خان راه فرار پيش گرفت . آقا محمد خان براى بازماندگان اين سرباز گمنام ( - مير سيد على ) مستمرى معين كرد . » « 1 »\r\n\r\nقلعه‌هاى جنگى\r\nبه عقيدهء ژان‌گوره فرانسوى ، قلاعى كه در ايران مىساختند چندان فنى و دقيق نبود . « يك قلعهء جنگى در بسيارى از نقاط ايران عبارت بود از يك حصار مربع يا مربع مستطيل يا كثير الاضلاع ، داراى برجهاى متعدد . گاهى آن برجها را مدور مىساختند و زمانى مربع‌شكل . . . غلبه بر آن نوع قلاع . . . براى مهاجمى كه توپ داشت ، آسان بود و به وسيلهء توپ قسمتى از برجها و حصار را ويران مىكردند . . . و چون محصورين در اثر طول مدت محاصره ضعيف شده بودند ، آنها را از پا درمىآوردند . مهاجمينى كه توپ نداشتند ، اول قلعه را محاصره مىكردند و راه وصول آذوقه و آب را به محصورين مىبستند و آن‌گاه در صدد برمىآمدند به وسيلهء حفر نقب وارد قلعه شوند يا ديوار قلعه را ويران نمايند . . . اكثر قلاع جنگى ايران به دست امرا و حكام محلى به‌وجود مىآمد تا در موقع خطر به درون قلعه پناه ببرند و از آسيب خصم مصون باشند . . . يك قسمت از آباديهاى ايران هم در قديم داراى ديوار بود . . . » « 2 »\r\n\r\nارتش و سپاه در عهد فتحعلى شاه\r\nژوپر در سفرنامهء خود مىنويسد : « مخارج افواج ايرانى در موقع حركت ، عموما با ايالاتى است كه از آنها عبور مىكنند ، ناظر خرجها و مباشرين قشون بايد قبضى مشعر بر مقدار آذوقه مصرف‌شده به كدخداى دهات و كلانترها بدهند تا از ميزان ماليات محل كسر شود . لكن غالبا اين كار صورت نمىگيرد و در نتيجه ، رنج و ستمى كه بر مردم آباديهاى مسير افواج وارد مىگردد ، كمتر از آن نيست كه فى الواقع مغلوب دشمن شده باشند . همين‌كه فوجى در محلى اقامت گزيد ، فورا براى تأمين حوايج به كندن درخت و خراب كردن مزارع و مساكن مىپردازند . سپاهيان در هرروز حداقل شش فرسنگ و حداكثر دوازده فرسنگ راه‌پيمايى مىكنند . آقا محمد خان در سال 1795 سوارنظام خود را پانزده روزه از تهران به تفليس رسانيد . قبل از حركت قوا صاحب‌منصبان به راه مىافتند و آذوقه و عليق و محل توقف قشون را تعيين مىكنند . و معمولا قبل از رسيدن افواج ، چادرها برافراشته مىشود . ژوپر مىنويسد : از عادت زيانبخش ايرانيان ، نداشتن پيش‌قراول و كشيكچى است . و به همين علت ممكن است سربازان ايران مواجه با شبيخون و حملات غافلگيرانه شوند . ديگر آن‌كه بر پاى اسبان خود بند مىگذارند ، جنگ را يك فن خاص نمىدانند\r\n\r\n\r\n","description":"","footnote":"\r\n( 1 ) . خواجهء تاجدار ، پيشين ، ص 506 به بعد .\r\n( 2 ) . همان ص 310 .\r\n","page_name":" 812 ","page_number":102},
  {"content":"\r\n\r\nبه نظم و انضباط پاىبند نيستند ، تاكتيك آنها اين است : « يا شكست دشمن در حملهء اول و يا فرار برق‌آسا . » سربازان پيش از پيروزى . به غنيمت جنگى دلبستگى دارند . در ايران سربازخانه ، بيمارستان نظامى و مخازنى براى نگهدارى آذوقهء قشون وجود ندارد ، افراد مكلفند از محل حقوق ، كليهء احتياجات خود را شخصا تأمين كنند .\r\nتعداد سواران مرسوم به غلام شاهى در سال 1810 بر طبق محاسبه‌هاى مالكم 000 ، 4 نفر ، سواران عشاير 000 ، 80 و عساكر ثبت شده 000 ، 150 نفر است . افرادى كه به سبك نظام اروپايى تربيت شده‌اند ، 000 ، 20 نفر ، جمع كل 000 ، 254 نفر .\r\nاز 20 هزار نفر افراد افواجى كه به سبك نظام اروپايى تربيت شده‌اند ، نه هزار نفر موسوم به جانباز مخصوص شخص پادشاه است . بقيه كه تحت فرمان عباس ميرزا مىباشد ، مشتمل است بر 12 گروهان پياده ، موسوم به سرباز ، يك عده سوار و يك عده توپچى كه براى عمليات بيست عراده توپ ، كافى مىباشند . . . » « 1 »\r\nسرهنگ گوار اسميت مىنويسد : « هزينهء حرمسراهاى متعدد فتحعلى شاه بيش از هزينهء ارتش او بود ، و اگر وى آن اندازه كه خرج حرمسراهاى متعدد خود مىكرد خرج قشون مىنمود ، جنگهاى او با امپراطوران روسيه طور ديگرى تمام مىشد . » « 2 »\r\n\r\nارتش ايران به نظر مالكم\r\nسرجان مالكم كه از عهد فتحعلى شاه به بعد چندبار به ايران آمده است ، در پيرامون لشكر ايران چنين داورى مىكند : « لشكر ايران عبارت است از جمعى كثير سوارهء بىنظام كه از ايلات و احشامات مملكت مىآيند ، و سركردهء هرطايفه نيز از خود ايشان است . و جمعى ديگر از پياده‌نظام غيرمنظم كه با مخارج از اضلاع و شهرهاى معتبر مىگيرند ، و فوجى پياده‌نظام و توپچى كه به قاعدهء اهالى فرنگستان تربيت مىكنند و لباس مىپوشانند . سوارهء بىنظام كه حال در ايران است ، مثل همان سواره‌اى است كه در ايام سلف با روميان مىجنگيدند . . . فرقى كه هست ، اين است كه در سوابق ازمنه با تير و كمان جنگ مىكردند ، و حال با قرابين و چون مردانى قوى و رشيدند و اسبان سخت و چالاك دارند ، به جهت تاخت‌وتاز اطراف ، هيچ سوارى مثل سوارهء ايرانى نمىشود ، و بنا به قول ايرانيان ، عدد اين سواره به هشتاد هزار مىرسد . . . چون به خدمت مأمور شد ، جيرهء خود و عليق اسب مىيابد و ساليانه جزيى مواجبى نيز مىدهند . و غالب اين است كه سالى پنج تومان يا شش تومان بيشتر نمىدهند . اين مبلغ را هم حواله بر ماليهء جايى كرده ، برات نمىدهند و غالبا دارندهء برات ناچار بايد مبلغى كم كند تا چيزى عايدش شود . و نيز سالى دو خروار غله به هرسوارى مىدهند . . . مواجب صاحب‌منصبان سوار زيادتر است و از سالى پانزده يا بيست تومان نقد و چهار پنج خروار جنس تجاوز نمىكند . هرسالى چند ماه سر خدمت‌اند و اگر جنگى نباشد\r\n\r\n\r\n","description":"","footnote":"\r\n( 1 ) . مسافرت به ارمنستان و ايران ، ترجمهء مصاحب ، پيشين ، ص 314 به بعد .\r\n( 2 ) . خواجهء تاجدار ، ترجمهء ذبيح اللّه منصورى ، پيشين ، ص 520 .\r\n","page_name":" 813 ","page_number":103},
  {"content":"\r\n\r\nهميشه زمستان را به خانه‌هاى خود مىروند . پادشاه هميشه فوجى از سواران با خود دارد كه ايشان را غلامان شاهى گويند . اين فوج اكنون از سه يا چهار هزار زياد نمىشود ، و از لحاظ اسلحه و مواجب بر ديگران برترى دارند . و چون نام غلام شاهى بر خود نهاده‌اند ، به هرشهر و ديارى روى آورند از ظلم و ستم خوددارى نمىكنند . . . اسلحهء ايشان عبارت است از تفنگهاى فتيله‌اى و خنجرى و شمشيرى ، و فقط از سركردهء خود اطاعت مىكنند . لشكر آقا محمد خان منحصر بود به سواره و پيادهء بىنظام و چند قطعه توپهاى سنگين و قدرى زنبورك .\r\n« فتحعلى شاه به قصد مقابله با روسها افواجى از پياده‌نظام مرتب نمود ، با توپخانه كه بالفعل عددشان به بيست هزار نفر مىرسد كه بعضى از آن‌ها را صاحب‌منصبان انگليسى تربيت كرده‌اند .\r\nو از ساير افواج مملكت ممتازند ، پياده‌نظام ايران دو قسمند : عده‌اى را سرباز و جمعى را جانباز مىخوانند و عباس ميرزا در تعليم و تربيت آنها مىكوشد . هرفوجى هزار نفر است و مركب است از مردم قبايل و بلوكات مختلف آذربايجان و دو فوج از افشار ، دو فوج از ايل قشقايى و دو فوج مرندى و نيز از ساير شهرها و ايلات يك فوج گرفته‌اند . همچنين سوارنظام و توپچيان نيز از ايلات و شهرهاى مختلف گردآورى شده‌اند و زير نظر صاحب‌منصبان فرانسوى و شخص عباس ميرزا اداره مىشوند . صاحب‌منصبان تربيت‌يافته ساليانه از چهل تا پانصد تومان مواجب دارند ، و سرباز ده تومان به غير از سيورسات از خزانه مىگيرد . افواج جانباز به خود پادشاه متعلقند و عدد آنها از هشت يا نه هزار نفر تجاوز نمىكند و از لحاظ تعليم و تربيت به پاى افواج عباس ميرزا نمىرسند . » « 1 »\r\n\r\nمبارزه مردم با متجاوزين\r\n« عباس ميرزا در خوى بود ، قشون روس از رود ارس گذشت و به آذربايجان سرازير شد ، اين خبر به وى رسيد ، پيش پاسكويچ فرماندهء كل قواى مهاجم كس فرستاد ، پاسكويچ به فرستاده وقعى ننهاد ستون به قدم راه تبريز پيش گرفت و روز جمعه سوم ربيع الثانى 1243 هجرى قمرى به فرماندهى ژنرال ارستوف وارد آن شهر گرديد .\r\nمدتى بر اين برآمد ، پاسكويچ استقرار يافت چند تن از سرشناسان را به وعده و وعيد راضى ساخت ، اما اصناف و مردم كوچه و بازار كه ثباتى در معتقدات خود داشتند تن به تسلط بيگانه ندادند ، و گردن به فرمان آنها ننهادند و دست از مبارزهء پنهانى برنداشتند و هرروز چندين از سپاهيان روس را به خفيه از پاى درآوردند مقابله روسيان سودى نبخشيد رعب و وحشتى در جان اشغالگران افتاد و كم‌كم براى پاسكويچ مسلم شد كه مسلم تن به حكومت غيرمسلم نمىدهد ، و صلاح را در آن ديد كه زمينه قراردادى فراهم شود غرامتى بگيرد و بازپس نشيند مدتى بعد فرستادهء عباس ميرزا نايب السلطنه را پذيرفت . . . مذاكراتى به عمل آمد و به اين نتيجه\r\n\r\n\r\n","description":"","footnote":"\r\n( 1 ) . تاريخ سرجان مالكم ، پيشين ، ج 2 ، ص 176 به بعد .\r\n","page_name":" 814 ","page_number":104},
  {"content":"\r\n\r\nرسيد كه پاسكويچ با اخذ پانزده كرور غرامت جنگ به روسيه بازگردد و از آذربايجان و ولايات نخجوان و ايروان و قراباغ و آباديهاى آن نواحى كه قبلا متعلق به ايران بود دست بردارد . قرارداد تصويب شد فقط تصويب شاه مانده . . . در تهران پس از مذاكرات فراوان ميزان غرامت به ده كرور تقليل يافت قرار شد در دهخوارقان مذاكرات نهايى صورت گيرد ، شجاع السلطنه و چند تن ديگر شاه را منصرف كردند . كوششهاى عباس ميرزا به هدر رفت روسها در صلح را بستند . . . حماسهء جهاد دليران و عصيان شيران چيزى جز تضييع زمان و تكثير زيان به‌بار نياورد . آخر كار مكدانلد سفير انگليس پيش خاقان بار يافت و او را به انعقاد عهدنامه تركمانچاى مجاب ساخت . . . » « 1 »\r\n\r\nارتش ايران در اواخر سلطنت فتحعلى شاه\r\n« در گيرودار جنگهاى اول ايران كه بين سالهاى 1218 تا 1228 قمرى رخ داد ، زمينهء اتحاد نظامى ايران و فرانسه به موجب قرارداد فين كنشتاين فراهم گرديد . فتحعلى شاه كه سپاهيان ايران را در برابر ارتش منظم و ورزيدهء روسيه ناتوان يافت ، مصمم گرديد با ايجاد مناسبات دوستانه با فرانسه ، هم از پشتيبانى اين دولت براى پس گرفتن ايالت گرجستان از روسيه برخوردار بشود و هم به كمك افسران فرانسوى ، ارتش ايران را به سبك نظام اروپايى تغيير شكل داده و مجهز نمايد . از طرف ديگر ناپلئون امپراتور فرانسه نيز كه خيال تسخير هندوستان و شكست انگلستان را در سر مىپرورانيد ، از اتحاد با ايران حسن استقبال نمود . زيرا با همكارى ايران و استفاده از راهنمايى ايرانيان ، مىتوانست به آسانى هندوستان را تسخير نمايد .\r\nاظهار علاقهء ايران و فرانسه و برقرارى دوستى ، سرانجام منجر به امضاى قرارداد معروف فين كنشتاين گرديد و متعاقب آن يك هيأت نظامى فرانسه به رياست ژنرال گاردان در تاريخ 12 رمضان 1222 قمرى برابر با 4 دسامبر 1807 ميلادى وارد تهران شده مشغول كار گرديد .\r\nدر ميان نخستين دستهء اعزامى دولت فرانسه ، چهارده افسر و درجه‌دار وجود داشت . اين هيئت مدت يك سال و دو ماه و نه روز در تهران ماند و در اين مدت سه مركز تعليمات نظامى در تهران ، تبريز و اصفهان تشكيل دادند و هزاران سرباز ايرانى را با فنون نظام جديد اروپايى آشنا ساختند . در آن موقع ارتش ايران لباس متحد الشكلى نداشت ، فرانسويان براى دستجات پياده و سوار و توپخانهء ايران لباسهايى به فرم ارتش فرانسه ترتيب دادند و صنفها را براساس سازمان سپاهى ناپلئون منظم ساختند . دو كارخانهء توپ‌ريزى در تهران و اصفهان داير نمودند و به جاى زنبوركها . . . توپخانهء كوهستانى ايجاد كردند ، لكن درست در هنگامى كه ايران محتاج كمك نظامى بود ، به علت تغيير سياست و توافق ناپلئون با تزار روسيه ، ادامه فعاليت ژنرال گاردان ، با بن‌بست مواجه گرديد و در ذيحجهء 1223 قمرى هيئت مزبور خاك ايران را ترك گفت . » « 2 » در اين موقع انگليسيها از موقعيت موجود استفاده كردند و جاى فرانسويان را گرفتند و عده‌اى افسر و گروهبان\r\n\r\n\r\n","description":"","footnote":"\r\n( 1 ) . يك نامهء تاريخى ، عبد العلى كارنگ ، به نقل از فرهنگ ايرانزمين ، ج 12 ، ص 298 به بعد .\r\n( 2 ) . مجلهء بررسيهاى تاريخى ، ش 26 ، ص 126 .\r\n","page_name":" 815 ","page_number":105},
  {"content":"\r\n\r\nو سرباز و اسلحه به ايران فرستادند . ولى آنها نيز هدفى جز مصالح سياسى خود نداشتند و مىخواستند از نفوذ قدرتهاى بزرگ استعمارى در ايران جلوگيرى كنند تا مرزهاى هند در امان باشد . چنان‌كه در سال 1227 هجرى در بحبوحهء جنگهاى ايران و روس به علت پيمان همكارى ميان دولتين روس و انگليس ، افسران انگليسى خاك ايران را ترك گفتند ، و در جريان جنگ و تسخير هرات نيز روش يك‌طرفى و مغرضانهء انگليسيها به ثبوت رسيد . و بر همگان آشكار شد كه انگليسيها مانند فرانسويها صرفا به مصالح و منافع ملى خود مىانديشند و كمترين علاقه‌اى به استقلال و سعادت ملت ايران ندارند .\r\nدر گزارش استودارت يكى از افسران انگليسى مأمور ايران براى مستر اليس « 1 » وضع ارتش ايران چنين توصيف شده است :\r\n« تعداد سربازان ايرانى طبق صورت فرماندهى كل جمعا 100750 نفر به شرح زير :\r\nنيروهاى منظم و ثابت 000 ، 39 نفر پياده‌نظام\r\n200 نفر سواره‌نظام\r\n550 ، 1 نفر توپخانه\r\nجمع 750 خ 40\r\nنيروهاى نامنظم ( غيرثابت ) 000 ، 20 تفنگچى\r\n000 ، 40 سوار\r\nهزينهء غيرخالص نقدى براى نگاهدارى ارتش ، بالغ بر 131 ، 636 ليره و ده شيلينگ ، جزئيات آن طبق هزينه‌هاى اخير بابت لباس ، مواجب ، اسلحه ، تجهيزات ، اسب براى سواره‌نظام و توپخانه و سيورسات به شرح زير محاسبه شده است :\r\nنيروهاى منظم « ثابت » 39 گردان ، هرگردان مركب از ده هزار نفر 327 هزار ليره . دو اسواران ، هراسواران مركب از صد نفر ، 10 - 6171 ليره - توپخانه با 60 اراده توپ كه به وسيلهء اسب كشيده مىشود ، 1550 نفر 500 ، 22 ليره ، جمع 10 - 67 ، 355 ليره .\r\nنيروهاى نامنظم ( غيرثابت ) ، هزينهء اين نيروها يك‌پنجم هزينهء سربازان منظم مىباشد :\r\n000 ، 20 تفنگچى 600 ، 33 ليره 000 ، 40 سوار 860 ، 246 ليره\r\nجمع 460 ، 280 ليره جمع كل 10 - 131 ، 636 ليره\r\n\r\n\r\n","description":"","footnote":"\r\n( 1 ) .  Ellis \r\n","page_name":" 816 ","page_number":106},
  {"content":"\r\n\r\nدر اين گزارش نوشته شده كه به طور كلى وضع لباس و مواجب سربازان مرتب نيست ، انضباط به معنى حقيقى وجود ندارد ، اداره‌كنندگان ارتش چنان‌كه بايد به مسايل نظامى آشنايى ندارند ، تجهيزات كافى و وسايل كار براى ارتشيان تأمين نگرديده است . » « 1 »\r\n\r\nنظام جديد لشكر\r\n« با اين‌كه در عهد شاه عباس بزرگ ( 1038 - 996 ه ) به توسط برادران شرلى انگليسى سپاهيان ايران در اندك‌زمانى به نظام جديد لشكرى اروپا تا حدى آشنا شده بودند و پادشاه مزبور در جنگ با تركمان عثمانى از اين اصول تازهء لشكرآرايى و جنگ‌آزمايى فوايد بسيار نيكو برد ، لكن طولى نكشيد كه به علت انحطاط دولت صفوى و حوادث ديگر ، تعقيب سيرهء پسنديدهء شاه عباس در اين راه متروك ماند و باز اوضاع سپاه ايران به همان اصول بومى قديم برگشت ، و اين حال تا ايام جنگهاى اول ايران و روس ( 1218 - 1228 ) دوام داشت . » « 2 »\r\nپس از جنگهاى روس و ايران و شكستهايى كه از اين رهگذر نصيب ايران گرديد ، عباس ميرزا نايب السلطنه و وزير باتدبير او قايم مقام اول ، به خوبى دريافتند كه سرشكست سپاه ايران ، بدى وضع آرايش لشكر و فقدان نظم و انضباط و نداشتن توپخانه و سلاحهاى جديد است . ولى درك اين حقيقت براى عموم در محيط منحط آن‌روز ايران كار آسانى نبود به‌طورى كه موريه مىگويد ؛ عباس ميرزا براى آن‌كه با كهنه‌پرستى مبارزه كند ، ناچار گرديد قبل از همه ، خود لباس جديد نظام را دربر كند و پيش يك نفر روسى به آموختن فنون نظامى مشغول شود . بعدا اين شاهزادهء روشن‌بين با بيست - سى نفر سرباز در حياطى به فراگرفتن نظام و فنون جديد مشغول شد تا با اين اقدام به عموم لشكريان بفهماند كه يگانه راه نجات ارتش ايران از زوال و انحطاط ، فراگرفتن نظام و فنون جديد است . به اين ترتيب براى اولين‌بار در ايران مشقهاى دسته‌جمعى و حركت جبهه‌اى و عقب‌گرد ، با فرمان و نواختن طبل كمابيش معمول گرديد . پس از عقد قرارداد بين دولت ايران و ناپلئون در سال 1807 ، به موجب مادهء ششم و هفتم مقرر گرديد كه پياده‌نظام و توپخانه و استحكامات ايران بر طبق اصول اروپايى پىريزى و انتظام يابد و دولت فرانسه توپهاى صحرايى و تفنگها و سرنيزه‌هايى را كه اعليحضرت پادشاه ايران لازم دارد ، براى او تدارك نمايد . و نيز دولت فرانسه متعهد گرديد كه هراندازه افسر توپخانه و مهندس و پياده‌نظام براى تحكيم قلاع و تنظيم توپخانه و پياده‌نظام ايران لازم باشد ، در اختيار دولت ايران قرار دهد .\r\nناپلئون پس از عقد اين قرارداد ، به قصد حمله به روسيه و هموار كردن راه حمله به هندوستان ، ژنرال گاردان ، آجودان مخصوص خود را با هفتاد افسر ديگر روانهء ايران كرد ، و آنان پس از رسيدن به خاك ايران با شور و شوق فراوان به برداشتن نقشه‌هاى نظامى و تعليم و تربيت سربازان و ساختن توپخانه همت گماشتند . ولى چنان كه اشاره كرديم دوران كار و كوشش آنان در اثر\r\n\r\n\r\n","description":"","footnote":"\r\n( 1 ) . همان ، ص 128 به بعد .\r\n( 2 ) . عباس اقبال ، امير كبير ، ص 198 به بعد .\r\n","page_name":" 817 ","page_number":107},
  {"content":"\r\n\r\nعهدشكنى ناپلئون چندان نپاييد . چه يك سال و اندى پس از اقامت افسران فرانسوى در ايران ، ناپلئون با روسيه كنار آمد . انگليسيها كه منتظر فرصت بودند ، با دادن رشوه به اولياى امور ايران و ادامهء تحريكات ، هيأت مأموران فرانسوى را از ايران بيرون راندند . و به اين ترتيب نتيجهء مطلوب از آن قرارداد به حصول نپيوست ، بلكه فقط از آن آمد و رفتها فوايد نظام و اسلحهء جديد بر همگان آشكار شد و كمابيش افسران ايران با نظام جديد اروپايى آشنا شدند ، دولت انگليس با اعزام سرهارفورد جونس به سفارت فوق العاده به ايران و عقد قراردادى در محرم 1224 ، ملزم گرديد كه سالى دويست هزار تومان نقدا به ايران بپردازد و عده‌اى صاحب‌منصب و نظامى در اختيار اين دولت بگذارد . از صاحب‌منصبان انگليس ، عده‌اى با صميميت ، در نقاط مختلف مملكت به كار پرداختند و عباس ميرزا نيز از كار آنها راضى بود . ليندزى در تهيهء توپخانهء آذربايجان سعى بسيار كرد و كريستى به تربيت سربازان همت گماشت . ولى چون انگليسيها در همين ايام براى به زانو درآوردن ناپلئون با روسيه كنار آمده بودند ، سعى داشتند كه اختلافات ايران و روسيه را براى پس گرفتن گرجستان به نحوى پايان دهند ، و حاضر نبودند به طور جدى در راه احياء ارتش ايران قدمهايى بردارند ، حتى سرگور اوزلى كه در سال 1226 به عنوان سفير انگليس به ايران آمده بود ، در قدم اول به افسران انگليسى امر كرد كه در جنگ با روسيه شركت نكنند . با اين حال و با وجود مشكلات سياسى گوناگون ، « بر اثر آمدن هيئت صاحب‌منصبان فرانسوى و انگليسى و زحمات ايشان در راه اصلاح نظام لشكرى و ساختن توپ و توپخانه و قلاع و استخراج معادن ، روح تازه‌اى در كالبد نيم‌مردهء سپاه ايران دميده شد . و اگر حماقت و غفلت بعضى از سران سپاهى قديم ، و عناد ايشان با هروضع تازه و رقابتهاى همسايگان ايران با يكديگر نبود ، نهالى را كه عباس ميرزا و ميرزا بزرگ قايم‌مقام به آن زحمت نشانده بودند ، به زودى مثمر ثمرى نيكو مىشد ، ليكن بدبختانه طولى نكشيد كه به علل سابق الذكر و شكستهاى ايران از روسيه و تبديل يافتن دايمى صاحب‌منصبان خارجى ، نظام جديد ، چنان‌كه بايد اساسى محكم و پايدار پيدا نكرد ، و با اين‌كه هرچند صباح اصلاح آن به وضع اروپا از نو مورد توجه اولياى امور واقع مىشد باز كارى چندان از پيش نمىرفت و اوضاع ناگوار سابق تجديد مىشد . » « 1 »\r\n« بعد از عقد معاهدهء گلستان و پايان دورهء اول جنگهاى ايران و روس ، عباس ميرزا شور و شوق سابق را از كف داد و نسبت به صاحب‌منصبان انگليسى بدبين شد . به همين جهت از طرف وزيرمختار انگليس به آنان امر شد كه ايران را ترك گويند . از اين تاريخ تا آغاز دورهء دوم جنگهاى ايران و روس ، هيچ‌گونه اقدام جدى براى اصلاح و تعليم و تربيت ارتش ايران به عمل نيامد و قشون ايران رو به انحطاط رفت . اين وضع رقت‌بار به شكست قطعى ايران از روسها و عقد معاهدهء ننگين تركمانچاى در 5 شعبان 1243 منتهى گرديد .\r\n\r\n\r\n","description":"","footnote":"\r\n( 1 ) . همان ، ص 207 .\r\n","page_name":" 818 ","page_number":108},
  {"content":"\r\n\r\nدر بهار سال 1250 يعنى قريب شش ماه قبل از فوت فتحعلى شاه ، بار ديگر هيأتى از افسران و سرجوخه‌هاى انگليسى با اسلحهء فراوان به ايران گسيل شدند و در راه اصلاح قشون و تهيهء اسلحه ، قدمهايى برداشتند . ولى اشكال اساسى اين بود كه انگليسيها در كار خود صادق نبودند و اگر قدمهاى كوچكى براى احياء ارتش ايران برمىداشتند ، صرفا براى اين بود كه سدى در برابر حملهء احتمالى روسيه به هرات و هندوستان ايجاد كنند ، بهترين دليل اين معنى اين‌كه در سال 1253 موقعى كه محمد شاه عازم هرات شد ، انگليسيها نه‌تنها همكارى نكردند ، بلكه رسما با لشكركشى محمد شاه مخالفت كردند و به تقويت امراى ياغى افغان همت گماشتند ، و به دستور وزيرمختار انگليس كليهء افسران و سرجوخگان انگليسى از ايران خارج شدند . در زمان محمد شاه در اثر موافقت شارل دهم پادشاه فرانسه با نمايندهء ايران ، عده‌اى معلم و صاحب‌منصب فرانسوى به ايران اعزام شدند ، ولى به علت بىسروسامانى حكومت ايران و مداخلهء مستمر سياستهاى استعمارى انگلستان و روسيهء تزارى ، از اين هيأت تازه نيز نتيجهء مهمى به دست نيامد . » « 1 »\r\nبه‌طور كلى در عهد محمد شاه و حاج ميرزا آقاسى ، در اثر آشفتگى اوضاع و بىلياقتى شاه و صدراعظم او ، هيچ قدم اساسى در هيچ‌يك از زمينه‌هاى اقتصادى و اجتماعى و نظامى برداشته نشد . بلكه جنبش ناقصى كه از عهد عباس ميرزا آغاز شده بود ، در اين دوره يك‌باره به حال ركود افتاده و از استعداد و آمادگى سرباز ايرانى براى فراگرفتن نظام جديد استفاده نشد .\r\n\r\nسربازان ايرانى در عهد قاجاريه\r\n« كلنل شيل كه خود در عهد محمد شاه براى اصلاح نظام لشكرى از هند به ايران آمد و مدتها با سربازان ايرانى سروكار داشته است ، دربارهء سرباز ايرانى مىنويسد : « سرباز ايرانى فعال و بانشاط و زورمند است و در تحمل خستگى و گرسنگى و تشنگى و ناسازگارى هوا طاقتش فوق العاده ، و بسيار باهوش است .\r\nو چنين به نظر مىرسد كه براى زندگى سربازى شناخته شده است . با اين‌كه بر تن لباسى صحيح و در پا كفشى درست ندارد و هيچ‌وقت جيره و مواجب او به تمام به او نمىرسد ، باز روزى 24 ميل ( - هشت فرسنگ ) راه مىپيمايد . . . بر خلاف سرباز عبوس بىجان عثمانى ، سرباز ايرانى يك‌پارچه نشاط و شادى است . » در جاى ديگر مىنويسد : ايرانى را به علت هوش و سرعت انتقال و مميزات اجتماعى ، غالبا فرانسوى مشرق‌زمين مىخوانند . بر اين صفت بايد صفت سلحشورى را هم . . . افزود . . . » « 2 » چنان‌كه گفتيم سوء سياست و سبك‌مغزى محمد شاه و صدراعظم او ، يكى از عوامل انحطاط و شكستهاى ايران بوده است .\r\nقايم‌مقام در يكى از اشعار خود از شكست سربازان ايرانى كه به هزيمت و شكست وليعهد انجاميد ، شكايت مىكند و در مذمت آنان مىگويد :\r\n آه ، از اين قوم بىحميت بىدين * كرد رى و ترك خمسه و لر قزوين \r\n\r\n\r\n","description":"","footnote":"\r\n( 1 ) . همان ، ص 197 به بعد .\r\n( 2 ) . مجلهء يادگار ، سال اول ، ش 5 ، ص 50 .\r\n","page_name":" 819 ","page_number":109},
  {"content":"\r\n\r\n عاجز و مسكين هرچه دشمن و بدخواه * دشمن و بدخواه هرچه عاجز و مسكين\r\nرو به خيار و كدو كنند چو رستم * پشت به خيل عدو كنند چو گرگين \r\n\r\nفرجام ستمگرى :\r\nيكى از فرمانروايان ستم‌پيشه ايران ، حبيب إله خان امير توپخانه بود ، وى به سال 1258 در راه تعقيب آقا خان به فجايع و آدم‌كشيهاى متعددى دست زد تمام كسانى را كه با آقا خان همكارى كرده بودند ، به وضع دلخراشى كشت « روزى كه امير توپخانه به شكار رفته بود سربازى به يكى از زنان بمپورى خواست دست‌درازى كند . باقيماندگان قلعه بعد از اين واقعه هم‌قسم شدند . ابتدا همه دختران ، و زنان خود را خودشان كشتند كه به دست اردو نيفتند سپس دسته‌جمعى با سربازان درافتادند و چنان شد كه به قول هدايت جوى خون جارى گرديد و بسيارى مقتول شدند و بعد از مراجعت امير توپخانه چون متفرق نشدند مجددا قشون نظام ازدحام گرفته در قتل آن طايفه اهتمام كردند و امير توپخانه با رعاياى افاغنه و بلوچيه بجز قتل و قهر رفتارى نكردند و چندين هزار كس از آن طوايف اسير و قتيل كرد و به سفك دماء تطاولى سخت رفت كه فى الحقيقه پادشاه عدالت‌پناه تا بدان حد رضا نداده بود . » ( روضة الصفا ) به روايت سپهر « او اسيران را با كند و زنجير با خود ببرد و تا مسافت پنج منزل به قندهار برفت ، آنگاه صورت حال را عريضه كرد . با اسيران روانه درگاه پادشاه داشت ، شاهنشاه غازى ، طپانچه تمام الماس به تشريف او بفرستاد » « 1 » در تهران اين مرد شقى بساط عروسى شاهانه گسترد « از خوردنى و آشاميدنى ، چندانكه در حوصله حساب نگنجد حاضر ساخت و چندانكه دانست و توانست از جانوران مواشى و نخجيران وحشى و ماهيان بحرى و مرغان برى ذبح كرد كه كس از آن بيش نشان نمىداد روز چهارشنبه نهم رجب كه بهار عيش و طرب و نهار لهو و لعب بود ، هنگام نماز ديگر كه امير توپخانه آن غيرت ماه را چشم به راه بود ، ناگاه زمانش برسيد و آهى سرد برآورد و همچنان برجاى خويش سرد گشت ، حلاوت مغنيان به تلاوت مقريان تحويل كرد ، و سخنان تهنيت به كلمات تعزيت تبديل يافت پذيرندگان هودج زرين عروس را به سلب سياه محفوف داشتند و از بيرون تهران آن دختر تابناك را به جانب آذربايجان راجع ساختند . »\r\n\r\nنخستين آئين‌نامهء نظامى ايران\r\nظاهرا اولين آيين‌نامه‌اى كه در ارتش ايران تنظيم شده است ، به همت بهرام قاجار فرزند عباس ميرزا به رشتهء تحرير درآمده است . اين مرد كه ظاهرا در عهد محمد شاه قاجار براى فراگرفتن فنون جنگ و نظام به فرنگ رفته بود ، پس از مراجعت ، مأمور تدوين آيين‌نامهء نظام مىشود و در عهد ناصر الدين شاه به تشويق اميركبير چهار صد جلد از آن را دار الطباعهء مباركه منتشر مىكند و سلاطين و سرهنگان به مشق و « تعليم » آن مشغول مىشوند . اين كتاب كه به نام نظام ناصرى معروف بود ، مشتمل بر ابواب زيرين بود :\r\n\r\n\r\n","description":"","footnote":"\r\n( 1 و 2 ) . ناسخ التواريخ ، صفحهء 296 ، نقل از فرهنگ ايرانزمين ، ج 12 ، ص 30 به بعد .\r\n","page_name":" 820 ","page_number":110},
  {"content":"\r\n\r\nسلاحها و سربازان در دورهء قاجاريه « باب اول : در اصطلاحات و دسته‌بندى قوانين و فرمانهاى متعلق به دسته و تعليم سرباز .\r\nباب دوم : در آداب و قواعد و حركات و فرامين مشق تفنگ و تيراندازى .\r\n\r\n","description":"","footnote":"","page_name":" 821 ","page_number":111},
  {"content":"\r\n\r\nباب سوم : در آداب و قواعد مشق قراول .\r\nباب چهارم : در آداب حاضر باش .\r\nباب پنجم : در حركت افواج .\r\nباب ششم : در بيان قواعد بعضى حركات و فرامين مختصره .\r\nباب هفتم : در بيان حركت پنج فوج .\r\nباب هشتم : در آداب و قواعد كوچيدن و افتادن اردو .\r\nو خاتمه در قواعد مختصر نظام به طريق اجمال و اختصار . . . » « 1 »\r\nيكى از اقدامات هيأت نظامى فرانسه ، تنظيم آيين‌نامهء نظامى براى افسران و سربازان ايرانى است . « در گزارشهاى سرهنگ برونگنيار « 2 » رئيس هيأت مستشاران نظامى فرانسوى در ايران كه در سال 1275 ه ( 1858 م . ) به ايران آمده بودند ، به موضوع تدوين آيين‌نامه‌هاى نظامى برمىخوريم . وى به وزارت جنگ فرانسه مىنويسد : بنا به پيشنهاد افسران فرانسوى به ترجمهء برخى از آيين‌نامه‌هاى نظامى ارتش فرانسه مشغول شده‌اند تا براى ارتش ايران آيين‌نامه‌هاى\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، ص 4 ، ش 4 ص 147 به بعد .\r\n( 2 ) .  Brongniart \r\n","page_name":" 822 ","page_number":112},
  {"content":"\r\n\r\nنظامى تهيه كنند .\r\nاين آيين‌نامه توسط مسيو بهلر سرتيپ فرانسه تصنيف و توسط محمد كريم ترجمه گرديد .\r\nناصر الدين شاه آن را خوب و سودمند تشخيص داد . . . » « 1 »\r\n\r\nنتيجه‌گيرى فرخ خان از شكستها\r\nپس از قضيهء هرات و افغانستان و تحريكات انگليسيها در پاريس ، بين سفير انگليس و فرخ خان غفارى امين الملك ، نمايندهء مختار دولت ايران ، عهدنامه‌اى منعقد گرديد و به موجب آن افغانستان از خاك ايران منتزع شد . فرخ خان كه از رجال روشنفكر دورهء قاجاريه بود ، پس از مشاهدهء پيشرفتهاى سريع غرب به اين نتيجه رسيد كه اگر ايران همچنان از غافلهء فرهنگ و تمدن غرب عقب بماند ، دير يا زود ، دول بزرگ به عناوين ديگر مزاحم حكومت ايران خواهند شد . بدين‌سبب در گزارش مفصلى كه بعد از انعقاد عهدنامهء پاريس به تهران فرستاد ، نوشت :\r\n« هيچ‌كس قبول نمىكند كه با اين وضعى كه حال در ايران هست بتواند در مقابل لشكر كم انگليس يا روس خوددارى و مقاومت كند . به همين اعتقاد امپراتور فرانسه به آن شدت محرك شد در گذرانيدن معاهده ، شب و روز جميع اوقات سلاطين و رجال دولت يوروپ صرف ترقى مملكت و نظام لشكر است ، حالا كه صلح شد ، فرصت به‌دست آمد ، بايد هيچ فراموش نكرد كه . . . دولت زور مىخواهد و نظم ، هيچ‌چيز براى برقرار داشتن عهدنامه بهتر از نيرو و قوت نيست كه همهء دول روزبه‌روز ببينند كه دولت ايران چقدر مراقبت در نظم قشون و آبادى مملكت و آسودگى رعيت و تحكيم بنادر خود دارد . »\r\nچنين به نظر مىرسد كه فكر استخدام يك عده از افسران فرانسوى براى تعليم و آموزش ارتش ايران كه قرارداد استخدام آنها به وسيلهء خود فرخ خان بسته شد ، از همين گزارش سرچشمه گرفته است . پس از مذاكرات و مكاتبات مكرر ، سرانجام مقرر گرديد « هشت تن افسر و چهار درجه‌دار ، يك رئيس و يك معاون براى دستهء موزيك نظامى انتخاب شوند . « هيأت نظامى فرانسه نيز در هشتم اوت 1858 ( 27 ذى حجه 1274 قمرى ) از بندر تولون به طرف ايران حركت كردند . . . و در هشتم ربيع الثانى 1275 قمرى به تهران رسيدند . . . » « 2 »\r\n\r\nنقش مردم در شكستها و پيروزيها\r\nانصارى در كتاب آگهى شهان از كار جهان علت اصلى شكستهاى مكرر محمد شاه غازى را از سالار ، و موجب واقعى پيروزى قواى ناصرى را بر او از قول پيرى كه ناظر اوضاع بوده است ، چنين مىنويسد : « . . . خودم ايستاده بودم ، محمد شاه پانزده فوج سوار مستعد مكمل روانهء خراسان نمود . وقت سان دادن در ميدان به آنها شخصا خطاب نمود : اى سرباز و سوار ، زن و بچه خراسانيان ياغى را به شما بخشيديم ، برويد هرچه مىخواهيد بكنيد . اين خبر به خراسانيان رسيد . همه در طغيان و\r\n\r\n\r\n","description":"","footnote":"\r\n( 1 ) . همان ، س 5 ، ش 6 ، ص 57 .\r\n( 2 ) . نامه‌ها و اسناد تاريخى از جلايريان تا پهلوى ، پيشين ، ص 222 به بعد .\r\n","page_name":" 823 ","page_number":113},
  {"content":"\r\n\r\nهمراهى سالار فدايىوار كوشيدند و هرچه قشون رفت خلع اسلحه نموده و كشتند . و باز خود ايستاده بودم ، امير كبير به زحمتى فوق الحصر چند فوج راه انداخت ، روز سان به حسام السلطنه فرمود مراد ميرزا ، خراسان ملك شاه است و خراسانيان اولاد شاه . تو مأمورى با اين افواج به روى يك نفر حسنخان سالار را كه مىگويد ياغى شده بگيرى ، اگر شنيده شد يك سوار يك توبره كاه بىپول و بىرضايت از خراسانى گرفته و تو شكم آن را ندريده‌اى ، شاه شكم تو را خواهد دريد .\r\nعينا اين كلام به خراسانيان رسيده خودشان ولايت به ولايت بىجنگ دروازه‌ها را به روى قشون دولتى باز كرده تا جايى كه ايلخانى با وصلت به سالار بر سالار برگشته و تابع دولت شده ، كليد دروازهء مشهد هم اگر به دست سالار و قشونش نبود ، همان ساعت ورود بر روى حسام السلطنه مىگشودند . » « 1 »\r\nدر منشورى كه محمد شاه قاجار در مراجعت از هرات به خط خويش به تمام بزرگان و سپاهيان نوشته ، چنين مىخوانيم : « سرداران و امراى تومان و سرتيپان و سرهنگان ايران ، سپاه ظفر همراه و جميع افواج قاهره و سواران جلادت نشان مىدانند از وقتى كه به حكم خاقان مغفور در ركاب وليعهد مبرور به خراسان آمديم ، نيت همين بود كه خراسان امن شود ، و اسيرفروشى موقوف . . . مردم ايران چنان تصور مىكنند كه من از سفر و جنگ خسته شده يا نيتى كه در پس گرفتن اسراى ايران داشتم تغيير دادم . هرگز . . . توپچيان مخلص ، و سربازان فدوى و سواران جرار بدانيد كه مردن باغيرت و مردانگى ، به ذات پاك احديت بهتر از هزار سال زندگى با بردبارى و تملق است . هرچه دارم براى شما مىخواهم ، نه دربند خانه و اتاقهاى بازينت و لذت و خوش‌گذرانى هستم . . . جمادى الاخر 1254 . »\r\nالبته بين گفتار و كردار اين مرد بيمار ، بىاراده و ضعيف النفس از زمين تا آسمان فاصله بود .\r\nحاجى ميرزا آقاسى مراد و مرشد ( محمد شاه ) خود را در مسايل نظامى هم چندان بىاطلاع نمىدانست وى در نامه‌اى به محمد شاه مىنويسد : « . . . چندان سررشته از قشون ندارم ، اما از اين مردمان ، ظاهرا بهتر فهميده باشم . چندين حق بندگى در خدمت دارم ، حق تعليم ، حق نوكرى ، حق باطن ، حق ظاهر ، حق دولت‌خواهى . »\r\nكنت دوسرسى وزيرمختار فرانسه در باب حاجى مىنويسد : « حاجى ميرزا آقاسى پيرمردى است كه تمام قدرت ايران و تمام بىكفايتى دولت آن در وجود او خلاصه شده است . » « 2 »\r\nمؤلف صدر التواريخ ضمن توصيف اوضاع عهد حاجى ميرزا آقاسى ، مىنويسد : « حاجى سربازان فوج ماكويى را كه به خود اختصاص داده و از براى روز بد آنها را مدافع خود مىدانست ، چنان مسلط كرده بود كه صريحا شبها چراغ روشن مىكردند و به خانه‌ها به دزدى مىرفتند .\r\nصاحب‌خانه مىديد و جرأت دم زدن نداشت و اين تركان ماكويى مست مىشدند ، زن بيچاره و\r\n\r\n\r\n","description":"","footnote":"\r\n( 1 ) . محمد حسن انصارى ، آگهى شهان از كار جهان ، اصفهان ، 1314 ش ، ص 52 - 51 .\r\n( 2 ) . عباس اقبال ، اميركبير ، ص 187 .\r\n","page_name":" 824 ","page_number":114},
  {"content":"\r\n\r\nبچهء بىصاحبى را مىديدند ، مىبردند . . . غروب كه مىشد هيچ بچه و زنى جرأت بيرون شدن از خانه نداشت ، ساير الواط هم به اسم آنها فرصت را غنيمت شمرده ، مرتكب پاره‌اى شرارتها مىشدند . . . »\r\nواتسون ضمن بحث در فساد اخلاق اجتماعى مىگويد : « حمامهاى عمومى صحنهء هرزگيهاى آشكار بود . . . شهرهاى ديگر را نيز به همان مأخذ بايد قياس كرد ، خاصه در اصفهان اهالى از دست « اشرار و الواط » به جان آمده بودند . در دورهء امير به طور محسوس از آن تبه‌كاريها كاسته شد . « گزارش وزيرمختار انگليس نيز مؤيد اين معنى است . . . » رويهء عادلانه و درستى كه برقرار گشته ، اگر خوى سپاهى را تغيير نداده باشد ، دست‌كم در رفتارشان مؤثر افتاده است . پيش از اين هرروز ميان سربازان و مردم منازعه و دادوبيداد برپا مىشد و به خونريزى مىكشيد . . . اما حالا نظم صحيحى وجود دارد . . . » « 1 »\r\n\r\nارتش جديد در عهد امير كبير\r\nچنان‌كه گفتيم « بنيان‌گذار نظام جديد ايران عباس ميرزا وليعهد و ميرزا بزرگ قايم‌مقام بودند و انگيزهء آنان آماده ساختن ايران بود در دفاع و و مقابله با تجاوزهاى نظامى روسيه كه از آغاز سدهء گذشته دامنهء آن همچنان گسترش مىيافت . كشورهايى كه در اين كار به يارى ايران آمدند ، فرانسه و انگلستان بودند و محرك آنان عنصر سياست بود . ناپلئون در انديشهء لشكركشى به هندوستان ، هيئت نظامى هفتاد نفرى تحت رياست ژنرال « گاردان » به ايران فرستاد ( 1222 ) و هستهء مركزى نظام جديد ايران به دست صاحب‌منصبان كاردان فرانسوى به‌وجود آمد . تحول وضع سياسى اروپا ، فرانسويان را از ايران برد و انگليسيان را جانشين آنان ساخت . حكومت هند كه از پيشرفتهاى ناپلئون هراس در دلش افتاده بود ، از يك‌سو به تأسيس نظام جديد بومى هند دست زد كه پيش از آن وجود نداشت ، و از سوى ديگر به تقويت نظامى ايران شتافت . از 1224 به بعد چند هيأت نظامى انگليسى به ايران آمدند . « غير از اسلحهء جديد » كه نخست از فرانسه و بعدا از هند به ايران مىرسيد ، كارخانهء توپ‌ريزى و تفنگ‌سازى در آذربايجان برپا شد . فنون جنگى و انضباط نظامى غربى نيز در ايران راه يافت ، در لباس سربازى تغييراتى داده شد .\r\nقشون آذربايجان شامل پياده ، سوار و توپخانه به 50640 نفر مىرسيد . صنف توپخانه پيشرفت كرد و در جنگ با روسيه پيروزى يافت . در نبرد با عثمانيان ، لشكر چند هزار نفرى عباس ميرزا سپاه چهل هزار نفرى تركان را تارومار ساخت . پاسكويچ و ديگر ناظران بىغرض خارجى ، جملگى سرباز ايرانى را فعال ، توانا و قانع شمرده‌اند . حتى شيل مىنويسد : « سرباز ايرانى با شكم نيمه‌سير ، تن نيمه‌برهنه و مواجبى سخت ناچيز ، روزى لااقل 24 ميل راه‌پيمايى مىكند . در سرما و گرما شكيباست . توپچيان ، هم جنگ تعرضى مىكنند و هم از پياده‌نظام دفاع\r\n\r\n\r\n","description":"","footnote":"\r\n( 1 ) . فريدون آدميت ، امير كبير و ايران ، پيشين ، ص 316 به بعد .\r\n","page_name":" 825 ","page_number":115},
  {"content":"\r\n\r\nمىنمايند . »\r\nشيل دربارهء افسران ايران مىنويسد : « صاحب‌منصبان ايران غير از افسران توپچى ، يك پول سياه ارزش ندارند . خاصه خرجى و رشوه پايهء ترقيات لشكرى را مىسازد . كسى كه كمترين اطلاعى از مسايل نظامى را ندارد ، يكباره تغيير لباس مىدهد و به مقام سرهنگى و سرتيپى و حتى سرلشكرى و گاه به فرماندهى كل قشون مىرسد .\r\nسرداران و افسران به رموز و مسايل نظامى و تاكتيك آشنايى ندارند . فرماندهان خارجى هم گاه به ملاحظات سياسى خاينانه ميدان جنگ را ترك مىكنند . چنان‌كه در جنگ اصلاندوز چنين كردند و به شكست ايران و عقد عهدنامه گلستان انجاميد . نقص ديگر قشون ايران آن بود كه دولت در زمان صلح در فكر انتظام امور سپاهى نبود . »\r\nدر قشون ايران افسران فرانسوى ، روسى و لهستانى نيز خدمت مىكردند . بعضى از آنها مانند ژنرال « بروسكى » ، صادقانه خدمت مىكردند . ولى اكثر آنها عامل سياستهاى خارجى بودند .\r\nامير ، از آغاز زمامدارى در صدد اصلاح قشون ايران برآمد و تصميم گرفت از خبرگان خارجى استمداد جويد . ولى براى آن‌كه از انگيزه‌هاى سياسى به دور باشند ، از كارشناسان اطريشى و پروسى استمداد جست . ولى متأسفانه پيش از آن‌كه نقشه‌هاى وسيع امير براى بهبود سازمان نظام ايران صورت عمل بگيرد وى از صدارت بر كنار شد . در « كتابچهء خيالات اتابكى » جمع قشون ايران را 170 هزار نفر در نظر گرفته بود . اما از آمارى كه در دست است ، جمع سپاه ايران در اوان بر كنار شدن امير از صدارت به 248 ، 137 نفر مىرسيد .\r\nنكتهء جالب توجه اين‌كه براى ايلات ، هنگهاى ثابت برقرار نمود و صاحب‌منصبان را فرستاد كه به آنها تعليمات جديد دهند . از اقليتهاى مذهبى در اروميه سلماس و جلفاى اصفهان دو فوج جداگانه تشكيل داد ، و افسر آنها از خود آنها بود . ديگر از اقدامات اصلاحى امير ، جلوگيرى از بذل و بخشش مقامات نظامى به اشخاص ناصالح بود . علاوه بر اينها ، وى به تأسيس كارخانه‌هاى اسلحه‌سازى در تهران ، آذربايجان ، نايين ، خراسان و اصفهان اقدام نمود و براى ادارهء قورخانه در تهران و شهرستانها ، اشخاص كاردانى تعيين كرد .\r\n« كارخانهء توپ‌ريزى و باروت‌سازى تبريز كه يادگار عهد عباس ميرزا بود ، از نو به كار افتاد . در اميرآباد تهران ، كارخانهء مهمات‌سازى تأسيس شد و در زمين مهران باروت‌كوب‌خانه‌اى برپا گرديد كه « استنله » ى فرانسوى در آن كار مىكرد . آهن مورد نياز پاره‌اى از كارخانه‌هاى اسلحه‌سازى از معادن نانيج مازندران و ماسولهء گيلان استخراج گشت . مادهء قطران را كه در توپخانه مصرف داشت و تا آن زمان از روسيه وارد مىكردند ، در رحمت‌آباد گيلان ساختند . از تأسيسات ديگر ، عمارت توپخانه و ميدان توپخانه مىباشد كه در 1267 بنا گرديده . » « 1 » در پايان اين قسمت آمار\r\n\r\n\r\n","description":"","footnote":"\r\n( 1 ) . امير كبير و ايران ، پيشين ، ص 280 به بعد .\r\n","page_name":" 826 ","page_number":116},
  {"content":"\r\n\r\nسپاهى را در زمان امير به دست مىدهيم . شيل عدهء قشون ايران را در ژانويهء 1849 ( صفر 1265 ) يعنى در آخر شش‌ماههء اول حكومت امير بالغ بر 726 ، 92 نفر ثبت كرده است . آمارى كه يك ماه و نيم پس از عزل امير ( كه هنوز زنده بود ) مىدهد جمع لشكر را 248 ، 137 نفر و بودجهء نظام را 000 ، 680 ، 1 تومان معادل 758 ، 735 ليرهء انگليسى آورده و تأكيد مىكند كه آن را از منبع درستى تحصيل كرده است . ارقام مهم آن را نقل مىكنيم :\r\nپياده‌نظام 570 ، 94\r\nسواره‌نظام ، 23419\r\nتوپخانه 075 ، 6\r\nتوپخانهء جمازه‌سوار 274\r\nتفنگچى 927 ، 9\r\nگارد عمومى 733 ، 2\r\nتوضيح مىدهد كه توپخانهء ايران داراى يك هزار توپ است با كاليبر مختلف كه وزن گلوله‌هاى آن از سه « پوند » تا 24 « پوند » تقريبا از 5 / 1 كيلو تا 12 كيلو است . مىگويند توپخانهء ايران مثل هميشه فعال و نيرومند مىباشد .\r\nجهانگرد كنجكاو انگليسى « بىنينگ » كه در 1267 به ايران آمده ، با امير ملاقات كرده ، اطلاع دقيقى از سازمان نظام جديد و مواجب سپاهى داده است . مطالب عمدهء آن را نقل مىكنيم :\r\n« سپاه ايران تشكيل مىشود ( از پنجاه هنگ پياده‌نظام ) دوازده فوج سواره‌نظام ، دو هزار نفر توپچى و دويست نفر زنبوركچى . هرفوج پياده شامل هزار نفر است كه هشتصد نفر آن سرباز ، 159 نفر صاحب‌منصب و 41 نفر باقيمانده مأموران رابط با دسته‌هاى ديگر مىباشند . هرهنگ به ده دسته تقسيم مىگردد ، در رأس هردسته يك سلطان قرار دارد و مواجبش 70 تومان است .\r\nزيردست او دو نايب است كه هركدام 30 تا 40 تومان مىگيرند و دو پيك كه در پشت سر فوج حركت مىكنند . مواجب هركدام 20 تومان است و چهار وكيل با مواجب 10 تا 12 تومان و چهار سرجوخه كه هركدام 10 تومان دارند حقوق هرسرباز هفت تومان است و جيره‌اش روزانه نيم من تبريز نان است . هرفوج تحت رياست سرتيپى است كه حقوقش هزار تومان است هر هنگ تحت رياست فرماندهى سرهنگى قرار دارد كه 500 تومان مىگيرد و زيردست او دو ياور هستند كه حقوقشان از قرار 150 الى 200 تومان مىباشد . سوارنظام بر دو قسمت است : « غلام ركاب » شامل گارد شاه و وليعهد و « غلام سوار » كه سوارنظام عادى است ، غلام ركابان مانند گارد سلطنتى لويى يازدهم هستند ، عدهء آنها 400 نفر است و هريك 60 تومان مواجب دارد به اضافهء يك نوكر و سه اسب .\r\nجيرهء روزانهء هرغلام ركاب 5 / 1 من نان و 5 / 4 من جو و عليق است ، رياست هرده تن غلام ركاب با يك « ده‌باشى » است . و هرصد تن تحت فرمان يك يوزباشى قرار دارند ، مواجب\r\n\r\n","description":"","footnote":"","page_name":" 827 ","page_number":117},
  {"content":"\r\n\r\nيوزباشى پانصد تومان است ، هرفوج سوارنظام شامل هزار غلام سوار و تحت فرماندهى سركرده‌اى است كه حقوقش هزار تومان است ، يعنى مقام او معادل سرتيپ پياده‌نظام مىباشد ، پنجاه غلام سوار ، واحدى را تشكيل مىدهند كه تحت ادارهء يك سلطان قرار دارد و حقوقش پنجاه تومان است ، زيردست هرسلطان دوتا نايبند با مواجب سى تومان و دو وكيل و دو سرجوخه كه هركدام پانزده تومان حقوق مىگيرند . مواجب هرغلام سور از ده تا پانزده تومان و جيره‌اش روزى نيم من نان و 5 / 1 من جو و 3 من كاه است .\r\nامور مالى هرفوج به دست مأمورى از دستگاه استيفاى نظام سپرده شده كه عنوان « مشرف » را دارد . و زيردست او چهار منشى كار مىكنند . حقوق مشرف پنجاه تومان و مواجب منشيان سى تا چهل تومان مقرر است . كاركنان امور مباشرت هردسته ، از هشت تا ده تومان مواجب دارند . » « 1 »\r\n\r\nنيروى دريايى\r\nپس از نادر نخستين كسى كه به فكر ايجاد نيروى دريايى و بحريهء جنگى افتاد ، ميرزا بزرگ قايم‌مقام بود كه با سرگور ازلى سفير انگلستان صحبت كرده ، مقدمات اين كار فراهم شد . ولى شدت جنگهاى ايران و روس و شكست ايران و محدوديتى كه از انعقاد پيمان گلستان بر حق حاكميت ايران وارد آمد ، آن نقشه را بر باد داد . پس از او امير به اين خيال افتاد و با شيل وارد مذاكره شد كه كشتيها را از انگلستان خريدارى كنند و از ملوانان و مهندسان آن كشور استمداد جويد . شيل ظاهرا با نظر موافق نيت امير را به پالمرستون اعلام كرد . و گفت نيروى دريايى كوچك ايران براى تأمين امنيت خليج و پيكار با دزدان دريايى و شركت در كشتيرانى در شط العرب براى انگلستان خطر و ضررى ندارد . تنها امكان دارد ايران در مقام لشكركشى به بحرين برآيد و اين اقدام هم با اعتراض انگلستان عملى نخواهد شد . از طرف ديگر شيل كه از اوضاع اجتماعى و سياسى ايران آگاه بود ، گفت اين خطرات احتمالى با مرگ يا عزل امير منتفى خواهد شد . با اين حال پالمرستون ظاهرا پس از مشورت با كمپانى هند شرقى چنين پاسخ داد :\r\n« به شما دستور مىدهم كه به اطلاع امير نظام برسانيد كه دولت انگلستان نمىتواند با پيشنهاد وى راجع به تحصيل كشتيهاى مذكور موافقت نمايد . » « 2 »\r\n« نيت اساسى امير اين بود كه نه تنها با دزدى و قاچاق مبارزه كند ، بلكه مىخواست به قدرت شيوخ عرب و از جمله شيخ مسقط كه بندرعباس در اجارهء او بود پايان دهد و نفوذ اقتصادى و سياسى ايران را در بنادر جنوب تثبيت و تأمين نمايد . درآمد مالى بندر عباس سالى 25 هزار تومان بود . در حالى كه بابت اجارهء آن فقط سالى چهار هزار تومان به خزانه ايران مىرسيد .\r\nسرانجام امير ، فيروزميرزا حكمران فارس را مأمور بيرون راندن حاكم آنجا نمود و مالياتهاى\r\n\r\n\r\n","description":"","footnote":"\r\n( 1 ) . امير كبير و ايران ، پيشين ، ص 294 به بعد .\r\n( 2 ) . همان ، ص 297 .\r\n","page_name":" 828 ","page_number":118},
  {"content":"\r\n\r\nپس‌افتاده را گرفت و به ژان داود خان كه مأمور استخدام معلم براى دار الفنون از اطريش بود ، دستور داد چند فروند كشتى با خصوصياتى كه ذكر كرده است خريدارى كند . و با دولت امريكا نيز پيمان كشتيرانى و بازرگانى بست . ولى با مرگ امير و روى كار آمدن جانشين خيانت پيشه‌اش ، كليهء آن اقدامات استقلال‌بخش و سودمند ، راه فراموشى سپرد . » « 1 »\r\n\r\nارتش :\r\nبا اين‌كه امير در دوران قدرت خود دستور داده بود كه حقوق افسران و سربازان و جيرهء آنان را به موقع بپردازند ، به‌طورى كه از نامهء مورخهء او در ذيحجهء 1267 به اسكندر خان سردار حاكم كرمانشاهان برمىآيد ، گاه سربازان از حدود خود تجاوز مىكردند و به طبقات محروم ستم روا مىداشتند . « از قرارى كه مذكور شد ، سرباز كه در قصر شيرين براى حفظ و قراولى آن راه گماشته‌اند ، عوض صيانت و حراست ، اذيت و اهانت مىكنند و به زوار و مترددين آزار مىرسانند و پول مىگيرند ، اگر هم بگويم خبر ندارند چگونه مىشود كه من در اينجا بشنوم و شما در آنجا خبر نداشته باشيد آن تغافل و تجاهل شما از چه رهگذر است ؟ البته بفرستيد صاحب‌منصب آنها را كه در آنجا گذاشته‌اند بياورند تنبيه معقولى بكنيد و التزام بگيريد كه بعد از آن مزاحم مردم نشود ، و اين‌طور رفتار و حركات را ترك نمايند . مقصود از گذاشتن آنها ايمنى راه است نه اغتشاش ، البته در آن باب بسيار دقت و مراقبت نماييد . » كسانى كه از دستورهاى امير سرپيچى مىكردند ، به تناسب گناه كيفر مىديدند .\r\nاعتضاد السلطنه مىنويسد : « وضع لشكر در اصفهان چنان منظم بود كه در كنار راهها زراعت مردم سالم مانده ، يك هندوانه از جاليز كسى يك نفر سپاهى نتوانست ببرد . »\r\nوزيرمختار انگليس نيز از سفر ناصر الدين شاه به قم در 1266 اظهار شگفتى مىكند : « تفاوت بسيارى است ميان اين مسافرت با سفرهاى عهد محمد شاه و بلكه همهء شاهان ايران ، جلو اجحافات سپاهيان گرفته شده كه هيچ آزارى به روستاييان نرسيد و كسى نتوانست از آنان پول و پله‌اى تلكه كند . » « 2 »\r\nپس از امير كبير چنان كه انتظار مىرفت ، نظم و نسقى كه او برقرار كرده بود رو به فراموشى رفت زيرا كه شاه و ديگر زمامداران با هرگونه اصلاحات عميق و ريشه‌دار اجتماعى مخالف بودند .\r\n\r\nوضع سپاهيان در عهد ناصر الدين شاه :\r\nدر رساله مجديه به وضع دلخراش سربازان در عهد ناصرى اشاره شده است . « ظلم و ستم رجال دولت عليه ، تنها به رعيت ايران نيست ؛ طبقهء سپاهى ايران را از جميع مخلوق عالم مظلومتر مىبينم ، قشون ساير دول در دعواى مقابل دشمن بيم جان دارند قشون ايران از روزى كه به نوكرى مجبور مىشوند بيم نان ، و هميشه دچار گرسنگى و عريانى است و در مقابل اين دو خصم جانكاه ، چون راه خلاص خود را بسته مىداند ،\r\n\r\n\r\n","description":"","footnote":"\r\n( 1 ) . همان ، ص 298 .\r\n( 2 ) . همان ، ص 15 - 314 .\r\n","page_name":" 829 ","page_number":119},
  {"content":"\r\n\r\nجان‌فشانى و جان‌نثارى را كه از القاب چاكران خاص پادشاه است ، پيشنهاد خود كرده ، تا روزى كه روح پرفتوح او به اميد وجه برات ، قبض مىشود و به درجهء شهادت مىرسد ، هرروزى هزار بار مىميرد و زنده مىشود . . . مأكول اين مظلومين صرف مشروبات رؤساست . . . اگر مردم شهر ، شبها به سربازهايى كه به در خانه‌ها به گدايى ميروند ترحمى نكنند ، با اين تأخيرات عمدى كه سه چهار ماه در جيرهء جزيى و قوت لا يموت آنها به ظهور مىرسد ، خداوند عالم است چه رسوايى به‌بار خواهد آمد ، با اين مايهء حربيه و كفايت وزير ماليه ، اگر براى دولت ايران قضيه‌اى روى بدهد ، يا دولتهاى همجوار در منظورات آيندهء خود عجله و شتاب كنند و در صدد تصرف يكى از ولايات سرحديهء ايران برآيند و كار به جدال بكشد ، يا در داخلهء مملكت اغتشاشى روى دهد . . . رجال دولت ايران با اين ضعف قوهء حربيه چه خواهند كرد ؟ اين‌كه نفس نفيس پادشاه به زحمت بيفتد و براى تهيهء يك فوج هزار قسم فرمايش كند و يكى صورت نبندد . . . لازمهء تنظيمات قشونى تسلط زياد است ( يعنى انضباط ) و پول حاضر ، كه آدم بتواند رخنهء كارها را ببندد . . . افغانها كه صفويه را متفرق كردند ، كتابچهء تنظيمات داشتند ؟ نادر كه هرچه زودتر افغانها را پاك كرد و تمام هندوستان را گرفت قواعد فرنگى مىدانست ؟ يكى از اسباب عمده كه در اعدام دولت ايران تعجيل دارد ، بيانات متملقانه زبان‌آوران اهل نظامست يعنى آنها كه به چرب‌زبانى فوجها را تصاحب كرده‌اند و از هريك فوج بىزحمت زرع و كشت و آفت ارضى و سماوى به قدر حاصل يك ده منفعت مىبرند به تملق و شاه‌اندازى يا به تفرق و بلندپروازى به عرض مىرسانند ، سربازان انگليس و فرانسه پيش سربازان ما داخل آدمند ؟ اگر يك روز جيره‌شان نرسد ، اسلحه مىريزند و پى آزادى خودشان مىروند . سرباز ، سرباز ماست كه اگر از گرسنگى بميرد ، صدايش بيرون نمىآيد .\r\nاين همان سربازى است كه در هرات سنگر گرفت و تا حيات داشت شكمش سير نشد . . . در اين فضوليها و مدحت‌سرايى . . . غيرتى براى سرباز ايرانى ثابت مىكنند و بىغيرتى و بىكفايتى براى اولياى دولت ايران ، كه ذميمتى است فوق همه ذمايم .\r\nاهالى ايران ، اگر دولت و ملت را دوست داشته باشند ، اين زبان‌آوران و قاطبهء اشخاص كه در پايهء سرير اعلى به مزاح‌گويى و استهزاء اسباب غفلت خاطر پادشاه مىشوند ، آنها را داخل حيوانات موذيه خوانند و در دفع آنها جهد بليغ خواهند كرد . . . »\r\nدر اين رساله از اينكه سابقا به ناله و فرياد سربازان مختصر توجهى مىشد و لقمه نانى به آنها مىدادند ، ولى امروز اگر از گرسنگى غوغا و شورش كنند آنها را به گلوله مىبندند ، اظهار ملال مىكند . مجد الملك در جايى مىنويسد : « . . . رعيت و سپاهى ايران ، الحق از شدت ظلم و تحميلات ناگوار ، يك حالت و هيأتى به هم رسانيده‌اند كه آنها را به هيچ‌چيز نمىتوان تشبيه كرد ، مگر به مريضهايى كه بىبضاعتند و مرگ را براى راحت روح خود از وسايل حسنه مىدانند ، و در پادشاه يك غفلتى به هم رسيد كه تا مجبور نشود ، مشكل ، در مقام علاج اين كار برآيد . به\r\n\r\n","description":"","footnote":"","page_name":" 830 ","page_number":120},
  {"content":"\r\n . \r\n","description":"","footnote":"","page_name":" 831 ","page_number":121},
  {"content":"\r\n\r\nسربازان ايرانى اگر جيره مىرسد ، همان نقد موهوم است كه يك‌ماههء آن ، كفايت نان يك روزهء آن را نمىكند . » « 1 »\r\nبا اين‌كه بيشتر مطالب سابق الذكر مؤيد گفته‌هاى شيل است ، نبايد فراموش كرد كه مجد الملك معتقد به نظام و مقررات و سلاحهاى جديد اروپايى نبود و گمان مىكرد كه با تصفيهء ارتش از عناصر بىاطلاع و فاسد و سير كردن شكم سربازان مىتوان جلوى متجاوزان شمالى و جنوبى را كه به جديدترين سلاحها مجهزند ، گرفت .\r\n\r\nسپهسالار و نظام جديد\r\nناصر الدين شاه در نتيجهء شكستهاى سياسى و نظامى پىدرپى دريافت كه براى مقابله با كشورهاى غربى چاره‌اى جز فراگرفتن فنون جديد نيست . در سال 1288 صريحا نظر خود را به سپهسالار اعلام كرد و از او خواست كه سنت و آيين نظام ايران را تغيير دهد ، استحقاق و لياقت فردى را جايگزين رسم وراثت كند ، براى ترقى قشون معلمين نظامى از سواره و پيادهء توپخانه از خارج استخدام كند ، كارخانهء تفنگ‌سازى راه بيندازد و در مناطق مورد نظر قلاع نظامى شايسته برپا سازد .\r\n« تنظيمات جديد نظامى ايران شامل اين مواد است : وضع قوانين نو ، تشكيلات تازهء وزارت جنگ ، بناى مدرسهء اتاماژورى ، استخدام معلمان نظامى از اتريش ، ايجاد روزنامهء نظامى ، تأسيس كارخانهء اسلحه‌سازى ، و خريد اسلحه از اروپا . » ولى كهنه‌پرستان با راه و رسم جديد موافق نبودند . مجد الملك به طعنه مىنويسد : « از كتابچه‌هاى تنظيمات قشون كه متتبعين ايرانى نوشته‌اند و با دستخط همايون توشيح شده . . . وزير فيروز جنگ ( مقصود عموى ناصر الدين شاه است ) اعتراض غريبى دارد ، مىگويد : بعد از سالها تجربه و زحمت اين‌قدر خاك بر سر ما شده كه عقل خودمان را كنار بگذاريم ، مقلد مردكهء فرنگى بشويم و ريشمان را به دست چند نفر جاهل بدهيم ؟ افغانها كه صفويه را متفرق كردند ، كتابچهء تنظيمات داشتند ، نادر كه هرچه نابدتر افغانها را پاره كرد ، تمام هندوستان را گرفت قواعد فرنگى مىدانست . » « 2 » ( كشف الغرايب خطى )\r\nبالاخره با آمدن هيئت نظامى اتريش ، در صنوف مختلف قشون ، تغييرات جالبى پديد آمد .\r\nسرهنگ استوارت انگليسى در سال 1297 پس از مشاهدهء ارتش ايران مىگويد :\r\n« صاحب‌منصبان جوان ايرانى كه در اين قشون تربيت شده‌اند ، بهترين صاحب‌منصبان آسيا هستند ؛ توپچيان قابلى بار آورده‌اند . در واقع سبك نظام اتريشى كه امير كبير به ايران آورد به دست سپهسالار توسعه يافت و پس از وى تا مدتى برجاى ماند . »\r\nدر همين ايام در اثر فشار روسها مقرر گرديد عده‌اى از سوارنظام ايران را به شكل قشون قزاق روس تربيت كنند . ولى اين كار چنان‌كه حوادث بعدى نشان داد ، به مصلحت ايران نبود . « ايجاد قزاقخانه ، غلط محض بود . شاه و سپهسالار هردو مسئوليت داشتند و مسئووليتشان اين بود كه\r\n\r\n\r\n","description":"","footnote":"\r\n( 1 ) . حاج محمد خان سينكى مجد الملك ، رسالهء مجديه ، به اهتمام سعيد نفيسى ، تهران ، 1321 ش ، ص 30 به بعد .\r\n( 2 ) . دكتر آدميت ، انديشهء ترقى ، پيشين ، ص 27 - 425 .\r\n","page_name":" 832 ","page_number":122},
  {"content":"\r\n\r\nزير بار فشار تزار روس رفتند و پاى فرماندهان روس را به ايران باز كردند . البته در دورهء سپهسالار قزاقها هيچ تأثيرى در امور سياسى نداشتند ، ولى در دوره‌هاى بعد قزاقها به صورت يك عامل ارتجاعى عليه نهضتهاى مترقى درآمدند . »\r\nسپهسالار به مؤسسات نظامى سركشى مىكرد ، سان قشون مىديد و در رزم‌آرايى ( مانور جنگى ) حاضر مىگشت . شرح آن را در روزنامه‌ها و گزارشهاى رسمى مىخوانيم ، قرار گذاشت تمام حقوق سربازها به سهولت برسد . به سرباز غذاى پخته دادن هم از كارهاى آن زمان است به گفتهء حسنعلى خان گروسى « نان خشك عساكر ما كه سه ماه به سه ماه نمىرسيد ، به سوپ و خورش يوميه مبدل گشت . شاه و وزير به آشپزخانهء سربازان رفتند و از غذاى آنان خوردند ، آن تدابير ظاهرا در كردار سپاهيان تأثير كرد . حالا به درست رفتارى شناخته شدند ، نمونه‌اش را در اردوكشى نظامى ديديم كه ريش‌سفيدان دهات ، حضور سپهسالار گواهى دادند . تندى و اجحاف و خسارتى از سرباز به زراعت تابستان آنها نرسيده و آزارى از سرباز نديده‌اند . « شاه هم اعتراف كرد » نظم اردو . . . انصافا جاى كمال تعريف و تمجيد را دارد زحمات شما و دقت شما اسباب اين گونه نظامات شده است . »\r\n« . . . پيش از صدارت شما ، پنجاه نفر را نمىتوانستند اين‌طور اداره كنند ، انشاء اللّه اردوهاى بزرگ به اهتمام شما با همين نظم به سفرهاى بعد خواهند رفت و خدمات عمده خواهند نمود . » « 1 » سپهسالار در جريان اجراى برنامه‌هاى خود در ارتش ، با كارشكنيها و مداخلات وزير دارايى ( مستوفى الممالك ) مواجه گرديد . پس از گفت‌وشنود بسيار ، سرانجام شاه با پيشنهاد سپهسالار روى موافق نشان داد . خزانهء نظام و بودجهء ارتش مجزا و مستقل گرديد و ارتش از كارشكنيها و سوء استفاده‌هاى مستوفى الممالك رهايى يافت و تنها حق داشت به اسناد خرج نظارت و رسيدگى نمايد . »\r\n\r\nوضع سپاه :\r\nواتسن مىنويسد : « نيروى نظامى ايران اسما شامل صد هزار تن پياده‌نظام و سوارنظام و توپخانه است . قسمت عمدهء اين عده ، پياده‌نظام و سوارنظام ، تا حدى نامرتب است و به طور كلى فقط براى خدمات داخلى و تحت سرپرستى رؤساى مناطق مىباشند . گارد سلطنتى مشتمل بر دو دستهء سوارنظام مرتب است و هركدام در حدود هشت هزار تن‌اند . يكى از اين دو دسته سوار ، غلامان شاهند كه مىگويند در جامعه وضع آبرومندى دارند . . . لشكر كوچكى در كردستان زره‌پوش و اسلحهء سنگين دارند و پنج هزار افراد توپخانه در قشون ايران هست و اين قسمت از واحد نظامى روىهم‌رفته سازمان بدى ندارد و همين نيروى توپخانه است كه در زدوخورد ايرانيها با قبيله‌هاى تركمن مزيتى براى ارتش ايران فراهم مىسازند . در سازمان ارتش ايران تداركات وافى نظامى وجود ندارد و تمام باروبنه را قاطرها حمل مىكنند . دسته‌هاى\r\n\r\n\r\n","description":"","footnote":"\r\n( 1 ) . همان ، ص 436 .\r\n","page_name":" 833 ","page_number":123},
  {"content":"\r\n\r\nلشكرى با تفنگهاى ضربتى مجهزند كه حالا از كارخانهء اسلحه‌سازى ايران فراهم مىشود . چون سربازان حقوقى نمىگيرند ، اجازه دارند به صورت كارگر مزدور در مزارع يا در مؤسسهء فنى كار بكنند . افسران تا درجهء ياورى وضع آبرومندى ندارند . »\r\nواتسن كه در عهد ناصر الدين شاه به ايران آمده در مورد ارزش نظامى سربازان مىنويسد :\r\n\r\nارزش نظامى سربازان و افسران ايرانى\r\n« سربازان ايرانى طبيعتا و از لحاظ شخصى به حد كافى شجاع‌اند . اكثر آنها داراى شجاعت عجيب و صبر و تحمل بسيارند و به‌ندرت احتياج به باروبنه دارند و مىتوانند چندين روز پىدرپى 30 ميل به پياده‌روى پردازند و فقط به نان و پياز اكتفا كنند و باشكيبايى هرنوع رفتارى را تحمل كنند . مواجب ايشان هميشه ديرتر از موعد و عموما بعد از دو يا سه سال پرداخت مىشود . و موقعى كه پرداخت مىشود ، تمام و كامل به نفرات نمىرسد ، سرهنگ فوج مبلغى از وجوه سردسته‌ها را به نفع خود برداشت مىكند و آنها نيز پول سربازان را . . . »\r\nواتسن بعد مىنويسد : « . . . تمام درجات و مناصب قشون با اعمال نفوذ يا رشوه قابل حصول است . در نتيجه ، در ميان افسران قسمت فرماندهى ، بىمايگى بسيار ديده مىشود . به طور كلى آنها داراى معلومات زيادى نيستند ، يا اصلا اطلاعى از فن نظام ندارند . شخصا فاقد شجاعت فردى هستند ، و از وطن‌پرستى كه براى خاطر كشورشان از مرگ استقبال كنند ، بىنصيبند . و در مقابل دشمن مصمم ، پا به فرار مىگذارند و سربازان از آنها پيروى مىكنند . . . » « 1 »\r\n\r\nفقدان تداركات در ارتش ايران\r\nدر جريان جنگها ، سازمان تداركات ارتش به علت آشفتگى عمومى به وظايف خود عمل نمىكرد . در عهد محمد شاه در جريان جنگ هرات براى تأمين آذوقهء سربازان ، انواع ظلم و ستمگرى به مردم عامى روا مىداشتند .\r\nواتسن در تاريخ خود مىنويسد : « . . . در طى آن زمستان مخوف ، فقط به وسيلهء اعزام پى در پى دسته‌هاى بزرگ سربازان براى غارت آباديهاى آن حدود ، لشكر شاه از خطر نجات يافت .\r\nخشونتهاى سختى كه در آن ميانه مرتكب شدند به قدرى زننده بود كه حتى حس ترحم بسيارى از ايرانيان سنگدل را كه با شاه در لشكركشى هرات همراه بودند تحريك كرد . سرنوشت ناگوار افراد ده‌نشين كه براى حفظ زنان و اموال خود باقى مانده بودند ، خطرناك بود و زنان در هرسن و سالى در معرض تجاوز بودند . حتى كودكان از مرگ و آزار در امان نبودند . شنيدم عموما اين اطفال را قرآن به دست به نام پيام‌رسان براى تحريك احساسات نوع‌دوستى در دل سربازانى كه به سمت آبادى مىآمدند به جلو مىفرستادند . ولى اين نفرات در آن وضع از عالم ملاحظات مذهبى يا بشردوستى به كلى دور بودند . . . نويسندهء ايرانى كه اين مطلب را از قولش نقل كرده‌ايم ، اظهار داشت اگر از گرسنگى بميرم ، حاضر نيستم بار ديگر همراه يكى از اين دسته‌هاى غارتگر\r\n\r\n\r\n","description":"","footnote":"\r\n( 1 ) . تاريخ ايران در دورهء قاجاريه ، ترجمهء مازندرانى ، پيشين ، ص 125 به بعد .\r\n","page_name":" 834 ","page_number":124},
  {"content":"\r\n\r\nمردم ، بروم تا ناظر آن‌همه كارهاى حيرت‌انگيز باشم . . . » « 1 »\r\n\r\nوضع سپاهيان در اواخر عهد ناصرى\r\nدر خاطرات سياسى امين الدوله مىخوانيم كه : « شاه مكرر مىفرمود كه ظهور فتنهء اكراد براى ما درسى است كه از خواب غفلت جسته ، ملتفت شديم كه نه قشون داريم ، نه مهمات قشونى . و با همهء مصارف عمده و پولهاى گزاف كه براى اسلحه و لوازم قورخانه از كيسهء دولت رفته است ، سلاح قشون ايران ناجور و مندرس و در مقابله با دشمن ناقابل است . مهمات قورخانه همان اسباب كهنه است كه از زمان محمد شاه و حاج ميرزا آقاسى به جا مانده ، بايد از امروز ، غفلت گذشته را تلافى ، و اصلاح امر قشون را تدارك كنيم . » « 2 »\r\nشاه به جاى آن‌كه اشخاص كاردان را به تصدى رشته‌هاى مختلف قشون بگمارد ، هركس بىكار بود براى او كارى در امور سپاهى در نظر مىگرفت . امين الملك زبان به انتقاد گشوده گفت :\r\n« اينها كه مقرر شد ، به اصول عسكريه معنى نمىدهد . . . دو نوبت خود به فرنگ تشريف‌فرما شديد مسموعات را به راى العين ديديد ، باز امروز بد را ده يا صد قسمت كنيد ده يا صد سهم بد داريد . . . اين سخن در شاه گرفته ساعتى متفكر شدند . . . افكار ناصر الدين شاه به عمق كار و اساس عمل راه نداشت و به تصرفات صورى قانع بود و مصلحت دولت و مملكت را فداى ترضيه و تلطيف اشخاص مىكرد ، اگر در اطراف خود و در طبقهء وزرا ، مردم آگاه و ناصح مشفق مىداشت و از چند زبان يك سخن راست مىشنيد ، محتمل بود موافقت نموده به اصلاحات اساسيه بپردازد . . . » « 3 »\r\n\r\nتشويق اشخاص كاردان لشكرى و كشورى با نشانهاى رسمى\r\nدر دورهء قاجاريه ظاهرا به تقليد از دول غرب ، حكومت ايران براى تشويق و تشخيص افراد كاردان و لايق از مأموران نالايق ، آيين‌نامهء نشانهاى رسمى را تنظيم نمود . با اين‌كه اين آيين‌نامه و مقررات آن در شرايط اجتماعى و سياسى ايران آن‌روز هرگز عملى و اجرا نگرديد ، ما قسمتى از مقدمه و آيين‌نامهء مذكور را ذيلا نقل مىكنيم تا خوانندگان ، كمابيش به طرز فكر زمامداران آن روزگار آشنا شوند : « حكما و متكلمين ، علم حكمت را برحسب حصر عقلى به دو قسم منقسم داشته‌اند ، علمى و عملى . و حكمت عملى را به سه قسم قسمت كرده‌اند ، يكى از آنها سياست مدن است كه باعث اجتماع و تمدن ناس و الفت و استيناس خلق خواهد بود . چرا كه در ولايت و بلدان ، بلكه در قراء و محلات ، از يك نفر رئيس و سايس كه مردم از قهر او بيمناك و به لطف او اميدوار باشند ، ناگزير است ، و اگر اين يك نفر نباشد ، امر مردم هرج‌ومرج خواهد بود ، و احدى صاحب مال و عيال نخواهد بود . و اين شخص امير اگر در محال و دهى\r\n\r\n\r\n","description":"","footnote":"\r\n( 1 ) . واتسن ، تاريخ قاجاريه ، پيشين ، ص 283 .\r\n( 2 ) . خاطرات سياسى امين الدوله ، پيشين ، ص 77 به بعد .\r\n( 3 ) . خاطرات سياسى امين الدوله ، به كوشش حافظ فرمانفرمايان ، پيشين ، ص 77 به بعد .\r\n","page_name":" 835 ","page_number":125},
  {"content":"\r\n\r\nباشد كدخدايش نامند و اگر در شهرى باشد ، حاكمش خوانند و اگر در مملكتى باشد پادشاه و سلطانش گويند . و از براى امر سلطنت و انتظام امور ملك و مملكت ، قرار مراتب و مقامات لازم است ، كه خادم از خائن و خدمتگار از غير خدمتگار امتياز يابد . به سبب اين‌كه اگر خادم از خائن در مقام يكى باشند و فرقى ميان مراتب و خدمت نگذارند ، امر ملك انتظام نيابد و هيچ‌كس اقبال به خدمت نكند ، پس لا محاله ، خائن را قهر و سياست لازم است و خادم را مهر و التفات لا بد است . . . اين تفوق و تفاوت را با سه چيز معلوم كرده‌اند ، اول در لقب و منصب ، دوم در مرسوم و مواجب ، سيم در اعطاى نشان و علامات كه هركس بيند بداند كه صاحب نشان در خدمت پيش است و در مرسوم بيش . و لقب و منصب هرجا مذكور و مرقوم شود ، تقديم صاحب آن معلوم گردد . پس براى هردولت نشانى ترتيب داده‌اند ، و دولت عليهء ايران را هم نشان شير و خورشيد متداول بوده است كه قريب سه هزار سال بل متجاوز از عهد زرتشت اين علامت نو . . . اين قاعدهء قديم ، قرنها در اين دولت متداول مىبود تا دولت اسلام . . . [ پس از اسلام 
  ] نشان شير و خورشيد را تغيير ندادند . هركدام از نوكران دولت و چاكران حضرت كه خدمت نمايان مىكرده ، و به اعطاى شير و خورشيد سرافراز مىشدند تا خدمت او بر خلق معلوم شود ، و ديگران نيز شوق خدمت حاصل كنند . . . ولى در سنوات اخير تا اواخر عهد خاقان مغفور اعطاى نشان به اسباب ديگر منوط گشت . بناء على هذا راى جهان‌آراى شاهنشاه عالم‌پناه ايد اللّه تعالى دولته . . . بر اين قرار گرفت كه اين قاعده تجديد و تحديد يابد و قانونى در اين خصوص مرقوم شود . » سپس مراتب و درجات نشانها يكى بعد از ديگرى ذكر مىشود كه خلاصهء آنها اين است :\r\nقسم اول نشانهاى اهالى شمشيربندان اعم از نظام و بدون نظام :\r\nمرتبه اول نشان نويان اعظم است ، مرتبهء دوم نشان امير تومان است ، مرتبهء سيم نشان سرتيپى ، مرتبهء چهارم نشان سرهنگى ، مرتبهء پنجم نشان ياورى ، مرتبهء ششم نشان سلطانى ، مرتبهء هفتم نشان نايبى ، مرتبهء هشتم نشان وكيلى و سرجوخه و تابين اهل نظام و غيره . و همچنين از لوازم نشان دولت عليه حمايل است كه آن نيز بر پنج قسم است :\r\nاولى حمايل آبى است مخصوص شاه ، دوم حمايل سبز كه تعلق به نويان اعظم دارد ، سيم حمايل قرمز است كه در اطراف آن حاشيهء سبز داشته باشد ، متعلق به امير تومان است . سپس مختصات هريك از علامات و نشانها و درجه‌بندى آنها را يادآور مىشود و مخصوصا ذكر مىكند كه براى كسب فلان نشان چه خدمتى بايد انجام بدهند « . . . اين معنى به خاطر كسى نبايد خطور كند ، كه سادگى اين‌گونه نشان مورث قلت احترام آن خواهد گشت . . . پس از اين ، مادامى كه اهالى شمشيربندان جوهر ذاتى خويش در ميدان جدال و معارك خطرناك ظاهر نسازند ، نشان شجاعت به آنها اعطا نشود . . . مثلا فلان سردار يا تابين در فلان روز بيدقى از دست بيدقدار دشمن گرفت يا در فلان روز هنگام گرفتن فلان شهر و سنگر ، اول كسى كه داخل سنگر مزبور گشت ، فلان شخص بود . . . به محض اين‌كه سركرده‌اى را برو دوش به زينت نشان شجاعت مزين گشت ،\r\n\r\n","description":"","footnote":"","page_name":" 836 ","page_number":126},
  {"content":"\r\n\r\nمعلوم مىگردد كه چنان نشان به ازاء شجاعت به او مرحمت شده است . . . »\r\nسپس مىنويسد نشان دولت عليه بر دو قسم است : قسمتى متعلق به شمشيربندان است و شجاعان و قسمت ثانوى متعلق به ايلچيان و سفراى ممالك خارجى و ارباب قلم و اعاظم و اشراف و ارباب عمايم كه خدمات آنها منظور نظر آفتاب آثار ، افتد و آنها را سزاوار التفات داند .\r\nجالب توجه است كه در اين آيين‌نامه ، براى كسانى كه به فعاليت اقتصادى يا عمران و آبادانى يك منطقه دست زده‌اند ، نيز نشانى به علامت قدردانى در نظر گرفته‌اند .\r\n« به كسانى كه مصالحه بين الدولتين ببندند و صلح و صفا در ميانهء دو ملك بدهند و متوجه مسافرين بشوند و محافظت راهها نمايند و در مقام امنيت بلاد و رفاهيت عباد برآيند ، دزدان را تنبيه و طوايف راهزنان و طاغيان را مطيع سلطان سازند ، نيز نشان ياقوت و لعل مرحمت بفرمايند .\r\n. . . به كسانى كه مثل آب قروين در هريك از بلاد آبى بيرون آرند ، و شهرى را آباد كنند و بندى ببندند ، و جميع خلق را از سلطان آسوده و خشنود و مطمئن خاطر سازند ، و جمع ولايتى را خوب و درست ببندند و از روى مروت و انصاف برآورد نمايند ، به اين اشخاص هم نشان ياقوت و لعل بايد مرحمت شود .\r\n. . . كسانى كه در ابتياع ماهوت و ملبوس سرباز سعى كنند و به ارزانى تحصيل نمايند . . . و در صدد انتشار صنايع باشند و در مقام تربيت ارباب هنر برآيند ، مانند ماهوت و اسباب ، چلنگرى و آهن آب‌كنى ، و پارچه و اقمشه فرنگ‌سازى ، و انتشار جميع علوم و هنر و ساير كارها و صنعتها از قبيل معادن جستن و شكر كاشتن و نيل ساختن و قنادى و مانند آن چيزها بياورند ؛ نشان لعل و ياقوت به او اعطا و مرحمت خواهند فرمود . » « 1 »\r\nدر فصول و مقالات بعد ، به تفصيل شرايط اعطاى نشان به حكام و استانداران داخلى و مأموران و ايلچيان كشورهاى خارجى ذكر شده است .\r\n\r\nقدرت نظامى ايران در سال 1273 :\r\nدر نامه‌اى كه در تاريخ نهم جمادى الاولى 1273 به فرخ خان نوشته شده است ، دربارهء نيروى جنگى ايران در سرحدات چنين آمده است : « . . . در هرات بيست و هفت هزار نفر پياده و سواره حاضر و موجود داريم .\r\nعلاوه بر پول و خلعت تداركى كه حسين خان شاهسون به هرات برد و تفصيل آن را به شما نوشتم ، همين روزها هم پنجاه هزار تومان به ترك بيست نفر غلام ، حسب الامر روانهء هرات كرده به ايشان حكم شد هفت هشت هزار نفر در هرات ساخلو گذاشته ، تتمه را به اقبال بىزوال همايون روحنا فداه به سمت قندهار حركت بدهند ، و البته غير از سواره و پيادهء مزبور ، چريك و سوارهء ديگر هم مىتوانند تدارك ديده با خود ببرند كه به فضل اللّه تعالى يك اردوى با معنى و\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال 6 ، ش 3 ، ص 187 به بعد .\r\n","page_name":" 837 ","page_number":127},
  {"content":"\r\n\r\nحسابى شود و كار ببندند . در محمره هم ده هزار پيادهء بامعنى داريم . و دو هزار سواره هم نواب احتشام الدوله از ايلات آنجاها تدارك كرده حاضر و آماده دارد . در كرمان هم از قبل دو فوج قراچه‌داغى ابواب جمعى جعفر قلى خان ميرپنجه و فوج كمروفوج خدابنده از پيادهء كرمانى و فوج خليج و سواره خمسه و ساير ده هزار قشون ، حاضر داريم و حكم شد كه اين قشون به اتفاق آزاد خان خارانى به سمت سند حركت نمايند .\r\nدر شيراز هم حالا بيست فوج مستعد و دو هزار و هفتصد و بيست سواركارى داريم ، سواى دو سه هزار سواره كه ايلخانى فارس از ايالات خودش حاضر و آماده كرده است . . . غير از اين سواره و پياده هم سه هزار سواره و پيادهء ميرزا حسنخان حاكم عراق ، در عراق داوطلب گرفته از خودش و اهالى ولايات تدارك و اسباب داده ، همين روزها به ركاب مبارك مىرسد كه به هرجا ضرور شود مأمور شوند . غير از اينها هم قريب يك‌صد هزار نفر سواره و پياده به ولايات ممالك محروسه اخبار شد كه تدارك ديده حاضر نمايند كه حين ضرورت مأمور خدمت شوند . » « 1 »\r\n\r\nنابسامانيهاى ارتش ايران\r\nحاج سياح كه مردى آزادىخواه و اصلاح‌طلب بود و قسمت اعظم ايران و دنياى متمدن آن روز را سياحت كرده است دربارهء سپاهيان ايران در عهد ناصر الدين شاه چنين داورى مىكند : « . . . بايد دانست كه سرباز و قشون در ايران جز لفظ ، هيچ معنى ندارد ، چنان‌كه وزارت و حكومت و ساير شغلها تنها براى غارت مردم و جمع كردن مال است و اسم لشكر و صاحب‌منصب و سپهسالار و سرتيپ و سرهنگ و ياور و سلطان و غير اينها براى دخل است ، تمام ملاها و سادات كه تقريبا ثلث يا ربع ايران ، قطعا از اينها و روضه‌خوان و درويش و تعزيه‌خوان و چاوش و امثال اينهاست ، داخل قشون نمىشوند . زيرا اينها از تمام تكاليف دولتى و ملتى معاف و آزاد مطلق و مالك دنيا و آخرتند و تمام بزرگان و مقتدران مملكت و عموم شهريان هم داخل قشون نمىشوند ، بلكه تمام تحميلات بر زارعان و اهالى دهات است ، و قشون هم منحصرا بايد از اهل دهات باشد . با اين‌كه آخوندها مىگويند قانون ايران ، قانون اسلام است و مىگويند پيغمبر ( ص ) و امير المؤمنين ( ع ) و اصحاب همه جهاد مىكردند و جهاد و دفاع و حفظ بيضهء اسلام به همه مسلمانان واجب است ، داخل قشون شدن و مشق كردن را بدترين نقايص مىشمارند . . . اگر فوج هزار نفرى را بخواهند ، سرتيپ ، سىصد چهار صد نفر از دزد و دغل و نوكرهاى مخصوص خود را به نام سرباز حاضر در پايتخت مىكند ، تفتيش در كار نيست . . . مواجب ندارند مگر آنچه از رعيت مىگيرند . در سفر ، قصابى و عملگى و دزدى و غارتگرى مىكنند ، حقوق نمىگيرند سهل است به صاحب‌منصب ، روزى مقدارى پول مىدهند كه به عملگى و دزدى روند . نه لباس كافى دارند ، نه چادر درست ، نه اسلحه ، نه غذا و نه منزل . . . احتمالا تا كسى به چشم نبيند باور نمىكند و حق دارد . » « 2 »\r\n\r\n\r\n","description":"","footnote":"\r\n( 1 ) . اسناد فرخ خان امين الدوله ، پيشين ، ص 239 .\r\n( 2 ) . خاطرات حاج سياح ، پيشين ، ص 110 به بعد .\r\n","page_name":" 838 ","page_number":128},
  {"content":"\r\n\r\nيك‌بار سربازان وضع رقت‌بار خود را ضمن عريضه‌يى به شاه اعلام كردند ، ولى شاه به‌جاى رسيدگى بر سر آنان تازيانه زد و فرمود : « نبايد كسى از بزرگتر خود شكايت كند ! »\r\nاين بيچارگان « از خاكپاى اقدس ترحم و مواجب و مرخصى مىخواستند . » ولى در اثر سوء نيت علاء الدوله و اطرافيان شاه ، سربازان نه‌تنها نتيجه‌اى نگرفتند ، بلكه ده نفر از جوانان آنها را با طناب خصى كردند و نه نفر را طناب‌كش كردند و بيست نفر را آن‌قدر چوب زدند كه غش كردند ، بعد گوش آنها را بريدند .\r\nاعتماد السلطنه مصاحب و نديم شاه كمابيش گفته‌هاى حاج سياح را تأييد مىكند ، وى ضمن وقايع 29 ربيع الاول 1304 مىنويسد : « شب در حضور شاه ، مسلح شدن دول فرنگ و قانون جديد نظامى آلمان را عرض كردم ، حكيم الممالك از آن تملقات خنك كه دارد بنا كرد به شكر كردن كه الحمد للّه به زير سايهء شاه نه و با داريم ، نه بلا ، نه جنگ داريم ، نه منگ . شاه فرمود مرد كه با كى مىتوانيم جنگ كنيم ، ما قدرت جنگ نداريم و آن‌گاه حاصل زحمت ، راحتى است كه الحمد للّه داريم . ديگر چه لازم است كه خودمان را به معركه دچار كنيم و به مرافعه بيفتيم . . . » « 1 »\r\nدر عهد ناصر الدين شاه ارتش و قشون ايران بسيار درهم و بىسروسامان بود ، و منشأ و علت اصلى آن خود شاه بود . با اين‌كه وى به موجب فرمان مورخ يونت‌ئيل 1311 اعلام كرده بود كه براى ايران « پنج سردار و هفت امير تومان كافى است . . . واحدى به منصب عالى نايل نخواهد شد مگر در صورتى كه اقلا دو سال در منصبى كه دارد خدمت كرده باشد . . . » مع ذلك خود شاه اين فرامين و تصميمات را با گرفتن رشوه ناديده مىگرفت . اعتماد السلطنه مىنويسد : « حالا متجاوز از صد نفر در ايران امير تومان است . . . » « 2 »\r\n\r\nوصفى از نيروهاى نظامى خوزستان در صد سال پيش\r\nخانم ديولافوا ضمن مسافرت در خوزستان ، مشهودات خود را چنين بيان مىكند : « . . . سربازها لباس ژنده خاكسترى پوشيده‌اند كه نوارهاى ارغوانى دارد ، كلاهشان از پوست هشتر خان با نشان شير و خورشيد است اين شجاعان هركدام الاغى را كه زير بارى سنگين خم شده است ، مىرانند ، بار در هم و بىنظم الاغان عبارتست از : مقدارى چادر ، آرد ، خرما ، پوست گوسفند و غنايمى كه سر راه از روستائيان گرفته‌اند بعلاوه سربازها خودشان را از شر وزن تفنگهاى قراضه‌شان رها ساخته‌اند و آن را نيز سربار الاغهاى بيچاره كرده‌اند . پشت سر سربازها عده‌اى درويش پياده و سوار حركت مىكنند و پشت سر آنها سربازان سوار و پرچم‌دارها ديده ميشوند ، بعضى از آنها پرچمها را لوله كرده و در كيسهء چرمى فرو برده‌اند و بعضى ديگر چماقهاى آهن سفيد به دست دارند كه زير دسته اين چماقها نوار قرمز رنگى پيچيده شده است .\r\nپشت سر اين گروه عده ديگرى از سربازها دو ارابهء شش اسبه را حركت مىدهند و راه عبور ما را بسته‌اند . اين پيش قراولان با افراد سوارنظام كه سوار بر اسبهاى اصيل هستند فاصلهء زيادى\r\n\r\n\r\n","description":"","footnote":"\r\n( 1 ) . خاطرات اعتماد السلطنه ، پيشين ، ص 470 .\r\n( 2 ) . همان ، ص 941 .\r\n","page_name":" 839 ","page_number":129},
  {"content":"\r\n\r\nدارند پشت سوارنظام نوكرها روى بار الاغها لميده‌اند بار الاغها درست بسته نشده است و مرتبا به پهلوى حيوانات بيچاره مىخورد ، در كنار اين شخصيت‌ها . . . اسراى نيمه‌لخت بيچاره‌اى به‌طور پراكنده و پريشان راه مىروند . اسرا مجبور هستند ، بدون آنكه مزد و پاداشى داشته باشند با پاهاى متورم از واريس ، باروبنه افسران را حمل كنند . . . يك مرد تنها را مىبينم كه قيافه‌اى ساده و بىآلايش ولى سبيلهاى از بناگوش دررفته و لباس سرخ دارد او جلاد است ، چند نفر از شوشترىها كه با اعجاب جلاد را تحسين مىكنند مىگويند ، در كيف دستى او سه چهار عدد كارد بزرگ است كه خوب تيزشان كرده است . » « 1 »\r\n\r\nوزارت جنگ :\r\n« روزى كه ميرزا حسين خان ( سپهسالار ) به وزارت رسيد ، ناصر الدين شاه در سلام مخصوص از غفلت در انتظام امور ملكى ، خاصه امر سپاهى تأسف خورده و خطاب به امناى دولت ، و شاهزادگان گفت : اين را البته مىدانيد كه در اين سنوات گذشته ، آن‌طورى كه بايد و شايستهء دولت ايران است . . . در شعبات نظامى و غيرنظامى ترقيات حاصل نشده ، به خصوص از ترقياتى كه در اسلحهء جديد يوروپ و در قواعد مشق و درس نظامى آنا فانا در تزايد است ، سرايت به ايران نكرد . . . شاه در آن سلام كتاب قانون نظام را به دست خود به ميرزا حسين خان سپرده و از او خواست كه در اجراى اصول آن « نكته‌اى فرونگذارده » و مناصب نظام بنابر استحقاق و شايستگى افراد داده شود « نه به واسطهء وراثت » . . . تنظيم بودجهء خاص قشون و تفكيك آن از دخل‌وخرج عمومى مملكت ، تأسيس مدارس نظام ، استخدام متخصصين نظامى از اتريش ، حذف مناصب ارثى و الغاء امتيازات قشونى ، برقرار كردن تشكيلات نظامى به سبك اروپا و احياء قورخانهء ايران ، از كارهاى سپهسالار است . همچنين « كنت دومونت فرت » را از اتريش براى تشكيلات نظميه و امنيه و احتساب استخدام كرد و تنظيم پست ايران را به وضع جديد اروپايى به عهدهء يك نفر اتريشى ديگر سپرد » « 2 » قدمهاى اصلاحى سپهسالار پس از بركنارى او متوقف گرديد ، مخصوصا پس از روى كار آمدن مظفر الدين شاه ، آثار آشفتگى و انحطاط بيش‌ازپيش در سازمان ارتش مشهود گرديد .\r\n\r\nبىانضباطى افراد ارتش :\r\nكلنل كاسا كوفسكى در كتاب خاطرات خود مربوط به تيرماه 1275 مىنويسد : « دستهء سوار كه با مظفر الدين شاه از تبريز آمده ، نمونهء كاملى است از بىانضباطى . . . همين‌كه شاه از دروازهء دولت خارج شد ، سواران به صورت زننده‌اى متفرق شدند ، بعضى جلوى درويشها براى خوردن آب يخ متوقف شدند ، جمعى ديگر به راههاى ديگر رفتند و از حضور شاه و مردم پروايى نداشتند ، در حالى كه آنها ، سواران شخصى و ملازم شاه بودند . اين مدافعين وطن در سر راه خود تمام درختان را نه فقط غارت ، بلكه آنها را بريدند و شكستند . . . از همه جالبتر آن‌كه ، همهء اين اعمال زشت را به همراهى و دستيارى ارشدها و افسران خود انجام\r\n\r\n\r\n","description":"","footnote":"\r\n( 1 ) . سفرنامهء مادام ژان ديولافورا ، ترجمهء ايرج فره‌رشى ، ص 66 .\r\n( 2 ) . فكر آزادى ، پيشين ، ص 84 .\r\n","page_name":" 840 ","page_number":130},
  {"content":"\r\n\r\nمىدادند . . . » « 1 » در جاى ديگر از كتاب خاطرات چنين مىخوانيم : « هروقت سان يا مانورى باشد ، سربازان ترجيح مىدهند كه در روز جمعه ( روز تعطيل ) باشد . زيرا كه روز جمعه در بازار كاسبى نمىكنند . ولى اگر سان در روزهاى كسب و كار آنان باشد ، سربازها تك‌تك با كمال مهارت از ميدان خارج مىشوند . مستحفظين شاه در صاحب‌قرانيه به محض آن‌كه شاه براى گردش خارج مىشود ، پراكنده مىشوند ، و به كارهاى خصوصى خود مىپردازند . » وى در جايى از كتاب خود از لجام‌گسيختگى سربازان ايران سخن مىگويد و مىنويسد كه آنان از دكان كسبه چيزهايى را مىربايند و چون كاسب اعتراض كند ، فحش و ناسزا مىگويند .\r\n\r\nوضع سربازان :\r\nدر نامه‌اى كه سيد محمد طباطبايى مقارن جنبش مشروطيت به مظفر الدين شاه نوشته است ، وضع سربازان كشور چنين تصوير شده است « . . . حال سرباز كه حافظ دولت و ملت‌اند به اعليحضرت مخفى است . جزيى جيره و مواجب را هم به آنها نمىدهند ، بيشتر به عملگى و فعلگى قوتى تحصيل مىكردند ، آن را هم قدغن نمودند ، همه‌روزه جمعى از آنها از گرسنگى مىميرند ، براى دولت نقصى از اين بالاتر تصور نمىشود . » « 2 »\r\n\r\nجنگ در تاريخ معاصر\r\nبا اينكه از ديرباز دانشمندان و محققان شرق و غرب در نكوهش جنگ و جنگ‌طلبى سخنها گفته‌اند ، معذلك تاريخ معاصر هيچ‌گاه از جنگ‌طلبان خالى نبود .\r\nپس از آن‌كه آلمان در سايه انقلاب 1848 به دموكراسى گراييد و از بركت آزادى ، علم و دانش و صنعت در آن كشور پيشرفت كرد مرتجعين به تكاپو افتادند و سرانجام ، پادشاهى هوهنزولرن ، انقلاب 1848 را از مجراى مترقى خود خارج كرده و به دام خود كشيد . بيسمارك به يارى سلطنت برخاست . به قول ولز « در اين دوران سنت فريدريك بزرگ ، شيوهء سياسى ماكياول بر آلمان فرمانروا بود از اين قرار در رأس اين كشور بديع و نوخاسته به جاى آنكه مغزى شاداب و بديع و مبتكر حكومت كند كه آن را به خدمت جهانيان به كار وادارد عنكبوتى فرتوت كه اسير شهوت قدرت بود و مىخواست سراسر جهان را شكار كند ، نشسته بود . آلمان « پروسىشده » معجونى بود از جديدترين و كهنه‌ترين چيزها در اروپاى غربى ، اين دولت نوظهور ، بهترين و نابكارترين دولت زمانه بود . . . مردم آلمان طبعا از كاميابى و پيروزيهايى كه آسان به دست آورده بودند و پيشرفت سريعى كه در عالم اقتصاد يافته و از تنگدستى به توانگرى رسيده بودند سخت مغرور گشته و سرى پرباد داشتند ، بدين پايه از پيشرفت ناگهانى رسيدن و گرفتار غرور ميهن‌پرستى نشدن ، مستلزم داشتن روحى بزرگ است ، ولى در آلمان اين باده‌ى غرور و ميهن‌پرستى اغراق‌آميز را رهبران ملت و پيشوايان دولت به آنان مىنوشانيدند و در آموزشگاهها و دانشگاهها و در آثار ادبى و روزنامه‌ها و نشريات آنها به سود دودمان هوهنزولرن تبليغ\r\n\r\n\r\n","description":"","footnote":"\r\n( 1 ) . خاطرات كلنل كاسا كوفسكى ، پيشين ، ص 76 و 79 .\r\n( 2 ) . تاريخ بيدارى ايرانيان ، پيشين ، ج 2 ، ص 165 .\r\n","page_name":" 841 ","page_number":131},
  {"content":"\r\n\r\nمىكردند ، آموزگار يا استادى كه به مناسبت يا بىمناسبت ، از برترى نژادى و روحى و فكرى و جسمى آلمانيان بر ديگر مردم جهان و دلبستگى آنان به جنگ و به دودمان پادشاهى و سرنوشت بىچون‌وچراى قوم آلمان براى رهبرى جهان در زير فرمان اين سلسله سخن نمىگفت به ناكامى و ناشناختگى و فراموشى محكوم بود . . . تنها فكرهاى فوق العاده استوار و مبتكر و پرخرد مىتوانستند در برابر سيل اينهمه تلقينات پايدارى كنند . . . جمهوريت تاجدار بريتانيا ممكن است آموزش ملى را در نتيجهء بىتوجهى ، فلج و ناتوان ساخته باشد ولى پادشاهى هوهنزولرن آن را فاسد ساخت و دستگاه آموزش را به فحشاء و مزدورى كشانيد . » « 1 »\r\nكليه آموزش تاريخى آلمانيان را در گفته كنت مولتكه مىتوان يافت كه : « صلح دايمى ، خوابى است كه حتى زيبايى هم ندارد . جنگ مشيت الهى است و جهان بىجنگ به تعفن و فساد مىگرايد و در ماديگرى گمراه مىگردد . . . » نيچه فيلسوف آلمانى . . . گفت : « اگر آدميان جنگ را به فراموشى بسپارند انتظار چندانى از ايشان نمىتوان داشت . . . » اين‌گونه آموزشها كه سراسر امپراتورى آلمان را فراگرفته بود ، در بيرون مرزهاى آلمان موجب هراس ديگر كشورها و مردمان مىشد . . . پس از 1871 آلمانيان مقيم خارج سينه‌ها را پيش دادند و صداها را بلند كردند ، و حتى در بازرگانى هم رفتار تهاجمى پيش گرفتند ، ماشينهاى آلمانى ، به بازارهاى جهان راه يافت ، كشتيهاى كالابر آلمانى در درياها به گردش درآمد و غرور ميهن‌پرستى آلمانى به صورت مبارزه‌طلبى آشكار شد . . . » « 2 » به موازات اين تبليغات به جنگ با دموكراسى نيز ادامه دادند . در حالى كه اروپا در سايه دموكراسى و جنبشهاى ملى ، از قرن 18 و 19 به بعد به سرعت در راه ترقّى و تكامل اجتماعى و اقتصادى پيش مىرفت ، در ايران از مرگ شاه عباس دوم به بعد اثرى از پيشرفت و سعادت و به روزى ملت ديده نمىشود ، بلكه در اثر خيانت زمامداران و نفوذ روزافزون سياستهاى استعمارى جامعه‌ى ايران بيش‌ازپيش به عقب رانده مىشد و استقلال و حيثيت جهانى خود را از كف مىداد .\r\n\r\n\r\n","description":"","footnote":"\r\n( 1 ) . ولز ، كليات تاريخ ، ترجمهء مسعود رجب‌نيا ، ص 1312 به بعد .\r\n( 2 ) . همان كتاب ، ص 1314 به بعد .\r\n","page_name":" 842 ","page_number":132},
  {"content":"\r\n\r\n8 . ديوان موقوفات\r\n\r\n","description":"","footnote":"","page_name":" 843 ","page_number":133},
  {"content":"\r\n . \r\n","description":"","footnote":"","page_name":" 844 ","page_number":134},
  {"content":"\r\n\r\n\r\nفصل هشتم ديوان موقوفات\r\n\r\nوضع عمومى موقوفات :\r\nدر دوران بعد از اسلام ، گاه مالكين و ثروتمندان بزرگ ، ملك و يا مالى را حبس مىكردند تا در معرض فروش و يا گرو قرار نگيرد و سود و بهرهء آن را در راه منافع عمومى يا عده‌اى معين مصرف مىكردند . معمولا واقف در وقفنامه خصوصيات رقبات و چگونگى مصرف و بهره‌بردارى از آنها ، و نام متولى و چگونگى تعيين متوليان بعدى را بيان مىكند . غالبا به متوليان يك‌دهم از درآمد موقوفه را به عنوان حق الزحمه مىپردازند . ممكن است واقف ، توليت را به اولاد و اعقاب خود يا شخص ديگرى واگذار كند . درآمد موقوفات بايد به مصرف اشخاص يا سازمانهاى خيريه برسد . گاه در وقفنامه غير از « متولى » شخص ديگرى را به نام « ناظر » معين مىكنند . اگر واقف انجام كارهاى متولى را منوط به تنفيذ و تصويب ناظر كرده باشد ، چنين ناظرى را « ناظر استصوابى » و اگر متولى را ملزم كرده باشند كه فقط كارهاى انجام شده را به اطلاع ناظر برساند ، اين ناظر را « ناظر اطلاعى » مىنامند . در صورتى كه از ناحيهء متولى ، عملى خيانت‌آميز سر بزند ، از طرف محكمه ، شخص ديگرى تعيين مىشود تا متولى كارهاى مختلف را با نظر و موافقت او انجام دهد اين عمل را ضم امين مىگويند . در دوران بعد از اسلام ، عده‌اى از مردم ثروتمند از روى حسن‌نيت ، و عده‌اى براى آن‌كه دارايى آنها از دستبرد خداوندان زور ، در امان باشد ، املاك و ثروت خود را در راه امور خيريه و ايجاد مدارس ، بيمارستان‌ها ، مساجد ، پلها ، رباطها ، كاروانسراها ، حمامها ، آب‌انبارها ، و جز اينها وقف مىكردند . موقوفات مدرسهء نظاميهء بغداد ، به‌طورى كه جرجى زيدان در تاريخ تمدن اسلامى نوشته است ، بالغ بر شصت هزار دينار بود . عوايد موقوفات هميشه ، چنان‌كه وقف‌كنندگان انتظار داشته‌اند ، به مصارف خيريه نرسيده است . بلكه به موجب مدارك و شواهد بسيارى كه در دست است ، گاه عناصر شياد و بىايمان در لباس دين و روحانيت ، در كار موقوفات مداخله كرده و عوايد حاصله را به نفع خود يا در راه مقاصد معينى بر خلاف ميل واقف مصرف كرده‌اند .\r\nوقف از نظر حقوقى عبارت از اين است كه واقف عين مال را « حبس » مىكند . ولى منافع آن\r\n\r\n","description":"","footnote":"","page_name":" 845 ","page_number":135},
  {"content":"\r\n\r\nرا « تسبيل » مىنمايد . در وقف اموات ممكن است فى المثل ، واقف عوايد موقوفه را براى روضه‌خوانى به مصرف برساند . در وقف خاص ، واقف دستهء معين و مشخصى را مشمول عوايد موقوفه مىكند ، مانند وقف بر اولاد يا وقف به افراد يا طبقه‌اى خاص از مردم .\r\nوقف عام ، وقفى است كه مقصود از آن ، امور خيريه است و مخصوص دسته و طبقه‌اى معين نيست ؛ مانند وقف بر طلاب ، وقف بر فقرا .\r\nبا اين‌كه اصولا طبق نظر شارع و واقف ، متوليان و اداره‌كنندگان اوقاف مكلف هستند كه همواره صرفه و غبطهء وقف را مورد نظر قرار دهند ، در عمل از ديرباز متوليان و مصادر امور از حيف‌وميل عوايد اوقاف خوددارى نمىكردند . حافظ شيرازى ظاهرا خطاب به اين قبيل مردم فاسد و بدنهاد مىگويد : « مى حرام ، ولى به ز مال اوقاف است . »\r\nمعمولا ادارهء املاك يا مؤسساتى كه از طرف واقف به منظور خاصى وقف شده است ، با متولى است . متولى يا سرپرست املاك موقوفه ، از بين خوشنام‌ترين و پاكدامن‌ترين افراد جامعه يا خانوادهء واقف تعيين مىگردد . به همين مناسبت گاه مدرسان ، قضات ، پيش‌نمازان و شيخ الاسلامان به اين مقام برگزيده مىشوند تا طبق نظر واقف به سرپرستى و ادارهء اوقاف همت گمارند . معمولا حق الزحمهء متوليان در وقف‌نامه‌ها يك عشر از درآمد موقوفه است ، و عمل و سمت متولى در ادارهء موقوفه ، به نام « توليت » خوانده مىشود . اكثر واقفان تا خود زنده هستند ، متولى موقوفه مىباشند و چون درگذشتند ، بنا به مندرجات وقفنامه ، به ارشد ، اكبر ، اعلم ، اتقى و اورع اولاد ، يا اعلم علماى محل ، يا پيش‌نماز مسجد جامع و نظاير اينها ، انجام اين كار را واگذار مىكنند .\r\nدر اكثر وقف‌نامه‌ها توليت در اعقاب و فرزندان واقف نسلى پس از نسل ديگر معين مىگردد و در بعضى ديگر از وقفنامه‌ها نيز ، از همان آغاز امر به واسطهء اين‌كه واقف فرزندى نداشته و يا از فرزندان خود ناراضى بوده است ، توليت در غير اولاد و خاندان واقف قرار داده شده است . در بعضى ديگر از موقوفات مهم نيز ، براى اين‌كه كسانى نتوانند به ملك موقوفه تجاوز كنند ، توليت به سلطان وقت تفويض شده است . از قبيل قسمت اعظم موقوفات آستان قدس رضوى و موقوفات مدرسهء سپهسالار ناصرى در تهران . . . » « 1 »\r\nبه‌طورى كه از مندرجات كتاب عتبة الكتبه و منشآت رشيد الدين وطواط برمىآيد ، متصديان ديوان اوقاف ، به وضع اراضى و املاك موقوفه و چگونگى بهره‌بردارى از آنها رسيدگى و سعى مىكردند كه عوايد حاصله ، چنان‌كه منظور واقف بوده است ، به مصرف برسد ؛ و حيف و ميلى از طرف متوليان در كار نباشد . چون در فرمان‌ها و منشورهاى سلاطين ، به وظايف ديوان اوقاف اشاره شده است ، نمونه‌اى چند از اين فرمان‌ها را ذيلا نقل مىكنيم : در كتاب عتبة الكتبه وظيفهء\r\n\r\n\r\n","description":"","footnote":"\r\n( 1 ) . دكتر محمد معين ، فرهنگ معين ، چاپ امير كبير ، تهران ، ج 3 ، ص 3848 ، و نيز رك ، دكتر شهابى ، تاريخچهء وقف در اسلام ، تهران ، ادارهء محل اوقاف ، 1343 .\r\n","page_name":" 846 ","page_number":136},
  {"content":"\r\n\r\nمتصدى اوقاف چنين تعيين شده است :\r\n« . . . به تفحص احوال اوقاف مشغول گردد ، وقفها و وقف‌نامه‌ها را بازطلبد و كيفيت احوال هريك بداند و محصولات گذشته معلوم كند ، تا به كدام كس تعلق داشتست و مصارف آن چگونه بودست ؟ اگر متصرفان ، كار بر وفق شارط كرده باشند و محصول به مصب استحقاق رسانيده ، شغل برايشان تقرير مىكند ، و به تازگى ، شرط احكام به جاى مىآورد . و اگر به خلاف اين بوده باشد ، حال به ديوان باز نمايد و در مستقبل هرموضوعى كه از اوقافست به معتمدى كاردان ، خداىترس و معتبر سپارد و حجت مىستاند كه در تيمار داشت ، تهاون نكند و از خيانت و اختزال دور باشد . . . و اوقاف را معمور مىدارد و محصول آن بر آن جملت كه فرموده است به مصب وجوب مىرساند . . . سبيل مقطعان و شحنگان و رؤسا و عمال و دهاقين و معتبران و منظوران از سادات و ائمه و قضات ادام إله تأييدهم و حرس عزهم آنست كه حكم فرمان را به انقياد تلقى كند و اسباب تمكين . . . و اعزاز عزيز الدين مهيا دارند و اوقاف شهر و ناحيت هرجا كه هست آبادان و خراب ، قديم و حديث به وى بازگذارند ، و هرطايفه و طبقه از طوايف و طبقات مذاهب شرع نسختى روشن و تفصيل مهذب از هرچه تعلق بديشان دارد به وى دهند و هيچ‌چيز پوشيده ندارند و نواب و ولات مقطعان و شحنگان شهر و نواحى ، طريق تعذر و خيانت نسپرند و در تقويت نايبان عزيز الدين مجهود بذل كنند و از شكايت و استزادت اجتناب نمايند و حرمت نواب او موفور دارند و در هيچ كارى كه تعلق به ديوان اوقاف دارد مداخله نكنند . و طريقهء امانت و راستى مىسپرند . . . » « 1 »\r\nدر جاى ديگر وظيفهء مسئول ديوان اوقاف چنين تعيين شده است : « . . . و از كار اوقاف و محصولات آن بر رسد و خللى را كه در آن بيند تلافى كند . و اگر از متوليى و متصرفى خيانتى ببيند و اختزالى ظاهر بيند ، تبديل و تنكيل خاين از لوازم شرع داند و در احياء معالم خيرات و رسانيدن محصولات اوقاف به مصب استحقاق مجتهد باشد . همچنين از كارهاى شرعى كه كند و مهمات دينى كه پيش آيد ، بر بصيرتى تمام باشد تا تمويهى نكنند و باطلى در معرض حق ننمايند كه از آن به خسى به حق مسلمانى راه يابد و ما از آن مسئول باشيم . يوم لا تملك نفس لنفس شيئا و الامر يومئذ للّه ، و على الخصوص در كار تركات و امول يتامى و رسانيدن به مستحقان تيقظى هرچه تمامتر برزد تا دست مستأكله از آن كشيده شود .  إِنَّ الَّذِينَ يَأْكُلُونَ أَمْوالَ الْيَتامى ظُلْماً ، إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً . »  « 2 »\r\n\r\nوضع اوقاف\r\nچنين به نظر مىرسد كه در مورد اوقاف ، نظارت مخصوصى از طرف حكومت مركزى اعمال مىشده و اين سياست عبارت بود از اين‌كه تشكيلات مذهبى را در دايرهء تشكيلات حكومت محدود كنند . در منشورهايى كه از طرف\r\n\r\n\r\n","description":"","footnote":"\r\n( 1 ) . عتبة الكتبه ، پيشين ، ص 54 .\r\n( 2 ) . همان ، ص 28 .\r\n","page_name":" 847 ","page_number":137},
  {"content":"\r\n\r\nديوان سنجر به عنوان حكام صادر مىشد ، مىنوشتند كه ( متوليان اوقاف ) تابع قدرت ايشانند و حاكم بايد در مصرف عوايد و وضع و طرز ادارهء آنها نظارت كند . در منشورى كه از طرف ديوان سنجر صادر شده ، نظارت كلى اوقاف ، به قاضى عسكر لشكر سلطان ، واگذار شده و در اين منشور به قاضى دستور داده شده است كه دربارهء محصول اراضى موقوفه رسيدگى كند و اختلال امور اوقاف را مرتفع سازد و مانع از غصب آنها شود و كارى كند كه محصول زمين‌هاى وقفى به مصارف منظور برسد . به متوليان دستور داده شده است كه اطلاعات كامل در دسترس او بگذارند و مخارج دستگاه قاضى را بپردازند . گذشته از قاضى ، در بعضى شهرها اداره‌اى به نام ( ديوان اوقاف ) وجود داشت كه كار آن اداره كردن امور اوقاف ناحيهء مربوطه بود . منشورى كه آن نيز از طرف ديوان سنجر به عنوان نيابت ديوان اوقاف صادر شده . . . خواسته است كه احوال اوقاف را معلوم دارد و دربارهء هرگونه اختلالى كه در امور اوقاف پديد آمده است تحقيق كند ، و در آباد كردن اوقاف و استرداد و مطالبهء محصول آنها سعى جميل به كار برد ، و چنان‌كه حيف‌وميل و اختلاسى در ديوان موقوفه روى داده باشد ، در حد امكان در جبران آن بكوشد ، و گرنه اين كار را به « ديوان » ارجاع كند .\r\n« . . . اعيان و مشاهير و ثقات شهر گرگان و محال آن ، اعم از سادات و قضات و ائمه و رؤساى نواحى ، مالكان ( - دهقانان ) و نواب و مقطعان ، بايد مقام او را تحكيم كنند و هرچه ملازم شغل او [ كه نيابت عزيز الدين است 
  ] باشد در اختيار او بگذارند . آنان نبايد چيزى از او مخفى دارند ، و كارى كه او به رئيس يا شحنه ارجاع كند ، بايد مورد توجه قرار دهند و وى را يارى كنند . و اگر محتاج معاونى و شحنه‌اى باشد ، يكى را بدينكار برگزينند و آنچه لازمهء مقام او باشد بنابه تقاضاى او انجام دهند . . . » در مورد اوقاف گرگان پس از مقدمه‌اى كوتاه به اختلالاتى كه در امور اوقاف گرگان و توابع آن سامان پديد آمده بود اشاره كرده و به عزيز الدين دستور داده‌اند كه در احوال اوقاف مراقبت كند و وقف‌نامه‌ها را بخواند و محصول گذشتهء آنان را معلوم دارد و تحقيق كند كه اين اوقاف را از ابتدا چه كسانى وقف كرده‌اند و محصول املاك چگونه مصرف مىشود .\r\nاگر كسانى كه متولى موقوفه هستند ، مطابق شروط و اصولى كه واقف معين كرده عمل مىكنند و محصول آن را به مصرف خاص خود مىرسانند ، بايد موقع آنان را تحكيم كرد و گرنه بايد موضوع به ديوان ارجاع شود .\r\nدر نامه‌اى كه رشيد الدين فضل اللّه به عمال حكومت و مردم سيواس نوشته است ، مىگويد :\r\n« به او خبر رسيده است كه عوايد اوقاف دار السيادهء سيواس به مصرف خاص خود نمىرسد و موقوفات رو به ويرانى نهاده است . و اين كار را به ظلم متوليان و متصديان امور اوقاف نسبت مىدهد و مىگويد كه بايد به جاى ايشان ، اشخاص معتبرى به كار گماشت ، سپس مىنويسد كه اگر نقصان عوايد اوقاف به سبب خرابى دهاتست ، عوايد ديوانى بايد صرف آبادانى آنها شود . اما اگر نقصان عوايد اوقاف به علت صدور حواله و مطالبهء ماليات زايد از طرف ديوانست ،\r\n\r\n","description":"","footnote":"","page_name":" 848 ","page_number":138},
  {"content":"\r\n\r\nموقوفات را بايد از پرداخت اين حواله‌ها و ماليات معاف دارند . »\r\n\r\nتفويض مدرسه و تقليد تدريس و اوقاف\r\nبه‌طورى كه از مندرجات نامه‌هاى رشيد الدين وطواط و ديگران مستفاد مىشود ، مقامات روحانى مانند مقام سلطنت ، غالبا از پدر به پسر منتقل مىشده . و شرط انتقال اين مقام ظاهرا غير از صلاحيت علمى فرزند ، جلب رضايت و موافقت پادشاه وقت نيز بوده است . رشيد در يكى از نامه‌هاى خود در تفويض مدرسه و تقليد تدريس و اوقاف ، بعد از مقدمه چنين مىنويسد : « فلان ادام إله فضله . . . از آن پدر پسرى شايسته است . . . و از فيض انعام ، و صواب اكرام ما بهره‌ها گرفت و مدرسهء پدرى به دو ارزانى داشتيم و منصب تدريس و تذكير در آن بقعه به دو تقرير فرموده شد تا مستفيدان و طلبهء علم را از نفايس انفاس خويش بهره دهند و اوقاف آن مدرسه در تصرف خويش گيرد و در عمارت و زراعت بيفزايد ، و دخل آن هرسال چنان‌كه شرط واقفست به مصاب استحقاق و مصارف استيجاب رساند . سبيل كافه علما و فقها و ساكنان آن مدرسه ، آنست كه فلان را مدرس خويش دانند و به درس او حاضر شوند و فوايد او را مغتنم دانند . . . و مرجع كار خويش به دو شناسند . و مزارعان و رعاياى اوقاف و مدرسه . . . دخل و منافع به دو رسانند . . . و طريق انقياد و متابعت او سپرند . . . » « 1 »\r\nدر عتبة الكتبه ضمن فرمانى كه سلطان سنجر « تفويض تدريس چند مدرسه در بلخ » را به ظهير الدين واگذار كرده ، چنين آمده است : « . . . آنچه رسم اسلاف او بوده است ، از نقابت سادات مازندران و توليت اوقاف مساجد و مشاهد و مدارس و عقد مجالس وعظ و منابرى كه ايشان داشته‌اند و ترتيب مصالح آن خيرات ، به اهتمام او مفوض گردانيده . و آنچه او را موروث بوده است بر قاعدهء گذشته مسلم داشته ، اما چون اختيار او بود كه به جانب بلخ رود . . . و به افادت و استفادت و تدريس و تذكير كه در آن فوايد دين و دولتست مشغول باشد ، مثال داديم و ملتمس و مطلوب او مبذول فرموديم و مدرسهء تكشى و مدرسهء كوزه ، و مسجد سرسنگ و غير آن . . . به اهتمام او منوط گردانيده ، به تدريس و افادت و وعظ خلق مشغول باشد . . . و نگذارند هيچكس كائنا من كان با او در كار آن بقاع و اوقاف طريق مزاحمت و منازعت سپرد . . . تيمار داشت خزانهء كتب درين رباط به وى بازگذارند و او را مستخلص گردانند و در مسجد جامع شهر موضعى كه مناظره را معهود است و پسنديدهء ظهير الدين امام الشرق باشد به وى دهند و كافهء علما و فقها از جهت اجلال و توفير ظهير الدين در مراسم مناظرهء آنجا حاضر شوند و شرط مساعدت اقامت كنند . »\r\n\r\nتجاوز به املاك وقفى\r\nظاهرا در زمان سلطان محمود ، حسنك وزير در پناه حمايت سلطان ، به املاك شخصى و زمين‌هاى وقفى خاندان ميكائيليان تجاوزاتى مىكند ، تا محمود زنده بود كسى جرأت شكايت كردن نداشت ، پس از آنكه مسعود به امارت\r\n\r\n\r\n","description":"","footnote":"\r\n( 1 ) . نامه‌هاى رشيد الدين وطواط به اهتمام دكتر قاسم تويسركانى ، ص 43 .\r\n","page_name":" 849 ","page_number":139},
  {"content":"\r\n\r\nرسيد به سال 421 ه . قاضى صاعد صدر و رئيس خاندان ميكائيليان از اختلافى كه بين طرفداران محمود ، و هواخواهان مسعود وجود داشت استفاده كرده و خطاب به امير گفت : « ملك داند كه خاندان ميكائيليان خاندانى قديم است . . . و من كه صاعدم . . . از خاندان ميكائيليان برآمدم و حق ايشان در گردن من لازم است » سپس از مظالم و تجاوزات حسنك وزير و ديگران به اين خاندان قديمى سخن گفت و تقاضا كرد كه امير ، اوقاف آباء و اجدادى اين خاندان را به صاحبان اصلى بازگرداند تا عوايد آن به كسانى كه استحقاق دارند برسد ، سلطان مسعود به مختار بوسعد فرمان داد كه « اوقاف را كه از آن ميكائيليان است به جمله از دست متغلبان بيرون كند و به معتمدى سپارد تا انديشهء آن بدارد و ارتفاعات آن را حاصل كند و به سبل و طرق آن رساند . . . » « 1 »\r\nدر منشورى كه در دورهء خوارزمشاهيان به نام اقضى القضات سيف الدوله صادر شده ، به وى تأكيد شده است ، در ضمن انجام خدمت قضا و دادرسى ، به كار اوقاف مدارس و مساجد نيز نظارت و مراقبت نمايد . « توليت اوقاف . . . و مساجد و مدارس كه پيش از اين در اهتمام قضات ماضى بوده است . . . و به شهرت از تفصيل استغنا دارد ، يكبارگى به گماشتگان او بازگذاشتيم . . . و همگى مصالح آن خيرات و توليت و تصرف آن اوقاف به ديانت شامل و صيانت كامل او تفويض كرديم . . . در مراقبت حدود الهى خايف و مستبصر باشد و نفس اماره را به اهوال روز قيامت كه منزل ندامت است منذر و مشعر گرداند . . . در استيناس مدارس كه منبع علم و فتوى و مجمع ائمهء هدى باشد مبالغت نمايد و ابواب افادت با مستفيدان گشاده و طريق عطلت بسته دارد . . . و در احترام علما و اكرام فقها . . . برقرار معهود به غايت مجهود برسد . . . و عمارت مساجد . . .\r\nبر خود فرضى لازم و قرضى متوجه شمرد . . . و به هرموضع نايبى با راى صائب و عاملى با كفايت كامل . . . وكيل به مصالح زراعت كفيل نصب كند تا در عمارت و آبادانى و زراعت و دهقانى آن موضع . . . طلب غبطت واجب دارند و محصولات و ارتفاعات را از دست مستأكله و تصرف مستهلكه محفوظ و مصون گردانند . . . » « 2 »\r\n\r\nانتصاب سمعانى به تدريس نظاميهء مرو و توليت اوقاف آن\r\nقاضى ابو سعيد عبد الكريم سمعانى ، فقيه شافعى و از علماى نامدار خراسان بود . سلطان سنجر به موجب منشور زير ، وى را به رياست اصحاب شافعى و تدريس نظاميهء مرو و توليت اوقاف آن برگزيد در اين فرمان پس از مقدمه‌اى طولانى ، چنين آمده است : « . . . بعد از تأمل و تفرس . . . رياست طبقات اصحاب امام مطلبى شافعى . . . و تدريس و تزكيهء مدارس ، خصوصا مدرسهء نظاميه كه بدان منصوب است ، در شهر و مضافات آن تاج الاسلام را ادام اللّه تأييده فرموديم . . . سبيل كافهء اعيان و معتبران و مشاهير شهر مرو و نواحى آن از امراء و علماء و مشايخ ترك و تازيك آنست كه فرمان را به سمع و طاعت انقياد و متابعت تلقى كنند و از همه جوانب اين اعمال و مهمات تاج الاسلام را مسلم دارند و طريق مداخلت و منازعت بسته گردانند\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 43 به بعد .\r\n( 2 ) . التوسل الى الترسل ، پيشين ، ص 52 به بعد .\r\n","page_name":" 850 ","page_number":140},
  {"content":"\r\n\r\nو بر توقير و احترام جانب وى توقر نمايند و خطباى نواحى و متوليان اوقاف رجوع به اجازت او كنند و توليت و صرف و تقليد و تنفيذ به رأى او مفوض دانند . و حكم او درين معنى نافذ است ؛ او مطلق ، و سخن او هرچه به مجلس ما نمايد مسموع ، و شكر و شكايت او مقبول و مؤثر . با اين جمله تصور كنند فرمان او را ممثل و منقاد باشند . انشاء اللّه تعالى . » « 1 »\r\nراوندى در راحة الصدور با نظرى عرفانى و مذهبى خطاب به قدرتمندان مىنويسد : « . . . از خزاين و دفاين و جواهر زواهر كه ملوك جمع كنند ، الا خيرى باقى نماند ، كه از وجهى حلال كنند ، صدقه سبب ثواب آخرت بود ، يكى را ده عوض نهاده بود كه من جاه بالحسنة فله عشرو امثالها ، و اوقاف مدارس و خانقاه‌ها را ، هم نام درس هست ، و هم ثواب آخرت كه خزانهء وارث بردارد و زن ، شوهرى ديگر بيارد و اسب را ديگرى داغ كند ، همه تاراج كنند ، آن مدرسه يا خانقاه اگر از براى خدا ، نه به روى و ريا كرده بود ، تا قيامت نام نيكو زنده دارد . . . صدقهء جاويد آنست كه پادشاهان مدرسه‌ها سازند و وقفها كنند و مساجد و خانه‌ها و چشمه‌سارها و كهريزها آورند كه سال‌به‌سال از آنجا مال بود و ريع و ارتفاعش هرسال به جمعى رسد كه بدان علم شريعت خوانند و نيك و بد بدانند .\r\n چو دانى كه ايدر نمانى دراز * به تارك چرا برنهى تاج آز ؟\r\nنگيرد تو را دست جز نيكويى * گر از پير دانا سخن بشنوى\r\nهر آن‌كس كه زايد ، ببايدش مرد * اگر شهريار است اگر مرد خرد\r\nبرفتند و ما را سپردند جاى * نماند كس اندر سپنجى سراى . » \r\n« 2 »\r\nتنها مالكان بزرگ به وقف قسمتى از دارائى خود اقدام نمىكردند ، بلكه مردم عادى كوچه و بازار نيز گاهى قسمتى از مايملك ناچيز خود را در راه منافع عمومى وقف مىكردند :\r\nبر نماى خارجى ديوار غربى مسجد گز ( از دوره سلاجقه ) و جنب در ورودى ، لوحى از سنگ پارسى نصب شده كه به خط نستعليق عبارات زير را دربردارد : « وقف نمود آقا على ولد محمد على ياور تمامى سردر دكان بقالى پاى گلدسته را از براى خدا ، آنچه اجاره دكان به هم رسد محمد شريف گرفته صرف مسجد بزرگ جز كند ، به لعنت خدا گرفتار شود ، تغييردهنده 1085 » « 3 »\r\nبر در قديمى مسجد جامع نطنز كه به كوچهء مجاور شمالى باز مىشود ، كتيبه‌هايى است از جمله تاريخ اتمام در ، و نام واقف آن ذكر شده است :\r\n« اتمام اين در ، تاريخ سنهء اثنى و سبعين و تسعمائه شد . و نصب اين در در تاريخ شهر ذى الحجة الحرام سنة اثنى عشر و الف شد . » در پايين در به خط ثلث برجسته ، عبارت ذيل نوشته شده است : « وقف كرد استاد على بن استاد حسين نجار نطنزى به سعى و عمل خود اين در رامع\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى ، پيشين ، ص 136 .\r\n( 2 ) . راحة الصدور ، پيشين ، ص 60 .\r\n( 3 ) . لطف اللّه هنرفر ، گنجينهء آثار تاريخى اصفهان ، اصفهان ، كتابفروشى ثقفى ، ص 191 .\r\n","page_name":" 851 ","page_number":141},
  {"content":"\r\n\r\nچهار حبه از جمله سى و شش جبه عصارخانه واقعه در جنب چهارسوق جنب بلده مزبوره بر مسجد جامع بلده كه اجارهء آن صرف روشنايى مسجد شود . » « 1 »\r\nاين قبيل كتيبه‌ها نشان مىدهد كه نه‌تنها طبقهء اشراف ، بلكه پيشه‌وران و طبقات ميان حال نيز دست به كارهاى خير مىزدند .\r\nرشيد الدين در يكى از نامه‌هاى خود خطاب به عمال حكومت و مردم سيواس مىگويد : « به او خبر رسيده است كه عوايد اوقاف ( دار السياده ) سيواس به مصرف خاص خود نمىرسد و موقوفات رو به ويرانى نهاده است . و اين كار را به ظلم متوليان و مصديان امور اوقاف نسبت مىدهد و مىگويد به جاى ايشان اشخاص معتبرى را بايد به كار گماشت . . . اگر نقصان عوايد اوقاف به سبب خرابى دهات است ، عوايد ديوانى بايد صرف آبادانى آنها شود اما اگر نقصان عوايد اوقاف به علت صدور حواله‌ها و ماليات زايد از طرف ديوان است ، موقوفات را بايد از پرداخت اين حواله‌ها و ماليات‌ها معاف دارند . » « 2 »\r\n\r\nوقف املاك در كرمان\r\nدر مقدمهء تاريخ كرمان مىخوانيم : « مردم براى اين‌كه لااقل حكام به املاك طلق آنان دست نيازند ، تدبيرى تازه انديشيدند و بيشتر املاك خود را وقف نمودند . بدين‌ترتيب كه شايد به پشتيبانى خاندان رسالت و عنوان وقف متسلطين جرأت تصرف آن املاك را نكنند . اين است كه بسيارى از املاك حدود كرمان وقف مانده است .\r\nمخصوصا حدود سيرجان كه به قول يكى از روحانيان آن حدود كه هروقت قباله‌اى براى امضا نزد او مىبردند ، مىگفت پنج دانگ و نيم ملك سيرجان وقف است و در نيم دانگ آن هم شك دارم ، و از امضاى قباله خوددارى مىكرد . گو اينكه اين تدبير نيز گاهى كارگر نبود و حتى املاك وقف هم از چنگ متسلطين محفوظ نماند . از زمان حاضر كه ثبت املاك كمكى به باطل شدن املاك وقف كرد ، و يا دورهء نادر كه گفت از دعاى موقوفه‌خواران كارى ساخته نيست و املاك را ضبط كرد ، مىگذريم . در ازمنهء تاريخى سابق هم اين كار بىسابقه نيست . »\r\nقوام الدين ابو بكر ملك زوزن كه حدود سال 609 به كرمان آمده است ، بعد از همهء خودكاميها ، يك روز گفت همهء وقفنامه‌ها را پيش او برند ، سپس گفت به تحقيق معلوم شد كه از دعاى روحانيان و موقوفه‌خواران كارى پيش نمىرود و فرمان داد كه مجموع وقفنامه‌ها را در آب شستند و آنگاه تمام رقابت آن موقوفات را در حوزهء ديوان گرفت و جزء املاك خالصه كرد « 3 » .\r\n« من شنيده بودم كه قرنى پيش در پاريز آجر داغ مىكردند ، در پشت مالكين دهات مىنهادند تا قبالهء فروش ملك خود را به ثمن بخس مهر و تسجيل كنند . آيا خود اين مطلب يعنى موقوفه كردن املاك در كرمان ، خود بلايى ديگر براى خرابى ملك است ؟ معمولا بعد از وقف ، شخصى كه عنوان اكبر يا ارشد دارد ، متولى مىشود . اين شخص مطمئن است كه اين ملك جز چند سالى\r\n\r\n\r\n","description":"","footnote":"\r\n( 1 ) . همان ، ص 876 .\r\n( 2 ) . مكاتبات رشيدى ، پيشين ، ص 156 .\r\n( 3 ) . تاريخ كرمان ، پيشين ، مقدمه ص 400 .\r\n","page_name":" 852 ","page_number":142},
  {"content":"\r\n\r\nدر دست او نخواهد ماند و به خان ديگرى انتقال خواهد يافت . بدين‌جهت نه‌تنها درختى در آن نمىنشاند ، بل درختان سابق را ( اگر باقى مانده باشد ) مىبرد و مىبرد . نه‌تنها باغى احداث نمىكند بل باغ آماده را تبديل به زمين زراعتى مىكند كه عايدى او بيشتر و خرجش كمتر است ، نه‌تنها خود مخارج تنقيه و تعمير قنات را نمىدهد . . . » « 1 »\r\nآقاى دكتر باستانى پاريزى در آسياى هفت‌سنگ ضمن توصيف مظالم خواجه قوام الدين سابق الذكر مىنويسد : « چون فرزند تاج الدين ابو الخطاب به رغم دستور خواجه به شهر آمد ، قوام الدين او را دستگير كرد و فرمان داد لبانش را بدوزند . »\r\n\r\nمصرف عوايد اوقاف\r\nبه طور كلى از چگونگى مصرف عوايد اوقاف در ايران بعد از اسلام اطلاع دقيقى نداريم . آنچه از قراين پيداست ، در آن ايام نيز عمال دين و دولت كمتر در مقام اجراى دستور واقف ، و اعمال حق و عدالت بودند . ابن بطوطه در سفرنامهء خود ، ضمن وصف دمشق ، از موقوفات اين ناحيه سخن مىگويد و مىنويسد : « موقوفات دمشق از جهت نوع و موارد مصرف آن ، خارج از حد شمار است ؛ يك دسته از اين موقوفه‌ها مخصوص كسانى است كه استطاعت مالى براى رفتن به حج ندارند و مخارج مسافرت از محل اين‌گونه موقوفات پرداخته مىشود . يك دستهء ديگر موقوفه‌هايىست كه از محل درآمد آنها براى دختران فقير كه مىخواهند شوهر كنند ، جهيزيه تهيه مىشود . يك قسمت ديگر وقف براى آزاد كردن اسيران است . بخش ديگر وقف ابناء السبيل است كه به اندازهء كفايت خوراك و پوشاك و خرجى به آنان پرداخته مىشود .\r\nاوقاف ديگر هم براى راهسازى و نگهدارى و سنگچين كردن آنها معين شده ، زيرا كوچه‌هاى دمشق از دو طرف سنگفرش دارد و پياده‌ها از كنار و سواره‌ها از وسط عبور مىكنند . موقوفات ديگرى براى مصرف امور خيريه در اين شهر وجود دارد . »\r\nسپس ابن بطوطه حكايت مىكند : « روزى از يكى از كوچه‌هاى دمشق مىگذشتيم ، غلام بچه‌اى از دستش كاسهء چينى افتاد و بشكست . مردم دور او جمع شدند ، يكى گفت غم مخور شكسته‌هاى كاسه را جمع كن ، و ببر پيش رئيس اوقاف . او چنين كرد ، و رئيس اوقاف پس از رسيدگى ، پول ظرف را به او داد و اين غلام بچه را از ضرب و شتم ارباب نجات داد . » « 2 »\r\nهمچنين مطالعهء كتابچهء موقوفات يزد ، به‌خوبى دامنهء وسيع موقوفات را در دوران بعد از اسلام در اين شهرستان نشان مىدهد . مساجد و مشاهد و مدارس يزد داراى موقوفات گوناگون و متنوعى بود كه كمابيش عوايد آن به مصرف مقرر مىرسيد . در فصل سوم اين كتاب در مورد مدارس چنين آمده است : « در ازمنهء سابق ، در دار العبادهء يزد زياده از چهار صد مدرسه ، و بقعهء شريفهء معموره مىبود كه هريك از آنها موقوفات كلى و جزيى مىداشته ؛ و نظر به انقلاب\r\n\r\n\r\n","description":"","footnote":"\r\n( 1 ) آسياى هفت‌سنگ ، پيشين ، ص 201 به بعد .\r\n( 2 ) . سفرنامه ابن بطوطه ، پيشين ، ص 94 .\r\n","page_name":" 853 ","page_number":143},
  {"content":"\r\n\r\nروزگار ، كل آن ابنيه ويران گشته و تمامى موقوفات به ضبط خالصهء ديوان درآمده ، مگر يك مدرسهء شفيعيه كه الان داير است و چند مدرسهء جديد بدين تفصيل . . . » « 1 »\r\nچنان كه گفتيم تنها مالكين بزرگ و ثروتمندان نبودند كه قسمتى از ثروت و دارايى خود را در راه امور خير وقف مىكردند ، بلكه مردم ميانه‌حال و پيشه‌وران ، نيز به فراخور وضع مالى خود در امور خير شركت مىجستند . چنان‌كه در مجاورت سردر مقبرهء مجلسى ، سقاخانه‌اى واقع است كه بر سنگاب آن به خط نستعليق كتيبهء زير حجارى شده است : « قربة الى اللّه ، وقف نمود اين برنج را آقا ذو الفقار ولد آقا نصير ، هركس از اين مكان تغيير دهد ، به لعنت خدا گرفتار شود . تحريرا جمادى الثانى سنهء 1093 . » همچنين از دورهء شاه صفى ، كتيبهء يك سنگاب قديمى در دست است كه قسمتى از آن در اثر شكستگى لا يقرء است . اينك بيتى از قسمت فارسى آن نقل مىكنيم .\r\n كرد وقف شما مظلومان حسين ابن على * هركه نوشد آب ، گويد لعن بر ابن زياد \r\nو نمونهء ديگر از كارهاى خوب هنرى كه به وسيلهء مردم عادى انجام گرفته شده است ، وقف درى است بر مسجد كبير به اين عبارت « وقف كرد اين در را قربة الى اللّه مولينا محمد مطلق بر مسجد كبير . »\r\nديگر از الواح فارسى كه از حسن‌نيت و هنرمندى پيشه‌وران حكايت مىكند ، اين لوح فارسى است : « موفق شد استاد محمود بن صدر الدين نجار نطنزى ، و اين در را كه از مال و به عمل خود ترتيب نموده ، وقف نمود بر مسجد جامع اصفهان قربة الى اللّه . » « 2 »\r\nدر تعمير بناهاى تاريخى نيز به‌نام پيشه‌وران برمىخوريم : « توفيق يافت عزت آثارى آقا زمان بن آقا جمال ميوه‌فروش در تعمير گنبد عارف سبحانى بابا قاسم اصفهانى فى شهر رجب المرجب سنه 1044 . كتيبهء محمد رضا الامامى . » « 3 »\r\nدر وقفنامه مسجد ميدان « مير عماد » در كاشان به تاريخ 23 رجب 877 قمرى مىبينيم كه واقف ، مسجد و حمامى براى استفادهء عموم مىسازد و بعد تأكيد مىكند كه كليهء عوايد حاصله از كرايهء دكاكين كه حدود و مشخصات آنها دقيقا و به تفصيل در وقفنامه ذكر شده است به مصرف تحصيل طلاب ، خطباء ائمه و حفاظ و غيره برسد . واقف از متولى و ناظر مىخواهد كه با دلسوزى و علاقهء فراوان عوايد حاصله را به مصارفى كه معين كرده است ، برسانند . و مخصوصا تأكيد مىكند كه فقط طلاب واقعى و عاشقان علم از عوايد بهره‌مند شوند « . . . شرط فرمود كه مدرس هرشش ماه طلبه را امتحان كند و عزل و نصب طلبه ، موقوف به رأى شريف مدرس باشد . . . » « 4 »\r\nدر كارنامهء منظوم اوقاف اثر تاج الدين نسايى ( مربوط به نيمهء دوم قرن هفتم هجرى ) به\r\n\r\n\r\n","description":"","footnote":"\r\n( 1 ) . عبد الوهاب طراز ، فرهنگ ايران‌زمين ، به اهتمام ايرج افشار ، ج 10 ، ص 30 .\r\n( 2 ) . گنجينهء آثار تاريخى اصفهان ، پيشين ، ص 163 .\r\n( 3 ) . همان ، ص 311 .\r\n( 4 ) . فرهنگ ايران‌زمين ، پيشين ، ج 5 ، ص 27 ( به اختصار ) .\r\n","page_name":" 854 ","page_number":144},
  {"content":"\r\n\r\nجنبه‌هاى منفى و كارهاى نارواى متوليان و مسئولين امور اوقاف و ديوانيان خراسان اشاره شده است . و ما قسمتهايى از اين كارنامهء انتقادى را ذيلا نقل مىكنيم :\r\n گرچه مخدوم ما قوام الدين * افتخار زمان و فخر زمين\r\n. . . افضل و اكمل خراسان است * صاحب اوقاف ملك ايران است\r\n. . . چون در اوقاف خواف كرد شروع * كرد حاصل همه اصول و فروع\r\n. . . همه معمور شد بقاع الخير * نفعها مىرسد به وحش و به طير\r\nكرد معمور باز مدرسه‌ها * در مساجد نمود هندسه‌ها\r\nشد معين وظايف زهاد * گشت رايج مواجب عباد\r\n. . . در مدارس ائمه بنشستند * در به تحصيل علم در بستند\r\n. . . وقف را رونقى پديد آمد * اين در بسته را كليد آمد\r\nليك در خدمتش خران بودند * خدمتش جمله زن غران بودند\r\nمردكى چند ، جلقى و لوطى * همه با . . . هاى مخروطى\r\nگاه و بيگه لواطه مىكردند * روز و شب شاهدانه مىخوردند\r\nبود هرروز را تب اصحاب * پنج من بنگ و ده سبوى شراب\r\n. . . فسق ورزند و زهد انگارند * وقف دزدند و مزد انگارند « 1 »\r\nاو كسى تا كه در جهان بودست * قلتبان ابن قلتبان بودست\r\nدانى اين كيست تاج دين منشى * تيز در ريش اين‌چنين منشى \r\nسپس شاعر اعمال ناروا و كارهاى ظالمانه و نامشروع متصديان اوقاف را برمىشمرد و از جعل و تزوير و مصرف عوايد اوقاف در مجارى ناصواب به تفصيل سخن مىگويد و به‌خوبى نشان مىدهد كه در محيط فاسد و آلودهء آن دوران ، اگر كسى مىخواست قدم صوابى بردارد ، با چه موانع و كارشكنىهايى روبرو مىشد .\r\n پيش از اين خواست خواجه مجد الدين * تا كند يادگارى اندر دين\r\nدر ده خويش ساخت مدرسه‌اى * وز عمارت بكرد هندسه‌اى\r\nمدتى روزگار برد در آن * مبلغى خرج كرد بر آن\r\n. . . طالب علم را طلب فرمود * هركجا نام زيركى بشنود\r\nطلبش كرد و استمالت داد * تا مگر مدرسه شود آباد\r\nاندرين بد كه صاحب اوقاف * اندر آمد ز راه زاده به خواف\r\nكرد بر زه كمان استخراج * تيز كرده سنان استخراج\r\nباز پرسيد از قليل و كثير * بحث كرد از فقير و از قطمير \r\n\r\n\r\n","description":"","footnote":"\r\n( 1 ) . فرهنگ ايران‌زمين ، پيشين ، ج 8 ، ص 8 به بعد ، به اهتمام ايرج افشار .\r\n","page_name":" 855 ","page_number":145},
  {"content":"\r\n\r\n كار اوقاف بس پريشان شد * خواجه از مدرسه پشيمان شد\r\nمدرسه كاروانسرا كردند * طلب علم را رها كردند \r\n\r\nيك وقفنامهء تاريخى\r\nوقفنامه ده‌نمك كه به خط علاء الدوله سمنانى است ، در سال 1321 يا 22 هجرى كه حاج ميرزا زمان خان ، عموى فرخ خان امين الدوله مأمور مميزى نواحى سمنان بوده ، در آنجا سواد وقفنامه را ديده است . « واقف يكى از علماى خاندان غفارى بوده و در سنهء 704 قريهء ده‌نمك را وقف نموده . . . و تا 598 سال قبل نسب اين سلسله به موجب وقفنامه مقرون به صحت بوده و مورد تأييد علاء الدوله سمنانى قرار گرفته است . » « 1 »\r\nاز دورهء نادر شاه به بعد در اثر بىثباتى اوضاع و بىتوجهى زمامداران به امور شرعى ، عرفى و اخلاقى ، كمتر كسى در مقام وقف اموال و دارايى خود برمىآمد .\r\nنادر چنان‌كه گفتيم با روحانيان شيعه رابطهء خوبى نداشت . براى تضعيف آنها قسمت اعظم زمين‌هاى موقوفه را به ارزش يك ميليون تومان ضبط كرد . او با موقوفه‌داران از اين جهت كه هيچ قدم مثبت و مفيدى در جامعه برنمىدارند و كارى جز دعاگويى ندارند ، به‌سختى مخالف بود و سپاهيان وفادار خود را بر خيل دعاگويان مرجح مىشمرد . با اين حال پس از پايان عصر نادرى و سپرى شدن دورهء فترت و آشوب و استقرار حكومت قاجاريه ، بار ديگر سنن قديم تجديد شد .\r\nدر دورهء قاجاريه كسانى كه به وقف دارايى خود اقدام كرده‌اند ، كم نيستند . در گنجينهء آثار تاريخى اصفهان از : « كتيبهء مربوط به يك آب‌انبار قديمى در زواره كه اشعار آن را مجمر اصفهانى ، معاصر با آقا محمد خان قاجار سروده است و مادهء تاريخ آن را هم دربر دارد » ، سخن رفته است :\r\n در زمان سلطانى كه نهيب او باشد * رعشه در تن باد و لرزه در دل دريا\r\nشاه معدلت‌آيين ! قهرمان محمد خان * آن‌كه ز آتش قهرش آب گيرد ، استسقاء\r\nدر زواره از نو شد بركه‌اى بناكآمد * چون سپهر نيلىفام چون محيط گوهرزا\r\nنيستى اگر كوثر ، پس چراست جان‌پرور ؟ * نيستى اگر زمزم ، پس چراست روح‌افزا ؟\r\nزد رقم به تاريخش كلك فكرت مجمر * در مدينهء سادات زمزمى شده پيدا « 2 » \r\n\r\nصورت يك وقفنامه :\r\n« الحمد للّه الذى هو الواقف على السراير و الضماير ، و بعد بر واقفان مواقف توفيق . . . مخفى نماناد كه در سرزمين زندگى ، تخم نشاندن در عين نيكوكارى مثمر ثمر آنهاست و در زراعت‌گاه دنيا كه مزرعهء آخرت است افشاندن بذر نيكو و رستگارى سبب ادراك ربح در وقت احصاء عملهاست بناء عليهذا وقف صحيح شرعى نمود گرامى منزلت محمد جعفر ولد مرحوم كربلايى حسنعلى ، همگى و تمامى قريهء فلان با جميع توابع عرفيه و لواحق شرعيهء آن‌كه منافع آن همه‌ساله در ايام عاشورا مصارف تعزيه‌دارى خامس آل عبا عليه آلاف التحية\r\n\r\n\r\n","description":"","footnote":"\r\n( 1 ) . همان ، ج 19 ، ص 10 به بعد ، به اهتمام حسين محبوبى اردكانى .\r\n( 2 ) . گنجينهء آثار تاريخى اصفهان ، پيشين ، ص 233 .\r\n","page_name":" 856 ","page_number":146},
  {"content":"\r\n\r\nو الثنا شود تحريرا فى شهر ربيع الاول سنهء 1324 . » « 1 »\r\nوصيت‌نامهء زيرين كه سبك نگارش و انشاء آن شبيه آثار و نگارش مولانا عبيد زاكانى است هرچند هزل‌آميز است ولى چون حاوى نكات و ظرايف بسيار است ، به نقل قسمتى از آن مبادرت مىكنيم .\r\n\r\nسواد يك وصيتنامه :\r\n« الحمد للّه الذى خلق الموت و الحيوة ليبلوكم ايكم احسن عملا ، و الصلاة و السلام على نبيه و وصى نبيه و آله و الاوصياء الاصفياء و درين دار فانى كه كتيبهء آن كل من عليها فان است ، چشم هوش نگشودن و در طلبش نفس نسوختن ، عين كورى و از مطلب در نهايت دورى است .\r\n زين دشت نه خار و نه گيا مىماند * زين باغ نه آب و نه هوا مىماند\r\nزين جامهء عاريت كه جسمىست سفيد * پوشيدن و كندنى به ما مىماند \r\nحبذا كسانى كه . . . بذر نيكى كاشتند به كريمهء من جاء بالحسنه فله عشر امثالها ، ده مقابل حاصل برداشتند « درين عالم بود الحق نكوكارى ، نكوكارى . » چون اين بنده هيچ‌وقت از اوقات فوت و فتور را به خود راه نداده مرگ را به حوالى خاطر نمىگذاشتم . . . لذات فانى را باقى و جاودانى مىدانستم . . . از قيد اعمال پسنديده و خصال حميده رهايى جسته ، در چراگاه ضلالت جهل داخل اولئك كالانعام بلهم اضل ، گرديده و به نادانى زندگانى مىكرد تا در اين وقت سعادت قرين به حكم  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  پنجهء اجل گريبان‌گير گرديده به رأى العين مشاهده مىكنيم كه . . . نفس بازپسين و دم آخرين است . . . فرصت از دست رفته و عمر عزيز نه‌چنان‌كه بايد گذشته ، لاجرم از براى تلافى مافات و تدارك آفات . . . واجب دانست كه وصيتنامه قلمى نمايد . . . مشروط به دو شرط ، اول به دليل الوالد سرابيه . . . نوعى زندگى نمايد كه نام اين گمنام بين الانام به نيكى مذكور شده ، گويند رحم اللّه على نباش الاول ، شايد به اين وسيله آمرزش و بخشايشى برد ، و در تنصيص مبانى صفات ذميمه كه عبارت از سور نيست . . . قهر انداختن خالق و گزند خلايق ، كورى بصيرت و خبث سريرت ، ناراستى گفتار و نادرستى كردار ، از خيانت ، امانت ، جنايت ، انكار حقوق ، بىشرمى و عقوق ، كسب مال از ممر حرام ، نه از رهگذر حلال ، تزايد منال به هزار وزر و و بال ، خام‌طمعى و زياد توقعى . . . كاسه‌ليسى ، سخن‌سازى ، . . .\r\nغمازى . . . بىشعورى و نادانى و بدگمانى ، بدگويى و بدنفسى ، كامجويى و بوالهوسى من الفضايح و الصبايح . . . كه شعار و دثار اين خاكسار بوده ، چنانچه از مقتضاى طبيعت و اقتضاى طينت او بايدوشايد ، اهتمام تمام به عمل آورده دقيقه فروگذاشت مىنمايد .\r\nشرط ثانى آن‌كه بعد از پرواز مرغ روح از قفس ناسوت و هبوط در فضاى برهوت . . . ملال به خاطر راه ندهد . به يارى هرزه‌گويى و كلپتره‌سرايى چندان سخنان لا طايل و جواب‌هاى نادر در\r\n\r\n\r\n","description":"","footnote":"\r\n( 1 ) . گنجينهء آثار تاريخى اصفهان ، پيشين ، ص 233 .\r\n","page_name":" 857 ","page_number":147},
  {"content":"\r\n\r\nمقابل آرد كه حيران و سرگردان از در عجز و سكوت درآيند و در باب تاريكى و تنگى دار القرار قبر دغدغه به خود راه ندهد . . . زنهار و الف زنهار در مقام خيرات و مبرات درنيايد كه من راضى نخواهم بود . زيرا كه در صرف مال و در مصارف بر بعد از ارتحال يوم لا ينفع مال و لا بنون ، نفعى نخواهد داشت . پس عقلا و نقلا ، نتيجه‌اى به غير از فقر و فاقه ندارد . و اگر شما را گويند كه پدر شما را در خواب ديدم كه حلوا مىخواهد ، به فريب ايشان فريفته مشويد ، كه من اين نگفته باشم ، و مرده چيزى نخورد . و اگر من در خواب خود را به شما نمايم و التماس كنم او را اضغاث و احلام دانيد كه من آنچه در زندگى نخورده‌ام در مردگى تمنا نكنم ، و اگر غرما ( - طلبكارها ) ادعا نمايند كه پدر شما به اين مبلغ مشغول الذمه باشد ، حاشا و ثم حاشا مبادا كه اداء نماييد ، كه ذخيرهء من همان و اندوختهء من مختصر در آن است . و اين وصيت‌نامه را مقيد به لغت‌نامه گردانيدم ، فمن بدله بعد ما سمعه فانما اثمه على الذين يبدلونه و اللّه سميع عليم . » « 1 »\r\n\r\nقسمتى از وصيتنامهء منسوب به عباس ميرزا\r\n« بسمه تبارك و تعالى ، امروز جمعه يازدهم به نظرم رسيد كه نظر به انقلاب و سوء قضا ، چيزى كه به خاطر مىرسد چند كلمه‌اى نوشته جهت سبكى كار بهتر است .\r\nاولا به فضل جناب احديت اميدوارم تا اسراء شيعهء خراسان و استراباد را از قديم و جديد از دست ازبك و تركمن خلاص نكرده قهرا و قسرا مسترد نكنم ، اجل موعود نرسد ، و اين آرزو براى من در دلم نماند ، اگر اجل برسد ، راضى به حركت نعش خود نيستم ، مرا آورده در قسمت شرقى منبر مصلى صفهء صفا دفن كنند . . . احتمال مىرود يك‌وقتى آدم با خدايى پاى خود را بر سر قبر من بگذارد و از آن رهگذر تخفيفى در گناهان من به هم برسد . . . مخارج برداشتن و تنقيح منبر صفهء صفا و استحكام قبر كه به اندك چيزى خراب نشود ، از بعضى هدايا كه حلال است و براى من از پادشاهان فرنگ فرستاده شده و جزيى نمانده است بشود ، نه پول ديگر كه راضى نيستم . . .\r\nحتى حج و صوم و صلوة و رد مظالم خود را به كسى مديون نمىدانم مگر به حساب دفتر ، جواب آن هم با اهل دفتر است . »\r\nبعد عباس ميرزا به ذكر دارايى منقول و اشياء نفيسى كه دارد مىپردازد و در پايان مىنويسد :\r\n« جوهرات هم همين است ، عبث مردم را آزار نكنند ، وصى و وكيل من شاه است . . . آنچه من دارم ، زيادش اسبابى است كه به جهت كار سرحدات و اسباب سرحد فراهم شده . . . كو آدم كه پول را خرج اين نوع كارها كند ، خلاصه اهمال و تغافل برنمىدارد . ميرزا ابو القاسم را پاك به جا آورده‌ايم ، اگر او زنده باشد كار را به او و امير نظام و حاجى آقا محول كنند . اما خوب و بد را از ميرزا ابو القاسم بخواهند كه از او درست‌تر حالا در ميان مردم نيست . . . آنچه مال دولت است ، بايد به مصرف ثغور مسلمانان بيايد . »\r\n\r\n\r\n","description":"","footnote":"\r\n( 1 ) . ميرزا محمد رضا كلهر ، مخزن الانشاء ، تهران ، 1303 ق ، ص 81 به بعد ( به اختصار ) .\r\n","page_name":" 858 ","page_number":148},
  {"content":"\r\n\r\nبعد به ذكر املاك ، اراضى و باغها و خانه‌هاى خود مىپردازد و در مورد كتابها مىنويسد :\r\n« آنچه كتاب دارم به فريدون ميرزا بخشيده‌ام . . . آنچه در پيش زنهاست خواه عقدى ، خواه متعه ، همه را به خودشان بخشيدم . . . راضى نيستم احدى به آنها حرف بزند . . . از شاه توقع دارم كه در امر اولاد من دقت كند ، و سرخودشان نگذارد ، و به در خانه‌ها محتاج نشوند همه بايد مطيع امر و نهى محمد ميرزا باشند . » بعد به ذكر املاك و دارايى خود در تهران مىپردازد . تقريبا در اواخر وصيت‌نامه مىگويد : « از جانب من به پادشاه روس نوشته شود كه آنچه در زندگى من وعده‌ها به من و اولاد من مىداد ، در سر عهدش و وعده‌اش عمل كند ، لايق او نيست كه خلاف قول خودش بكند و عمل نكند . . . » « 1 »\r\nبا اين‌كه بعضى از صاحب‌نظران در انتساب اين وصيتنامه به عباس ميرزا ترديد كرده‌اند و جمعى آن را مجعول و مبتنى بر علل سياسى دانسته‌اند ، چون حاوى بعضى اطلاعات اجتماعى است ، به ذكر قسمت‌هايى از آن مبادرت كرديم .\r\n\r\nيك مصالحه‌نامه :\r\nدر تاريخ سوم ربيع الاول 1259 قمرى ، در زمان پادشاهى محمد شاه قاجار ، به موجب وقفنامه ، منوچهر خان معتمد الدوله يك رشته قنات موسوم به گل‌افشان را به محمد حسن خان سردار ايروانى صلح نموده است . اينك جمله‌اى چند از آن وقفنامه « و اما بعد ، غرض از تحرير اين كلمات شرعية الدلالات واضحة البينات و خلاصه از مفاد كتاب صواب و خطاب مستطاب شرعى المبدء و المآب كه مرقوم قلم . . . مىگردد ، آن است كه سركار نواب كامياب . . . بالطوع و الرغبه و الاختيار مع كمال طيب النفس ، مصالحهء شرعيه و مقاعده صحيحهء لازمهء جازمه . . . نمودند ، به عاليجاه . . . تمامى يك رشته قنات مسماة به گل‌افشان ، ملكى متصرفى سركار واقعه است در بالاى قصر قاجار . . . با كافهء ملحقاتها الشريعه . . . عارفا عامدا . . . در محدودهء اربعه مفصله . . . شرقيا به رودخانه . . . به مال المصالحه معين . . . و تخليهء يد مالكانهء محقانه از سركار خودشان نمودند و به تصرف شرعى سركار شوكت اقتدار مصالح له دام عزته و اقباله درآمد . » « 2 »\r\n\r\nاوقاف مشهد :\r\nحاج سياح ضمن گفتگو از موقوفات امام رضا ( ع ) مىنويسد : « . . . اگر آنچه واقفين شرط كرده‌اند كه ساليانه به مدارس مجانى و مريضخانه‌ها و ميهمانخانه‌ها و ساير آنچه واقفين شرط كرده‌اند خرج شود ، يك سمت ايران از ويرانى خارج مىگردد ، اگر آن مقدار منافع آن متعلق به آن حضرت است . . . به ترتيب ايتام و اولاد فقرا و تعليم ايشان و دستگيرى فقرا و معالجهء مريضان صرف شود ، خراسان گلستان مىشود . . . اما افسوس و صد هزار افسوس . . . از اين مقدار منافع و ثروت لااقل هزاريك به ممر حق و احسان و مقصود واقفان خرج نمىشود . . . بدبختانه هرمبلغى از آن به يك ممر فسق و فجور و فساد و شرارت صرف مىشود و از آن وجوه ، اشرار\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال 6 ، ش 4 ، ص 209 به بعد .\r\n( 2 ) . مجلهء بررسيهاى تاريخى ، پيشين ، سال 5 ، ش 1 ، ص 135 .\r\n","page_name":" 859 ","page_number":149},
  {"content":"\r\n\r\nگردن‌كلفت مىخورند و مىگويند اين‌قدر كفايت نمىكند حضرت قرض هم دارد . و بايد دانست كه نه شاه و نه وزير و نه متولى ، و نه كسى مىتواند جلوگيرى از اين فساد فاحش و حيف و ميل بكند . قريب ده هزار سيد و ملانماى مفتخور به هرحيله و دسيسه و نداى وااماما و واشريعتا ، هركس را كه بخواهد دست به اصلاح بزند ، با شمشير تكفير هلاكش مىكنند و عالم را به هم مىزنند . . . » « 1 »\r\nحاج سياح در جاى ديگر از سفرنامهء خود ، از قول آقا خان محلاتى مىنويسد كه او مىگفت :\r\n« من دولت‌آباد را وقف كرده‌ام و شاه مال وقف را غصب كرد . تقديم‌ها فرستادم ، براى شاه ، فيل و كرگدن ، اسب و كالسكه و تفنگ و غيرها ، به قدر قيمت آن ملك بيشتر دادم ، محض اين‌كه وقف را خلاص كنم ، به جايى نرسيد . » « 2 »\r\nوضع اوقاف در دورهء قاجاريه همچنان درهم و آشفته بود . در دورهء سپهسالار ضمن يك رشته قدم‌هاى اصلاحى در راه بهبود اوقاف ، گفتگوهايى شد « . . . بايد معلوم گردد آيا متولى اموال و املاك موقوفه ، عايدات آن را صرف خرج مقرر مىكند ، يا صرف معاش خود مىنمايد و ساير موقوف عليه ، بىبهره و بىنصيب و محروم مىگردند ؟\r\nآنچه به تحقق پيوسته ، املاك موقوفه اغلب جزو املاك مردم شده ، و در آن بيع و شرا مىشود ، بلكه صداق زوجات مىنمايند ، به علاوه محصول املاك موقوفه ، مانند املاك اربابى تا به حال سه برابر ترقى كرده است . وقتى كه اصل عايدات موقوفه بنا به آنچه در وقفنامه نوشته شده است ، حيف‌وميل گردد ، به طريق اولى تفاوت عمل آن . . . در كيسهء متولى خواهد ماند .\r\nپس متوليان بايد با اطلاع حكام ، ثبت صحيح اوقاف را به وزارت اوقاف بفرستند تا قرار مخصوص داده شود ؛ به علاوه لازم است تكليف ماليات املاك موقوفه معين گردد . . . اكنون كه متوليان اصول موقوفه را تيول خويش مىشمارند . . . گرفتن ماليات از آنها ضرورى است . » « 3 »\r\n\r\nشورش طلاب\r\nكاساكوفسكى ضمن خاطرات خود در آذرماه 1275 عليه امام‌جمعه مىنويسد : « موقوفات ؛ املاك و مستغلاتى است كه صاحبان آنها به نفع صغار ، ايتام و فقرا دست خود و ورثه را از آن كوتاه كرده و ادارهء آنها را به متولى واگذار مىكنند . معمولا پس از مرگ وصى يا قيم ادارهء موقوفات به مجتهد كه اعلم و اتقى باشد محول مىشود ، و او مكلف است كه عوايد موقوفات را به مصارفى كه واقف در وصيت‌نامه نوشته ، برساند . موقوفات تهران قبلا در اختيار ملا على كنى و پس از مرگ او به دستور ناصر الدين شاه به داماد او امام‌جمعه واگذار شد ، و او مانند سلف خود عوايد اين موقوفات را كه در حدود 24 هزار تومان بود ، به مصارف شخصى مىرساند و طلاب همواره شكايت داشته‌اند . پس از مرگ ناصر الدين شاه از بركت آزادى نسبى ، طلاب مدارس علم مخالفت برافراشتند و از ستمگرى امام\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 132 به بعد .\r\n( 2 ) . همان ، ص 65 .\r\n( 3 ) . انديشهء ترقى ، پيشين ، ص 188 .\r\n","page_name":" 860 ","page_number":150},
  {"content":"\r\n\r\nجمعه شكايتها كردند . » « 1 » اين بود سير موقوفات در ايران . اينك نظرى به وقفنامه‌هاى تاريخى مىافكنيم :\r\n\r\nوقفنامه‌هاى تاريخى\r\nبعد از حملهء مغول ، در دورهء ايلخانان پس از آنكه غازان خان مسلمان شد به ايجاد موقوفات همت گماشت و رشيد الدين فضل اللّه در تاريخ مبارك غازانى شرح آن موقوفات را آورده است . اين پادشاه نيك‌نهاد براى گنبد عالى مسجد جامع ، مدارس ، دار السياده ، رصد ، دار الشفا ، بيت الكتب ، ملابس بيماران ، بيت القانون ، بيت المتولى ، حوضخانه ، گرمابه سبيل و جز اينها موقوفاتى در نظر گرفت « . . . چون همت همايون چنان اقتضا كرد كه از اين خيرات و ابواب البر بيشتر اصناف خلق بهره‌مند باشند به موجب مشروح معين فرموده و در ممالك از آنچه شرعا حق مطلق و ملك طلق او بود بر آن وقف كرده بود وجهى كه هيچ طاعن را بر آن اعتراضى نتواند بود و تمامت مفتيان و ثقات و علماى معظم و قضاة اسلام به صحت آن فتوى دادند و حكم كردند . و فرمود تا هفت نسخه وقفيه بنويسند و جمله مسجل گردانند تا يكى در دست متولى باشد و يكى به كعبه شريف و يكى در دار القضاء دار الملك تبريز و يكى در دار القضا مدينة السلم بغداد و يكى . . . و يكى . . . و يكى . . . بنهند و بهر مدت قضاة بغداد و تبريز گواهان آن را تازه گردانيده هرقاضى كه متقلد شغل قضا گردد حالى كه بر مسند نشيند پيشتر آنها مسجل گرداند و فرمود تا در اين ابواب البر مذكوره جماعتى كه افضل و اكمل عصر باشند ساكن و متوطن گردند و همواره ملازم باشند . . . » « 2 »\r\nبه طورى كه از تاريخ مبارك غازانى برمىآيد « براى مدارس ، مساجد ، خانقاه‌ها و دار السياده‌ها و دار الشفاها ، فرش و طرح و بهاء شمع و مذاب و عطر و مصالح حلاوه در شبهاى جمعه . » « 3 » و جز اينها معين نمود و براى گردانندگان اين مؤسسات از قبيل خطيب ، امام ، واعظ ، مؤذن ، مدرس ، معيد ، فقيه ، متعلم ، مكبر و عمله و ديگران مواجب و حقوق تعيين كرد و دستور داد براى بيمارستان‌ها پس از تأمين وسايل لازم ، ادويه و اشربه و معاجين و مراهم و اكحال و مزورات و جامه خواب و ملابس تهيه و آماده كنند و مواجب طبيب و كحال و جراح و خازن و خادم و عمله را بپردازند و براى تجهيز و دفن اموات پيش‌بينىهاى لازم را نمود و براى گرمابه‌هاى مجانى « مصالح ، مبرز و سطل و گل و چراغ و بيل و مجرفه و هيزم و علف و گلخن » « 4 » آماده كرد و جهت كارگران حمام حقوق تعيين كرد ، جالب توجه است كه به موجب وقفنامه غازان خان غير از پول‌هاى فراوانى كه در راه بقاء مؤسسات عام المنفعه خرج مىشده مقرر شده بود كه در مكاتب معين صد نفر يتيم را سواد و قرآن بياموزند و تربيت كنند و وجه معيشت سالانه آنان را بپردازند و همين‌كه سواد و قرآنى آموختند صد نفر ديگر را تحت تعليم و تربيت قرار دهند و مقرر شده بود كه « پنج نفر معلم و پنج مراقب كه ملازم كودكان باشند و پنج عورت\r\n\r\n\r\n","description":"","footnote":"\r\n( 1 ) . خاطرات كلنل كاساكوفسكى ، ترجمهء عباسقلى جلى ، تهران ، اميركبير ، 1344 ، ص 118 .\r\n( 2 ) . تاريخ مبارك غازانى ، ص 49 به بعد .\r\n( 3 و 4 ) . مأخوذ از همان كتاب ، ص 48 به بعد .\r\n","page_name":" 861 ","page_number":151},
  {"content":"\r\n\r\nكه غم‌خوارگى كنند » « 1 » با فرش و طرح مكتب و ديگر ضروريات در اختيار نوآموزان قرار دهند در پايان مىخوانيم كه در وقفنامه براى اطفال سرراهى و مرغان هوا ، نيز دلسوزى شده است .\r\n\r\nتربيت اطفال سرراهى :\r\n« اطفال كه به راه مىاندازند ايشان را برگيرند و اجرة دايگان و ما يحتاج ايشان بدهند تا آنگاه كه بزرگ شوند و به سن تميز رسند صنعتى يا پيشه‌يى توانند آموخت . » « 2 »\r\n« انواع مرغان كه در شش ماه زمستان كه سرما و برف باشد گندم و گاورس مناصفه بر بام ريزند تا بخورند و هيچ‌كس آن مرغان را نگيرد و هركه قصد ايشان كند در لعنت و سخط حق تعالى باشد و متولى و ساكنان بقاع مانع و معترض شوند و الا آثم باشند » « 3 » ( يعنى گناهكارند ) .\r\nجهت بيوه‌زنان درويش كه هرسال از براى ايشان پنبه بدهند تا مايه سازند از پانصد نفر بيوه‌زن كه يكى را چهار من پنبه محلوج بدهند . » « 4 »\r\n« سبوى و كوزه كه غلامان و كنيزكان و كودكان بشكنند متولى ، امينى را در شهر تبريز نصب گرداند تا هرگاه كه آن جماعت آب كشند و سبوى ايشان بشكند و از خداوندگان بترسند تحقيق كرده ايشان را آن امين عوض دهد . » « 5 »\r\n« راهها را از سنگ پاك كردن پول ( يعنى پل ) بر جويها بستن از شهر تبريز تا به مقدار هشت فرسنگ از حوالى و جوانب آن بر وجهى كه در دفتر مفصل است » « 6 » در كتاب حبيب السير نيز به شروط اين وقفنامه تاريخى اشاره شده است ، تقريبا تمام مواد اين وقفنامه جنبه عمومى دارد و براى كمك به طبقات محروم و تأمين منافع مردم بينوا تنظيم شده است : « . . . ديگر آنكه پنج نفر معلم و پنج نفر معيد تعيين فرموده كه در مكتب نشسته ، پيوسته ، صد نفر كودك يتيم را قرآن تعليم دهند ، و وجه معيشت معلم و متعلمان را از اوقاف و اصل فرمايند و مقرر كرد كه هركودكى كه قرآن تمام كرد چه مبلغ به معلم هديه دهند و چه مبلغ خرج ختان او نمايند و فرمود كه جهت مكتب‌خانه هرسال صد مجلد مصحف مجدد بخرند و پنج ضعيفه را جهت غمخوارى صبيان مواجب دهند ، ديگر آنكه هرسال دو هزار توپ پوستين از پوست گوسفند خريده به مستحقان برسانند ، ديگر آنكه اطفالى را كه بعضى از ضعفا بر درهاى بقاع و سرهاى راه مىاندازند بردارند و دايه به اجرت گيرند كه تعهد حال ايشان نمايند ، ديگر آنكه در سالى شش ماه كه هوا سرد باشد ، چند خروار گندم و ارزن بر بامهاى بقاع مذكوره ريزند تا طيور برچينند ، و هيچ‌كس آن مرغان را نگيرد . . . ديگر آنكه هرسال پانصد بيوه‌زن عاجز دو هزار من پنبه محلوج دهند ، چنانچه حصه هريك چهار من باشد ، ديگر آنكه متولى امينى در تبريز نصب كنند تا هرگاه غلامى يا كنيزكى ظرفى را كه جهت آب كشيدن برداشته باشد ، بشكند و از مالك خود بترسد ، آن را عوض خريده به وى دهد ، ديگر آن‌كه از هرجانب تبريز تا هشت فرسخ شوارع از سنگ پاك كنند و بر انهار\r\n\r\n\r\n","description":"","footnote":"\r\n( 1 و 2 و 3 و 4 ) . تاريخ مبارك غازانى ، از ص 48 به بعد .\r\n( 5 و 6 ) . همان كتاب ، ص 48 به بعد .\r\n","page_name":" 862 ","page_number":152},
  {"content":"\r\n\r\nكوچك پل بندند تا فقيران به سهولت عبور توانند كرد . . . » « 1 »\r\n\r\nنمونه‌اى چند از وقفنامه‌ها\r\nوقفنامهء خواجه : يكى از وقفنامه‌هاى بسيار مهم و تاريخى ايران ، وقفنامهء خواجه رشيد الدين فضل اللّه همدانى است . با اين‌كه بسيارى از اوراق گرانقدر اين وقفنامه از بين رفته ، از آنچه اكنون باقى است مىتوان به ارزش و وسعت اين وقفنامه پى برد .\r\nمحتويات وقفنامه به طور كلى عبارتست از تسجيلات متعدد از علما و فقها و قضات و ارباب ديوان از سال 709 به بعد .\r\nاهم همه ، گواهنامه‌اى است كه خلاصهء آن نقل مىشود :\r\n« مضمون اين وقفيه كه مبنى است از خيرات و مبرات مخدوم جهانبان ، پشت و پناه اهل ايمان رشيد الدين ( فضل إله همدانى ) . . . اكثر آن مشرف است به خط مبارك وى و ذكر اوقاف آن ، در ميانه وقفيه مكتوب است به خط اين ضعيف به اذن و اجازت وى . . . جمله به اعتراف صريح و بيان فصيح و كلمات منيف و تقريرات شريف كه به حضور اين ضعيف از خدمت آن مخدوم اعظم كه بانى و واقف اين اصول و فروع است كه در وقيفه مبارك مفصل و مشروح است ، صادر شد . . . و اين ضعيف بعد از تقدم وظايف شرع . . . به صحت اعتراف واقف مذكور . . . به صحت مضمون اين وقفيه حكم كرده آيد و همچنان به صحت مضمون جزو آخرى كه به خط اشرف خود نبشته و به آخر وقفيه الحاق فرمود . . . اعترافات فاسد و شبه غير وارده كه عادت طاعنان و معاندان باشد ، از آن جمله دور كرده‌اند ؛ به سوانح شرحى و جمعى از امنا و عدول و ائمه فحول به آن گواه گرفته شد ، و اللّه الموفق ، كتبه العبد الضعيف عبد اللّه بن عمر بن محمد التبريزى الحسينى الحاكم به مدينهء تبريز به تاريخ هذه الوقفيه المباركه غرهء ربيع الاول سنهء تسع و سبعمائه . » « 2 »\r\nمتن قسمت اساسى وقفنامه كه حدود و شرايط و وظايف است ، به خط رشيد الدين است و در آغاز ، صفحه‌اى تذهيب شده دارد حاوى نام وقفنامه با سه شمسه . و در ميان اين سه شمسه خط رشيد الدين ، اين عبارات كتابت شده است : « شرط مؤكد با فرزندان خويش نسلا بعد نسل و عقبا بعد عقب مىكنم و در مقابله حقوق پدرى كه در ذمت ايشان عقلا و شرعا و عرفا لازم است ، در عدهء ايشان كرد ، سوگند غلاظ و شداد ايشان را مىدهم . خصوصا با آنك برحسب شرط واقف در هرعهدى نوبت توليت و اشراف و نظر بديشان رسد و مباشر اين اشغال خير گردند ، در آنچ اين وقفيه را به هرماهى يك نوبت مطالعه كنند تا بر احوال شروط آن كما ينبغى واقف شوند و در كيفيت تصرفات واقف گردند . و نيز نصيحتى كه ايشان را كرده‌ام ملكه گردد ، تا در محافظت\r\n\r\n\r\n","description":"","footnote":"\r\n( 1 ) . حبيب السير ، ج 3 ، ص 108 .\r\n( 2 ) . « معرفى نسخهء اصلى وقفنامهء رشيد الدين فضل اللّه » به قلم ايرج افشار ، مجلهء بررسيهاى تاريخى ، سال 5 ، ش 1 ، ص 251 به بعد .\r\n","page_name":" 863 ","page_number":153},
  {"content":"\r\n\r\nشروط آن به اقصى الغايه بكوشند و نصايح را به دل‌وجان قبول كنند . . . تا ايشان را نيك‌نامى دنيوى و ثواب اخروى مدخر گردد انشاء اللّه تعالى .\r\nپس از متن وقفنامه و ذكر خصوصيات ربع رشيدى و ملحقات آن :\r\nباب اول : در تفصيل موقوف عليه ، از رقبات و اولاد و غيرهم و شروطى كه بدان تعيين است ، فصل اول : در تفصيل رقبات الخير ربع رشيدى .\r\nقسم اول : در اصول موقوف عليه ( روضه ، خانقاه ، دار الضيافه ، دار الشفا )\r\nقسم دوم : در توابع و مرافق سراى متولى ، سراى مشرف ، سراى ناظر ، حجره‌ها ، حمام ، حوضخانه ، دوسراچه ، انبارها ، سقايه‌ها ، دهليز ، سرابستان ، خزانه .\r\nفصل دوم : در بيان اولادى كه موقوف عليه‌اند : على ، جلال و غيره .\r\nباب دوم : در ذكر موقوفات و تفصيل و تعيين آن و آن مشتمل بر دو فصل است :\r\nفصل اول : آنچه در تاريخ سابق وقف كرده‌ام . . . آن بدين وجه است ، املاك بلدهء يزد و نواحى آن ، املاك بلدهء همدان و سراه ، املاك بلدهء تبريز و نواحى آن ، صينت عن الافات .\r\nدر فصول ديگر اين وقفنامهء بزرگ ، از شروط عامه ، تعيين متولى و مشرف و ناظر ، شرايط مباشران اين اعمال در وظايف عمال ، از عمارات و تحصيل ارتفاعات و عقود اجارات در ميان مرسوم اين عمال از متولى و مشرف و ناظر به حق التوليه و اشراف و نظر و بيان حصهء ايشان و حصهء ساير اولاد ، در بيان احوال مدرسان و معيدان و فقها و متعلمان علم تفسير ، در تفصيل و ترتيب امور دار الحفاظ . . . و كتب الحديث در جوار مسجد شتوى روضه . . .\r\nدر تفصيل مصالح بيت التعليم و اهل آن از معلم و متعلمان . . .\r\nدر تفصيل و ترتيب و تدبير امور دار الحفاظ . . .\r\nدر تفصيل امور خانقاه و مصالح آن .\r\nدر تفصيل امور دار الضيافه و توابع آن از مطبخ و بيت الحوايج . . .\r\nدر باب كيفيت آش دادن به درويشان و مساكين از ديگى كه معروف است به ديگ مسكينان . . .\r\nدر تفصيل امور دار الشفا و شرابخانه و مخزن ادويه ، در شرايط امور بيت الكتب كه سراى متولى است .\r\nدر باب غلامان ترك و ساير اصناف كه وقف ربع رشيدىاند .\r\nدر بيان شروط نان دادن مجاوران و مسافران و عمله بر ربع رشيدى و غيرهم .\r\nدر بيان انواع روشناييها كه در ابواب البر ربع رشيدى معين كرده‌ام .\r\nدر بيان مساكن مجاور آن . . . جماعتى كه ايشان كدخدا باشند : متولى ، مشرف ، ناظر ، مفسر ، محدث ، فراش ، كليددار ، طبيب ، شرابدار ، خادم ، مطبخى ، خازن ، بواب ، كحال ، مرتب ، سقايان ،\r\n\r\n","description":"","footnote":"","page_name":" 864 ","page_number":154},
  {"content":"\r\n\r\nمشعل‌داران . . . و غيره سخن رفته است « 1 » .\r\nپطروشفسكى در جلد دوم كشاورزى و مناسبات ارضى در ايران عهد مغول ، شرح جالبى در پيرمون اراضى وقفى و نحوهء بهره‌بردارى از آنها نوشته است كه عينا نقل مىكنيم « 2 » :\r\nماهيت وقف روشن است و شكى برنمىانگيزد . اراضى موقوفه قسم خاصى از مالكيت ارضى فئودالى بوده كه در نخستين قرنهاى بعد از اسلام مكون گشته و شرح و مبانى حقوق آن را ابو حنيفه و الشافعى و دگر اركان فقه اسلامى و تلاميذ ايشان بيان كرده‌اند . اموال منقول و غير منقول ( و از آن جمله اراضى مزروع و آسياها و نهرها و ديگر مؤسسات آبيارى و - در شهرها - كارگاه‌هاى صنعتكاران و دكاكين ) كه به سود تأسيسات مذهبى - از قبيل مساجد و مدارس و خانقاه‌ها و همچنين مراقد اولياء و سلاطين « 3 » - و بنگاههاى خيريه « 4 » ، مانند بيمارستان‌ها « 5 » و زاويه‌ها « 6 » و پناهگاههاى سالخوردگان و بيوه‌زنان و يتيمان « 7 » و غيره ، اختصاص داده شده بوده ، وقف ناميده مىشده . ولى فقط بخشى از درآمد مستقيما صرف نگهدارى مؤسسات مذهبى و خيريه مىگرديده . و بخشى مهم و شايد قسمت اعظم عوايد موقوفات نصيب متوليان وقف و قاضيان و روحانيان مسلمان مىشده « 8 » . و چون على الرسم ، مشاغل روحانى قاضيان و غيره قبل و بعد از غلبهء مغول ارثى بوده ، املاك موقوفه در تصرف روحانيان باقى مىمانده و غالبا به تملّك موروثى ايشان مبدل مىگشته « 9 » . گذشته از اين موارد « وقف اهلى » - كه مخصوص نگهدارى و معاش خانواده‌هاى سادات و اخلاف شيوخ صوفيه ذوى الاحترام و ديگر خاندانها\r\n\r\n\r\n","description":"","footnote":"\r\n( 1 ) . همان منبع ، ص 253 .\r\n( 2 ) . پطروشفسكى ، كشاورزى و مناسبات ارضى در ايران عهد مغول ، ترجمهء كريم كشاورز ، بنگاه ترجمه و نشر كتاب ، ج 2 ، ص 35 - 26 .\r\n( 3 ) . موقوفات مراقد را ابواب البر مىناميدند . رجوع شود به جامع التواريخ ورق 608 و وصاف ، ص 382 و بعد ؛ نزهت القلوب ، ص 81 - 80 .\r\n( 4 ) . اين‌گونه موقوفات ابواب الخير خوانده مىشده .\r\n( 5 ) . دربارهء اين‌گونه موقوفات رجوع شود به : مكاتبات رشيدى ، ص 237 - 225 ، 256 - 252 .\r\n( 6 ) . شرح اين زاويه‌ها در خوزستان در كتاب رحله ابن بطوطه ( مجلد 2 ، ص 23 - 22 ) آمده : هرزاويه شيخ و بزرگتر و امام و مؤذنى دارد كه مخارجشان از محل عوايد وقف پرداخته مىشود و كنيزان و غلامان متعلق به وقف در آنجا بوده‌اند كه خدمت مسافران مىكردند و براى ايشان خوراكى تهيه مىنمودند . مسافر مىتوانست حداقل سه روز در زاويه به سر برد و منزل و غذا دريافت دارد . غذا عبارت بود از نان و گوشت و حلوا .\r\n( 7 ) . اين‌گونه موقوفات را غازان خان براى شنب غازان - نزديك تبريز - معين كرده جامع التواريخ ، ورق 160 به بعد . بنا به گفتهء ابن بطوطه ( مجلد 2 ، ص 129 ) در ابواب البرشنب غازان براى مسافران و مساكين غذايى مركب از نان و گوشت با برنج و روغن تهيه مىشده و حلوا مىداده‌اند .\r\n( 8 ) . دربارهء مثالها به بعد رجوع شود .\r\n( 9 ) . به دستخط خوارزمشاه تكش - منقول در كتاب التوسل محمد بغدادى - دربارهء وقف مدرسه‌ها و مساجد و توليت قاضى خلف المكى و پس از وى فرزند او محمد خلف المكى ( ص 73 - 46 ) رجوع شود .\r\n","page_name":" 865 ","page_number":155},
  {"content":"\r\n\r\nبوده - نيز نادر نبوده است . در « وقف اهلى » منصب متولى ، يعنى صاحب و آمر واقعى امور موقوفه على الرسم ، موروثى بوده و به صدر خاندان موقوف عليه تعلق داشته « 1 » .\r\nطبق فقه اسلامى ، هركسى مىتواند هرچيز و به‌ويژه عقار ( اموال غيرمنقول ) را به موجب وصيت‌نامه وقف كند : از قبيل اراضى ، باغها ، آسياها ، نهرها و چشمه‌ها و دكاكين و كارگاههاى صنعتى و بازارها و غيره . آنچه وقف شده « ملك » اللّه شمرده مىشود ، ولى از درآمد آن مؤسسات مذهبى و با خيريه و يا اشخاص و خانواده‌هايى كه وقف به نفع ايشان صورت گرفته استفاده مىكنند . مال وقف قابل‌فروش و رهن‌گذارى و اهداء و انتقال به غير ( افراد ) نيست و از اين رهگذر تقريبا با اموال كليسا در كشورهاى مسيحى - و به خصوص در اروپاى قرون وسطى كه رسم « غير قابليت انتقال »  ( Main morte )  اموال مذكور معمول بوده - مشابهت كامل دارد . با اين حال تفاوت وقف اسلامى با اموال كليسا در اين است كه ، واقف مىتواند استفاده از مال موقوفه را مشروط به شرطى گرداند . و در بسيارى از موارد حق تعيين متولى و ديگر مشاغل مربوط به موقوفات را براى خويشتن حفظ كند « 2 » . وقف اسلامى را ، به سبب وجود اين دو علامت مشخصه - يعنى غير قابليت انتقال و شرايطى كه واقف تعيين مىكند - ( و چون صحبت بر سر اموال غيرمنقول مىباشد ) بايد يك شكل مشروط مالكيت فئودالى زمين شمرد .\r\nموقوفات از معافيت مالياتى برخوردار بوده ، چيزى به ديوان نمىپرداختند « 3 » . و حق وصول همهء حقوق ديوانى به متوليان موقوفه منتقل مىشده .\r\nگرچه در ممالك اسلامى مؤسسهء متمركزى ، مانند كليساى مسيحى ، تكوين نگشته بود و با اين‌كه اموال موقوفه در تصرف مؤسسات مذهبى و اشخاص متفرقه بوده - مع هذا ديوان\r\n\r\n\r\n","description":"","footnote":"\r\n( 1 ) . دربارهء وقف - اولاد شيخ آهى فرخ زنجانى ، شيخ معروف صوفيه ( در فاصله قرن يازدهم و دوازدهم ميلادى مىزيسته ) در ولايت زنجان رجوع شود به دستور الكاتب ورق 299 . در سند منقول حق وراثت شيخ خانقاه تأييد شده كه « ارباب و كدخدايان و رعايا و مزارعان متوجهات خود به موجبى كه در سال از ديوان مقرر شده و حكم داده‌ايم به وجه مصالح متبرك و اخراجات صادر و وارد مستغرق شناسند و بيرون آن به هيچ آفريده يك دانگ زر و يك من بار ندهند . »\r\nدر اينجا به وضوح گفته شده كه معافيت مالياتى امتيازى است كه به متولى موقوفه داده شده نه متصرف آن .\r\n( 2 ) . رشيد الدين در موقوفات خويش از اين حق استفاده مىكرده . رجوع شود به مكاتبات رشيدى ، ص 252 - 256\r\n( 3 ) . مثلا رجوع شود به ( دستور الكاتب ورق  b  220 -  a  220 ) مكتوب خطاب به شيخ بزرگوار قطب الزمان جمال الدين همدانى دربارهء وقف وى در ولايات همدان . در مكتوب مزبور نوشته شده كه از آن تاريخ املاك و مستغلات شيخ را كه محتاج آبيارى است ( مستغلات به طور اعم هرملكى را كه مداخل دهد نيز گويند ) از مال و متوجهات و حقوق ديوانى و اخراجات و زوايد و عوارض و تكاليف و تخصصات و باغ شماره و خانه شماره و ديگر مؤنات معاف دارند . دربارهء اصطلاح « مستغل » رجوع شود به : ب . ن . زاخودر ، « ترجمهء سياست‌نامه » ص 319 - 318 - تعلين 74 دربارهء اصطلاحات مالياتى مذكور به فصل 8 رجوع شود .\r\n","page_name":" 866 ","page_number":156},
  {"content":"\r\n\r\nموقوفات بر اموال وقفى نظارت داشته است . چنين ديوانى در زمان سامانيان و در دولت هلاكوييان نيز وجود داشته است « 1 » . شخصى روحانى كه صدر الصدور ناميده مىشده ، در رأس ديوان موقوفات قرار داشته . وظيفهء اصلى اين ديوان تحقيق و تعيين اصالت وقفنامه‌ها و اسناد و حل و فصل دعاوى و شكايات مربوط به تصرف و اداره اموال وقفى بوده است . درآمد متوليان موقوفات تنها از بهره‌بردارى اراضى و بهره‌كشى از روستاييان ساكن آن به دست نمىآمده ، بلكه از قنوات و نهرها و بازارها و دكاكين و گرمابه‌ها و آسياها و ديگر منابع عايدى كه به اجاره داده مىشد نيز بهره مىگرفته‌اند .\r\nنقش تاريخى موقوفات عبارت از اين بوده كه منبع اصلى درآمد روحانيان و يا دقيق‌تر بگوييم خدمهء دين و شيوخ درويشان « 2 » . را تشكيل مىداده ، اينان گروه ويژه‌اى از طبقهء فئودال بودند كه با بازرگانى كاروانى و بازار - كه مركز توليدات صنعتگران شمرده مىشده - رابطهء بسيار نزديك داشته‌اند .\r\nگروه بزرگى از روحانيان از محل عايدات موقوفات بزرگ ، كه بر اثر بهره‌كشى از روستاييان و صنعتگران به دست مىآمده ، متمتع مىگشت و اين افراد از متولى وقف « مواجب » و « مستمرى » كه بخشى از آن نقدى ولى قسمت اعظم آن جنسى بوده دريافت مىداشتند .\r\nبر سبيل نمونه ، مستخرجى از مفصل مخارج موقوفه‌اى كه غازان خان براى خانقاه بغداد تعيين نموده بوده « 3 » و متولى و مقسم همهء عوايد آن وزير رشيد الدين ( مورخ معروف ) بوده ، نقل مىكنيم كه به تصويب وزير مزبور رسيده بود ( فى كل يوم ) « 4 » :\r\n\r\n[ نمونه اى از مخارج موقوفه اى . . . 
  ]\r\n\r\n\r\n","description":"","footnote":"\r\n( 1 ) . رجوع شود به : و . و . بار تولد « تركستان » بخش 2 ، ص 238 - 241 .\r\nدر يرليغ غازانى به مناسبت تأسيس ابواب البر از ديوان وقف ياد شده است ( جامع التواريخ ، ورق 607 ) .\r\n( 2 ) . در قرن سيزدهم و چهاردهم م . علماء و شيوخ و درويشان مانند ادوار بعد دو گروه مشخص را تشكيل نمىداده‌اند .\r\n( 3 ) . در نامهء رشيد الدين به پسرش امير على حاكم بغداد اين موقوفه به نام « خانقاه پادشاه سعيد غازان خان » است . ( مكاتبات رشيدى ، ص 36 . در يرليغ غازان خان راجع به وقف بغداد سخن رفته ، جامع التواريخ ، ورق 607 ) .\r\n( 4 ) . به نظر مىرسد كه در نقل و ترجمهء بعضى از مطالب اين مفصل اشتباهاتى جزئى كه به صحت استنتاج او خدشه‌اى وارد نمىآورد ، روى داده . گذشته از اين ، چنان‌كه مرحوم استاد محمد شفيع ناشر و مفسر مكاتبات رشيدى در حاشيهء ص 37 آن كتاب تذكر داده ارقام موثوق نيست . وى چنين مىگويد : « كاتب اصل اعداد مقادير را به طريق رقوم سياق نوشته - كه تا به يك حد متباين است از طريق مروج هند - قرائت اينها را به ظن خود كرده‌ام و در باب صحت آن وثوقى ندارم . »\r\nچون خواستيم حتى المقدور از احتمال اشتباه بكاهيم . ارقام و مطالب را از روى اصل چاپ لاهور نقل كرديم . م .\r\n","page_name":" 867 ","page_number":157},
  {"content":"\r\n\r\n\r\nشيخ\r\nنان گوشت ( روزانه )\r\n8 من 8 من ( من بغداد - 2950 گرم )\r\nبهاء حويج نقدا\r\nواجب شهر\r\nصره ( 5 دينار ؟ ) 30 ( دينار ؟ )\r\nصابون ( محتملا در ماه ) جامه ( ساليانه )\r\nواجب شهر زمستان\r\n8 من دست\r\nتابستان\r\nدست\r\n\r\nمريدان\r\nنان گوشت\r\n30 من 30 من ( براى همهء مريدان )\r\nبهاء حويج صابون\r\nواجب شهر\r\n( محتملا ماهيانه ) 30 ( دينار ؟ ) 30 من\r\nجامه\r\n30 ثوبا ( ساليانه )\r\n\r\nحفاظ ( حافظان قرآن )\r\nنان ( روزانه براى همه ) گوشت\r\n50 من 50 من\r\nبهاء حويج صابون جامه ( ساليانه )\r\nواجب شهر\r\nصر ( 5 دينار ؟ ) 50 من 50 [ 1 
  ] ثواب\r\n\r\nبواب ( دربان )\r\nنفر\r\nنان گوشت ( روزانه )\r\nمنان منا\r\nصابون نقدا\r\nواحب يومى\r\nمنا ، » ( دينار )\r\n\r\nمؤذن\r\nنفران ( دو نفر )\r\nنان گوشت\r\n8 من 8 من\r\nآش صابون\r\nواجب شهر\r\n30 قطعه 8 من\r\nنقد\r\nواجب يوم\r\n، » ( دينارين ؟ )\r\n\r\n","description":"","footnote":"","page_name":" 868 ","page_number":158},
  {"content":"\r\n\r\n\r\nخازن كتب\r\nنفر\r\nنان آش ( روزانه )\r\nمنا قطعات ( كذت )\r\nصابون نقدا\r\nواجب شهر واجب يوم\r\nمنا ( متحملا در ماه ) ، » ( دينارين ؟ )\r\n\r\nطباخ\r\nنفران ( 2 نفر )\r\nنان آش ( براى دو نفر )\r\n8 من 40 قطعات\r\nصابون نقدا\r\nواجب شهر ، » ( دينار )\r\n8 من\r\n\r\nمناول\r\nنفر\r\nنان آش\r\nنان ( منا ؟ ) قطعه\r\nصابون نقدا\r\nواجب شهر واجب يوم\r\nمنا ، » ( دينار\r\n\r\nفراش\r\n1 نفر\r\nنان آش\r\n8 من اربع ( ؟ ) قطعه\r\nصابون نقدا\r\n8 من 4 ( دينار ؟ )\r\nبنابراين تنها شيخ خانقاه در سال قمرى 354 روزه / 10620 دينار نقد و 2832 من ( 4 و 8354 كيلو ) نان و همان مقدار گوشت و صابون دريافت مىداشت . و محتملا صابون را مىفروخته . مقدار صابون زياد بوده و حدس زده مىشود كه در « كارخانجات » دولتى يا وقفى توليد مىشده . در اعياد براى اطعام مساكين اجناس زير مصرف مىشده :\r\n\r\nاخراجات ليالى متبركه\r\n\r\nعيدين\r\nحلاوه\r\nعسل روغن آرد\r\n10 من 10 من 10 من\r\nگوشت گندم برنج\r\nآش\r\n20 من 10 من 10 من\r\n\r\nرعايب\r\nبه دستور عيدين\r\nقدر\r\nايضا\r\n\r\n","description":"","footnote":"","page_name":" 869 ","page_number":159},
  {"content":"\r\n\r\nنان روغن دنبه\r\n30 50 من منا\r\nشمع روغن قناديل\r\n50 عدد 40 من « 1 »\r\nو روزهاى جمعه شمع ده عدد و در سراسر سال معادل سيصد دينار هيزم مصرف مىگرديده « 2 » .\r\nاز مطالب فوق چنين نتيجه مىگيريم كه براى اطعام فقرا و مساكين فقط بخش كوچكى از درآمد آن موقوفهء بزرگ به مصرف مىرسيده و سهم الاسد آن - به احتمال قوى - نصيب متولى مىگشته .\r\nشكى نيست كه در عهد نخستين ايلخانان بت‌پرست ، مقدار بسيارى از اموال وقف را فاتحان تصاحب كردند « 3 » . در دوران ايلخانان مسلمان ، از غازان خان به بعد ، بسيارى از اراضى جزو املاك موقوفه گشت . ولى اموال وقفى زيادى نيز كماكان در تصرف متغلبان - يعنى « غاصبان و متجاوزان » كه از بزرگان چادرنشين مغول و ترك بودند - باقى ماند . مثلا حمد اللّه مستوفى قزوينى مىگويد كه سراسر ولايت پشكل دره - مشتمل بر 40 دهكده - وقف مسجد جامع قزوين بوده است ولى مغولان آن موقوفه را غصب و تصرف كردند « 4 » . ديگر وى مىگويد كه :\r\n« و ديگر جامع‌ها و خوانق و مدارس و مساجد و ابواب الخير كه ارباب تمول ساخته‌اند بسيارست ، همانا از پانصد بقعه درگذرد و بر آن موقوفات بىشمار اما از آن كم به مصب استحقاق مىرسد و اغلب در دست مستأكله است » « 5 » .\r\nتصاحب اموال وقف يكى از مظاهر مبارزه ميان دو گروه از طبقهء فئودال بوده ؛ يكى گروه بزرگان لشكرى كه اكثرا از صحرانشينان مغول و ترك بودند و ديگر روحانيان منحرف .\r\nمىتوان گفت ، در ايران و كشورهاى مجاور ( جزو قلمرو دولت هلاكوييان ) ملكيت موقوفات و اراضى وقفى داراى ويژگى زير بوده است . گرچه طبق فقه اسلامى وقف اموال فقط به سود مؤسسات مسلمانان جايز شمرده مىشد و وقف املاك به نفع كنيسهء يهوديان و يا كليساى مسيحيان مجاز شمرده نمىشده ، مع هذا در آن عهد حق وقف و امتيازات ناشيه از آن شامل كليساها و صومعه‌هاى عيسويان نيز مىگرديده . در كتاب تذكرهء حيات مجهول المؤلف مار - يابالاخا - ى سوم جاثليق بزرگ كليساى نستورى كه اصلا از قوم اويغور بوده ( 1316 - 1218 م . - 716 - 680 ه ) نمونهء شايان توجهى ذكر شده است ، بدين مضمون :\r\n« جاثليق ، دهكده‌اى را كه در مشرق مراغه قرار داشته - موسوم به « ده‌بى » - و به 11000 دينار\r\n\r\n\r\n","description":"","footnote":"\r\n( 1 ) . مكاتبات رشيدى ، چاپ لاهور ، ص 37 - 39 .\r\n( 2 ) . همانجا ، ص 40 - 39 .\r\n( 3 ) . در اين‌باره رجوع شود به : 101 . عليزاده ، دربارهء انجو  CCNA  شمارهء 1 ، ص 101 - 100 .\r\n( 4 ) . نزهت القلوب ، ص 67 .\r\n( 5 ) . همانجا ، ص 115 .\r\n","page_name":" 870 ","page_number":160},
  {"content":"\r\n\r\nابتياع كرده بود به اين صومعهء مقدس « 1 » اهداء كرد . و وقف كرد - يعنى به صورت ابواب الخير آن مكان مقدس درآورد و املاك ديگرى نيز از قبيل باغات و تاكستانها و بستانها و اراضى مزروع ديگر و غيره بدان اختصاص داد تا درآمد آن - يعنى محصولات آن اراضى - براى امرار زندگى و اطعام راهبان و تهيه روغن چراغها و شمع و نگهدارى و تعمير و ترميم آن بناى مقدس صرف شود . وى آن صومعهء مقدس را « مكا - دعومره » ( شاه صومعه ) ناميد » « 2 » .\r\nرابان راهب سائوم نيز اموال غيرمنقول را وقف كليساى « سن‌ژرژ » مراعه كه خود احداث كرده بود ، نمود « 3 » .\r\nبعدها در زمان صفويه حق وقف و امتيازات متفرع از آن به طور رسمى به اراضى ملكى صومعه‌هاى مسيحيان و به‌ويژه زمين‌هاى متعلق به صومعهء ارمنيان در اچميادزين بسط يافت « 4 » ولى اين رويه ظاهرا فقط در ايران و قفقاز معمول بوده و حال آن‌كه در تركيهء عثمانى صومعه‌هاى مسيحيان ناگزير ، براى اين‌كه امتيازات و حقوق وقف شامل متصرفات ارضى آنها نيز گردد ، به طور ساختگى اراضى مزبور را به مؤسسات مذهبى مسلمانان هبه مىكردند و در هبه‌نامه يا وصيت‌نامه قيد مىكردند كه حق اجازه و ادارهء اراضى مزبور را واقف براى خود حفظ مىكند « 5 » .\r\nخوانين مغول حتى قبل از آن‌كه اسلام آورند ، روحانيان را اعم از مسلمان و مسيحى ( به مغولى « آركائون » ) از هرگونه ماليات و خراجى معاف كرده بودند « 6 » .\r\nاملاك وقف در عهد ايلخانان مسلمان توسعه يافت و مسلما بخش مهمى از اراضى را تشكيل مىداده « 7 » .\r\nنخجوانى در كتاب دستور الكتاب ضمن بحث در پيرامون « اجراى وقف » مىنويسد :\r\n« . . . مدتى است كه استماع رفته كه امور اوقاف آن ممالك به كلى نامستقيم گشته است و شروط واقفان بالمره انتقا يافته ، و غرضى كه ارباب خيرات را از تعيين اوقات بوده فوت شده ، و مرتزقه و مستحقان محروم مانده و مستأكله و متغلبان به ظلم و عدوان در تصرفات نامشروع شروع نموده و هركس را كه از ديوان به حكومت و متصرفى و مقاطعى وقفى تعيين مىكنند ، آن وقف\r\n\r\n\r\n","description":"","footnote":"\r\n( 1 ) . صومعهء مراغه كه به بهترين وجهى در سال 1301 م . تجديد بنا شد ( پس از كشتار و غارت ) سال 1295 م .\r\n( 2 ) . ماريابالاخا ص 138 . اين امر در پايان سال 131 م . وقوع يافت . « ملكا دعومره » كلمه‌ايست سريانى به معنى « شاه صومعه‌ها » 42000 زوز ( درهم ) خرج ساختمان صومعه شد كه برابر است با 70000 دينار ايلخانى .\r\n( 3 ) . همانجا ، ص 131 .\r\n( 4 ) . در اين‌باره رجوع شود به مقالات اچركى اى . پ . پطروشفسكى ، ص 234 - 233 ، 247 - 244 و ضميمهء شمارهء 10 آن .\r\n( 5 ) . در اين‌باره رجوع شود به آ . د . نوويچف ، دربارهء اقتصاد تركيه ، ص 56 .\r\n( 6 ) . نصير الدين طوسى ص 736 .\r\n( 7 ) . كشاورزى و مناسبات ارضى در عهد مغول ، ترجمهء كشاورز ، ج 2 ، ص 26 تا 35 .\r\n","page_name":" 871 ","page_number":161},
  {"content":"\r\n\r\nرا ملك خود مىداند و تصرفات مالكانه مىكند . . . واقفان . . . محصول هروقف را به طايفه‌اى معين مخصوص گردانيده‌اند ، در غير ايشان حرام كرده . . . تا غيرمستحقان متصرف آن نگردند . . .\r\nچرا بايد كه ارتكاب جرايم نواب و نزديكان كنند ؟ و حضرت سلطنت بدان مخاطب و مطالب گردد ؟ . . . صدقات پادشاهان بايد كه به جميع طوايف و اصل گردد ، نه آنك صدقات گذشتگان را ملازمان پادشاه به حرام خورند و بدنامى دنيا و جواب آخرت بر پادشاه باشد . . . دعاگوى دولت ، خواه از طريق مكاتبت به اعلام وانها مىرساند تا بندگى حضرت به تحقيق اين حال اشتغال فرموده ، اولا دست متغلبان از تصرف موقوفات به كلى كوتاه گرداند و استرداد آنچ به غير شرع و شروط واقف تصرف نموده باشند ، واجب دانسته به مصارف مشروعه مستغرق گرداند . . . و بعد از آن حكومت و متصرفى اوقاف در جميع ممالك به امناء متدين و صلحاء متشرع تفويض فرمايد ، و با وجود اعتماد بر امانت و ديانت مفوض اليه ، به هرچند روز تفحص احوال معاش او با طايفه‌اى كه شرعا و حكما در اهتمام او باشد واجب داند . . . بر پادشاه واجب است كه از جميع قضايا استخبار فرمايد و در ترك كليات امور و معظمات مصالح با جميع خلايق عموما ، و با نواب و مقربان خصوصا مساهله و مسامحه جايز نشمرد . . . و نگذارد كه اوقاف را به هيچ آفريده به مقاطعه و ضمان دهند . چه منشأ هرتغيير كه در شروط واقفان اتفاق افتد ، از اينجاست . و چون از جملهء موقوفات و ابواب البر ، يكى مدارس است كه جهت طلبهء علوم ساخته‌اند ، ما دام كه محصولات اوقاف آن به مصارف شرعى رسد ، در اندك روزگارى مستعدان بسيار . . . به مراتب فحول افاضل رسد و ممالك به وجود علماى نامدار و فضلاى تقوى كردار كه به غايت خالى است ، آراسته گردد و اعظم اسباب رونق و آبادى مملكت ، وجود اين طايفه است . چه تميز ميان حلال و حرام و رعايت دقايق شريعت و احكام صيانت دماء و فروج ، و محافظت اموال و املاك و غير آن به قلم و فتواى ايشان منوط و مربوط است . و چون هرمنصب به مستعد و مستحق آن تفويض رود ، تربيت علماء اسلام در ضمن آن به حصول پيوندد . . . » « 1 »\r\n\r\nمردم روشن‌ضمير از خوردن مال وقف دورى مىجستند\r\nواصفى در بدايع الوقايع مىنويسد : « مولانا حاجى محمد فراهى را رحمة اللّه عليه ، زهد و تقوى و ورع به مرتبه‌اى بود كه از ايشان منقول است كه از ولايت به ديدن فرزندان خود . . . كه در مدرسهء نظاميه به تحصيل مشغول بوده ، تشريف آورد . به خانهء مدرسه درآمدند و در گوشهء خانه مقدار گندمى ديدند انباشته ، پرسيدند كه اين چيست و صاحب اين كيست ؟ فرزندان فرمودند كه اين گندم وظيفه است از مال وقف . چون حضرت مولانا اين سخن شنيدند ، برآشفته گفتند اى دريغ و افسوس ، از زحمت‌هايى كه در پى شما ضايع شد ، من چنان مىكردم و اميدوار بودم كه خانهء ضمير شما از چراغ علم و معرفت نورانى شده باشد و گنجينهء دل شما از جواهر حقايق و معانى پر گشته باشد ، باطن شما خود از دود طعام وقف تيره و سياه بوده است ؛ شما\r\n\r\n\r\n","description":"","footnote":"\r\n( 1 ) . دستور الكاتب ، پيشين ، ج 1 ، ص 186 .\r\n","page_name":" 872 ","page_number":162},
  {"content":"\r\n\r\nطعام وقف مىخورده‌ايد و در پى علم ، رنج و زحمت بيهوده مىبرده‌ايد . » و اين بيت را خواند كه :\r\n فقيه مدرسه دى مست بود ، فتواى داد * كه مى حرام ولى ، به ز مال اوقافست \r\n« 1 » در جاى ديگر حافظ گويد :\r\n بيا كه خرقهء من گرچه رهن ميكده‌هاست * ز مال وقف نبينى به نام من در مى \r\n\r\nموقوفات در عهد صفويه :\r\nمؤلف تذكرة الملوك اطلاعات كمى راجع به موقوفات به دست مىدهد : « هرگاه متولى از ابتداى حصول امر وقف از طرف واقف در وصيتنامه تعيين نشده باشد ، متولى را يكى از دو صدر ، برحسب موقعيت جغرافيايى و ماهيت موقوفه معين مىكنند ، براى هردو شق در دستگاه حكومت يعنى خاصه ممالك فقط يك دايرهء موقوفات وجود داشت كه در آن تعداد كثيرى وزير و مستوفى و مشرف و غيره وجود داشت ، و از آن جمله فقط براى مستوفى موقوفات ممالك در تذكرهء الملوك فصلى اختصاص يافته است . »\r\nكمپفر « 2 » از مقامى به نام وزير موقوفات سخن مىگويد كه در صورت فوت صدر ، سمت وى را عهده‌دار مىگرديد . و شاردن از مستوفى موقوفات كه نيابت و دستيار صدور بوده و در صورت غيبت ، وظايف آنان را انجام مىداد نام مىبرد . . . شاردن مىنويسد : « دفتر موقوفات براساس همانند دايرهء حسابدارى ( يعنى ديوان ) استوار شده است و دو شعبه داشت : يكى براى املاك خاصه يا موقوفات سلطنتى ، و ديگرى براى املاك موقوفه توسط كسان ديگر . » « 3 »\r\nدر دورهء صفويه ، نيز گاه سلاطين و امرا و فرمانروايان ، قسمتى از اموال خود را - كه غالبا با ظلم و زور و از راههاى نامشروع تهيه و تدارك شده بود - به امور خيريه وقف مىكردند .\r\n\r\nفرمان شاه تهماسب راجع به واگذارى توليت آستانهء قم به شجاع الدين محمود\r\nدر اين فرمان كه در 18 جمادى الاولى 889 به رشتهء تحرير درآمده است تأكيد شده است كه « متولى طبق احكام شرع و دستور واقف ، در شروع و تنسيق آستانهء مقدسه و مسجد متبرك كوشيده به ضبط محصولات و تعمير رقبات آنجا قيام نموده ، نگذارد كه قصورى در آنجا واقع شود و حاصل رقبات آنجا را به موصى كه در دستور العمل مقرر شده . . . به مصرف وجوب رساند . مستأجران و عمله و كاركنان و رعاياى محال متعلقه به آستانهء مقدسه و مسجد متبرك ، اصلا يك دينار و يكمن بار بىوقوف و مهر متولى مشار اليه دادوستد ننمايند و پنهان ندارند و متوجهات خود را به دستور معمول مملكت به متولى جواب گويند ، و هيچ آفريده به خلاف شرع و شرط واقف ، در موقوفات آستانهء مقدسه و مسجد مذكور مدخل ننمايد .\r\nسادات عظام و قضات اسلام و حكام كرام و اكابر و اهالى و كلانتران و كدخدايان مدينة المؤمنين قم و سلطانيه . . . به خلاف شرع شريف و شرط واقف ، طلبى از متولى مذكور ننمايند و فعلهء آنجا\r\n\r\n\r\n","description":"","footnote":"\r\n( 1 ) . بدايع الوقايع ، پيشين ، ص 921 .\r\n( 2 ) . سازمان ادارى در عهد صفويه ، ص 99 .\r\n( 3 ) . سازمان ادارى در عهد صفويه ، پيشين ، ص 148 .\r\n","page_name":" 873 ","page_number":163},
  {"content":"\r\n\r\nخود را به عزل او معزول و به نصب او منصوب شناسد . . . » « 1 »\r\n\r\nوقفنامهء آب فرات از عهد شاه طهماسب\r\nسند وقفنامهء مورخ سال 935 هجرى داير بر وقفهاى شاه طهماسب بر مشهد حضرت امير و امام حسين ، از لحاظ تاريخى ارزش فراوان دارد . اصل سند متعلق به آقاى اسماعيل دولتشاهىست و به كوشش ايرج افشار در فرهنگ ايران‌زمين درج شده است و ما جمله‌اى چند از اين وقفنامه را نقل مىكنيم :\r\nپس از مقدمه‌اى مفصل مىنويسد : « . . . وقف صحيح شرعى لازم جازم مؤكد مؤيد نمود بالعبارة الصحيحة المنطبقة على قواعد الشرع الشريف و مقتضياته قربة الى اللّه و طلبا لمرضاته ، آنچه در وقت انشاء وقف مذكور منسلك بود ، در سلك ملك نواب كامياب و آن عبارت است از تمامى نهر مجدد ، واقع در اراضى بلدهء طيبه حلهء سيفيه من اعمال عراق عرب ، جارى در مجراى قديم باير كه معدود بوده از جمله موات من نهر ، نهر معروف به شط نيل كه منشعب است از آب فرات و حفر نمودهء وكلاى آن اعليحضرت است . . . و وقفيت نهر مذكور به مشهدين منورين قدس اساس واقع است بر ملاحظهء اخماس دو خمس از آن بر مرقد معلاى غروى و سه خمس بر مشهد شهادت لواى حايرى كه محصول و منافع آن صرف شود در مصالح و حوايج مشهدين مقدسين كه اهم آن عمارت و مرمت است و بعد از آن تهيه فرش و روشنايى از قالى و حصير و شمع و چراغ و ساير اسباب اضاعت و تنوير ، و بعد از آن مؤنهء دولتمندانى كه سعادت ازلى و توفيق لم يزلى ممد و معاون ايشان گشته ، شرف خدمت و ملازمت عتبتين عليتين به ايشان مفوض و مرجوع باشد ، و همچنين مصالح جمعى ديگر از اعزه و اشراف كه . . . به مطالعهء علوم دينيه و مباحثه معارف يقينيه اشتغال داشته باشند . . . و مؤذن ، و خطيب ، عالم ، عارف . . . ضابط و كاتب و مباشر و محاسب به حسب العرف و العادة . . . ، و چون آن وقف همايون در تاريخ سنه خمس و ثلثين و تسعمائه سمت صدور يافت تاريخ آن بر وجه مسطور ذيل مرقوم كلك قضا شد .\r\n شاه طهماسب شاه عرش پناه * كعبهء دين و قبلهء ايمان\r\n. . . ساخت نهرى روان ز آب فرات * كه بود رشك چشمه حيوان\r\nتا كند وقف كربلا و نجف * از سر صدق و از ره احسان\r\nسال تاريخ آن خرد مىخواست * كه نمايد عيان به حسن بيان\r\nنهر آب فرات كلك قضا * زد رقم بىزيادت و نقصان » « 2 » \r\n\r\nشاه عباس املاك خود را وقف كرد\r\nپس از بازگرفتن آذربايجان از دولت عثمانى ، شاه عباس املاك و مستغلات خود را وقف پيغمبر اسلام و دوازده امام كرد . به موجب وقفنامه‌اى كه شيخ بهايى نوشت ، توليت اين موقوفات در زمان حيات شاه عباس با شخص وى و پس از او با پادشاه زمان بود . به گفتهء جلال الدين محمد يزدى\r\n\r\n\r\n","description":"","footnote":"\r\n( 1 ) . مجله بررسيهاى تاريخى ، سال 4 ، ش 4 ، ص 225 .\r\n( 2 ) . فرهنگ ايران‌زمين ، پيشين ، ج 14 ، ص 313 .\r\n","page_name":" 874 ","page_number":164},
  {"content":"\r\n\r\nشاه عباس ثواب مصرف حاصل از هريك از موقوفات را به يكى از اجداد يا برادران و بستگان خود انحصار داد .\r\n« . . . نواب كلب آستان على بن ابيطالب ( ع ) عباس صفوى مبلغ فلان در وجه وظيفه و مدد معاش فلانى از فلان محل رساند كه به خرج مجزاست . اليوم حساب كردند هرساله شش هزار تومان حاصل به مستحقين داده مىشود . از موقوفات حضرات ائمهء معصومين بدين تفصيل و روزبه‌روز در تزايد است .\r\n« وقف حضرت رسالت‌پناه محمدى صلوات إله و سلام عليه كه ثوابش از ثواب جنت‌مكان ، شاه طهماسب است ، از بابت مستغلات قزوين و كاشان و اصفهان و بعضى از محال اصفهان 1549 تومان . . .\r\n. . . شاه عباس عوايد ماليات‌ها و عوارض ديوانى را حلال نمىدانست ، زيرا هميشه پولى را كه مىخواست در راه خدا خرج كند يا به فقيران و مستمندان دهد ، از عوايد اوقاف برمىداشت . » « 1 »\r\n\r\nوقفنامهء گنجعلى خان\r\nاملاك گنجعلى خان توسط خود او وقف آستان امام رضا شد . هرچند اصل وقفنامه كه گويا به خط مير بود ، در دست نيست ؛ اما صورت رقبات آن بدين شرح در زمان قاجاريه ضبط شده است :\r\n« موقوفهء دار الامان كرمان ، موقوفات گنجعلى خان ، باغ واقعه در بعلياباد مدعو به باغ عباس‌آباد كه حال زمين بياض مزروعى است . مجارى و منافع قنات الجديد كه خود نواب واقف ساخته مشهور به قنات گنج‌آباد بالتمام منافع و مجارى مياه از جمله سهام بعلياباد مزبور كه شرب باغ مزبور مىشود ، سواى اراضى مزروعى خان واقع در بازار محمودى شهر كه نواب مشار اليه احداث كرد ، سواى دكاكين و كاروانسرا كه وقف مسجد است مشهور به خان گنجعلى خان بالتمام . حمام مشتمل بر باغچه‌ها و اراضى عاليه جانب جنوب ، و موضع حمام مزبور ضلع جنوبى ميدان مزبور است مشهور به حمام گنجعلى خان . باب بازار مشتمل بر دكاكين و حجرات تحتانى و فوقانى ، دكانچه‌ها و تختگاهها و فضاى ميدان ، و اين دكاكين بر سه ضلع ميدان واقع ، شمال و غرب و جنوب بالتمام . يخدان ، مجاورت بر يخدان متعلق به شهريارى عبد الرشيد خان و از اطراف به خرابه‌ها و عمارات منهدمهء شهر قديم كرمان و شارع عام . باب ، قنات شهرآباد كه ممتد مىشود ، قنات مزبور به لنگر شيخ عبد السلام كه تقريبا به طول هفت فرسخ است و محدود به حدود ذيل بالتمام : به قنات ( ؟ ) آباد و حسن‌آباد و احمدآباد و كان ( ؟ ) حومهء غربا به قنات بهجت‌آباد و ( ؟ ) آباد ، شرقا يك‌صد من بذرافشان ، از جمله مزرعهء مبارك‌آباد واقع در فوق من محال رفسنجان . . . »\r\n\r\n\r\n","description":"","footnote":"\r\n( 1 ) . زندگانى شاه عباس اول ، پيشين ، ج 3 ، ص 21 به بعد .\r\n","page_name":" 875 ","page_number":165},
  {"content":"\r\n\r\nظاهرا وقفنامهء او تاريخ 1008 داشته كه در كتاب آثار الرضويه اين تاريخ ضبط شده . مصارف اين موقوفه را نيز چنين نوشته است :\r\n« بعد از وضع تعميرات رقبات موقوفات مزبوره و يك عشر حق التوليه ، مازاد او را به قرار ذيل مصرف داريد : مواجب و قسمت 20 تومان ، مواجب 12 تومان ، قسمت 8 تومان . حفاظ آستانهء مقدسه وجه تبريزى ساليانه 5 تومان ، مؤمنان آستانهء مقدسه ايضا ساليانه 3 تومان . موم با اطلاع قضات به ارض اقدس به جهت روشنايى حرم محترم تقديم شود ، ساليانه 5 تومان . نمد كورك نمازى ، به اطلاع اهالى و اعيان كرمان به جهت آستانه مقدسه فرستاده شود ، ساليانه 3 تومان آنچه از مصارف فوق باقى بماند ، فرش عالى به جهت حرم محترم همه‌ساله خريدارى نموده روانه دارند ، و اگر علاوه برآيد ، متولى مختار است كه بر خدام والامقام آستانهء مقدسه و طلاب علوم دينيه عايد دارند . . . توليت آن در زمان حيات با خود واقف و بعد از فوت ، با ارشد و اصلح اولاد ذكور . . . و در صورت نبودن اصلح و اكبر اولاد ذكور ، به انقراض اولاد ذكور اكبر و اصلح اولاد ، اولاد ذكور از اناث بطنا بعد بطن و در صورت انقراض توليت ، با متولىباشى آستانهء مقدسه است . » « 1 »\r\nالبته گنجعلى خان و امثال او اين‌همه املاك را با رعايت عدل و انصاف به دست نياورده‌اند و ساختمانهاى بزرگ و كاروانسرها و بازارها و مساجد و حمامها و آب‌انبارهايى كه به فرمان گنجعلى خان ساخته شده بود ، بدون ظلم و ستم و سختگيرى نسبت به كارگران پايان نيافته است .\r\nوقتى كه مردم از ستمگريها و تعديات گنجعلى خان به شاه عباس شكايت كردند ، شاه شخصا براى بازرسى آمد . ولى چون او را از جوانى مىشناخت و به او علاقه داشت ، شكايات مردم را به چيزى نگرفت .\r\nمىگويند « خان در يك روز پنجاه نفر فعله را به جرم طفره از كار بنايى سوخت و آتش زد . و تعدى زياد به مردم كرد . » با اين حال شاه هنگام مراجعت او را تشويق كرد و گفت : « از امروز حكومت هرات و قندهار نيز به قلمرو تو اضافه مىشود . تو بناهاى خود را تمام كن ، شكايات و فريادهاى مردم تمام مىشود ، اما بناها و آثار باقى خواهد ماند . . . » « 2 »\r\nاز اين جمله كوتاه مىتوان به طرز فكر شاه عباس و عدم توجه او به حقوق مردم پى برد .\r\n\r\nمصرف موقوفات ظهير الدوله\r\nبه‌طورى كه از رونوشت وقفنامهء مورخهء يك هزار و نود قمرى مرحوم جد ميرزا ابراهيم ظهير الدوله برمىآيد ، مصرف عوايد موقوفات هميشه در وقفنامه‌ها دقيقا ذكر مىشده است . فى المثل در وقفنامهء سابق الذكر « . . . عشر خيراتى عموما و مجملا در وجه زوار و سكنه و خدمهء نجف اشرف و ساير فقرا و ساكنين مقرر شده » و تأكيد شده است كه مأموران دولتى و ديوانى ، اعم از امرا و\r\n\r\n\r\n","description":"","footnote":"\r\n( 1 ) . آسياى هفت‌سنگ ، دكتر باستانى پاريزى ، پيشين ، ص 148 ، به نقل از آثار الرضويه ، ص 58 - 257 .\r\n( 2 ) . آسياى هفت‌سنگ ، پيشين ، ص 161 .\r\n","page_name":" 876 ","page_number":166},
  {"content":"\r\n\r\nحكام و متصديان شرعيات و داروغگان و تيولداران و كلانتران و جز اينها ، هيچ‌گونه مداخله و تصرفى در اصل رقبات و حاصل آنها ننمايند . بلكه استقلال متولى را ، كاملا رعايت نمايند . . .\r\nديگر اين‌كه مقرر مىدارد « هرساله قيمت ده هزار من غله به وزن تبريز را از رقبات وقفى آذربايجان به تسعير ديوان ، و دوازده تومان نقد را از حاصل رقبات عراق تا سى و دو تومان نقد كرده با معتمدان به دار المؤمنين قم فرستاده تسليم نايب متولى نمايد . . . كه ايشان آن وجه را در آن سركار صرف روشنايى شمع و چراغ و مشغل و بخور و ساير ضروريات كنند . . . و ديگر وظايف و مرسوم و جيرهء طلبه و خدمه و عمله را متولى هرسه ماه به سه ماه روز جمعه پس از فراغ از نماز و دعا . . . دست‌به‌دست عايد كرده قبض مفصل اسم به اسم به مهر آن جماعت گرفته . . .\r\nصورت محاسبه را در دفتر سررشتهء موقوفات مزبوره ضبط نمايد تا عند الرجوع حقيقت جمع و خرج حاصل واقعى و اصلى هرسال و هرتاريخ معلوم و ابواب مساهله مسدود گردد . »\r\nهمچنين در اين وقفنامه حصهء نقدى و جنسى هريك از طلبه و عمله و خدمه و مدرسان و خطبا و پيش‌نمازان و مؤذنان و ديگران دقيقا معين شده و مقرر گرديده است كه در ايام متبرك به آنان به جاى غذاى معمولى ، غذايى مطبوعتر توام با عسل ، افشره و شيرينى و پنير بدهند .\r\nدر اين وقفنامه مطالعهء كتب وقفيه مجاز شمرده شد ، ولى به احدى از متولى يا غير او اجازهء بيع و رهن و هبه و معاوضه و غصب و تحريف و تبديل كتب وقفى داده نشده است .\r\nمقرر شده است كه مدرس لااقل چهار درس از فنون علوم معقوله و منقوله را به طلاب بياموزد . « ادبيات از نحو و صرف و منطق و معانى بيان و عروض و قافيه و معما و امثال آنها ، حكميات كه در طريق تعليم حكماء حقيقت شمار ابتدا از رياضى كرده و از يماطيقى و هندسه و هيأت گذشته بر طبيعى و الهى ترقى كرده‌اند .\r\nتفاسير از قبيل مجمع البيان و انوار التنزيل و كشاف و تفسير كبير و معالم و تأويلات و جوامع و غير آنها ، درس فقهيات آنچه را از اصول و فروع ذهن و شوق و فهم و رغبت طلبه‌خواهان و مناسب ايام و اعوام باشد ، رجب و شعبان و رمضان را مخصوص مقابله و تصحيح كتب احاديث و تفاسر شيعه و ادعيهء صحيفه معتبره گردانند .\r\nبه هريك از طلاب ، آفتابه ، لگن ، پيسوز ، سفلدان ، كاسه ، بشقاب ، نعلبكى ، پياله مىدادند و رسيد آن را مىگرفتند و به طلاب در ايام نوروز چند دسته كاغذ و چندين قلم و مركب مىدادند و ظروف شكسته و فروش مندرسه آستانه را تبديل يا ترميم مىكردند . . . »\r\nاين وقفنامه در زمان شاه سليمان صفوى تنظيم شده و اصالت آن را جمعى از روحانيان از جمله محمد باقر مجلسى تأييد و امضا كردند .\r\nاصل منحصربه‌فرد رونوشت وقفنامهء ظهير الدوله نزد آقاى غلامرضا بزرگزاد فرزند مرحوم حاجى ميرزا ابو الحسن خان بزرگزاد مستوفى مقيم اصفهان مىباشد ، با اجازهء ايشان و دوست ارجمند آقاى على اكبر بزرگزاد ، قسمتهايى از اين وقفنامه ، كه سابقا چاپ شده بود نقل گرديده\r\n\r\n","description":"","footnote":"","page_name":" 877 ","page_number":167},
  {"content":"\r\n\r\nاست ( صفحهء 10 به بعد ) .\r\nبه موجب لوحى از سنگ سفيد به طول 21 / 1 و عرض 83 سانتيمتر كه در بهار سال 1340 به دست آمده است ، در دورهء شاه طهماسب اول امير اصلان در ملازمت سلطان احمد ميرزا ، اقدام به حفر نهرى مىنمايند و آب مباح به مسجد جامع مىآورند و وقف بر مسجد جمعهء اصفهان مىنمايند . اينك جمله‌اى چند از لوحهء سنگى به خط ثلث برجسته : « به يمن توفيق ربانى در زمان . . . شاه طهماسب در ملازمت شاهزادهء عالميان . . . سلطان احمد ميرزا ( فرزند نهم شاه طهماسب ) . . . امير اصلان ابن رستم سلطان لله افشار ارشلو ، از زنده‌رود اصفهان حفر نهرى نمود ، آب مباح به مسجد جامع آورده وقف كرد قربة الى اللّه تعالى بر عموم . . . كه مسلمين و مسلمات از شرب و طهارت آن محفوظ باشند . و چون از مسجد خارج شد ، به هرمحل كه جارى شود ، منافع آن را به مصرفى كه در وقفيه مسطور است ، صرف نمايند . و شرط نمود به اشراف و نظارت حضرت شيخ الاسلامى . . . و بعد از آن حضرت ارشد اولاد ذكور صلبى آن حضرت نسلا بعد نسل . . . متولى وقف مزبور بوده و به نظارت توليت . . . قيام و اقدام نمايند . . . » « 1 »\r\n\r\nنمونه‌اى از مهر و امضاى علما و روحانيون بزرگ\r\nدر صدر طومارى مربوط به وقفنامهء بقعه و مدرسهء شهشهان ، جلال الدين محمد تركه كه در كنار سجل و مهر شيخ بهاء الدين محمد عاملى ، ورقهء مزبور را چنين تسجيل مىنمايد : « هو مضمونه من المبدأ الى - المنتهى من الوقفيه و التوليه ثابت لدى ، و انا الفقير الداعى لخلود دولة العليه محمد التركه كان اللّه له . و سپس آن را مهر مىكند و سجع مهرى اين است : الملك لله عبده جلال الدين محمد تركه و ذيل سجل شيخ بهايى و جلال الدين محمد تركه چند نفر ديگر از علماى اصفهان آن را تسجيل و مهر كرده‌اند . » « 2 »\r\nناگفته نگذاريم كه « جلال الدين محمد تركه از علماى معاصر شاه عباس بزرگ و همزمان با شيخ بهاء الدين محمد عاملى است و مقام و شخصيت روحانى او تالىتلو شيخ بهايى بوده است . » « 3 »\r\nوضع موقوفات از مرگ كريمخان زند تا انقراض سلسلهء قاجاريه هيچ‌گاه چنان‌كه بايد سرو سامان نيافت و دولت و روحانيان بدون توجه به منافع مردم و منظور واقف ، در موقوفات دخل و تصرف مىكردند . در حدود 80 سال پيش در جريان نهضت مشروطيت ، فرقهء دموكرات كه يكى از جمعيت‌هاى مترقى آن دوران بود در مورد موقوفات معتقد بود كه : « همه موقوفات بايد تحت نظارت و اداره دولت بوده ، عايدات موقوفات عمومى صرف معارف گردد ، البته اين هم مغاير دلخواه « وقف‌خواران و مفت‌بران است » هزار وجه تراشيده و افتراها خواهند بست . » « 4 »\r\n\r\n\r\n","description":"","footnote":"\r\n( 1 ) . گنجينهء آثار تاريخى اصفهان ، پيشين ، ص 165 .\r\n( 2 ) . شهرستانى ، الملل و النحل ، مقدمه ، به قلم جلالى نايينى ، ص 47 .\r\n( 3 ) . همان ، ص 46 .\r\n( 4 ) . فكر دموكراسى اجتماعى ، دكتر آدميت ، ص 125 .\r\n","page_name":" 878 ","page_number":168},
  {"content":"\r\n\r\n9 . حكام و استانداران بعد از اسلام\r\n\r\n","description":"","footnote":"","page_name":" 879 ","page_number":169},
  {"content":"\r\n . \r\n","description":"","footnote":"","page_name":" 880 ","page_number":170},
  {"content":"\r\n\r\n\r\nفصل نهم حكام و استانداران بعد از اسلام\r\n\r\nحكام و عمال دولت در صدر اسلام :\r\nاز دورهء خلافت عمر به بعد در نتيجهء گسترش قلمرو اسلام ، خلفا براى حسن جريان امور ، ناچار شدند عده‌اى را به نام حاكم يا عامل به مناطق مختلف گسيل دارند .\r\nاز ميان خلفاى راشدين عمر و حضرت امير در كار حكام و عاملان نظارت دقيق مىكردند .\r\n« عمر غالبا مىترسيد عاملان نگذارند كه ستم‌رسيدگان ، به خليفه راه جويند و يا خود دورى راه ، آنها را از ديدار خليفه بازدارد . از اين‌رو هركس از دست عاملى شكايت داشت ، عامل را مىخواست و او را با آن‌كس كه از وى شكايت داشت مىنشاند و رسيدگى مىكرد . اگر حق با شكايتگر بود ، بىهيچ ملاحظه‌اى داد او را مىداد و حق او را از ظالم مىستد . وقتى عاملى را به جايى مىفرستاد ، در نزد عده‌اى از مهاجر و انصار با او عهد مىكرد كه بر مركب تندرفتار ننشيند ، جامهء فاخر نپوشد و خوردنى دلپذير نخورد و براى خانهء خود در نسازد تا مردم از وى دور نمانند . با اين‌همه وقتى عاملى را به ولايتى گسيل مىكرد ، حساب دارايى او را مىگرفت . و چون او از آن محل بازمىگشت ، اگر بر مالش افزوده بود ، از آن فزونى نيمى را براى بيت المال مىگرفت . . . مكرر مىگفت كه اين عاملان نه براى آن فرستاده مىشوند كه بر مردم ستم كنند ، بلكه براى آن‌كه . . . بين آنها به عدل و صواب حكم برانند . گمان مىكرد كه اگر در قلمرو او به كسى ستم رود و وى در رفع آن نكوشد ، مسئول و گنهكار است .\r\nمىگويند وقتى از سلمان فارسى پرسيد كه من خليفه‌ام يا پادشاه ؟ سلمان گفت : « اگر يك درهم از آنچه به مردم تعلق دارد برگيرى و در آنچه جاى آن نيست به كار برى پادشاهى نه خليفه . » عمر از اين سخن به رقت آمد و اشك در چشم آورد ، زيرا آرزوى او آن بود كه خليفه باشد و گويى پادشاهى را براى خويش كوچك مىشمرد . » « 1 »\r\n\r\n\r\n","description":"","footnote":"\r\n( 1 ) . عبد الحسين زرين‌كوب ، تاريخ ايران بعد از اسلام ، تهران ، ادارهء نگارش ، 1343 ، ص 322 به بعد .\r\n","page_name":" 881 ","page_number":171},
  {"content":"\r\n\r\nبا اين حال چنان‌كه تاريخ نشان مىدهد ، عمر نخستين خليفه‌اى است كه با توجه به مصالح سياسى و براى آن‌كه از دسايس و تحريكات بنى اميه در امان باشد ترجيح داد مرد منحرف و فاسدى چون معاويه را به حكومت شام برگزيند ، در حالى كه كاملا مىدانست كه ابو سفيان و فرزندش معاويه چه در زمان حيات پيشواى اسلام و چه پس از رحلت وى هيچ‌گاه به رسالت محمد ( ص ) از ته دل معتقد نبودند ، اسلام آوردن آنها مصلحتى بود و همين‌كه ديدند كه نهضت اسلامى تبديل به نيروى سياسى و انقلابى پيشروى شده است ، بر آن شدند كه با قبول اسلام ، از اين نيروى عظيم در راه منافع خود و خاندان خويش استفاده كنند .\r\nعمر در نخستين سالهاى حكومت معاويه ، دريافت كه وى از روش « اكاسره » يعنى از راه و رسم شهرياران ايران و روم ، پيروى مىكند و به رعايت مبانى مذهبى و سنت ابو بكر و عمر پاىبند نيست ، به همين مناسبت يك بار به روش او اعتراض ملايمى كرد ، و به پاسخ بىاساس و غيرموجه او قانع و تسليم شد .\r\nبه اين ترتيب مىبينيم كه انحراف اسلام از اصول اوليه ، از عهد عمر آغاز شد و در دورهء عثمان كه مردى ضعيف و سست‌اراده بود گرايش به حكومت فردى قوت گرفت ، اين مرد به جاى آنكه پاكترين و آگاهترين افراد را به حكومت نواحى برگزيند ، اقربا و بستگان خود را به همكارى دعوت نمود و به اعتراضات عمومى توجه نكرد و به دموكراسى ضعيف و سست بنيان اسلامى كه تا پايان خلافت عمر ، كمابيش از طرف خلفا رعايت مىشد پايان بخشيد ، عثمان از بىخبرى مردم سوء استفاده كرد و راه را براى حكومت بنى اميه كه دشمن اسلام و عدالت بودند هموار كرد .\r\nابو العلاى معرى كه از منتقدين بزرگ اجتماعى در جهان عرب و اسلام است هزار سال پيش ، از بىكفايتى بعضى از فرمانروايان و سوء سياست آنان سخن مىگويد . به نظر او « اميران در انجام كارها اشكال‌تراشى مىكنند و براى پايمال كردن حقوق خلق در ميان آنها پريشانى و تفرقه ايجاد مىكنند . در حالى كه همين مردمند كه اميران را براى ادارهء امور مملكت اجير كرده‌اند . » اينك جمله‌اى چند از گفته‌هاى او :\r\n« زندگى خسته‌كننده است ، تا كى با مردمى معاشرت كنم كه اميرانشان بر خلاف مصالحشان رفتار مىكنند ؟\r\n« بر مردم ستم كردند و فريب آنها را جايز شمردند ، در حالى كه اجير آنها بودند ، مصالح آنها را زير پا گذاشتند . »\r\nابو العلاء ، مىگويد : « اميران از مردم ماليات مىگيرند ، ولى براى آنها امنيت ايجاد نمىكنند ، بلكه مردم را در برابر دشمن تنها مىگذارند . فرمانروايان را مىبينم كه به ملت توجهى ندارند پس براى چه ماليات گرفته مىشود ؟ »\r\n« كار اميرانشان موسيقى و شراب است و كار حكام آنها باج و خراج گرفتن . »\r\n« پيشوايان در چپاول ثروت مردم و تجاوز به ناموس آنها شركت مىكنند . »\r\n\r\n","description":"","footnote":"","page_name":" 882 ","page_number":172},
  {"content":"\r\n\r\n« اگر رياست و فرمانروايى با درايت همراه نباشد ، سياستمدار از جادهء حقيقت منحرف مىشود . » « بدترين مردم فرمانروايى است كه از رعيت مىخواهد او را سجده كنند . »\r\n« شيطانها بر مردم امير شده‌اند و در هرشهرى شيطانى فرمانروايى مىكند . » « 1 »\r\n\r\nعقيدهء دانشمندان دربارهء حكام و فرمانروايان :\r\nبا اين‌كه متفكران مردم‌دوست از ديرباز حكمرانان را به وظايف اجتماعى ، اخلاقى و سياسى خود آشنا كرده‌اند ، مع ذلك در طول تاريخ كمتر به كسانى برمىخوريم كه پس از استقرار بر اريكهء فرمانروايى مصالح و منافع عمومى را رعايت كرده باشند . غزالى در پيرامون « رعيت داشتن و ولايت راندن » مطالب جالبى مىنويسد و به مسئوليت خطير والى اشاره مىكند :\r\n« بدان‌كه ولايت داشتن كار بزرگ است و خلافت حق است در زمين چون بر سبيل عدل بود ، و چون از عدل و شفقت خالى بود ، خلافت ابليس است ، كه هيچ سبب فساد عظيم‌تر از ظلم والى نيست . و اصل ولايت داشتن علم و عدل است ، و علم ولايت دراز است . . . والى بايد بداند كه او را بدين عالم براى چه آورده‌اند و قرارگاه او چيست و دنيا منزلگاه اوست و نه قرارگاه او . و او بر صورت مسافرى است كه رحم مادر بدايت منزل اوست و لحد گور ، نهايت او . و هرسالى و ماهى و روزى كه مىگذرد از عمر او چون مرحله‌اى است كه بدان نزديك مىشود به قرارگاه خود . . . عاقل آن بود كه در منزل دنيا جز به زاد راه مشغول نشود و از دنيا به قدر ضرورت و حاجت قناعت كند و هرچه پيش از آن بود همه زهر قاتل بود . . . هرچند جمع بيش كند درد و حيرت بيش بود و نصيب او جز به قدر كفايت نبود و باقى همه وزر و و بال جهان باشد . و در وقت مرگ ، جان كندن بر او سخت‌تر بود ، و دين آن‌وقت بود كه حلال بود و اگر از حرام بود خود عذاب و عقوبت برين حسرت بگذارد ، و ممكن نيست از شهوات دنيا صبر كردن مگر به ورع . . .\r\nاين معنى بايد كه والى و غير والى بر دل خود تقرير كند تا بر وى آسان شود روزى چند صبر كردن از شهوت دنيا و شفقت بردن بر رعيت و نيكو داشتن بندگان خداى . . . »\r\nبه نظر غزالى : « والى بايد بناى همهء كارها بر وفق نهد نه به عنف ، جهد كند تا همهء رعيت ازو خشنود باشند . . . بهترين ائمه آنند كه شما را دوست دارند و شما ايشان را دوست داريد . و بدترين آنند كه شما را دشمن دارند و لعنت كنند و شما ايشان را لعنت كنيد و دشمن داريد ، و بايد كه والى بدان غره نشود كه هركه به دو رسد برو ثنا گويد ، پندارد كه ازو خشنودند ، كه آن هم از بيم بود . بلكه بايد معتمدان را فراكند تا تجسس كنند و احوال او را از خلق مىپرسند كه عيب خود از زبان مردمان توان دانست . . . خطر ولايت داشتن صعب است و كار خلق خداى نيك كردن عظيم است ، و هركه توفيق يابد كه بدان قيام نمايد سعادتى يابد كه وراء آن هيچ سعادتى نبود . » « 2 » « . . . هرآنكس كه او را بر مسلمان ولايت دادند و ايشان را چنان نگاه ندارد كه اهل بيت خويش\r\n\r\n\r\n","description":"","footnote":"\r\n( 1 ) . عقايد فلسفى ابو العلاء ، ترجمهء خديو جم ، ص 196 به بعد .\r\n( 2 ) . نصيحة الملوك ، به اهتمام استاد همائى ، ص 321 .\r\n","page_name":" 883 ","page_number":173},
  {"content":"\r\n\r\nرا ، گو جاى خويش از دوزخ فراگير . . . خنگ تو اى مرد كه نه امير بودى نه عريف ( كارگزار ) نه كاتب نه عوان ( دستيار ) و نه جايى ( تحصيلدار ) . . . واى بر داور زمين از داور آسمان ، روزى كه او را بيند ، مگر آن‌كه داد بدهد و حق بگذارد و به هوا حكم نكند ، جانب خويشان خود نگاه ندارد و به بيم و اميد حكم نكند . . . حاكم بايد تشنه باشد هميشه به ديدار علماء ديندار ، و حريص بود بر شنيدن نصيحت ايشان ، و حذر كند هميشه از علماء حريص بر دنيا كه وى را عشوه دهند و بر وى ثنا گويند و خشنودى وى طلب كنند تا از آن مردار حرام كه در دست وى است چيزى به مكر و حيله به دست آرند . » « 1 » غزالى كه عمر خود را در فعاليت‌هاى سياسى و اجتماعى سپرى كرد ، در نصيحة الملوك مىنويسد : « روز قيامت واليان ( ولاة و حكمرانان ) را بيارند و حق تعالى گويد :\r\nشما شبانان گوسپندان من بوديد و خزينه‌داران مملكت من بوديد چرا كسى را كه حد زديد و عقوبت كرديد بيش از آن كرديد كه من فرمودم . . . » در جاى ديگر غزالى مىنويسد كه پادشاه و فرمانروا « . . . بدان قناعت نكند كه خود از ظلم دست بدارد ، و ليكن غلامان و چاكران و گماشتگان و نايبان خود را مهذب دارد و به ظلم ايشان رضا ندهد ، كه او را از ظلم ايشان بپرسند چنان‌كه از ظلم وى بپرسند ( و ايشان را از ظلم وى بنپرسند ) و در تورات است كه هر ظلم از عامل به سلطان رسيد ( يعنى به گوش سلطان رسيد ) و او خاموش باشد ، ظلم او كرده بود و بدان مأخوذ و معاقب بود . . . و عدل آن بود كه ظلم و شهوت و خشم از عقل بازدارد تا ايشان را اسير عقل و دين كند ، نه عقل و دين را اسير ايشان . . . بدان و آگاه باش اى سلطان عالم كه عدل از كمال عقل خيزد و كمال عقل آن بود كه كارها را چنان‌كه هست بيند و حقيقت و باطن آن دريابد و به ظاهر آن غره نشود . » « 2 » به نظر غزالى اگر سلاطين و واليان به فكر طعام خوش و جامه ديبا و فرونشاندن خشم و شهوت خود باشند در حقيقت « . . . چاكران و خدم شكم و فرج و شهوت خويشند . . . و سجود مىكنند ( خويشتن را ) » « 3 » .\r\nغزالى در جاى ديگر به گفتار زرتشت و كنفوسيوس صبغهء اسلامى مىدهد و خطاب به والى و فرمانروا مىگويد : « هرواقعه‌اى كه پيش آيد ، تقدير كند ، كه او رعيت است و ديگرى والى و هرچه به خود نپسندد هيچ مسلمان را نپسندد و اگر بپسندد غش و خيانت كرده باشد در ولايت . . . » ديگر از تعاليم غزالى اين است كه از ولاة و خداوندان قدرت مىخواهد كه به ارباب رجوع و ستمديدگان به ديدهء لطف و عنايت بنگرند و به درد مردم برسند و آنان را به درگاه خود منتظر و بلاتكليف نگذارند : « آنكه انتظار ارباب حاجات را بر درگاه خويش حقير نشناسد و از آن خطر حذر كند و تا مسلمانان را حاجتى بود به هيچ عبادت نوافل مشغول نشود كه گزاردن حاجات از همه نوافل فاضلتر است . » در جاى ديگر غزالى به نكتهء بسيار ظريفى يعنى به رابطه « عدل » با « قناعت » اشاره مىكند و به كسى كه قبول مسئوليت كرده است مىگويد : « خويشتن را\r\n\r\n\r\n","description":"","footnote":"\r\n( 1 ) . كيمياى سعادت ، ص 409 ، به اختصار .\r\n( 2 ) . نصيحة الملوك ، ص 38 و 47 .\r\n( 3 ) . همان كتاب ، ص 48 .\r\n","page_name":" 884 ","page_number":174},
  {"content":"\r\n\r\nعادت نكند كه به شهوات مشغول شود بدان‌كه جامه‌هاى نيكو پوشد و طعام‌ها خوش خورد ، بل بايد كه در همه چيزها قناعت كند كه بىقناعت عدل ممكن نشود . » « 1 »\r\nابن خلدون ضمن بحث در پيرامون دبيرى و وظايف دبيران مىنويسد : « هرگاه يكى از ميان شما به حكومت ناحيه‌اى برگزيده شود ، يا يكى از امور مربوط به خلق خدا و خاندان او به شما تفويض گردد ، بايد خداى عز و جل را در نظر آورد و طاعت او را پيشه سازد و ياور ناتوان باشد و به داد ستمديدگان برسد ، چه خلق ، خاندان خدايند و محبوب‌ترين كسان در نزد خدا آنان هستند كه بيش از همه نسبت به خاندان وى مهر مىورزند و با ايشان همراهى مىكنند . » « 2 »\r\n\r\nسوء استفاده واليان :\r\nبا تمام اين تعاليم و اندرزها اكثر خداوندان قدرت ، به مسائل و مشكلات زندگى اجتماعى و اقتصادى مردم توجه نمىكردند ، و منافع خود و مخدومان را بر مصالح اكثريت مرجّح مىشمردند :\r\nبه نظر جرجى زيدان « واليان و استانداران مانند وزراء ، مردمى متجاوز و زورگو بودند ، همين كه عامل يا استاندارى به محل مأموريت مىرفت ، اول چيزى كه متوقع بود هديهء ورود ( چشم‌روشنى ) بود كه بايد پول و پارچه و برده و اسب و استر و غيره به مقدار زيادى تقديم كنند .\r\nمنبع ديگر درآمد آنان اين بود كه تجارت چوب و كالاهاى ديگر را در دست خود مىگرفتند . براى پر كردن كيسهء خود و وزيران ، باجهاى جديدى وضع مىكردند و سالى چند مرتبه ماليات مىگرفتند . علاوه بر اين ، گاهى خانه يا پل يا نهرى احداث مىكردند و هزار دينار مخارج آن را براى دولت ده هزار و صد هزار دينار حساب مىكردند . ( مانند بعضى مأموران و مقاطعه‌كاران امروز ) .\r\nعلاوه بر اينها ، از راه دست‌اندازى به املاك مردم نيز مقدار زيادى استفاده مىكردند . از راه همين سوء استفاده‌ها ، دارايى محمد بن سليمان والى بصره در زمان رشيد پنجاه ميليون درهم نقد ، و املاك زيادى بود كه روزى صد هزار درهم درآمد آن املاك مىشد . و نقدينهء على بن عيسى بن ماهان به ده ميليون درهم رسيد و هارون همه را ضبط كرد .\r\nخلاصهء مطلب اين‌كه پس از استيلاى سپاهيان به حكومت عباسى ، سرداران ترك اقتدار خلفا را تصاحب كردند ، ثروت دولت از بيت المال به دست بزرگان افتاد . يعنى وزيران و عاملان و كاتبان و حاجيان و سرداران كه واسطهء ميان مردم و خلفا بودند ، پول و قدرت و نفوذ را در دست داشتند و خلفا جز غصب و مصادرهء اموال وزيران و مأموران عالىرتبه ، وسيلهء ديگرى براى حفظ دولت نداشتند و در واقع با گوشت بدن خود تغذيه مىكردند . از آن رو ، به تدريج دستگاه خلافت رو به ضعف رفته و سرانجام متلاشى شد . . . سنگينى تمام بارها به دوش كشاورزان و ساير طبقات ماليات‌بده افتاد . مأمورين دولت بدون اين‌كه كمترين مساعدتى در توليد محصولات و عايدات بكنند ، با كمال سختى از مردم ماليات مىخواستند . نتيجه اين شد كه ملل\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 492 .\r\n( 2 ) . مقدمهء ابن خلدون ، ج 1 ، ص 492 .\r\n","page_name":" 885 ","page_number":175},
  {"content":"\r\n\r\nتابع خلافت عباسى يكى بعد از ديگرى علم استقلال برافراشتند و سرانجام دستگاه خلافت در نتيجهء فساد و تباهى و سوء سياست خلفا به دست مغول سرنگون شد . . . » « 1 »\r\nبه‌طور كلى خلفاى عباسى مردمى نزديك‌بين بودند ، آينده‌نگرى و مآل‌انديشى در قاموس فكرى آنان راه نداشت . هارون به حكام و فرمانروايانى كه در تجاوز به حقوق عمومى به اصول و ضوابطى قايل بودند راضى نبود چنان‌كه وى « ولايت طبرستان را به محمد بن يحيى بن خالد برمكى و برادر او موسى داد ، آنها ملكهاى دهقانان را به زور مىخريدند و ستم‌ها و نارواييها مىكردند ، هرجا از دختر خوبروى نشان مىيافتند ، به قهر و ستم مىخواستند . . . خليفه ازين نارواييها بىخبر نبود ، درين تاراج نابكارانه كه حكام و امراء ولايات پيشه گرفته بودند ، همواره سهمى نيز به خليفه فرستاده مىشد . » « 2 »\r\nولى خليفهء طماع ، به اين رشوه‌ها قانع نبود . به همين علت ، هارون پس از چندى فضل بن يحيى برمكى را از خراسان بخواند و على بن عيسى بن ماهان را كه غارتگرى بىهمتا بود ، به جاى او فرستاد براى آن‌كه خوانندگان بهتر به فساد دستگاه خلافت و مظالم حكام و مأمورين آن دوره واقف گردند ، شرحى را كه مورخ شهير ، ابو الفضل بيهقى در اين‌باره نوشته است نقل مىكنيم .\r\n\r\nبيدادگرى على بن عيسى بن ماهان در خراسان :\r\nپس از پايان حكومت فضل در خراسان ، هارون الرشيد تصميم گرفت على بن عيسى بن ماهان را به امارت خراسان منصوب كند و در اين باب با يحيى برمكى مشورت كرد ، وى كه پيرى كارآزموده بود ، به خليفه گفت : « على مردى جبار و ستمكار است » ولى هارون علىرغم اندرز يحيى ، على را به خراسان فرستاد و او به غارت و ستمگرى مشغول شد و هرچه جاسوسان به خليفه از بيدادگرىهاى وى نوشتند ، در مزاج خليفه مؤثر نيفتاد ، بيهقى مىنويسد : « على خراسان و ماوراء النهر و رى و جبال و گرگان ، طبرستان و كرمان و سپاهان و خوارزم و نيم‌روز و سيستان بكند و بسوخت و آن ستد كز حد و شمار بگذشت ، پس از آن مال ، هديه ساخت رشيد را كه پيش از وى كس نساخته بود و نه پس از وى بساختند و آن هديه نزديك بغداد رسيد و نسخت آن بر رشيد عرضه كردند ، سخت شاد شد و به تعجب ماند . . . كه فضل بن يحيى ، هديهء آن مقدار آورد از خراسان كه عاملى از يك شهر بيش از آن آرد و على چندين فرستاد . . . ديگر ، گروهى بايستادند و آن هديه‌ها را به ميدان آوردند ، هزار غلام ترك بود به دست هريكى دو جامهء ملون از ششترى و سپاهانى و سقلاطون و ملحم ديباجى و ديباى تركى و ديدارى و ديگر اجناس . غلامان بايستادند با اين جامه‌ها و برابر ايشان هزار كنيزك ترك آمد ، به دست هريكى جامى زرين يا سيمين پر از مشك و كافور و عنبر و اصناف عطر و ظرايف شهرها ، و صد غلام هندو و صد كنيزك هندو به غايت نيكورو و شارهاى قيمتى پوشيده .\r\nو غلامان تيغهاى هندوى داشتند هرچه خياره‌تر و كنيزكان شارهاى باريك در سفطهاى نيكوتر از\r\n\r\n\r\n","description":"","footnote":"\r\n( 1 ) . تاريخ جرجى زيدان ، ج 2 ، ص 208 به بعد .\r\n( 2 ) . عقد الفريد ، به نقل از دو قرن سكوت ، دكتر عبد الحسين زرين‌كوب ، ص 57 .\r\n","page_name":" 886 ","page_number":176},
  {"content":"\r\n\r\nقصب ، و با ايشان پنج پيل نر آوردند و دو ماده ، نران با گيسوانهاى ديبا و آيينهاى زرين و سيمين ، و مادگان با مهدهاى زر و كمرها و ساختهاى مرصع به جواهر بدخشى پيروزه ، و اسبان گيلى و دويست اسب خراسانى با جلهاى ديبا ، و بيست عقاب و بيست شاهين و هزار اشتر آوردند .\r\nدويست پالان و افسارهاى ابريشمين ، ديباها دركشيده در پالان و جوال سخت آراسته و سيصد اشتر از آن با مخمل و مهد ، بيست با مهدهاى بزر و پانصد هزار و سيصد پاره بلور از هردستى ، و صد جفت گاو و بيست عقد گوهر سخت قيمتى و سيصد هزار مرواريد و دويست عدد چينى فغفورى از صحن و كاسه و غيره كه هريك از آن در سر كار هيچ پادشاهى نديده بودند . و دو هزار چينى ديگر از لنگرى و كاسه‌هاى كلان و خمره‌هاى چينى كلان و خرد ، و انواع ديگر و سيصد شادروان و دويست خانهء قالى و دويست خانهء محفورى ، چون اين اصناف نعمت به مجلس خلافت و ميدان رسيد ، تكبيرى از لشكر برآمد و دهل و بوق زدند ، آن‌چنان‌كه كس مانند آن ياد نداشت و نخوانده بود و نشنوده .\r\nهارون الرشيد روى سوى يحيى برمكى كرد و گفت : « اين چيزها كجا بود در روزگار پسرت فضل ؟ يحيى گفت : زندگى امير المؤمنين دراز باد ، اين چيزها در روزگار امارت پسرم در خانه‌هاى خداوندان اين چيزها بود ، به شهرهاى عراق و خراسان . هارون الرشيد ازين جواب سخت خيره شد ، چنان‌كه آن هديه بر وى منغص شد ! . . . چون بار بگسست ، هارون الرشيد با يحيى خالى كرد و گفت اى پدر چنان سخن درشت دى در وى بگفتى ، چه جاى چنان حديث بود ، يحيى گفت زندگى خداوند دراز باد ، سخن راست و حق درشت باشد . . . تا در ميان كارم البته نصيحت بازنگيرم و كفران نعمت نورزم ، منهيان را زهره نيست كه آنچه رود بازنمايند و رعاياى خراسان را ناچيز كرد و اقويا و محتشمان را بركند و ضياع و املاك بستد و لشكر خداوند را درويش كرد . . .\r\nبدين همه كه فرستاد نبايد نگريست كه از ده درم كه بستده است دو يا سه فرستاده است و بدان بايد نگريست كه ساعت تا ساعت خللى افتد كه آن را در نتوان يافت كه مردم خراسان چون از خداوند نوميد شوند از تركان مدد خواهند . » « 1 »\r\nنه‌تنها هارون الرشيد ، بلكه ساير خلفاى عباسى نيز به منافع اجتماعى مردم بىاعتنا بودند ، مؤلف روضة الصفا دربارهء مأمون كه خليفه‌اى آزادانديش بود چنين مىنويسد :\r\nدر زمان مأمون عده‌اى از كوفيان به درگاه خلافت آمدند و از حاكم خود شكايت كردند .\r\n« مأمون گفت شخصى را از ميان خود انتخاب كنيد كه به اختصار سخن گويد . آنان شخصى را برگزيدند و آن مرد خطاب به مأمون گفت عامل تو بدترين عمال است در روى زمين ، زيرا كه در سال اول كه به ولايت ما آمد ، اثاث بيت و فرش فراوانى را فروخته به وى داديم و در سال دوم ذخاير و عقار خود را به معرض بيع آورد ثمن آن را تسليم او نموديم و امسال به پايتخت خلافت\r\n\r\n\r\n","description":"","footnote":"\r\n( 1 ) . تاريخ بيهقى ، ص 416 .\r\n","page_name":" 887 ","page_number":177},
  {"content":"\r\n\r\nمسير آمده‌ايم تا استغاثت كرده بيچارگى و درماندگى خود را تقرير كنيم ، مأمون گويد زبان به دشنام او گشادم و گفتم دروغ مىگويى چه من آن عامل را به كوتاه‌دستى و رعيت‌پرورى و داد و عدل و خداىترسى اعتقاد دارم و گمان من آن است كه او در صفات رضيه و حسن معاش با بندگان خداى تعالى و نيك‌نفسى و خيرانديشى رعايا عديل و نظير ندارد . آن مرد گفت من دروغ گفتم و امير راست مىگويد كه آن عامل بر اين صفات موصوف است ، اما خداى تعالى امير را بر تخت خلافت جهت آن نشانده كه ساكنان ربع مسكون از انعام و احسان او بسويت بهره‌ور گردند .\r\nو از انصاف امير دور مىنمايد كه اثر عدل اين عامل به ولايت ما مخصوص گردد . . . گفتم قم فى غير حفظ اللّه كه من آن عامل را از عمل كوفه عزل كردم و بعد از اين هركه را صلاح دانيد به جاى او نصب كنم . . . » « 1 »\r\nمظالم و بيدادگرىهاى عمال هارون و ديگر خلفاى عباسى ، به مردم ايران نشان داد ، كه تنها راه نجات ، مبارزه با دستگاه خلافت است .\r\n« . . . كارگزاران و گماشتگان ، امارت و وزارت را ، از خليفه اجاره مىكردند و در مدت مأموريت خويش از هيچ‌گونه بيداد و ستم روگردان نبودند .\r\nخليفه نيز احيانا به طمع آن‌كه ، دسترنج تبهكارىهاى چندين ساله آنان را به عنوان « مصادره » از آنها بستاند از آنان مؤاخذه نمىكرد . »\r\nمردم ، حتى « دهقانان » و « بازرگانان » در زير بار جور و فشار عمال ولايات خرد و فرسوده شده بودند . . . در مقابل اين فجايع و مظالم فقط قيام و شورش ، روزنهء اميدى مىگشود ، حمزة بن آذرك وقتى بر ضد نارواييها برخاست ، گفت : « نگذاريد كه اين ظالمان بر ضعفا جور كنند . »\r\nدر خراسان و سيستان و كرمان بسيارى از ستمديدگان دعوت او را اجابت كردند . . . بسيارى از كسانى كه با او بودند از خوارج ايرانى بودند ، نكته جالب توجه اينست كه در قيام خوارج ، ايرانيانى كه از دستگاه حكومت ، ستم‌ديده و ناراضى بودند با عربان همداستان مىشدند ، و هرگز ملاحظه برترىهاى نژادى در ميان نبود خاصه كه بيشتر خوارج لازم نمىدانستند كه خليفه مسلمانان از عرب و قريش باشد و همين امر موجب انتشار افكار و تعاليم آنها در ميان ايرانيان بود . . . در تاريخ سيستان مىبينيم كه وقتى عامل خليفه از بيم حمزه از سيستان گريخت وى « مردمان سواد سيستان را بخواند و بگفت يك درم خراج و مال بيش به سلطان ندهيد ، چون شما را نگاه نتواند داشت و من از شما هيچ نخواهم و نستانم كه من بر يك جاى نخواهم نشست . » « 2 »\r\n. . . وقتى كار خوارج در خراسان بالا گرفت على بن عيسى در اين كار فروماند ، ناچار نامه‌اى به هارون نوشت و وى را آگاه كرد « كه مردى از خوارج سيستان برخاسته است و به خراسان و كرمان تاختن‌ها همى كند و همه عمال اين سه ناحيت را بكشت و دخل برخاست و يك درم و يك\r\n\r\n\r\n","description":"","footnote":"\r\n( 1 ) . روضة الصفا ، ج 3 ، ص 468 .\r\n( 2 ) . تاريخ سيستان ، ص 158 .\r\n","page_name":" 888 ","page_number":178},
  {"content":"\r\n\r\nحبه از خراسان و سيستان و كرمان به دست نمىآيد . » « 1 »\r\n« قيام خوارج در خراسان چنان مايه بيم و نگرانى خليفه شد كه خود براى فرونشاندن آن عازم خراسان گشت ، در رى على بن عيسى كه مورد سخط واقع شده بود ، با تقديم هدايا و تحف او را راضى نمود و امارت خراسان را براى خود حفظ كرد ، اما چندى بعد معزول شد ، در حالى كه كار از كار گذشته بود . » « 2 »\r\nوقايع خراسان و نابسامانىهايى كه متعاقب آن رخ داد به طاهريان و نخستين شهرياران سامانى آموخت كه در حكومت و فرمانروايى به اصول و ضوابطى پاىبند باشند و يك‌باره دست تطاول به سوى مردم دراز نكنند .\r\n\r\nتعيين حكام و مأمورين ولايات در ايران\r\nپس از استقرار حكومت‌هاى مستقل در ايران ، يكى از وظايف و اختيارات امير يا شاه ، تعيين استانداران و فرمانداران براى نواحى مختلف كشور و اعزام مأمورين مخفى سياسى به ممالك مجاور براى كسب اطلاعات بود . ظاهرا اعزام استانداران و مأموران عالىمقام به نقاط مختلف كشور ، طى تشريفات خاصى انجام مىگرفت ، و رئيس ديوان رسايل فرمانى به نام اشخاص مورد نظر صادر مىكرد و حدود قدرت و وظايف مأمور را ، در منطقهء حكمرانى مشخص مىنمود ، و مناسبات ويرا با طبقات زحمتكش ، يعنى كشاورزان و ارباب حرف و كسبه و تجار ، و طرز رفتار وى را با طبقات ممتاز يعنى سادات ، علما ، ائمه و قضات و سران سپاه گوشزد مىكرد . همچنين در اين فرمان راجع به راه و رسم اخذ ماليات و وظايف اساسى مأمورين در حفظ امنيت راهها و بلاد مختلف ، و رسيدگى و نظارت در عيار مسكوكات و جلوگيرى از احتكار و بروز قحطى و جز اينها تعليمات و دستورهايى داده مىشد .\r\nامراى سامانى براى حكومت ولايات معمولا كسانى را انتخاب مىكردند كه خود آنها را مىشناختند و يا وزراء يا يكى از سران قوم معرفى كرده باشند . اين حكام غالبا از ميان فئودال‌هاى بانفوذ و از خانواده‌هاى بزرگ محلى انتخاب مىشدند . ولى اطاعت آنها از حكومت مركزى نسبى بود و به قدرت و موقعيت نظامى و سياسى شاه بستگى داشت . در بعضى از نقاط ، حكام فقط از لحاظ تشريفاتى خود را تابع حكومت مركزى مىشمردند ، مثل خوارزم ، خوتانيان و قزاقستان جنوبى . اين حال كم‌وبيش در تمام دوره‌هاى بعد از اسلام وجود داشت يعنى مختصات فئوداليسم و عدم تمركز ، همواره در ممالك شرق نزديك حكومت داشت . هروقت امرا با پادشاهان زورمند زمام امور را در دست مىگرفتند ، براى مدتى كه معمولا از يكى دو قرن تجاوز نمىكرد ، امنيت و آرامش نسبى در قسمتى از خاور نزديك وجود داشت . و همين‌كه امير مقتدر مىمرد و جانشينانى بىكفايت به زمامدارى مىرسيدند ، فئودال‌ها بار ديگر سر ، بلند\r\n\r\n\r\n","description":"","footnote":"\r\n( 1 ) . تاريخ سيستان ، ص 160 .\r\n( 2 ) . دو قرن سكوت ، دكتر زرين‌كوب ، ص 85 به بعد .\r\n","page_name":" 889 ","page_number":179},
  {"content":"\r\n\r\nمىكردند و با استقلال به تعدى و تجاوز مشغول مىشدند .\r\n\r\nفرق سلاطين با ملوك\r\nاستاد فقيد محمد قزوينى در مقدمهء چهار مقالهء نظامى عروضى مىنويسد : « در ايران و متعلقات آن ، حكمرانان ولايات و ممالكى را كه استقلال كلى نداشتند ، بلكه باجگذار پادشاهان مستقلهء ديگر بودند ولى حكومت ايشان ارثى و ابا عن جد بود ؛ « ملك » مىخوانده‌اند . و اين لقب را نيز سلاطين مستقله بديشان عطا مىكرده‌اند و پادشاهان مستقله قبل از غزنويه و سلجوقيه و غوريهء فيروزكوه و خوارزمشاهيه ، داراى لقب رسمى « سلطان » بودند ، و غالبا اين لقب بايد از دار الخلافهء بغداد براى ايشان فرستاده شود . . . و چون اول كسى كه خود را سلطان خواند ، سلطان محمود غزنوى بود . . . ملوك سابق بر غزنويه را چون صفاريه و سامانيه و ديالمه كسى به لقب سلطان نخوانده است و بعد از فتح بغداد به دست مغول و انقراض خلافت عربيه ، اين نظم و ترتيب مانند بعضى از نظامات و ترتيبات ديگر از ميان رفت و مفهوم مصطلح اين دو لقب با يكديگر مختلط گرديد . . . » « 1 »\r\n\r\nراه و رسم اعزام حكام و مأمورين به ولايات\r\nبيهقى مىنويسد : « روز سه‌شنبه شش روز از جمادى الاخرى گذشته پس از بار ، بوسهل حمدوى خلعت بپوشيد و پيش آمد و زمين بوسه داد و عقدى گوهر پيش امير نهاد و بنشاندندش . امير گفت : « مبارك باد ! » و انگشترىيى نام سلطان بر وى نبشته به بوسهل داد و گفت اين انگشترى مملكت عراق است و به دست تو داديم و خليفت مايى در آن ديار ، و پس از فرمانهاى ما بر مثال تو كار بايد كرد ، لشكرى و رعيت را در آنچه به مصالح مملكت پيوندد ، آن كارها را به دل قوى پيش بايد برد .\r\nو بوسهل گفت فرمانبردار است بنده و جهد كند و از ايزد عز ذكره توفيق خواهد تا حق اين اعتماد را گزارده شود . و زمين بوسه داد و بازگشت سوى خانه ، و همهء بزرگان نزديك وى رفتند و سخت نيكو حق گزاردند . »\r\nاز بيان بيهقى پيداست كه فرمانداران آن عصر تا حدى در حوزهء مأموريت خود با قدرت و استقلال حكومت مىكردند و فقط در مقابل امير يا سلطان مسئول بودند . با اين حال اعمال حكام و استانداران به حكايت تاريخ بيهقى به وسيلهء مشرفان و منهيان منظما به حكومت مركزى اعلام مىشد . منتها چون شاه در مقابل مردم و هيچ مقامى مسئوليت نداشت ، كاملا مىتوانست از قدرت و اختيارات خويش سوء استفاده كند ، و گزارش‌هاى منهيان و جاسوسان را ناديده بگيرد ، و حاكم ستمگر را تا هروقت مصلحت مىداند در مقام خود باقى گذارد ، چنان‌كه :\r\n\r\nمأمورين ستمگر و روش سلطان\r\nدر زمان سلطان مسعود ، ابو الفضل سورى كه عميد نيشابور و صاحب ديوان خراسان بود ، به كمك عيال جورپيشهء خود ، به مردم خراسان ستمها مىكند و سلطان مسعود پادشاه وقت را با هدايا و رشوه‌هاى گوناگون مىفريبد . صاحب بريد نيشابور كه از طرف خواجه بزرگ احمد عبد الصمد ، مأمور\r\n\r\n\r\n","description":"","footnote":"\r\n( 1 ) . چهار مقالهء نظامى عروضى ، به اهتمام استاد محمد قزوينى ، مقدمه ، ص ط و ى .\r\n","page_name":" 890 ","page_number":180},
  {"content":"\r\n\r\nتفتيش اعمال حكمران خراسان بود ، مراتب بيدادگرى او را محرمانه به خواجه اطلاع مىدهد تا در موقع مقتضى مظالم ابو الفضل سورى را به اطلاع سلطان مسعود برساند و او را از عواقب شوم ستمگرى سورى كه ممكن بود به گرويدن مردم آن سامان به حكومت تركمانان سلجوقى منتهى گردد ، مطلع و باخبر سازد . ابو الفضل بيهقى در كتاب خود اين قطعه را كه معرف وضع ناگوار خراسان و مظالم سورى است ذكر مىكند :\r\n اميرا به سوى خراسان نگر * كه سورى همى بند و ساز آورد\r\nاگر دست شومش بماند دراز * به پيش تو كار دراز آورد\r\nهرآن گله كو را به سورى دهى * چو چوپان بد ، داغ بازآورد \r\n\r\nرشوه‌هاى سورى به سلطان مسعود\r\nدر تاريخ بيهقى به تفصيل ، بيدادگرىهاى ابو الفضل سورى صاحب ديوان خراسان و هديه‌ها و رشوه‌هايى كه وى به مسعود داده و مشكلات و بحران‌هايى كه متعاقب اين ستمگرىها در خطهء خراسان پديد آمده است ، به زبانى گويا و حكمت‌آميز توصيف و بيان مىكند :\r\n« . . . بو الفضل سورى معز ، از نشابور دررسيد و پيش آمد به خدمت ، و هزار دينار نشابورى نثار و عقدى گوهر سخت گران‌مايه پيش امير نهاد . . . چندان جامه و ظرايف و زرينه و سيمينه و غلام و كنيزك و مشك و كافور و عناب و مرواريد و محفورى و قالى و كيبش و اصناف نعمت بود در اين هديهء سورى كه امير و همهء حاضران به تعجب بماندند ، كه از همهء شهرهاى خراسان و بغداد و رى و جبال و گرگان و طبرستان ، نادرتر چيزها به دست آورده بود و خوردنىها و شراب‌هاى درخور اين ، و آنچه زر نقد بود در كيسه‌هاى حرير و سرخ و سبز ، و سيم در كيسه‌هاى زرد ديدارى . . . امير فرمود تا در نهان هديه‌ها را قيمت كردند . چهار بار هزار - هزار درم آمد . امير مرا كه بو منصورم ، گفت نيك چاكرى است اين سورى ، اگر ما را چنين دو سه چاكر ديگر بودى ، بسيار فايده حاصل شدى . گفتم « همچنان است . » و زهره نداشتم كه گفتمى از رعاياى خراسان بايد پرسيد كه بديشان چند رنج رسانيده باشند به شريف و وضيع تا چنين هديه ساخته آمده است . . . سورى مردى متهور و ظالم بود . . . و از آنچه ستد ، از ده درهم پنج سلطان را داد . و آن اعيان مستأصل شدند و نامه‌ها نبشتند به ماوراء النهر و رسولان فرستادند ، و به اعيان تركان بناليدند ( يعنى تركمانان را به تصرف خراسان دعوت كردند ) . . . و منهيان را زهره نبود كه حال سورى را به راستى انها كردندى : تا خراسان به حقيقت در سر ظلم و درازدستى وى شد ، و آن شكست ( يعنى شكست مسعود از تركمانان در دندانقان ) روى داد . . . » « 1 » بيهقى در پايان اين سخن زبان به نصيحت مىگشايد و خطاب به آزمندان روزگار مىگويد : ندانم تا اين نوخاستگان درين دنيا چه بينند كه فراخيزند و مشتى حطام گرد كنند و بهر آن خون ريزند و منازعت كنند و آنگاه او را آسان\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 724 .\r\n","page_name":" 891 ","page_number":181},
  {"content":"\r\n\r\nفروگذارند و با حيرت بروند « 1 » .\r\nبيهقى غارت شهر آمل را به دست لشكريان مسعود ، با تأسف بسيار چنين توصيف مىكند « آتش در شهر زدند و هرچه خواستند مىكردند و هركه را خواستند مىگرفتند ، و قيامت را مانست ديوان بازنهاد . و سلطان از اين آگه نه و كس را زهره نه كه بازنمايد و سخن راست بگويد ، تا در مدت چهار روز ، صد و شصت هزار دينار به لشكر رسيد و دو چندين بستده بودند به گزاف و بدنامى سخت بزرگ حاصل شد . . . سخت دشوار است بر من كه بر قلم من چنين سخن مىرود ولى چه چاره است كه در تاريخ محابا نيست ، آنان‌كه با ما به آمل بودند داد خواهند داد بگويند كه من آنچه نبشتم به رسم است و امير پيوسته آنجا به نشاط و شراب مشغول بود . » وى در جاى ديگر براى روشن شدن افكار عمومى مىگويد : « مرا چاره نيست از بازنمودن چنين حال‌ها كه از اين بيدارى افزايد و به راه راست رود كه روا نيست در تاريخ تحريف و تغيير و تبديل كردن . » « 2 »\r\n\r\nارزش سياسى و نظامى بعضى از حكام\r\nاستمالت و دلجويى سلطان مسعود از خوارزمشاه : چنان كه در جلد دوم اين كتاب يادآور شديم در دورهء قرون وسطا بعضى از فرمانروايان در منطقه نفوذ خود قدرت فراوان داشتند ، و در مواقعى كه حكومت مركزى ضعيف بود ، بيم عصيان آنها مىرفت . با اينكه آلتونتاش خوارزمشاه دست‌پرورده سلطان محمود بود و نسبت به خاندان غزنوى وفادار مىنمود ، در نتيجه غرض‌ورزى و سوء سياست بوسهل زوزنى ، نامهء تحريك‌آميزى به امضاى سلطان مسعود به او نوشته شد و نزديك بود آلتونتاش به كمك ديگر مخالفان بنيان حكومت مسعودى را درهم ريزند ، كه سلطان مسعود به كمك جاسوسان از جريان آگاهى يافت و با خواجهء بزرگ و ديگر اعيان به مشورت پرداخت ، در اين جلسه خواجه از ساده‌دلى سلطان مسعود و بددلى بوسهل زوزنى سخن‌ها گفت و اعلام كرد كه اين مرد « دو تدبير بد كرد كه روزگارها بايد ، تا آن در توان يافت و از هردو ، خداوند ( يعنى سلطان مسعود ) پشيمان است يكى آن‌كه صلات امير محمد برادر خداوند بازستدند و ديگر آنكه آلتونتاش را بدگمان كرد . . . » خواجهء بزرگ و ديگر اعيان پس از ساعت‌ها مذاكره ، بوسهل زوزنى را از تصدى ديوان عرض بر كنار كردند و تصميم گرفتند دو نامه يكى به امضاى خواجهء بزرگ و ديگر به امضاى سلطان مسعود براى دلجويى ، به آلتونتاش نوشته شود . براى آنكه خوانندگان به حدود قدرت آلتونتاش و نگرانى سلطان از او واقف گردند سطرى چند از اين نامه تاريخى را نقل مىكنيم :\r\n« بسم اللّه الرحمن الرحيم . حاجب فاضل عم خوارزمشاه ادام اللّه تأييده ، ما را امروز به جاى پدر است و دولت را بزرگتر ركنى ، وى است و در همه حالها راستى و يكدلى و خداىترسى\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 530 .\r\n( 2 ) . تاريخ بيهقى ، فياض ، ص 414 .\r\n","page_name":" 892 ","page_number":182},
  {"content":"\r\n\r\nخويش اظهار كرده است . . . وجودش هميشه باد ، و فقد وى هيچ گوش مشنواد و چون از جانب وى همه راستى و يكدلى و اعتقاد درست و هواخواهى بوده است و از جهت ما در مقابله آن نواختى بسزا حاصل نيامده است بلكه از مضربان و عاقبت نانگران و جوانان كارناديدگان نيز كارها رفته است نارفتنى ، خجل مىباشيم و اعتقاد نيكوى خويش را كه هميشه در مصالح وى داشته‌ايم ملامت مىكنيم ، اما بر شهامت وى اعتقاد هست كه به اصل نگرد و به فرع دل مشغول ندارد و همان آلتونتاش يگانه راست يك‌دل مىباشد و اگر او را چيزى بشنوانند يا شنوانيده‌اند . . .\r\nكه از آن دل وى را مشغول گردانند شخص امير ماضى ( سلطان محمود ) . . . را پيش دل و چشم نهد و در نعمتها و نواخت‌ها و جاه و نهاد وى نگرد نه اندر آنچه حاسدان پيش وى نهند . . . ما از خداى عز و جل توفيق خواهيم كه به حقهاى وى رسيده آيد و اگر چيزى رفته است كه از آن وهنى به جاه وى يا كراهتى به دل وى پيوسته است آن را به واجبى دريافته شود » بعد سلطان شرحى از كارهاى مثبت و منفى بوسهل زوزنى مىنويسد و مىگويد كار او به جايى رسيد « كه زبان در خداوندان شمشير دراز مىكرد و در باب ايشان تلبيس‌ها مىساخت چنان‌كه اينك در باب حاجب ساخته است و دل وى را مشغول گردانيده . » سپس مىگويد چون كار سعايت او از حد بگذشت دست او را از ديوان عرض كوتاه كرديم و تمام دارايى و مايملك او را ضبط كرديم تا ديگران عبرت گيرند ، بعد از آلتونتاش مىخواهد كه اين نامه و نامه خواجه بزرگ را بخواند و بر آن اعتماد كند و دل را صافىتر از آن دارد كه پيش از اين داشت و هرخواهشى دارد اعلام كند تا اجابت شود « 1 » .\r\nدر كتاب عتبة الكتبه منتخب الدين بديع كه مجموعه‌اى از منشآت و فرامين در دورهء سلطان سنجر است ، ضمن فرمان « تقليد ولايات گرگان » برادر عضد الدين ، مأمور حل و فصل مشكلات منطقهء گرگان مىشود . در اين فرمان نوشته شده : « . . . كافهء حشم و سپاهيان و متجنده و مقطعان و رعايا و مال‌گزاران ولايت را به جانب او فرموديم و زمام حل و عقد و نقض و ابرام به وى سپرديم تا در هرباب آنچه مصلحت باشد و موجب صلاح و ثبات دولت و مملكت و مستعقب آسايش و دعاء خير رعيت گردد به جاى آرد ؛ در معنى اقطاعات مقطعان نظرى شافى كند ، هركس كه در خدمت است اقطاع او بر موجب مشروح قديم مقرر دارد و اگر تغلبى و تبسطى كرده باشد و در زيادت آنچه او را فرموده‌ايم بىاجازت برادر عضد الدين و بىفرمان ما تصرفى كند بازستاند . . . و بىفرمان و توقع ما هيچ‌كس را تمكين تصرف ندهد . فرمان چنان است كه جملهء امراء و اسفهسالاران و مقطعان و معروفان و اجناد و سادات و قضات و ائمه و مشايخ و رعاياء ولايت گرگان ادام اللّه تأييدهم متابعت راى و صواب ديد جانب برادرى عضد الدين ادام الله تأييده كنند و حاجات و ملتمسات خويش بر راى او عرضه كنند . . . » « 2 »\r\nدر كتاب عتبة الكتبه ، ما نه تنها به سبك نثرنويسى و انشاء در ادارات دولتى عصر سلاحقه در\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 417 به بعد .\r\n( 2 ) . منتخب الدين بديع ، عتبة الكتبه ، به تصحيح محمد قزوينى و عباس اقبال ، پيشين ، ص 30 .\r\n","page_name":" 893 ","page_number":183},
  {"content":"\r\n\r\nاوايل و اواسط قرن ششم هجرى واقف مىگرديم ، بلكه به حدود قدرت و اختيارات مأمورين دولتى آن عصر از جمله امراء و ولات و علما و فقها و شحنگان و رؤسا و قضات و نقبا و متوليان اوقاف و مدرسين آن دوره نيز پى مىبريم . از جمله در فرمانى كه به عنوان « تقليد رياست مازندران » به نام تاج الدين صادر شده است ، تعاليم و دستورهاى زير قابل‌توجه است : « . . . در نيكو داشت رعايا و صيانت ايشان از رسوم جايز و محدثات ناواجب و حوالات نامتوجه به همهء عنايتها برسد و عمدهء مصالح ايشان در ذمت او كرديم و در عاجل و آجل از كار ايشان مسئول خواهد بود . كما قال عليه السلام كلكم راع و كلكم مسئول عن رعيته و بر احترام و توقير و تعظيم سادات و ائمه و قضات و علما و اهل سلاح متوفر باشد و طبقات رعايا را بر مقادير رتبت ، حفظ و رعايت مىدارد و ميان ايشان قاضيى عادل و حاكمى منصف باشد ، در اصغاء سخن متظلم و انصاف مظلوم و انتصاب از ظالم سعى مجهود بذل كند . . . و چون اصناف رعايا . . . حقوق ديوان از خراج و اعشار و رسوم مراعى و غير آن به وقت خويش گذارده باشند ، نگذارد كه به زور با ايشان خطايى رانند و اسباب و املاك و چهارپايان و مواشى ايشان را از حكم اعتراضات و تكليف ناواجبات مصون دارد . و صاحب خراج معتبر از جهات خويش نصب كند كه قانون خراج ولايت در دست او باشد و در تحويلات به وقت انتقال ملك از يكى به ديگرى طريق ديانت و شرط امانت به جاى آرد ، و در هرشهرى از شهرها و به هرناحيتى از نواحى و هرموضعى نايبى سديد ، متدين ، متهدى گمارد تا كار رعايا بر منهاج انصاف و سنن سداد مىگذارد و تساوى ميان ارباب و شركاء اسباب و املاك در عوارض نگاه مىدارد تا از قوى بر ضعيف حيفى نرود و از توانگر به درويش ظلمى نباشد و قضات و حكام را بر تنفيذ قضايا و امضاء احكام و استخلاص حقوق معاون و مربى باشد و همواره از احوال ايشان مستخبر ، و در مجلس حكم هريك از ايشان نايبى عالم . . . بنشاند تا از هركارى كه گذارند و از هرحكمى كه كنند باخبر باشند . . . و در باب تركات و مواريث احتياط تمام فرمايد تا حقوق به مستحقان رساند . . . و اگر تركه‌اى يابد كه وارث غايب باشد بايد كه آن را به مشهد ثقات تفصيل كند تا وقت حضور وارث مستحق به وى تسليم كند .\r\nهمچنين استكشاف احوال اوقاف و رساندن محصولات به مصارف وجوب بر شرايط واقفان از لوازم شرع است ، اهمال آن جايز نمىفرماييم تا نايب تاج الدين كشف آن به جدى تمام كند . . . و اگر از متوليان كسى به خيانت موسوم گردد ، بايد كه تبديل و تلافى آن واجب داند .\r\n. . . حكم مدارس و مساجد به اسم‌ورسم تاج الدين است ، هركس را كه مستحق داند و به علم و تقوا و عقيدت پاك متحلى . . . تقويت دهد . . . و در نگاهداشتن مسالك و مناهج مسلمانان . . . و حفظ و صيانت دماء و اموال ايشان از فتك و نهب و تاراج و قصد دزدان و راهداران هرجد و جهد كه ممكن گردد در وسع و مقدرت آيد ، به جاى آرد . و چون دزدى و راهزنى بيابد ، به اتفاق قضاة و ائمه و اعيان ولايت ، حكم سياست و شريعت بر وى راند . . . و در كار عيار و سكهء دينار و درم احتياطى تمام مىكند . . . و از احوال اسعار همواره متفحص باشد تا بىموجبى آسمانى ، از\r\n\r\n","description":"","footnote":"","page_name":" 894 ","page_number":184},
  {"content":"\r\n\r\nمحتكران در آن تفاوتى پديد نيايد . . . و تعديل موازين و مكاييل از مهمات شمرد . . . و مىفرماييم تا بر هردر سراى شحنگى آن شهرها معتمدى . . . هشيار بنشاند تا آنچه رود به نظر و علم او باشد و جنايات بر قدر جرم و يسار مجرم خواهد و بىجرمى و جنايتى ظاهر ، كس را موأخذات نكند و از هتك استار حرم مسلمانان و تتبع كار نامعقول محترز باشد و بىبينت و درستى كارى نكند . . .\r\nو شحنگان اين مواضع چشم و گوش به اشارت تاج الدين دارند و بىمعرفت و درايت و هدايت نايب او كارى نكنند و نقيب عسس به صوابديد او گمارند تا آنچه مصلحت بيند از ترتيب آن كار چنان‌كه رعايا از خويشتن و خان و مانها فارغ‌دل توانند بود گويد و كند ، و جملگى مردمان آن ولايت از شريف و وضيع ، سپاهى و رعيت ، ترك و تازيك حكم مثال را ممتثل باشند و در متابعت و مطاوعت تاج الدين متفق و موافق باشند . . . » « 1 »\r\nبه‌طورى كه مىبينيم در فرمان تاج الدين بسيارى از خصوصيات اجتماعى و ادارى آن ايام و حدود قدرت و اختيارات مأمورين رشته‌هاى مختلف ديوانى كمابيش مشخص شده است .\r\nهمچنين در فرامين زير نيز مىتوان به بسيارى از وظايف مأمورين دولتى پى برد :\r\n\r\nمنشور ايالت رى :\r\n« . . . و اموال ديوانى از وجوه وجوب طلبد كه جملگى آن به قلم روشن كند و آنچه از آن به اسم بندگان ماست و از جهات مصلحت ملك بديشان بايد داد مقرر كند و بدهد و حق ايشان مرعى مىگرداند ، و آنچه ديوان را بماند نگاه دارد تا حكم آن فرموده آيد ، و ظلم و تطاول اقويا از ضعفا دفع كند و به احترام . . . از سادات و ائمه و علما و صلحا و مشايخ و اهل بيوتات متوفر باشد ، و در ديوان عمل نايبى شهم ، سديد متدين كه رعايا از وى آسوده توانند بود و معاملات ديوانى را مضبوط تواند داشتن . . . از جهت خويش نصب كند تا شغل ديوانى مىگذارد . . . و هيچ‌چيز از خفاياى اسرار ملك از وى نپوشانند و او را به غث و سمين آن اطلاع دهند و در هرمهم كه حادث گردد و به موجب تدبير و صوابديد او مىروند . . . سادات و قضات و مشايخ و علما و اعيان به انقياد و متابعت تلقى كنند و قوام الدين را نايب مجلس ما ، و نايب او را عامل و متصرف اموال ديوانى دانند . . . و مىفرماييم تا ديوان شحنگى همچون ديوان عمل و اسباب حاضر براى او دارند . . . و آنچه مصلحت مىبيند تجاوز نكند و آنچه به صلاح حال حشم و رعايا و فراغ دل و تخفيف و ترفيه ايشان پيوندد به جاى مىآورد و در توليت و عزل هركس . . .\r\nاجازت حاصل است و بدين جملت خاتم خاص به وى سپرده شد تا آنچه به مصالح رعايا بازگردد ممهد كند . » « 2 »\r\n\r\nنقابت سادات :\r\n« محافظت حقوق سادات كثرهم اللّه و ادام شرفهم عين فرض است . . . اين منصب به حق الارث به جمال الدين رسيده است . . . تا به شرايط آن قيام به واجبى نمايد . . . و جانب هركس را به اندازهء علم و عفاف او رعايت مىكند و ارزاق و معاش ايشان از وجوه معهود\r\n\r\n\r\n","description":"","footnote":"\r\n( 1 ) . عتبة الكتبه ، پيشين ، ص 32 به بعد .\r\n( 2 ) . همان كتاب ، ص 66 .\r\n","page_name":" 895 ","page_number":185},
  {"content":"\r\n\r\nمىرساند . . . و منصب نبوت و امانت را از مدعيان و اهل تلبيس و تزوير مصون گرداند و ايشان را بعد از تفحص و استكشاف از ميان سادات دور كند . . . ترتيب كار سادات از نواختن و راندن و نيكو داشتن و مالش دادن به وى بازگذارند و در آن مداخلتى نكنند و كرسى و منبر علم كه به اسم و رسم سادات باشد حكم آن به دو مفوض دارند تا آن را به علم ، و تقوا آراسته كند . . . » « 1 »\r\nهمچنين در نامه‌هاى رشيد الدين وطواط خطاب به مأمورين و حكام ولايات به مطالبى نظير منشآت منتخب الدين بديع برمىخوريم . رشيد وطواط بعد از مقدمه‌اى چنين مىنويسد :\r\n« . . . طبقات مردمان را ببيند و يك‌يك را على التحقيق بداند ، هركه را در سر وفاى درگاه در سر صفاى بارگاه ما باشد استمالت كند ، و از مجلس ما مواعيد خوب دهد و به خدمت حضرت ما فرستد و هم الطبقه الاولى و هركه را چنان يابد كه از مكايد غدر و مصايد مكر او ايمن نتواند بود . . . ولايت را از خبث مضرت و قبح معرفت او پاك گرداند و هم الطبقهء الثانيه و هركه متورع باشد . . . و بر كسب قوت زن و فرزند متقبل . . . او را برقرار دارد . . . به تعرضات فاسد و تحكمات زايد نرنجاند ، چه مصالح خلق به حرف و صناعات چنين مردمان منوط باشد و هم الطبقهء الثالثه تا اين جمله را ، كى فرموده آمد امام خويش سازد و پيش دل و خاطر دارد . . . » « 2 »\r\nبا تمام اين تعاليم در ايران بعد از اسلام مأمورين ستمگر ، كم نبودند . در زمان سلطان مسعود غزنوى ابو الفضل سورى كه صاحب ديوان خراسان بود ، به كمك عمال جورپيشهء خود به مردم خراسان ستمها مىكند و قسمتى از اموال و ذخايرى را كه به زور و ستم از مردم گرفته بود به نام هديه به مسعود غزنوى مىبخشد تا دست او را در ظلم و غارتگرى بازگذارد . و ما شرح مظالم سورى را به تفصيل در صفحات پيش گفتيم .\r\nمظالم و بيدادگرىهاى سورى در خراسان ، فجايع و غارتگرىهاى على بن عيسى بن ماهان را در خراسان ( و ديگر ولايات در عهد هارون الرشيد ) به ياد مورخ مىآورد ، و اتفاقا هردو يعنى هارون الرشيد و سلطان مسعود در اثر طمع و درازدستى حيات و موقعيت سياسى خود را از كف دادند .\r\nچون خلفا و شهرياران غالبا سوء نيت داشتند ، هرگز مردان صالح و پاكدامن را به فرماندارى و استاندارى ولايت گسيل نمىداشتند ، بلكه غالبا عناصر طماع و ستمكار را بر مال و جان مردم مسلط مىكردند ، و پس از آنكه آنان از راههاى نامشروع ثروت كلانى مىاندوختند ، تمام دارايى آنان را مصادره مىكردند و به جيب خود مىريختند . در ميان جامعه‌شناسان عالم اسلام ، ابن خلدون با صراحت و استادى آثار شوم ستمگرى و تجاوز به حقوق عمومى را به سلاطين و فرمانروايان گوشزد مىكند ، به نظر او : « . . . تجاوز به اموال مردم ، آنان را از فعاليت اقتصادى و بارور كردن ثروت نوميد مىسازد ، چه مىبينند در چنين شرايطى سرانجام هستىشان را به\r\n\r\n\r\n","description":"","footnote":"\r\n( 1 ) . همان كتاب ، ص 63 .\r\n( 2 ) . نامه‌هاى رشيد الدين وطواط ، به اهتمام دكتر قاسم تويسركانى ، ص 45 به بعد .\r\n","page_name":" 896 ","page_number":186},
  {"content":"\r\n\r\nغارت مىبرند و آنچه را به دست مىآورند از ايشان مىربايند و هرگاه مردم از به‌دست آوردن و توليد ثروت نوميد شوند از كوشش و تلاش در راه آن دست برمىدارند و تجاوز به هراندازه باشد به همان نسبت رعايا از كوشش در راه به دست آوردن ثروت بازمىايستند ، چنان‌كه اگر تجاوز بسيار و عمومى باشد ، و به همه راههاى كسب معاش سرايت كند ، آن‌وقت مردم به علت نوميدى از پيشه كردن انواع حرفه‌ها و وسايل كسب روزى ، دست برخواهند داشت . . . اجتماع و فراوانى آبادانى ، و رواج بازارهاى آن تنها در پرتو كار و كوشش مردم براى مصالح زندگى و پيشه‌هاست . . . اگر مردم دست از پيشه‌ها بردارند بازارهاى اجتماع و آبادانى ، بىرونق و فاسد مىشود و به ورشكستگى و افلاس گرفتار مىشوند ، و مردم در جستجوى روزى از آن سرزمين رخت برمىبندند . در نتيجهء جمعيت آن ناحيه تقليل مىيابد و شهرهاى آن از سكنه خالى مىشود و شهرستان‌هاى آن ويران مىگردد ، و پريشانى و نابسامانى آن ديار به دولت و سلطان هم سرايت مىكند زيرا دولت براى اجتماع به منزله صورت است كه وقتى ماده آن تباهى مىپذيرد صورت هم تباه مىشود ، سپس ابن خلدون نتيجه مىگيرد كه پادشاه ارجمندى نيابد ، جز به مردان و مردان نيرو نگيرند جز به توانگرى و ثروت و توانگرى نتوان يافت جز به آبادانى و به آبادانى نتوان رسيد جز به داد و برابرى . » « 1 »\r\n\r\nمصادرهء اموال حكام در عهد واثق\r\nواثق علمداران و حكام را با روشى ناصحيح و غيرمنطقى مورد مؤاخذهء شديد قرار مىداد « تا جايى كه به نان جو محتاج مىشدند . » و اگر يكى از آنها فرار مىكرد ، خويشان و متعلقان او را مىگرفتند و مورد شكنجه قرار مىدادند . چنان‌كه يك‌بار حاكم متجاوزى را دستگير كردند و مورد تعقيب قرار دادند ، وى براى نجات از شكنجه ، با مأمور مراقب خود پا به فرار نهاد . « بعد از غيبت او برادرش را در مطالبه كشيدند و هرچند كه مسكين مىگفت جرم من چيست ؟ ارباب حكم مىفرمايند كه گناهى از اين بالاتر نيست كه تو برادر فلان كسى ، و وى به زبان حال ادا مىنمايد كه من در امر اخوت اختيارى ندارم ، چه ايزد تعالى مرا به اين عيب مبتلا گردانيده . و اصحاب اقتدار به زبان حال مىگويند كه اگر قادر مختار ، نمىخواست كه آسيبى به تو رسد ، تو را برادر او نمىآفريد . » « 2 »\r\n\r\nعصيان حكمرانان\r\nگاه امرا و حكمرانان بعضى نواحى وقتى از ضعف حكومت مركزى باخبر مىشدند ، سر به عصيان برمىداشتند و از كرنش و زمين‌بوسى سلطان سر باز مىزدند . چنان‌كه آتسز چندبار عليه سنجر قيام كرده و در چند مورد ، پيروزى نسبى به دست آورد . پس از آن‌كه در سال 542 هجرى ، سنجر به خوارزم و هزار اسب دست يافت ، آهوپوش زاهد ، بنا به خواهش خوارزمشاه به وساطت ميان فريقين دست زد . سنجر به عفو عاصيان رضا داد ، ولى خواست آتسز شخصا در كنار آمودريا ( جيحون ) به حضور او آيد و\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 57 .\r\n( 2 ) . روضة الصفا ، پيشين ، ج 3 ، ص 474 .\r\n","page_name":" 897 ","page_number":187},
  {"content":"\r\n\r\nسلطان را خدمت كند . » در روز مقرر آتسز بر خلاف مرسوم زمين نبوسيد و « هم از پشت اسب ، سطان را خدمت كرد . » و فقط سر فرود آورد و بيدرنگ « پيش از آن‌كه سلطان عنان برتابد » بازگشت . سنجر اين بىاحترامى امير تابع خود را ( به حكم ضعف دولت سلجوقى ) ناديده گرفت « 1 » .\r\n\r\nفرمان واگذارى بلدهء قبلان :\r\nدر اين منشور كه الب‌ارسلان به موجب آن بلدهء قبلان را به عنوان ملكيت به يكى از فرزندان خود واگذار كرده ، بعد از مقدمه‌اى چنين آمده است : « . . . بلدهء قبلان با توابع كه پيش از اين تعلق به بقلان بهادر داشت و اكنون به موجب شرعى ملك مطلق ماست و از بلاد معتبر . . . خوارزم است بر سبيل ملكيت به آن فرزند ارزانى داشتيم و حكم تصرف نواب ديوان او حماه اللّه در آن موقع نافذ و جارى گردانيديم . جناب فرزندى اسعدى را شفقت پدرانه و وصاياى پادشاهانه مىفرماييم تا رعاياى آن موضع را در ظل رأفت و كنف رحمت مأوا دهد . . . همگان را لذت ايمنى و حلاوت انصاف بچشاند . . . و نواب را به جدى بليغ و فرمانى جزم اندر فرمايد تا جز طريق راستى و جادهء عدل نسپرند ، در تحصيل اموال ديوانى از قانون معهود و رسم قديم درنگذرند . . . سبيل اعيان و مهتران مشايخ ، دهاقين و مزارعان ، ارباب حرف و ساير طبقات اهالى آن حوالى . . . آن است كه فرزند اعز امجد ابقاء اللّه را مالك ناحيهء مذكور دانسته ، نواب ديوان او را متصرف آن بقعه شناسند و فرمان و رعاياى آن موضع رعا هم اللّه مأمورند بدان‌كه مطاوعت متابعت نايبان آن درگاه نمايند بدين دولت كه ايشان را دست داده سجده شكر ربانى به جاى آرند . . . » « 2 » گاه سلاطين و فرمانروايانى كه موقعيت سياسى خود را مستحكم مىديدند ، با امارت و حكومت افرادى از خاندان‌هاى قديم در گوشه و كنار مملكت موافقت مىكردند . چنان كه سلطان سنجر با ادامهء حكومت تاج الدين ابو الفضل نصر بن خلف در سرزمين سيستان ( نيمروز ) موافقت نمود و به موجب فرمانى همگان را به اطاعت او خوانده . اينك جمله‌اى چند از آن فرمان : « در هيچ عهد از عهود ملوك خدمتكارى مخلص و دوستدار و هواخواه ناصح‌تر از برادر تاج الدوله و الدين ملك نيمروز ادام اللّه تأييده هيچ پادشاه جهاندار را نبوده است .\r\n. . . در اين وقت ولايت « فراه » به انعام به دو ارزانى داشتيم . . . تا عمال و شحنگان و نواب امين و سديد و خداىترس كوتاه‌دست گمارد و در استمالت و انجاز و تخفيف و ترفيه ايشان كوشد و حرمت اهل علم و زهاد و عباد رعايت كند . . . مفسدان و اهل فساد و فتنه و عصيان را ماليده دارد و در نفى و زجر ايشان به اقصى الغايه برسد و در سراى ايالت و امارت بر متظلمان و درماندگان و اصحاب حوايج گشاده دارد . . . و انصاف مظلومان از ظالمان بستاند و ميان وضيع و شريف حكمى عدل باشد ، سبيل كافهء اعيان و قضات و ائمه و سادات و رؤسا و عمال فراه و مضافات آن ادام اللّه عزهما آن است كه والى خويش . . . تاج الدوله والدين ملك نيمروز را دانند . . . و اوامر و\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ص 689 .\r\n( 2 ) . مؤيد ثابتى ، استاد و نامه‌هاى تاريخى ، پيشين ، ص 16 .\r\n","page_name":" 898 ","page_number":188},
  {"content":"\r\n\r\nنواهى او را امتثال نمايند . . . » « 1 »\r\nدر ميان نامه‌هايى كه در عهد علاء الدين تكش خوارزمشاه به ملوك اطراف نوشته شده است ، به عهدنامه‌اى برمىخوريم كه به موجب آن يكى از فرمانروايان و ملوك سوگند وفادارى خورده است .\r\n\r\nسوگند وفادارى :\r\n« به ايزد . . . به خدايى كه لم يزل و لا يزال است . . . به خدايى كه بازگشت همهء آدميان به او و روزى همه عالميان ازوست . . . از اين وقت و اين ساعت كه اين عهد مىبندم . . . در خدمت و طاعت خداوند عالم ، تكش خوارزم شاه المعظم ابن ارسلان ضاعف اللّه سلطانه و اعز اعوانه صافىدل و پاكيزه اعتقاد و بىغاليه باشم و هرآنچه رأى انور او بدان راضى نباشد ، از آن بپرهيزم . . . و منبرها و سكه‌ها را درين ولايت از زينت القاب مبارك او . . . خالى نگذارم . . . و در هيچ حال به هيچ‌وجه به حشم و خدم و آزاد و بنده و رعيت و پيوستگان و خويشاوندان و فرزندان بزرگوار . . . قصد بد نكنم و نفرمايم . . . و اگر از منهيان حضرت او ، سر از ربقهء اطاعت او بتابد ، آن‌كس را به خويشتن قبول نكنم . . . و به هرمهم كه دولت او را روى نمايد . . . تقصير و تهاون نبرزم . . . و با دوستان دولت . . . دوستى كنم و با دشمنان حضرت او كه شناسم . . . طريق دشمنى سپرم . . . و به مال و ولايت و هيچ‌چيز از انواع دنياوى كه مرا قبول كنند فريفته نشوم و اگر كسى قصد ذات مبارك و فرزندان و حشم و خدم او انديشد ، دفع و منع كنم . . . و اگر بعضى از اين عهود يا جمله را به وفا نرسانم . . . از خداى تعالى بيزار باشم . . . اگر اين جمله يا يكى را از اين جمله خلاف كنم و بال هرخون ناحق كه از عهد آدم تا منقرض عالم ريخته‌اند و خواهند ريخت به خويشتن پذيرفته باشم . . . من بنده كه فلان بن فلانم . . . سوگند آن خورم . . . و بر اين جمله خداى را تعالى و ارواح انبيا و حاضران را گواه گرفتم . . . » « 2 »\r\n\r\nشرط حكمرانى :\r\nراوندى در راحة الصدور ، « وفا » و « كاردانى » را شرط حكمرانى و استاندارى مىداند و مىنويسد :\r\n« چون ولايت دهى ، كسى را ده ، كه وفا و كفايتش باشد ، و چون كفايت و غنا دارد و ظاهر و باطن امور بداند چون كفايت باشد عنايت و رعايت از لوازم آن باشد . كفايت ، ولايت آورد و ولات حصون دولت باشند . اعمال بديشان استقامت پذيرد و اموال جمعيت پذيرد . » « 3 »\r\nدر جاى ديگر مىنويسد : « بزرگان گفته‌اند عمال ولات به مثابه سلاح‌اند در كارزار ، هركه پادشاهى بىعمال كند ، چنان بود كه بىلشكر قتال كند و وفا و شفقت ايشان ، و و لا و مودت ، به قلت طمع پادشاه بديشان بماند و به هرنيكى كه كنند و مساعى جميل كه فرمايند حسن معاملت فرمودن ، و اگر پادشاه به ذره‌اى طمع به خاص ايشان كند ، ايشان به بدره‌اى به دو طمع كنند و اگر از\r\n\r\n\r\n","description":"","footnote":"\r\n( 1 ) . همان ، ص 64 .\r\n( 2 ) . بهاء الدين محمد ، التوسل الى الترسل ، به اهتمام حسن بهمنيار ، تهران 1315 ، ص 139 به بعد ( به اختصار ) .\r\n( 3 ) . راحة الصدور راوندى ، به تصحيح محمد اقبال و مينوى ، پيشين ، ص 107 .\r\n","page_name":" 899 ","page_number":189},
  {"content":"\r\n\r\nمواجب ايشان دينارى بكاهد ، ايشان از مملكت او خروارى بازبرند . و زبان قدح دراز كنند و در محاسن فراز كنند . پس پادشاه بايد كسى پرورد و بزرگى را بركشد كه اصل و مروت و عقل و ابوت دارد كه اصل و ابوت از غدر و خيانت بازدارد . . . استدلال از سيرت پادشاه به گماشتگان توان كرد ، و عقل دهقان از دخل بستان توان شناخت كه حر و جوانمرد الا آزادمردى را ، نپرورد . . . » « 1 »\r\nراوندى در صفحهء 171 كتاب خود مىنويسد : « . . . مهتر توانگران كسى بود كه اسير حرص نباشد و بزرگتر امرا آن‌كس شايد كه هوابر و امير نبود . . . »\r\nسعدى از روى كمال خيرخواهى مىگويد :\r\n نكوئى كن امسال چون ده تراست * كه سال دگر ديگرى كدخداست \r\nدر اينجا جمله‌اى چند از ديوان رياست و شغل ( رئيس ) و وظايف و مسئوليتهاى او ذكر مىكنيم :\r\n\r\nرئيس :\r\n« مردى وجيه و محتشم از خاندان بزرگ كه به فرمان سلاطين در هرشهر گمارده مىشد و ميان مردم و عمال ديوان واسطه و ميانجى بود و ديوان رياست تحت تدبير وى قرار داشت و وظايف وى عبارت بود از :\r\n1 ) حفظ احترام سادات و قضات و مشايخ و معتبران شهر و وساطت ميان آنان و متصرفان و عاملان ديوان .\r\n2 ) نظارت در امر عوارض و توجيه آن به نسبت استطاعت بر اشخاص و ممانعت از وضع عوارض تازه .\r\n3 ) نظارت در امر سكه و عيار زر و سيم .\r\n4 ) مراقبت در امر اسعار و قيمت اجناس .\r\n5 ) حفظ نظم شهر و اطراف .\r\n6 ) نظارت بر اوقاف و عزل و نصب متوليان .\r\n7 ) مراقبت در حفظ تركه و ميراث ايتام .\r\n8 ) نظارت بر ديوان شحنگى و اجرا و اقامهء حدود .\r\n9 ) رعايت امور مساجد از نصب امام و مذكر و عزل آنان و ترتيب نظافت آنها .\r\n10 ) شركت در مشاورهء عمال ديوانى راجع به امور شهر و گماردن نقيب و عسس با مشورت شحنگان .\r\nدر عهد صفويه اين وظايف تقسيم شده بود و بعضى از آن در عهدهء « صدرخانه » و بعضى ديگر جزو وظايف « ديوان‌بيگى » قرار داشت و ما آنها را از مثال‌هاى رياست كه در عتبة الكتبه\r\n\r\n\r\n","description":"","footnote":"\r\n( 1 ) . همان ، ص 132 .\r\n","page_name":" 900 ","page_number":190},
  {"content":"\r\n\r\nو التوسل الى الترسل مندرج است استخراج نموده‌ايم » « 1 »\r\n\r\nرئيس خراسان :\r\n« در عهد رشيد الدين وطواط ، مرد متنفذ و مقتدرى در خراسان بود به نام مجد الدين حجة الحق صاحب بخارا كه او را رئيس خراسان نيز مىگفتند و سلطان سنجر چندان او را مقرب مىداشته كه وى را برادر مىخوانده است و اين مجد الدين ، ممدوح خاص اديب صابر سيد حسن غزنوى و رشيد وطواط بود . » « 2 » و اين مىرساند كه معمولا كسانى كه به رياست شهر يا استانى برگزيده مىشدند در محل خدمت ، مقام و موقعيت ممتازى داشتند و در مورد توجه عامه مردم و زمامداران وقت بودند .\r\nدر ميان حكام و استانداران عهد مغول نيز بعضى جانب عدل و انصاف را رعايت مىكردند و برخى در نهايت ظلم و عدوان حكومت مىكردند . خواجه شمس الدين محمد صاحب ديوان و برادرش علاء الدين ، كمابيش به رعايت عدل و انصاف پابند بودند . ولى خواجه بهاء الدين پس از آن‌كه به حكومت اصفهان و عراق منصوب شد ، به قول نويسندهء روضة الصفا از روش زياد بن اميه و حجاج بن يوسف ثقفى پيروى كرد و كسانى كه علىرغم تمايلات او سخن مىگفتند ، جان آنها و خانواده‌شان به خطر مىافتاد . « در زمان حكومت او چند مرتبه هزار تن به قتل و مثله و اغراق و احراق و حبسهاى درازمدت محكوم شدند . مردم درعين‌حال كه از خطر دزدان و راهزنان و رنود و اوباش در امان بودند ، بر جان خويش ايمن نبودند . و مىگويند روزى خواجه براهى مىگذشت مردى چنان‌كه عادت عوام است ، در زينت و تجمل او نظر كرد . خواجه او را پيش خواند و پرسيد در چه نظر مىكردى ؟ آن بيچاره از شدت وحشت سخنى نگفت . خواجه از سر خشم و خودخواهى فرمود تا چشم او را از حدقه بيرون كشيدند . . . هرچه صاحب ديوان از روى دلسوزى فرزند خود را از سخت‌كشى و خون ريختن منع مىكرد ، متنبه نمىشد تا سرانجام امراض گوناگون بر بدن او مستولى شد و مردم از خطر وجود او رهايى يافتند . » « 3 »\r\nبه طور كلى سلاطين و نخست‌وزيران قرون وسطا ( نخست‌وزير را در قرون وسطا « خواجهء بزرگ » مىگفتند ) در دوران قدرت و فرمانروايى ، سراسر كشور ، و مردم آن را ، ملك طلق ، و غلام زرخريد خود مىشمردند ، و به خود اجازه مىدادند كه هرقسمت از كشور را به يكى از فرزندان ، اقربا و دوستان خود واگذار كنند ، و دست آنها را در تعدى و تجاوز به حقوق مردم باز گذارند . با كمال تعجب مىبينيم كه نخست‌وزيران فاضل و جهانديده‌اى چون خواجه نظام الملك و خواجه رشيد الدين فضل الله نيز از اين روش ظالمانه پيروى مىكردند ، چنان‌كه خواجه نظام الملك بدون توجه به اهميت و شايستگى ، فرزندان ، دامادها و بستگان خود را به فرماندارى نقاط مختلف كشور گسيل مىداشت ، و آنها انواع ظلم و ستمگرى را به مردم بىپناه روا مىداشتند ، يكى از فرزندان خواجه ، كار جسارت و خودمختارى را به جايى رسانيد كه شحنه ملكشاه را از كار بر كنار\r\n\r\n\r\n","description":"","footnote":"\r\n( 1 ) . بديع الزمان فروزانفر ، حواشى معارف بهاء ولد ، پيشين ، ص 211 .\r\n( 2 ) . نامه‌هاى رشيد الدين وطواط ، ص 238 .\r\n( 3 ) . روضة الصفا ، پيشين ، ج 5 ، ص 279 ( به اختصار ) .\r\n","page_name":" 901 ","page_number":191},
  {"content":"\r\n\r\nكرد و موجب تيرگى روابط و مناسبات خواجه با ملكشاه گرديد .\r\nخواجه رشيد الدين فضل اللّه نيز كه به حكايت كتابها و نوشته‌هايى كه از او به يادگار مانده است مردى معتدل و منصف بود - در اعزام استانداران و فرمانروايان دقت كافى نمىكرد و اهليت و شايستگى آنها را در نظر نمىگرفت و غالبا فرزندان نالايق و طماع و مغرض خود را به حكومت و فرمانروايى انتخاب مىكرد ، خواجه در يكى از نامه‌هاى خود ( مكتوب 9 ) به فرزند خود امير محمود حاكم كرمان مىنويسد : « در اين وقت چنين استماع افتاد كه به سبب تسعير اقوات و غلاى غلات » مردم بىنواى كرمان « چون موى ضعيف » « 1 » گشته‌اند ، سپس به فرزند محتكر و ستمكار خود دستور مىدهد كه در انبارها را بگشايد و مردم ستمديده را نان بخور و نميرى بدهد ، معلوم نيست كه اين فرزند سنگدل تا چه حد از تعليمات پدر خود پيروى كرده است .\r\nدر مكتوب 10 خواجه به فرزند ديگر خود ، خواجه سعد الدين حاكم انطاكيه و طرسوس و سوس و قنسرين و عواصم و سواحل فرات از سر خيرخواهى چنين مىنويسد :\r\n« اكنون كه بر مسند جهاندارى و چهار بالش كامگارى نشسته‌اى ، پيوسته به رعايت رعايا و دستگيرى عجزهء كافه برايا قيام نمايد . . . و به مهمات صغير و كبير و برنا و پير و وضيع و شريف و قوى و ضعيف كمر اجتهاد برميان جان بندد . . . » « 2 » سپس از او مىخواهد و به او اندرز مىدهد : كه « . . . مال رعيت بر قانون قديم بستان ، توفيرات خزينه و طيارات ديوانى از وجه مرضى و غير مرضى مستان ، رسمهاى محدث از جرايد عمال ولايات حك كن و بدعتهاى قديم از صحايف عمال ديوان بستر . . . تصرفات باطله از موقوفات مشاهد و رباطات و مساجد و مزارات منقطع گردان و ديههاى معظم و مزارع كه به سالها در حوزه تصرف ديوان به اندك شبهتى آمده به متملكان قديم استرداد كن . . . اضعاف و آلاف آن بر عمارت مساجد و مدارس و معابد و قناطر و مصاقع و مزارات و خوانق آن ديار صرف كن . » « 3 »\r\nو در پايان‌نامه به فرزند خود تأكيد مىكند از حاصل املاك او به صلحا و علما و مشايخ و محدثان ببخشايد و در عمران و آبادانى قناطر و مساجد و خانات غفلت نورزد . . . از فحوا و مدلول اين نامه‌ها مىتوان به انواع مظالم و ستمگريهاى فرمانروايان در قرون وسطا پى برد .\r\nدر مهمان‌خانهء بخارا كه در آغاز قرن دهم نوشته شده به وظايف و مسئوليتهاى سياسى ، اجتماعى و اخلاقى وزرا و حكام اشاره شده و ضمن حكايتى چنين آمده است : « بوذرجمهر حكيم را كه وزير نوشيروان بود خبر كردند كه كسرى مجلس بزم آراسته . . . به سماع عود گوش را مشغول داشته و چشم هوش را بر چهرهء ساقى زلال‌بخش گماشته است ، دهن كه محل نشر آثار عدالت است جلوه‌گاه جام عدل گردانيده و دماغ را از استشمام روايح ريحان راحت رسانيده .\r\n\r\n\r\n","description":"","footnote":"\r\n( 1 ) . مكاتبات رشيدى ، ص 19 به بعد .\r\n( 2 و 3 ) . همان كتاب ، ص 22 به بعد ( به اختصار ) .\r\n","page_name":" 902 ","page_number":192},
  {"content":"\r\n\r\nبوذرجمهر بر رقعه نوشت كه پادشاه عادل را چه عار از آن بيشتر كه او را سلطان غافل خوانند :\r\n. . . چون رقعه به نوشيروان عرض كردند به دست خود بر پشت رقعه رقم كرد كه هرگاه كه رعيت ما در مهد امان آسوده و ارقام ظلم از صفحه مملكت ما فرسوده باشد ، راهها از شر قطاع الطريق امن و خواطر از اضطراب دغدغه جور ساكن باشد ، اگر ما انتهاز فرصت فرحى عاجل را غنيمت دانيم و ساعتى سمند راحت در ميدان فراغت رانيم آن غنيمت است . . . » « 1 »\r\n\r\nرفتار مباشرين و نواب فئودالها :\r\nعبيد زاكانى با زبانى طنزآميز مظالم اين گروه از مأمورين را بيان مىكند : « دهقانى در اصفهان به در خانهء خواجه بهاء الدين صاحب ديوان رفت ، با خواجه‌سرا گفت كه با خواجه بگوى كه « خدا » بيرون در نشسته است و با تو كارى دارد . با خواجه بگفت ، به احضار او اشارت كرد . چون درآمد پرسيد كه تو خدايى ؟ گفت : آرى ! گفت : چگونه ؟\r\nگفت : حال آن‌كه من پيش ده خدا و باغ خدا و خانه خدا بودم ، نواب تو ده و باغ و خانه از من به ظلم بستدند ، خدا ماند » « 2 »\r\n\r\nتعدى حكمرانان به عامهء مردم\r\nدر تاريخ‌نامهء هرات سيف هروى مىنويسد : « در سال اثنى عشر و سبعمائه ، عمال و بازماندگان دانشمند بهادر ، چون با غياث الدين ، سر دشمنى داشتند ، نسبت به طبقات مختلف مردم انواع ظلم و ستمگرى روا مىداشتند . و ازجمله محمد دلداى و بوجاى هرروز به بهانه‌اى مزاحم خلق مىشدند . بوجاى به اين عنوان كه « پدر من دانشمند بهادر را در اين شهر به قتل رسانيدند ، از متمولان و منعمان هركس را كه مىگرفت مصادره مىكرد . . . و از نواب غياث الدين خرج ما يحتاج لشكر مىطلبيد . . . محمد دلداى . . . هرروز به تازگى از نايبان و كارداران ، خدمتى توقع مىداشت و مغولان گرسنه و درويش‌حال ظالم بداصل را بر سر خلق خداى به اسم ناظرى و شحنگى نصب مىگردانيد ، و چون آن طايفه را نعمتى و ثروتى حاصل مىشد ، ايشان را معزول مىكرد و از آن گرسنگان و فرومايگان زمره‌اى ديگر را به كار مىداشت و مشرفى تمغا و دار الضرب و دروب و قنطرات را بديشان مفوض مىگردانيد تا ايشان نيز توانگر و معتبر شوند و خدام و ملازمان محمد دلداى و سرهنگان ، مسافر و تاجر را كه در شهر مىآمدند به علت آن‌كه به سلام امير و شحنه و فلان و به همان نيامديد ، مطالبه مىنمودند و مضرتى بديشان ملحق مىگردانيدند ، تا كار ظلم به جايى انجاميد كه خلق هرات از وضيع و شريف و صغار و كبار به يك‌بار در نفير و ناله آمدند و گفتند :\r\n اين چه شهرىست پر از وحشت و ظلم * وين چه قومند سراسر تلبيس !\r\nبا چنين شهر عفا اللّه دوزخ * با چنين قوم سقى اللّه ابليس \r\nانورى\r\n\r\n\r\n","description":"","footnote":"\r\n( 1 ) . مهمان‌خانه بخارا ، تأليف فضل الدين روزبهان خنجى ، به اهتمام دكتر ستوده ، ص 100 .\r\n( 2 ) . عبيد زاكانى ، لطايف ، پيشين ، ص 122 .\r\n","page_name":" 903 ","page_number":193},
  {"content":"\r\n\r\n« . . . شحنگان و عسسان ، رنود و اوباش را برمىگماشتند تا مردمان را به زنا و لواط متهم مىكردند و از هريك مبلغى مال مىستاندند و در دعاوى و خصومات خلق مدخل مىساختند و رشوت مىگرفتند و به خزانه محمد دلداى مىرساندند . . . » « 1 »\r\nسعدى با ژرف‌بينى خاص خود در وصف اين تبه‌كاران جورپيشه مىگويد :\r\n درم به جورستانان زر به زينت ده * بناى خانه كنانند و بام قصر انداى \r\nقبل از او سنايى گفته بود :\r\n خون چشم بيوگان است آن‌كه در وقت صبوح * مهتران دولت اندر جام و ساغر كرده‌اند \r\n\r\nنمونه‌اى ديگر از تعدى حكمرانان\r\nشاهزاده يسور از بازماندگان مغول با آن‌كه با سلطان ابو سعيد پيمان دوستى و همكارى داشت ، به سوى خراسان و مازندران لشكر كشيد .\r\nحكمرانان محلى كه در خواب غفلت بودند ، ناگاه با حملهء ناگهانى شاهزاده يسور روبرو شدند . اين مرد به قول سيف هروى نويسندهء تاريخ‌نامهء هرات . . . « تمامت خيل خانه‌هاى ايشان غارت كرد و حواشى و مواشى و خواتين و اغلمه و خزاين و خيام و خرگاه و نوبت‌خانه و گله و رمهء ايشان بگرفت و هركس از امرا چون توكال و ديگران . . . به طرفى رفتند . . .\r\nدر مازندران قريب ده هزار تن از سادات و اشراف و اكابر خاندان‌هاى قديم را اسير كردند و تمامت بوم و بر آن حدود را بكند و سوخت . . . چندان غنايم از نعمت و اسيران ماه‌رو و دوشيزه و پسران مهرچر بزرگ‌زاده و غلامان و ترك زرين‌كمر و اسبان راهوار و استران گوهرى و اشتران گزيده و خرگاه‌هاى زربفت پادشاهانه و سراپرده‌هاى رومى منقش و كلاهها و كمرهاى مرصع و تخوت جامهاى قيمتى و صندوق‌هاى اثواب دوخته و اوانى زرين و سيمين در دست لشكر شاهزاده يسور افتاد كه بر حصر و عد آن جز خداى عز و جل كسى را علم حاصل نيامد . . . » « 2 »\r\n\r\nاستقبال از حكام :\r\n« . . . عادت اهل خراسان چنين بود كه هرگاه حاكمى يا بزرگى به محلى وارد مىشد ، مردم محل به رسم استقبال بيرون مىرفتند و با خود گاوى يا گوسفندى مىبردند و پيش وارد بر خاك مىافكندند و مىگفتند : « كشش يا بخشش ! » و اختيار با شخص وارد بود كه اجازهء كشتن دهد يا ببخشد . » « 3 »\r\nدر كتاب تحفة الملوك ، على بن احمد التسترى از علماى قرن هفتم ، ضمن اندرزهاى فراوانى كه داده مىخوانيم :\r\n« . . . بر پادشاه واجب است كه بر ناآزموده اعتماد نكند و او را كار نفرمايد ، و تا شخصى را به حق المعرفة نداند و از احوال او باخبر نباشد ، او را بر سر رعيت نگمارد . و چون شخصى را بر قومى مسلط گرداند و زمان انقياد ايشان به دو سپارد ، دايم از احوال و افعال و اقوال او استخبار\r\n\r\n\r\n","description":"","footnote":"\r\n( 1 ) . تاريخ‌نامهء هرات ، پيشين ، ص 592 .\r\n( 2 ) . همان ، ص 689 به بعد .\r\n( 3 ) . حواشى فيه ما فيه ، پيشين ، ص 238 .\r\n","page_name":" 904 ","page_number":194},
  {"content":"\r\n\r\nكند . » « 1 »\r\nسعدى با زيركى تمام ، سياست كلى پادشاهان زرپرست را مورد انتقاد شديد قرار مىدهد و نشان مىدهد كه اكثريت قريب به اتفاق قدرتمندان ايران دست عمال و حكمرانان را در حوزهء فرمانروايى از هرجهت باز مىگذاشتند تا هستى مردم را غارت كنند پس از آن‌كه حكمران به حد كافى مال مىاندوخت و تودهء مردم را از پا درمىآورد و فريادها به آسمان مىرسيد ، آن‌وقت سلطان وقت او را معزول مىكرد و اموالى را كه وى در طى ساليان دراز از راه تعدى و تجاوز گرد آورده بود مصادره و به خزينهء شخصى خود مىريخت . سعدى مىنويسد : « ذو النون مصرى پادشاه را گفت : شنيده‌ام فلان عامل را كه فرستاده‌اى به فلان ولايت ، بر رعيت درازدستى مىكند و ظلم روا مىدارد . گفت : « روزى سزاى او بدهم . » گفت : « بلى روزى سزاى او بدهى كه مال از رعيت تمام شده باشد ، سپس به زجر و مصادره از وى بازستانى و در خزينه نهى ، درويش و رعيت را چه سود دارد ؟ » پادشاه خجل گشت و دفع مضرت عامل بفرمود در حال .\r\n سر گرگ بايد هم اول بريد * نه چون گوسفندان مردم دريد « 2 » \r\nدر عهد دولت مغول به قدرى ظلم و دروغگويى و رياكارى اشاعه يافت كه ناچار شاعر متنقد و بيداردل ما عبيد زاكانى به طعنه گفت :\r\n« حاكمى عادل و قاضىيى كه رشوت نستاند و زاهدى كه سخن به ريا نگويد و حاجبى كه با ديانت باشد و كون درست صاحب دولت در اين روزگار مطلبيد . » « 3 »\r\nدعاى امام در حق حاكم ظالم : عبيد زاكانى مىنويسد : « در مازندران علاء نام حاكمى بود سخت ظالم ، خشكسالى روى نمود ، مردم به استسقاء بيرون رفتند . چون از نماز فارغ شدند ، امام بر منبر دست به دعا برداشته ، گفت : « اللهم ادفع عنا البلاء و الوباء و العلاء ! »\r\nمحمد بن هندوشاه نخجوانى در جزء دوم از جلد يكم دستور الكاتب نمونه‌اى از مظالم حكمرانان و نحوهء دادخواهى مردم را توصيف مىكند :\r\n\r\nشكايت اهالى نخجوان\r\n« در مقدمهء اين نامه ، شاكيان مىگويند كه در قديم مال و متوجهات يعنى عوارض مالياتى هرشهر و استان مشخص و معين بود ، و طبق مندرجات دفاتر ديوانى مؤديان بدهى خود را مىپرداختند و مردم از « ازدحام محصلان و ابرام ارباب حوالات . . . و مطالبهء عوارض و تكاليف و اخراجات » بىمورد در امان بودند . در نتيجه « شهر و ولايت معمور بود و اهالى و ساكنان مرفه خاطر . . . » ولى اكنون « . . . چند سال است تا حكومت و متصرفى آن را به ظالمى متعدى كه خون و مال بندگان خداى تعالى را بر خود مباح\r\n\r\n\r\n","description":"","footnote":"\r\n( 1 ) . تحفة الملوك ، ص 23 ( نسخهء خطى كتابخانهء سليمانيه استانبول ، به نقل از مجلهء راهنماى كتاب ، تيرماه 53 .\r\nص 288 .\r\n( 2 ) . كليات سعدى ، چاپ بمبئى ، پيشين رسالهء پنجم ، ص 26 .\r\n( 3 ) . كليات عبيد زاكانى ، پيشين ، ص 207 .\r\n","page_name":" 905 ","page_number":195},
  {"content":"\r\n\r\nمىداند ، در عوض يك دينار متوجه ، على الاقل بيست دينار از رعايا مىستاند كه حوالت كرده‌اند .\r\nو جمعى نيز از كدخدايان فضول متعدى با او موافق و متفق شده ، اين نوع بىراهى را راه باز داده‌اند . آن متعدى به مدد و معاونت ايشان هرچه مىخواهد مىكند ، و خرابى شهر به جايى رسيد ، كى پنجدانگ خراب شد وقاعا « صفصفا » گشت و ملاك آن خانه‌هاى خراب در اطراف ممالك سرگردان و بىخان‌ومان گرديدند و رعايا نيز جلاء وطن كردند ، آلات و امتعه‌اى كه معدن آن نخجوان بود و لايق حضرت ملوك و سلاطين به كلى برافتاد و صناع آن در اقطار جهان متفرق شدند و على الجمله شهرى كه در مجموع ممالك بعد از بغداد و تبريز متنزهى مثل آن هيچ‌كس نديده بود و هيچ گوش نشنيده به شومى ظلم و تعدى متصرف بىباك و حاكم نهاب سفاك ، اكنون خراب است و هيچ آفريده به تدارك و تلافى آن اهتمام نمىنمايد ، و اين ابيات در صفت خرابى آنجا گفته آمد :\r\n چون به ياد آرم ديار و يار و احوال وطن * ديده خون‌افشان شود بر ربع و اطلال و دمن\r\nرنج درويشان دل‌ريشان محنت‌ديده را ، * چون كنم تقرير ، خون بارد ز تقريرات من\r\nبر كدامين حالت از جور زمان زارى كنم ، * بر بدى حال خود ، يا بر خرابى وطن ؟\r\nنخجوان نقش جهان بودى و از حكم قضا ، * گشت آن نقش جهان منزلگه گرگ و زغن\r\nحاكمش محكوم حكم عدل شاهنشاه نيست ، * ورنه هم ترسيدى از انواع ظلم خويشتن\r\nدعوى فرمانروايى ولايت مىكند * زير حكم آورد اصناف و رعايا مرد و زن\r\nلاجرم تدبير بارو كرد و درها برنشاند ، * تا مقام او شود ايمن ز تشويش و فتن\r\nمفسدى چندند با او متفق در هرفساد ، * هريكى دزدى سزاوار سر دار و رسن\r\nبيخ مظلومان بكند آن ظالم بىدين و داد ، * زينهار اى شاه عادل ، بيخ آن ظالم بكن ! \r\nپيش از اين اگر شخصى به ظلم و تعدى در شهرى و ولايتى شهرت يافتى ، اولو الامر رفع او را بر ذمت همت فريضه دانستى . . . اكنون كه فرياد استغاثت از ظلم و تعدى او به آسمان رسيد ، برقرارى او به حكومت در كارخانهء معدلت چگونه روا باشد ؟ اگر جهت ثبات و دوام دولت روزافزون ، اين بيچارگان را از آن حاكم ظالم و متصرف جائر خلاص بخشد ، يقين موجب دوام دولت و سبب بقاى مملكت و سلطنت گردد . و الا اين بيچارگان در اقطار عالم آواره و سرگردان خواهند شد و جواب و سئوال حضرت رب العالمين در روز قيامت هرآينه حضرت سلطنت را بايد گفت و الامر يومئذ للّه . » « 1 »\r\n\r\nرفتار حاكم هرمز :\r\nماركوپولو مىنويسد : « ركن الدين احمد حاكم هرمز هرچند فاعل مختار است ، ولى درعين‌حال خود را دست‌نشاندهء سلطان كرمان مىداند و هرگاه اتفاق افتد تاجر بيگانه‌اى در قلمرو حكومت او بميرد ، تمام كالا و دارايى او را ضبط مىكند و به خزانهء خود\r\n\r\n\r\n","description":"","footnote":"\r\n( 1 ) . دستور الكاتب ، به اهتمام عبد الكريم علىزاده ، پيشين ، جزء 2 از ج 1 ص 467 .\r\n","page_name":" 906 ","page_number":196},
  {"content":"\r\n\r\nمىريزد . » « 1 »\r\nبه‌طورى كه محمد نخجوانى در دستور الكاتب نشان داده است بعضى از حكام سودجو و ستم‌پيشه به جاى آن‌كه با مفسدان و ستمگران مبارزه كنند ، گاه دست دوستى به آن جماعت مىدادند و به اتفاق به غارت و چپاول مردم بىپناه مىپرداختند ، اينك جمله‌اى چند از دستور الكاتب : چون « . . . جمعى از رنود و اوباش به استصواب حكام ، به هروقت اجتماع كرده بر محلات قزوين مىزنند و به نهب و غارت و تاراج مشغول مىگردند و بدين‌واسطه رعاياء ضعيف‌حال مستأصل شدند و شهر رو به خرابى نهاد و ساكنان جلاء وطن كردند ، بدين‌سبب اين حكم نفاذ يافت و امير حاج را كه مردى عادل و شجاع و دليرست با صد مرد لشكرى فرستاده شد ، تا تجسس نموده و آن جماعت را به دست آورده اگر به تهييج حكام برين حركات ناپسند اقدام نموده باشند ، حكام را گرفته و بند كرده اينجا فرستند . . . و رنود و اوباش را كه مباشر اين حركت ذميمه شده باشند ، بعد از استرداد حقوق و تسليم به مسحقان . . . موأخذ و مخاطب گرداند و به رسم آن محلات چوب زند . . . هيچ‌كس به حمايت در ميان نيايد . . . » « 2 »\r\nدر نامهء ديگرى نخجوانى نشان مىدهد كه گاه شحنه و حاكم و متصرف دست اتحاد به يكديگر مىدادند و به جاى حمايت از مردم به چپاول و ستمگرى مىپرداختند : « . . . درين وقت چون ارباب و كدخدايان و رعايا و مزارعان ابهر به ديوان بزرگ آمدند و از ظلم و تعدى شحنه و حاكم و متصرف ، شكايتها كردند و نمودند كه آن جماعت با يكديگر متفق شده زحمت اهالى و ساكنان آنجا مىدهند ، و به جنايات و مصادرات و مطالبات بىراه مىكنند . . . و جمعى از عوانان كهنه را ملازم گردانيده دست قوى مىدارند . . . و بر فساد و افساد تحريص مىدهند و متصرفان متوجهى را كه از ديوان معين شده يكى در پنج مىستانند . . . و با شلتاق مزاحم آن بيچارگان مىشوند . بدان سبب آن حكم نفاذ يافت و آتيكين را كه مردى منصف و كاردان است فرستاده شد . . . تا آن‌چه بىراه و ناواجب ستده باشند استرداد نموده به مستحقان رساند و شحنه و متصرف را بعد از بازخواست بليغ معزول گرداند . . . و خونيان را به ديوان فرستد تا بعد از تفحص . . . قصاص كرده آيد خلاف‌كننده چگونه از خود نترسد و نميرد . » « 3 »\r\n\r\nلباس حاكم ارزنجان :\r\nاز لباس حكام و مأمورين مهم دولتى اطلاعى در دست نيست ، از ميان جهانگردان قرون وسطا كلاويخو ضمن شرح مسافرت خود از طرابوزان به ارزنجان از حاكم ارزنجان سخن مىگويد و مىنويسد : « چون ما را به حضور حاكم هدايت كردند ، عده‌اى از ما استقبال كردند ، سپس ما را نزد حاكم بردند . وى به احترام ما برخاست و با ما دست داده و با مهر و محبت به ما خوش‌آمد گفت . سپس مىگويد : « حاكم ردايى از پارچهء آبى زيتونى بر تن داشت كه\r\n\r\n\r\n","description":"","footnote":"\r\n( 1 ) . سفرنامهء ماركوپولو ، ترجمهء صحيحى ، ص 44 .\r\n( 2 ) . محمد نخجوانى ، دستور الكاتب ، ج 2 ، به اهتمام عبد الكريم علىزاده ، ص 321 .\r\n( 3 ) . همان كتاب ، ص 323 به بعد .\r\n","page_name":" 907 ","page_number":197},
  {"content":"\r\n\r\nزردوزى شده بود . » « 1 »\r\nجامى شاعر ، مردم را به مقاومت و حقگويى در برابر حاكم جابر دعوت مىكند :\r\n هركه نزديك حاكم جابر * كرد حق را براى حق ظاهر\r\nمستعد شد رضاى رحمان را * مستحق شد رياض رضوان را \r\n\r\nسرنوشت حاكم قم :\r\nتاورنيه در سفرنامه خود از حاكم قم به نيكى ياد مىكند و مىنويسد :\r\n« اين مرد از روى حسن نيت براى تعمير قلعهء قم ، ماليات مختصرى به سبدهاى ميوه بست . شاه صفى از موضوع باخبر شد ، دستور داد او را با زنجير به اصفهان آوردند ، و فرزند جوانش به امر شاه به طرز فجيعى پدر خود را كشت و بعد ، از طرف شاه مأمور حكومت قم شد و پيرمرد عاقلى به نيابت او برگزيد . » « 2 »\r\n\r\nحكام ايالات در عهد صفويه :\r\nدر آغاز دورهء صفويه ، متنفذترين امراء ، حكام ايالات بزرگ بودند ، برجسته‌ترين خصوصيت يك حاكم آن بود كه فرمانروايى يك طايفه يا عشيره را به عهده بگيرد و به عبارت ديگر مرتبهء اميرى داشته باشد .\r\nحكام درجهء دوم همه « خان » و حكام كم‌اهميت‌تر « سلطان » بودند ، و بيگ ، به كسانى اطلاق مىشد كه در آينده مىبايست به اميرى برسند . خان ، سلطان و بيگ در ابتداى دورهء صفويه با يكديگر تفاوت مشخصى نداشتند . در ابتداى پادشاهى شاه اسماعيل اول حكام ايالات بزرگ مانند فارس ، دياربكر ، بغداد يا هرات فقط و فقط مرتبهء بيگى داشتند و بعدها حكام ايالات بزرگ عنوان بيگلربيگى يافتند . گاهگاه نيز به جاى بيگلربيگى « امير الامرا » و خيلى به ندرت « خانلرخانى » به كار مىبردند . انتصاب حكام از هردرجه ، حق مطلق پادشاه بود و همواره با صدور فرمان شاهانه عملى مىشد ، گاه پادشاه اين امور را به يكى از صاحب‌منصبان دربارى تفويض مىكرد . شاه اسماعيل اول به حكام ايالات بزرگ عموما اين حق را داده بود كه حكام نواحى تحت حكومت خود را به كار منصوب دارند .\r\nپس از روى كار آمدن شاه طهماسب در فرمان حاكم خراسان ذكر شده بود كه حكام و داروغگان و غيره بايد بدانند كه وى حق عزل و نصب آنان را دارد . بعدها از اختيارات بيگلربيگها كاسته شده است .\r\nدر احسن التواريخ آمده است كه حاكم هرات حكام درجه دوم را به اشارهء شاه به كار منصوب مىكرد . در خلاصة التواريخ كه مقارن اواخر قرن دهم تأليف شده ، از حاكم مشهد چنين ذكر مىكند كه او به حكم شاه اسماعيل اول و به استصواب حاكم هرات حكومت مىكرد . بعدها « بيگلربيگى » حق داشت شخصا حكام زيردست خود را عزل و نصب كند چنانچه امامقلى خان شخصا چندى حكومت را به عهده داشت . در مواردى كه شاه به سن بلوغ نرسيده بود ، به امور\r\n\r\n\r\n","description":"","footnote":"\r\n( 1 ) . سفرنامهء كلاويخو ، ترجمهء رجب‌نيا ، پيشين ، ص 132 .\r\n( 2 ) . سفرنامهء تاورنيه ، پيشين ، ص 144 ( به اختصار ) .\r\n","page_name":" 908 ","page_number":198},
  {"content":"\r\n\r\nمملكتدارى عنايتى نداشت ، امراى مقتدر قزلباش زمام كارها را به دست مىگرفتند ، و اين حال تا سال‌هاى اول ، سلطنت شاه عباس ادامه داشت . » « 1 »\r\nدر دوران سلطنت پادشاهان بىكفايت ، زنان و خواجگان در امور كشورى و لشكرى مداخله مىكردند . در دوره‌هايى كه سلاطين مقتدر اختيار امور را در دست داشتند ، تغيير حكام و امرا در نتيجهء رسيدن شكايت و يا عدم لياقت آنان صورت مىگرفت . ولى در اواخر عهد صفويه گاه در عرض يك سال چندين بار حكام تغيير مىكردند . رشوه و هديه نقش مهمى در احراز مقامات مهم مملكتى داشت . گاه به امرا و حكام به نام قدردانى و تشويق « علم و نقاره » اعطا مىكردند و چنان كه شاه طهماسب اول براى حاكم سرخس « علم و نقاره و اسبهاى عربى و شمشير مرصع و جقه و ساير لوازم امارات » « 2 » فرستاد .\r\nسلاطين صفوى گاه به امرا القابى نظير « خان » و « مصاحب » اعطا مىكردند ، چنان‌كه كلبعلى خان در دورهء شاه صفى به لقب مصاحب مفتخر گرديد و در طغراى مهر او چنين آمده است :\r\n از كرم شاه حسينىنسب * كلبعلى يافت مصاحب ، لقب \r\nامراى دربارى ، خانهاى مقتدر و بيگلربيگى ممالك محروسه و ديگر صاحب‌منصبان برحسب مقامى كه داشتند ، از القاب گوناگون برخوردار بودند . چنان‌كه فى المثل قورچىباشى داراى عناوين زير بود : « ايالت و شوكت‌پناه ، حشمت و جلالت دستگاه عاليجاهى نظاما للّه للاياله و الاقبال فلان خان قورچىباشى . . . » « 3 »\r\n« مهردار ، بازرس كل ، تواچىباشى ( يعنى مأمور سربازگيرى ) پيشكار و رئيس تشريفات كل ( ايشيك آقاباشى ) و ضابط كل داراى چنين عناوينى بودند . » « 4 » بعضى مشاغل كمابيش در انحصار بعضى مقامات و بعضى خانواده‌ها بود . شاردن مىگويد : « احدى جسارت نمىكرد در كارها و مناصب دربارى براى خود جانشينى تعيين كند . » « 5 »\r\nشاه طهماسب اول سعى كرد عناصر ملى را در مقابل اعيان و اشراف طوايف و عشاير تقويت كند ولى در اين كار توفيق كلى نيافت . ولى شاه عباس اول كه از مداخلات سران عشاير به ستوه آمده بود ، بر آن شد كه به قدرت و اختيارات آنان پايان بخشد . براى اجراى اين نقشه غلامان سلطنتى را تقويت كرد و به كمك آنان با خودسرى و استقلال‌طلبى سران عشاير مبارزه نمود . اين غلامان بعدها به حكومت ايالات و نواحى مختلف رسيدند « . . . چون جنگ و جدال امرا با يكديگر مملكت را به سرحد زوال و تباهى رسانيده بود شاه عباس اول مقرر داشت : كه بايد امراى عظام را از طوايف مختلف انتخاب كند و ارتباط ايشان را با خاندان و تيره خود قطع\r\n\r\n\r\n","description":"","footnote":"\r\n( 1 ) . نظام ايالات در دورهء صفويه ، ترجمهء كيكاوس جهاندارى ، پيشين ، ص 38 و ص 36 .\r\n( 2 ) . همان كتاب ، ص 40 .\r\n( 3 ) . همان ، ص 32 .\r\n( 4 ) . همان ، ص 32 .\r\n( 5 ) . شاردن ، پيشين ، ج 5 ، ص 359 .\r\n","page_name":" 909 ","page_number":199},
  {"content":"\r\n\r\nكند . . . » « 1 »\r\nشاه عباس براى اولين‌بار مقام فرماندهى غلامان سلطنتى « قلرآقاسى » را ايجاد كرده و بعدها الله‌وردى خان به اين مقام برگزيده شد و لقب خانى يافت و وزير و مستوفى خاصى براى تمشيت امور به اين سازمان مأمور كردند و چنان‌كه قبلا گفتيم ، قسمت اعظم لشكريان از بين اين غلامان برگزيده مىشدند و پس از فراگرفتن اطلاعات لازم به مقامات مختلف برگزيده مىشدند .\r\nدر ابتداى به سلطنت رسيدن سلسلهء صفويه ، اغلب حكام ايالات از بستگان خاندان سلطنتى از قبيل پسران ، نوادگان ، برادران و برادرزادگان پادشاه بودند . اكثر شاهزادگان را در طفوليت يا سالهاى نوجوانى به ايالات مىفرستادند . تقريبا همواره يك مربى نيز به نام لله همراه آنها به محل حكومت مىرفت ، حتى هنگامى كه آنها به سن بلوغ نيز رسيده بودند ، باز لله « ملازم آنها بود . » گاه لله عنوان حاكم را نيز داشت . ممكن بود عنوان للگى را به چند تن از امرا متفقا بدهند . گاه همسر حاكم دايگى شاهزاده را به عهده مىگرفت . بعدها چون ديدند بعضى از بستگان خاندان سلطنت در حكومت ايالات راه طغيان پيش گرفته و مدعى تاج و تخت شده‌اند ، سياست تا حدى عوض شد . لله‌ها نيز غالبا از كودكى از ناتوانى و يا بىلياقتى شاهزادگان سوء استفاده مىكردند و گاه مدعى ولايت‌عهدى مىشدند . شاه اسماعيل كه پس از جلوس ، فرمان داد تمام فرزندان ذكور خاندان سلطنت را يا كور كنند و يا بكشند ، از آن زمان به بعد ديگر هيچ شاهزاده‌اى به حكومت ايالات منصوب نشد . اين روش وحشيانه كمابيش در دوره‌هاى بعد ، از طرف سلاطين صفوى به كار رفت . و غالبا سلاطين فرزندان خود را در محيط حرمسرا ، دور از دنياى خارج بزرگ مىكردند . » « 2 » يكى از تربيت‌شدگان اين مكتب شاه سلطان حسين بود كه بىكفايتى خود را به خاص و عام نشان داد .\r\n\r\nاختيارات حكام :\r\n« خانها و حكام در حوزهء مأموريت خود چون پادشاهان كوچكى بودند و كمابيش امور نظامى و مالى و قضايى منطقهء خود را در اختيار داشتند . وجود غلامان خاصه در ايالات ، وزنه‌اى براى خنثى كردن قدرت نظامى حاكم به شمار مىرفت . » « 3 »\r\n« صدور فرمان امارت به نام شخصى ، يعنى سپردن فرماندهى تعدادى از ملازمان به دو معمولا با اعطاى تيولى همراه بود . دادن اين تيول در حكم دادن مزد و مواجبى محسوب مىشد و اين معنى هنگامى روشنتر مىشود كه مىبينيم حكومت را به عنوان تيول يك منصب ديگر به كسى مىدادند . . . »\r\nنويسندهء حبيب السير مىگويد كه « شاه به صدر طبل و علم بخشيد و ترتيبى داد كه طبق آن حاكم مىبايست مالوجهات هرات را در وجه مواجب ملازمانش بازگذارد . » « 4 »\r\n\r\n\r\n","description":"","footnote":"\r\n( 1 ) . همان ، ص 49 .\r\n( 2 ) . نظام ايالات . . . پيشين ، ص 59 به بعد .\r\n( 3 ) . همان ، ص 80 .\r\n( 4 ) . حبيب السير ، پيشين ، ص 379 .\r\n","page_name":" 910 ","page_number":200},
  {"content":"\r\n\r\n« . . . استقلال مالى حاكم در ازمنه و امكنهء مختلف ظاهرا به يك ميزان نبوده است . به همين دليل نمىتوانيم در اين مورد حكم قطعى بدهيم . . . » « 1 »\r\nهروقت قدرت حكومت مركزى نقصان مىگرفت ، حكام در امور مالى از كسى اطاعت نمىكردند . گاه پادشاه مقتدرى چون شاه عباس ، به مرد محبوبى چون الله‌ورديخان اختيارات امور مالى را نيز تفويض مىكرد . در عهد امامقلى جانشين او ، به حكايت حبيب السير « . . . قريب به 60 هزار تومان از منطقهء فارس هرسال به خزانهء عامره مىرسيد . . . » البته گردآورى ماليات از وظايف قطعى حاكم بود ، چه ولايت يا منطقهء مورد نفوذ او جزو تيول و اقطاع حاكم محسوب مىشد . ولى اگر از طرف حكومت مركزى كسى به نام وزير مأمور رسيدگى به امور مالى مىشد ، قدرت مالى حاكم متزلزل مىشد و يا نقصان كلى مىيافت . گزارش و توصيف سانسون كه فقط كمى پس از شاردن در ايران بود ، با گفته‌هاى شاردن تعارض دارد . طبق اخبارى كه وى به دست داده ، تمام مملكت ، مملكت مطلق پادشاه بوده است و حكام به هيچ‌وجه داراى اختيارات و قدرت مالى نبوده‌اند . در گزارش سانسون چنين آمده است : « در هرشهر يك وزير يا پيشكار مالى وجود دارد كه كليهء مالياتها را وصول مىكند و حاكم تنها ده درصد آن را به عنوان مخارج زندگى خود برمىدارد . ممكن است مواردى هم وجود داشته كه يك حاكم ماليات را مىگرفته ، ولى دربارهء خرج كردن آن از خود اختيارى نداشته است . » « 2 »\r\n« . . . ضوابطى نيز وجود داشت كه مالياتها را به چه صورت و چه مقدار بگيرند . صاحب افضل التواريخ ضمن وقايع سال 963 ( 1555 م ) به مناسبت شروع به كار صدر مير زين الدين سيد على ذكر مىكند كه وى « دستور العملى راجع به آداب مملكت‌دارى و رعيت‌پرورى و قشون‌آرايى و طمطراق پادشاهى و سلوك با رعيت و سپاهى و اخذ مالوجهات و وجوهات هر محل و اولوس ، « حتى احداث و جريمهء مجرمان . . . » فراهم آورده است . آن‌گاه اين منبع به ذكر مطالب خود ادامه مىدهد و مىگويد اين دستور العمل و قانون تا امروز يعنى تا سال 1026 رعايت مىشود ، قوانين مالياتى شاه طهماسب بعد از مرگ او اعتبار خود را از دست نداد ، در زمان شاه عباس مرشد قليخان در حوزهء مأموريت خود ميزان ماليات را يك دينار بالا برد . يعنى چهار دينار را تبديل به پنج دينار كرد و بدعت‌هاى ديگرى بنيان نهاد كه به زودى در همهء كشور رواج يافت و حكام دستور اخذ ماليات جديد را از رعايا بهانه قرار دادند و به عنوان مدد خرج لشكر باعث خانه‌خرابى مردم گرديدند . شاه عباس متوجه موضوع شد ، اسكندر منشى گزارش مىدهد كه شاه مردم را از قيد پرداخت ماليات آزاد ساخت . مهمترين اين تدابير آن بود كه وى در سال 1007 افزايش عمومى ماليات را كه توسط مرشد قليخان انجام پذيرفته بود لغو كرد و فرمان داد تا حكام از هرپنج دينارى كه قبلا دريافت مىكردند ، يك دينار تخفيف بدهند . شاه\r\n\r\n\r\n","description":"","footnote":"\r\n( 1 ) . نظام ايالات . . . پيشين ، ص 82 به بعد .\r\n( 2 ) . نظام ايالات . . . پيشين ، ص 86 به بعد .\r\n","page_name":" 911 ","page_number":201},
  {"content":"\r\n\r\nعباس اول مىخواست با اين تدبير بدعتى را كه به مرور زمان در عراق عجم پا گرفته بود لغو كند و مجددا اوضاع و احوال را با « قانون قديم » و « دستور العمل » زمان طهماسب اول مطابقت دهد .\r\nدر دورهء شاه عباس اول به اين امر توجه شد كه گرفتن ماليات در سراسر كشور طبق قواعد و ضوابط واحدى انجام گيرد . و بر اساس اين فكر به حكام گيلان و ديگر مناطق دستور داد از گرفتن ماليات‌هاى من‌درآوردى « مبتدع » خوددارى كنند . » « 1 »\r\nواليان و حكمرانان از لحاظ قدرت و موقعيت سياسى يكسان نبودند و القاب و عناوين آنها فرق مىكرد . استانداران بزرگ داراى اين القاب بودند : « ايالات و سلطنت‌پناه ، شوكت و حشمت دستگاه ، عاليجاه عمدة السلاطين العظام و الخوانين الكرام نظاما للايالة و السلطنه . . . »\r\nدر ميان صاحب‌منصبان آن دوران واليان گرجى موقعيت ممتازى داشتند و شاه گاهى يكى از شاهزادگان گرجى را به فرزندى مىپذيرفت و مقرر مىداشت « . . . احدى از كوزه و سفرهء او آب و طعام نخورد . »\r\nهمان‌طور كه دربار مىتوانست ماليات‌هاى ايالات مملكت را به عنوان تيول به كسى اعطا كند ، والى نيز اختيار كامل ماليات‌هاى ايالت تحت فرمان خود را داشت . در اسناد فارسى مربوط به گرجستان ، حتى در اين مورد اصطلاح « تيول » نيز به كار رفته است .\r\nدر گرجستان غير از ماليات سرانه ( به ميزان 6 عباسى براى هرنفر ) تعداد غلام و چندين بار شراب براى حكومت مركزى مىفرستادند . و باج شخص والى را پيشكش مىگفتند . زمامداران حكومت صفويه اصرار داشتند كه تمام واليان و حكمرانان ، شيعهء دوازده‌امامى باشند به همين علت حكمرانان گرجستان براى آن‌كه از كارشكنىهاى حكومت مركزى در امان باشند ، خود را مسلمان معرفى مىكردند . « فرمانروايان آل مشعشع در خوزستان شيعه مذهب بودند ، اما نه بدان صورت كه صفويان تبليغ مىكردند . در نتيجه در سال 914 ( 1508 م ) شاه اسماعيل اول فرمان به قتل سلطان على فرمانرواى وقت آن ديار و برادرش كه از بغداد به دربار آمده بودند داد . علت اين مجازات ، زندقهء اين دو تن بود . واليان بعدى از اين اقدام عبرت گرفتند و فرمانروايان ، از اين لحظه به بعد همه از پيروان مؤمن و سرسپردهء شيعهء اثنى عشرى شدند . على العموم در هرايالت در جوار حاكم سه صاحب منصب ديگر از طرف شاه منصوب شده بودند . يكى جانشين خان ، ديگرى وزير يا ناظر مخصوص شاه و سومى يك نفر واقعه‌نويس . » « 2 »\r\nاين‌طور معلوم است كه هميشه هم ، وضع بدين منوال نبود . زيرا شاردن در موضعى ديگر مىنويسد : « امروز در اين مملكت از اين هم محتاطتر هستند ، زيرا همواره سواى حاكم بيش از دو نفر ديگر هم منصوب مىكنند كه كاملا از او مستقل هستند . . . » « 3 » سانسون مىنويسد :\r\n« شاهنشاهى ايران چنان پهناور است كه خانهاى ايالات دورافتاده هرگاه زمام قواى مسلح قلمرو\r\n\r\n\r\n","description":"","footnote":"\r\n( 1 ) . همان ، ص 88 به بعد .\r\n( 2 ) . نظام ايالات . . . پيشين ، ص 149 به بعد .\r\n( 3 ) . شاردن ، پيشين ، ج 5 ، ص 257 .\r\n","page_name":" 912 ","page_number":202},
  {"content":"\r\n\r\nخود را در اختيار داشتند ، مىتوانستند دولت را براندازند . اما با گماشتن يك وزير در هرايالت كه كار نظارت و بازرسى را به عهده دارد ، از اين فاجعه جلوگيرى كرده‌اند . . . اين وزراء مزد سربازان را از املاك خاصه مىپردازند تا خانها نتوانند آنها را چنان تحت تأثير خود قرار دهند كه هروقت خواستند دست به طغيان ضد حكومت مركزى بزنند . » علاوه بر آنچه گفتيم ، وزراى كل نيز در تحديد قدرت امراء و فرمانروايان استانها نقش مهمى داشتند . شاه عباس پس از آن‌كه با لشكركشى ، بار ديگر به تسخير خراسان توفيق يافت ، خواجه محمد صفى موسوم به ميرزاى عالميان ، وزير كل ايالات ساحلى درياى خزر ( وزير كل دار المرز ) براى اين شغل در نظر گرفته شد . در فرمانى كه براى انتصاب وى صادر شده چنين آمده است : « . . . وزارت كل خراسان و رتق و فتق آن ملك را علاوهء وزارت دار السلطنهء قزوين و دار المرز . . . به وى اعطا كرديم . » از لفظ خراسان در اين فرمان سرزمينهاى زير ، منظور نظر بوده است :\r\n« از دار السلطنه قزوين تا سرحد قندهار و آب آمويه . وزراى گيلان ، قزوين ، مازندران و مشهد ، به نظر اسكندر منشى « از عمال گماشتگانش » بوده‌اند . . . گاه‌گاه مناطق كوچكتر ، از قلمرو فرمانروايى وزراى كل متنزع مىشد و ادارهء امور آنها به دست وزرايى خاص سپرده مىشد . . . » « 1 »\r\n\r\nانتخاب وزراى كل :\r\nاز انتخاب وزراى كل بدوا يك هدف عمومى در كار بود . ايالات نمىبايست منحصرا تحت فرمان امرا باشند و از آن گذشته اهالى و رعايا نيز مىبايست در برابر تعديات امرا حفظ و حمايت شوند .\r\nدر اين مورد شرحى كه شاه طهماسب اول بر فرمان انتصاب خواجه امير بيگ نوشته و علت انتصاب وزير كل را بيان داشته ، بسيار گوياست . شكايت رعاياى خراسان از « وكلا ، تيولداران ، ارباب و كلانتران از حد خارج شده بود . . . و افراط و تفريط ما لا كلام در جمع و بنيچه و ساير مهمات آن ملك واقع است و توقعات بىحساب حكام و تيولداران از عجزه به سرحد يقين پيوست . » اسكندر منشى نيز به همين ترتيب مىگويد ، كه شاه عباس اول در سال 1014 - ( 1605 م ) وزير كل را به خراسان فرستاد ، زيرا به سمع وى رسيده بود كه « در بلاد خراسان از حكام و عمال جزو نسبت به عجزه و زيردستان زيادتى و حيف‌وميل مىشود . »\r\nبراى بر طرف كردن اين اجحافات و تعديات ، شاه عباس اول به ميرزاى عالميان اختيارات تام داد . در فرمان چنين آمده است : « . . . و احكام مطاعه و در هرباب هركس كه در دست داشته باشد از مناصب و مهمات و تيولات و سيورغال و غير ذلك به نظر اقبال پناه آصفى مشار اليه رسانند كه آنچه مصلحت نداند تغيير داده به هرطريق كه مصلحت داند به عمل آورده و احدى بدان احكام مستند نگشته ، از درجهء اعتبار ساقط شناسد ، و مهر نوشتهء او را در كل مواد و مهمات خراسان و تغيير و تبديل و عزل و نصب و قرار ديدار آن ملك معتبر دانسته ، احتياج به عرض\r\n\r\n\r\n","description":"","footnote":"\r\n( 1 ) . نظام ايالات . . . پيشين ، ص 157 .\r\n","page_name":" 913 ","page_number":203},
  {"content":"\r\n\r\nاشرف و حكم همايون ما ندانند كه گفته و كردهء او گفته و كردهء نواب همايون ماست . . . امراى عظام كرام و تيولداران كل و جزء و داروغگان هرمحل و ارباب و اهالى ، و اكابر و اعالى و كدخدايان مملكت خراسان . . . بىاطلاع او و گماشتهء او به قليل و كثير دادوستد ننموده و يك دينار و يك من بار به هيچ‌وجه من الوجوه توجيه و تخصيص نكرده به رقم درنياورند . . . كلانتران و متخصصان كل و جزء من بعد حكمى و غير حكمى ، بىنوشته و رقم وزارت و اقبال‌پناه مومى اليه توجيه و تخصيص ننمايند . » با اين‌كه حكام معمولا تسليم اين فرامين نمىشدند ، مع ذلك وجود وزراى كل در يك استان در تعديل زياده‌روىهاى امرا بىتأثير نبود .\r\n\r\nاختيارات قضايى شاه :\r\nدر اين مورد نيز بر پايهء فرمانهاى انتصاب ، مىتوان گفت كه مىكوشيده‌اند از طريق وزراى كل نظارتى در امور قضايى ، كه به دست امرا در حوزهء تيول آنها انجام مىشد بكنند . همان‌طور كه قبلا گفتيم ، حق محاكمه براى بعضى از دعاوى جزايى در سراسر كشور مخصوص شخص پادشاه بود . . . در اينجا بدوا متن اخطار مندرج در فرمان مورخ 1975 ( 1567 م ) را يادآور مىشويم كه ضمن آن مسيحا خواجه روح الله مذكور در فوق به سمت وزارت كل گيلان منصوب شد .\r\nبه شاهزاده‌اى كه در آن ديار اسما حكومت مىكرد ، به لله شاهزاده و بيگلربيگى گيلان ، امرا و داروغگان « محال خاصه و غير ذلك » گوشزد مىشود كه « . . . هرقضيه و قضايا كه در ميانهء رعاياى كل مملكت مذكور واقع مىشود ، به وقوف و حضور گماشته وزارت‌پناه مشار اليه ، موافق حق و حساب و قانون عدالت پرسش نموده جريمه به موجب دستورالعملى كه از ديوان اعلى مقرر شده بازيافت نمايند و اصلا از مضمون حكم جهان مطاع و دستور العملى كه نوشته تجاوز ننمايند . »\r\nاگر از متن فوق هم به خوبى برنيايد ، از يك موضوع در فرمان انتصاب وزير كل خراسان مورخ سال 1014 ( 1605 م ) روشن مىشود كه وزير به نحوى مىبايست در امور قضايى نظارت كند : « . . . داروغگان احداث و قضايا به وقوف گماشته اقبال‌پناه مشار اليه پرسش نموده به خودسر تنقيح قضايا ندهند . »\r\nچنين مراقبت و نظارتى بخصوص هنگامى مطلوب و مأمول بود كه متشكيان از اتباع كشورهاى خارجى و غيرمسلمان بودند و پادشاه شخصا علاقه داشت كه در مورد آنان حق و قانون رعايت شود . در فرمان مورخ به سال 1043 چنين مىخوانيم « چون كبيتان انگليس به عرض رسانيد كه داروغگان و حكام ، سبب بعضى تقصيرات ، مزاحم احوال ملازمان او شده‌اند » ، دستور داده شد كه « . . . به خلاف حساب ، متعرض ملازمان كبيتان انگليس نشوند . اگر گناهى از ايشان صادر شود كه مستوجب بازخواست باشد ، وزير و داروغه در حضور كبيتان مذكور به حقيقت رسيده موافق واقع به عمل آورند . » البته در اينجا گفته نمىشود كه مراد كدام نوع از وزيران است .\r\n\r\n","description":"","footnote":"","page_name":" 914 ","page_number":204},
  {"content":"\r\n\r\nاما بر خلاف آنچه گفته شد ، در قلمروهاى خاصه ، قدرت قضايى وزراى كل بلامنازع بود .\r\nراجع به وزير كل خراسان در نيمهء دوم قرن 16 ميلادى در خلاصة التواريخ چنين آمده است :\r\n« شاه عالم‌پناه او را وزارت كل خراسان از سرحد قندهار و ماوراء النهر تا سمنان با مميزىها و اكثر داروغگىها دادند ، مشار اليه قريب به پانزده سال از روى استقلال در خراسان وزارت و حكومت فرمودند . » در اينجا ما بايد اين متن را منحصرا مربوط به خاصه‌هاى خراسان بدانيم ، اما مىتوان ايالات حاكم‌نشين را هم در مدنظر داشت . طبق نظريهء شاردن « داروغه‌ها توسط حكومت مركزى به كار منصوب مىشوند نه توسط حكام . »\r\nبه‌طورى كه از نامهء ژزف مارى دو بورژا « 1 » به كلبر برمىآيد ، وظيفهء وزير آذربايجان غير از جمع‌آورى پولهاى شاه ، انجام خدمات قضايى است . فقط او مجاز نيست حكم اعدام بدهد .\r\nبلكه تنها حاكم مىتواند حكم اعدام صادر كند .\r\nدر فرمان انتصاب يكى از حكام مشهد كه قبلا ذكر كرديم و مورخ به سال 964 ( 1556 م ) مىباشد ، بر سبيل اخطار چنين آمده است : « سادات عظام و خدام ذو الاحترام و كلانتران و اعيان و ارباب و رعاياى مشهد مقدس معلى و توابع ، قضايا و سوانحى كه در ممالك ايشان واقع شود از احداث اربعه و غيره در حضور گماشته و ديوان‌بيگى فرزند ارجمند كه جانشين و نصب نموده ، نواب همايون ماست رفع نموده موقوف به عرض ديوانيان اعلى ندارند و وجه احداث را به سركار آن فرزند اقبالمند جواب گويند . از طرز انشاء اين سند همچنين برمىآيد كه معمولا مأمورين ادارهء مركزى بوده‌اند كه به چهار جنايت رسيدگى مىكردند و شاه براى ابراز عواطف خاص خود تمام كار قضاوت را به شاهزاده ، محول مىداشته است .\r\nگاه بعضى از خانواده‌ها كه انتسابى به دربار نداشتند ، از اين حق برخوردار مىشدند . در بعضى از ادوار تاريخى ، در برخى از استان‌هاى مملكتى از صدور حكم اعدام خوددارى مىكردند . اين امر سبب مىشد كه بيشتر دزدان و راهزنان و جنايتكاران به آن نواحى روى آورند . ولى در هرحال سلاطين حق قضاوت را براى خود محفوظ مىداشتند . شاه عباس اول گاه هنگام گردش در استان‌هاى مختلف مملكت « . . . به غوررسى عجزه و مساكين » مىپرداخت . در فرمان چنين آمده است : « دربار شاهنشاهى اكنون در اين ايالت مستقر است . هركس از اهالى كه با ديگرى دعوايى دارد ، در دربار حاضر شود . » گاه سلاطين به شكايت دادخواهان رسيدگى مىكردند ، و حتى قبل از رسيدگى و تشخيص صحت‌وسقم شكايت ، حكم عزل حاكم را صادر مىكردند .\r\nشاردن مىنويسد كه حق شكايت براى همه محفوظ بود و هيچ‌يك از حكام و وزرا حق نداشتند كه از شكايت كردن مردم جلوگيرى كنند . گاه اشخاص راسا نامهء خود را به شاه مىدادند و شاه اغلب به ايشيك آغاسى دستور مىداد كه آن را بگيرد . گاه بعضى سلاطين مثل شاه اسماعيل دوم\r\n\r\n\r\n","description":"","footnote":"\r\n( 1 ) .  J . M . de bourge \r\n","page_name":" 915 ","page_number":205},
  {"content":"\r\n\r\nيك نفر را مأمور رسيدگى به شكايت عجزه و مساكين مىكرد . در اين موارد غالبا حكام با تقديم هدايا و رشوه ، اطرافيان شاه را از اجراى عدالت و رسيدگى به دعاوى بازمىداشتند . اشخاصى كه در دربار ، دوستان ذى نفوذى داشتند مىتوانستند نامهء خود را به وسيلهء آنها به عرض شاه برسانند .\r\nطبق اظهار شاردن تعداد شاكيان گاه از هفت و هشت هزار تا ده هزار نفر مىرسيد . « هرگاه جميع اهالى يك ايالت از حاكمى شاكى بودند ، در دسته‌هاى متشكل از چند صد تن تا هزار تن به پايتخت مىآمدند و در برابر قصر شاه آن‌قدر هياهو مىكردند تا وى فرمان مىداد عريضهء آنها را بگيرند و يكى از صاحب‌منصبان دربارى را مأمور رسيدگى مىكرد . » « 1 »\r\nاز آن گذشته صاحب‌منصبان دربارى نيز موظف بودند كه چنين شكاياتى را بپذيرند و به آنها رسيدگى كنند . در امور شرعى صدر مملكت و در امور دنيوى « ديوان‌بيگى » يا امير ديوان مملكت صلاحيت رسيدگى داشتند . در دورهء شاه عباس فرمانى صادر شد كه به موجب آن هيچ‌كس حق ندارد هنگامى كه شاه براى تفرج سوار شده است مزاحم وى گردد . شكايت‌ها و دادخواهىها مىبايست در حضور صدر مملكت به ديوان‌بيگى تقديم گردد . . . شاه عباس دوم تصميم گرفت ، شخصا سه‌بار در هفته « ديوان عدالت » را تشكيل دهد ، يك روز وابستگان قشون و ملازمان دربار و روز ديگر رعايا و مظلومين از سراسر مملكت عرايض و تقاضاهاى خود را تقديم مىكردند و روز سوم مخصوص به عرض رسانيدن پيشكش‌هاى پادشاهان و خوانين و سلاطين بود .\r\n. . . در شكاياتى كه از تعدى حكام مىشد ، پيكى به همراه شاكى نزد يكى از معتمدان دربار كه در ايالت مورد بحث مقيم بود فرستاده مىشد و اين شخص اخير ، اختيار تام مىيافت كه در آن مورد خاص تحقيق كند و نظر دهد . در موارد جدىتر مأمور تحقيق مدارك مكشوفه را به دربار مىفرستاد و شاه دربارهء سرنوشت حاكم تصميم مىگرفت . گاه شاكى مكلف بود التزام بدهد كه اگر شكايتش خلاف واقع بود مبلغى بپردازد . در عهد شاه عباس دوم گاه حكام و سپهسالاران خطاكار زندانى يا محكوم به مرگ شده‌اند .\r\nحاكم امور مهم را شخصا رسيدگى مىكرد و كارهاى كم‌اهميت را به داروغه واگذار مىنمود ، فرمان انتصاب داروغه با شخص شاه بود . طبق گفتهء سانسون كه از سال 1683 تا 1691 در ايران بوده است ، حاكم در حين قضاوت در محكمه بايد يك مشاور روحانى نيز داشته باشد ، و حاكم بدون فتواى او حق صدور حكمى را نداشت . همين‌كه شاه طهماسب اول شنيد كه حكام مشهد به فرمانهاى وى دربارهء « منع و نهى نامشروعات » توجه كافى نمىكنند ، به جاى حاكم قزلباش آنجا شخص ديگرى را گماشت و در فرمان انتصاب او صريحا نوشت : « . . . در اجراى احكام و اوامر شرعيه و دفع و رفع مكاره و مناهى كه بر عهدهء اهتمام سيادت و نقابت پناه شيخ الاسلام\r\n\r\n\r\n","description":"","footnote":"\r\n( 1 ) . نظام ايالات در دورهء صفويه ، پيشين ، ص 97 به بعد ( اختصار ) .\r\n","page_name":" 916 ","page_number":206},
  {"content":"\r\n\r\nمعز السياده و النقابه . . . منوط و مربوط فرموده‌ايم . . . به راى شرع آراى او و مقتضاى شرع شريف عمل نمايد . . . » « 1 »\r\nشاه طهماسب اول دوبار توبه كرد و امر كرد تا تمام ميخانه‌ها را ببندند .\r\nاز اين فرمان‌هاى ناپايدار دوبار در دورهء شاه عباس دوم و سرانجام در جريان جلوس شاه سلطان حسين مكرر صادر شد . ولى پس از چندى آمرين به معروف ، خود عهدشكنى كردند و به انواع فسق و فجور دست يازيدند .\r\nمينورسكى در كتاب سازمان ادارى حكومت صفوى مىنويسد : « داروغه كه در زبان مغولى به معنى « رئيس » است ، يك اصطلاح عمومى ادارى است . از مفاد احسن التواريخ چنين مستفاد مىشود كه داروغه به طور كلى به حكام اطلاق مىشده است ، اما بعدها لقب حاكم پايتخت گرديد . از جانبى نيز در ادارات بزرگ دولتى منشيان طراز اول كه بر ديگر منشيان سمت سرپرستى و نظارت داشتند ، داروغه خوانده مىشدند . داروغهء فراشخانه و داروغهء دفترخانه نيز اين لقب را داشته‌اند . از مبلغ مواجب داروغهء دفترخانه چنين برمىآيد كه سمت و شغل وى داراى اهميت بوده است . رابطهء نزديك موجود بين ناظر دفترخانه و داروغهء دفترخانه ، از مطالب كتاب آشكار مىشود ، اما داروغهء دفترخانه زيردست مستوفى الممالك قرار داشت . . . » « 2 »\r\n\r\nقدرت حكام در عهد صفويه :\r\nدر دورهء صفويه حكومت‌هاى ولايتى از بسيارى جهات شبيه به اقطاعات ديوانى دورهء سلجوقيان بود . اين حكومت‌ها از طرف حكومت مركزى به اشخاصى واگذار مىشد و حاكم مانند مقطع زمان سلجوقيان مكلف به آماده كردن عده‌اى سرباز بود . شاردن مىنويسد : حاكم در ولايات خود شهريارى كوچك به‌شمار مىرفت . او و صاحب‌منصبان او و قوايى كه وى اداره مىكرد ، قسمت اعظم عوايد مالياتى را صرف مىكردند و فقط جزيى از آن را به شكل هدايا و حقوق و رسوم مخصوص به شاه مىدادند ، به‌همان طريق كه شاه از حكام عوارض و ماليات مىگرفت ، حكام نيز از كسانى كه در قلمرو آنان مىزيستند ماليات و عوارض مىستاندند و مىتوانستند ناحيه‌اى را كه تابع آنان بود ، به تقسيمات فرعى ، منقسم و به كسان ديگر واگذار كنند و نسبت به كار آنها نظارت كامل داشتند .\r\n« با اين‌همه از طرف حكومت مركزى در هرولايت سه نفر مأمور منصوب مىشدند . يكى از آنان به « جانشين » معروف بود و پيوسته در مركز ولايت به حاكم سر مىزد . دومى « وزير » يا ناظر و مميز ، و سومى « واقعه‌نويس » كه وظيفهء عمدهء او گزارش همهء وقايع به شاه بود . در واقع كار اين مأمورين در هرولايت اين بود كه مراقب اعمال حاكم باشند . در صورتى كه بخواهد بر خلاف مصالح حكومت مركزى كار كند با او مخالفت ورزند . » « 3 » به نظر شاردن « علت اين‌كه ظلم حكام\r\n\r\n\r\n","description":"","footnote":"\r\n( 1 ) . نظام ايالات . . . پيشين ، ص 100 به بعد .\r\n( 2 ) . سازمان ادارى حكومت صفوى ، ترجمهء فياض ، پيشين ، ص 136 .\r\n( 3 ) . مالك و زارع در ايران ، پيشين ، ص 215 .\r\n","page_name":" 917 ","page_number":207},
  {"content":"\r\n\r\nولايات از جور مباشران املاك خالصه كمتر بود ، در وهلهء اول اين بود كه آبادى ولايت به نفع حاكم تمام مىشد . زيرا ولايت ، قلمرو شخص او بود در حالى كه سود مباشر در اين بود كه به بهانهء گرفتن مال بيشتر براى شاه تا حدى كه ممكن بود مردم را بدوشد . ثانيا حاكم بر خلاف مباشر ، آن‌همه هدايا را به دربار نمىفرستاد يا هرسال به جهت خوش‌خدمتى بر مقدار مبلغ ساليانه‌اى كه براى شاه مىفرستاد نمىافزود . ثالثا اگر حاكم و مباشر بنا بود از مردم اخاذى كنند ، شاه اين كار را از دومى بيشتر تحمل مىكرد . زيرا خزانهء شاهى از مالى كه حاكم به زور مىگرفت صرفه‌اى نمىبرد . » « 1 » فرمان حكومتى كه ذيلا مىآيد ، تا حدى قدرت حكومت را نشان مىدهد :\r\n« حكم جهان مطاع شد ، آن‌كه بنا به شفقت شاهانه دربارهء امارت و حكومت پناه لاچين سلطان . . .\r\nكه به واجبى به امر مزبور و لوازم آن قيام نموده ، در آراستگى قشون و ضبط و نسق و آبادانى محال تيول خود مساعى جميله به ظهور رسانيده موافق تصديق دفتر ، 47 نفر ملازم مكمل مسلح نگاه دارد و با غازيان و كدخدايان ، و رعايا به نوعى سلوك نمايد كه همگى از حسن سلوك او راضى و شاكر بوده و دعاى خير جهت ذات مقدس نواب كامياب همايون ما حاصل شود . غازيان و ريش‌سفيدان و رعاياى محال مزبور امارت‌پناه مشار اليه را حاكم بالاستقلال دانسته ، از سخن و صلاح او بيرون نروند و راحت و انقياد او را لازم شمرند . مستوفيان عظام كرام ديوان اعلى رقم اين عطيه را در دفاتر خود ثبت نموده تيولنامچه به قيود لازمه مسوده نمايند و در عهده شناسند . » « 2 »\r\nادارهء امور محلى با كدخدايان بود كه ظاهرا مسئول وصول ماليات و عوارض بودند و بر سكنهء دهات نوعى رياست داشتند . در يكى از فرمانهاى شاه عباس اول به عنوان يكى از ملاكان فارس ، خطاب به كدخدايان چنين آمده است : « عمال قصبهء مذكور به علت اخراجات و عوارضات خلاف حكم از بيگار و شكار و غير ذلك بهر اسم‌ورسم كه بوده باشد حوالتى و اطلاقى بر مشار اليه و اقوام او ننمايند و هرساله حكم مجدد طلب ندارند . جمادى الثانيه سنه ست و الف . »\r\n\r\nتشكيلات حكومت در عهد صفويه\r\nممالك و خاصه : مينورسكى در مقدمهء اين بحث از ابهامى كه در مفهوم « دولت » و « مملكت » و « ممالك » وجود دارد سخن مىگويد و مىنويسد : در تذكرة الملوك يك‌بار از ولايات ممالك محروسه سخن به ميان مىآورد ، معلوم مىدارد كه ممالك داراى مفهومى به غير از مفهوم يك قطعه زمين معين است كه از طريق ديوان ممالك اداره مىشود و از خاصه و خالصه متمايز هستند . مملكت به همين معنى اخير است كه به يكى از ممالك اشاره مىكند . »\r\nبارتلد در تركستان‌نامه مىگويد : « در سراسر دستگاه سياسى اسلامى شرق ، گويى ريسمان\r\n\r\n\r\n","description":"","footnote":"\r\n( 1 ) . همان ، ص 219 .\r\n( 2 ) . مالك و زارع ، ص 239 .\r\n","page_name":" 918 ","page_number":208},
  {"content":"\r\n\r\nسرخى كليهء امور ادارى را به دو قسمت بخش مىكند . اين دو قسمت عبارتند از درگاه « دربار و كاخ ) و ديوان ( دفتر ) - در اصطلاح مالى ادارى وجوه تحت اختيار هريك از اين دو قسمت به نام مال خاصه و مال مصالح خوانده مىشود . »\r\nدر حكومت مغول تشكيلات ادارى و مالى تحت نام اينجو ( خالصه ) و بدون « هيچ قيدى » به معنى خزانه دولتى كاملا مشخص و متمايز بودند . خواجه نصير الدين طوسى طى يادداشت‌هايى كه راجع به ماليات نوشته است ، بين مال خاصه و مال مصالح پادشاهى ( پادشاهى به معنى كشور آمده است ) به تميزى قايل است .\r\nخاصهء زمان صفوى ، اصطلاح تكامل يافته اينجوى زمان ايلخانان مغول است .\r\nدر اواخر سلطنت صفويه تمايل خاصى كه به سود توسعهء خالصه و به زيان و نابودى تشكيلات ادارى كشور نشان داده مىشد ، كاملا به چشم مىخورد .\r\nشاردن در اين موضوع مطالعهء عميقى به عمل آورده است « 1 » . اغلب ايالات يا استان‌هاى ايران كه به نام « ممالك » خوانده مىشدند ، تحت حكومت حكامى از درجات مختلف ( بيگلربيگى و خان و سلطان ) بودند . اين مأموران مشاغل فوق را به طور دايم و ما دام العمر داشتند « 2 » و دستور العمل خاصى « 3 » راجع به وظايف محوله و مقدار مالياتى كه بايد تحصيل كنند و جز آن مىگرفتند ، پول نقد به مبلغ معين و معلوم اما ( از بارخانه كه عبارت باشد از محصولات محلى ) براى سفرهء سلطان ، و مواد خام جهت كارگاه‌هاى سلطنتى به مقادير نامحدود مىفرستادند .\r\nفعاليت آنان را وزيران و نظار و واقعه‌نويسها تحت نظارت داشتند . مقامات اخير از طرف پايتخت و بدون نظر مقامات محلى مأمور و منتصب مىگرديدند .\r\nدر بقيهء امور حكام آزادىهايى داشتند . عوايد محلى را جمع‌آورى مىكردند و منابع درآمد محلى را تحت اختيار زيردستان خويش قرار مىدادند ( گروهى از آنان افراد محافظ مسلح بودند ) .\r\nنظارت امور استان‌هاى مملكت در ديوان ممالك متمركز مىگرديد و اگرچه در عمل نمىتوان گفت كه اين ديوان ممالك ، نظير ( وزارت كشور ) و به كلى دور از منافع و نظرات شاه و دربار بود ، يعنى مستقلا به كار مىپرداخت ، اما باز انتصاب ما دام العمر حكام علقه و سنخيت آنان با استان تحت حكومت خويش ، و ترتيب كار دستگاه ادارى ، گونه‌اى اعتماد و اطمينان به ساكنين استانها مىداده ، و متصور است كه حكام مخصوصا در نواحى مجاور مرز به رفاه مردم قلمرو خود كه در معرض خطر بيگانه قرار داشتند ذى علاقه بودند . ايرانيان ، رجحان و امتياز تعيين حكام خودمختار را بر حكام ديگر ، كه آنان آنچه از عايدات جمع مىآوردند در همان استان خرج مىكردند ، دريافته بودند .\r\nشعبهء ادارى خاصه ، در واقع ادارهء املاك صنعتى بود . حساب آن را در ديوان خاصه كه رئيس\r\n\r\n\r\n","description":"","footnote":"\r\n( 1 ) . همان ، ج 5 ، ص 249 .\r\n( 2 ) . همان ، ص 255 .\r\n( 3 ) . همان ، ص 565 .\r\n","page_name":" 919 ","page_number":209},
  {"content":"\r\n\r\nآن مستوفى خاصه ناميده مىشد نگاه مىداشتند ، و تا حدودى گويا مقام اخير تابع مستوفى الممالك بود . در نتيجه متابعت وزير اعظم نيز مىكرد . ولى در حقيقت تمام خاصه به وسيلهء نظارت نظار ذى ربط اداره مىشد . . . نواحى تحت نظارت و ادارهء خاصه به دست مباشران ( - وزيران ) شاه اداره مىگرديد . شاردن مىگويد كه : « حكومت مباشران در ايران باعث ويرانى و خسران بسيار است . استفاده‌هاى نامشروع كه مباشران براى آن در استانها مردم را تحت فشار قرار مىدهند و چنان در همه‌جا رفتار مىكنند كه گويى هيچ وسيله‌اى آنها را قانع و سير نمىكند كشور را به نابودى مىكشاند . مباشران انتصاب خويش را با جلب نظر درباريان و اهل حرم و دادن مساعده به ايشان تحصيل مىكنند . البته اين مبالغ مساعده را نيز خود با رنج بسيار به وام مىگيرند و براى جبران خسارت خويش در مكيدن خون مردم شتاب مىورزند و مطمئن هستند كه پشتيبانانشان هرگونه شكايتى را كه از آنان برسد در پس پردهء فراموشى مىافكنند و صداى مخالف را خاموش مىسازند ، و مانع مىشوند كه كس بدان پى برد . عقيدهء عمومى بر آن بود كه ترتيب خاصه مملكت را به نابودى مىكشاند : زيرا وجوهات را به خزانهء شاه مىريزد . در صورتى كه اين مبالغ بايد در كشور جريان داشته باشد . مثال و مصداق كامل از سوء اثر اين ترتيب فارس است كه از جمعيت آن هشتاد هزار نفر كاسته شده است . شاردن تصريح مىكند كه اعمال ترتيب خاصه ( يعنى توسعهء تدريجى خاصه ) بار اول در زمان سلطنت شاه صفى توسط وزير اعظم او ساروتقى معمول گرديد . اين خواجهء زفت و بخيل به شاه گفت : « حال كه دوران جنگ به سر آمده است ، ديگر صرف پول براى حكام كه با آن تعداد كثير افراد نگه دارند و دربارهاى مخصوصى تشكيل دهند ، ضرورتى ندارد . سخن او مورد قبول قرار گرفت و ابتدا استان فارس توسط شاه ضبط شد . شاه عباس ثانى ترتيب حكومت و حكام را در داخل ايران برانداخت و در استان‌هايى كه بيم جنگ در ميان نبود مانند گيلان ، قزوين و مازندران و يزد و كرمان و خراسان و آذربايجان نيز به چنين عملى دست زد . » « 1 »\r\n\r\nحكام و استانداران :\r\nبه طورى كه از تذكرة الملوك برمىآيد ، ميان امراى سرحدى ( سرحدداران ) بالاترين مقام از آن والى بود كه در سراسر مملكت شمار آنان از چهار تن تجاوز نمىكرد و همگى از خاندانهاى قديم و داراى حكومت موروثى بودند كه در عين تابعيت از دولت صفوى ، باز نوعى استقلال داشتند . عايدات مالياتى آنان در بودجه به حساب نمىآمد و به جز پيش‌كشى و تقديمى كه به صورت تحف و هدايا تسليم سلطان مىشد ، كمك لشكرى نيز مىكردند .\r\n« واليان عربستان ( مراد خوزستان است ) سادات مشعشعى بودند كه در هويزهء خوزستان اقامت داشتند . تاريخ حكمرانى آنان از سال 840 هجرى تا روزگار ما در كتب ثبت است .\r\n\r\n\r\n","description":"","footnote":"\r\n( 1 ) . سازمان ادارى عهد صفويه ، پيشين ، ص 39 .\r\n","page_name":" 920 ","page_number":210},
  {"content":"\r\n\r\nهمچنين واليان عربستان شمالى ، و واليان گرجستان طبق مدارك تاريخى ، ساليان دراز در منطقهء نفوذ خود فرمانروايى داشتند .\r\n« بيگلربيگيان حكامى بودند كه از مركز تعيين مىگشتند ، اما گاه در موارد مخصوص اين سمت موروثى بود . تذكرة الملوك در خاتمه فهرست مفصلى از بيگلربيگيان و حكام زيردست آنان به دست مىدهد . » « 1 »\r\n\r\nخان و وزير :\r\nكاررى در سفرنامهء خود مىنويسد : « يكى از بزرگ‌زادگان ايرانى كه با من دوستى داشت ، فهرست زير را با زحمت زياد از آرشيوهاى سلطنتى كه فعلا موجود است براى من استخراج كرد :\r\n« ايالاتى كه به وسيلهء خانها اداره مىشوند عبارتند از : كرمانشاهان ، همدان ، لرستان ، بختيارى ، تهران ، رى ، ورامين ، سمنان ، دامغان ، بسطام ، اشرف‌آباد ، نيشابور ، سبزوار ، اسفراين ، مشهد ، ترشيز ، قاين ، طبس ، تون ، سرخس ، بخارا ، غوريان ، قندهار ، سلطانيه ، اهر ، تبريز ، گيلان ، شماخى ، گنجه ، قراباغ ، اردبيل ، تفليس ، بندرعباس ، سروستان ، بيستون ، آستارا ، بحرين ، ارومى ، ابيورد ، بادغيس و غيره .\r\nبه طور كلى هشتاد و دو ايالت به وسيلهء خانها اداره مىشود . سى و هفت ولايت ديگر ادارهء حكومتش با وزيران است مانند : اصفهان ، گلپايگان ، ساروخ ، تويسركان ، اردستان ، نايين ، شوش ، ابرقو ( ابركوه ) ، غازيان ، كاشان ، قم ، ساوه ، عبد العظيم ، قزوين ، اشرف ، فرح‌آباد سارى ، بارفروش ، آمل ، مشهد شهر ، قمشه ، شيراز ، كازرون ، بندر لنگه ، رشت ، لاهيجان و غيره .\r\n« فرق خان و وزير اين است كه خان معمولا يك يا چند فوج سرباز زير فرمان دارد و بايد آنها را متشكل و ورزيده و آماده نگه دارد . علاوه بر اين ، حكومت قضايى و جنايى منطقه زير فرمان اوست . در صورتى كه وزير استقلال محدود و اختيار اندك دارد . حتى رتق‌وفتق پاره‌اى امور و قضاوت دربارهء بعضى از مسايل حوزهء زير فرمان خود را به يكى از خانهاى نزديك رجوع مىكند « 2 » . وقتى كه خانى از فرستاده شدن خلعت براى خود اطلاع پيدا مىكند ، دست‌كم دو فرسخ به استقبال خلعت‌آورنده مىرود و در كنار باغ يا چشمه‌اى با اطرافيان به انتظار مأمور شاه مىنشيند ، و به محض اين‌كه مأمور از دور پيدا مىشود ، خان جلو مىرود و به احترام سلطان چندبار زمين ادب مىبوسد ، و براى دوام عمر و بقاى سلطنت دعا مىكند . آنگاه نمايندهء شاه خلعت را كه معمولا جبه‌اى ترمه‌اى يا ابريشمى زردوزى شده است به دوش خان مىاندازد . اين قبيل محلها را « خلعت‌پوشان » مىگويند . در بعضى موارد كه خان طرف توجه و قدردانى فوق العادهء شاه واقع مىشود ، اين جبه يا خلعت با كمربندى زرين مرصع و يا عمامه‌اى زربفت و گرانبها همراه است . خان پس از ملبس شدن با خلعت شاه به شهر مراجعت مىكند و پياده به\r\n\r\n\r\n","description":"","footnote":"\r\n( 1 ) . همان ، ص 76 .\r\n( 2 ) . سفرنامهء كاررى ، پيشين ، ص 139 به بعد .\r\n","page_name":" 921 ","page_number":211},
  {"content":"\r\n\r\nعالىقاپوى شهر كه كاخ اختصاصى شاه در شهرهاى بزرگ است مىرود سپس در مقر حكومت ، سور بزرگى برپا مىكند و از بزرگان و امرا پذيرايى مىكند . » « 1 »\r\n\r\nلقمهء نان :\r\nدر دوران سلطنت شاه صفى پس از آن‌كه اعتماد الدوله ( طالب خان ) از كار كناره گرفت و ساروتقى به صدارت رسيد ، عليمردان خان والى قندهار نظر به خصومتى كه با صدراعظم جديد داشت ، بر آن شد كه قندهار را به پادشاه هند تسليم كند و خود نيز به هندوستان رود . عليمردان خان ثروت بىكران داشت و وقتى به ديار هند رسيد ، مقررى كه برايش تعيين كردند قبول نكرد . تاورينه گويد : « عليمردان خان به دربار مغول كبير ( شاه جهان ) رفت ، همهء ظروف او طلا بود . و به قدرى صندوق‌هاى او از طلا انباشته بود كه مقررى شاه هند را قبول نمىكرد . او قصرى عالى در جهان‌آباد به پا كرد ، يك روز كه شاه هند با شاهزاده‌خانمهاى دربارش به ديدن او رفت ، مىگويند زوجهء عليمردان خان چندين صندوق را گشود كه همه پر از طلا بود ، و به شاهزاده‌خانمها گفت : اگر شوهر من رتبه و مقررى قبول نمىكند ، براى اين است كه لقمه نانى به اندازهء خود و عيالش دارد . » « 2 »\r\n\r\nاختيارات قضايى حكام در دورهء صفويه\r\nحاكم به عنوان عاليترين مرجع دولتى در ايالت ، حق نظارت عمومى بر سازمانهاى ادارى و قضايى حوزهء حكومتى خود را نيز داشت . در يك فرمان انتصاب مربوط به سال 968 ( 7 - 1556 ) كه ضمن آن شاهزاده سلطان ابراهيم ميرزا به سمت حاكم مشهد و ناظر آستان قدس منصوب مىشود ، به او يادآورى مىكنند كه : « . . . در تحقيق و تفتيش حال هركس از امرا و حكام و تيولداران و داروغگان و عمال و كلانتران و كدخدايان اهتمام نموده در منع و نهى ايشان از اعمال ناصواب مساهله و اهمال ننمايد . » حاكم با سازمانهاى مورد بحث همان رفتارى را داشت كه شاه با حاكم . در برابر هر تصميم يا تدبير كارمندان ، چه قضايى چه ادارى ، مىشد به حاكم شكايت كرد و تجديد نظر خواست . شاردن ذكر مىكند كه چه‌جور اهالى يك ناحيهء نزديك شيراز از طرز رفتار ميرآب‌باشى به حاكم شيراز شكايت بردند ، حاكم بخصوص مسئول اعمال و اقدامات راهداران بود . اسكندر منشى مخصوصا برقرار نگاه داشتن نظم را در مملكت و همچنين امن نگاه داشتن راههاى ارتباطى را از اهم وظايف دولت مىشمارد . به همين دليل در فرمانهاى انتصاب حكام ، مخصوصا نظارت راهها و جاده‌ها را به آنها يادآورى و گوشزد مىكردند . در اواخر دورهء شاه طهماسب اول متوفى در 984 ، امنيت راهها تا بدان حد بود كه شاه اسماعيل دوم توانست قندهار ، هرات و مشهد را بدون حاكم نگه دارد . پس از اغتشاشهاى دورهء شاه محمد ، بار ديگر شاه عباس نظم را در مملكت برقرار ساخت و مقرر گرديد كه حكام و تمام كسانى كه حفظ جاده‌ها به عهدهء آنها بود ، در موارد سرقت و غارت به دنبال مال مسروقه بگردند و آن را مسترد دارند در غير\r\n\r\n\r\n","description":"","footnote":"\r\n( 1 ) . همان ، ص 142 .\r\n( 2 ) . باستانى پاريزى ، آسياى هفت‌سنگ ، ص 139 .\r\n","page_name":" 922 ","page_number":212},
  {"content":"\r\n\r\nاين صورت بايد ارزش اموال مسروقه را بپردازند . ظاهرا در دورهء شاه صفى ، ديگر چندان پايبند رعايت اين دستور نبودند . شاردن مىنويسد اين قانون در زمان شاه سليمان هم وجود داشت ، اما حكام به بهانه‌هاى مختلف از اجراى آن سرباز مىزدند . » « 1 »\r\nوظايف قضايى حاكم با تكليفى كه تا به حال وصف كرديم ، ارتباط نزديك داشت . وى در مواردى كه صلاحيت محاكم كوچكتر براى رسيدگى كافى نبود ، خود شخصا در محاكمات دخالت مىكرد . در فرمان‌هاى انتصاب اغلب مىبينيم كه به حاكم اخطار شده است كه « در اعانت مظلومين و ملهوفين و دفع شر ظلمه و متغلبين ، طريقهء نصفت و عدالت از دست ندهد . »\r\nهمچنين دعاوى حقوقى نيز كه رسيدگى به آنها واقعا در صلاحيت فقها و روحانيون بود ، در حضور حاكم طرح مىشد ، در اين موارد يا مستقيما نزد حاكم طرح دعوا مىكردند ، يا در مرحلهء دوم ، پس از آن‌كه اين دعوى بدوا در محكمهء شرع طرح گرديده بود .\r\nقضات در ادارهء حكومت صفويه سهم درجه دومى داشتند ، از يكى از مآخذ معاصران چنين برمىآيد كه : « قاضيان باعث عقد و طلاق‌اند و ميراث را قسمت كنند ، قبالهء خريد و فروخت به مهر و رقم ايشان است . » در منازعات و بخصوص در اختلافات ملكى ، اغلب به يك محكمهء عاليتر روحانى مسلما به شيخ الاسلام رجوع مىكردند . آنان‌كه مسلمان نبودند ، رجوع به حاكم را ترجيح مىدادند و اصولا دعاوى عليه بدهكاران به علت طول مدت محاكمه در محاكم شرعى بيشتر در حضور حاكم طرح مىشد و طبق عرف حل و فصل مىگرديد . با وجود اين ، طبق گفتهء شاردن هيچگاه بين حاكم شرعى و غيرشرعى بر سر موضوع صلاحيت ، اختلافى رخ نمىداد .\r\nمحاكم شرعى هرگز جسارت اين را نمىكرد كه حكمى سواى آنچه دستگاه حكومتى مطلوب مىدانست صادر كنند . زيرا آنها براى اجراى حكم خود ناگزير مىبايست انتظار مساعدت از قوانين غيرروحانى و غيرشرعى را داشته باشند .\r\nدر امور جنايى كه محاكم شرعى معمولا دخالتى نداشتند ، حاكم بهترين مرجع قضايى ايالت به شمار مىرفت . به تبعيت از منابع معتبر مىتوان گفت كه حق محاكمه براى بعضى دعاوى جزايى در تمام مملكت منحصر به تشكيلات قضايى دربار بود و بس . شاردن مىگويد تنها شاه بود كه مىتوانست مجازات اعدام را براى كسى مقرر دارد . هرگاه ديوان‌بيگى دربار يا تشكيلات قضايى ايالات كسى را مستحق مجازات اعدام مىيافتند ، مطلب را به عرض شاه مىرسانيدند و وى بود كه دربارهء مرگ و زندگى خيانتكار تصميم مقتضى مىگرفت . از طريق سفرنامهء كمپفر درمىيابيم كه ديوان‌بيگى موظف بود كه « مرتكبين نهب و غارت و جنايت را نه تنها در پايتخت ، بلكه در سراسر مملكت به مجازات برساند . در حضور وى بخصوص چهار مورد زير از جنايات مورد رسيدگى قرار مىگرفت ، ضرب و جرح ، كور كردن ، تجاوز به ناموس و قتل نفس . در\r\n\r\n\r\n","description":"","footnote":"\r\n( 1 ) . نظام ايالات . . . پيشين ، ص 92 ، به بعد .\r\n","page_name":" 923 ","page_number":213},
  {"content":"\r\n\r\nتذكرة الملوك نيز مذكور است كه ديوان‌بيگى اين چهار جنايت يا « احداث اربعه » را محكوم مىكرد و از « محال بعيده » شكايتهايى در اين مورد به وى مىرسيد . و در منابع ديگر حق رسيدگى به چهار جنايت مذكور را مختص حكام مىدانند .\r\nبا اين‌كه سلاطين صفوى عملا به اجراى اصول و فروع مذهبى پايبند نبودند ، به قصد عوام فريبى گهگاه فرامينى صادر مىكردند . شاه طهماسب اول به سال 977 ضمن فرمان انتصاب يكى از حكمرانان مىنويسد :\r\n« چون به فر دولت قاهره در تمامى ممالك محروسه ابواب فجور و مناهى و فسق و ملاهى مسدود است ، در آن باب نيز كما ينبغى غايت تدين به جا آورد و اگر عياذا بالله منها در آن مملكت كس مرتكب امور منهيهء غيرمشروعه شود ، او را به نوعى سزا و جزا دهند كه ديگران را موجب عبرت و تنبيه گردد . . . »\r\nدر فرمان انتصاب حاكم و به قولى داروغهء اردبيل در زمان شاه طهماسب اول ، به مردم چنين اخطار مىشود :\r\n« . . . هرقضيه كه در آن محال واقع شود به رفعت‌پناه مومى اليه رفع نمايند كه به قانون عدالت و راستى به فيصل رساند . و همچنين است تصدى آن شريعت دستگاه را لوازم نهى منكرات و نامشروعات و منع و زجر مرتكبان امور مذكوره و اخراج جمعى كه اقامت ايشان در آن آستانهء متبركه و بلدهء طيبه موجب قباحت و مادهء اباحت شود ممكن دانند . . . »\r\nتصدى مشاغل كثيره توسط يك نفر در اردبيل به كرات ديده شده است .\r\nدر ابتداى حكومت صفويه ، حكام در املاك و اراضى موقوفه كمابيش دخالت مىكردند و به نظريات مرجع روحانى « صدر » عنايتى نداشتند . به طورى كه از حبيب السير برمىآيد ، حاكم خراسان در زمان شاه اسماعيل اول آنطور كه شاه امر كرده بود با صدر ايالت خراسان همكارى نمىكرد و عوايد موقوفات را شخصا حيف‌وميل مىنمود . به همين مناسبت از طرف شاه فرمانى صادر مىشود كه حاكم بايد « . . . در تمام مواردى كه به اراضى ، ماليات و امور ديوانى و موقوفات ايالات مربوط مىشود با موافقت صدر رأى بدهد . . . » « 1 »\r\nبه طورى كه از بعضى فرامين برمىآيد ، كلمهء « صدر » با « شيخ الاسلام » مفهوم واحدى داشته‌اند . در دورهء شاه طهماسب اول مرجع روحانى بغداد « قاضى القضات » ناميده مىشد .\r\nحكمرانان براى رتق‌وفتق امور ديوانى ، گاه وزرايى براى خود انتخاب مىكردند . به حكايت حبيب السير در دورهء شاه اسماعيل اول « منصب وزارت . . . و ضبط اموال ديوانى ممالك خراسان به شيخ مجد الدين محمد كرمانى . . . تعلق گرفت . » ولى حاكم خراسان پس از دو سال به شكايت\r\n\r\n\r\n","description":"","footnote":"\r\n( 1 ) . همان ، ص 106 .\r\n","page_name":" 924 ","page_number":214},
  {"content":"\r\n\r\nاين و آن او را عزل كرد و ديگرى را به جاى او گماشت . ولى او نيز پس از چندى بدون دليل به قتل رسيد . ولى وزرايى كه از طرف حكومت مركزى منصوب مىشدند ، موقعيت بهترى داشتند .\r\nو دربار همواره مىكوشيد كه حق برگزيدن وزراء از آن حكومت مركزى باشد . مطابق اطلاعات شاردن كه اوضاع و احوال نيمهء دوم قرن هفدهم ميلادى ( قرن 11 هجرى ) را بازگو مىكند يكى از حكام و فرمانروايان بالنسبه خوش‌نام ، گنجعلى خان است . اين مرد پركار كه مورد اعتماد كامل شاه عباس بود ، « در اول سنهء هزار و پنج به گواشير كه دار الملك كرمان است وارد گرديده رعيت و سپاهى را بنواخت ، بلاد را منظم ، عباد را به خدمت و دادن مال ملتزم كرد . در گواشير بناى ابنيهء عاليه گذاشت ، طرح ميدان و كاروانسرا و بازار و حمام و چهارسوق را گذاشته به مرور به اتمام رسانيد . بيشتر بناى عالى اين شهر كه دار الملك كرمان است ، از آن مرحوم است . از آن جمله آب‌انبارى كه او ساخته . . . در اغلب بلوكات نيز آثار خير از او هست ، از رقبات قنوات كه احداث آكرد ، هنوز چند رقبه معمور است . . . » « 1 » بر خلاف گنجعلى خان ، ميرزاى عالميان مأمورى متجاوز و بدفرجام بود .\r\n\r\nحكمران سيه‌روز :\r\nشاه عباس حكومت گيلان را به ميرزاى عالميان سپرد ، او در هنگام مرگ قسمت اعظم دارايى خود را به شاه عباس داد . مع ذلك شاه از وى راضى نبود . نويسندهء تاريخ گيلان از قول او مىنويسد : « . . . هيهات ، هيهات چندين سال وزارت كردم و چندين خانه را غارت نمودم و دلها را به درد آوردم كه يك‌دل ( يعنى دل شاه عباس ) را از خود راضى كنم آن هم مقدور و ميسر نشد . » « 2 »\r\n\r\nمظالم ولى سلطان در كاشان :\r\nولى سلطان كه يكى از حكمرانان و مأمورين ستمگر عهد صفوى است با اين‌كه يك‌بار مراتب زورگويى و غارتگرى خود را به دولت و مردم نشان داده بود ، همين‌كه شنيد پادشاه با سپاهيان خود عزم كاشان كرده است ، « قاصدان سخندان ! با نفايس و تحفه‌هاى فراوان نزد اسماعيل قلى خان كه در آن زمان مختار الدوله العليه بود فرستاد . استدعا كرد . . . كه شاه را از آمدن به كاشان منصرف نمايد . اسماعيل قلى خان نيز با گرفتن رشوه فراوان شاه را . . . از گرفتن كاشان متقاعد ساخت . » ولى سلطان در ملاقات بعدى با خان پيشكشهاى فراوان براى شاه و اطرافيان او فرستاد و با خيال راحت مشغول چپاول مردم كاشان شد . مؤلف نقاوة الاثار ستمگرىهاى اين مرد را چنين توصيف مىكند : « . . . ولى سلطان ، شروع در خرابى و ويرانى كاشان كرده دست به بيداد و ستم برآورد و ارباب و سوداگران را به حواله داده و مبلغ‌هاى كلى از ايشان گرفت و به اين زيادتى اكتفا نكرده پس از آن‌كه آنچه به حس ظاهر داشتند به تصرف آورد . آن جماعت را در شكنجه كشيد و در اندك روزى اموال و اسباب بىحساب از ايشان مشخص ساخت و بعد از آن شروع در كندن خانه‌هاى متمولان كرد . در اين اثنا يكى از قايدان اهل جهنم به او رسانيد كه در فلان كاروانسرا مال بسيار از سوداگرى كه در هند فوت شده و در اين‌جا\r\n\r\n\r\n","description":"","footnote":"\r\n( 1 ) . تاريخ كرمان ، پيشين ، ص 278 .\r\n( 2 ) . زندگى شاه عباس اول ، پيشين ، ج 3 ، ص 272 .\r\n","page_name":" 925 ","page_number":215},
  {"content":"\r\n\r\nوارث ندارد پنهان كرده‌اند . به دلالت آن شيطان‌صفت ، آن محل را كندند و موازى دو سه هزار تومان از نقد و جنس ظاهر شده متصرف گشت و به اين طمع آتش حرص و شره او شعله كشيده جمع كاروانسراها را كنده به آب رسانيد . كاشان كه در تمام بلاد هند و ديار چين شهرى به آن آراستگى و جمعيت نبود ، و بندر اعظم ممالك ايران بود ، از ظلم و تعدى و دست‌انداز آن ضحاك سيرت فرعون صفت به مرتبه‌اى ويران گرديد كه آرامگاه سلاطين ، مكان جغد و روباه گشت و به جاى استادان شعرباف ، عنكبوتان به نساجى پرداختند ، و در آن شهر خرابى به صد درجه از دوران عاملان ظالم درگذشت . » « 1 »\r\n\r\nصدور فرمان كلانترى از طرف شاه سلطان حسين :\r\nحكم جهان‌مطاع شد . . . عدم رضاى كدخدايان و ارباب بنيچه و رعاياء الكاء مزبور به كلانترى خواجه محمد تقى ، كلانتر آنجا و رضا و خواهشمندى چهاردانگه رعايا و ارباب بنيچه به كلانترى خواجه محمد سعيد ، كلانتر سابق رسيده ، حقيقت واقعى آن را عرضه داشت ، پايهء سرير خلافت مصير نمايند ، و در اين وقت مشار اليهم به عرض رسانيدند كه به موجب محضر عليحده ، چهار صد و شصت و نه نفر به كلانترى خواجه محمد تقى راضى و دو هزار و يك‌صد و بيست و هفت نفر اظهار رضا و خواهشمندى به كلانترى خواجه محمد سعيد نمودند كه از آن جمله نهصد و هشتاد و سه نفر عدم رضا و اظهار شكوه از خواجه محمد تقى و تتمه بدون شكوهء او اظهار رضا از كلانترى خواجه محمد سعيد مزبور نمودند . بنابراين از ابتدا چهار ماهه تنكوزئيل ، كلانترى بلدهء رشت و توابع را به دستورى كه كلانترى سابق مرجوع بود ، به رفعت تعالىپناه عزت دستگاه . . . خواجه محمد سعيد شفقت و مكرمت فرموده ارزانى داشتيم . . . كه در هرباب سعى خود را ظاهر سازد و در آبادانى الكاء مزبور مساعى جميله به ظهور رسانيده نگذارد كه از اقويا بر ضعفا و زيردستان ستم زياده واقع شود و نوعى نمايد كه آثار حسن سعى او بر نواب همايون ما ظاهر گردد و سادات و حكام و مشايخ كرام و اعيان و كدخدايان و جمهور رعايا و عموم متوطنين الكاء مزبور . . . مومى اليه را كلانتر به استقبال آنجا دانسته از سخن و صلاح حسابى او كه موجب رفاه حال رعايا و توفير مال ديوان بوده باشد بيرون نروند و وزير و مستوفى الكاء مذكور بىوقوف و شعور و تجويز او و گماشتهء او مدخلى در توجيهات و تخصيصات و وجوهات ديوانى و خارج المال و استصوابيات ننمايند و يك دينار و يك من بار بىمهر و نوشتهء او به هيچ‌وجه من الوجوه به توجيه درنياورند و حواله و اطلاق و دادوستد نكنند و در كل معاملات آنجا نوشته و مهر او را معتبر دانند . و ابريشمى كه حسب الرضا جهت سركار خاصه شريفه به سلم ابتياع مىشود به دستور به وقوف مشار اليه خريدارى نموده قيمت را در حضور مومى اليه به رعايا بدهند و نوعى ننمايند كه ستم و زيادتى به رعايا و عجزه ، و فوت و فروگذاشت و نقصانى در حال سركار خاصه شريفه واقع شود . داروغگان الكاء مذكور قضايايى كه در ميان رعايا سانح\r\n\r\n\r\n","description":"","footnote":"\r\n( 1 ) . محمود نطنزى نقاوة الاثار ، به كوشش دكتر اشراقى ، ص 229 .\r\n","page_name":" 926 ","page_number":216},
  {"content":"\r\n\r\nشود ، در حضور رفعت و معالىپناه مومى اليه و گماشتگان او به تفصيل رسانند ، وظيفه رفعت و معالىپناه مذكور آن‌كه نوعى به خدمت مزبور قيام نمايند كه حسن سلوك او عند الخالق و الخلايق مرضى و مستحسن بوده ، رعاياى الكاء مذكوره به رفاه حال و فراغ‌بال به دعاگويى و دوام دولت بىزوال اشتغال نمايند و اخراجات مملكتى را موافق شرح رقم مطاع كه در آن باب صادر گشته به توجيه درآورده يك دينار و يك من بار به خلاف حكم و حساب در ميانهء رعايا و عجزه به توجيه درنياورده و در آخر هرسال توجيهات سال گذشته را با ابواب توجيه و تفصيل بنيچهء محال به مهر ارباب و اهالى شريكان درست داشته با قبوض و اسناد جزو به ديوان فرستد كه بعد از ملاحظه و رقم عاليجاه . . . در دفتر عمل نموده محاسبهء مفروع سازد . . . و از فرموده تخلف نورزند و هرساله رقم مجدد ، طلب ندارند و در عهده شناسند . تحريرا فى ربيع الاول 1170 « 1 » .\r\nنكتهء جالبى كه در اين فرمان به چشم مىخورد ، توجه به افكار عمومى و انتخابى بودن مقام كلانترى است ، به طورى كه از مندرجات فرمان برمىآيد ، مردم از ادامهء كلانترى خواجه محمد تقى اظهار عدم رضايت و از انتصاب خواجه محمد سعيد اظهار رضامندى كرده‌اند و دولت شاه سلطان حسين ظاهرا به پيروى از افكار عمومى ، فرمان كلانترى را به نام شخص خواجه محمد سعيد صادر كرده است .\r\n\r\nسواد قسمتى از فرمان نادر شاه به جهت داروغگى بازار معسكر :\r\nدر اين فرمان پس از مقدمه‌اى طولانى ، در مورد وظايف داروغه چنين مىخوانيم : « . . . وارسى به عمل آورده مستحضر معاملات مردم بوده ، از زبان ترازو معلوم نمايد كه كدام‌يك از كفتين سر از حق مىزند ، سبك سنگى را از سر او بيرون كرده سنگ او را از پلهء اعتبار دور افكنده ، سنگ‌سارش كند ، و هريك از دكان‌داران با دستگاه و ترازوسنجان كارآگاه . . . خيانت و بىديانتى و تقلب و نامتدينى ظاهر كردند ، دكان و دستگاه او را تخته كلاه نمايند كه ديگر ميان همكاران و همسران از سرزنش نتواند سربرآورد ؛ و طراران عيار و كيسه‌بران درهم و دينار را مقطوع اليد و ممنوع العمل دارد . . .\r\nچون علامات اين عمل از وجنات حال زبدة الاكفاء فلان . . . به حسب قدر از ديگران گران‌بارتر . . .\r\nداروغگى بازار معسكر . . . به مومى اليه محول و مبذول داشتيم كه در تنظيم و تنسيق اسواق . . .\r\nكوشش و تلاش نموده . . . به گوش هوش و سمع جمع تاجران امين و سوداگران با دين و دكان‌داران صاحب مايه و ترازوآزمايان بلندپايه و اهل حرفت حذاقت‌پيشه و صنعتگران دقت انديشه و بساطاندازان بىبضاعت و خرده‌فروشان كم‌استطاعت رسانيده ، به تهديد و اندرز از سياست نواب همايونى ما آگاه و خبردار نمايند . . . كه خوش‌معاملگى را بهين متاع روى بازار خود دانسته . . . بىانصافى و گران‌فروشى را كه سبب كساد بازار و فساد اعتبار است به كار نبرند .\r\nجماعت مزبور ، مشار اليه را داروغه بازار و شحنه‌كار و بار خود شناخته . . . گوش به امر و نهى او\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى ، از جلايريان تا پهلوى ، به كوشش سرهنگ قائم‌مقامى ، پيشين ، ص 54 .\r\n","page_name":" 927 ","page_number":217},
  {"content":"\r\n\r\nداده مطيع و منقاد باشند و در عهده شناسند . . . » « 1 »\r\n\r\nحكومت معز الدين محمد غفارى و عبد الرزاق خان در كاشان :\r\nدر فاصلهء قتل نادر و استقرار و استحكام حكومت كريمخان زند ، شهر كاشان در پناه مقاومت دليرانهء ميرزا معز الدين محمد غفارى فرمانرواى آنجا كه طرفدار كريمخان زند بود ، از دست‌اندازىهاى مهاجمين مصون ماند . و اين وضع تا سال 1170 ادامه داشت . در اين سال غفارى را در حمام غافلگير كردند .\r\nپس از آن نيز اين مرد هميشه با نيك‌نامى زيست . چنان‌كه لطفعلى بيك آذر صاحب تذكرهء آتشكده سالها بعد از او گفته است .\r\n بر زبان خلق عالم از وضيع و از شريف * نام دوران معز الدين محمد مىرود \r\nپس از كناره‌گيرى ميرزا معز الدين از حكومت كاشان عبد الرزاق خان داماد وى جانشين او گرديد . اين رادمرد دلير در دورهء طولانى حكمرانى ، آثار نيك و كارهاى بزرگ انجام داد ، و از همه مهمتر اين‌كه عمال زكيخان زند و اتباع او را كه جملگى متجاوز و ستمگر بودند دستگير كردند .\r\nولى زكيخان بار ديگر به تكاپو و تلاش پرداخت ولى نيروى كمكى كريمخان زند رسيد و جملگى را تارومار كرد . پس از آمدن كريمخان زند به كاشان مردم صميمانه مقدمش را گرامى داشتند ، خان زند نيز عبد الرزاق خان را به مناسبت خدمات صادقانه‌اش مورد محبت قرار داد « 2 » .\r\nبهاء الدين محمد بن حسن بن اسفنديار كاتب ، نويسندهء تاريخ طبرستان خطاب به آزمندان و جاه‌طلبان مىگويد : بدبختا . . . كه براى تحصيل لقمه‌اى كه اول و آخر او گياه و گناه است چون سگان با آنكه در حشو آن هزار استخوان گلوگير است پهلو را هدف تير و گردن را قرين زنجير حكم امير و وزير كند . بىاين همه صداع دونانى ميسر است چه اقبال اين دنيا زيارت ضيف و سحابت صيف را ماند ، فلا عهده و لا ودّه وده .\r\n تا خرمن عمر بود در خواب بدم * بيدار كنون شدم كه كاهى بنماند « 3 » \r\nدر اصفهان و اكثر بلاد ايران هروقت فرماندار يا حاكمى مىآمد ، مردم به استقبال او مىرفتند . چنان‌كه كريمخان پس از رتق‌وفتق امور فارس ، عازم اصفهان گرديد و مردم اين شهر با صميميت به استقبال او شتافتند و با « قربانى كردن و شيرينى آوردن و پاانداز حرير و ديبا گستردن و نثار ريختن » « 4 » . او را به شهر خود پذيرفتند .\r\n\r\nحكام و فرمانروايان در عهد قاجاريه\r\nبه نظر دكتر لمپتون « در عهد قاجاريه » خان تاجدار و خاندانش از بعضى جهات آيين مملكت‌دارى سلجوقيان را زنده كردند ، و بار ديگر حكومت ولايات به اعضاء خاندان سلطنتى سپرده شد . و اين همان راه و رسمى است كه صفويه تقريبا برانداخته بودند . تبريز مركز ايالت آذربايجان و مقر وليعهد\r\n\r\n\r\n","description":"","footnote":"\r\n( 1 ) . كلهر مخزن الانشاء ، ص 49 .\r\n( 2 ) . حسن نراقى ، تاريخ اجتماعى كاشان ، تهران ، ص 152 ( به اختصار )\r\n( 3 ) . تاريخ طبرستان ، به اهتمام عباس اقبال ، ص 3 .\r\n( 4 ) . رستم التواريخ ، پيشين ، ص 307 .\r\n","page_name":" 928 ","page_number":218},
  {"content":"\r\n\r\nشد . فريزر كه از نويسندگان اوايل قرن نوزدهم است ، مىگويد كه هريك از شاهزادگان قاجار كه به حكومت ولايات منصوب مىشدند ، « وزيرى » داشتند كه او را به پيشكارى شاهزاده گماشته بودند . و اگر شاهزاده بسيار جوان بود ، معمولا شاه يكى از معتمدين را به جهت تعليم شاهزاده و رتق‌وفتق امور همراه او مىفرستاد .\r\n« در جاى ديگر فريزر دربارهء اسكندر ميرزا پسر محمد على ميرزا پسر فتحعلى شاه كه پدرش حاكم مازندران بوده است ، مىنويسد : « اين پسر دستگاهى مخصوص خود دارد ، مانند ساير شاهزادگان داراى وزير و غلامان با نگهبانان محرم و پيشخدمت‌ها و مأموران ديگر است و چند تن از برادران كهترش كه صاحب حكومتهاى جداگانه‌يى نيستند ، همان دم و دستگاه را دارند .\r\nشاهزاده محمد قلى ميرزا خانواده‌اى دارد ، مركب از بيست و پنج بچه و حرمى مفصل كه مخارج ساليانهء او را بسيار سنگين كرده و اين تمايل را در او برانگيخته است كه با نصب فرزندان خود به حكومت نقاط تابع خود ، خويشتن را سبكبار كند . . . بر روى هم اين روش ، براى حاكم‌نشينهاى مربوط بسيار گران تمام مىشود زيرا كه بايد مخارج يك دربار كوچك و عمال حريص و طماع آن را متحمل شوند . و در آن واحد ماليات شاه را هم تقريبا بپردازند و از شر اين كار كمتر آسودگى دارند . »\r\nقاجاريه عقيده به حكومت استبدادى پادشاه و مقدس بودن وجود سلطان را از صفويه به ارث برده بودند . . . فريزر نيز ماهيت حكومت مطلقهء ايران را تفسير و به اين نكته اشاره مىكند كه الناس على دين ملوكهم . سپس مىنويسد : « چون ماهيت حكومت ( در ايران ) عبارتست از استبداد ، و غرور ، طبعا عمال حكومت هم بدين صفات متصف مىگردند . اعيان و مأمورين عالىرتبهء دربار ، مطلقا محكوم هوى و هوس سلطان مستبدى هستند كه . . . نه تحمل تلخكامى را دارد و نه تاب و توان مخالفت اين و آن را . از اين‌رو آنان نيز به نوبهء خود نسبت به زيردستان خويش سنگدلى و غرور و تحكم پيشه مىكنند و اين زيردستان اگر بتوانند ، بر مردمى كه از بخت بد در چنگ قدرت آنان افتاده‌اند اندكى جور و ستم كنند ، خشنود مىشوند . بزرگترين اعيان ايران هرگز دمى بر جان و مال خود ايمن نيست . » « 1 »\r\nآن‌گاه نويسنده به طور كلى به اثرات شوم اين ناامنى در ايران اشاره مىكند . به عقيدهء او : « طرز حكومت ، خاصه خلق و خوى دو پادشاه اخير ايران ( يعنى آقا محمد خان و فتحعلى شاه ) اثر شومى در اخلاق عامهء مردم داشته است . مردم به ملك و مال خود ايمن نيستند . و اين ناامنى روزافزون و حسن حسادت ناشى از آن ، ضربتى مهلك بر پيكر درستكارى و پاكدامنى عامه وارد كرده است . هركس مىخواهد از هرراهى شده پول جمع كند ، خاصه از طريق غارت كردن شوربختانى كه در چنگ قدرت او افتاده‌اند و ما دام كه حال بدين منوال است هيچ بهبودى در\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 260 ( نقل از داستان سفرها و ماجراهاى من در ولايات ايران ، ص 38 ) .\r\n","page_name":" 929 ","page_number":219},
  {"content":"\r\n\r\nاوضاع آن سامان پديد نخواهد آمد . » « 1 »\r\nفريزر دربارهء فتحعلى شاه داورى منصفانه‌اى مىكند كه در مورد تمام سلاطين مستبد ايران مخصوصا در دورهء قاجاريه صحيح و صادق است : « او ( فتحعلى شاه ) به ايران مانند وطن خود كه بايد آن را دوست داشته باشد و حفظ كند و ترقى دهد ، نمىنگرد ، بلكه در آن به چشم ملك استيجارىيى نگاه مىكند ، كه مدت اجاره‌اش معلوم نيست . از اين‌رو بر خود فرض مىداند كه تا هنگامى كه در رأس قدرتست ، آن را غنيمت شمارد . از آنجا كه خاندانش تخت و تاجش را با قهر و غلبه به دست آورده‌اند ، در سراسر كشور ( شايد به استثناى مازندران كه مقر و مسكن ايل اوست ) با مردم مانند ملت مغلوب رفتار مىكند ، و فكر و ذكر او هم اين است كه تا آنجا كه ممكن است هرچه بيشتر از آنان پول بگيرد . » « 2 »\r\n\r\nنظر مالكم در حق حكام و فرمانروايان ايران :\r\nمالكم در تاريخ خود به اختيارات قضايى و طرز داورى فرمانروايان ايران اشاره مىكند و مىنويسد : « حكام ايران پس از ملاحظهء مدارك و اقوال طرفين به فوريت فتوا مىدهند و غالبا فتواى ناحق مىدهند ، فقط كارى كه دادخواه مىتواند كرد ، اين است كه اگر از حاكمى بر وى ظلمى رود مىتواند عرض حال خود را به دربار پادشاه كند . در اين باب كسى او را مانع نتواند شد . چون به دربار رود ، يقين است كه عرض او را مىشنوند . سبب اين است كه اگر هم داد مظلوم داده نشود ، وقتى از اين قبيل شكايتها در باب حكام بلاد و شهرها بسيار شد ، بهانه به جهت پادشاه و اولياى دولت خواهد بود كه يا او را عزل و جميع اموال او را ضبط كنند و يا مجبورش سازند تا آنچه از مردم به غلبه گرفته با ايشان قسمت كند . و محال است كه اعدل و اصلح حكام از اين‌گونه اتهام سالم بماند . زيرا دشمنان در حق وى خصومتى خواهند انديشيد . و چون دستگاه پادشاهى فاسد است ، بىگناهى سبب ايمنى نخواهد بود . »\r\n« پس مىتوان گفت برحسب رسم عرف ، حكام مجبورند به اين‌كه ظلم و تعدى كنند تا هميشه استيفاى شره و آز اولياى دولت را كرده ، خود را از رسوايى و عقوبت مصون و محفوظ دارند . همين نوع خرابىها كه در محكمهء عدالت است در جمع و تحصيل ماليه نيز بسيار است . » « 3 »\r\n\r\nحكمرانى عادل و پركار :\r\nسرجان ملكم مىنويسد كه در دوران پرآشوب حكومت آقا محمد خان قاجار اسحاق خان كه مردى سياستمدار و تاجرپيشه بود ، در قسمت مهمى از خراسان حكومت مىكرد و بر خلاف اكثر فرمانروايان مورد محبت و علاقهء مردم بود . با اين‌كه شش هزار سپاهى داشت ، تا كار به تدبير پايان مىيافت به شمشير متوسل نمىشد . « خود را وقف رعيت كرده است و جميع امور خود را خود صورت مىدهد . و در هيچ طرف از اراضى كه\r\n\r\n\r\n","description":"","footnote":"\r\n( 1 ) . همان ، ص 260 ( نقل از داستان سفر خراسان ، ص 199 ) .\r\n( 2 ) . همان‌جا .\r\n( 3 ) . سرجان ملكم ، تاريخ ايران ، ترجمهء ميرزا حيرت ، ج 2 ، ص 174 .\r\n","page_name":" 930 ","page_number":220},
  {"content":"\r\n\r\nدر تحت حكومت اوست ، هرقدر دور باشد ضباط و عمال را ياراى آن نيست كه بر مردم تعدى يا اجحافى كنند . كسى يك‌دفعه او را بىكار نديده است ، هيچ‌كس را بر اسرار وى وقوف نيست . اما همه‌كس را بر عقل وى اعتماد است . از معتبرترين تجار محوطهء حكومت ، خود اوست ، و از اين ممر به قدر نصف ماليه كه از رعيت مىگيرد حاصل مىكند ، جميع ماليهء او را به صد هزار تومان تخمين كرده‌اند ، سى هزار تومان از املاك وى كه غالب آن زرخيز است حاصل مىشود . چهل هزار تومان از رعايا مىگيرد و بيست هزار تومان از منافع تجارت دريافت مىشود . گفته شده است كه سه هزار شترش هميشه در كاروانهايى كه به ايران و هندوستان آمدوشد مىكنند به كرايه است . ميوهء خشك و ساير محصولات املاك خود را به ديگر بلاد مىفرستد و از محصولات ديگر بلاد مىطلبد و مىفروشد . به صدق قول و درستى معاملت چنان مشهور است كه براتش نه فقط در خراسان بلكه در اطراف كابل و ايران نيز رايج است . اسحاق خان مطالعهء كتب بسيار مىكند و در تربيت فرزندان خود اهتمام دارد . . . تربت حيدريه كه دهى كوچك بود ، به همت او شهرى معتبر شده و مهمانخانهء اين شهر قريب پانصد مسافر را كفايت مىكند . . . » « 1 » جز در موارد استثنايى ، به طور كلى ، حكام و فرمانروايان براى تأمين نظر پادشاه وقت و پر كردن جيب خود ، به حقوق مردم تجاوز مىكردند ، مالكم كه در عهد فتحعلى شاه ناظر اوضاع سياسى و اجتماعى ايران بود ، مىنويسد : « حكام ممالك و اضلاع را مىتوان گفت كه در وضع سلوك غالبا متابعت ملوك وقت كنند لكن قانون حكومت به نوعى است كه بايد هميشه ، ايشان ، ميل به جور و تعدى داشته باشند . . . » « 2 »\r\n\r\nفرمان حكومت كاشان فرخ خان :\r\nفرخ خان بيش از يازده سال به عنوان پيشخدمت خاصهء پادشاه در خدمت محمد شاه بود و گاه‌گاه براى رفع مشكلاتى كه در ولايات پيش مىآمد مأموريت مىيافت و آثار كفايت از خود به ظهور مىرسانيد تا اينكه در شوال 1260 به موجب فرمان ذيل علاوه بر حفظ سمت صندوق‌دارى صندوق‌خانه ، به حكومت كاشان منصوب شد .\r\nاكنون قسمتى از فرمان حكومت كاشان « . . . چون از روزى كه سلطان على الاطلاق . . . زمام سلطنت و شهريارى را به يد كفايت و كفالت ما گذاشت . . . شاهد حال عاليجاه . . . مقرب الخاقان فرخ خان پيشخدمت . . . ( بوديم ) از هذه السنه مباركه لوىئيل خيريت دليل شغل جليل حكومت دار المؤمنين كاشان را ، كه رعايت احوال رعيتش همواره منظور مرحمت اثر سركار اقدس همايون است ، به انضمام منصب صندوق‌دارى خانهء مباركه به مقرب الخاقان مشار اليه مفوض و مرجوع فرموديم ، در كمال صداقت و راستى در ترفيه حال رعايا و سكنهء دار المؤمنين كاشان و آبادى مساكن و رونق كسب و زرع و اجراى قنوات و وصول و ايصال ماليات كوشد . آسايش خلق خدا را سرمايهء ارتقاى مدارج عاليه و معارج قصوى دانسته ولايت را آباد و رعيت را به\r\n\r\n\r\n","description":"","footnote":"\r\n( 1 ) . همان ، ج 3 ، ص 85 .\r\n( 2 ) . همان ، ص 223 .\r\n","page_name":" 931 ","page_number":221},
  {"content":"\r\n\r\nصلاح و سداد خرسند و شاد دارد ، و چشم از اجحاف و تعدى و ستم شريكى فيما بين رعايا پوشيده ، اشراف و آحاد را وقعى به سزا نهد و الواط اشرار را گوشمالى به جزا دهد . . . در اين دو شغل جليل و خدمت نبيل آسودگى رعايا و برايا و صرفه و غبطهء ديوان اعلى را مايهء اعتبار و منشأ افتخار خود دانسته . . عاليجنابان فضايل و فواضل اكتسابان . . . علما و فضلا و سادات رفيع الدرجات و عالىجاهان رفيع‌جايگاهان عمال و كدخدايان و ريش‌سفيدان و عامهء رعايا و كافهء براياى دار المؤمنين كاشان مقرب الخاقان فرخ خان را صاحب‌اختيار و حاكم بالاستقلال خود دانسته از سخن و صلاح و صوابديد حسابى او تخلف و انحراف نورزند . . . حاكم كاشان كمال احترام را از علما و فضلا منظور داشته ، رعايت حال فقرا و ضعفا و رعايا را از دست نداده نهايت سلوك را مسلوك دارد . شوال المكرم سنه 1260 . » « 1 »\r\nپس از چندى چند نفر در صدد شكايت از فرخ خان برمىآيند ، وى در مقام دفاع شرحى به حاج ميرزا آقاسى مىنويسد . صدراعظم نيز در حاشيه خطاب به فرخ خان مىنويسد : « . . . به تهمت نمىتوانند به تو چيزى ببندند . كاشان مردمان بيكاره بسيار دارد . لوطىبازى درمىآورند ، خاطرجمع باش به پدرت بنويس مشغول تعمير كاشان باشد ، شايد آبى براى آنجا پيدا كنيم . . . »\r\nسولتيكف در كتاب مسافرت به ايران كه عهد محمد شاه و حاجى ميرزا آقاسى به رشتهء تحرير درآمده است ، طرز رفتار مأمورين حكومتى را با مردم چنين شرح مىدهد :\r\n« . . . لباس پوشيده با چهار فراش براى گردش در بازار رفتم ، مجبور شدم كه از فعاليت نوكرها جلوگيرى كنم . چه آنها با ضربهء چماق و لگد ، اشخاصى را كه در سر راه ما بودند از پاى درمىافكندند . رسم اين مملكت از اين قرار است ، چند روز قبل از رسيدن ما ، چون گداى بىسر و پاى بدبختى ، دست به جانب يكى از اعيان دراز كرده بود ، توسط فراشها خوب كتك خورده بود .\r\nحتى پيرمردان را از سر راه من دور مىكردند ، يا ريش آنها را مىكشيدند يا مشت به صورت آنها مىكوفتند ، زيرا به هرصورت بايد عبور يك مرد متشخص « نجيب آدم » تأثير خود را بخشيده و به ضرب چوب معلوم گردد كه اين تنها وسيلهء تظاهر احترامى است كه شأن آن شخص ايجاب مىنمايد . اگر سرنوشت انسانهاى بدبخت اين است ، لزومى ندارد بگويم خران و اشترانى كه به اين بدبختى گرفتار و در سر راه گردش و تفريح من واقع شده بودند خوب كتك خوردند . من واقعا از اين سروصدا و از اين توفان ضربات كه موجد بىگناهش من بودم گيج شده بودم . اگر بعدها قلب من سخت نشد و به اين عادت وحشيانه خوى نگرفت ، دليل آن عدم تأييد لزوم اين روش ، براى نگهدارى و اهميت و امتياز اروپاييان توسط نمايندگان خارجى مقيم اين مملكت نبود . . . » « 2 »\r\n\r\nحكام و مأمورين ادارات در عهد امير كبير :\r\nامير در دوران زمامدارى سعى كرد كه حكام\r\n\r\n\r\n","description":"","footnote":"\r\n( 1 ) . فرخ خان امين الملك ، پيشين ، ص 3 به بعد .\r\n( 2 ) . پرنس الكسيس سولتيكف ، مسافرت به ايران ، ترجمهء دكتر محسن صبا .\r\n","page_name":" 932 ","page_number":222},
  {"content":"\r\n\r\nو مأموران دولتى بر خلاف گذشته به مردم ظلم و ستم روا ندارند . يكى از مورخان دربارى مىگويد : امير « چنان نظم و نسقى داد كه هيچ قادر مطلقى بر بيچارهء فقيرى نمىتوانست تعدى كند . . . » « 1 »\r\nسخن خود امير در نامهء 8 رمضان 1286 به جان داود ، اين است : « قرار در كار حكام داده شده است كه يك نفر جرأت يك دينار تعدى به احدى ندارد . »\r\nبه حاكم گيلان در 28 ذيقعده 1267 اين‌طور دستور مىدهد : « . . . بر وفق عدالت رفتار نمايد كه احقاق حق بشود ، اغماض و چشم‌پوشى ابدا در ميان نباشد كه . . . مغاير عدالت است . »\r\nباز در همان نامه تأكيد مىكند ، البته « منتهاى اهتمام را در اجراى حقوق ثابته و رفاهيت و آسودگى مردم خواهيد نمود . » « 2 »\r\nاين رويه امير را لسان الملك سپهر انتقاد مىنمايد : « خواستارى و شفاعت را مقبول نمىداشت و از سرزنش و شفاعت ملول مىشد . » اين مورخ دربارى ندانسته بود كه حكومت عدل ، مستلزم اجراى قانون است و شرط اجراى قانون اعمال قدرت صالح است . فلسفهء سياست راه ديگرى را نمىشناسد . امير در سايهء اجراى قانون ، امنيت مدنى بىسابقه‌اى در ايران برقرار نمود . وزيرمختار انگليس پس از فتح مشهد به دست نيروى دولتى و برانداختن فتنهء سالار ، به اعجاب مىنويسد : « مهمترين مطلبى كه جلب توجه مىكند ، اين است كه سربازان در همه مدت در شهر رفتار درستى داشتند و از انضباط نظامى پا فراتر ننهادند ، و مانع گرديدند كه به مردم مشهد تعدى و آزارى برسد . » اين درست خلاف آيين شمشيربندان بود ، كه در دوره‌هاى پيش و پس از آن چون شهرى را مىگرفتند ستمگرى و پايمال كردن حقوق مردم را پيشهء خود داشتند . . .\r\nكوشش داشت مردم به حقوق خود آگاه گردند و حتى در مقام حق‌طلبى برآيند و در هرمورد در حق كسى كه مورد دستبرد اهل دولت واقع مىگرديد و مظلومى دادخواهى مىنمود ، شرح آن را با نام و نشان در روزنامه نوشته و اعلام مىكرد كه از چه قرار آيين عدالت اجرا گشت . شگفت اين كه در همان روزنامه به حاكم گيلان دستور رفت كه زياده از ماليات مقرر از مردم گرفته نشود و نيز مأمورى از جانب دولت روانه گرديد كه « ابلاغ اين حكم را بر عموم اهالى گيلان و طالش نمايد كه زياده از مبلغ منظور ندهند » طرفه اين‌كه از جمله ايرادهايى كه پس از عزلش بر او گرفتند ، اين بود كه . . . « از حق نوكر ( دولت ) كم مىكرد و به طريق بدعت به رعيت مىافزود . » « 3 » از اقدامات جالب امير حمايت كشاورزان بود . « شيل » به « پالمرستون » مىنويسد : « طبقهء زارع را از ستمگرىهاى گذشته عمال دولت رهايى بخشيد . »\r\nنويسندهء صدر التواريخ مىگويد : « در عهد امير چنان نظمى به كار برد ، كه گرگان را از گوسفندان هراس بود . . . و جميع رعايا به بودن امير راضى بودند . ولى اعيان مملكت چون مجال\r\n\r\n\r\n","description":"","footnote":"\r\n( 1 ) . صدر التواريخ ، ( نسخهء خطى ) .\r\n( 2 ) . امير كبير و ايران ، پيشين ، ص 207 به بعد .\r\n( 3 ) . روزنامهء وقايع اتفاقيه ، شماره 50 .\r\n","page_name":" 933 ","page_number":223},
  {"content":"\r\n\r\nتعدى و خودسرى نداشتند به عزل او كوشيدند و آخر پشيمان شده و قدر و مرتبهء امير را شناختند كه بقاء دوام او باعث نظام ملك و ملت بود . . . امير قدرت خود را در راه مصلحت عمومى به كار برد . » در دورهء قاجاريه هيچ‌گاه قدرت مركزى به حد روزگار امير نرسيده و هيچ‌گاه ادارهء امور كشور به آن اندازه متمركز نگشت . همهء ايلات دورافتادهء سرحدى به فرمانبردارى پايتخت سر نهادند . . . « از ايلات و عشاير فوجهاى جديد سرحدى به‌وجود آورد كه از ابتكارهاى ارزندهء اوست . . . گردنكشان و شورشيان را برانداخت « 1 » . در انتخاب حكام و فرماندهان لشكرى و استانداران مراقبت فراوان مىنمود . » در نامه‌اى به شاه مىنويسد : « براى كار قشون آذربايجان جز ميرزا موسى و ميرزا مصطفى ، احدى صلاح نيست . ميرزا ابو القاسم بىاستخوان و طماع است .\r\nآذربايجان قايم‌مقام و امير نظام ديده ، اين‌گونه آدم‌ها مثل ميرزا ابو القاسم و ميرزا صادق در آنجا نمود نمىكنند . آذربايجان جاى سلطنت و جان سلطنت است ، شوخى نيست . . . » « 2 »\r\n\r\nوضع حكام در عهد قاجاريه :\r\nمورير ضمن توصيف گفتگوهاى خود با نايب السلطنه ( عباس ميرزا ) مىگويد : « بعد موضوع حكمرانى شاهزاده در آذربايجان به ميان آمد و شاهزاده از طرز حكومت خود قدرى صحبت نمود و اظهار كرد ، اولين قدم براى ايجاد يك حكومت صحيح ، اين است كه حكمران رعايا را تحت حمايت خود قرار دهد و براى همين مقصود است كه من فروش حكومت‌ها را قدغن كردم تا ديگر هركس نتواند با دادن مبلغى زيادتر از سايرين به حكومت برسد . فعلا اين عمل در تمام ايران حكمفرماست ، هيچ باور نمىكنيد كه من در جلوگيرى از اين عمل بد ، چقدر متحمل زحمت شده‌ام . مثلا با دادن يك مقررى دوازده هزار تومان به يك نفر كه حاكم مراغه و اطراف و نواحى آن باشد ، تمام بدهى هررعيتى را كه بايد به دولت بپردازد ، با جزئيات روى كاغذ مىآورم و به دست او مىدهم و ميزان مالياتى را هم كه بايد ساليانه به دولت بپردازد با جزئيات روى كاغذ مىآورم و به دست او مىدهم ، بعد ، قدغن مىكنم دينارى اضافه بر اين مبلغ از رعيت گرفته نشود ، ولى حكام به اين مبلغ به هيچ‌وجه قناعت نمىكنند و مىخواهند خودشان به هرميزان كه مايلند بگيرند و رعيت را زجر و شكنجه كنند و صدمه بزنند . ولى حاضر نيستند به يك مقررى معين ساليانه قناعت كنند . از طرف ديگر اطراف اين حكام را يك دسته متملق و چاپلوس گرفته‌اند و او را تحقير مىكنند از اين‌كه نمىتواند به رعايا و زارعين صدمه زده اموال آنها را غارت كند . » « 3 »\r\n\r\nحكومت شاهزاده‌ها\r\nحرمسراى فتحعلى شاه و دستگاه پرعرض و طول و مجلل آن در تاريخ شرق شهرت فراوان دارد . كلنل دارويل انگليسى كه در سال 1813 به ايران آمده است عدهء زنان فتحعلى شاه را 700 و تعداد فرزندانش را 64 پسر و 125 دختر ضبط كرده است . « . . . تمام اين شاهزادگان و شاهزاده‌خانمها از دولت حقوق مىگيرند . و\r\n\r\n\r\n","description":"","footnote":"\r\n( 1 ) . امير كبير و ايران ، دكتر آدميت ، پيشين ، ص 209 .\r\n( 2 ) . همان ، ص 210 .\r\n( 3 ) . تاريخ روابط ايران و انگليس ، پيشين ، ج 1 ، ص 161 به بعد .\r\n","page_name":" 934 ","page_number":224},
  {"content":"\r\n\r\nگذشته از آن ، حكومت شهرهاى ايران به دست شاهزاده‌هاست و غالب آنها سالهاى متمادى و متوالى در يك شهرستان فرمانروايى مىنمايند و مانند ملخهاى گرسنه ، دسترنج دهقانان ايران را بلع مىكنند و گاهى به جان هم مىافتند و حتى پسرهاى يكديگر را به هلاكت مىرسانند . » « 1 »\r\nواتسن كه در زمان ناصر الدين شاه به ايران مسافرت كرده است ، مىنويسد : « تمام فرمانروايان ولايات و شهرها براى انتصابى كه نصيبشان مىشود بايد پول بدهند و اين مقام را نه فقط براى مدت معينى برعهده خواهند داشت ، بلكه تا وقتى كه نظر لطف همايونى شامل حال آنهاست .\r\n« فرمانروايان استانهاى بزرگ ، اختيار صدور حكم اعدام را نيز نسبت به زيردستان خود دارند ، رجال بيشتر از حد انتظار در مقام خود باقى مىمانند و انفصال هم در اثر بىلياقتى نيست ، بلكه بيشتر منوط به ميزان آز و هوس يا نيازهاى رئيس مملكت است ، مأمورين و متصديان مقامها در دوران قدرت به قدر كافى بهره‌بردارى مالى مىكنند تا قادر باشند وقتى كه مقام خود را از دست مىدهند مقام ديگرى را با پرداخت پول ، براى خود فراهم كنند . مردم كمتر جرأت مىكنند از فرماندار ستمگر شكايت كنند ، اما وقتى كه فرماندار بسيار پليدى براى يك ناحيه يا ولايتى منصوب مىشود ، مردم گاهى به وسيلهء تقديم هديه به پادشاه درخواست مىكنند كه آن حاكم منفور به محل ديگرى انتقال يابد . . . » « 2 »\r\nحسنعلى خان امير نظام گروسى ( متوفى به سال 1317 ) ضمن نامهء نيش‌دار و طنزآميزى كه به قوام الدوله نوشته است ، چنين مىگويد : « . . . آن وقت كه ميرزا عباس خشك‌وخالى بودى ، بنده مخلص و معتمد سركار بودم و بر صدراعظمى و رياست سركار قول گذاشتم . حالا كه قوام الدوله وزير داخله وكيل آذربايجان و محرم اسرار سلطنت و فلان و فلان هستيد ، اگر دعوى الوهيت بكنيد آمنا و صدقنا . كدام احمق مطلق است كه جلالت شأن شما را نداند . . . اين‌كه فرموده بوديد تمام آذربايجان را مىخورم و لقمه‌اى از آن به دهن جنابعالى نمىاندازم ، بنده مىدانم كه دهن جنابعالى را بايد دوخت اما به ولايت مطلقه على ( ع ) كه خود من آش نخورده دهن سوخته‌ام . و بالفرض كه اين‌طور نباشد و تمام آذربايجان را بخورم ، در صورتى كه جنابعالى تمام ايران را بلع مىفرماييد ، بگذاريد من هم شاگرد مدرسهء جنابعالى باشم و تمام آذربايجان را بخورم ، ديگر از جان من چه مىخواهيد ؟\r\nوى ضمن نامهء ديگرى به آشفتگى اوضاع اجتماعى ايران در عهد ناصر الدين شاه اشاره مىكند : « به طريق كنايه شرحى از ايران خودمان شكايت فرموده بوديد . حق به جانب ذات عالى است . من بنده هم اوقات توقف اسلامبول هرگاه اين مملكت خراب را در خواب مىديدم ، سراسيمه با كمال وحشت بيدار مىشدم و شكرها مىكردم كه خواب بوده است . ولى بعد از آن كه به ايران آمدم ، به طورى گرسنگى كشيدم كه سنگك خالى را مايدهء آسمانى پنداشتم . . . به\r\n\r\n\r\n","description":"","footnote":"\r\n( 1 ) . مأخذ از مقالهء آقاى سعادت نورى در مجلهء وحيد ، سال چهارم ، ص 508 .\r\n( 2 ) . تاريخ ايران در دورهء قاجاريه ، ترجمهء وحيد مازندرانى ، ص 19 به بعد .\r\n","page_name":" 935 ","page_number":225},
  {"content":"\r\n\r\nقدرى از مأمورين تعدى ديدم كه خوردن صد چوب ناحق و دادن صد تومان جريمه را حكم داورى مىدانم ، از علما چيزها ديدم كه فتواى قتل مظلومى ، حكم حق و نص حديث است . از واعظين و ذاكرين دروغ‌ها شنيدم كه عنقا و كيميا را باور كردم . . . روز يكشنبه 29 ربيع الاول 1312 » .\r\nدر سياحتنامه ابراهيم بيگ بسيارى از سنن اجتماعى و عادات ناپسند فرمانروايان ايران مورد انتقاد شديد قرار گرفته است : « . . . ناگاه از طرف ديگر صداى دورباشى بلند شد ، از هرطرف بانگ مىزدند برو پيش ، بايست ، آستين عبا را ببوس ! من در كمال حيرت بدان سوى نظر كردم ، ديدم يك نفر جوان بلندقامت ، كه سبيل‌هاى كشيده داشت ، سواره مىآيد و سى چهل نفر با چوبدستى بلند به رديف نظام از دو طرف او مىآيند و در پيشاپيش آنان يك نفر سرخپوش ديوچهر ، در پشت‌سر آن ده بيست نفر سوار با تيپ مىآيند . از آنها پرسيدم كه اين چه هنگامه است ؟ گفت :\r\nحاكم شهر است به شكار مىرود . به ما گفت راست ايستاده ، هنگام عبور آن كرنش و تعظيم نماييد چنان‌كه ديگران مىكنند . چون نيك نظر كردم ديدم هى از چهار جانب و شش جهت سجده است كه مردم مىكنند . او هم ابدا به روى بزرگوارى خود نياورده از چپ و راست هى سبيلهاى خود را تاب مىداد ، گفتم هرگاه تعظيم نكنم چه مىشود ؟ گفت . . . گويا از حيات هم سير شده‌ايد ؟ گفتم نه ، هزار گونه آرزو در دل دارم . در نهايت ادب راست ايستاده ، هنگام نزديك شدن حاكم در كمال فروتنى ركوعى به جاى آوردم ، رسيده بود بلايى ولى به خير گذشت . چون تاكنون اين وضع را در هيچ جايى نديده بودم ، خيلى تعجب كردم ، گفتم آبادباشى ايران ، حاكم شهرى مانند لندن كه داراى هفت ميليون جمعيت است ، از هرجا تنها مىگذرد و احدى اعتنا به شأن او نمىكند ، انشاء اللّه حاكم يك ولايت كوچك ما اين‌قدر جلال و حميت دارد . سلطنت بايد اين طور باشد . گفتم : آقاى رضا ، حاكم خيره مواجب اين‌همه جمعيت را از كجا مىدهد ؟ گفت : اينان مواجب ندارند . گفتم پس چه مىخورند ؟ گفت : صبح تا شام در كوچه و بازارها مىگردند ، هرجا دو نفر با همديگر دعوا كنند نزد فراشباشى مىبرند . هرگاه دعوا خالى از اهميت است دو تومان فراشباشى و پنج قران نايب و دو سه قران هم اين فراشان مىگيرند مرخص مىكنند . اگر دعوا قدرى بزرگتر باشد ، يكى از پيشخدمتان يا امير آخور و يا تفنگدارباشى و يا آبدار و يا قهوه‌چى بدان كار مأمور مىشوند ، صد يا پنجاه تومان براى شاهزاده و ده بيست تومان براى خودشان به عنوان جريمه ، تعارف مىگيرند . من از شنيدن اين سخنان در جاى خود خشك شده از سياحت بيزار شدم . . . »\r\nديگر از كسانى كه طرز حكومت فرمانروايان ايالات را به صورت نمايشنامه مورد انتقاد قرار داده و نقاط ضعف ، و اعمال نارواى آنان را برملا ساخته است ، ميرزا آقاى تبريزى است . اين ايرانى اصيل و باذوق ، با پيروى از روش ميرزا فتحعلى آخوندزاده ، نمايشنامه‌هايى انتقادى به زبان فارسى نوشت . در اين نمايشنامه‌ها صحنه‌هاى تاريك و وحشتناكى از استبداد و\r\n\r\n","description":"","footnote":"","page_name":" 936 ","page_number":226},
  {"content":"\r\n\r\nقانون‌شكنى عصر ناصرى توصيف شده است . آخوندزاده بانى نمايشنامه‌نويسى در مشرق زمين ، از سه نمايشنامهء ميرزا آقا ، طريقهء حكومت زمان خان را بهتر و دلنشين‌تر تشخيص داده است ، و ما قسمتى از اين نمايشنامه را براى اطلاع خوانندگان از اوضاع اجتماعى آن دوران نقل مىكنيم :\r\nطريقهء حكومت زمان خان . . .\r\n\r\nپردهء دوم :\r\nميرزا جهانگير خان ( به خان حاكم مىگويد ) خان جان ، اين تقصير شماست ، ناظر راست مىگويد . آخر اين‌طور حكومت نمىشود كه شما مىكنيد نه مداخله ، نه چيزى . امثال شما روزى صد تومان مداخل دارند ، شما مرده‌شورى ، ديگر ضامن بهشت و دوزخ مرده كه نيستى . چند صباحى كه حكومت داريد چهار شاهى مداخل خودتان را بكنيد و راه برويد . گور پدر رعيت ! آنكه صاحب رعيت است در فكر نيست ، ديگر شما را كجا مىبرند ؟ اين حكومتها اعتبار ندارند ، فردا يكى پيدا مىشود پيشكش مىدهد حاكم مىشود ، باز شما و تهران و كنج‌خانه . تا اين‌طور نشده است شرى ، شلتاقى ، تقى بگيرى ، نقى ببندى ، روشوه‌اى ، مداخلى . . . بىحالتى تا كى تا چند ؟\r\nخان حاكم ( آهسته ) مگر حاشيه‌نشينها مىگذارند آدم درست حركت بكند ؟ ( آشكار ) شما راست مىگوييد ، همهء اينها تقصير فراشباشى است .\r\nفراشباشى چرا سركار خان ، من چه تقصير دارم ، چه كم‌خدمتى شده است ؟\r\nخان حاكم شما چه تعهدات به من كرديد و چه راه مداخله نشان داديد ؟ مدتى است نه يك شرابخور گرفتيد و نه از جنده‌ها خبر داريد و نه يك هايهويى و نه يك دو تومان مداخلى . . . يا فراشباشىگرى نمىدانى ، يا به من راست نمىگويى ، كدام‌يكى است ؟\r\nفراشباشى ( پيش آمده و مىگويد ) يقين قوهء حافظهء خان تمام شده است . پريروز به خلاف اين نصيحت مىكرديد ، حالا طور ديگر حرف مىزنيد ، نمىدانم از اين فرمايشات چه منظور داريد ؟\r\nخان حاكم اين روزها بسيار بىپول شده‌ام . قسط ميزان ولايت هم پرداخته نشده است . ببين شرابخورى ، جنده‌بازى ، مداخل هوايى پيدا بكن ، اين‌طور كار از پيش نمىرود .\r\nفراشباشى شما مرخص بكنيد تا من خدمت بكنم ، پريروز به خلاف اين\r\n\r\n","description":"","footnote":"","page_name":" 937 ","page_number":227},
  {"content":"\r\n\r\nمىفرموديد ( بيرون مىآيد ، صدا مىكند ) بچه‌ها ، يكى دهباشى قاسم را صدا كند ! ( دهباشى قاسم مىآيد تعظيم مىكند ) دهباشى !\r\nدهباشى بله قربان !\r\nفراشباشى اين روزها خان حاكم بىپول است و براى يوميهء كارخانه معطل است .\r\nدهباشى قربان در اين صورت چه بايد كرد ؟\r\nفراشباشى آخر ببين يكى از جنده‌هاى معروف را بگير بياور ، يك چهل پنجاه تومانى از ميان درآر .\r\nدهباشى كدام يكى را ، چطور ؟\r\nفراشباشى آن خانم كاشى كجاست ؟\r\nدهباشى توبه كرده است و شوهر دارد .\r\nفراشباشى بيگم شيرازى چه مىكند ؟\r\nدهباشى ناخوشى كوفت گرفته از كارافتاده است .\r\nفراشباشى سكينه عرقچين‌دوز چطور است ؟\r\nدهباشى آن‌كه پير شده است ، حالا جاكشى مىكند .\r\nفراشباشى زيور گيس‌بلند چه فند است ؟\r\nدهباشى امروزها سجاف زيور پهن است ، با ميرآخور رفيق شده ، فيل هم نمىتواند به او حرف بزند .\r\nفراشباشى صاحب جان كه اين اوقات خوب از آب درآمده است ، همه تعريف او را مىكنند .\r\nدهباشى حرف صاحب جان را نمىتوان زد . از ميرزا عيسى وزير آزادنامه در بغل دارد و مداخلهاى خالصجات شاهى تيول ايشان تشريف دارد .\r\nفراشباشى هان ، هان ، يادم آمد . كوكب شاهورديخانى . ديگر بهتر از آن نمىشود :\r\nعاشق‌كش و طرّار و گوش‌بر و از همه شيوه‌اى اطلاع دارد . البته او را بپزيد ، يكى از اين تاجرهاى كلفت را دام بيندازد ، بگيريد بلكه دويست سيصد تومان دست و پا كنيم .\r\nدهباشى بله بله . درست فرموديد ، خوب پيدا كرديد . من او را مىبينم و قرارى مىگذاريم . البته يكى را به دام خواهد كشيد ، منتها چيزى هم به خودش مىدهيم .\r\nفراشباشى ده برو تدبيرى بكن . به مرگ داداشم كه منصب نيابت كدخدا را براى تو خواهم گرفت .\r\nدهباشى سايهء شما كه بر سر ما باشد خودمان كدخداييم ، اما منصف ديوانى چيز ديگر است . خداوند سايهء شما را كم نكند . من به اقبالت رفتم ( مىآيد\r\n\r\n","description":"","footnote":"","page_name":" 938 ","page_number":228},
  {"content":"\r\n\r\nيك نفر سردمدار روانه مىكند پيش كوكب و در مىزند )\r\nآغاباجى ( كارگزار كوكب مىآيد دم در ) چه مىگويى ؟\r\nسردمدار به خانم بگو دهباشى قاسم مىخواهد خدمت شما برسد و يك قليان بكشد و برود .\r\nآغاباجى وايست تا جواب بياورم ( مىآيد به كوكب مىگويد ) دهباشى قاسم آدم فرستاده است مىخواهد بيايد شما را ببيند .\r\nكوكب بسم اللّه الرحمن الرحيم ، خير باشد ، ديگر چه خبر است ؟ پريروز بود قند و چايى و يك سردارى از براى دهباشى فرستادم ، باز چه شده است ؟ بر پدر اين كار لعنت ، هرچه بدتر من پاره مىشود ، زن آقاى فراشباشى در حمامها از سايهء سر من صاحب سوزنى ترمه و طاس و سطل بزرگ مىشود . اى آغاباجى آتش به جان ، اينها همه تقصير تو است . پارسال خواستم زن كاظم قشنگ بشوم نگذاشتى چند روزى آسوده باشم ، خوب حالا برو بگو بيايد ، ببينم باز چه خوابى برام ديده .\r\nآغاباجى ( مىآيد دم در به سردمدار مىگويد ) خانم عرض مىكند تشريف بياوريد ، خانه خودتان است .\r\nسردمدار ( دوان‌دوان مىآيد به دهباشى قاسم مىگويد ) بسم اللّه ، تشريف بياوريد ، كوكب خانم خانه است .\r\nدهباشى الحمد للّه كار مىخواهد درست و حقه خوب سوار بشود ( مىآيد وارد حياط خانهء كوكب مىشود . از آغاباجى مىپرسد ) كوكب خانم تشريف دارند ؟\r\nآغاباجى توى آن اطاق پنج درى روبروست .\r\nدهباشى ( وارد اطاق مىشود ) خانم سلام عليك .\r\nكوكب عليك سلام ، دهباشى جانم ، قربون شكل ماهت ، چه عجب ، خوش آمدى ، صفا آوردى . چطور شد ياد فقيرها را كردى ؟ به ارواح باجى خانم پريروز كه حمام مىرفتم توى كوچه چشمم به شما افتاد ، دلم هورى ريخت ، خواستم بيام بات حرف بزنم ، آدم بود خجالت كشيدم .\r\nدهباشى خانم جانم ، به جان عزيزت ، منهم ميان اينها همه كه هستند ، ميلى كه به شما دارم به احدى ندارم . هميشه مىگويم آدم خوش‌سلوك و قاعده‌دان چه دخل دارد به پاره‌اى . . .\r\nكوكب البته ، البته ، دهباشى خان ، از دل به دل راهى هست . ( صدا مىكند ) آغاباجى ، بيا بنشين اينجا ، آغاباجى ، تو را به آن گيسهاى سفيدت قسم\r\n\r\n","description":"","footnote":"","page_name":" 939 ","page_number":229},
  {"content":"\r\n\r\nمىدهم آن شب كه وزير اينجا بود من چقدر تعريف از دهباشى كردم و چه حرفها زدم ! خوب ، آقاى دهباشى ، اينها به كنار ، اگر من اين‌قدر از شما مهربانى نديده بودم چرا ملك خودم را گذاشته‌ام آمده‌ام در محلهء شما اجاره‌نشينى مىكنم ؟ پس ببين كه اين‌همه براى خاطر شماست .\r\nدهباشى خوب حالا ، بفرماييد ببينم كار و بارتان چطور است . بر شما چه مىگذرد ، شكار مكار تازه به دست آوردى يا نه ؟\r\nكوكب آقاجان ، نمىدانم امسال چه سالى است ؟ انگار مىكنى مردم همه مرده‌اند ، يك نفر زنده‌دل نمىبينم ، از هيچ‌كس بوى عشقى نمىآيد ، گويا جوانها پير شده‌اند ! آغاباجى مىداند از كسادى تمام رختهاى من پيش زن خسرو خان گرو است ، از براى خرجى يوميهء خود معطلم .\r\nدهباشى خير ، غصهء اين چيزها را نبايد خورد ، دنيا دوروزه است ، بايد خوش گذرانيد و خوش بود و بس .\r\nكوكب بله درست است . اما خوشگذرانى هم دل خوش مىخواهد ، پول مىخواهد ، مفت مفت كه نمىشود خوش بود .\r\nدهباشى من تدبيرى به نظرم مىآيد . اگر شما درست اقدام بكنى و شيوه‌اى لاش نگذارى ، رفع همهء اينها مىشود و از دست‌تنگى خلاص مىشويم .\r\nكوكب آهان بگو ، خير است انشاء الله .\r\nدهباشى اى خانم ، نگاه كن ، بيا با حاجى رجب خوش‌ابرو ، رفيق پارساله‌ات ، گرم بگير ، و يك شب مهمانش بكن بيايد اينجا بگيريمش ، هم به خان حاكم خدمت كردى و هم كارى از براى خودت پيش انداختى .\r\nكوكب ( دست به صورت خود زده مىگويد ) اى واى ، اى واى ، خاك به سرم ، تو را به خدا دست بردار ، اين هم كار شد ؟ !\r\nدهباشى حالا ديدى زنها بعضى وقتها عقل ندارند . اين پدرسوخته پارسال چقدر به تو چاپ زد و دروغ گفت و آخر هم پيش روى تو با طاووس خالدار چه عشق‌بازيها كرد ، دل تو را سوزاند ، بازم مىگى اين چه كارى است ؟\r\nكوكب ( خود را به گريه واداشته ) آخ‌آخ ، چكنم بختم بسوزه . دهباشى جان ، ترا به خدا ببين آن شاشوى پدرسوخته به انگشت كوچكهء من مىارزد ، و آن نامرد ، منو ول كرد و آن شاشوى گنديده را گرفت .\r\nدهباشى ده من هم همين را مىگويم ، حالا بيا تلافى بكن .\r\nكوكب مىترسم آن‌وقت بيشتر سر زبانها بيفتم و بگويند كوكب بىحقوق و بىقدم است ، ديدى رفيقش را گير داد !\r\n\r\n","description":"","footnote":"","page_name":" 940 ","page_number":230},
  {"content":"\r\n\r\nدهباشى هاهاها . اينها همه خيال است . همه‌كس مىداند كه حاجى رجب در حق شما چه بىصفتيها كرده است .\r\nكوكب يكى ديگر مىترسم خان حاكم كه اين‌طور شد مرا بگيرد و سر ندهد ، آن وقت چه خاك بر سرم بريزم ؟\r\nدهباشى به جان فرزندهايم ، به مرگ تقى و به نمكى كه باهم خورديم ، از اين چيزها نيست . خاطرت جمع باشد . تا من كارى را درست نفهمم پا در ميان نمىكنم . ( دست به زانوى خود زده ) اى دهباشى قاسم ، اگر تو اين خيالها را داشته باشى انشاء اللّه در روى زمين نباشى . . .\r\nكوكب نگو ، نگو ، خدا نكند ، مىخواهم من و حاجى رجب هرگز زنده نباشيم .\r\nحاجى رجب قربون يك موى سبيل مردانهء تو . مثلا گفتم ، و الا ايستاده‌ام به هرچه بگويى . بگذار بگويند كه كوكب را در راه دهباشى قاسم كشتند .\r\nحالا چه بكنم بگو .\r\nدهباشى حالا تكليف تو اين است : كاغذى مىنويسى مىدهى آغاباجى مىبرد مىدهد به حاجى رجب و يك شب از او وعده مىگيرى ، مىآيد : همين كه آمد و نشست مشغولش مىكنى . چهار ساعت از شب گذشته من با دو سه نفر داخل خانه مىشويم ، شما را با او مىگيريم ، حاجى رجب آبروى خودش را به هزار تومان نمىفروشد . بىصدا و ندا همان شبانه دويست سيصد تومان از او مىگيريم ولش مىكنيم ، تو همانجا سر جاى خودت آسوده بنشين .\r\nكوكب بسيار خوب قرار همين است . شما تشريف ببريد تا خبر من به شما برسد .\r\nدهباشى ( برمىخيزد و مىرود ) خداحافظ شما .\r\nكوكب به سلامت دهباشى جان ، خدا به همراه .\r\n( پرده انداخته مىشود ) « 1 »\r\n\r\nمظالم حكام و آشفتگى اوضاع اجتماعى در عهد ناصر الدين شاه\r\nدر رسالهء مجديه اثر مجد الملك ( از رجال عهد ناصر الدين شاه ) ضمن توصيف اوضاع اجتماعى ايران ، از مظالم حكام و مأمورين دولتى مطالبى نوشته شده كه جمله‌اى چند از آن را نقل مىكنيم « . . . رسم عدل و انصاف همه‌جا مستحسن ، و فوايد آن‌كه آسايش خلق خدا و آبادى ممالك و نيك‌نامى دولتىست ظاهر و هويداست . در ايران اين رسم متروك شده و به\r\n\r\n\r\n","description":"","footnote":"\r\n( 1 ) . از صبا تا نيما . پيشين ، ج 1 ، ص 362 به بعد .\r\n","page_name":" 941 ","page_number":231},
  {"content":"\r\n\r\nجاى آن آتشها از ظلم و بدعت روشن است و شرارهاى اين آتش به مرتبه‌اى بالا گرفته كه در همه‌جا پيدا و نزديك است كه هنگامهء بزرگى گرم شود . » در جاى ديگر در همين رساله مىنويسد :\r\n« . . . عادات حاضرهء ايران ، طبايع و قلوب اهالى ملل و دول خارجه را از ملت اسلام متنفر كرده و اعتقاد آنها اين شده كه ظلم و تعدى ، زجر و شكنجه ، اعدام نفوس در ازاء تقصير يك نفر ، جمعى را تاراج كردن و مردم را ، بلاسبب از درجه و رتبه انداختن و رسواى خاص و عام كردن و همهء حقوق ملتى و دولتى را به اغراض نفسانى و رشوه و تعارف ضايع و باطل گذاشتن از اصول ملت اسلام است . و اين دولت و ملت را دولت و ملتى شناخته‌اند وحشى و خونخوار . فقرا و ضعفاى ايران كه بار حكومت بيشتر بر آنها وارد است ، از ولايات فرياد مىكنند و به زبان حال از رياست كلّيه مىپرسند كه تعديات حكام ، كه آخر سال به تفاوت عمل موسوم مىشود به حكم كيست ، با اين عدل و انصاف پادشاه . . . تخطى حكام از چه بابى است ؟ رياست كليه جواب نمىگويد ، فقرا و ضعفا خود جواب مىگويند كه سكوت رياست كليه موجب رضايت است و همهء ظلم و بدعت و خرابى به اجازه اوست . ما ديده‌ايم در آخر سال حكام و مباشرين همين تعديات را در كمال جرأت به اسم تفاوت عمل مأخوذ خود رئيس كل ، قلمداد مىكنند و او عوض اين‌كه تهديد بكند . . . به آنها نوازش مىكند و حكومتى معتبرتر به آنها مىسپارد .\r\nهمان تفاوت عمل اسباب مداخل بىزحمت است براى رئيس كل كه دو سه مقابل آن مىگيرد . . . بعد از آن‌كه به جزء مأخوذ رسيدگى شد بيشتر آنها جريمه‌اى است كه فلان حاكم بىرحم به بهانهء تهمت يا به ازاى زيادتى از عامل و مباشر جزء گرفته . . . سالهاى سال فقرا و ضعفا كه از اداى اصل ماليات عاجزند بايد جريمهء مجرمى را بدهند كه نمىدانند كيست ، لا بد اين‌بار را مىكشند و دعا به دوام دولت مىكنند . » سپس نويسنده از اين‌كه مشاغل و مناصب دولتى را به « حراج » مىگذارند و هركه ثمن و پول بيشترى بدهد مقام مهمترى را كسب خواهد كرد اظهار تأسف مىكند و از جمله مىنويسد : « اگر كريم شيره‌اى تا حال رئيس نظام نشده . . . يا از شيرينى عقل اوست يا از بىشأنى شغل و عمل او . و الا متصديان بازار حراج براى پذيرايى حاضرند .\r\nمستحدثات اين بازار عوام ، بر خواص رجحان دارد . حق كلام را ساقط نمود ، عدد مستوفيان از حساب گذشته . . . اهل ايران از ظهور اين بدسلوكى كه وطن ايشان محل زجر و سياست آنها شده ، ناچار به اطراف‌واكناف عالم متفرق مىشوند و بقية السيف ، چون تغذى ايشان به علف صحرا و بيابان است از خلاق عالم استغاثه مىكنند كه به هيأت وحوش و بهايم متشكل مىشوند و از اين فرق به آن فرق بگريزند . شايد از رجوع به عالم حيوانى ، كريمهء :  « أَطْعَمَهُمْ مِنْ جُوعٍ وَ آمَنَهُمْ مِنْ خَوْفٍ »  ايشان را دستگيرى كند .\r\nحكومت ايران نه به قانون اسلام شبيه است نه به قاعدهء ملل و دول ديگر . بايد بگوييم ، حكومتىست مركب از عادات ترك و فرس و تاتار و مغول و افغان و روم مخلوط و درهم و يك عالمىست عليحده با هرج‌ومرج زياد كه در هرچند قرنى يكى از ملوك طوايف مذكوره به ايران\r\n\r\n","description":"","footnote":"","page_name":" 942 ","page_number":232},
  {"content":"\r\n\r\nغلبه كرده‌اند ، از هرطايفه‌اى عادت مكروهه و مذمومه در ايران باقى مانده و در اين عهد همهء آن عادات كاملا جارى مىشود . . . در پايمال كردن حقوق مردم و ترويج فنون بىديانتى و ترك غيرت و مروت و اختراعات امور ضاره و طمع بىجا و تصديقات بلاتصور و خوش‌آمد و مزاح‌گويى به رؤسا و پيشكاران و تصويب عمل و تصديق به اقوال ايشان چندان مبالغه دارند كه پادشاه . . . متحير مىماند كه با اين‌ها به چه قانون سلوك كند .\r\n به مارماهى ماند نه ماهيست و نه مار * منافقى چكنى ، مار باش يا ماهى \r\n. . . ولايات سرحديهء ايران از رياست كليه سئوال مىكنند كه انتخاب اين حكام كه سكنهء ما را متفرق كرده اراضى ما را مسلوب المنفعه و وادى غير ذى زرع ساخته به ارادهء كيست ؟ سكوت اضطرارى رئيس كل ايجاد جوابى شافى خواهد كرد كه اين حكام از منتخبات خاطر ما هستند و لا غير .\r\nدستور العمل و احكام ساير ولايات خارجه را كه در دست آنها مىبينيد ، همه به مهر و امضاى ماست . حاصل تاخت‌وتاز و غارتها نيز به صندوق‌خانهء ما تحويل مىشود ، تشويش نداريم كه معاملهء حاكم حقيقى با ما به چه نسق خواهد بود .\r\nاز جمله آلاتى كه به دست عاملين جور . . . داده شده . . . دو شمشيرست كه به زهر پرورش يافته و خورش آنها جانهاست . يكى اتهام متمولين ولايات به فتنه و فساد و اخلال عمل ماليات ، ديگر نسب مردم به تبعيت باب .\r\nاعتماد السلطنهء مرحوم كه جاسوس اجل بود و جاروب امل ، در تكميل اين صفت رذيله زحمتها كشيده ، خونابها خورده ، خونها ريخت ، خانه‌ها خراب كرد . . . ابناى جنس او يعنى عاملين جور ، الى يومنا هذا ابقاى حكومت خود را در اجراى اين عادات ديده و به اعدام مخلوق خدا مشغولند . . . حكام و عمال كه به دستور العمل وزارت ماليه مأمور مىشوند ، گويا بر ولايات ، حاكم على الاطلاقند و در تصاحب مال مردم وارث بالاستحقاق ، اطفال يتيم را پدرند ، و اشياخ عقيم را پسر ، لدى الورود ماليات حسابى و مداخل مأموريت را با مخارج حكومت و تعارفات رسميه و رسوم حكومت متعارفه و قروض قديم و جديد و خرج حشر و حساب و خاتمهء عزل و عقاب را موازنه مىكنند ، لا بد مىشود به اظهار عرضه . . . تا به عبارات مخصوصه مورد تحسين بشوند كه الحق خوب از عهدهء ماليات برآمده و مستحق هرگونه التفاتست . معنى خوب از عهده برآمدن مخفى نيست . . . » در صفحات بعد بار ديگر مجد الملك به مظالم حكام و مأمورين ماليه اشاره مىكند و به شاه وقت هشدار مىدهد كه اگر فكرى به حال مردم نكند مردم براى حفظ جان و مال خود انديشه خواهند كرد . بعد مىنويسد : « . . . كيست كه بدرفتارى حاكم اصفهان و خراسان و مساعدتى را كه از ايشان به ارباب احتكار شده است سبب آشكار در اعدام و هلاكت دو ثلث از نفوس دو مملكت نداند .\r\nعدل و انصاف پادشاه ، اول جزايى كه به اين دو بايد بدهد ، عزل فورى و ضبط جميع ملك و\r\n\r\n","description":"","footnote":"","page_name":" 943 ","page_number":233},
  {"content":"\r\n\r\nمال و حبس ابدى آنهاست . و جزاى دومى انتقام كشيدن از اعوان و انصار آنهاست به درجه‌اى كه « عبرة للنّاظرين » شوند . . . اگر اين دو جزا مهمل بماند . . . آيا مسئوليت سلوك اين دو حاكم . . . به خود آنها راجع است يا به پادشاه . پس پيش از وقوع اين واقعهء عظيمه و خذلان شديده بر پادشاه واجب است حلم بىفايدهء خود را به شتاب و عجلهء مفيد ، مبدل كند و اين تاخت‌كنندگان را كه بىمرور سنين و شهور ، صاحب آلاف و كرور شده‌اند به مقام مسئوليت بياورد و بپرسد . . . كه اين‌همه ثروت را از كجا آورده‌اند ؟ » بعد مىنويسد : هروقت بخواهند كه يك قدم در راه اصلاح امور اجتماعى بردارند « متخلفين ايرانى كه ما آنها را قاتلين دولت اسم گذاشته‌ايم » براى حفظ وضع موجود و ادامهء ستم و غارتگرى خطاب به شاه مىگويند : تصدقت شوم ، كسى را نداريم ، هرچه نگاه مىكنيم ، آقا و ميرزا عيسى ازين مردم ، روىهم‌رفته كافىترند ، بىغرضانه عرض مىكنيم رشتهء كارى به اين مردم ظل السلطان\r\nداده‌ايد ، كارها هم بد نيست از جايى صدايى درنيامده به حرف غرض‌آميز مردمان مفسد ، عبث خودتان را به زحمت نيندازيد ، مرد كه را دلسرد نكنيد . سروش غيبى به ايشان مىگويد : اى كشندگان دولت ايران ، از وجود معطل اين شخص جز تعطيل امور و تحرير عقول و تمامى دولت چه كار ساخته است ؟ و اگر زحمت كم كند ، به چه دليل اسباب زحمت خاطر پادشاه خواهد شد ؟\r\nمجد الملك در جاى ديگر مىنويسد : « . . . ممالك ايران را ظلمهاى فوق العاده . . . و آفات مزمنه . . . چندان مسلوب المنفعه كرده كه تجار و اهل حرف و صنعت آن از خيال كسب افتاده و همّ آنها واحد شده ، جز تحصيل قوت لا يموت يوميه به هيچ كارى نمىتوانند پرداخت . . . روزى كه قوت يوميهء ايشان بىزحمت تحصيل شود ، به ولىنعمت حقيقى خود يعنى دهقانان رحمت مىفرستند . . . رئيس كل در قلع و قمع دهقانان تدبيرى كرد . . . اگر تدبير او با تقدير موافق شود ، رسم دهقانيت و فلاحت در ايران متروك خواهد شد . . . انتظام و اغتشاش ممالك محروسهء ايران به جهاتى چند كه گفتنى نيست به عهدهء صنف خبازان موكول گرديد . نرخ وكيل نان به اراده و ميل آنهاست ، هرچه مىخواهند از كيل مىكاهند و بر نرخ مىافزايند و احدى را مجال حرف\r\n\r\n","description":"","footnote":"","page_name":" 944 ","page_number":234},
  {"content":"\r\n\r\nنيست . . . » « 1 »\r\n\r\nنمونه‌اى چند از مظالم حكام و استانداران در عهد حكومت قاجاريه\r\nيكى از حكام ستمگر و فاسد ايران در عهد قاجاريه ظل السلطان بود .\r\nحاج ميرزا حسين خان مشير الدوله سپهسالار كه بعد از اميركبير از رجال خيرخواه عهد ناصرى است ، پس از آن‌كه ظل السلطان براى بار سوم به استاندارى فارس برگزيده شد ، ضمن نامه‌اى به ناصر الدين - شاه چنين نوشت :\r\n« مأموريت نواب اشرف ارفع شاهنشاه‌زاده اعظم ظل السلطان ، صلاح حال حاليهء دولت نيست ، زيرا از يك طرف به جهت قرب به پايگاه عظمت ، مطمئن است و از جانب ديگر ميل مفرطى به جمع‌آورى پول دارد و ابقاء به مال و عرض احدى نخواهد فرمود . رعيت بىپا مىشود و ماليت به خزانه نخواهد رسيد . يا آن‌كه شاهزاده را با شرايط و عهود و پيشكار معقول و مسلط بفرستيم و ماليات را از پيشكار بخواهيم و قدرت تعدى و اجحاف يا تعرض به ناموس مردم به او مرحمت نشود . . . در اين صورت به غير از ظهير الدوله و يا علاء الدوله ، عجالة در دربار همايون ، كسى قابل و لايق اين كار نيست . » ناصر الدين شاه در جواب مىنويسد :\r\n« جناب صدراعظم در فقرهء تعيين حكام و پيشكاران ولايات بزرگ و كوچك از قرارى كه مكرر گفته‌ام ، خودم تكليفى به شما نمىكنم و ابدا اظهار رأيى نخواهم كرد ، هرطور مصلحت مملكت و دولت باشد قرار حاكم و پيشكار فارس را بدهيد و زود روانه كنيد . . . »\r\nبه همين مناسبت ظل السلطان كينهء سپهسالار را هميشه در دل داشت و همواره براى او كارشكنى مىكرد وى در ص 313 كتاب تاريخ مسعودى در باب چهار فرزند ميرزا نبى خان امير ديوان ، مىنويسد : « حقيقتا چهار شيطان مجسم بودند ، به خصوص برادر بزرگشان ميرزا حسين خان . »\r\nظل السلطان در سال 1291 فرمانرواى اصفهان شد و مدت چهل سال با كمال جبروت و اقتدار حكومت كرد . در اين مدت دست تعدى و تطاول به مال و ناموس و جان اشخاص دراز نمود و املاك فراوانى از مردم بسيارى كه دسترسى به جايى نداشتند غصب و تصاحب كرد . رضا قلى خان ايروانى منشى خود را كه ملقب به سراج الملك بود به طمع نقدينه‌اى كه داشت چاى مسموم داد و تمام اموال او را مصادره نمود ، فرزندان وى را به خاك سياه نشانيد . مشير الملك را نيز كشت و اموال او را تصرف كرد . رحيم خان نايب الحكومهء اصفهان و بانى مسجد معروف پاى نارون را پس از ضبط اموال ، به چوب‌بست و در زير شكنجه هلاك ساخت و خانه و املاك مصطفى قلى خان نوهء فراشباشى خود را به جبر و عنف ضبط نمود و فرزندان او را تيره‌بخت و سيه‌روز كرد و از همه مهمتر حسينقلى خان ايلخانى را كه در دو سفر بختيارى از او كمال پذيرايى\r\n\r\n\r\n","description":"","footnote":"\r\n( 1 ) . رسالهء مجديه به تصحيح سعيد نفيسى ، ص 1 ، 6 ، 10 ، 12 ، 15 ، 17 ، 18 ، 49 .\r\n","page_name":" 945 ","page_number":235},
  {"content":"\r\n\r\nرا كرده بود ، به نامردى در اصفهان در 27 رجب 1299 قمرى دستگير و خفه نمود .\r\nآقاى جابر انصارى صاحب تاريخ رى و اصفهان مىنويسد كه ظل السلطان براى اينكه عمارات صفوى و زيبايى شهر اصفهان توجه ناصر الدين شاه را جلب ننمايد ، دستور قطع اشجار خيابانها و تخريب ساختمانهاى صفوى را داد و با آن‌كه چند نفر از بازرگانان اصفهان حاضر شدند مبالغ هنگفتى به او بدهند و وى را از اين كار زشت بازدارند ، از تصميم خود منصرف نگرديد و بالنتيجه اكثر باغات و عمارات ديگر به دست بيداد وى خراب و ويران شد : 1 ) باغ و قصر سعادت‌آباد ، 2 ) عمارت هفت‌دست ، 3 ) قصر نمكدان ، 4 ) آيينه‌خانه ، 5 ) بهشت برين ، 6 ) بهشت‌آيين ، 7 ) انگورستان ، 8 ) بادامستان ، 9 ) نارنجستان ، 10 ) كلاه‌فرنگى ، 11 ) باغ تخت ، 12 ) باغ آلبالو ، 13 ) باغ طاووس ، 14 ) عمارت و باغ نقش‌جهان ، 15 ) باغ فتح‌آباد ، 16 ) گل‌دسته ، 17 ) تالار اشرف ، 18 ) عمارت خورشيد ، 19 ) سرپوشيده ، 20 ) عمارت خسروخانى ، 21 ) باغ زرشك ، 22 ) باغ چرخاب ، 23 ) باغ محمود ، 24 ) باغ صفى ميرزا ، 25 ) باغ قوشخانه ، 26 ) باغ نظر ، 27 ) عمارت سردر باغ هزار جريب ، 28 ) عمارت جهان‌نما ، و قريب چهل باغ و عمارت ديگر كه اهميت باغ‌هاى فوق را نداشته است . گويند قساوت و بىرحمى ظل السلطان به حدى بود كه مظفر الدين شاه هروقت مىخواست كسى را به قساوت و بىرحمى مثل بزند ، مىگفت اين آقا را نمىشناسيد ، اين آقا عينا مثل ظل السلطان است . در ايام طفوليت ، ما باهم درس مىخوانديم و طرف عصر كه به اندرون مىرفتيم ، ظل السلطان با سيخ و چاقو چشم گنجشكهايى را كه غلام بچه‌ها براى او مىآوردند درآورده و آنها را در هوا رها مىكرد و مىگفت داداش ببين حالا چطور پرواز مىكنند . يك مرتبه شاه رسيد و كتك مفصلى به ظل السلطان زد ، گوش مرا هم كشيد و گفت بعدها با اين پسره راه مرو .\r\nمستر بنجامين اولين وزيرمختار امريكا در ايران در كتاب مشاهدات خود ، ظل السلطان را مردى مقتدر و توانا و شقى و بىرحم مىخواند و مىگويد چون مادر ظل السلطان از طبقات معمولى بود ، به مقام سلطنت نرسيد . او متمايل به سياست انگلستان بود و با تمام ددمنشىهايى كه داشت خود را مترقى و متجدد مىشمرد . مستر بنجامين براى نشان دادن شقاوت و بىرحمى اين مرد به عنوان نمونه رفتار وى را با يك تاجر اصفهانى ذكر مىكند و مىنويسد : « پس از آن‌كه ظل السلطان مبلغ معتنابهى از او اخذ نمود و از پس دادن امتناع ورزيد ، تاجر به ناچار به شاه شكايت برد ، و شاه به ظل السلطان امر كرد كه مبلغ دريافتى را مسترد دارد .\r\nظل السلطان پس از دريافت دستخط ملوكانه لحظه‌اى انديشيد ، بعد خطاب به تاجر گفت :\r\nخواستى شاهزاده‌ها را بترسانى ؟ عجب آدم رشيدى هستى . . . مثل تو آدمى بايد دل رشيد و بزرگى داشته باشد . من مىخواهم دل تو را ببينم تا از تو جرأت ياد بگيرم . بعد با صداى بلند شاهزاده به نوكران خود امر كرد كه دل اين شخص را دربياوريد . نوكرها تاجر مبهوت را گرفته شكم او را پاره كردند و دل او را درآورده بر روى سينى گذاردند و پيش شاهزاده بردند . . . »\r\n\r\n","description":"","footnote":"","page_name":" 946 ","page_number":236},
  {"content":"\r\n\r\nچون بيدادگرى و بلندپروازى ظل السلطان روزبه‌روز به‌فزونى مىنهاد ، شاه در سال 1306 هجرى او را به تهران احضار كرد . امين السلطان به امر شاه با نگرانى به او گفت كه شما بايد از حكومت جميع ولايات جز اصفهان ، استعفا كنيد . هرچه تلاش كرد ، مفيد نيفتاد و سرانجام عريضهء استعفا را از او گرفتند ، عجيب اين‌كه تا دو سه روز از ترس ظل السلطان كسى جرأت قبول استاندارى فارس و ديگر نقاط را نداشت .\r\nعبد اللّه مستوفى در ص 506 جلد اول كتاب خود مىنويسد : مردم پايتخت از اين كار بىاندازه خشنود شدند به درجه‌اى كه اشعارى هم براى اين عزل و انفصال ساختند و بچه‌ها در كوچه و بازار خواندند :\r\n ستاره‌كوره ماه نمىشه ، * شازده‌لوچه شاه نمىشه !\r\nتو بودى كه پارك مىخواستى ، * سردر و لاك مىخواستى !\r\nپشتتو دادى به پشتى ، * صارم الدوله را تو كشتى !\r\nكفشا تا گيوه كردى ، * خواهراتا بيوه كردى ! \r\nشاهزاده ملك‌آرا اشعار ديگرى از زبان مردم نقل مىكند :\r\n گارى اميرزاده كو ؟ * جام پر از باده كو ؟\r\nآن بچه‌هاى ساده كو ؟ * شازده جان ، خوب كردى رفتى\r\nقاچ زين بگير نيفتى * كو اصفهان پاتخت من ؟\r\nكو توپچى و كو تخت من ؟ * كو حكمهاى سخت من ؟\r\nاى خدا ببين ، اين بخت من ! * شاه بابا گناه من چه بوده ؟\r\nاين روز سياه من چه بوده ؟ « 1 » \r\nدر سال 1313 كه ناصر الدين شاه هدف تير ميرزا رضاى كرمانى واقع شد و از پاى درآمد ، همهء رجال و درباريان مترصد بودند كه ببينند از ظل السلطان چه حركتى سرمىزند . ولى بر خلاف انتظار عمومى ، شاهزاده به مظفر الدين شاه چنين تلگراف كرد :\r\nكمترين غلام زرخريد\r\n« من تصور نمىكنم كه اعليحضرت شاه ، فوت شده ، فقط اسم تبديل يافته .\r\nناصر الدين شاه بود ، مظفر الدين شاه شد . از اين تاريخ خود را برادر شاه يا شاهزاده نمىدانم ، بلكه كمترين غلام زرخريد اعليحضرت مىشمارم . رأى همايونى قرار بگيرد در اصفهان مىمانم ، امر صادر شود كه به تبريز بيايم فورا حركت مىكنم ، اجازه مىفرمايند ، به تهران بروم ، بدون درنگ عازم مىشوم ، حكم مىفرمايند كه مقام و شغل فرمانروايى را تسليم نمايم بدون تأمل تسليم كرده مطيع و منزوى مىشوم ، و اگر چنانچه رأى ملوكانه مقتضى بداند كه به مقام فرمانروايى باقى باشم ، خلعتى در\r\n\r\n\r\n","description":"","footnote":"\r\n( 1 ) . شرح حال عباس ميرزا ملك‌آرا ، به اهتمام عبد الحسين نوايى ، تهران ، 1325 ، ص 106 .\r\n","page_name":" 947 ","page_number":237},
  {"content":"\r\n\r\nحق كمترين غلام مرحمت فرمايند تا عموم بدانند كه مشمول الطاف و مراحم شاهانه واقع شده‌ام و به جان و مال در بندگى و چاكرى باشم . »\r\n« ضمنا تلگرافى هم به صدراعظم مخابره نموده و علاوه بر اظهار اطاعت ، تمنا كرد كه او را برادر شاه يا شاهزاده ندانند ، بلكه بندهء زرخريد شاه و مطيع صدارت عظما بشناسند . و مبلغ معتنابهى نيز به عنوان تقديمى براى مصارف بين راه تبريز و تهران براى شاه جديد برات نمود . » اين دو تلگراف را كه نمونهء بارز دورويى و ضعف نفس و جاه‌طلبى است نقل كرديم تا خوانندگان بدانند كه مردان جاه‌طلب براى تحصيل مقام به هرپستى و رذالتى تن درمىدهند . شاه بىكفايت كماكان او را در حكومت يزد و اصفهان ابقا كرد . » « 1 »\r\nظل السلطان در سال 1323 يعنى يكسال قبل از مشروطيت ، به اتفاق دو نفر از فرزندان خود يعنى صارم الدوله و بهرام ميرزا از طريق باكو به اروپا رفت . بعد از استقرار مشروطيت و انفصال از مشاغل دولتى ، مجددا با اسماعيل ميرزا و بهرام ميرزا به فرنگستان رهسپار شد . در اين سفر بود كه خبر مرگ بهرام ميرزا در كشتى به ظل السلطان رسيد و ظاهرا اين خبر دل سنگ او را متأثر كرد .\r\nاستاد محمد قزوينى در شرح حال ظل السلطان مىنويسد : « كمى قبل از عزل محمد على شاه و فتح تهران به دست مجاهدين ، دولت ظل السلطان را از وين پايتخت اتريش به ايران خواست تا به ايالت فارس برود . ظل السلطان از راه باكو به ايران آمد ، ولى مجاهدين او را در منجيل دستگير كردند و به رشت عودت دادند و در آنجا پس از وارد كردن اقسام اهانتها و تخفيفها به او ، مبلغ سيصد هزار تومان از وى گرفتند و به او اجازه دادند به فرنگستان برگردد . در اينجا بىمناسبت ندانستيم كه ترجمهء تلگرافى را كه وزيرمختار انگليس در تهران در باب همين موضوع به وزارت خارجهء دولت خود مخابره نموده از كتاب آبى نقل نماييم :\r\n. . . تلگراف سر باركلى ( وزيرمختار انگليس ) از قلهك به سر - ادواردگرى به تاريخ 11 ماه اوت 1909 مطابق 14 رجب 1327 از قلهك « ملتيان ظل السلطان را به رشت عودت دادند و در آنجا توقيف نمودند . دو مرتبه پسر ظل السلطان از من درخواست دخالت نمود و اظهار داشت كه دولت مىخواهد وجوه نقديه را از او جبرا بگيرد ، اگرچه به عقيدهء من ظل السلطان در صورتى كه بر خلاف نصايح ما عمل نموده قانونا نمىتواند از ما تقاضاى حمايت نمايد . ولى با وجود اين ، خيال دارم به دولت ايران اطلاع بدهم كه خوبست عضد الملك از رجال عهد قاجاريه\r\n\r\n\r\n","description":"","footnote":"\r\n( 1 ) . مجلهء يادگار ، ص 5 ، شمارهء 4 و 5 ، مقالهء آقاى سعادت نورى ، ص 98 به بعد .\r\n","page_name":" 948 ","page_number":238},
  {"content":"\r\n\r\nبگذارند ظل السلطان سالم از ايران برگردد . و در موقع ارسال اين نوشته خيال دارم از همكار روسم استمداد نمايم . » « 1 »\r\nظل السلطان پس از مرگ فرزند و جنبش مشروطيت ، مبهوت و حيران و پريشان‌خيال ، چندى زيست تا در 22 رمضان 1336 درگذشت .\r\nظل السلطان در تاريخ مسعودى ضمن شكسته‌نفسى ، به ثروت فراوان خود اشاره مىكند و مىگويد :\r\n« اين كتاب را ( يعنى تاريخ مسعودى را ) من اولا براى روزنامهء شخصى خودم و روزنامهء رسمى خودم نوشتم ، نه از آن مؤلفينم كه براى چاپ و فروش و بردن نفع ، اين كار را كرده باشم . زيرا كه خداوند تبارك و تعالى آن‌قدر به من داده است كه اگر ده نسل بعد از من بفهمند چه مىكنند براى آنها كافى است .\r\nدرجهء فضل ظل السلطان : ظل السلطان در صفحهء 71 تاريخ مسعودى مىنويسد :\r\n« من تاريخ وصاف را دو مرتبه ، يك بار پيش مرحوم عبد اللطيف ، ملاباشى خودم ششماه و يك مرتبه در پيش مرحوم ميرزا احمد وقار هشت ماه كاملا درس خواندم .\r\nحقيقتا كتاب مشكلى است . با وجودى كه 14 ماه در پيش دو فاضل تدريس كردم ، خودم اعتراف مىكنم كه چيزى نفهميدم . بسيار كتاب پيچيدهء مشكلى است . . . »\r\nحكميت ظل السلطان در باب معاهدهء تركمانچاى : « وقتى پدر بزرگوارم ناصر الدين شاه عهدنامهء تركمانچاى را به اين بنده مرحمت فرموده بودند ، سوادش را بردار ، خودش را به دقت ملاحظه كن ، اطاعت كرده مرخص شدم . چند روز بعد كه سواد آن عهدنامه را به توسط ميرزا سعيد خان ، وزير امور خارجه به حضور همايونى بردم ، عرض كردم با وجودى كه به زور شمشير و غلبه ، اين عهد را بر ما بستند ، اگر اولياى دولت قاهره همايونى ، همين فصول عهدنامه را مرتبا حفظ كنند و نگذارند از اين تجاوز كنند و شاهنشاه حفظ اين مقام را كاملا بكنند ، برده‌ايم نه باخته‌ايم . تصديق فرمودند و تمجيد . . . »\r\nجالب توجه است كه ظل السلطان در قمارخانهء كازينو ضمن گفتگو با حسينقلى خان نواب از پرفسور ادوارد براون سخت شكايت مىكند و مىگويد : « . . . من معترفم كه كارهاى بد بسيار مرتكب شده‌ام و حتى بچه‌هاى شيرخواره را كشته‌ام و پستانهاى زنان را بريده و سوزانده‌ام و كسان بسيارى را به طناب انداخته‌ام ولى اين اعمالى را كه اين انگليسى پدرسوخته به من نسبت داده است و در كتابش نقل كرده است مرتكب نشده‌ام .\r\nمظالم و فجايع اعمال شاهزادگان قاجار و حكام و بزرگان آن دوره به قدرى زياد است كه\r\n\r\n\r\n","description":"","footnote":"\r\n( 1 ) . همان ، ص 89 .\r\n","page_name":" 949 ","page_number":239},
  {"content":"\r\n\r\nگفتنى نيست . راقم اين سطور ( مقصود جمال‌زاده است ) خوب به خاطر دارد كه روزى پدرم كه با ملك المتكلمين از عهد جوانى در اصفهان باهم همكار و دوست و رايگان بودند . . . روزى پدرم او را مخاطب ساخته گفت : تو تا همين اواخر با شاهزاده سالار الدوله پسر مظفر الدين شاه دوست شده بودى . چه شد كه ناگهان از او جدا شدى ؟ ملك المتكلمين گفت كه درست است كه شاهزاده نسبت به من محبت و علاقه ابراز مىداشت ولى يك روز كه در باغ او ( گويا ملك المتكلمين فرمود در لرستان و كردستان و درست در خاطرم باقى نمانده است ) با چند نفر ديگر مشغول گردش بوديم ، به يك باغبان پيرى رسيديم كه ديگ بزرگى را روى آتش گذاشته به كارش مشغول بود ، همين كه چشمش به شاهزاده افتاد جلو دويد و تعظيم كرد و بناى دعا را گذاشت كه قربانت بروم ، جان خودم و فرزندانم به قربانت ، شاهزاده پرسيد : مشغول چه كار هستى ؟ گفت : قربانت گردم دارم گلاب مىگيرم ، جانم فدايت ، شاهزاده با حال تعرض گفت : اى پيرمرد چرا اين‌همه دروغ به هم مىبافى و اين‌همه تملق مىگويى . پيرمرد گفت : خدا گواه است كه هرچه مىگويم عين راستى است . شاهزاده گفت : پس هرچه بگويم اطاعت مىكنى ؟ گفت : با جان و دل اطاعت مىكنم . شاهزاده گفت : دو دستت را همين الان در همين ديگ داخل كن و از اين گلاب به صورتت بزن . پيرمرد خيال كرد كه شاهزاده خيال شوخى دارد ، ولى چون ديد كه شاهزاده اصرار دارد و مىگويد اگر فورا اطاعت نكنى مىگويم ميرغضب بيايد و همين‌جا سرت را از بدنت جدا كند ، از سر اضطرار دو دستش را در ديگ كرده و فريادش بلند شد و از حال رفت و به چشم خودمان ديديم كه گوشت و پوست هردو دستش لهيده و حلوا شده از استخوان جدا گرديده بود .\r\nملك التكلمين گفت ديگر دلم گواهى نداد كه با چنين آدمى زندگى كنم و به هرترتيبى بود بهانه‌اى جستم و از او جدا شدم . » « 1 »\r\nهيچ‌كس منكر شناعت كار شاهزاده نيست ولى نبايد فراموش كنيم كه قسمت اعظم مظالم و تجاوزات سلاطين و حكام مستبد ، محصول گفتار و كردار تملق‌آميز اطرافيان آنها بود ، كه نه‌تنها راستگو و صديق و صريح نبودند و كارهاى غلط و ناصواب مخدومان خود را تذكر نمىدادند ، بلكه به قصد تقرب ، با تملقات بىجا و بىمورد و بوسيدن دست و پاى اربابان قدرت ، به آنها درس تجاوز و ستمگرى مىدادند و چه‌بسا كه در طول تاريخ ، مال و جان همين عناصر متملق و چاپلوس به دست همان قلدران ، دستخوش فنا و نيستى مىشد و مانند همان باغبان پير متملق در آتش قهر و غضب يا هوا و هوس مستبدين سوخته‌اند .\r\nجمال‌زاده در شرح احوال خود مىنويسد كه روزى پدرم به من گفت : « موقعى كه هنوز در اصفهان بودم رساله‌يى به اسم رؤياى صادقه نوشتم ، دربارهء مظالم ظل السلطان و ملاهاى اصفهان ، نسخه‌اى از آن را محرمانه به پطرزبورگ ( پايتخت روسيهء تزارى ) فرستادم و در آنجا به\r\n\r\n\r\n","description":"","footnote":"\r\n( 1 ) . راهنماى كتاب ، ص 19 ، شماره 1 تا 3 ، ص 151 به بعد .\r\n","page_name":" 950 ","page_number":240},
  {"content":"\r\n\r\nخط فارسى به چاپ رسيد و با دستيارى مشير الدوله هشتاد نسخه از آن براى شاه و وزراء و اعيان و ظل السلطان و ملاهاى بزرگ فرستاده شد ، بعدها پس از مشروطيت رسالهء « رؤياى صادقه » كه شايد بتوان آن را اولين اثر ( يا يكى از اولين آثار ) پنهان آزاديخواهان و مبارزه با استبداد و فساد در ايران به شمار آورد ، مكرر چه در خود ايران و چه در خارج از ايران ( مخصوصا باكو ) به چاپ رسيده است . » « 1 »\r\n\r\nرفتار حكام :\r\nدمورگان در سفرنامهء خود در مورد حكام و مأمورين عالىمقام دولت چنين مىنويسد : « در ايران حكمرانى و حكومت به اشخاص معروف و سرشناس به طور اجاره واگذار مىشود و حكمرانان بزرگ مسئول همه‌چيز قلمرو حكومتى خود مىباشند و كليهء محاكم قضايى با آنهاست . سپاه و لشكر خويش را خود تشكيل مىكنند و مقام نايب السلطنه دارند . . .\r\nكليهء مخارج ادارى و ماليات را خود مىپردازند و كليهء عوايد موظفهء حكومتى آنها هم به خود ايشان تعلق مىگيرد . اگر جنايتى در قلمرو حكمرانى پيش آيد و صدراعظم باخبر شود ، حكمران بايد جريمه و غرامت آن را بپردازد ، او نيز غرامت را از فرماندار و فرماندار از بخشدار و بخشدار چند برابر غرامتى را كه بايد به صدراعظم بدهد ، از مردم محلى كه جنايت در آنجا روى داده است ، اخذ مىكند . . . » « 2 »\r\n\r\nنتيجهء ظلم حكام :\r\nحاجى پيرزاده در سفرنامهء خود مىنويسد : « . . . هنگام توقف حقير در بمبئى ، به قدر دويست خانوار جمعيت از دست حاكم يزد كه معدل الملك شيرازى بود فرار كرده به بمبئى آمدند و فارسيها آنها را جمع‌آورى نموده جا و مكان و منزل دادند و هركدام را به كارى گماشتند كه كار بكنند و محتاج نشوند . و طايفهء فارسيها ، خانه و عمارتها و بنگله‌هاى خوب دارند و تجار معتبر در ميان فارسىها بسيار است . » « 3 »\r\nاعتماد السلطنه ضمن وقايع يكشنبه 5 جمادى الثانيه 1299 مىنويسد : « ديروز ايلچى روس مىگفت رعاياى خراسان به واسطهء قرب جوار ما به خاك خراسان ، بعد از فتج‌گؤك تپه و عشق‌آباد ، دسته‌دسته به واسطهء تعديات حكمران خراسان به ما پناه مىآورند و رعيت ما مىشوند . » « 4 »\r\nاعتماد السلطنه در جاى ديگر مىنويسد : « . . . مؤيد الدوله گرچه پسر حسام السلطنه است ، چندى حكومت خراسان را كرده بود . . . اين وزير و اين امير به حكومت خراسان رسيدند و گندم را احتكار كردند و به نانواها ماليات بستند به بهانهء اين‌كه ما پنجاه هزار تومان امسال پيشكش داده‌ايم و بايد از اين محلها دريافت داريم ، انگشت روس بلكه احليل روس به مقعد هردو رفت ، مردم را شوراندند و اين فتنهء عظيم برخاست . كم‌كم رعيت خراسان را جسور و جرى و از اين\r\n\r\n\r\n","description":"","footnote":"\r\n( 1 ) . همان مجله ، ص 152 .\r\n( 2 ) . سفرنامهء دمورگان ، ترجمهء قائم‌مقامى ، پيشين ، ص 107 .\r\n( 3 ) . سفرنامهء حاج پيرزاده ، پيشين ، ج 1 ، ص 131 .\r\n( 4 ) . روزنامهء خاطرات اعتماد السلطنه ، پيشين ، ص 167 .\r\n","page_name":" 951 ","page_number":241},
  {"content":"\r\n\r\nپادشاه عادل و مهربان روگردان به طرف روس كرد . چنين كنند بزرگان كه كرد بايد كار ! » « 1 »\r\n\r\nميرزا عبد الوهاب خان آصف الدوله 1304 - 1242\r\nيكى از رجال نامدار عصر ناصر الدين شاه ميرزا عبد الوهاب خان است كه مدتى عهده‌دار نيابت وزارت امور خارجه و وزارت تجارت بود و يك‌چند حكومت گيلان و خراسان را به عهده داشته است . وى در عين كفايت و كاردانى ، سخت مالدوست و جاه‌طلب بود . بعد از روى كار آمدن ميرزا حسين خان سپهسالار از مخدوم ديرين خود ميرزا سعيد خان مؤتمن الملك بريد و به صدراعظم پيوست . در دوره‌اى كه وى استاندارى خراسان را به عهده داشت ، در اواخر سال 1303 « خواست كه املاك ابو القاسم خان پسر سردار محمد خان قرايى را به حيف از او بخرد ، ولى او نفروخت و آنها را به عليمردان خان نصرت الملك خراسان اجاره داد و خود از ترس آصف الدوله در صحن آستانهء حضرت رضا ( ع ) بست نشست . آصف الدوله امر داد تا او را از بست بيرون كشيدند .\r\nمردم مشهد از آن نظر كه ابو القاسم خان منتسب به يكى از خاندانهاى قديمى خراسان بود و اقدام آصف الدوله را نسبت به حرم حضرت رضا ( ع ) هتك حرمت مىشمردند ، به تحريك دشمنان ، در بازارها و دكانها را بستند و بر آصف الدوله شوريدند و دور ارك مشهد را گرفتند . و چون سربازان و توپچيان هم اوامر او را در سركوبى مردم نپذيرفتند ، ناصر الدين شاه ناچار او را معزولا به تهران خواست . پس از احضار به تهران ، آصف الدوله . . . ديگر مقبوليت سابق را نداشت ، به خصوص كه حالش اندكى بر اثر سانحهء خراسان و بيمى كه از مصادرهء اموالش به توسط شاه داشت ، ديگرگون و به جنون شبيه شده بود . . . » مرحوم حاج سياح كه از دوستان آصف الدوله بود ، در ضمن وقايع سال 1303 قمرى چنين مىنويسد : « از آصف الدوله شكايت كرده بودند ، زيرا او مردى بود حق‌دوست و عدل‌جو ! و علم‌خواه و راستگو ، با پول و رشوه از حق نمىگذشت . او در اجراى حق با كمال سختى ايستادگى مىكرد . در خراسان مثل همه‌جا ارباب اقتدار از اعيان و ملاكين و ملاها و خدام ، هميشه عادت كرده‌اند كه مبلغى به هرحاكمى داده با او ساخته به زيردستان هرتعديى بكنند و هربلا به سر مردم بياورند ، حكام گوش به شكايتى نداده از عدل حكايتى نرانند . اين شخص از آن قبيل اشخاص نبود ، در مدت حكمرانى دست تعدى اين ارباب نفوذ را كوتاه كرد ، ضعفا را بر عرض شكايت جرى ساخت و بر حقيقت حال رسيدگى كرده جلوى تعديات را گرفت . اين بود كه اين مقتدران تاب نياورده اسباب‌چينى كردند او را معزول كنند . واقعا هم كسى كه بخواهد در ايران در حكومت باشد ، بايد تملق بگويد و ملاحظه از اين مردم نمايد . بدبختى ديگر اين‌كه در تهران هم بزرگان ديدند كه اقتدار اين شخص در حقگويى و حفظ حقوق ، او را مشهور و مسلم كرده ، به دستيارى اشرار خراسان شهرت دادند كه آصف الدوله ديوانه شده . از بابت اين‌كه مبادا مسند صدارت كه خالى است به او داده شود .\r\n\r\n\r\n","description":"","footnote":"\r\n( 1 ) . همان ، ص 951 .\r\n","page_name":" 952 ","page_number":242},
  {"content":"\r\n\r\n« آصف الدوله مردى بود باتقوا و درستكار ، زيرك و باكفايت . اما تندخويى و سوءظن و مال‌دوستى و بدزبانى بر مزاجش غلبه داشت و در احكام خود بسيار سخت‌گير و بىملاحظه و تندسياست بود و هنوز مردم از اين احوال او حكايتهايى به سر زبان دارند .\r\nدر سال دوم از حكومت خود ، آصف الدوله طى نامهء مشروحى از ناصر الدين شاه تقاضا مىكند به او قدرت و استقلال كامل بدهد به طورى كه با هيچ اداره‌اى سروكار نداشته باشد ، جز « توسط امين السلطان به حضور همايون . ديگر هرحكم ، هرمنصب و هرمواجب براى هركس بخواهيم مرحمت شود ، به اطلاع امين السلطان و مهر حبيب مبارك . شش ماه اين‌طور بفرمايند اگر در هردو تومان ضرر صد تومان فايده كه مدلل كنم به جيب همايونى رفته ننمودم ، ديگر نفرمايند . . . » در امور مالى هم تقاضا كرده كه از مداخلات مجد الملك جلوگيرى كنند . در پاسخ اين نامه ناصر الدين شاه چنين مىنويسد : « آصف الدوله ما حالا تازه‌كار نيستيم كه از بعضى عرايض و حرفهاى نوكرى دولتخواه مثل شما رنجش حاصل كنيم ، مىدانم كه همه از روى صحت و شفقت دولت و نظم مملكت است ، اگر اول دولت ، تجربهء حالا را داشتم هرگز ميرزا تقى خان امير نظام عزل نمىشد ، بلكه الى حال زنده بود و خدمت مىكرد . . . حاكم خراسان . . . البته بايد هزار عرض تلخ هم بكند بايد قبول كرد و گوش هم داد و چاره هم بايد كرد . . . گفتم ثبت اين مستدعيات شما را امين السلطان بردارد كه در فقرات آن فراموش نشود . . . با وجود اين دستخط مؤكد ، باز هنوز سالى نگذشته بود كه ناصر الدين شاه آصف الدوله را از حكومت خراسان برداشت ، سهل است پس از مردن قسمتى از اموال وافر او را هم به مصادره ضبط كرد .\r\nآصف الدوله به مرض سكته در سال 1304 قمرى در سن 62 سالگى درگذشت . » « 1 »\r\n\r\nوصفى ديگر از آصف الدوله حاكم مشهد :\r\nناظم الاسلام ضمن توصيف حوادث ايران مقارن جنبش مشروطيت ، در وصف آصف الدوله چنين مىگويد : آصف الدوله شخص مجربى بود « . . . اظهار قدس و زهد مىكرد ، ريش نمىتراشيد ، مسكرات استعمال نمىكرد ، زيارت عاشورا مىخواند ، اما از جوانان امرد بىريش بدش نمىآمد . آدم‌كشى مىكرد ، بىنهايت ظالم بود . در شب نماز نوافل را ترك نمىكرد ، اما در هرشبى جماعتى را بىنان مىگذاشت . تعقيب نماز را طول مىداد ، ليكن از اول شروع به تعقيب نماز تا فراغ از آن ، يك بيچاره در زير چوب فلكهء فراشها جان مىداد ، گويند وقتى با امردى مشغول بود ، به او اعتراض كرد كه چرا بند شلوارت را ابريشم كردى . مگر نمىدانى لباس حرير و ابريشم بر مرد حرام است . تجارت مىكرد ، اما تجارت احتكار گندم . گندم را خروارى دو تومان از خالصهء دولت يا خاصهء رعيت مىخريد و از قرار خروارى ده يا بيست تومان مىفروخت . گاه‌گاهى هم در ساير اجناس از قبيل روغن و گوشت و غيره همين رفتار را داشت .\r\n\r\n\r\n","description":"","footnote":"\r\n( 1 ) . مجلهء يادگار ، س 5 ، ش 6 و 7 ، ص 27 به بعد .\r\n","page_name":" 953 ","page_number":243},
  {"content":"\r\n\r\n« خلاصه در حكومت خراسان به واسطهء گران كردن گوشت و نان ، مرد و زن سيستانى كه در خارج شهر مشهد منزل داشتند ازدحام نموده . . . از امر نان و گوشت شكايت داشتند : فرياد « الجوع ، الجوع ، گرسنه‌ام گرسنه‌ام ، نان كو ، گوشت كو ، ساير ماكولات كو ، پدر جان از گرسنگى مردم ، مادر جان گرسنگى مرا كشت ، دو شب است نان در خواب مىبينم ، خدا تخت سلطنت را سرنگون كن ، يا امام رضا ( ع ) ، از بقيهء انگورى كه براى دشمنت گذاردى به دوستانت برسان و آنها را راحت كن ! » به آسمان بلند بود ( اين شيوه غيرمرضيه آصف الدوله سرمشقى گرديده بود براى ساير رؤسا از عين الدوله صدراعظم گرفته تا حاكم سولقان ؛ از احتكار فوايدى بردند كه هريك را را در مقام خود ذكر مىكنيم . . . » بالاخره تمام طبقات محروم و كسبه و طلاب دست از كار كشيده به روحانيان ملى توسل جستند . آقاى لنكرانى نيز به آصف الدوله پيغام داد : « اگر قول مىدهى كه عمل نان و گوشت را اصلاح نمايى كه ما اين بلوا را ساكت كنيم . . . هرگاه قبول اين مسئوليت را نمىكنيد ما هم شما را به قوهء جبريه معزول مىكنيم تا مردم از ظلم تو آسوده شوند . » آصف الدوله به اين پيام توجهى نكرد و براى رفع اين بلوا از متولىباشى كمك خواست . او گفت با اين‌كه داماد شاهم ، از قوهء من خارج است كه ده هزار نفر گرسنه را متفرق نمايم . من نه توپ دارم ، نه سرباز . حكومت با شماست . . . اهالى از فقدان نان و گوشت و ظلم اجزاى حكومت شكايت دارند . . . بالاخره مردم بىپناه به نقاره‌خانهء حضرتى روى آوردند ، نقاره‌ها را بيرون آورده مشغول زدن نقاره شدند و حرارتى در مردم پديد آوردند . چون آصف الدوله با همكارى حاجى معاون التجار موجب قحطى و عامل بدبختى مردم شده بودند ؛ مردم به سوى ارك كه محل اقامت معاون التجار بود حركت كردند . عمال و نوكرهاى او كه مسلح و مجهز بودند به سوى جمعيت شليك كردند . مردم بىنوا به جانب صحن روى آوردند ، ولى عمال ظلم با زور بدون توجه به صحن رضوى به طرف مردم حمله و تيراندازى كردند و چند گلوله به در و گنبد امام رضا ( ع ) اصابت كرد ، تا آصف الدوله از متولىباشى دفع بلوا را خواست و لنكرانى را محرك اين آشوب شمرد و گفت اين سيد را توقيف كنيد . ولى چون لنكرانى رعيت و تبعهء دولت روس بود ، قونسول روس مانع توقيف اين روحانى گرديد . بالاخره آصف الدوله چون وضع را بحرانى و خطرناك ديد ، « به وسيلهء مظفر نظام وجهى براى قهوه‌خانهء آقا داد و خواهش كرد كه شما فردا در بلوا و جمعيت حاضر نشويد ، لذا آقا در خانهء خود خزيدند . . . »\r\nپس از آن‌كه سيد با اخذ پول عقب‌نشينى كرد ، متولىباشى قول داد كه نان و گوشت فراوان خواهد شد و به اين ترتيب مردم را متفرق كردند . . . اين اخبار با شاخ و برگ بيشترى به تهران رسيده گفتند آصف الدوله به گنبد رضوى تيراندازى كرده است . « آقاى طباطبائى در بالاى منبر واقعهء مشهد را عنوان و گريه و زارى نمود و بعضى شبنامه‌ها در اين خصوص منتشر گرديد . » « 1 »\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 157 به بعد .\r\n","page_name":" 954 ","page_number":244},
  {"content":"\r\n\r\nروحانيان ، عامهء مردم را به پايدارى در برابر ستمگران تبليغ و تحريض كردند .\r\n\r\nچگونه اشخاص به مقام حكمرانى مىرسيدند :\r\nحاج سياح مىنويسد : « ترتيب حكومت در ولايات را قطعا اگر در يك مملكتى از ممالك دنيا انسان شرح بدهد ، كسى باور نمىكند . عده‌اى حكومت يك ولايت را طلب مىكنند ، شاه و صدراعظم به عنوان حراج مثلا صد هزار تومان مىخواهند ، يكى بيشتر و ديگرى بيشتر از او و هكذا تا هركس از همه بيشتر داده بدون ملاحظهء لياقت و مناسبت و عقل و علم به او مىدهند . مثلا اگر دويست هزار تومان به شاه مىدهد ، قطعا دويست هزار تومان هم به صدراعظم و عملهء خلوت شاه و يك ملاى بانفوذ تهران ، و حرم با نفوذ شاه از اولاد و اقارب به حسب مراتب مىدهند . . . و اين معامله ، فروختن جان و ناموس و مال آن ولايت است به اين حاكم . حاكم هم به حسب مراتب ممكن است پانصد نفر ، هزار نفر ، بيشتر يا كمتر از نايب الحكومه فراش‌باشى و آبدارباشى و ميرآخور ، و قاطر و طباخ . . . كه به شمار نتوان آورد از گرسنگان و گرگان و بىرحمان و با تجملات شاهانه برداشته به آن ولايت مىرود . حالا بايد از آن ولايت علاوه بر ماليات و هزاران تجملات ، اين‌قدر با وسايل مختلفه دخل كند ، كه چهار صد هزار تومان هم براى ذخيره بياورد و هريك از اتباع به حسب مراتب نصف يا ربع يا خمس حاكم آن ولايت ، ذخيره براى خود برمىگرداند . . . در مركز هم عواملى دارند كه هرغلطكارى بكنند با دادن پول به مقامات لازمه آن را مىشويند . . . سلطان مراد ميرزا كه به حكومت فارس مأمور شده بود سواى اسب و شتر و قاطر ملكى خود و اتباعش هزار تا خر كرايه‌اى زير بار و بنهء او بود . ده قاطر چوب و فلك و زنجير و اسباب شكنجه حمل مىكرد . . . به هرجا كه وارد مىشدند ، چاى و چلو و مرغ و بره و ترياك مىخواستند . . . چون حاكم به محلى رفت ، مردم بايد تا چند فرسخ به استقبال بروند ، مهمانيها و مخارج و هديه‌ها و پيشكشها بدهند . . . به خاك افتاده سجده كنند ، گاوها و گوسفندها قربانى كنند . . . از مردم فرشها و ظرفها مطالبه مىكرد . . . حاكم پس از استقرار ، ولايت را قطعه‌قطعه به حراج مىگذارد ، يكى را فراشباشى ، يكى را نايب الحكومه قرار مىدهند . . . »\r\nحاج سياح مىنويسد كه در عهد حكومت مظفر الدين شاه « پسران و دامادهاى او و مقربان و حكام به قدر تمام مدت امراى زمان سلطنت ناصر الدين شاه ثروت و املاك جمع كردند و در عوض انجام اصلاحات و آبادى و ترقى و نظم و علم و سپاه و اسلحه و نظافت و عدل ، گفتگويى در ميان زمامداران امور به غير پول و دخل و املاك و ثروت نيست . سالار الدوله در زنجان دخلها كه از نان برده كمتر از دخل حكومت تهران از نان نبوده . حكام هرجا مىروند مفسدين و اشقياء آنجا را با خود همدست كرده مردم را پايمال مىكنند . » « 1 »\r\n\r\nنمونه‌اى چند از مظالم حكام :\r\nحاج سياح در ضمن حركت از مشهد به سوى سيستان ، در\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 479 .\r\n","page_name":" 955 ","page_number":245},
  {"content":"\r\n\r\nخانه‌اى رحل اقامت مىافكند و از صاحب‌خانه از وضع حكام مىپرسد « . . . گفتند حكام مالك جان و عيال و مال مردم است . مثل مشهور است : دستى را كه حاكم بريده ديه ندارد . كاش تنها حاكم بودند ، نايب الحكومه ، منشىباشى ، فراش‌باشى ، پيشخدمت‌باشى ، تفنگدارباشى ، ميرآخور ، ملاباشى ، حكيم‌باشى ، داروغه ، باكار ، كدخدا ، هريك هرچه بكنند جلوگير ندارد ، واى به حال كسى كه شكايت كند . صاحب‌خانه را آدم باهوشى ديدم ، گفت : آقا ، غلام و بندهء زرخريد بسيار بسيار حالش از ما بهتر است . » حاج سياح مىنويسد : « . . . در تهران حكومتها حراج است ، هركس بيشتر به شاه و وزير و عملهء حكومت و واسطهء كار و حرم شاه پول بدهد ، حكومت به او داده مىشود .\r\n« اخلاق و احوال و سن و سال ابدا فرق ندارد ، بسا بچهء ده ساله ، پانزده ساله و بيست ساله از شاهزادگان ، حاكم يك ايالتى مثل كرمان و خراسان مىشود . جمعيتى بزرگ از گرگان گرسنه به اسم اتباع حكومت با خود به آن ايالت و ولايت مىبرد كه بايد بعد از اداى صد هزار تومان كه به ديوان داده و رشوه‌ها و پيشكشها ، همان اندازه براى او بعد از خرجها بماند و اطرافيان گرسنهء او هم هريك ذخيرهء چندين ساله بياورند . يك شعبهء دخل حكام از غله و ارزاق خلايق است . اين غله ديوان را خيلى ارزان از دولت تسعير مىكند . مثلا يك تومان يا دو تومان به ديوان پول مىدهند و لكن خود در ولايت از مردم به زور غله مىگيرند . بسيار است كه تمام محصول يك زارع كفايت نمىكند ، بايد به فروش زن و دختر و غيرها اقدام كند و گندم خريده بدهد . بعضى از حكام از مالكان هم هرجا انبارى است به قيمتى خريده تمام ارزاق مردم منحصر مىشود به حكام . بعد به هرقيمت كه مىخواهد مىفروشد . مثلا اگر دو تومان خريده ، بيست تومان مىفروشد . . . از نانوا رشوه مىگيرند ، اجازه مىدهند گران بفروشد و خاك داخل كند و نان ناپخته بفروشد . در برابر دكان نانوايى آن‌قدر جمعيت است كه راه بسته مىشود و فريادها به آسمان بلند است . حكام از راه قصابها ، ميوه‌فروشها و ساير كسبه نيز دخل كلانى مىبرند . » « 1 »\r\nحاج سياح در مقام مقايسهء معتمد الدوله با ناصر الملك مىنويسد : « هرچند كارهاى معتمد الدوله را در شيراز ديدم ، لكن اينجا ( سنندج ) آثار او واضح‌تر بود . زيرا در چنين ايالت كوچك ، سرها بريده ، خانه‌ها بر باد كرده ، مردم در حق او چه‌ها مىگفتند و چه‌قدر مردم دست و پاى بريده ديده مىشوند كه نمونهء اعمال او بودند . در مجالس و محافل كارها و فجايع او ذكر مىشود . اما حكام جزء سقز و بانه و غيره او را مدح كرده مىگفتند : برحسب اقتدار او ماها سر مىبريديم ، شكم مىدريديم و چشم مىكنديم ، جرم‌ها مىگرفتيم مالك الرقاب بوديم .\r\nناصر الملك حكومت و سياست ندارد . ما نمىكنيم ، خودش هم نمىكند . » « 2 »\r\n\r\nحكمران روحانى شهر رشت :\r\nكاساكوفسكى در كتاب خاطرات خود مىنويسد : « . . . در\r\n\r\n\r\n","description":"","footnote":"\r\n( 1 ) . همان ، ص 138 .\r\n( 2 ) . همان ، ص 252 به بعد .\r\n","page_name":" 956 ","page_number":246},
  {"content":"\r\n\r\nزمان حكمرانان گذشته ، به خصوص در حكومت مشير الدوله آخرين حاكم رشت ، اين مجتهد ( شريعتمدار ) در حل و فصل كليهء امور گيلان دخالت كلى داشته و ساعتهاى متمادى در حضور حكمران سپرى مىكرد . مشتركا بر رتق‌وفتق امور مىپرداختند . مجتهد براى حكمران منابع جديد مداخل به‌دست مىآورد و حكمران هم براى مجتهد ، متقابلا ، رضايت يكديگر را فراهم مىنمودند .\r\n« شعاع السلطنه پس از انتصاب به حكومت گيلان ، شريعتمدار را به كلى كنار گذاشت و مستقلا به ادارهء امور پرداخت . شريعتمدار با استفاده از عدم رضايت عمومى اغتشاشهاى بزرگى عليه او برانگيخته است . 27 / 7 / 1275 » « 1 »\r\n\r\nحركت حكام در شهر :\r\n« در آن‌وقت مرسوم بود كه هرگاه حاكم سوار مىشد ، براى ديدن و بازديد علماء و غير آن متجاوز از صد فراش چوب به دست در جلو اسب حاكم مىافتادند مردم را اذيت مىرساندند . علاء الملك ( حاكم كرمان ) اين كار را موقوف كرد . خود سوار الاغ مىشد ، يك نفر از نوكرانش هم سوار اسب يا الاغ مىشد و با او حركت مىكرد . چنان‌كه معروف به حاكم دوخره شده است . در رسيدگى به عرايض رعايا ، به نفسه رسيدگى مىنمود . . . » « 2 »\r\n\r\nوضع مردم در عهد ناصر الدين شاه\r\nحاج سياح مىنويسد : « . . . ظلم و تعدى و طمع بزرگان و عشرت‌طلبى پادشاه روزبه‌روز فزونى مىگيرد و اساس مملكت روزبه‌روز در تزلزل است . يعنى همت بزرگان ، علما تنها به عيش و جمع مال است .\r\nكسى در فكر آيندهء مملكت و رفاه رعيت نيست . آنچه زياد مىشود ، لقب است و فسق و فجور و تنبلى و نفوذ مكاران و مفتخوران و فرار رعايا و مظلومان به بلاد خارجه . . . »\r\nحاج سياح مىنويسد : « آنچه مىبينم همه‌جا رو به آبادى و ترقى است و هرروز اختراع جديدى در اروپا براى سهولت امر زندگى و نشر علم و تمدن مىشود . هرروز سفر سهل‌تر مىگردد و افراد بشر به يكديگر از لحاظ مادى و معنوى نزديك‌تر مىشوند و اين علم و تمدن اروپا كه مثل آفتاب تابان شده ، بر بسيارى از قطعات نيز شعاع افكنده است . . . در مقام انصاف ، انسان به هرجا مىرود ، عالم مسلمان را ذليل و ممالك اسلاميه را خراب و همه را باهم منافق مىبيند . . . خصوصا مملكت عثمانى و ايران . و از تمام نقاطى كه من ديده‌ام بدتر ايران است كه هيچ‌جا به اين درجه خراب و پريشان نيست . جهت آن هم اين است كه در تمام زمين هيچ‌جا امرا و ملاها اين‌قدر به مردم ستم نمىكنند . اين دو سنگ آسيا در ايران در نهايت قوت و شدت عموم مردم را خرد مىكند . » « 3 »\r\nاعتماد السلطنه در روزنامهء خاطراتش مىنويسد : « شخصى در ايتاليا فوت شد كه پنجاه كرور دولت او مانده ، در روزنامه نوشته بودند . همين‌كه به ناصر الدين شاه عرض شد ، شاه فرمود\r\n\r\n\r\n","description":"","footnote":"\r\n( 1 ) . خاطرات كاساكوفسكى ، پيشين ، ص 89 به بعد .\r\n( 2 ) . تاريخ بيدارى ايرانيان ، پيشين ، ص 418 .\r\n( 3 ) . خاطرات اعتماد السلطنه ، پيشين ، ص 526 .\r\n","page_name":" 957 ","page_number":247},
  {"content":"\r\n\r\nافسوس كه در ايران نبود كه ظل السلطان و صاحب ديوان و غيره او را غارت كنند . معلوم شد كه همه‌چيز به حضرت همايونى معلوم است . چنان‌كه در ماه محرم بىبىجان عيال اميرزاده مرتضى قلى ميرزا در كرمانشاهان فوت شده ، چون مكنتى دارد حسام الملك كه از جانب ظل السلطان حاكم است ، اميرزاده را حبس نموده كه مال عيال خود را چه كردى ؟ در صورتى كه سه اولاد 20 ساله 25 ساله از ضعيفه دارد كه وارث اوست و به كسى دخلى ندارد كه مطالبهء مال او را از شوهر و اولاد او بكند . » « 1 »\r\nميرزا حسين خان مشير الدوله در نامهء مورخه 14 ذيقعده 1286 به وزير امور خارجهء ايران ، از حالت سكون و عدم تحرك جامعهء ايرانى و دروغگويى و رياكارى زمامداران به سختى شكايت مىكند و از جمله مىنويسد : « اين فقره را نيز به طور يقين و از روى تجربهء متقدمين و متأخرين عرض مىنمايم كه از براى دول حالت سكون و توقف محال است . . . و اللّه وقت گذشت ، فرصت از دست رفت ، هميشه از براى دولت ايام راحت و عدم اشكالات داخلى و خارجى ممكن نمىشود . در چنين اوقات بايد تدارك آتيه را ديد و ترقيات لازمه كه ديگران به شعبه‌هاى امور خود داخل كرده‌اند از قوه به فعل آورد و خود را فريب نداد . و الا روزى مىشود كه تأسف خواهيم خورد . . . حكام و ولات ما كه مأمور مىشوند ، اول در صدد خرج‌تراشى به جهت دولت و بعد طلب و خواهش تخفيف برمىآيند و دينارى به رعيت نمىدهند . . . يادگارى كه از ايام حكومت خود مىگذارند ظلم است و تعدى و جريمهء گزاف و تخريب مملكت و خانه‌خرابى رعيت و تحصيل تمول شخصى به جهت خودشان . اگر هريك از ما به قدر حصهء خودمان معنى وطن‌دارى را فهميده بوديم و اداى تكليف از خود نموده بوديم ، حال وضع دولت و ملت رنگ ديگرى داشت . . . » « 2 »\r\nمشير الدوله پس از زمامدارى ، در صدد مبارزهء با فساد برآمد و در نامه‌اى كه به حكام ولايات نوشت ، تذكر داد كه : « انتظام در امورات دربارى و ساير رشته‌هاى كار دولت و « ثروت رعيت موجب اعتبار مملكت مىشود . » اختلال امور ، از طمع و غرض برمىخيزد و غرض خود ناشى از طمع است . پس به ادلهء عقلى و نقلى بدترين و بالاترين تخريب دولت ، طمع است و تا دولت به طور جد و يقين ريشه و بيخ اين مرض مهلك مسرى را نكند ، نمىتواند از ابقاىشان و عظم خود مطمئن و آسوده باشد . »\r\nمشير الدوله در دوران زمامدارى خود با اين مفاسد مبارزه كرد . در عصر او « از رشوه و تعارف و هديه و پيشكش . . . اسمى باقى نمانده و مال و خزانهء دولت به يغما و غارت نمىرود و تنخواهى كه از ملت از بابت ماليات دريافت مىشود ، مصرف حفظ خود آنها و حفظ ثغور مملكت مىگردد . » « 3 » در جايى خطاب به حكام مىگويد : « ما به اصل و نسب كارى نداريم و\r\n\r\n\r\n","description":"","footnote":"\r\n( 1 ) . خاطرات اعتماد السلطنه ، پيشين ، ص 526 .\r\n( 2 ) . فريدون آدميت ، فكر آزادى ، پيشين ، ص 71 به بعد .\r\n( 3 ) . همان ، ص 77 .\r\n","page_name":" 958 ","page_number":248},
  {"content":"\r\n\r\nكارهاى مملكتى را به اشخاص لايق و صديق مىسپاريم و معتقديم كه اولاد واقعى سلطنت ، رعيت و قشون است . ما از ماليات يعنى از مال حلال به قدر احتياج به شما حقوق مىدهيم و اگر مرد كار هستيد ، در املاك خالصه با داير كردن قنات و استخراج معدن بر ثروت خود بيفزاييد .\r\nدولت ضامن اين‌كه شما ميل داريد چهار دست يراق تيپ طلا داشته باشيد يا در مجلس شما قاب و قدح صورتى چيده شود و يا فورا چند پارچه ملك شش‌دانگ ابتياع نماييد يا تجملات ديگر به جهت خودتان حاصل كنيد ، نيست . اگر به همان مواجب مرحمتى قناعت داريد و طمع و تعدى را مىتوانيد از خودتان دور نماييد نعم المطلوب و الا اصلح در امور خلع خودتان از حكومت است . زيرا گرفتار خواهيد شد ، بد هم گرفتار مىشويد . يك فقره ديگر هم هست كه جهال مىتوانند اسباب تسليت خودشان قرار بدهند و آن اين است كه بگويند خيلى از اين قبيل حرفها شنيده‌ايم ، تحقيق‌كننده كيست و مجازات‌دهنده كه ؟ لهذا از بابت اتمام حجت مىنويسد كه در همه‌جا و همه موقع چشم دولت با شماست . . . و اگر ذره‌اى بر خلاف آنچه در اين ورقه نوشته شده از شما به صدور و وقوع برسد ، نمك پادشاه اسلاميان‌پناه را به حرامى خورده . . .\r\nمجازات شما را به طور اشد با اصرار مستدعى خواهم گرديد . حالا تقديرات آتيهء شما بعد از وصول اين تحريرات در دست خودتان خواهد بود . »\r\nيكى از كسانى كه به اين بخشنامه توجهى نكرد ، حسام السلطنه والى خراسان بود . ناچار سپهسالار شرحى به عنوان اتمام حجت به او نوشت و رونوشت آن را با عريضه‌اى به حضور شاه فرستاد و در پايان‌نامه نوشت : « . . . اميد است كه انشاء اللّه بعد از وصول اين كاغذ تغيير كلى در رفتار و سبك و اسلوب خود مىدهد كه مردم آسوده باشند ، زياده جسارت ندارد امر الاشراف الاعلى مطاع . »\r\nناصر الدين شاه در حاشيهء نامه چنين مىنويسد :\r\n« جناب صدراعظم از اين كاغذ شما انصافا لذت بردم ، كاغذ نوشتن بىغرضانه و بىطمعانه و از روى كمال غيرت است كه نوشته‌ايد . وزراى سابق به هزار ملاحظه طمع و غرض و چيزهاى ديگر هرگز بىپرده به حاكم كاشان اين‌طور نمىنوشتند تا به والى خراسان حسام السلطنه برسد ، يقينا بعد از ديدن اين كاغذ تفاوت كلى در حركاتش خواهد شد . » « 1 »\r\nپس از ارسال اين كاغذ چون در حركات حسام السلطنه تفاوتى حاصل نگرديد ، ناگزير از حكومت خراسان معزول مىشود و سپهسالار مراتب را به عرض شاه مىرساند و پس از مقدمه‌اى مختصر مىنويسد : « . . . معلوم شد نواب حسام السلطنه در همه‌جا و از همه جهت بر خلاف آن التزامى كه در اول در جواب اظهاراتى كه اين غلام در عدم تعدى و جريمه و موقوفى\r\n\r\n\r\n","description":"","footnote":"\r\n( 1 ) . دكتر آدميت ، انديشهء ترقى ، پيشين ، ص 234 .\r\n","page_name":" 959 ","page_number":249},
  {"content":"\r\n\r\nپيشكش به او نوشته بودم و جواب به طور التزام نوشته بود ، رفتار كرده است . لذا . . . اين غلام به موجب اجازه كليه كه داشت ، حسام السلطنه را از والىگرى خراسان معزول و عجالتا قرارداد كه امير توپخانه براى سرپرستى ولايت و حفظ نظام مملكت به چاپارى برود و حسام السلطنه احضار شود . . . امر امر همايون است . »\r\nناصر الدين شاه در حاشيه نوشته است :\r\n« جناب صدراعظم عزل حسام السلطنه را از خراسان و نصب حاجى شهاب الملك امير توپخانه را به آن مملكت بسيار پسنديديم ، البته اين زود برود و آن به زودى بيايد . »\r\nبعد از اين نامه ، حسام السلطنه كينهء سپهسالار را در دل مىگيرد . پس از مراجعت شاه از فرنگستان ، به تحريك معاندين ، سپهسالار از صدارت معزول مىشود . پس از آن‌كه بار ديگر به وزارت خارجه منصوب شد ، حسام السلطنه به مبارزهء علنى با او مشغول مىشود ، تا جايى كه مشير الدوله ناچار شرحى گله‌آميز به شاه مىنويسد ، ولى شاه كه از بن دندان و صميم قلب با هيچ نوع اصلاح اساسى در مملكت موافق نبود ، در مقام تنبيه و توبيخ حسام السلطنه برنمىآيد بلكه در حاشيه نامه نوشت :\r\n« بسيار تعجب حاصل شد كه هنوز دست از اين نوع حركات بىمعنى برنداشته‌اند . من به‌طور پخته تحقيق كرده حرف مىزنم ، شما چيزى اظهار نكنيد . كم‌كم كار قوامى گرفته خودبه‌خود خوب مىشود . انشاء اللّه تعالى . »\r\nبه طور كلى شاه به نعل و به ميخ مىزند . هم از حكام و شاهزادگان فاسد حمايت مىكرد و هم مىخواست به دست سپهسالار به اوضاع آشفتهء كشور سروسامانى بدهد . و اين كار عملى نبود . صدراعظم با حكومت ظل السلطان مخالف بود ، ولى شاه از فرزند ارشدش حمايت مىكرد و مىخواست او را به حكمرانى فارس نيز منصوب كند . پس از آن‌كه سپهسالار از كار كناره گرفت ، ظل السلطان بنا به نوشتهء خودش ؛ همهء خالصهء اصفهان را كه قريب 600 پارچه ملك بود ده ساله از دولت اجاره كرد ( ظل السلطان مدعى است : ) « در عالم كسى به دقت من ملك نخريده است . » با مستوفى الممالك كه امور داخلى كشور را به عهده داشت ، همدست شد دويست هزار تومان پيشكش داد و به يارى او حكمرانى فارس را نيز به قلمرو خويش افزود .\r\nشاه چنان‌كه ديديم در موقعيتهاى حساس از رئيس دولت حمايت نمىكرد و همين موجب گستاخى شاهزادگان و ديگر متجاوزين به حقوق عمومى شده بود . تا جايى كه آشكارا به سپهسالار مىگفتند : « مطمئن به مراحم ملوكانه مشو ، ما همانيم كه ميرزا تقى خان . . . را عزل كرديم . . . »\r\nميرزا حسين خان در نامه‌اى خطاب به شاه مىگويد : « اين غلام در امورات . . . اعتنا به تهديدات مردمان با غرض نكرده از جادهء حقانيت و دولتخواهى واقعى قولا و فعلا منصرف\r\n\r\n","description":"","footnote":"","page_name":" 960 ","page_number":250},
  {"content":"\r\n\r\nنشده و نمىتوانم شد . به طورى كه قلب مطمئنه‌ام نهايت آسودگى را از افعال و اعمالم دارد . » « 1 »\r\n\r\nحاكم كردستان در عهد ناصر الدين شاه\r\n« تا اواخر قرن سيزدهم هجرى قمرى بيش از دويست سال مىشد كه طايفه‌اى به اسم « اردلان » نسلا بعد نسل در كردستان ايران حكومت مىكردند .\r\nاين حكام يا به اصطلاح آن دوره « ولات » ظاهرا تابع دولتهاى مركزى و حافظ حدود و ثغور ايران در مقابل تجاوزات عثمانيها بودند ، پادشاه صفويه و قاجاريه براى تشويق اردلانها به مزيد اطاعت و خدمتگزارى چندبار با خوانين برجسته آنها وصلت نمودند .\r\nدر سال 1275 قمرى كه ناصر الدين شاه ديوانخانه عدليه‌اى به رياست عباسقلى خان معتمد الدوله جوانشير تشكيل داد ، مقرر شد از طرف آن ديوانخانه عظمى نمايندگانى هم به عنوان « ديوان‌بيگى » به ولايات اعزام شود تا به عرض و داد مردم در محل رسيدگى نمايند .\r\nآن موقع حكومت كردستان بالوارثه رسيده بود به امان اللّه خان ثانى معروف به غلامشاه خان والى ، مادرش واليه خانم عمهء شاه و بانوى بانفوذى بود ، نمىخواست مأمورى از تهران به عنوان رياست ديوانخانهء عدليه به سنندج آيد و در كار پسرش دخالت كند ميرزا رضا على نايب الوزرا مسئوول وصول مالياتهاى ديوانى را فرستاد به تهران حضور شاه معرفى شود تا او را به سمت ديوان‌بيگى كردستان معين بنمايد . . . چون شايسته به نظر آمد بىمعطلى فرمان منصب و لقب ديوان‌بيگى به افتخار او صادر گرديد . . . ضمنا جوانشير محرمانه به ديوان‌بيگى گوشزد نمود : نظر به شكايات روزافزونى كه از تعديات غلامشاه خان والى به تهران مىرسد ، هرگاه به ملاحظهء او ، در احقاق حق متظلمين قصور ورزد مسئوول دولت خواهد شد .\r\nديوان‌بيگى بعد از مراجعت به كردستان حتى الامكان در اجراى اوامر ما فوق كوشا بود . . . ليكن غلامشاه از اين جهت خيلى دلخور شده بود . . . ولى جرأت نداشت عملى بر خلاف كند و اين جريان كم‌كم سبب تضعيف و تخفيف حكومت والى مىشد كه كردستان را درسته ملك موروثى خود مىدانست پس از مرگ عباسقلى خان جوانشير ، والى در مقام انتقامجويى برآمد و ديوان‌بيگى و فرزندش را دوستانه براى قمار دعوت كرد . بعد ناجوانمردانه به آنها حمله كردند و هردو را به زندان انداختند . بعد خانهء ديوان‌بيگى را غارت كردند و فقط يك نمد زيرانداز و لحاف كرسى براى زن و بچهء او باقى گذاشتند . . . با وجود غارت اموال منقول و مصادرهء دواب سرطويله و ضبط املاك و سلب مناصب باز غلامشاه خان دست‌بردار از ديوان‌بيگى نشد و قصد كشتن او را داشت ، فخر العلما از اجلهء علماى كردستان در مقام وساطت برآمد و چون ديوان‌بيگى را در مبلغ دوازده هزار تومان از والى خريد ، او را موقتا به منزل خود برد از آن پس ستمگرى و تجاوز والى به حقوق حقه و ناموس عالى و دانى اهل ولايت به جايى رسيد كه شبها بىمحابا به خانهء\r\n\r\n\r\n","description":"","footnote":"\r\n( 1 ) . انديشه ترقى ، پيشين ، ص 237 .\r\n","page_name":" 961 ","page_number":251},
  {"content":"\r\n\r\nملا احمد شيخ الاسلام مىرفت تا با عيال او عشقبازى كند و اين موضوع بر سر زبانها افتاد .\r\nملا احمد و برادرانش امين الاسلام و ملا صالح يك شب ضعيفهء بيچاره را كشتند و كرسى اطاق او را آتش زده گفتند به اين سبب خفه شده است ! آن‌وقت تظلمات و دادخواهى مردم كردستان به دربار تهران روزافزون گرديد . اما شاه به خاطر واليه خانم عمه‌اش حتى الامكان نمىخواست دست به تركيب حكومت اردلانها بزند . بالاخره علماى كردستان و ديوان‌بيگى يك شب محرمانه از شهر گريختند و به هروسيله بود خود را به تهران رسانيدند و پس از اعلام مظالم و تعديات والى به شاه ، ناصر الدين شاه گفت : چون ولات كردستان را نمىتوان معزول كرد ميرزا زكى وزير در اندرون به پيشكارى مخصوص از جانب دربار مأمور كردستان مىشود تا جلوى تعديات غلامشاه خان را بگيرد . فرزند ديوان‌بيگى همراه ميرزا زكى به سنندج مىرود و اين شخص يازده پارچه املاك ديوان‌بيگى كه والى ضبط نموده و به ديگران بخشيده بود پس گرفت و به تصرف گماشتگان ميرزا عباسعلى داد البته خسارات وارده به ديوان‌بيگى جبران نگرديد ولى براى اولين‌بار پاى مأمورين دولت مركزى به كردستان باز شد ولى حاكم ظالم همچنان تا پايان عمر در مقام خود باقى ماند . » « 1 »\r\n\r\nتشريفات استقبال از استاندار فارس\r\nهمان‌طور كه مردم از خبر حركت فرمانروايان ستم‌پيشه نگران و متأثر مىشدند از بشارت ورود حكمرانان با حسن‌نيت مشعوف و مسرور مىگرديدند .\r\nدر سفرنامهء تهران به شيراز نظام الملك كه در عهد مظفر الدين شاه نوشته شده است مىخوانيم كه پس از عزل فرمانفرما از حكومت فارس ميرزا عبد الوهاب خان نظام الملك مأمور فارس مىشود . منشى گمنام او شرح اين مسافرت را از روز پنجشنبه 12 شوال 1316 از تهران به فارس به رشتهء تحرير كشيده است و با مطالعهء آن طرز سفر ، وسايل نقليه ، تشريفات و تكلفاتى كه مأموران عاليمقام ناچار به رعايت آن تن مىدادند ، وظايف مأمورين و شخصيت‌هاى محلى هنگام ورود استانداران و شخصيت‌هاى بزرگ به منطقه‌ى نفوذ آنها ، قربانى گاو و گوسفند و اظهار شادمانى مردم و ساير سنن و عاداتى كه تا آغاز مشروطيت در ايران سخت معمول بوده براى خوانندگان اين سفرنامه روشن مىشود .\r\nما براى آشنايى خوانندگان با سنن آن دوران سرگذشت آخرين روز مسافرت « جمعه 26 » را به شيراز عينا از سفرنامه نقل مىكنيم : « صبح روز جمعه 26 بعد از اداى فريضه و صرف چاى بيرون تشريف برده جنابان فتح الملك و نصير الملك و انتظام الممالك و قوام لشكر و بدر السلطنه و غيره و غيره همگى شرفياب شده مرخص شدند و چون حركت و ساعت ورود بعد از ظهر بود ناهار گرم پخته بودند ، حضرت آقايى جداگانه ناهار صرف فرموده و شش مجموعه\r\n\r\n\r\n","description":"","footnote":"\r\n( 1 ) . ميرزا رضا على ديوان‌بيگى از رجال عهد ناصرى به قلم نوهء او رضا على ديوان‌بيگى فرهنگ ايران‌زمين ، ج 20 ، س 1353 ، ص 83 به بعد ( به اختصار ) .\r\n","page_name":" 962 ","page_number":252},
  {"content":"\r\n\r\nقاب و قدح ناهار ممتاز با دو مجموعه بره‌پلو و چلوكباب گوشت آهو در چادر بنده آورده همهء همراهان محرم در حضور من صرف ناهار كردند بعد از ناهار ابتدا سركار عليه خانم امجد السلطنه دامت بركتها با ساير خانمها و كلفتها كالسكه نشسته روانه شهر شدند بعد حضرت آقايى سوار شده دراويش و فقرا و سادات و طلاب از هرقبيل به جهت اخذ عمل حاضر بودند به همهء آنها احسان فرموده به راه افتاده تا به تنگ اللّه اكبر رسيديم مردم شهر اجماعا بيرون آمده از زن و مرد ، عالم و فاضل و خوانين و كسبه و يهود و مسلمان از هرقبيل در دو طرف راه كه تقريبا نيم فرسنگ به شهر مانده بود متصل به هم ، طورى اجتماع كرده بودند كه چشم از ديدن آنها خيره و خسته مىشد از همانجا نقاره‌چى شروع كرد به نقاره زدن و توپخانه شروع به شليك توپ كرده و موزيكانچيان افواج ، سلام زده و مردم شهر از فرط خوشحالى صلوات و سلام مىفرستادند و زنها كيل مىكشيدند ، يهوديها دو فرد گاو قربانى كردند ، اطفال مدرسهء انتظاميه نيز در يك طرف صف كشيده بودند ، به همهء آنها حضرت آقايى اظهار مرحمت فرمودند ، لوطىباشى با ميمونها و انترها به استقبال آمده بودند ، رئيس عملهء طرب با مطرب يهودى و مسلمان و رقاصها همگى دايره و دمبك مىزدند و رقاصها مىرقصيدند . افواج توپچى ملتزم ركاب كه با لباس پاكيزه از دو طرف صف بسته بودند به راه افتادند و فراشان حكومتى و شاطران و كدخدايان شهر همگى در جلو به راه افتادند ، لدى الورود اجزاى سلام را كه ايشيك آقاسىباشى از پيش ترتيب داده بود . در عمارت كاخ همه‌جا به جا ايستاده حضرت آقايى از راه خلوت به تالار نزول اجلال فرمودند و سلام نشستند در تالار خوانچهاى شيرينى بيگلربيگى چيده بود و يك طاقه شال نارنجى ممتاز در زير صندلى پاانداز انداخته بود . بنده و نواب اشرف و الا عين السلطنه و ساير شاهزادگان در تالار و در حياط هريك به جاى خود ايستاده ؛ مستشير السلطنه با غلام كشيكخانه و على پاشا خان با سوار قزاق در جاى خود ايستاده جناب مهندس‌باشى هم شرف مخاطبت داشتند شروع به شليك توپ شد ، بعد از سؤال و جواب سلام ، خطيب خطبهء غرا و شاعر كه تاج الشعرا باشد قصيدهء بليغى به عرض رسانيد و سلام برگزار شد .\r\nبعد از اتمام مراسم سلام ، جناب اعتماد السلطان بيگلربيگى شهر را ، با اعطاى يك توپ جبه ترمه كشميرى لاكى حاشيه‌دار ممتاز كه رسم معمولى است مخلع فرمودند و همگى به محل خود مراجعه كردند . » « 1 »\r\nدر روزنامهء سفر خراسان و سيستان تأليف محمد ابراهيم خدابنده كه مربوط به دوران استاندارى حشمت الدوله حمزه ميرزاست مطالب جالبى از اوضاع اجتماعى و اقتصادى خطهء خراسان مىتوان به دست آورد ، نويسنده مىگويد پس از ورود به بيرجند « . . . ميرزا محمد على مستوفى كه رتبهء وزرات حشمة الملك را دارد مطلع شده جان‌نثار را پذيرائى نموده و منزل معين\r\n\r\n\r\n","description":"","footnote":"\r\n( 1 ) . فرهنگ ايران‌زمين ، ج 13 ، سفرنامهء تهران به شيراز نظام الملك ، ص 276 به بعد .\r\n","page_name":" 963 ","page_number":253},
  {"content":"\r\n\r\nنمود ، در آنجا سكنى داد سه روز در آنجا بلد گرفته عازم دار النصرة سيستان گرديدم .\r\nآنچه جان‌نثار ملاحظه نمود قصبه بيرجند در كمال آبادانى و معمورى است و خيلى بانظم ، كه از نظم حشمة الملك و سياست او هيچ‌كس قادر به شرارت و ارتكاب اعمال قبيحه نيست ، گويا اسم دزد و شرابخوار در آن قصبه كسى نمىداند ، الحق ولايتى كه در تحت تصرف و حكومت امير علم خان حشمة الملك است در كمال امنيت و انتظام است . . . سابق بر اين رسم بوده است كه اهالى بيرجند غالبا قليان ترياك مىكشيده‌اند الحال از سياست و نظم حشمة الملك قليان نمىتوان كشيد بلكه يك حب ترياك به قدر ماش هم كسى نمىتواند بخورد . » « 1 »\r\nچنان‌كه ديديم ، سپهسالار مانند ميرزا تقى خان امير كبير مورد حمايت واقعى شاه نبود ، با اين حال اين مرد باكفايت و پرشور در دوران زمامدارى به نفع مردم قدم‌هايى برداشت . در خصوص نفوذ اوامر ميرزا حسين خان ، مؤلف صدر التواريخ مىنويسد حكم مشير الدوله « به هرولايتى كه رفت مردم آنجا آسوده مىشدند . حكام و رؤساى تلگرافخانه مجبور بودند اين تعليقه را در مساجد و مجامع ولايات قرائت نمايند كه جميع رعايا اصغا كنند . از اين‌گونه احكام زياد صادر مىكرد و حكام قدرت تخلف نداشتند . حكام ولايات در پاى تلگراف كه فقط اسم « حسين » را مىديدند ، ديگر از قوت و قدرت بيرون مىشدند . هرقدر تنخواه كه از مظلومى مىگرفتند ، فورا به موجب تلگرافى رد مىكردند . اگر رئيس تلگرافخانه تقلبى مىكرد و با حاكم سازش مىنمود ، و حكم را در ملاء عام قرائت نمىكرد به انواع عقوبتها گرفتار مىشد و مكرر رؤساى تلگرافخانه بر اثر اين كارها معزول مىشدند . . . » « 2 »\r\n« اين شيوه كه احكام رسمى را در مسجد بخوانند ، در آن زمان بهترين وسيله براى آگاهانيدن تودهء مردم از سياست دولت بوده . همچنين توجه خاص داشتند كه مردم را به حقوق خويش آگاه كنند . . . اگر نوشتهء صدر التواريخ دقيق باشد ، اجازه دادن به مردم ، در بيرون كردن حاكم متعدى رشوه‌خوار ، امرى بسيار مهم و جسورانه بوده است . . . » « 3 »\r\n\r\nفرمان متولى باشيگرى ارض اقدس :\r\nبراى آن‌كه خوانندگان بتوانند فرامين عهد « ناصرى » را با منشورها و احكام عصر « سنجرى » مقايسه كنند ؛ فرمان مورخ صفر 1272 را نقل مىكنيم :\r\n« الملك اللّه تعالى شأنه ، حكم همايون شد ، آن‌كه حضرت مالك الملك قديم كه به خواست و ارادهء خداوندى وجود اقدس همايون ما را درخور سرير و ديهيم فرمود و پايگاه منيع خلافت و جهاندارى را كه اعلى مقامات عز و اجلال آنست براى ذات ملكى صفات ما مسلم داشت . . .\r\nفرض و لازم شمرديم كه از مقاصد ملكى و مهمات مملكتى . . . مقرب الخاقان ميرزا محمد حسين عضد الملك وزير وظايف و موقوفات را من كل الوجوه قابل و سزاوار ديده . . . امر جليل متولىباشىگرى . . . به عهدهء لياقت مشار اليه محول و واگذار . . . و او را در رتق‌وفتق امور . . . دهات\r\n\r\n\r\n","description":"","footnote":"\r\n( 1 ) . فرهنگ ايران‌زمين ، ج 12 ، ص 129 به بعد .\r\n( 2 ) . همان ، ص 78 به بعد .\r\n( 3 ) . همان ، ص 233 .\r\n","page_name":" 964 ","page_number":254},
  {"content":"\r\n\r\nو مزارع و دكاكين و مستغلات موقوفه در هرجا و هرچند من كائنا ما كان و تغيير و تبديل عمله و خدام و نحو ذلك امين و مختار فرموديم . مقرر آن‌كه عموم متوليان و عمله و خدام آستان ملايك پاسبان ، مشار اليه را متولىباشى . . . دانسته و به كل مستأجرين و رعاياى املاك و مستوفيان موقوفهء حضرت ثامن الائمه ( ع ) امر و مقرر فرموديم كه همه‌ساله حساب دخل‌وخرج و صادر و وارد خود را با مشار اليه انجام داده و او را در كل امورات صاحب‌رأى و مختار دانند . فى شهر صفر المظفر 1272 . »\r\n\r\nدستخط ناصر الدين شاه :\r\nعضد الملك سالهاست به اين دولت خدمت باصداقت كرده است ، خاصه در اين دولت كه صداقت او را مكرر تجربه فرموده‌ايم به خصوص در مأموريت پطرزبورغ . حال هم كه خواستيم التفات ثانيه در حق او بفرماييم ، منصب متولىباشىگرى ارض اقدس را به او مرحمت فرموديم كه در انتظام امورات آن حضرت ، كمال سعى را بكند ، و در رونق و شكوه و نظم آن روضهء متبركه ساعى و جاهد باشد . صفر المظفر 1272 .\r\n\r\nرفتار سعد السلطنه با روحانى محل :\r\n« سعد السلطنه يكى ديگر از حكام پيش از مشروطيت بود . . . از واقعات دوران حكمرانيش يكى اين است كه ملاحسن تحويلدارى ، روحانى طرف توجه عامه را معلوم نيست به چه علت به دار الحكومه احضار كرد . ملاحسن به پيغام حكومت از آن جهت كه علت احضار اعلام نشده بود ، وقع نگذاشت و به دار الحكومه نرفت .\r\nاصولا « علما و طبقهء روحانى شهر به‌جز آنهايى كه سياست‌پيشه بودند از تماس با حكومت و مأمورين دولت ابا داشتند مگر آن‌كه مورد از موارد اداى يك وظيفه شرعى باشد . » حاكم مجددا پيغام داده تأكيد كرد و خطونشان كشيد . ملاحسن براى بار دوم باز معذرت خواست و علت احضار را استعلام كرده ، براى سومين بار عده‌اى از فراشان حكومت به منزلش ريختند و او را عنفا به دار الحكومه بردند و حاكم مستبد وقت دستور داد گوش روحانى بىگناه را به ديوار ميخ كنند .\r\nعمل ناشيانهء مزبور ، علما را عصبانى كرد . به اشارهء حاجى ملا محمد خمامى كه از علماى درجهء اول گيلان بود ، بازارها بسته شد و شهر متشنج گرديد . خبر اعتصاب به مركز منعكس شد و مظفر الدين شاه بىدرنگ سعد السلطنه را معزول كرده و به حاجى خمامى نوشت كه فرزندش شعاع السلطنه را قريبا به گيلان خواهد فرستاد تا خطاى حاكم معزول را جبران كند و از مردم گيلان به‌ويژه روحانيان دلجويى نمايد . . . » « 1 »\r\n\r\nرفتار نايب الحكومه‌ها :\r\n« نه‌تنها حكام ، بلكه نايب الحكومه‌ها و عمال آنها نيز در حوزهء مأموريت خود فعال مايشاء و مختار مطلق بودند . عضد السلطنه موقعى كه حكومت « ماسال » را در اختيار داشت ، به مهدى خان پيشكارش دستور داد به عنوان چشم‌روشنى به جمع‌آورى\r\n\r\n\r\n","description":"","footnote":"\r\n( 1 ) . ابراهيم مير فخرايى ، گيلان در جنبش مشروطيت ، پيشين ، ص 30 .\r\n","page_name":" 965 ","page_number":255},
  {"content":"\r\n\r\nسيورسات مشغول شوند . و از برنج و روغن و كره و عسل تا گليم و مس و قالى ، آنچه كه زورش مىرسيد مىگرفت . . .\r\nناگفته نماند كه حكمران و نايب الحكومه‌هاى زمان مشروطيت بيش از آن حقوقى از دولت دريافت نمىكردند . مع هذا وقتى معزول يا به مأموريت ديگرى مىرفتند ، بار خانه‌شان را مىبايست كاروانى مشتمل بر چندين قطار شتر يا قاطر حمل كند ، و براى ادارهء املاكشان پيشكار استخدام كنند . و اينها به دست نمىآمد ، مگر از درآمدهاى نقدى و جنسى دوران مأموريت هر محل . و چون هميشه اختلافات و كشمكشهاى ملكى و حقوقى بين مردم وجود داشته و هنوز هم دارد و مرجع كل مرافعات و قطع و فصل منازعات حكام ، نايب الحكومه‌ها بودند ، عارض و معروض مىبايست مبلغى به آنها بپردازند كه ميزانش البته به درجهء اشتهاى حكام بستگى داشته است . عضد السلطنه . . . دستور داد هيچ دخترى ما دام كه از او تحصيل اجازه نكرده است حق شوهر كردن ندارد . و بديهى است كه جوانان و مردان حوزهء مأموريتش نيز حق زناشويى نداشتند . كسب اجازه هم كار آسانى نبود ، و گذشته از چند كله‌قند و چند بسته چاى دارجلينگ و چند شيشه گلاب قمصر و فاستونى انگليسى ، طاقهء شال كشميرى يا عباهاى نايينى ، مىبايست مقدارى وجه نقد به رسم شيرينى نيز تقديم گردد . و الا حكم حاكم و مرگ مفاجات . . . شاعر در حقش گفت :\r\n يك سال دگر اگر بمانى ما سال * انت الباقى و كل شىء هالك » « 1 » \r\n\r\nرفتار حكام در عهد مظفر الدين شاه :\r\nناظم الاسلام در تاريخ بيدارى ايرانيان مىنويسد :\r\n« . . . عمدهء هيجان و شورش رعايا و بيدارى ايرانيان را پسران مظفر الدين شاه و سلسلهء شاهزادگان اين طايفه باعث شدند . چه مرحوم مظفر الدين شاه حكومت ايران را بين پسرهاى خود و طايفهء قاجاريه قسمت فرمود . صدارت ايران را كه تا زمان اين پادشاه به شاهزادگان نمىدادند ، واگذار به شاهزاده عين الدوله كرد . وزارت جنگ و سپهسالارى را به برادر خود كامران ميرزا تفويض داشت ، حكومت آذربايجان را به وليعهد خود محمد على ميرزا داد ، حكومت فارس و شيراز و بنادر را به پسر ديگرش شعاع السلطنه بخشود . حكومت گيلانات را به پسر ديگرش عضد السلطان داد . حكومت لرستان را به پسر ديگرش سالار الدوله ، ايالت كرمان هم در واقع به ادارهء ناصر الدين ميرزا درآمد . ساير بلدان را به ساير شاهزادگان نزديك خود عطا كرد . اين پسرهاى جاهل و شاهزاده‌هاى متكبر با نهايت غرور بر احدى ابقا نكرده ، اموال و نفوس و اعراض و نواميس رعايا را از خود مىدانستند . دخترهاى رعايا را به قهر و غلبه متصرف مىشدند و آتش ظلم و بيداد در تمام ايران مشتعل گرديد . . . كه دودش غبار چشم رعايا را بر طرف نمود و رعيت از خواب غفلت بيدار شد . ديدگان ديوانيان كور همه به خود مشغول و به ربودن حصص و تقسيم باقيماندهء\r\n\r\n\r\n","description":"","footnote":"\r\n( 1 ) . همان ، ص 211 .\r\n","page_name":" 966 ","page_number":256},
  {"content":"\r\n\r\nخزانه . . . سرگرم بودند . در ضمن عقلا و دانشمندان مقتضى را موجود و مانع را مفقود ديده ، شروع به كار كردند تا اين‌كه پيش‌آمد وقايعى كه تاريخ بيدارى ايرانيان حاوى آن است . » « 1 »\r\n\r\nشعاع السلطنه در فارس :\r\nدر جريان نهضت مشروطيت « شاهزاده شعاع السلطنه ملك منصور ميرزا ، پسر مظفر الدين شاه حاكم فارس بود و املاك خالصهء فارس را از دولت در مبلغى قليل خريدارى نمود و شروع كرد در تصرف خالصجات شيراز . ضمنا املاك خالصه‌اى را كه در زمان ناصر الدين شاه به رعايا فروخته شده بود تصرف مىكرد . . . كم‌كم افتادند به جان و مال مردم . . . صاحب ملك اگر قباله‌اى نداشت كه حالش معلوم است ، و اگر قباله و سندى اظهار مىداشت از دست او گرفته پس از چندى ملك را هم متصرف مىشدند تا اين‌كه شاهزادهء حاكم به عزم معالجهء مرض ، مسافرت به فرنگستان نمود . سردار مكرم كه نايب الحكومهء فارس بود ، بناى بدسلوكى را گذارد . مردم به شاه‌چراغ كه محل بست بود متحصن شدند . سردار مكرم به بهانهء ايجاد نظم ، دستور شليك داد . متجاوز از 20 نفر از مردم و اطفال به خاك هلاك افتادند . بعضى هم به قونسول خانهء انگليس پناه بردند . بالاخره شعاع السلطنه از حكومت فارس معزول گرديد . » « 2 »\r\nمظالم و بيدادگريهاى حكام و مأمورين ديوانى ايران در عصرى كه آزادى و حكومت ملى اروپا را فراگرفته بود ، در محافل سياسى و مطبوعاتى غرب با شگفتى فراوان منعكس مىگرديد .\r\n\r\nشكايت مردم شيراز از شعاع السلطنه به نمايندگان دول خارجى :\r\nدر اين تلگرام مردم شيراز نخست از مظالم و بيدادگريهاى شعاع السلطنه در نخستين دورهء فرماندارى ، و بعد از ستمگريهاى او در دورهء اخير شكايت مىكنند و مىنويسند : « با اين‌كه به هنگام برقرارى تعرفهء جديد قرار بر اين شد كه ديگر به هيچ نامى ماليات ديگرى در داخلهء كشور وضع نگردد ، او علىرغم مقررات موجود ، به اخذ عوارض و مالياتهاى غيرقانونى پرداخته و از جاده‌ها هم ماليات مىگيرد . چون عمال او با اسلحه و تهديد و تاراجگرى اين مالياتها را مطالبه مىكنند ، مردم ناچار مدت 50 روز است كه دست از كار كشيده‌اند . با اين‌كه مردم به روحانيون و نمايندگان سياسى خارجه متوسل شده بودند ، دولت نه‌تنها در مقام رفع شكايت مردم برنيامد ، بلكه عده‌اى از فرزندان مردم در جريان مبارزات كشته و زخمى شدند . . . » « 3 »\r\nدر ژوئن 1906 بار ديگر سر ادواردگرى گزارش مىدهد كه در تهران ، مشهد ، سيستان ، كرمان ، همدان ، كرمانشاه ، شيراز و رشت وضع وخيم و مردم ناراضى هستند . « دو تن از شاهزادگان به نام شعاع السلطنه و عضد السلطنه توسط مردم از شيراز و رشت اخراج شده‌اند و جلال الدوله پسر برادر شاه از فرماندارى كردستان خلع گشت ، و چيزى نمانده بود كه به دست مردم به قتل برسد .\r\nسفارت انگليس در گزارش مورخ 4 ژانويه 1906 اعلام مىكند كه مردم از آمدن سالار الدوله حاكم كردستان سخت ناراضى هستند و براى اين‌كه از شر اين حاكم ظالم رهايى يابند ، « حاضر\r\n\r\n\r\n","description":"","footnote":"\r\n( 1 ) . همان ، ص 211 .\r\n( 2 ) . همان ، ص 155 .\r\n( 3 ) . حسن معاصر ، اسناد محرمانهء وزارت خارجهء انگلستان ، مربوط به دسامبر 1905 ، ص 34 به بعد .\r\n","page_name":" 967 ","page_number":257},
  {"content":"\r\n\r\nهستند سالى سه هزار تومان به شاه تقديم دارند كه اين حاكم به شهر آنها فرستاده نشود . . . » ولى اين تقاضا به علت كم بودن مبلغ نقدى مورد قبول قرار نگرفت . » « 1 »\r\n\r\nتعدى ملتزمين اردوى مبارك :\r\nدر پايان‌نامهء مشروحى كه حكمران ثلاث به اتابك نوشته ، از وى چنين استدعا مىكند : « . . . استدعا دارد تكليفى از براى رعايا و فقراى ولايات مقرر فرمايند كه از تعدى ملتزمين اردوى مبارك و سوار فتح السلطان محفوظ بمانند . » « 2 »\r\n\r\nفساد مأمورين دولت :\r\nاز گزارشهايى ( راپورت‌ها ) كه از عهد مظفر الدين شاه به يادگار مانده ، مىتوان به فساد مأمورين دولت و حمايت زورمندان از آنها پى برد . اينك يكى از گزارشهايى را كه در كتابخانهء « حسن ثقفى اعزاز » به يادگار مانده ، براى اطلاع خوانندگان نقل مىكنيم :\r\nگفتگو در حمام ، راپورت دوشنبه 203 شهر شوال 1324 .\r\n« امروز توى حمام كربلايى عباسعلى گمركچى دو نفر از آدمهاى جناب حاجى شيخ فضل اللّه و غلامعلى خان پسر كوچك كربلايى عباسعلى كه پيشخدمت جناب وزير دربار است و چند نفر ديگر صحبت مىكردند كه بارها وزير دربار صحبت مىكند كه من وقتى كه در تبريز بودم ، هميشه 20 هزار تومان مقروض بودم و هرچه مىكردم كه شايد خودم را از قروض خلاص بكنم نمىشد .\r\nاما از وقتى آمده‌ام تهران ، آنچه مقروض بوده‌ام داده‌ام و آنچه هم دارم مىبينيد ، در تبريز چه داشتم ، اينجا چه دارم . بعد غلام على خان قسم خورد كه فعلا مخارج طويلهء وزير دربار را كه من نمىدانم ، روزى صد تومان خرج طويله دارد . غير از مواجب ميرآخور و جلودار و مهتر . يكى از آدمهاى حاجى شيخ فضل اللّه بود گفت البته اين‌طور است كه اين‌طور مىشود ، اگر چنانچه از اول عدالت بود يك همچو پدرسوخته داراى پنجاه كرور نمىشود . خيلى خوب ، يكى از اين زن قحبه نمىپرسد كه تو كدام خدمت را به دولت كرده ، كدام دشمن را از دولت دفع كردى ؟ چه هنرى كرده‌اى كه وقت سلام اين‌همه نشان مىزنى و اين‌همه درشكه و كالسكه و ملك و عمارت ساخته‌اى ؟ اگر انشاء اللّه شاه خوب شد مجلس چنان بكنند كه صد درجه بدتر از قوام الدوله كه او را وارونه سوار قاطر لخت كردند بشوى . بعد آن يكى آدم حاج شيخ فضل اللّه گفت برادر من اگر چنانچه اين آدم خودش را با دو سه نفر از آقايان نبسته بود و آنها را نديده بود ، حالا هزار مرتبه بدتر از عين الدوله به سر او آورده بودند . اين بود كه زير پرچم سيد محمد و آسيد احمد و ميرزا مصطفى را گرفت ، چه پول داد چه وعده داد چه ارسال و مرسول كرد آنها را با خودش همراه كرد .\r\nو الا حالا صد دفعه بود كه او را آواره كرده بودند . . . محض اطلاع عرض شد . چاكر اسماعيل . » « 3 »\r\n\r\nيك حاكم جنايتكار :\r\nناظم الاسلام كرمانى مىنويسد : « صديق الممالك يك سال حكومت\r\n\r\n\r\n","description":"","footnote":"\r\n( 1 ) . همان ، ص 52 به بعد .\r\n( 2 ) . حسن معاصر ، اسناد محرمانهء وزارت خارجهء انگلستان ، مربوط به دسامبر 1905 ، ص 34 به بعد .\r\n( 3 ) . مجلهء يغما ، فروردين 1314 ، ص 47 .\r\n","page_name":" 968 ","page_number":258},
  {"content":"\r\n\r\nدشتى و دشتستان و برازجان با او بود ، علاء الدوله او را عزل كرد . . . آقاى طباطبايى تلگرافى در استخلاص صديق الممالك به علاء الدوله مخابره فرمود ، جوابى كه از طرف علاء الدوله مخابره شده است در اين مقام درج مىكنيم ، آن‌وقت خوانندهء تاريخ مىداند كه پايهء ظلم و ستم به چه حد بوده است . و حال آن‌كه امروز از ده سال قبل به ده درجه كمتر شده است . صورت تلگراف از اين قرار است :\r\nشيراز ، جواب نمره 42 ، تاريخ 1324 .\r\nخدمت ذى سعادت جناب مستطاب شريعتمدار حجة الاسلام آقاى آسيد محمد مجتهد دامت افاضاته ، تلگراف مبارك را در مسئلهء صديق الممالك در چند روز قبل زيارت نمودم و مشغول اصلاح كار او شده‌ام . اما اين آدم كارى نكرده است كه بتوان اصلاح كرد . هفتاد نفر را بدون جهت كشته است كه وراث آنها در اينجا آه و ناله دارند و دادخواهى مىنمايند . مردم با او خونى شده ، در صدد تلف او بودند ، بيست و دو هزار تومان باقى او بود . گفتم برود تهران حسابش را بدهد ، همين دو روزه حركت خواهد كرد . در انجام فرمايشات حاضرم ، علاء الدوله . » « 1 »\r\n\r\nامان اللّه خان افشار چون پيرو سلمان فارسى بود عزل شد :\r\nاز آغاز حكومت قاجاريه بلكه از قرنها پيش ، حكام و فرمانروايانى مورد علاقهء سلاطين بودند كه در حوزهء قدرت خود در راه مال‌اندوزى و تأمين منافع صدور و اعيان از هيچ ظلم و ستمى خوددارى نكنند ، بخورند و بخورانند تا مورد تأييد قدرت مركزى قرار گيرند « . . . چنان‌كه امان اللّه خان افشار كه حاكمى بىآزار و نيك‌سيرت بود ، به غضب محمد شاه دچار شد . چه به شاه خبر رسيده بود كه حاكم گيلان مردى است در لباس تقوا ، طريق زهد در پيش گرفته و حيثيت ( ! ) دولت را متزلزل ( ! ) ساخته است . به هنگام عبور از بازار هرگاه دانه‌اى برنج يا خرده‌اى نان روى زمين ببيند خم مىشود و آنها را از زير پا برمىدارد ، جامهء پشمين مىپوشد و روى حصير مىنشيند و به همهء خلايق به منظور شنيدن تظلماتشان بارعام مىدهد ، رفتارش مسالمت‌آميز است . . . محمد شاه بىدرنگ او را معزول و به تهران احضار مىكند . » « 2 »\r\nايرج ميرزا كه در اواخر عهد قاجاريه مىزيسته از لزوم اعزام حاكمى عادل و سعى در اصلاح امور سخن مىگويد :\r\n خسروا ! گرچه فراموشى در طبع تو نيست * اين سخنهاى دلاويز فراموش مكن\r\nنصب يك حاكم عادل را با سرعت تام * به نگهدارى تبريز فراموش مكن\r\nحالت فارس كه گرديده ز تأسيس پليس * آتش فتنه در آن تيز فراموش مكن\r\nامر قزاق كه چون امر پليس است و بود * عاقبت مفسدت‌انگيز فراموش مكن \r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 167 .\r\n( 2 ) . گيلان در جنبش مشروطيت ، پيشين ، ص 19 به بعد .\r\n","page_name":" 969 ","page_number":259},
  {"content":"\r\n\r\n اسم اين هردو برافكن ز جنوب و ز شمال * ز آخر كار بپرهيز و فراموش مكن\r\nامر نان را كه بود فرض و سزد لازم‌تر * از همه كار و همه چيز فراموش مكن\r\nنالهء بيوه‌زنان از پى نان يادآور * آه پيران سحرخيز فراموش مكن\r\nدفع اين جمع كه بر رشوه‌خورى مشغولند * هريكى در سر يك ميز فراموش مكن « 1 » \r\n\r\n\r\n","description":"","footnote":"\r\n( 1 ) . ديوان ايرج ميرزا ، به اهتمام دكتر محجوب ، ص 195 .\r\n","page_name":" 970 ","page_number":260},
  {"content":"\r\n\r\n10 . وزارت دارايى يا ديوان استيفاء بعد از اسلام\r\n\r\n","description":"","footnote":"","page_name":" 971 ","page_number":261},
  {"content":"\r\n . \r\n","description":"","footnote":"","page_name":" 972 ","page_number":262},
  {"content":"\r\n\r\n\r\nفصل دهم وزارت دارايى يا ديوان استيفاء بعد از اسلام\r\nپس از ديوان صدارت ( يا وزارت ) يكى از مهمترين مشاغل دولتى تصدى ديوان استيفاء يا « ديوان مستوفى » بود كه امروز « وزارت دارايى » مىگوييم . معمولا متصدى و مسئول اين مقام خطير را « مستوفى » مىخواندند . قبل از آن‌كه از وظايف و حدود مسئوليت اين ديوان و كارگزاران آن در ايران مطلبى بگوييم ، از انواع و اقسام مالياتهايى كه پس از استقرار حكومت اسلامى به‌وجود آمد ، سخن مىگوييم .\r\nاسلام به طور كلى ، مسلمانان را تشويق مىكرد كه به نام « جهاد با شمشير و قوهء قهريه وارد خاك كفار شوند . در اين نبرد اگر كشته مىشدند به بهشت دست مىيافتند و در صورت پيروزى ، بر مال و جان كفار حاكم مىشدند . ( لنا احدى الحسنين ) در قرآن در سورهء هشتم از « غنايم جنگى » و حقوق و اختيارات مسلمانان سخن رفته است .\r\n« به گفتهء قرآن ، غازيان اسلام كه وارد خاك كفار مىشوند ، حق دارند زنان و مردان غيرنظامى را بكشند و يا به بردگى خود درآورند ( غير از راهبان ) ، زنان و كودكان را بنده سازند . هرمال و منقولى از قبيل طلا و نقره و نسوج و اسب و دام را تصاحب كنند . اسيران برده از زن و مرد نيز جزو غنايم جنگى شمرده مىشدند . خمس يعنى يك‌پنجم مجموع غنايم از آن امام يعنى رئيس دولت عربى مسلمان بود و چهار پنجم غنايم ميان سپاهيان تقسيم مىشد .\r\n« يك سهم پياده مىبرد و دو سهم سوار ، جهاد براى « غازى » و جنگجوى عرب نويد ثروت و مكنت بود . از مرگ ، به هنگام جهاد نيز بيمى نداشت ، زيرا اسلام چنان‌كه گفتيم به شهيد راه دين تمام موهبات بهشت را وعده داده بود .\r\n« اسلام اراضى و اموال غيرمنقول را در ممالك مفتوحه « فى » يعنى اموال غنيمتى و تاراج مىشمرد و به اجماع مسلمانان يعنى دولت اسلامى متعلق مىدانست . » « 1 »\r\n\r\n\r\n","description":"","footnote":"\r\n( 1 ) . تاريخ ايران ، تأليف محققان شوروى ، ترجمهء كريم كشاورز ، ج 1 ، ص 170 .\r\n","page_name":" 973 ","page_number":263},
  {"content":"\r\n\r\n« در تبليغات اسلامى « جهاد و غزوات » يعنى جنگ در راه گسترش اسلام مقام ممتازى دارد ، تا جايى كه « در نظر خداوند يك روز جهاد به خاطر دين ، بيش از يك ماه روزه ارزش دارد . » در نتيجهء اين تبليغات و از بركت استعداد و آمادگى اين قوم بيابانگرد ، اسلام به صورت دينى جهانگشاى درآمد .\r\nدر سورهء انفال آيهء 65 مىفرمايد  يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ . .  . اى رسول ، مؤمنان را به جنگ ترغيب كن كه اگر 20 نفر از شما پايدار باشيد بر دويست نفر از دشمنان غالب خواهيد شد . . . همچنين در سورهء فتح آيهء 20 مىخوانيم  وَعَدَكُمُ اللَّهُ مَغانِمَ كَثِيرَةً تَأْخُذُونَها .  يعنى خدا به شما لشكر اسلام وعدهء گرفتن غنيمتهاى بسيار داد . همچنين در سورهء بقره و سورهء نساء و مواضع ديگر ، مردم به جنگ و جهاد با كفار تبليغ و تحريض شده‌اند .\r\nسياست كلى خلفا از عهد عمر به بعد تنها تبليغ اسلام نبود ، بلكه هدف اقتصادى سران تمتع از لذايذ مادى و چپاول كشورهاى مفتوحه بود . عمر خليفهء دوم مىگويد : « ما ، مسلمانان ، آنها را ( يعنى مغلوبان را ) تا زنده‌اند مىخوريم و وقتى كه ما و آنها مرديم ، كودكان ما كودكان آنان را تا زنده‌اند مىخورند . »\r\nاين سخنان تفسير لازم ندارد ، هدف فتوحات آن بوده كه سران عرب در دولت خلفا بتوانند به حساب ملل مغلوب : قبطيان ، سوريان ، ايرانيان ، سغديان ، خوارزميان ، گرجيان و ديگران زندگى كنند و از لذايذ دنيوى بهره‌ور گردند .\r\nايران كشورى بود ثروتمند و مىبايست تا بتوانند ثروتهاى مادى آن را تصاحب كنند .\r\nدر زمان جنگ اين ثروتها را غنيمت مىناميدند ، وقتى لشكريان عرب به غزا مىرفتند ، تنها سرداران جنگى همراهشان نبودند ، بلكه مأمورين ويژه‌اى نيز بودند كه كارشان منحصرا تقسيم اموال غارتى بود . جنگجويان تمام اموالى را كه به دست آورده بودند مىبايست به اين مأمورين تسليم كنند و اينان مراقب بودند كه موازين مربوط به تقسيم غنايم نقض نشود . . .\r\nاعراب به غنايم اكتفا نكرده ، به دريافت هدايا كه يك شكل بدوى و مهجور ماليات به شمار مىرود مبادرت ورزيدند . هدايا از ايالات و متصرفاتى گرفته مىشد كه به تازگى مسخر شده و يا خود بدون پايدارى امان آورده تسليم شده بودند .\r\nمورخان عرب مىگويند كه شهر مرو كه داوطلبانه از طرف ماهوى مرزبان در سال 651 ميلادى ( 31 هجرى ) تسليم اعراب گشت ، ملزم شد كه بالغ بر يك ميليون درهم وجه نقد و كالا بدهد و از آن جمله دويست هزار جريب گندم و جو . ( جريب معرب گريب ) واحد سطح ، معادل 29 هزار متر مربع ، درعين‌حال واحد وزن هم بوده است و در ناحيه‌هاى مختلف تفاوت داشته است .\r\nوقتى صورت آنچه را كه صاحبان برخى از نواحى ايران طبق پيمان مىبايست تقديم كنند و در اثر بلاذرى مضبوط است مطالعه كنيم ، مىبينيم كه هدايا مختلط بوده ( يعنى نقدى و جنسى )\r\n\r\n","description":"","footnote":"","page_name":" 974 ","page_number":264},
  {"content":"\r\n\r\nو مقدار هداياى جنسى به مراتب بيشتر بود .\r\nبزرگان عرب بيشتر به بردگان از زن و مرد ( بردگان جوان مرجح بودند ) و پشم و پنبه و منسوجات و غله و دام و اسب و چرم و اسلحه و زر و سيم نيازمند بودند . . . مقامات عربى براى بهره‌كشى از مردم مغلوب و مطيع خويش ، شيوهء آماده و روشن و مدونى كه نگاهدارى حساب در آن آسانتر و اطمينان‌بخش‌تر بود در ايران يافتند . . . در عهد ساسانيان روستاييان خراك يعنى ماليات ارضى و سرگزيت يا ماليات سرانه مىپرداختند . مقامات عرب منافع و مزاياى شيوهء قديم وصول ماليات ايران را در نظر گرفته آن را به نفع خويش به كار بستند . . . » « 1 »\r\nاعراب كه در آغاز نهضت اسلامى ادعا مىكردند كه هدف اصلى و اساسى آنان آسايش عباد و اشاعهء مذهبى محمديست ، پس از مدتى كوتاه با استقرار خلافت بنى اميه و بنى عباس نشان دادند كه منظور اصلى آنها كشورگشايى و غارتگرى و استثمار شديد ملل غيرعرب است . عمر پس از حمله به خاورميانه ، به جاى آن‌كه تقليلى در ميزان جزيه و خراج مردم بدهد ، دستور داد كليهء عوارض و مالياتى را كه در عهد انوشيروان از مردم مىگرفتند مأمورين او از ملل غيرعرب دريافت دارند . علاوه بر اين ، مقرر داشت « بر هرجريب زمينهاى خالى از كشت و زرع ، به قدر استعدادى كه در حاصلخيزى دارد خراج بسته شود . يعنى آن را در رديف اراضى مزروعى قرار بدهند و ماليات هريك جريب گندم يا جو را كه سابقا يك قفيز بوده است به دو قفيز رسانند . » « 2 »\r\n. . . ابو يوسف مىنويسد : « عمر بن الخطاب ( رض ) اراده نمود تا اراضى سواد را مساحت نمايد .\r\nلذا به سوى حذيفه كسى را فرستاد تا دهقانى از دهاقين جوخى خدمت ايشان بفرستد . و هم‌چنان نزد عثمان بن حنيف شخصى را اعزام نمود تا از اهل عراق دهاقينى را نزد خليفه روان كند ، آنها اشخاص مذكور را با يك ترجمان به حضور خليفه فرستادند ، خليفه فرمود آيا به عجم‌ها از اراضى خود چگونه مىپرداختند ؟ گفتند 27 درهم ، خليفه فرمود من به اين اندازه از شما راضى نيستم آنگاه به هرجريب داراى آب چه آباد و چه غيرآباد ، يك قفيز گندم و يك قفيز جو و يك درهم وضع نمود و به اين طريق اراضى را مساحت كردند . » « 3 »\r\n« . . . به اين ترتيب فاتحين عرب ميزان ماليات ارضى را افزايش دادند . . . از هرجريب گندم‌زار 4 درهم و از هرجريب جوزار 2 درهم ( در عهد خسرو انوشيروان از هرجريب گندم‌زار يا جوزار فقط يك درهم گرفته مىشد . ) از هرجريب نخل خرما 8 درهم و از هرجريب تاك 6 درهم . با اين حال جمع مبلغ خراج مأخوذ از عراق به سرعت كاهش يافت و در عهد خلافت على ( ع ) به 120 ميليون درهم و در زمان معاويه خليفهء اموى به 100 ميليون درهم رسيد و در پايان قرن هشتم به سبب ظلم و اجحاف و بىرحمى حجاج بن يوسف ثقفى حاكم خليفه اموى موقتا به 135 ميليون درهم بالا رفت ، ولى در عهد آخرين خلفاى اموى تا هفتاد ميليون تنزل كرد ، يعنى نسبت\r\n\r\n\r\n","description":"","footnote":"\r\n( 1 ) . همان ، ص 179 به بعد .\r\n( 2 ) . تاريخ طبرى ، ترجمهء نشأت ، پيشين ، ص 251 .\r\n( 3 ) . خسرو خسروى ، نظامهاى بهره‌بردارى از زمين در ايران ، تهران ، پيام ، 1325 ، ص 83 .\r\n","page_name":" 975 ","page_number":265},
  {"content":"\r\n\r\nبه زمان انوشيروان به ثلث تقليل يافت .\r\nپولهايى كه به اين ترتيب با عدم رعايت عدالت واقعى گردآورى مىشد در راه مصالح اكثريت مسلمين مصرف نمىشد بلكه فقط سركردگان و سربازان عرب از اين خوان يغما سود و بهره مىبردند . به حكايت تاريخ ، پس از آنكه ابو عبيده بيت المقدس را در محاصره گرفت ، مردم تقاضاى صلح و سازش كردند به شرط آنكه خليفه « عمر » از مدينه بيايد ، خليفه قبول كرد و با سادگى و بىپيرايگى راه بيت المقدس پيش گرفت و به سركردگان مسلمين دستور داد در جابيه با او ملاقات كنند ، ولى در شام سركردگان مسلمين را ديد كه با جامه‌هاى ديبا و اسبان يراقدار آمده‌اند ، از ديدارشان برآشفت از مركب خويش فرود آمد . سنگ برداشت و به جانب آنان انداخت و با پرخاش تمام گفت ، در اندك مدت راه و رسم پيغمبر را فراموش كرده‌ايد و به ساز و پيرايه روى آورده‌ايد ، ياران عذر آوردند كه اين لباس جنگ است ، نه از براى خودآرايى ، هم در اينجا بود كه بلال ( مؤذن قديم پيغمبر ) نزد خليفه آمد و از غفلت و خوشگذرانى امرا كه خود ، خوش مىخورند و مسلمانان را گرسنه مىدارند شكايت نمود ، خليفه اميران را ملامت كرد و واداشت كه نان عامه را عهده گيرند و آنها را گرسنه نگذارند . . . » « 1 »\r\nبه اين ترتيب مىبينيم كه از صدر اسلام آثار ظلم و اختلاف شديد طبقاتى در جامعهء مسلمين خودنمايى مىكند .\r\nدر دورهء عثمان حكومت فردى و عدم توجه به مصالح عمومى آغاز و معمول گرديد ، عثمان غير از بذل و بخششهاى بىجايى كه به بستگان و نزديكان خود مىكرد « از بيت المال مدينه هم مكرر مبلغهايى به قرض مىستاند و به كسان خويش جايزه مىداد ، اما وقتى خازن بيت المال آن را از وى مطالبه مىكرد ، در بازپس دادنش بهانه‌جويى مىكرد و تأخير و تعلل - يك‌بار كه اين خازن در طلب مالى كه خليفه به قرض از بيت المال گرفته بود اصرار ورزيد ، عثمان برآشفت و با وى به سختى سخن گفت ، كار به آنجا كشيد كه خازن به مسجد رفت و روى به مردم كرده گفت ، عثمان چنان مىپندارد كه من خزينه‌دار او و خويشاوند او شده‌ام ، در صورتى كه من خود را خازن بيت المال شما مىپندارم و نمىخواهم كه بيت المال را به عثمان تسليم كنم ، بعد هم كليد بيت المال را در مسجد بين مردم انداخت و به قهر رفت . . . » « 2 »\r\n\r\nسياست مالى على ( ع ) :\r\nعلى ( ع ) بر خلاف عثمان مىكوشيد كه دينارى از بيت المال را حيف‌وميل نكند و به مصارف شخصى نرساند و به اعوان و انصار خود ندهد ولى اگر تصور كنيم كه على ( ع ) اطلاعات اقتصادى و اجتماعى و سياسى داشت و به برنامهء مشخصى در امور مالى معتقد بود راه خطا رفته‌ايم ، على ( ع ) بدون اين‌كه به فرداى عالم اسلام بينديشد و براى ايام سختى و بدبختى مردم مالى اندوخته كند « . . . در بيت المال چيزى نگه نمىداشت ، هرروز جمعه\r\n\r\n\r\n","description":"","footnote":"\r\n( 1 ) . بامداد اسلام ، دكتر زرين‌كوب ، ص 82 .\r\n( 2 ) . همان كتاب ، ص 101 .\r\n","page_name":" 976 ","page_number":266},
  {"content":"\r\n\r\nدر بيت المال هرچه بود ، به ارزانيان مىبخشيد بعد ته بيت المال را جاروب مىكرد و برجاى آن نماز مىخواند و به قولى بر زمينش آب مىپاشيد و آنجا مىغنود . » « 1 » و با اين كارها اين مرد شريف و پاكدامن نشان مىداد كه كمترين توجهى به مسايل دنيايى و راه و رسم سياست ، اقتصاد و مملكت‌دارى ندارد و حاضر نيست به روشهاى سياسى مردانى چون كوروش و داريوش و اردشير ادامه دهد و براى دوام حكومت مسلمين از برنامهء اقتصادى و مالى مشخصى پيروى نمايد .\r\nهمان‌طور كه بذل و بخششهاى بىمورد عثمان به دوستان و بستگانش زيان‌بخش بود ، بىتوجهى حضرت على ( ع ) به فعاليتهاى توليدى و ذخاير مالى براى عالم اسلام خطرناك مىنمود .\r\nدر دورهء بنى اميه ستم مالياتى به ملل تابع افزايش يافت . سنگينى بار ماليات بالتمام بر دوش كشاورزان ايران قرار داشت « . . . اعراب بيش از زمان گذشته از مردم روستا ، كار اجبارى طلب مىكردند ، مانند حفر و تنقيهء مجارى آب ، احداث و تعمير جاده‌ها ، ساختمان حصار قلعه‌ها ، مسجدها ، و كاخها براى حكام عرب و غيره .\r\n« همين‌كه خلفا موضوع ( مهر كردن ) افراد روستا را معمول داشتند ، وضع كشاورزان تحمل‌ناپذير شد . اين عمل چنين بود كه به گردن هرروستايى كه خراج و جزيه مىپرداخت ، صفحه‌اى سربى مىآويختند و روى آن مشخص مىكردند كه اين مرد اهل كدام روستا « بخش » و دهكده است . اگر مرد روستايى به ناحيهء ديگرى مىرفت ، وى را بازداشت كرده به محل سكونتش كه بر صفحه نوشته بود برمىگردانيدند و اگر كشاورز به محلى مىرفت و صفحهء سربى نداشت ، به عنوان ولگردى بازداشت مىشد . اين صفحه‌ها را فقط پس از پرداخت تمام ماليات از گردن آنها دور مىكردند و مجددا هنگام حاصل نو مىآويختند . بر اثر به كار بستن شيوهء مهرزنى ، كشاورزان قادر نبودند از پرداخت جزيه و خراج تخلف كنند . اين رسم كه داغ بردگان را به ياد مىآورد ، در نظر روستاييان ايران كه هنوز نظامات جماعات آزاد و خودمختار روستايى را به ياد داشتند تخفيف و توهينى به شمار مىرفت . شيوهء مهر زدن تقريبا در تمام كشورهاى تابع اعراب در مصر و بين النهرين و ارمنستان و آذربايجان ايران و آسياى ميانه معمول بود . » « 2 »\r\n\r\nمالياتهاى دورهء اسلامى :\r\nبعضى از مالياتهاى دورهء اسلامى جنبهء مذهبى دارد كه به حكم قرآن و سنن و روايات ، مقرر گرديده است و برخى ديگر به تابعيت از رويهء معمول در نزد ملل مغلوبه و به خصوص ايران برقرار شده است .\r\nمالياتهاى نوع اول عبارتند از : زكات : آيهء 83 ، سورهء البقره . آيهء 12 ، سورهء المائده . آيهء 72 ، سورهء انبياء و غيره . خمس : آيهء 42 سورهء انفال . جزيه : آيهء 29 سورهء توبه . مالياتهاى نوع دوم\r\n\r\n\r\n","description":"","footnote":"\r\n( 1 ) . همان كتاب ، ص 111 .\r\n( 2 ) . تاريخ ايران ، كريم كشاورز ، پيشين ، ص 83 تا 181 .\r\n","page_name":" 977 ","page_number":267},
  {"content":"\r\n\r\nعبارتند از : ماليات زمين يا به طور كلى خراج ( كلمهء خراج از كلمهء آرامى خارقه كه نام ماليات ارضى زمان ساسانى بوده گرفته شده است و ماليات سرانه و يا سرگزيت و عوارضى بر حمل و نقل و معاملات كالاها و راهها و بازارها و بنادر و به طور كلى عوارض تجارتى يا « مكس » هداياى نوروزى و مهرگان ( هداياى مهرگان كم‌كم به صورت هدايايى به مناسبت ميلاد خجستهء حضرت رسول اكرم ( ص ) درآمد ) و عوارض جزيى ديگرى كه فعلا مجال ذكر آن نيست .\r\nوقتى عربها ايران را گشودند ، چون آشنايى با سازمان ادارى نداشتند و چيزى دربارهء مالياتها نمىدانستند و از طرفى قرنها شاهنشاهى ساسانى را به ديدهء تحسين و اعجاب نگريسته بودند ، همان روشهاى ادارى و مالى در ايران را حفظ كردند . عثمان بن حنيف كه از طرف عمر براى مميزى اراضى ايران فرستاده شده بود ، به خليفهء دوم پيشنهاد كرد كه مالياتها به همان وضع زمان ساسانى باقى بماند و عمر نيز پذيرفت . به همين سبب در زمان خليفهء دوم ماليات ارضى برحسب مساحت و خوبى و بدى زمين و نوع زراعت به همان شيوهء گذشته باقى ماند و ماليات سرانه نيز به صورت ماليات سرانهء طبقاتى از 48 درهم تا 12 درهم مقرر گرديد . اين ترتيب تا زمان حضرت على ( ع ) نيز معمول بود . « 1 »\r\nعلاوه بر اين ، مخارج دستگاه حكومت اسلامى از طريق عوايد حاصله از انفال ( به فتح اول ) تأمين مىشد .\r\nانفال عبارت است از اموالى كه به موجب قانون اسلام متعلق به شخص پيغمبر يا ( امام ) است ، نظير زمين موات و اراضى غيرمواتى كه متعلق به اجانب بوده و با اعمال قدرت و به زور شمشير سربازان اسلامى به حكومت وقت واگذار شده است و اراضى بدون مالك و زمينهايى كه صاحبان آنها به عللى نابود شده‌اند يا از زمينهاى خود دست كشيده‌اند و نيز اراضى خالصهء رؤساى ممالك خارجى مغلوب در جنگ و اراضى درگذشتگانى كه وارث قانونى ندارند ، جنگلهاى طبيعى و ديگر اشياء و بندگان زيبايى كه از غنيمت جنگ قبل از تقسيم جدا مىكنند و آنها را « صفايا » ناميده‌اند .\r\nعلاوه بر اينها ، نصف خمس يعنى يك دهم اموال و عوايد حاصله از غنايم جنگى و مواد استخراج شده از معادن و گنجها و آنچه از طريق غواصى به دست آيد ، و كليهء منافعى كه شخص در كسب ( هرنوع كسب ) به دست آورد ، پس از جدا ساختن خرج يك سالهء خود و خرج كسانى كه قانونا مكلف به دادن نفقهء آنان مىباشد متعلق به امام است « 2 » .\r\nبه طور كلى پس از حملهء اعراب تحميلات عقيدتى و مالياتى فزونى گرفت . « چون قتيبة بن مسلم بار چهارم به بخارا رفت و بخارا را برگرفت ، با مردم آن صلح كرد ، بدان‌كه هرسال دويست هزار درم خليفه را دهند و ده هزار درم والى را و او خانه‌ها و املاك يك نيمه مسلمان را دهند و\r\n\r\n\r\n","description":"","footnote":"\r\n( 1 ) . ايرانشهر ، ج 2 ، ص 1127 .\r\n( 2 ) . براى كسب اطلاعات بيشتر نگاه كنيد به جعفرى لنگرودى ، تاريخ حقوق ايران ، ص 49 .\r\n","page_name":" 978 ","page_number":268},
  {"content":"\r\n\r\nعلوفهء ستوران تازيان را نيز كسانى كه بيرون شهرند دهند . . . » « 1 »\r\n\r\nجزيه و خراج در نظر فقها\r\n« . . . اگر از اختلافات جزيى صرفنظر كنيم ، فقهاى اسلام به طور كلى اراضى را به سه گروه تقسيم كرده‌اند .\r\n1 ) زمينى كه سكنه و اهالى آن با قبول اسلام به مسلمان پيوسته‌اند . اين اراضى جزو ديار اسلام است و مالكيت آنها از آن خود سكنه و اهالى مىباشد .\r\n2 ) زمينى كه در برابر تعهد پرداخت بدهى معين و معلومى به مصالحه تسخير شده است ( بدون آن‌كه قبول اسلام كرده باشند ) .\r\n3 ) زمينى كه به قهر و غلبه و به زور و شمشير فتح شده است ( و در حال فتح عامر و آباد باشد ) .\r\nدربارهء اراضى كه جزو گروه اول باشند ، اشكالى متصور نيست و مردمى كه در آن اراضى زيست مىكنند نه جزيه مىپردازند نه خراج . بلكه مطابق قانون مسلمانى زكات مىدهند . اين زمينها را اراضى عشرى گويند و تقريبا تمام شبه جزيرهء عربستان از اين قبيل است .\r\nاما اراضى گروه دوم نيز تكليف آن روشن است . چه اين اراضى به موجب عهدنامهء معين تسليم شده و مواد عهدنامه حاكم بر روابط بين طرفين است ، و بنابراين مقدار بدهى ساليانهء آنها مقرر و معلوم است و قابل تغيير و تبديل نيست . در اين‌باره هم اتفاق عقيده بين فقها ديده مىشود ، ليكن بايد متوجه بود كه اولا تعداد اين نوع اراضى بسيار كم ، و محدود به شهرهايى بود كه به موجب عهدنامه تسليم گشته‌اند ، و ثانيا بسيارى از اين شهرها نيز در مراحل بعدى پيمان خود را شكسته و سر به شورش برداشته و مجددا به قهر و غلبه تسخير شده و مآلا جزو گروه سوم درآمده‌اند و ثالثا بايد توجه داشت كه در مورد بعضى بلاد كه به صلح گشوده شده ، در عهدنامه تصريح گرديده كه زمين از آن مسلمانان است و مردم محل فقط حق سكنا دارند و اين نوع از اراضى را هم بايد ملحق به گروه سوم دانست . اما گروه سوم ، قسمت عمدهء اراضى مفتوحهء ايران و شام و مصر و غيره از اين قبيل است . همه اشكالات نيز مربوط به اين اراضى مىباشد .\r\nفقها تقريبا متفق‌اند كه اختيار مطلق اين اراضى با امام يا رئيس حكومت اسلامى است . او مىتواند اين اراضى را بين مسلمانان تقسيم كند ( در اين صورت اراضى مزبور تبديل مىشود به ارض عشر و جزو گروه اول درمىآيد ) و مىتواند آنها را در دست متصرفين سابق بگذارد و خراج بگيرد .\r\nآنچه فقها دربارهء جزيه گفته‌اند ، مبتنىست به آيه‌اى از قرآن بدين مضمون :  « قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ .  يعنى با كسانى از اهل كتاب كه به خدا و\r\n\r\n\r\n","description":"","footnote":"\r\n( 1 ) . سعيد نفيسى ، محيط زندگى و احوال و آثار رودكى ، ص 81 .\r\n","page_name":" 979 ","page_number":269},
  {"content":"\r\n\r\nروز بازپسين ايمان نياورده‌اند و حرام خدا و رسول را حرام نمىدانند و گردن به دين حق نمىگذارند بجنگيد تا به دست خود از سر خوارى جزيه بپردازند . »\r\n« مسيحيان و يهوديان اهل كتاب‌اند و زردشتيان نيز به موجب سنت پيغمبر و عمل صحابه و خلفاى او در شمار اهل كتاب مىباشند . با پرداخت جزيه ، حمايت جان و مال اين مردم بر ذمهء حكومت اسلام قرار مىگيرد و به همين مناسبت آنان را اهل ذمه يا ذمى نامند . ميزان جزيه در كتب فقهى نسبت به توانگران ساليانه 48 درهم و نسبت به طبقهء متوسط 24 درهم و نسبت به كشاورزان و كارگران از قبيل خياط و رنگرز و كفاش و خراز 12 درهم تعيين شده است .\r\n« از زنان و كودكان و ناداران و كوران بىكار و اشخاص عاجز و زمين‌گير و روحانيان بىبضاعت و پيرمردان از كارافتاده و كسانى كه اختلال حواس دارند جزيه گرفته نمىشود . اغنام و احشام اهل ذمه از پرداخت هرگونه بدهى ديوانى معاف مىباشد و به محض اين‌كه شخصى اسلام آورد ، جزيه از او ساقط مىشود . »\r\n. . . آنچه از مدارك و اسناد تاريخى برمىآيد ، سياست پيغمبر و خلفاى او بر ايجاد وحدت كامل در شبه جزيرهء عربستان بود ، بت‌پرستان عرب راهى جز قبول اسلام يا جنگ نداشتند ، در صورتى كه اهل كتاب مىتوانستند راه سومى در پيش گيرند و با پرداخت جزيه زندگى خود را در داخل قلمرو اسلامى ادامه دهند .\r\nدر روابط ، جامعه‌هاى غيرمسلمان يهودى ، مسيحى و زردشتى ، پيغمبر در بعضى موارد مبلغ معين مقطوعى ( نقدى يا جنسى ) بر آنان مقرر داشته و در موارد ديگر به طريق ديگر عمل شده است . اراضى خيبر و فدك را در برابر تعهد پرداخت نيمى از محصول به سكنهء آن سپرده و دربارهء « هجر بحرين » به زردشتيانى كه اسلام نياورده‌اند ، جزيه مقرر داشته است ( مأخوذ از كتاب الخراج ابو يوسف و ساير منابع فقهى ) .\r\n« آنچه از منابع و كتب مختلف اسلامى برمىآيد ، ميزان جزيه و خراج در سراسر كشورهاى اسلامى يكسان نبوده و برحسب شرايط و اوضاع و احوال طبيعى و سيرهء فرمانروايان ميزان آن فرق مىكرده است . به موجب فرمانى كه از طرف خليفهء اول عباسى صادر شده است : « هركس كه به دين او گرود و نماز او را بخواند ، از جزيه معاف خواهد بود . » و نيز دربارهء اين فرمان قيد شده است كه به واسطهء سنگينى خراج و تحميلات شديد ، بسيارى از توانگران و درويشان از دين مسيح تبرى جستند . » « 1 »\r\n« در اين‌جا جزيه همان ماليات سرانه است . در سواد يعنى در قسمت شرقى امپراتورى ساسانيان ، اعراب چون خود اطلاعات مالى و سياسى نداشتند ، براى گردآورى ماليات از دهاقين يعنى از رؤساى دهات و عده‌اى از مالكين محلى استفاده مىكردند و به كمك كارشناسان و\r\n\r\n\r\n","description":"","footnote":"\r\n( 1 ) . جزيه در اسلام ، ترجمهء دكتر محمد على موحد ، ص 8 به بعد .\r\n","page_name":" 980 ","page_number":270},
  {"content":"\r\n\r\nمطلعين ايرانى در اين راه توفيق يافتند . در ايران پيش از عهد انوشيروان ماليات ارضى را به نسبت محصول مىگرفتند و اگر بازرسان شاهى براى تشخيص ميزان محصول به موقع مىرسيدند ، شايد اين روش مقرون به عدل و انصاف بود . ولى چون اين كار عملا امكان‌پذير نبود ، ناچار خسرو اراضى را مساحى كرد و آنها را به واحد جريب ( 2400 متر مربع ) منقسم ساخت و به هر جريب از كشت حبوبات يك درهم و به هرجريب تاكستان 8 درهم و به هرجريب از كشت ينجه 7 درهم ماليات مقرر داشت و ساير محصولات را از ماليات معاف كرد . » « 1 »\r\nعلاوه بر اين ، خسرو اول در ماليات سرانه نيز تعديلى قايل شد و مقرر داشت كه كليهء افراد ذكور بين بيست و پنجاه سال مشمول ماليات سرانه باشند و ميزان آن به نسبت درآمد سالانهء افراد ، 12 يا 8 يا 6 درهم بود . البته در آن دوره كليهء افراد طبقات ممتاز از پرداخت هرنوع عوارض و مالياتى معاف بودند . و تنها طبقات ستمكش و كارگر ، اين ماليات را مىپرداختند . طبرى مورخ مشهور با استفاده از ترجمهء عربى خداينامك ، روش مالياتى عهد ساسانيان را توصيف و بيان كرده است و اين اصول چنان‌كه مىدانيم مورد استفادهء اعراب قرار گرفت .\r\nدر عهد عمر حوزهء قدرت مسلمين وسعت گرفت . پس از آن‌كه سربازان اسلامى منطقهء سواد را متصرف شدند ، با چهار نوع مختلف اراضى روبرو شدند .\r\n1 ) جيره و شهرهاى ديگر كه عهدنامهء صلح داشتند .\r\n2 ) املاك و آباديهايى كه هنوز در تصرف مالكين سابق يعنى دهقانان بوده .\r\n3 ) املاك و آباديهايى كه به خاندان سلطنتى و اشراف تعلق داشت و اكنون مالك خاصى نداشت .\r\n4 ) اراضى متروكه و لم يزرع .\r\n« . . . يحيى بن آدم مىگويد كه حيره ماليات ثابتى مىپرداخت كه سكنه بين خود تقسيم كرده بودند . ولى چيزى به سرهاى مردم تعلق نمىگرفت . علاوه بر اين در حيره مردم حق داشتند ملك خود را بفروشند ، و اين حق فقط در مورد بلادى شناخته شده بود كه در برابر قبول پرداخت باج ، تسليم شده و مالكيت خود را نسبت به اراضى حفظ كرده بودند . » « 2 »\r\nنوع دوم اراضى كه از حيث مساحت و اهميت قابل توجه‌تر بودند و به وسيلهء دهقانان و اشراف محلى اداره مىشدند . عمر چنان‌كه قبلا يادآور شديم تصميم گرفت كه در ادارهء اين مناطق همچنان از آنان استفاده كند . البته مالكيت اين اراضى از آن دولت بود . عمر موافقت كرده بود كه در مقابل پرداخت ماليات در اين اراضى تصرف كنند .\r\nبعدا عمر با اعزام بازرسان و تحقيق در وضع اراضى ، در نحوه و ميزان اخذ ماليات تغييراتى داد كه چندان به سود كشاورزان نبود . طبرى به طور كلى مىگويد كه « عمر از نرخهاى مالياتى كه\r\n\r\n\r\n","description":"","footnote":"\r\n( 1 ) . تاريخ طبرى ، پيشين ، ج 1 ، ص 96 .\r\n( 2 ) . همان ، ص 961 .\r\n","page_name":" 981 ","page_number":271},
  {"content":"\r\n\r\nتوسط خسرو انوشيروان مقرر شده بود تبعيت نمود ، به‌جز آن‌كه وى براى اراضى لم يزرع هم ماليات مقرر كرد و نيز از هرجريب گندم به جاى يك قفيز ، دو قفيز دريافت داشت . » « 1 »\r\nمغيرة بن شعبه كه حاكم سواد بود ، به خليفه نوشت : « كه به‌جز گندم و جو محصولات ديگرى در سواد به عمل مىآيد نظير ماش ، انگور ، سبزى ، سنجد ، كنجد . وى براى هرجريب از اين محصولات هشت درهم ماليات معين كرد . » « 2 »\r\nبه‌طور كلى سياست مالى دولت اسلامى در نقاط مختلف كاملا روشن نيست . « على ( ع ) فرمان داد كه مميزى اراضى گندم‌خيز خوب ، بر اساس جريبى 5 / 1 درهم و مميزى اراضى كم‌حاصل بر اساس جريبى دو سوم درهم به عمل آيد ، و نيز مقرر فرمود كه در تاكستانها فقط در صورتى ماليات گرفته شود كه تاك آنها لااقل سه ساله باشد . گذشته از اين ، نرخ مميزى به نسبت دورى و نزديكى زمين از رودخانه و از بازار فروش نيز تغيير مىكرد . » « 3 »\r\nگاه خراج را برحسب مساحت زمين مىگرفتند و گاه مبلغ مقطوعى از بعضى بلاد مطالبه مىكردند .\r\n« عمر املاك سابق پادشاه و خانوادهء او و اراضى موات و لم يزرع را در اختيار خود گرفت و غالبا اينها را به كشاورزان واگذار مىكرد و از آنها بهرهء مالكانه مىگرفت و گاه آنها را مىفروخت و گاه به صورت اقطاعات به اشخاص واگذار مىكرد و از آنان خراج يا فقط « عشر » مىگرفت . » « 4 »\r\nعثمان كه علاقه‌اى به حقيقت و عدالت نداشت اين نوع اراضى را به شكل « قطايع » به هواداران خود واگذار كرد .\r\nاز آنچه گذشت ، معلوم مىشود :\r\n1 ) به موجب احكام قرآن از همهء مسلمانان زكات گرفته مىشود .\r\n2 ) اراضى جزيرة العرب ( و به طور كلى مطابق نظر فقها ، با شرايط خاص ، هرزمينى كه در نتيجهء اسلام آوردن مردم آن تسليم و به ديار اسلام ملحق گرديده‌اند ) جز زكات چيزى نمىپردازند .\r\n3 ) از اهل كتاب ( ذميان ) جزيه گرفته مىشود ، و آن عملا عبارت بود از مبلغى كه افراد بالغ ذكور برحسب استطاعت مىپرداختند .\r\n4 ) اراضى كه از طريق صلح فتح شده بودند ، تابع شرايط صلح‌نامه بوده و غالبا مبلغ مقطوعى باج مىپرداختند .\r\n5 ) اراضى ديگر كه به قهر و غلبه تسخير شده بود ، جزو غنايم جنگ محسوب مىشد و ملك مسلمين تحت نظر حكومت اسلامى تلقى مىگرديد .\r\n6 ) اين اراضى به موجب رأى عمر در اختيار متصرفين سابق گذاشته شد و آنان ملزم به\r\n\r\n\r\n","description":"","footnote":"\r\n( 1 ) . تاريخ طبرى ، پيشين ، ج 1 ، ص 962 .\r\n( 2 ) . بلاذرى ، ص 270 .\r\n( 3 ) . همان ، ص 271 .\r\n( 4 ) . بلاذرى ، ص 233 .\r\n","page_name":" 982 ","page_number":272},
  {"content":"\r\n\r\nپرداخت خراج گرديدند .\r\n7 ) خراج عبارت بود از همان ماليات ارضى كه براساس اصول مساحى توسط ايرانيان معلوم و مقرر گرديده بود و فقها در توجيه آن گفته‌اند كه خراج در معنى ، مال الاجارهء زمين است كه از طرف حكومت اسلامى در اختيار متصرفين گذارده مىشود .\r\n8 ) طبق اين تعريف ، چون مال الاجاره ارتباطى به دين و آيين مستأجر ندارد ، متصرف اراضى خراجى ، به فرض قبول اسلام هم ، از پرداخت خراج معاف نمىشد مگر اين‌كه زمينى را كه در تصرفش داشت رها كند .\r\n9 ) اما در مورد جزيه چنان نبود ، و جزيه‌گزار به محض قبول اسلام از پرداخت جزيه معاف مىشد .\r\n10 ) عمل مساحى و ضبط و ثبت دفاتر و وصول و ايصال خراج ، در دست مأمورين محلى و رؤساى مذهبى بود كه مطابق رسوم جاريه عمل مىكردند .\r\n11 ) در مواردى ، با اين‌كه مردم نومسلمان مىبايستى از پرداخت جزيه معاف باشند ، مأمورين وصول كه غيرمسلمان بودند ، در حق آنان ظلم مىكردند . يعنى به اخذ جزيه از آنان ادامه مىدادند و در مقابل ، هم‌مذهبان خود را از پرداخت جزيه معاف مىداشتند و اين دليل تسلط كامل مأمورين وصول در حوزهء مأموريت خود ، و ضعف دستگاه تفتيش و بازرسى اعراب مىباشد .\r\n12 ) با اين تفاصيل فرضيه‌هاى ولهاوزن و كايتانى و بكر مشعر بر اين‌كه خراج و جزيه مترادفا به معنى باج بود ، و يا فقها خواسته‌اند نظامات جديد را كه به تدريج برقرار گرديده و در زمان خود آنها موجود بود به ابتداى اسلام نسبت دهند و يا « قبول اسلام شخص را از پرداخت جزيه و خراج هردو معاف مىداشت ، سست و بىپايه است . » « 1 »\r\n\r\nارزش خراج در نظر زعماى عرب :\r\n« . . . ظاهرا در حدود سال 730 ( 111 ه . ق ) ( اين تاريخ قطعى نيست ) از جانب مبلغين عرب براى دعوت مردم آسياى مركزى به اسلام ، كوشش زيادى مىشده و دعوت آنان اغلب قرين موفقيت بوده است . طغانشاه نزد حاكم خراسان شكايت برد كه اكثر مردم فقط براى معافيت از پرداخت جزيه اسلام آورده‌اند . حاكم خراسان به نمايندهء خود در بخارا نوشت كه تازه مسلمانان را بازداشت و تسليم طغانشاه كنند . طغانشاه نيز بسيارى از آنان را اعدام كرد و بعضى ديگر را دست‌بسته پيش حاكم خراسان فرستاد .\r\n« گرچه ممكن است همه جزئيات اين داستان درست نباشد ، اما مجموع داستان كه چند تن از مؤلفين عرب نيز آن را در آثار خود آورده‌اند ، نشان مىدهد كه چگونه مسايل قبول اسلام و پرداخت جزيه ، عمال و حكومت را اعم از عرب و عجم مواجه با اشكال ساخته بود . طبق\r\n\r\n\r\n","description":"","footnote":"\r\n( 1 ) . جزيه در اسلام ، پيشين ، ص 30 به بعد .\r\n","page_name":" 983 ","page_number":273},
  {"content":"\r\n\r\nمعمول ، آنچه مقدم بر هرچيز ديگرى مورد توجه قرار مىگرفت درآمد بيت المال بوده . » « 1 »\r\n\r\nنظريات اقتصادى ابن مقفع راجع به چگونگى اخذ ماليات :\r\nبراى آن‌كه خوانندگان بيشتر به راه و رسم مالياتى آن دوره واقف گردند ، جمله‌اى چند از كتاب رسالة الصحابة ابن مقفع را كه خطاب به عمال دولت نوشته شده نقل مىكنيم : چون زمينها و كشتزارها از حيث خوبى و بدى و سختى و آسانى آبيارى متفاوت است ، بنابراين بايد ماليات آنها هم متفاوت باشد . از اين گذشته بايد تمام جريانات در دفاتر مخصوص از روى قواعد تدوين شود . زمين را بايد مساحى كرد كه ماليات آن متناسب خود زمين و مقدار كشت و زرع مقرر شود . چنين اقدامى موجب فزونى ثروت و جلوگيرى از خيانت و تجاوز مأمورين و محصلين مىشود .\r\nاين عمل محتاج مخارج بسيار و انتخاب رجال درستكار مىباشد . نتيجهء اين اقدام به زودى حاصل نمىشود ، اما فايدهء آن بعدها بسيار خواهد بود .\r\n\r\nمساحت اراضى :\r\n« ظاهرا قبل از كسرى انوشيروان ماليات ايران براساس « مقاسمه » مستقر بود . مقاسمه عبارت از ماليات جنسى است كه طبق قاعدهء معينى از محصول گرفته مىشود .\r\nمثلا پنج‌يك يا ده‌يك و غيره . آنچه پيغمبر با رعاياى فدك و خيبر قرار گذاشت كه نيمهء محصول از آن خودشان و نيمهء ديگر را به او بدهند ، از اين نوع ماليات است . . . اصل مقاسمه موجب مىشد كه محصول تا وصول مأمورين ديوانى و پايانى بازرسى روى زمين مىماند و تلف مىشد . انوشيروان براى جلوگيرى از شكايت مؤديان ، ماليات را براساس مساحت قرارداد و نرخ ماليات برحسب نواحى و نوع اراضى فرق مىكرد . پس از آن‌كه اراضى توسط مساحان و كارشناسان ، مساحى مىشد ، بار ديگر به وسيلهء شخصى ديگر به نام معابر مورد بازرسى و تفتيش قرار مىگرفت تا معلوم شود سهوى و ميلى و محابايى نكرده‌اند « 2 » تا مدتى مديد و شديد تا قرن سوم هجرى مساحت اراضى به دست مساحان زردشتى صورت مىگرفت و گاه آنان از طريق عدل و انصاف منحرف مىشدند . عمران بن هارون همدانى نسبت به مساحت املاك خود اعتراض كرد ، متصدى ديوان از او دو گواه عادل خواست . وى گفت : « تو به دو مساح و زمين‌پيماى بر من حكم مىكنى و ممكن است كه ايشان هردو از اهل ذمت باشند و اهل اسلام نباشند . . . من دو گواه مىآرم كه ايشان هردو از زمين‌پيماى تو عالم‌تر و خبيرتر باشند . » « 3 »\r\nبيشتر اراضى ايران قبل از حملهء اعراب مساحى ، و ماليات آنها در دفاتر خاصى ثبت شده بود . مؤلف تاريخ قم گويد : « اهل همدان پيش حجاج بن يوسف رفتند و تظلم نمودند از بسيارى آفات و دواوين عجم به استشهاد و دستور آوردند . » « 4 »\r\nدر كتاب الخراج ابو يوسف شواهدى هست كه چگونه عمال مالياتى در كار وصول ماليات با\r\n\r\n\r\n","description":"","footnote":"\r\n( 1 ) . فراى ، بخارا ، ترجمهء محمودى ، ص 36 به بعد .\r\n( 2 ) . تاريخ قم ، به اهتمام سيد جلال الدين تهرانى ، ص 106 .\r\n( 3 ) . همان ، ص 106 .\r\n( 4 ) . همان ، ص 111 .\r\n","page_name":" 984 ","page_number":274},
  {"content":"\r\n\r\nخشونت و شدت رفتار مىكردند . . . اين خشونتها در برخى نقاط مانند قم و غيره منجر به شورش مكرر مىگرديد .\r\nبه موجب نوشتهء فقها ، هركس اسلام بپذيرد ، از پرداخت جزيه معاف مىگردد . در صورتى كه شواهد بسيارىست كه اين قاعده اجرا نمىشده . دستورهايى كه از طرف خلفاى صالح نظير عبد العزيز صادر شده ، مؤيد اين معنىست . چون مأمورين وصول غالبا غيرمسلمان بودند ، يعنى ماليات مسيحيها توسط رؤساى مذهبى و ماليات يهوديها و زرتشتيها نيز بدين‌سان وصول مىشد ، اين مأمورين به نفع هم‌كيشان خود بر نومسلمانان سختگيرى مىكردند . در زمان نصر بن سيار ، يكى از عاملين ماليات به نام رامسس از سى هزار جزيه مىگرفت و هشتاد هزار زرتشتى را معاف داشته بود .\r\n\r\nعقيدهء عمر دربارهء اراضى مفتوحه :\r\n« . . . عمر دربارهء نقشهء اراضى مفتوحهء عراق و شام به مشاوره پرداخت ، عده‌اى گفتند كه بايد همه را تقسيم كرد ، عمر گفت : شما كه اراضى و رعايا را بين خود تقسيم مىكنيد ، تكليف مسلمانانى كه از اين پس مىآيند چيست ؟ اين رأى درست نيست ، عبد الرحمن بن عوف گفت : پس رأى درست چيست ؟ اين اراضى با رعايا جزو غنايم جنگ است . عمر گفت : « بلى ، اما عقيدهء من با تو يكى نيست ، چه پس از من ديگر ولاياتى كه به درد بخورد فتح نخواهد شد و آنچه فتح شود ، شايد مايهء دردسر شود ( كه درآمد آن كفاف نگهدارى آن را ندهد ) و اگر من زمين و رعاياى عراق و شام را تقسيم كنم ، مرزها را چگونه مىتوان حفظ كرد و براى نسلهاى آينده و خانواده‌هاى بىسرپرست كه در سرتاسر اين بلاد هستند چه تدبيرى بايد انديشيد ؟ » بحث درگرفت و آن گروه گفتند : « غنايمى كه ما به زور شمشير به چنگ آورده‌ايم ، نگه مىدارى تا به مردم بدهى كه در جنگ شركت نكرده و سهمى در آن نداشته‌اند ؟ » تنها جواب عمر اين بود كه مىگفت : « رأى من چنين است . » پس پيشنهاد كردند كه عمر با بزرگان صحابه مشورت كند . وى نخست با مهاجرين به مشورت پرداخت ، عبد الرحمن بن عوف طرفدار تقسيم بود ، اما عثمان و على ( ع ) و طلحه و ابن عمر از عقيدهء عمر جانبدارى كردند .\r\nآنگاه عمر ده تن از انصار را به مشاوره خواند . . . و گفت : « اين مردم مىگويند كه من در حقشان ستم روا داشته‌ام ، من كسى نيستم كه حق احدى را از او بگيرم و به ديگرى بدهم ، اما مىبينم كه پس از فتح كشور كسرا ، ديگر چيزى به جا نمانده است . اينك اموال و اراضى و رعاياى آنها جزو غنايم‌اند ، من اموال را تقسيم كرده خمس آن را برداشتم تا به وجه مقرر مصرف كنم ، ليكن دربارهء اراضى عقيده دارم كه آنها را با رعايا به حال خود نگهدارم ( حبس كنم ) و رعايا را ملتزم سازم كه براى اراضى خراج و براى گردنهاى خود ، جزيه بپردازند و اين درآمد از آن جنگجويان و نسلهاى آينده باشد . زيرا اين مرزها را عده‌اى بايد نگه دارند و اين شهرهاى بزرگ مانند شام ، جزيره ، كوفه بصره بايد از سپاهى پر باشد و سپاهى را هم بايد پول داد ، و اگر زمين و رعايا را تقسيم كنم اين\r\n\r\n","description":"","footnote":"","page_name":" 985 ","page_number":275},
  {"content":"\r\n\r\nپولها از كجا بايد حاصل شود ؟ » همه گفتند : « رأى ما نيز همان است كه تو مىگويى . » « 1 »\r\nعمر پس از مشاوره اين نامه را براى ابو عبيده سردار خود مىفرستد : « غنيمتى را كه خدا نصيب كرده در دست متصرفين آن بگذار و بر آنان جزيه‌اى به اندازهء توانايىشان مقرر دار كه آن را پس از وصول بين مسلمانان تقسيم كنى و كار آباد كردن اراضى با خود آنان باشد ، چه آنان در اين كار از همه واردتر و بهتر مىتوانند از عهدهء آن برآيند و تو و مسلمانانى كه با تواند ، حق نخواهيد داشت كه رعايا را جزو غنايم محسوب داريد ، يا در بين خود تقسيم كنيد . چه به اين ترتيب مصالحه‌اى بين شما و آنان برقرار مىشود و آنان متعهد مىگردند به اندازهء توانايى خود جزيه بپردازند و حكم چنين مورد را چنان‌كه گفتيم خداوند براى ما بيان كرده است . » « 2 »\r\n. . . به اين ترتيب حكومت اسلامى در مقابل تعهد پرداخت خراج ، اراضى را در اختيار سكنه و اهالى محل قرار مىداد و اگر كشاورزان محلى مسلمان مىشدند ، از پرداخت خراج معاف نمىشدند . به خلاف جزيه كه قبول اسلام سبب سقوط آن مىگردد ، در اينجا عقيدهء ارتجاعى فضل بن روزبهان در سلوك الملوك قابل‌توجه و شايان نقل است :\r\n« اگر زمين خراجى براى صاحب آن مزروع نداد ، خراج از او ساقط نمىشود ، چه او همچون اجرت مضروبه است ، به زمين و زراعت تعلق ندارد . » « 3 »\r\nمؤلف سلوك الملوك مىگويد : « هركس كه مالك زمين خراجىست ، خراج از او ببايد گرفت خواه مسلمان باشد ، خواه كافر ، خواه صغير باشد و خواه كبير ، خواه آزاد و بندهء مكاتب يا بندهء مأذون ، خواه زن باشد ، خواه مرد . » « 4 »\r\n\r\nوضع عمومى مردم و طبقات زحمتكش بعد از حملهء اعراب :\r\nپس از حملهء اعراب به ايران و ديگر ممالك مجاور ، وضع اقتصادى اكثريت مردم به سختى گراييد . در نخستين غزوات ، سعى اعراب اين بود كه هرچه بيشتر مردم را به دين اسلام تبليغ كنند . در تاريخ طبرى گفتگوهاى « خالد » با « عدى » اين معنى را نشان مىدهد ؛ خالد گفت : « . . . يكى از سه شرط را اختيار كنيد ، يا به آيين ما درآييد و آنچه ما داريم شما دارا شويد و آنچه شما داريد ما نيز دارا گرديم ، خواه از اين سرزمين كوچ كنيد يا در ديار خود باقى بمانيد يا جزيه بپردازيد ، يا آمادهء پيكار باشيد ، به خدا سوگند كه من مردمى را جهت نبرد با شما آورده‌ام كه دلبستگى آنها به مرگ ، بيش از علاقهء شما به زندگانىست . » عدى گفت : « جزيه مىدهيم . » خالد گفت : « تف بر شما ، واى بر شما ، كفر وادى گمراهىست ، احمق‌ترين عرب كسىست كه اين راه را بپيمايد . . . » سرانجام بين آنان و خالد ، با پرداخت صد و نود هزار درهم مصالحه شد و بر اين اصل بيعت كردند و هدايايى به او تقديم\r\n\r\n\r\n","description":"","footnote":"\r\n( 1 ) . ابو يوسف ، الخراج ، به نقل از مقدمهء كتاب جزيه در اسلام دكتر موحد .\r\n( 2 ) . دكتر محمد حميد اللّه ، مجموعة الوثايق السياسيه ، ص 343 .\r\n( 3 ) . فضل بن روزبهان ، سلوك الملوك ، نسخهء خطى ، بريتيش ميوزيوم .\r\n( 4 ) . جزيه در اسلام ، پيشين ، مقدمه .\r\n","page_name":" 986 ","page_number":276},
  {"content":"\r\n\r\nداشتند .\r\nهمچنين در پيمانى كه بين خالد بن وليد با زاد بن بهيش منعقد شده است ، چنين مىخوانيم :\r\n« . . . ما ذمه‌دار شما و شما خراج‌گزار ما هستيد و شما بايد ضامن كسانى كه تحت فرمانتان از مردم بهقباد اسفل و اوسط مىباشند بوده باشيد . » عبيد إله گويد : « و شما هم بايد ضامن كسانى كه بر آنان رياست داريد بشويد كه هرساله دو مليون درهم از جانب كارگران و كشاورزان به حساب مردم « به انقيا » و « بسما » بپردازيد . . . صفر سال دوازدهم هجرى به رشتهء تحرير درآمد . » « 1 »\r\nبا گذشت زمان ، آزمندى سران عرب فزونى گرفت و ايمان مذهبى آنان نقصان كلى پذيرفت .\r\nابو يوسف مىگويد : عمر بن الخطاب وقتى از سفر شام بازمىگشت ، بر مردمى گذشت كه آنان را در آفتاب نگاهداشته بودند و روغن به سرشان ماليده بودند . علت را پرسيد ، به او گفته شد :\r\n« جزيهء خود را نپرداخته‌اند و براى آنكه جزيه را بپردازند آنان را شكنجه مىدهيم . »\r\nعمر پرسيد : « خودشان چه مىگويند ، چه عذرى مىآورند ؟ » به او گفته شد مىگويند نداريم .\r\n« عمر بر آنها بانگ زد كه اينها را رها كنيد ، چيزى را كه قادر بر آن نيستند بر آنها تحميل نكنيد . . . » « 2 »\r\nاگر عمر واقعا خليفهء عادلى بود ، ستمگرانى را كه به نام جزيه يا خراج مردم بينوا را شكنجه مىدادند تنبيه و مجازات مىكرد و مأمورين مالياتى را در سراسر ممالك اسلامى به موجب فرمانى صريح از اين كارها بازمىداشت . ولى عملا چنين كارى نكرد .\r\nبه اين ترتيب از دورهء عمر ستمگرى به ملل تابع اسلام و انحراف از حق و عدالت شروع گرديد ، و اين خليفه با آرامى و به تدريج در مقابل زورگويان و ستمگران عقب‌نشينى كرد . چنان‌كه موافقت او با حكومت معاويه در شام يكى از آنهاست .\r\nدر سوريه غير از كشاورزان كه ماليات سرانه مىدادند ، « عمر دستور داد همهء طبقات اجتماع را مشمول ماليات سرانه قرار دهند . همان‌طور كه اين دستور را دربارهء سواد هم كه دهقانان و دبيران طبق معمول ايرانيان از ماليات معاف بودند ، اجرا كردند . » « 3 »\r\nدر مصر نيز « راهبان » از پرداخت هرگونه مالياتى معاف بودند .\r\n« اسامه و الاضبغ ورود افراد جديد را در صف راهبان ممنوع ساختند . . . آن‌گاه اسامه فرستاد كه ديرها را بازرسى كنند . در نتيجه جماعتى از راهبان كه حلقه بر دست نداشتند كشف شدند جمعى از آنان را گردن زدند ، جمعى ديگر زير تازيانه بمردند . پس در ديرها را آهن گرفت و هزار دينار از آنان مطالبه كرد و پيشوايان و راهبانان را گرد آوردند و شكنجه داد و از هركدام از آنان يك دينار بخواست . » « 4 » در زمان قرة بن شريك ظاهرا بار ديگر راهبان از پرداخت اين ماليات معاف شدند .\r\n\r\n\r\n","description":"","footnote":"\r\n( 1 ) . تاريخ الرسل و الملوك ، ترجمهء صادق نشأت ، ص 285 به بعد .\r\n( 2 ) . كتاب الخراج ، پيشين ، ص 150 .\r\n( 3 ) . جزيه در اسلام ، پيشين ، ص 105 .\r\n( 4 ) . همان ، ص 140 .\r\n","page_name":" 987 ","page_number":277},
  {"content":"\r\n\r\nساويرس مىگويد : « مردى بود به نام يوحنا ، وى پيش قرة بن شريك رفت و گفت بايد بدانى كه راهبان و اسقفان در همه‌جا زير بار سنگين خراج‌اند و اين كار آسانى نيست ، دسته‌اى توانگرند و دسته‌اى درمانده كه قوت خود را ندارند و ما حال همهء مسيحيان را مىدانيم ، اگر صلاح بدانى كار آنان را با من بسپار كه خراجشان بستانم . پس قره او را بر اسقفان و راهبان برگماشت . » « 1 »\r\nعبد العزيز ماليات سرانه‌اى به مأخذ نفرى يك دينار بر راهبان مقرر داشت . با اين‌كه عمر صريحا راهبان را از پرداخت اين ماليات معاف كرده بود ، وى بعدا تصميم گرفت از كسانى كه اسلام مىآورند نيز ماليات سرانه بگيرد ، ولى ابن حجيره مخالفت كرد .\r\nپس از وفات عبد العزيز ، حاكم جديد مصر عبد إله بن عبد الملك بن مروان ، همهء افراد از بيست سال به بالا را گرد آورد « فراريانى را كه در ميان آنان بودند داغ نهاد و بفرمود هيچ مرده‌اى را پيش از آن‌كه جزيهء او پرداخت شود دفن نكنند . » « 2 » عمر بن عبد العزيز تا حدى به اين مظالم پايان داد و از كسانى كه مسلمان مىشدند مالياتى مطالبه نمىكرد . ولى در جامعهء مذهبى قبطى اگر كشاورز بىنوايى براى فرار از ماليات مسلمان مىشد در نظر هم‌كيشان سابق خود مطرود مىگشت .\r\nگذشته از اين ، حكام عرب نيز براى اين‌كه بتوانند بهتر ملل تابعه را بدوشند به اين كار روى موافق نشان نمىدادند .\r\nبه‌طور كلى چگونگى اخذ ماليات در سراسر مصر روشن نيست و ما نمىدانيم هريك از نقاط مختلف كشور باج ثابتى مىدادند يا اين‌كه ميزان ماليات با خوبى و بدى محصول و افزايش و كاهش جمعيت بستگى داشت ، و سران حكومت اسلامى در كار عاملين محلى نظارت مىكردند يا خير ؟ آنچه از مفاد بعضى پاپيروسها برمىآيد ، عده‌اى براى رهايى از بار سنگين ماليات فرار را بر قرار ترجيح مىدادند ، و بعضى اوقات مردم ، فراريها را مخفى مىكردند . در پاپيروس 1343 چنين مىخوانيم : « به خدا سوگند كه اگر بعد از مراجعت ايلچى معلوم شود كه نام يك نفر از فراريان در صورت ارسالى شما قيد نشده ، شما را به شديدترين وجه اعم از جريمهء سنگين و مجازات بدنى سياست مىكنيم . . . كدخدايان و رؤساى محلى را برهنه كرده ، نگهبانان بر آنان مىگماريم ، چنان شكنجه مىدهيم كه تصور آن نكنند . . . »\r\nبه نظر « بكر » چون روزبه‌روز بر تعداد كسانى كه مسلمان مىشدند افزوده مىشد ، ناچار قبطيهايى كه به دين خود باقى بودند ، ناگزير بودند بار مالياتى ديگران را تحمل كنند و بعيد نيست كه يكى از علل فرار مردم ، همين عامل اقتصادى باشد و اين نظريه در صورتى صحيح است كه فكر كنيم ماليات هرمحل مبلغ ثابتى بوده است .\r\n1 ) در هريك از قراى قبطى كميسيونى از اهالى محل ساليانه طبق تعليمات عربها مميزى مىكردند و پنج نوع ماليات معين مىكردند : الف ) ماليات سرانه ، ب ) ماليات ارضى ( نقدى ) ،\r\n\r\n\r\n","description":"","footnote":"\r\n( 1 ) . همان ، ص 146 .\r\n( 2 ) . همان ، ص 147 .\r\n","page_name":" 988 ","page_number":278},
  {"content":"\r\n\r\nج ) رسوم گندم ، د ) مبلغى براى تأمين عوارض و مالياتهاى فوق العاده جهت نگهدارى ، ضيافت ، و جامه بهاى مسلمانان .\r\n2 ) مأمورين بيت المال بعد از انجام مميزى مزبور اظهارنامهء مطالبهء مالياتى هريك از آباديها را شامل ماليات ارضى و سرانه و رسوم گندم به نام حكام ارسال مىداشتند . . .\r\n3 ) ماليات نقدى در دو قسط عمده در سال ، بعد از مميزى پرداخت مىشد ، رسوم گندم از محصول سال ، بعد از مميزى اخذ مىگرديد .\r\n4 ) مالياتهايى كه براى مخارج فوق العاده بود ، در خزانهء محلى حفظ مىشد .\r\n5 ) حصهء ثابت مالياتى وجود نداشت ، مالياتها به افراد تعلق مىگرفت و ميزان آن نسبت به جمعيت ، و حاصلخيزى اراضى فرق مىكرد .\r\n6 ) تغيير مذهب و فرار اشخاص موجب ازدياد تعهدات مالياتى مردم نمىشد .\r\n7 ) عربها با گرويدن مردم به اسلام روى موافق نشان نمىدادند و در بسيارى از موارد از معاف كردن نومسلمانان از ماليات سرانه سر باز مىزدند . « 1 »\r\nدر ايران نيز مانند مصر زعماى عرب به پول بيش از « اسلام » علاقه داشتند و به انواع وسايل سعى مىكردند كه از ملل تابع حكومت عرب باج و خراج بگيرند .\r\nمؤلف كتاب العيون و الحدايق مىنويسد :\r\n« . . . در سال 109 اشرس بن عبد اللّه اسلمى مأمور خراسان شد و وى به سال 110 نزد مردم سمرقند و ماوراء النهر كس فرستاد و ايشان را به اسلام خواند تا جزيت از ايشان بردارد و در آن زمان خراجى از هرسو در خراسان و ماوراء النهر مىگرفتند و حسن بن عمرطه مأمور ستدن خراج از سمرقند گشت و اشرس نوشت خراج ، نيروى مسلمانان است و مرا گفته‌اند كه مردم سغد از دل‌وجان ايمان نياورده‌اند و از بيم جزيه است كه دعوى مسلمانى كنند و تو هركس كه مختون است ( يعنى ختنه شده است ) و فرايض همى گزارد و سوره‌اى از قرآن مىداند ، خراج از او بستان و از ديگران جزيت بگير .\r\n« پس اشرس ، حسن بن العمر طه را عزل كرد و هانى ابن هانى را فرستاد . . . هانى در خراج گرفتن از بزرگان آن ديار سخت گرفت . . . تا اين‌كه مردم به جان آمدند و برخاستند و جامه‌هاى ايشان دريدند و كمربندهاشان را به گردنشان انداختند ، و ايشان باز كفر آوردند و مردم سند و بخارا از تازيان بازگشتند از تركان يارى خواستند ، ناچار اشرس به جنگ برخاست . . . » « 2 »\r\n\r\nمأمورين وصول ماليات :\r\nپروفسور لوى مىنويسد : « دهقانان يعنى كشاورزان عمده كه در سازمان ساسانيان به صورت مأمورين جزء در گردآورى ماليات از ايشان استفاده مىشد در دورهء اعراب باقى ماندند و به صورت مميزين و تحصيلداران مالياتى دولت جديد درآمدند . . . و از\r\n\r\n\r\n","description":"","footnote":"\r\n( 1 ) . جزيه در اسلام ، پيشين ، ص 203 - 166 .\r\n( 2 ) . سعيد نفيسى ، محيط زندگى و احوال و آثار رودكى ، پيشين ، ص 135 ( نقل از كتاب العيون ، ص 89 ) .\r\n","page_name":" 989 ","page_number":279},
  {"content":"\r\n\r\nروى تجربه‌اى كه داشتند مىتوانستند بدهى مؤديان را تشخيص دهند . در مدت يك قرن و نيم پس از تسلط اعراب هيچ دفتر و دستكى جز صورتهاى فارسى قديم ساسانى ملاك عمل نبود و در خراسان كه بيش از ساير قسمتهاى ايران دور بود ، دفاتر رسمى مدت پنجاه سال يعنى در حقيقت تا زمانى كه ابو مسلم قيام كرد . . . به زبان فارسى نگاشته مىشد . . . قرنها ايرانيان به چيرگى و مهارت در امور مالى زبانزد جهانيان بودند و كلمهء ديوان را هم مىگويند فارسىست و حتى اصطلاحات بانكدارى چندى كه يك مورد عادى آن كلمهء چك است ، از زبان فارسى به زبانهاى غربى راه يافت . به عقيدهء حاكم اموى بصره « هروقت عربها به جاى ايرانيان گمارده شوند ، ارقام درآمد شكست پيدا مىكند ، زيرا ايرانيها در تشخيص اين‌كه چه كالايى عادلانه مشمول ماليات مىشود خبره‌تر و از اعراب قابل اطمينان‌ترند و كمتر به زور تهديد و فشار از مردم ماليات وصول مىكنند . » عمر از اصول مالياتى عصر ساسانيان تبعيت نموده يعنى از تمام مردان بالغ كشور يك ماليات « سرشمار » مطالبه كرد ، با اين تفاوت كه در عصر وى طبقات ممتاز كه از پرداخت ماليات معاف بودند ، اعراب بودند . ماليات با پول نقدى يعنى سكه‌هاى زمان ساسانى وصول مىشد كه در اواسط قرن چهارم هجرى پول رايج بود . نوع ديگر ماليات خراج بود كه فقط از گندم و جو پس از درو و خرمن و انبار كردن گرفته مىشد . » « 1 »\r\n\r\nچگونگى اخذ ماليات در خراسان :\r\nبا اين‌كه اكثريت مردم خراسان كشاورز بودند و منبع عمدهء درآمد زمين بود ، « مع هذا در بسيارى از شهرهاى معمور اين ايالت ، جمع كثيرى از پيشه‌وران و خدمتگزاران به كار زرگرى و نقره‌كارى و آهنگرى و مسگرى و بافندگى اشتغال داشتند و نيز در شهرها طبقهء ديگرى بودند كه كارشان رواج و رونق داشت و آن عبارت بود از بازرگانانى كه كار توزيع محصولات داخلى با آنان بود . اين بازرگانان در تجارت بين المللى هم كه قسمت عمدهء آن ابريشم بود ، به عنوان واسطه ، دخالت داشتند . براى اين طبقات در برابر ماليات ارضى . . . مالياتهاى خاصى مقرر گشته بود . كليهء افراد بين 20 و 50 سالگى از كشاورز تا بازرگان ماليات سرانه‌اى به نسبت درآمد خود مىپرداختند ، و فقط طبقات ممتاز يعنى اشراف ، دولتيان ، سربازان و روحانيان از اين ماليات معاف بودند و چون اعراب در هجوم خود به سوى شرق از خراسان گذشتند و رودخانهء جيحون را پشت‌سر گذاشتند ، مردم كه از شكستهاى پىدرپى ساسانيان باخبر بودند ، مصلحت خود را در اين ديدند كه با اعراب پيمانى ببندند و تسليم شوند . . . در اين عهدنامه‌ها ، خراج و جزيه مطرح نبود ، بلكه به موجب اين عهدنامه‌ها بسيارى از شهرها مبلغ مقطوعى مقرر داشتند كه به طور سالانه پرداخت شود ، و اين مبلغ رقم ثابتى بود كه قابل افزايش و كاهش نبود . در عهدنامهء هرات پس از مقدمه ، مقرر گرديده است كه جزيه را از اهالى روى موازين عدالت دريافت كنند . اين عهدنامه را ربيع بن نهشل نوشت و ابن عامر آن را مهر\r\n\r\n\r\n","description":"","footnote":"\r\n( 1 ) . ميراث ايران ، پيشين ، ص 100 به بعد .\r\n","page_name":" 990 ","page_number":280},
  {"content":"\r\n\r\nكرد . » « 1 »\r\nجدول باج سالانه :\r\nطبسين 000 ، 60 درهم ، قهستان 000 ، 600 ، نيشابور 000 ، 000 ، 1 ، نسا 000 ، 300 ، ابيورد 000 ، 400 ، طوس 000 ، 600 ، هرات 000 ، 000 ، 1 ، خاتون بخارا 000 ، 700 ، سمرقند 000 ، 700 .\r\nمروشاه جهان متعهد شد كه مقطوعا مبلغى نقد و مقدارى محصول پرداخت كند و مقرر شد كه اهالى مسلمانان را در منازل خود جا دهند و تمام خراسان جزو اراضى عهدى به شمار مىآيد و سيستم مالياتى آن همان اصول عهد ساسانيان بود و بر خلاف « سواد » ، در خراسان جملهء سوابق و صورتهاى مالياتى به دست رؤساى محلى بود و مبلغى كه معين شده بود به عربها مىپرداختند . مهاجرت گروه انبوهى از اعراب به خراسان ، موجب شيوع سريع اسلام در ميان خراسانيان گرديد ، و چون ماليات مقطوعا پرداخت مىشد ، با افزايش روزافزون عدهء مسلمانان ظاهرا بار ماليات به دوش نامسلمانان تحميل مىشد .\r\nبا اين‌كه قبول اسلام موجب معافيت مردم از ماليات سرانه بود ، اين اصل چنان‌كه بايد اجرا نمىشد . چنان كه قبلا گفتيم در سال 110 هجرى حاكم خراسان الاشرس ، پس از مشورت با دوستان ، ابو الصيدا را به ماوراء النهر گسيل داشت .\r\nولى او قبل از حركت اعلام نمود كه هركس مسلمان شود از او جزيه نخواهد گرفت . اشرس قبول كرد و ابو الصيد به مردم سمرقند اعلام كرد كه در صورت قبول اسلام از جزيه معاف خواهند شد . مردم به سوى او شتافتند . يكى از امراى محلى كه مأمور وصول خراج بود ، به اشرس‌نامه نوشت كه خراج رو به كاهش نهاده . اشرس هم نامه‌اى به والى سمرقند نوشت و گفت كه قوت مسلمانى در خراج است . من اطلاع يافته‌ام كه مردم سند و امثال آنان نه از روى صدق ، بلكه براى فرار از جزيه اسلام پذيرفته‌اند . اين مطلب را تحقيق كن و كسانى را كه ختنه كرده‌اند و واجبات دينى را عمل مىكنند و به راستى اسلام آورده‌اند و مىتوانند يك سوره قرآن بخوانند از خراج معاف دار . . . دهقانان بخارا نزد اشرس رفته گفتند . . . حالا كه همه عرب شده‌اند ، خراج از كه مىخواهيد بگيريد ؟ اشرس به هانى و مأمورين نامه نوشت كه از كسانى كه تاكنون خراج گرفته مىشد باز هم بگيريد . ولى جزيهء اشخاصى را كه اسلام مىپذيرند پس بدهيد . « در نتيجه 7 هزار تن از مردم سغد مرتد شدند . مردم اعتراض كردند ، ولى مأمورين وصول به بزرگان اهانت ورزيدند و جامهء دهقانان بردريدند و كمربندشان را به عنوان اهانت و تمسخر بر گردنشان انداختند و از نومسلمانان ضعيف الحال جزيه گرفتند . نكته‌اى كه تذكر آن ضروريست اين‌كه ، در زمان ساسانيان طبقات ممتاز از پرداخت ماليات سرانه معاف بودند و همين طبقات پس از حملهء اعراب مميزى و جمع‌آورى ماليات را به عهده گرفتند . » كيپ و بارتولد نشان دادند كه\r\n\r\n\r\n","description":"","footnote":"\r\n( 1 ) . بلاذرى ، ص 405 .\r\n","page_name":" 991 ","page_number":281},
  {"content":"\r\n\r\nمهمترين نقطه‌نظر اين جماعت حفظ قدرت و نفوذ خود بوده و اين قدرت با شيوع اسلام كاهش مىيافت . آنها براى جلوگيرى از گسترش اسلام ، نومسلمانان را ملزم به پرداخت ماليات ارضى سنگين‌ترى مىكردند . در نتيجه بار مالياتى غيرمسلمانان سبك‌تر مىشد . البته اين ستم را فقط در مورد نومسلمانان ضعيف و بىكس اعمال مىكردند و مردانى مانند شخص ابو الصيدا از پرداخت ماليات سرانه معاف بودند « 1 » .\r\n\r\nسياست مالى دولتها و چگونگى اخذ خراج در ايران :\r\nبه طورى كه از منابع موجود برمىآيد ، زمامداران روشن‌بين ايران چه در دوران قبل از اسلام و چه در دوره‌هاى بعد ، به خوبى متوجه بودند كه ادامهء حكومت و فرمانروايى براى آنان وقتى ميسر است كه اكثريت مردم يعنى طبقات زحمتكشى كه بار ماليات و خدمات گوناگون را به دوش مىكشند ، از حداقل زندگى برخوردار باشند . در تاريخ طبرى ، منوچهر ، طى خطبه‌اى به كارداران و اولياى امور مىگويد :\r\n« . . . شما كاردارانيد ، بر اين رعيت داد كنيد و ستم مكنيد كه اين رعيت سبب خورش و طعام و شراب من است و شما هرگاه كه داد كنيد ، اين رعيت جهان آبادان دارند و خراج من زودتر حاصل شود و روزيها بيشتر به سپاه برسد . » و در مواقع بحرانى يعنى هنگام قحطى و بىآبى ، تأكيد مىكند كه به كشاورزان « نفقه از بيت المال زود بدهيد و آبادان كنيد پيش از آن‌كه خرابى افزون شود . . . » « 2 »\r\nيكى از سخنان اردشير اين است : خراج ستون كشور است كه با داد افزايش گيرد و از ستم كاهش .\r\nمردم استخر از نيامدن باران شكايتى به دست اردشير دادند ، زير آن نوشت اگر آسمان از باريدن بخل ورزيده ، ابر ما خواهد باريد . فرمان داديم شكست شما را جبران و بىنوايانتان را برگ و نوا كنند « 3 » .\r\nمسعودى از قول انوشيروان مىنويسد : « پادشاهى به سپاه است و سپاه به مال ، و مال به خراج ، خراج به آبادانى ، و آبادانى به عدل ، و عدالت به اصلاح عمال است ، و اصلاح عمال به درستكارى وزيران است ، و سر همهء اينها اين است كه شاه مالك نفس خود باشد . » « 4 » از آنچه گفتيم به خوبى پيداست كه زمام‌داران و سياستمداران عاقل و مآل‌انديش در فكر منافع آنى خود نبودند بلكه همواره سعى مىكردند كه طبقات مثمر و زحمتكش جامعه در حال رفاه و آسايش نسبى زندگى كنند و از حداقل زندگى برخوردار باشند تا ادامه دادن به استثمار آنان امكان‌پذير باشد .\r\n\r\n\r\n","description":"","footnote":"\r\n( 1 ) . جزيه در اسلام ، پيشين ، ص 26 - 206 .\r\n( 2 ) . ترجمهء تاريخ طبرى ، به اهتمام دكتر مشكور ، پيشين ، ص 39 به بعد .\r\n( 3 ) . غرر السير ، پيشين ، ص 482 ز ( ر . ك : عهد اردشير ، ص 124 ) .\r\n( 4 ) . مروج الذهب ، پيشين ، ج 1 ، ص 264 .\r\n","page_name":" 992 ","page_number":282},
  {"content":"\r\n\r\nپس از حملهء اعراب ، در دورهء بنى اميه امور مالى تحت نظر خليفه بود . ولى از دورهء عباسيان ديوان كل و امور مالى به وزراء واگذار شده ، و سفاح ادارهء اين ديوان را به خالد بن برمك سپرد و برمكيان ، ماليات ممالك تابع ايران را به طور مقاطعه به اشخاص واگذار مىكردند . در اخذ ماليات از مناطق و محصولات گوناگون ، رعايت عدل و انصاف نمىشد . سياست كلى خلفا و وزراى آنها در چگونگى اخذ ماليات ، تأثير فراوانى داشت ، و ميزان ماليات برحسب زمان و مكان و حسن‌نيت و يا سوءنيت زمامداران كم و زياد مىشد . مثلا عراق در زمان عمر ( 20 ه . ) 120 ميليون درهم ماليات مىداد و در زمان عبيد إله بن زياد ( 62 ه . ) 135 ميليون درهم و در عصر حجاج ستمگر ( 85 ه . ) 188 ميليون درهم و در زمان خليفه عادل عمر بن عبد العزيز ( 100 ه . ) 12 ميليون درهم مىپرداخت .\r\nپس از آن‌كه در سايهء تلاش ايرانيان بنى عباس به قدرت رسيدند ، ايرانيان اميدوار بودند در ميزان مالياتها و عوارض گوناگون به نفع تودهء مردم تعديلى پديد آيد . ولى تاريخ نشان داد كه عباسيان نيز در غدر و مكر و تجاوز ، دست كمى از بنى اميه نداشتند . سفاح اولين خليفهء عباسى در فكر كشورگشايى بود ، ولى منصور در دورهء خلافت 22 سالهء خود به گردآورى ماليات پرداخت . به‌طورى كه پس از مرگ او در خزانه ، 600 ميليون درهم و چهارده ميليون دينار به دست آمد . . . منصور هنگام مردن به فرزند خود مهدى گفت : « به قدرى براى تو مال ذخيره كرده‌ام كه اگر ده سال تمام ماليات وصول نشود ، هزينهء لشكرى و كشورى و مقررى اولاد پيغمبر و مخارج مرزى از اين محل پرداخت خواهد شد . » با اين حال منصور از اكثر خلفاى بنى اميه عاقل‌تر بود و به خوبى مىدانست كه براى ادامهء بهره‌كشى از مردم ، نبايد يك‌باره هستى آنها را به يغما برد ، بلكه بايد در استثمار و تجاوز نيز حد و حصرى قايل شد . مهدى فرزند او كمابيش مراعى و معتقد به اين اصول بود . ولى از دورهء هارون وضع دگرگون گرديد و روزبه‌روز بر ميزان مالياتها و ولخرجى خليفه وزراى او افزوده گرديد . به طورى كه بايد گفت حرص و ولع هارون در غارت و چپاول ملل تابع و ولخرجيهاى او و برمكيان ، مقدمات افول قدرت عباسيان را فراهم كرد .\r\nبا اين‌كه برامكه در ولخرجى و حيف‌وميل بيت المال دست كمى از هارون نداشتند ، به مسايل اقتصادى و راه و رسم مملكت‌دارى بيش از خليفه توجه مىكردند و به خوبى مىدانستند كه استثمار و بهره‌كشى از طبقات مثمر و مفيد جامعه ، بايد تحت ضابطه و اصول صحيحى صورت گيرد و الا بنيان اقتصاد كشور درهم خواهد ريخت . پس از پايان حكومت فضل در خراسان ، هارون الرشيد تصميم گرفت على بن عيسى بن ماهان را به امارت خراسان منصوب كند و در اين باب با يحيى برمكى مشورت كرد . وى كه پير كارآزموده‌اى بود ، به خليفه گفت : « على مرد جبار و ستمكار است . » ولى هارون علىرغم اندرز يحيى ، على بن عيسى را به خراسان فرستاده و او به غارت و ستمگرى مشغول شد و هرچه جاسوسان خليفه از بيدادگريهاى او نوشتند ، در مزاج وى مؤثر نيفتاد . ابو الفضل بيهقى مىنويسد : « على ، خراسان و ماوراء النهر و رى\r\n\r\n","description":"","footnote":"","page_name":" 993 ","page_number":283},
  {"content":"\r\n\r\nو جبال و گرگان و طبرستان و كرمان و سپاهان و خوارزم و نيم‌روز و سيستان بكند و بسوخت و آن ستد كز حد و شمار بگذشت . پس از آن مال هديه ساخت رشيد را ، كه پيش از وى كس نساخته بود ، و نه پس از وى بساختند و آن هديه نزديك بغداد رسيد و نسخت آن بر رشيد عرضه كردند ، سخت شاد شد و به تعجب ماند . . . كه فضل بن يحيى هديه آن مقدار آورد از خراسان به عاملى از يك شهر بيش از آن آرد ، و على چندين فرستد . . . چون اين اصناف نعمت به مجلس خلافت و ميدان رسيد ، تكبيرى از لشكر برآمد و دهل و بوق زدند ، آن‌چنان‌كه كس مانند آن ياد نداشت و نخوانده بود و نشنوده . . . هارون الرشيد روى سوى يحيى برمكى كرد و گفت : « اين چيزها كجا بود در روزگار پسرت فضل ؟ » يحيى گفت : « زندگى امير المؤمنين دراز باد ، اين چيزها در روزگار امارت پسرم در خانه‌هاى خداوندان اين چيزها بود ، به شهرهاى عراق و خراسان - هارون الرشيد از اين جواب سخت خيره شد ، چنان‌كه آن هديه بر وى منغص شد . . . » چون بار بگسست ، هارون الرشيد با يحيى خالى كرد ( يعنى خلوت كرد ) و گفت : « اى پدر چنان درشت دى در روى من بگفتى ، چه جاى چنان حديث بود ؟ » يحيى گفت : « زندگى خداوند دراز باد ، سخن راست و حق درشت باشد . . . تا در ميان كارم ، البته نصيحت بازنگيرم و كفران نعمت نورزم ؛ منهيان را زهره نيست كه آنچه رود بازنمايند . وى رعاياى خراسان را ناچيز كرد و اقويا و محتشمان را بركند و ضياع و املاك بستد و لشكر خداوند را درويش كرد . . . بدين همه كه فرستاد نبايد نگريست كه از ده درم كه بستده است ، دو يا سه فرستاده است . بدان بايد نگريست كه ساعت تا ساعت خللى افتد كه آن را در نتوان يافت كه مردم خراسان چون از خداوند نوميد شوند از تركان مدد خواهند . » « 1 »\r\nبا اين اندرزهاى خيرخواهانه نبايد تصور كرد كه برمكيان معدن تقوا و پرهيزگارى بودند ، معمولا در تواريخ از برمكيان به نيكى ياد مىكنند . در حالى كه افراد اين خاندان با تمام نفوذى كه داشتند براى بهبود وضع اقتصادى اكثريت مردم ايران قدم مؤثرى برنداشتند ، در دوره‌اى كه يحيى بن خالد برمكى و برادرش موسى در طبرستان حكومت داشتند ، از تجاوز به مال و جان و ناموس مردم خوددارى نمىكردند و چنان‌كه در تاريخ طبرستان نوشته شده است : « از خوف فضل و جعفر ، كسى را زهرهء آن نبود كه ظلم ايشان بر هارون عرضه دارد . » « 2 »\r\nاز دورهء هارون الرشيد امنيت و آرامش از حوزهء نفوذ خلفا رخت بربست و همين عامل ، يعنى فقدان ثبات و امنيت كه شرط اساسى پيشرفت زراعت و صنعت و تجارت است ، موجب آشفتگى اوضاع اقتصادى گرديد .\r\nعلاوه بر اين ، سدها ، پلها ، نهرها و ترعه‌هايى كه در آغاز خلافت عباسيان مخصوصا در دورهء منصور ايجاد شده بود ، در نتيجهء عدم مراقبت و يا به علل سوق الجيشى ، يكى بعد از ديگرى رو\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 416 به بعد .\r\n( 2 ) . تاريخ طبرستان ، پيشين ، ص 19 .\r\n","page_name":" 994 ","page_number":284},
  {"content":"\r\n\r\nبه خرابى رفت و فعاليتهاى كشاورزى را متوقف ساخت .\r\nعلاوه بر اين ، تعدى متنفذين و زورمندان به كشاورزان كوچك و متوسط ، يكى از عوامل انحطاط كشاورزى بود . در كتاب اغانى چنين مىخوانيم : « وزير معتصم روزى به مظالم نشسته بود ، وقتى مجلس تمام شد ، مردى را ديد كه همچنان نشسته است . پرسيد كه : « آيا حاجتى دارى ؟ » گفت : آرى ! وزير پرسيد : « كه بر تو ستم كرده است ؟ » گفت : « تو ! و تاكنون نتوانسته‌ام بر تو راه يابم . » گفت : « در چه باب ، بر تو ستم كرده‌ام . » پاسخ داد : فلان ضيهء مرا وكيل تو به غضب بستد و چون هنگام خراج فراز آمد ، خراج آن را من خود پرداختم تا آن ملك به نام تو در ديوان ثبت نشود و مالكيت من از ميان نرود . وكيل تو هرسال غلهء آن مىبرد و من هرساله خراج آن را مىپردازم و كس از اين‌گونه ستم به ياد ندارد . »\r\nغالبا املاك وسيع متجاوزين از طرف خلفا مصادره مىشد ، ولى املاك و اموال مصادره شده به صاحبان اصلى آنها مسترد نمىگرديد ، بلكه كليهء اموال منقول و غيرمنقول به تصرف خليفه درمىآمد . « پس از آن‌كه هارون دارايى محمد بن سليمان عامل بصره را مصادره كرد ، پنجاه ميليون درهم نقد و كليهء خانه‌ها و دكانها ، و املاك زيادى كه اجارهء آن روزى صد هزار درهم بود ، به تصرف خليفه درآمد . » « 1 » اين املاك غالبا به دست اطرافيان خليفه كه مردمى مهمل و مفتخور و بىهنر بودند ، مىافتاد و چنان‌كه بايد از آنها استفادهء اقتصادى نمىشد . ستمگرى زورمندان به مالكين تا حدى بود كه غالبا آنها براى نجات از تعدى مأمورين وصول خراج ، املاك باغها و مزارع خود را از روى ناچارى به مردم قدرتمند واگذار مىكردند و چيزى در عوض از آنها مىگرفتند . پس از آن‌كه ملك در دفاتر رسمى به نام مالك جديد ثبت مىشد ، رفته‌رفته مالك قديم از حق خود بىنصيب مىماند . « مالكين زنجان براى دفع شر راهزنان ، املاك خود را به نام قاسم پسر هارون ثبت كردند و خود كشاورز وى گشتند . پس از چندى آن املاك تيول سلطان شد . » « 2 » مداخلهء خلفا در امور مالى تا قرن چهارم هجرى دوام يافت و از آن پس سران سپاه و امرا و رجال ، زمام امور مالى را در دست گرفتند و حقوق ناچيزى براى خليفه معين كردند .\r\n\r\nسياست مالى بعضى از زمامداران ايران :\r\nدر دورهء طاهريان ، طاهر بن حسين در نامهء تاريخى خود به عبد إله مىگويد : « . . . بدان‌كه هرگاه ثروت را در گنجينه بيندوزند ، بهره و سود نمىبخشد . ولى اگر آن را در راه صلاح حال رعيت و اعطاى حقوق آنان به كار برند و به وسيلهء آن بار رنج و مشقت را از دوش خلق بردارند ، فزونى يابد و موجب فراوانى نعمت مىشود . به كار مهم خراج نيك عنايت كن . . . به هيچ رو روا نيست ، بيش از توانايى مردم از آنان خراج گرفت و ايشان را به كارى مكلف ساخت كه مايهء تجاوز به حق آنان شود . . . بايد خراج را از آن قسمت از ثروت آنان بگيرى كه زايد بر مخارج آنان باشد ، و بايد آن خراج در راه استوارى و بهبود زندگى\r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، ج 2 ، ص 150 .\r\n( 2 ) . همان ، ص 151 .\r\n","page_name":" 995 ","page_number":285},
  {"content":"\r\n\r\nو اصلاح نابسامانيها و ناهمواريهاى امور مردم صرف گردد . » « 1 »\r\nابن مقفع در رسالة الصحابه ضمن اندرزهاى سياسى گرانبهايى كه مىدهد ، مىگويد : « . . . كار وصول ماليات را از دست لشكريان بگيريد تا به فساد نگرايند . . . » « 2 » در پندنامهء سبكتكين به فرزند خود مىخوانيم :\r\n« . . . هركسى مال بىوجه از رعايا بستاند ، مال عنقريب و بال او باشد و رعايا گنج پادشاهند ، چون گنج تهى باشد ، به چه كار آيد ؟ و نيز نمىگويم چنان نرم شوند كه مال حق از رعايا نستانى ، بايد حق خداى پيش هيچ آفريده‌اى نگذارى و هركه را حقى واجب باشد به لطف از وى بستانى . . . » « 3 » غزالى به سلاطين اندرز مىدهد كه : « . . . شهوت‌راندن ، جامه نيك پوشيدن ، و طعام خوش خوردن عادت نكنند و در همه چيز قناعت كنند كه بىقناعت عدل ممكن نشود . . . بدان قناعت نكند كه خود از ظلم دست بدارد ليكن عاملان و نايبان و چاكران خويش را مهذب كند و به ظلم ايشان رضا ندهد ، هرظلم كه از عامل سلطان برود و خاموش باشد آن ظلم وى كرده باشد . » « 4 »\r\nغزالى براى آن‌كه كارمندان دولت يا ديوانيان را متنبه و بيدار كند مىنويسد : « خنك تو اى مرد ، كه هرگز نه امير بودى ، نه عريف ( كارگزار ) و نه كاتب و نه عوان و نه جابى ( گردآورندهء خراج و سرگزيت ) . » « 5 » سپس خطاب به شهرياران مىگويد : « واى بر داور زمين از داور آسمان آن‌روز كه او را ببيند ، مگر آن‌كه داد بدهد و حق گزارد و به حيف‌وميل حكم نكند و به خويشاوند ميل نكند و به بيم و اميد حكم به نگرداند . . . » « 6 » به نظر غزالى « هرپادشاهى كه از رعيت به جور چيزى بستاند و در خزينه نهد چنان بود كه كسى بنياد ديوارى كند و هنوز خشك ناشده و تر بود سر ديوار نهد تا نه سر ماند و نه بن و پادشاه بايد كه جهان همچنان تيمار دارد كه خانهء خويش را ، تا جهان آبادان بود و پادشاه بايد كه آنچه ستاند به اندازه ستاند و آنچه بخشد به اندازه بخشد كه اين هريكى را اندازه و حديست . » « 7 »\r\nچنان‌كه گفتيم ، در دوران بعد از اسلام طاهر در سال 206 هجرى به حكومت خراسان منصوب شد . پس از او عبد اللّه بن طاهر به زمامدارى رسيد . در كتب و منابع تاريخى از اين مرد به نيكى ياد شده است . به نظر محققان شوروى « وى در حقيقت يك نمايندهء عاقل طبقهء فئودال بود و كوشيد تا ميزان خراج را دقيقا مشخص و ثابت نمايد و نيروى توليد كشور و بالنتيجه استعداد مردم روستا را براى پرداخت ماليات بيفزايد . البته نمىتوان منكر شد كه در عهد حكومت طاهريان در نصف شرقى ايران و ماوراء النهر ، روستاييان نسبتا بهتر از زمان حكومت اعراب\r\n\r\n\r\n","description":"","footnote":"\r\n( 1 ) . مقدمهء ابن خلدون ، پيشين ، ج 1 ، ص 609 .\r\n( 2 ) . دكتر رسايى ، حكومت اسلامى ، ص 123 .\r\n( 3 ) . در پيرامون تاريخ بيهقى ، به اهتمام سعيد نفيسى ، ج 1 ، ص 35 .\r\n( 4 ) . كيمياى سعادت ، پيشين ، ص 609 به بعد .\r\n( 5 ) . نصيحة الملوك ، به اهتمام استاد همائى ، ص 20 .\r\n( 6 ) . همان ، ص 21 .\r\n( 7 ) . همان ، ص 137 .\r\n","page_name":" 996 ","page_number":286},
  {"content":"\r\n\r\nزندگى مىكردند . ولى نمىتوان نسبت مردم‌دوستى نيز به طاهريان داد . » در نامه‌اى كه طاهر بن حسين در زمان حيات خويش به عبد اللّه بن طاهر نوشته ، نظريات سياسى و اقتصادى او روشن مىشود . اكنون بخشهايى از اين نامهء تاريخى را نقل مىكنيم :\r\n« به خراج زمين توجه كن : رعايا بىچون‌وچرا آن را مىپردازند . . . پس تو آن را بر طبق حق و عدالت بر مبادى تساوى و عمومى ميان همهء كسانى كه بايد ماليات بدهند تقسيم كن و به هيچ وجه نجيب را از آن به خاطر نجابتش معاف ندار و نه ثروتمند را به خاطر ثروتش ، و نه دبير خود را و نه هيچ‌يك از نزديكان خود را : اين ماليات را به ميزانى بيش از آنچه مردم مىتوانند بپردازند مگير . عوارض فوق العاده بر مردم منه ، و در رفتار خود با همهء افراد ، حق را مرعى دار ، زيرا به اين وسيله علاقه و بستگى آنها به تو و خشنودى عامهء مردم تأمين مىشود . » « 1 »\r\nطاهر بن حسين در ضمن اين تعاليم مالياتهاى زمان عباسيان را عادى و مشروع مىداند . « وى عيب را در ميزان گزاف خراج ندانسته ، بلكه در سوء استفادهء مأموران و تقسيم غيرعادلانهء خراج مىبيند . به عقيدهء او همين‌كه سوء استفاده‌ها موقوف شد ، وضع زارعين بهتر شده رفاه حال آنان تأمين مىگردد و به آسانى مالياتها را خواهند پرداخت و نه تنها دولت بلكه مردم هم ثروتمند خواهند شد .\r\nبه گفتهء طاهر ، دولت وقتى ثروتمند است كه رعايايش مرفه و متنعم باشند و راحت زندگى كنند ، نه وقتى كه « به وسايل گوناگون طلاى فراوان در خزانه گرد آورده باشند . خزانه به خودى خود از وجود رعاياى مرفه و متمكن ثروتمند مىشود ، زيرا در آن صورت خراج و ساير مالياتها به آسانى جمع‌آورى شده ، رعايا از روى ميل اطاعت سلطان خويش را مىكنند . طاهر در عين حال ، حامى طبقات مرفه است و مىگويد : « از اعيانى كه به روزگار بد افتاده‌اند نگهدارى كن . » از وضع طبقات محروم نيز غافل نيست و مىگويد : « به وسيلهء مأمورين صالح و جاسوسان مراقب وضع آنان باشد . »\r\nپس از استقرار حكومت صفاريان ، در وضع كشاورزان و طبقات محروم بهبود محسوسى حاصل نشد ، يعقوب با اين‌كه از ميان خلق برخاسته بود ، چندان مراعى عدل و انصاف نبود .\r\nيعقوب و برادرش عمرو بر خلاف طاهريان ، به هيچ‌وجه مالياتى يا هديه‌اى براى خليفه نمىفرستادند ، با اين حال اين دو برادر « . . . بهره‌كش و فئودال بىرحمى بودند ، حتى از پيره‌زنان كه با دوك در خانه نخ مىرشتند عوارض خاصى دريافت مىداشتند . » « 2 »\r\nگرديزى دربارهء سياست مالى عمرو فرزند ليث صفارى چنين مىنويسد :\r\n« عمرو سه خزانه داشت ، در خزانهء اول درآمد از خراج و غيره گرد مىآمد ، اين وجوه صرف نگهدارى لشكريان مىگشت . خزانهء دوم ، ويژهء درآمدهاى املاك شخص پادشاه بود و مخارج\r\n\r\n\r\n","description":"","footnote":"\r\n( 1 ) . تاريخ ايران ، ترجمهء كريم كشاورز ، پيشين ، ص 224 .\r\n( 2 ) . همان ، ص 227 .\r\n","page_name":" 997 ","page_number":287},
  {"content":"\r\n\r\nدربار از اين محل پرداخت مىشد . خزانهء سوم ، به عوايد اتفاقى و مصادرهء اموال لشكريانى كه به خدمت دشمنان درآمده بودند اختصاص داشت ، و از اين محل انعامهايى به خدام وفادار و بزرگان و رسولان تأديه مىگرديد . اما راجع به مصادرهء اموال بنا به گفتهء گرديزى ، عمرو هميشه « به موقع » و به دليل موجه ! بدان مبادرت مىورزيد . »\r\nگرديزى داستانى نقل مىكند كه چگونه عمرو يكى از همرزمان عمدهء خود را به نام محمد بن بشر به جرايم گوناگون متهم كرد ، ولى چون محمد منظور مخدوم خود را دريافت و به دادن اموال خويش به خزانه رضا داد ، عمرو اتهامات را پس گرفت .\r\nعمرو توجه خاصى به لشكريان داشت و ايشان هرسه ماه يك‌بار ، در طى تشريفات مواجب « صله » دريافت مىداشتند . ابن خلكان و گرديزى شرح اين تشريفات و بازديد را از سلامى به وام گرفته‌اند . پرداخت مواجب لشكر زير نظر مأمور مخصوصى كه « عارض » ناميده مىشد صورت مىگرفت . وى در محل ويژه‌اى كه مختص اين كار بود جلوس مىكرد . لشكريان به محض استماع صداى دو طبل ، در آن محل گرد مىآمدند . عارض « بدرهء درم » پيش خويش داشت ، « شاگرد عارض دفتر پيشى گرفتى عارض او را بنگريستى و حليه و اسب او را و سلاح او را همه سره كردى . . . و بستودى و بپسنديدى ، پس سيصد درم به سختى و اندر كيسه كردى و به دو دادى ، عمرو بستدى و اندر ساق موزه نهادى و گفتى الحمد للّه . . . پس برجاى بلند شدى . . . صلهء هريك بدادى . »\r\n« ابن خلكان اين شيوهء عمرو را همانند بازديد لشكر در عهد ساسانيان مىداند . » « 1 »\r\n\r\nمصرف خراج در سيستان :\r\nبه‌طورى كه از تاريخ سيستان ( تأليف در حدود 725 - 445 ) برمىآيد ، مقدار معتنابهى از ماليات و عوارض سيستان در راه عمران و آبادى اين منطقه مصرف مىشد ، يعنى اگر بند و سد آب يا ريگ خراب شده بود يا بارهء شهر و قلاع و دروازه‌ها رو به ويرانى رفته بود يا پلها و مجارى رودها و جويها و معبر كشتيها احتياج به تعمير داشت ، از محل خراج ، اين اقدامات عمرانى صورت مىگرفت ، علاوه بر اين ، از محل خراج حقوق خادمان ديوان و مأمورين دادگسترى و مأمورين شهربانى و شهردارى تأديه مىشد و به غربا و ضعفا و قرآن‌خوانها نيز نفقاتى مىدادند . « 2 » پس از روى كار آمدن سامانيان ، نخستين شهرياران اين سلسله تا حدى مراعات مردم را مىكردند و در اخذ ماليات ظلم و ستم روا نمىداشتند ولى در دوران سلطنت احمد بن اسماعيل بن احمد سامانى « بارس » از خراج رى و طبرستان و جرجان مال فراوان جمع كرده بود . به‌طورى كه در خزانهء او « هشتاد خروار زر سرخ مسكوك و از فلورى و نقره موجود بود و اجناس و امتعه را خود قياس نبود . » « 3 » همچنين در روضة الصفا آمده است كه به امير\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ص 477 .\r\n( 2 ) . تاريخ سيستان ، به تصحيح ملك الشعراء بهار ، ص 31 .\r\n( 3 ) . روضة الصفا ، پيشين ، ج 4 ، ص 37 .\r\n","page_name":" 998 ","page_number":288},
  {"content":"\r\n\r\nاسماعيل سامانى « آگهى رسيد كه در رى سنگى كه زر خراج به آن مىكشند فزون از سنگهاى ديگرست ، اسماعيل به شتاب فرستاده‌اى به رى روانه كرد . . . چون سنگ به بخارا رسيد ، بسنجيدند از وزن مقرر بيشتر يافتند . امير فرمود تا فزونى از آن سنگ برگرفتند و سنگ معدل به رى فرستادند و فرمان داد تا هرچه زيادت از مردم بستده بودند بازدهند . » « 1 »\r\nبارتولد مىنويسد : « در تاريخ بيهق خبر جالب توجهى دربارهء مالياتى نقل شده كه به نظر ما منصفانه و به حق مىآيد ، ولى در آن زمان نارضايى عظيم مردم را برانگيخته بود و اين ماليات بر ارث بود . در اواخر حكومت سامانيان مقرر شد كه پس از مرگ كارمند ديوانى بخشى از اموال وى از آن خزانه باشد . بعد قاعده‌اى متداول گشت كه پس از مرگ هريك از افراد عامه كه پسرى از او باقى نمانده باشد ، حتى در صورت وجود وارث ديگر هم قسمتى از دارايى او به سود خزانه ضبط شود و اين رسم لااقل در بيهق مرعى و مجرى مىگشته و سرانجام اين قاعده بر اموال كسانى كه وارث مستقيم درجه اول داشتند نيز بسط يافت . » « 2 »\r\nبارتولد در مورد ديوان استيفا مىنويسد : « كلمهء مستوفى محتملا مترادف الفاظ « خازن » و « خزينه‌دار » بود و ظاهرا محاسبان « حاسب » . . . تابع خزانه‌دار بوده‌اند ديوانى كه خزينه‌دار در رأس آن قرار داشته محتملا با ديوان خراج زمان عباسيان قابل تطبيق مىباشد - شيوهء تقسيم امور مالى دولت به سه خزينه ، شيوه‌اى كه در زمان عمرو بن ليث وجود داشته - در كشور سامانيان متداول نگشت . نظام الملك غايت مقصود را در وجود دو خزينه مىداند كه در يكى وجوه براى خرج تمركز مىيابد و در ديگرى خزينهء اصل كه وجوه آن دست ناخوردنى و مصون بوده و تا ضرورتى نبودى از آن خزانهء اصل خرج نكردندى و اگر چيزى برداشتندى بر وجه وام برداشتندى . » « 3 »\r\nراجع به باج راه‌دارى يا حقوق گمركى بارتولد مىنويسد : « . . . اين عوارض بيشتر در گذرگاههاى آمودريا مأخوذ مىگرديد ، از هرشتر دو درهم و از بابت قماشى كه سوار حمل مىكرد ( محتملا در مقصد نهايى كالا ) از نيم تا يك درهم مأخوذ مىگرديد - وارد كردن غلامان ترك فقط با اجازهء ويژهء دولت كه در هرمورد مىبايستى صادر شود ممكن مىبود و ضمنا براى صدور چنين پروانه‌اى از هفتاد تا صد درهم مىگرفتند . براى اجازهء وارد كردن دختركان ، كنيز ترك نيز همين مبلغ گرفته مىشد ، ولى اجازهء مخصوص ضرورتى نداشت . براى عبور زنان ( كنيزكان ) فقط بيست تا سى درهم اخذ مىكردند . » « 4 »\r\nشادروان سعيد نفيسى ضمن بحث در پيرامون محيط زندگى و احوال و آثار رودكى مىنويسد : « خراج بخارا در زمان رودكى يك ميليون و صد و شصت و هشت هزار و پانصد و شصت و شش درم و پنج دانگ و نيم بود كه خراج كرمينه جزو آن بود . ولى چون طغيانى روى\r\n\r\n\r\n","description":"","footnote":"\r\n( 1 ) . همان ، ج 2 ، ص 12 .\r\n( 2 ) . تركستان‌نامه ، پيشين ، ص 551 .\r\n( 3 ) . تركستان‌نامه ، ج 1 ، ص 494 .\r\n( 4 ) . تركستان‌نامه ، ج 1 ، ص 513 .\r\n","page_name":" 999 ","page_number":289},
  {"content":"\r\n\r\nداد بعضى از نواحى اطراف بخارا را آب گرفت و ويران ساخت ، خراج از آن برداشتند و بعضى نواحى هم در دست علويان و فقها بود كه از آن نيز خراج نگرفتند و بعضى املاك پادشاهان سامانى شد چون بيكند و روستاهاى ديگر كه از خراج موضوع شد . » غزنويان در امور مالى نسبت به مردم سختگير بودند . به گفتهء بيهقى محمود در امور مالى دقت و سختگيرى بسيار مىكرد ، چنان‌كه با عامل هرات و غزنين و گرديز « . . . چه سياستها راندن فرمود از تازيانه زدن و دست و پا بريدن و شكنجه‌ها . . . » جمع‌آورى خراج در ولايات غالبا با تهديد و فشار توأم بود به‌طورى كه در كتاب الخراج نوشته شده « جز برگرفتن سود و بهرهء خويش انديشهء ديگرى نداشتند ، خواه آن را از مال خراج برگيرند و خواه از مال رعيت بربايند ، آن‌گاه اين‌همه را با جور و بيداد مىستادند و مردم را در گرماى آفتاب نگه مىداشتند و به سختى مىزدند . »\r\nاستاد نفيسى در كتاب خاندان طاهرى مىنويسد : « ديوان خراج ، مالياتهاى نقدى و جنسى را از روى دفترهاى معينى از مردم مىگرفت و گاهى هم آن را ديوان اموال يا ديوان معونات مىگفتند و يا ديوان نفقات ، يعنى ديوان هزينه‌ها مىناميدند و گاهى نيز ديوان جداگانه‌اى به نام ديوان استيفا بود كه مالياتها را وصول مىكرد .\r\nاصول مالياتى در دستگاه خلفا همان اصولى بود كه در زمان ساسانيان وضع كرده بودند و حراجى كه از مردم مىگرفتند يك مقدار ماليات جنسى يا نقدى بود كه از محصول زمين مىگرفتند و بيشتر جنس را مىگرفتند و كارگزاران دولت آن را در محل مىفروختند و تسعير مىكردند و بهاى آن را به بيت المال بغداد مىفرستادند . ماليات سرانه را نقدا از مردم مىگرفتند و در دورهء ساسانيان گزيت يا سرگزيت مىگفتند . به زبان تازى جزيه مىناميدند و از كسانى كه هنوز اسلام نپذيرفته بودند ، دريافت مىكردند . در دورهء ساسانى فهرست دقيقى از خراجهاى نقدى و جنسى كه از نواحى مختلف ايران مىبايست بگيرند ، ترتيب داده بودند و آن فهرست را « ديوان » مىگفتند .\r\nتازيان پس از آن‌كه بر ايران دست يافتند ، همان ديوانها به اصطلاح خود « دواوين » را كه به خط پهلوى بود ، به دست آوردند و تا مدتى به همان خط اصلى طرف رجوع بود . سپس در زمانى كه حجاج بن يوسف ثقفى از سوى عبد الملك بن مروان خليفهء اموى حكمران مشرق يعنى سرزمين ايران شد ، يعنى در ميان سالهاى 95 - 75 ، اين دواوين را به خط تازى نقل كردند و اين كار واقعهء مهمى در تاريخ تمدن و امور ادارى تازيان است و آن را اصلاح مهمى شمرده در كتابهاى تاريخ به عنوان نقل دواوين ذكر خاصى كرده‌اند . پيداست ميزان خراج نقد و جنسى كه در زمان بنى عباس معمول بود ، همان ميزانى است كه در دورهء ساسانيان نهاده بودند . نواحى مختلف را به عادت زمان ساسانيان استان مىگفتند و هراستان به چند ناحيهء جزء به نام تسو يا تسوك تقسيم مىشد . مقياس پول نيز همان مقياس دورهء ساسانيان بود . واحد پول طلا را ، دينار مىگفتند كه معادل 25 / 4 گرم طلا بود . واحد پول نقره درهم يا به زبان فارسى درم كه 97 / 2 گرم\r\n\r\n","description":"","footnote":"","page_name":" 1000 ","page_number":290},
  {"content":"\r\n\r\nنقره داشت . درهم يا درم به شش دانگ تقسيم مىشد و دانگ را معرب كرده « دانق » گفته‌اند و دوانق و دوانيق جمع بسته‌اند . كيلى كه در ماليات جنسى بود كر ( به ضم اول ) مىگفتند كه معادل 6 خروار امروز بود .\r\nدر آن زمان ايران به منتهاى آبادى خود رسيده بود و بيشتر درآمدهاى دربار بنى عباس از ماليات نقدى و جنسى بود كه از ايران مىگرفتند . گاهى دريافت خراج به واسطهء حوادثى عقب مىافتاد و مقدارى ماليات از سالهاى پيش مانده بود كه به آن بقايا مىگفتند و برخى گذشته از خراج معمول ، مىبايست مبلغى براى كمك‌خرج دربار خلافت بپردازند كه به آن معاون مىگفتند . بنا به فهرستى كه ابن خرداد به در كتاب مسالك الممالك خود آورده است ، مقدار خراجى كه ابو العباس عبد اللّه بن طاهر كه به جاى پدرش طاهر حكمران خراسان بود مىبايست بپردازد ، بدين‌گونه بود : در سال 211 و 212 رى ده ميليون درهم ، گومش 000 ، 196 ، 2 درهم ، گرگان كه شهرهاى عمدهء آن ناميه و دهستان بود 800 ، 176 ، 10 ، كرمان 5 ميليون درهم ، سيستان ( پس از كسر خراج قراى مورق و رخج و ناحيهء داور و زابلستان كه سرحد تخارستان بود و عبارت بود از 000 ، 47 درهم ) طبسين 880 ، 13 درهم كه 370 ، 15 درهم آن بقايا بود . . . جمع كل ماليات ماوراء النهر 500 ، 172 ، 2 درهم محمدى مىشد . . . جمع كل ماليات خراسان و تمام ولايات و نواحى كه در فرمان ابو العباس عبد اللّه بن طاهر بود به مبلغ 000 ، 846 ، 440 درهم مىرسيد ، و به جز آن سيزده هزار اسب و دو هزار برده غز اسيران جنگى كه بهاى آن 000 ، 600 درهم بود و 1187 قطعه كرباس كندى و 1300 بيل ورق آهن . . . در اين دوره ، در ماوراء النهر پولهاى مختلفى رواج داشت كه بسته به كمى و زيادى عيار باهم تفاوت داشتند . . . در حساب خراج ماليات جنسى را كه از خراج‌گزاران مىگرفتند و به كر حساب مىكردند و هركر ( به ضم اول ) معادل شش خروار يعنى بار « خر » بود ، و در شرع آن را براى آب هم به كار برده‌اند و كر شرعى گفته‌اند . وزن كمتر از آن را وقيه و در جمع اوقيه مىگفتند كه تقريبا معادل پنج كيلوگرم امروز بود و كمتر از آن را رطل مىگفتند و در جاهاى مختلف تفاوت داشت . ولى معمولا آن را نيم من امروز يا تقريبا يك كيلو و نيم حساب مىكردند . در ايران وزن بيشتر از خروار را شتروار ( يك بار شتر ) و پيلوار ( يك بار فيل ) مىگفتند .\r\n. . . در اين دوره مالياتى كه مىگرفتند ترتيب معينى نداشت و گويا در هرناحيه‌اى اصولى از قديم رواج داشت كه در آن تغيير نداده‌اند .\r\nروىهم‌رفته ماليات زمين بر سه قسم بوده است : مساحت و مقاسمه و قوانين كه عبارت از مقاطعات معينى باشد كه كم و زياد نمىشد و هرناحيه را به اقطاع به كسى واگذار مىكردند و او ماليات آنجا را مقاطعه مىكرد و هرچه مىتوانست مىگرفت و از آن مبلغ معينى منظما به خزانهء بغداد مىپرداخت . اما مساحت و مقاسمه به اين ترتيب بود كه اگر زراعت مىكردند ، فلان مقدار معينى و اگر نمىكردند ، فلان مقدار مىپرداختند . . . جمع كل ماليات فارس و كرمان و عمان در\r\n\r\n","description":"","footnote":"","page_name":" 1001 ","page_number":291},
  {"content":"\r\n\r\nهمان زمانها روىهم‌رفته 880 ، 331 ، 2 دينار بود . . . مالياتى كه از مردم گرفته مىشد انواع مختلف داشت . معنى برخى از اصطلاحات آنها درست معلوم نيست . آنچه در كتابها از انواع ماليات ذكر كرده‌اند بدين‌گونه است : الزمه ، اموال ، الطاف ، ضريبه ، ديوان ، جبايات ، جزيه ، لوازم ، مقاطعه ، مواقفات ، رسوم ، قانون ، توابع ، مساحت ، مقاسمه ، قوانين ، صدقات ، معين ، عطايا و غيره . . .\r\nمبحث خراج يكى از مباحثىست كه فقهاى طرق مختلف و كسانى كه در سازمانهاى ادارى دورهء خلفا بحث كرده‌اند ، در آن بسيار سخن رانده‌اند . و گذشته از فصول و مباحث مفصل كه تقريبا در همهء كتابهاى فقه آمده است ، كتابها و رسايل كوچك و بزرگ جداگانه نيز در اين زمينه نوشته‌اند . » « 1 »\r\nدر زمان سلطان محمود ، غنايم حاصله از لشكركشيها هرقدر هم كه زياد بود ، هرگز نمىتوانست هزينه‌هاى هنگفت نگاهدارى لشكر و دربار و اشتهاى روزافزون محافل دربارى و سران نظامى فئودال را جبران و ارضا كند .\r\n« سنگينى بار ماليات افزايش يافت ، زيرا براى تدارك مقدمات تهاجم به هندوستان ، دايما مالياتهاى فوق العاده مأخوذ مىگرديد . حتى وقايع‌نگاران دربارى هم ناگزير نوشته‌اند كه هنگام اخذ ماليات رعايا را مانند گوسفند پوست مىكندند . »\r\nمورخان مىنويسند كه بسيارى از روستاها و حتى نواحى ، خالى از سكنه شده بود . مجارى آبيارى ويران و متروك گشت ، و سبب اين وقايع را فقط افزايش خراج و سوء استفاده‌ها و رشوه‌خواريها و سختگيريهايى كه مأموران هنگام وصول آن معمول مىداشتند مىتوان دانست .\r\nپديده‌اى كه در تمام نواحى مهم كشور عموميت پيدا كرده بود ، تنزل فاحش بهاى زمين بود و اين پديده در كشورهايى كه در آن كشاورزى پيشرفت كرده بود ، ندرتا ديده مىشد . يك پديدهء ديگر خشكساليهاى پىدرپى بود كه بر اثر آن مردم گروه‌گروه در شهرها و روستاها از گرسنگى جان مىسپردند . چنان‌كه دوبار تولد معلوم كرده است ، محمود با پشتكار و استمرار خارق العاده‌اى به اين اصل فئودالى كه روستاييان و شهريان فقط موضوع خراج مىباشند معتقد بود و آن را به كار مىبست .\r\nابو الفضل بيهقى مورخ معروف نقل مىكند كه مردم بلخ مورد سرزنش قرار گرفته بودند كه چرا در غياب محمود در برابر حملهء دشمن خارجى يعنى لشكريان قراختايى مقاومت كرده‌اند .\r\nمورخ يادشده سخنان زيرين را كه محمود در اين‌باره گفته بود ، نقل مىكند : « مردمان رعيت را با جنگ كردن چه كار باشد ؟ لاجرم شهرستان ويران شد ، و مستغلى بدين بزرگى از من بسوختند تاوان از شما خواسته آيد ، ما آن درگذاشتيم ، نگريد تا پس از اين‌چنين مكنيد كه هرپادشاهى كه قوىتر باشد و از شما خراج خواهد و شما را نگاهدارد خراج ببايد داد و خود را نگاهداشت . »\r\n\r\n\r\n","description":"","footnote":"\r\n( 1 ) . سعيد نفيسى ، خاندان طاهرى ، پيشين ، ص 325 به بعد .\r\n","page_name":" 1002 ","page_number":292},
  {"content":"\r\n\r\nبدين‌طريق زمامداران قرون وسطا به مردم مانند نيرويى كه ماليات بايد بپردازند مىنگريستند . » « 1 »\r\nيكى از عواملى كه به زوال حكومت غزنويان و شكست قطعى و مرگ مسعود كمك كرد ، سياست غلط اقتصادى و آزمندى سلطان مسعود بود . اين مرد بدون آن‌كه به عاقبت كار بينديشد ، هرمأمور و حكمرانى را كه در چپاول مال رعيت جسارت بيشترى نشان مىداد ، مورد عنايت قرار مىداد و به اندرز خيرخواهان در اين امور توجه نمىكرد . بيهقى در تاريخ معروف خود از مظالم ابو الفضل سورى در خراسان به تفصيل سخن مىگويد و او را مردى « متهور و ظالم » مىداند و مىنويسد : « . . . چون دست او گشاده كردند ، بر خراسان اعيان و رؤسا را بركند ، و مالهاى بىاندازه ستد و آسيب ستم او به ضعفا رسيد ، و از آنچه ستده بود ، از ده درم پنج سلطان را بداد و آن اعيان مستأصل شدند و نامه‌ها نوشتند به ماوراء النهر ، و رسولان فرستادند و به اعيان تركان بناليدند . . . منهيان را زهره نبود كه حال سورى به راستى انهاء كردندى و امير رضى اللّه عنه سخن كس بر وى نمىشنود و بدان هديها به افراط مىنگريست تا خراسان به حقيقت در سر ظلم و درازدستى وى شد . . . »\r\nبيهقى ضمن توصيف مسافرت مسعود به منطقهء گرگان مىنويسد :\r\n« و صاحب ديوانى گرگان به سعيد صراف دادند كه كدخداى سپاه‌سالار غازى بود ، خلعت پوشيد و به شهر رفت و مالها ستدن گرفت و سرايها و مالهاى گريختگان مىجستند و آنچه مىيافتند مىستدند و اندك چيزى به خزانه مىرسيد كه بيشتر مىربودند ، چنان‌كه رسم است . . . » صاحب‌ديوان به كسى گفته مىشد كه « سركار و ناظر خزانه و ماليهء دولت ، و عهده‌دار عايدات ممكن بود . » شغلى بوده است تقريبا معادل با وظيفهء مستوفى يا مستوفى الممالك . در اين اواخر با وزارت ماليهء كنونى برابر بود . « پس از وفات سلطان محمود . . . مهم صاحب‌ديوانى غزنه به دو ( ابو سعيد سهل ) داده آمد تا ضياع خاص . » « 2 »\r\nبه‌طورى كه از تاريخ بيهقى برمىآيد ، سلطان مسعود از مسافرت خود در سال 426 به گرگان ، سارى و آمل طرفى نبست ، بلكه از حشمت و احترام خود كاست ، سپاهيان خود را به كشتن داد و رعايا و تودهء مردم را سخت ناتوان كرد و سرانجام به اشتباه سياسى و نظامى خود پى برد .\r\nبيهقى ضمن توصيف روش ، و سياست مالى سلطان مسعود از سختگيريهاى پدرش سلطان محمود با عمال ديوانى هرات و غزنين نيز ياد مىكند و مىگويد كه او براى گرفتن ماليات « . . . از تازيانه زدن ، دست و پاى بريدن و شكنجه‌هاى ديگر » « 3 » باكى نداشت .\r\nبيهقى در موارد مختلف با روحى عرفانى و ديدى فلسفى خطاب به آزمندان جهان مىگويد :\r\n\r\n\r\n","description":"","footnote":"\r\n( 1 ) . تاريخ ايران ، ترجمهء كريم كشاورز ، پيشين ، ص 289 .\r\n( 2 ) . تاريخ بيهقى ، چاپ اديب ، پيشين ، ص 124 .\r\n( 3 ) . همان ، ص 156 .\r\n","page_name":" 1003 ","page_number":293},
  {"content":"\r\n\r\n« بزرگا مردا كه او دامن قناعت تواند گرفت و حرص را گردن فروتواند شكست . . . » « 1 »\r\nبه نظر بيهقى : « خردمند آن است كه دست در قناعت زند كه برهنه آمده است و برهنه خواهد گذشت . » « 2 » قبل از بيهقى شاعر آزادهء ما رودكى نيز داروى شفابخشى براى آرامش فكر و مبارزه با افزون‌طلبى بشر تجويز كرده است :\r\n با داده قناعت كن و با داد بزى * دربند تكلف مشو ، آزاد بزى\r\nدر به ز خودى نظر مكن غصه مخور * در كم ز خودى نظر كن و شاد بزى \r\nبيهقى با توجه به وقايع روزمرهء عصر خود به سفاهت و نادانى و آزمندى آدميان تأسف مىخورد و با شگفتى بسيار مىنويسد : « و سخت عجب است كار گروهى از فرزندان آدم ( ع ) كه يكديگر را بر خيره مىكشند و مىخورند از بهر حطام عاريت را ، و آنگاه خود مىگذارند و مىروند تنها به زير زمين با و بال بسيار و در اين چه فايده است يا كدام خردمند اين اختيار كند ؟ »\r\nكاش بيهقى زنده بود و مىديد كه هنوز پس از گذشت هزار سال اين بيمارى جان‌كاه از صفحهء گيتى رخت برنبسته است .\r\nآنان كه شغل صاحب‌ديوانى داشتند ، غالبا مورد بازخواست و سوءظن امير يا خواجهء بزرگ قرار مىگرفتند . در تاريخ بيهقى مىخوانيم كه خواجه بزرگ احمد حسن ميمندى ، ابو القاسم كثير را كه مردى پير بود و صاحب‌ديوانى خراسان را داشت فراخواند و به نام سوء استفاده و دزدى از بيت المال و خزانهء دولت به سختى مورد بازجويى قرار داد و فرمود تا عقابين و تازيانه و جلاد آوردند .\r\nابو القاسم كثير از بونصر مشكان يارى طلبيد و او مطلب را با مسعود در ميان نهاد و با اجازه و دستور امير به عيادت خواجه رفت تا به نحوى از شدت عمل خواجه بكاهد . بيهقى مىنويسد :\r\n« بونصر برفت چون به سراى وزير رسيد و ابو القاسم كثير را ديد در صفه با وى مناظرهء مال مىرفت و مستخرج و عقابين و تازيانه و شكنجه‌ها آورد و جلاد آمده و پيغام درشت مىآوردند از خواجهء بزرگ .\r\nبونصر مستخرج را گفت يك ساعت اين حديث در توقف داريد . . . نزديك خواجه رفت . . .\r\nگفت خداوند چگونه است ، خواجه گفت امروز بهترم و لكن هرساعت مرا تنگدل كند اين نبسهء كثير ، اين مردك مال بدزديده و در دل كرده كه ببرد و نداند كه من پينش تا بميرم از ديده و دندان وى برخواهم كشيد و مىفرمايم تا بر عقابينش كشند و مىزنند تا آنچه برداشته است بازدهد .\r\nبونصر مشكان و عبدوس كه از طرف سلطان مسعود آمده بودند پس از گفتگوى بسيار موفق شدند ابو القاسم كثير را كه مردى سالخورده بود از چنگ عقابين و شكنجه‌هاى گوناگون رهايى بخشند . در آخرين گفتار خواجه به صاحب‌ديوان گفت : چرا مال سلطان ندهى ؟ گفت زندگى\r\n\r\n\r\n","description":"","footnote":"\r\n( 1 ) . همان ، ص 67 .\r\n( 2 ) . همان ، ص 448 .\r\n","page_name":" 1004 ","page_number":294},
  {"content":"\r\n\r\nخداوند درازباد هرچه به حق فرود آيد و خداوند با من سرگران ندارد بدهم . گفت آنچه بدزديده‌اى بازدهى و باد وزارت از سر بنهى كس را به تو كارى نيست ، گفت فرمانبردارم هرچه به حق باشد بدهم و در سر ، باد وزارت نيست و نبوده است . . . » « 1 »\r\nدر يادنامهء ابو الفضل بيهقى آقاى مهدى محقق استاد دانشگاه ضمن مطالعه و پژوهش راجع به اصطلاحات ديوانى در تاريخ بيهقى دربارهء ديوان استيفا چنين مىنويسد : « در ديوان استيفا امور مالى حل و فصل مىشد و گاهى صاحب‌ديوان به معنى مطلق به صاحب‌ديوان استيفا اطلاق مىشده و نيز از او به « دفتردار » نيز تعبير شده است : »\r\nبيهقى ( در ص 129 ) از ديوان استيفا تعبير به « دار استيفا » كرده است :\r\n1 ) مستوفى : « از عبد الملك مستوفى به بست شنيدم . . . و اين آزادمرد ، مردى دبير است و مقبول القول و به كار آمده و در استيفا آيتى . »\r\nمستوفى به كسى كه عهده‌دار ديوان استيفا بود اطلاق مىشد .\r\n2 ) مستخرج : « چون به سراى وزير رسيد ، ابو القاسم كثير را ديد در صفه با وى مناظرهء مالى مىرفت و مستخرج و عقابين و تازيانه و شكنجه‌ها آورد . »\r\nمستخرج كسى بوده كه به حساب اموال رسيدگى مىكرد .\r\n3 ) تسبيب : « من كه بوسهلم ، لشكر را بر يكديگر تسبيب كنم و بر آنها بنويسند تا اين مال مستغرق شود و بيستگانى نبايد داد يك سال . »\r\nتسبيب عبارتست از اين‌كه مواجب كسى را بر مالى متعذر الوصول حواله كنند تا صاحب حواله با عامل كمك كنند و شكى نيست كه در اين موارد زور و شكنجه به كار مىرفته است .\r\nكسى كه تسبيب براى او انجام مىشده ، « مسبب » مىگفتند . قوامى رازى گويد :\r\n مسبب از تو به چوب و شكنجه بستاند ، * هرآنچه جمع كنى سالها به رنج و عذاب\r\nاز آن مسبب ، اسباب تو همى ببرد ، * كه راست مىنروى با مسبب الاسباب \r\n4 ) مستحث : « وى را بنواخت و بزرگ شغلى فرمود او را به مستحثى رفت و بزرگ مالى يافت . »\r\nمستحث به معنى وصول‌كنندهء ماليات است .\r\n5 ) بيستگانى : « حاجب بزرگ مىگويد كه بيستگانى لشكر تا آخر سال به تمامى داده آمده است . »\r\nبيستگانى مواجبى بوده است كه چهاربار در سال به لشكريان مىدادند . خواجه نظام الملك گويد : « . . . و از خزانه بر اين‌گونه هرسه ماه يك‌بار همى دادندى و اين را بيستگانى خواندندى و اين رسم و ترتيب هنوز در خاندان محمود باقىست . »\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 462 به بعد .\r\n","page_name":" 1005 ","page_number":295},
  {"content":"\r\n\r\nخوارزمى از آن تعبير به « حساب العشرينيه » كرده است ، فرخى گويد :\r\n سپاهىست او را كه از دخل گيتى ، * به سختى توان دادشان بيستگانى \r\n6 ) توفير : و آن عبارت از اين است كه زيادت بر آنچه كه مقرر شده گرفته شود . فرخى گويد :\r\n فردا پديد گردد توفيرها كه او ، * از عاملان شاه تقاضا كند شمار\r\nآن مال كز ميانه ببردند دانگ دانگ ، * بستاند و به تنگ فرستد سوى حصار \r\nبيهقى گويد : « و به هيچ حال توفير فرانستانم كه لشكر كم كنى كه در ملك رخنه افتد . » « 1 »\r\n\r\nنظرى كلى به وضع كشاورزان و چگونگى اخذ ماليات از آنها :\r\nپس از آن‌كه حوزهء قدرت مسلمين به سرعت وسعت گرفت ، پيشوايان و فقهاى صدر اسلام بر آن شدند كه مشكلات اجتماعى و چگونگى اخذ ماليات را با حكام اسلام هم‌آهنگ سازند . « به موجب قرآن ، مسلمين بايد خمس غنايم را براى محمد ( ص ) كنار بگذارند و مابقى را ميان مجاهدان قسمت كنند . به تدريج كه فتوحات مسلمين بسط و توسعه مىيافت ، تغييرات مختصرى در نحوهء تقسيم غنايم پديد مىآمد . در بين النهرين بسيارى از مقامات حكومتى مردابها و باتلاقهاى خشك شده و املاك متعلق به آتشكده‌ها و چاپارخانه‌ها ، و شاهزادگان و زنان ايشان و املاك كسانى كه در جنگ كشته شده بودند و آسياها را جزو غنايم نمىشمردند . هرچند بعضى معتقد بودند كه املاك متعلق به سلسلهء سلاطين سابق و املاك كسانى كه در جنگ كشته شده‌اند نبايد از اين قاعده مستثنا باشند و جزو غنايم به شمار مىرود .\r\n« . . . از طرف ديگر اسلام آوردن ملل مغلوب ، مايهء بحران و وخامت امور مالى شده بود .\r\nولهاوزن « 2 » متذكر شده است كه روشى كه در ابتدا در اسلام معمول بود ، مايهء گرفتارى و دردسر مىشد . زيرا بنابراين روش ، مسلمين از هرگونه تعهدى مبنى بر پرداخت ماليات آزاد بودند . از اين رو اگر يك عرب مسلمان صاحب يك زمين خراجى مىشد ، زمين او از خراج معاف بود .\r\nهمچنين اگر يك فرد غيرعرب اسلام مىآورد ، خراج به وى تعلق نمىگرفت . از طرفى اگر مبلغ خراج به نسبت عدهء كسانى كه مسلمان شده و پيش از آن مشمول خراج بودند كم مىشد ، بيت المال ضرر مىكرد . . . پس بدين منظور فقها زمين‌هايى را كه مسلمين تسخير كرده بودند به سه طبقه تقسيم كردند : 1 ) زمينهايى كه به زور تسخير شده و سكنهء آن كشته يا اسير شده يا گريخته بودند . 2 ) زمينهايى كه با صلح و سلم به دست آمده بود ، ولى صاحبان آن ، زمينهاى خود را رها كرده و گريخته بودند . 3 ) زمينهايى كه بر اثر عهدنامه‌اى به ملكيت مسلمين درآمده ، ولى به شرط گزاردن خراج ، در تصاحب صاحبان اصلى آن باقى مانده بود . » « 3 »\r\n\r\n\r\n","description":"","footnote":"\r\n( 1 ) . يادنامهء ابو الفضل بيهقى ، پيشين ، ص 617 .\r\n( 2 ) .  Welhausen \r\n( 3 ) . مالك و زارع در ايران ، ترجمهء منوچهر اميرى ، پيشين ، ص 63 به بعد ( به اختصار ) .\r\n","page_name":" 1006 ","page_number":296},
  {"content":"\r\n\r\nبا اين‌همه چنان‌كه پيش از اين گذشت ، اوضاع و احوال در شهرستانهاى مختلف امپراتورى عرب يكسان نبود . مثلا روشى كه در خراسان معمول بود ، با روش معمول در سواد فرق داشت .\r\nدر خراسان آخرين عامل بنى اميه يعنى نصر بن سيار در امور مالى اصلاحاتى پديد آورد و قرار بر اين شد كه هم تازيان و هم ايرانيان به نسبت دارايى خود خراج بپردازند و ماليات سرانه را فقط كفار ادا كنند . علت اين پيشرفت و توسعه را نيز بايد در اوضاع و احوال خاصى كه بر خراسان غلبه داشت جستجو كرد . . . در نتيجهء اقدامات او ، سى هزار تن از مسلمانان از پرداخت جزيه معاف شدند و هشتاد تن از كفار مجبور به پرداخت آن گشتند .\r\nاز اين گذشته ، نصر ، خراج را مجددا طبقه‌بندى كرد و نظم و ترتيبى در اين كار پديد آورد و آنگاه به تقويم ميزان خراجى كه در پيمانهاى تسليم قيده شده بود پرداخت .\r\nبا ظهور عباسيان در قرن ششم ميلادى ، پيشرفتهاى گوناگون در امر تقسيم زمين ديده مىشود و چنين مىنمايد كه در اين زمان بر وسعت املاك خالصه معروف به « صوافى » افزوده شده باشد .\r\nاين املاك چنان‌كه پيش از اين گفته شد ، از محل خمس غنايمى كه به پيامبر و جانشينانش اختصاص داشت به دست آمده بود . نيك پيداست كه به مرور دهور معنى املاك خالصه وسعت يافته و چنين پنداشته‌اند كه مفهوم ضمنى آن اين است كه رهبر مردم خواه خليفه باشد و خواه حاكم محل ، مىتواند اراضى وسيعى را به خود تخصيص دهد . . . در هرحال رسم خلفاى بنى اميه و بنى عباس و پس از آنان سلسله‌هاى سلاطين كوچكى كه در ايام انحطاط دستگاه خلافت در نقاط مختلف ايران برخاستند ، اين بود كه از راه فتح و غلبه و مصادره و بيع ، زمينهاى وسيعى به عنوان ملاك خالصه براى خود به دست آورند .\r\n. . . براى توسعهء املاك خالصه ، راههاى ديگر نيز وجود داشت . در پاره‌اى از موارد صاحبان زمينهايى كه در كشورهاى شكست‌خورده واقع بود ملك خود را به حكومت واگذار مىكردند و به صورت املاك خالصه درمىآوردند ، بعنى آن را به خليفهء زمان تسليم مىكردند و در عوايد آن با او شريك مىشدند و مقصودشان از اين كار آن بود كه خود را در مقابل عوامل قانون‌شكن يا محصلان بىانصاف خراج حفظ كنند . از قرن سوم به بعد كه خلافت عباسى راه زوال مىسپرد ، يكى از انواع بسيار مهم زمين‌دارى ، يعنى اقطاع رواج يافت ؛ و اين كلمه در آن واحد ، هم دلالت مىكند بر واگذار كردن زمين و هم به اعطاى عوايد آن به اشخاص .\r\nاصل و منشاء اقطاع به صدر اسلام بازمىگردد . اما تنها در دورهء سلجوقيان و در قرن پنجم بود كه اين نوع زمين‌دارى ، مهمترين انواع آن در مملكت شد . از قديمترين ايام به اعراب به عنوان املاك معاف از خراج و يحتمل موروثى واگذار مىشد و آن نوع واگذارى معروف بود به اقطاع التمليك . . . اين نوع اقطاع عبارت بود از زمينهاى بايرى كه به شرط زراعت به اشخاص واگذار مىكردند . پيداست كه مقصود از اين كار پيشرفت كشاورزى و بالنتيجه ازدياد درآمد حكومت بوده است .\r\n\r\n","description":"","footnote":"","page_name":" 1007 ","page_number":297},
  {"content":"\r\n\r\nو اما اعطاى زمينهاى نوع دوم ، يعنى اقطاع الاستغلال ، موجبات مختلفى داشته است . در اين مورد آنچه دهقانان ملل مغلوب كه مشمول خراج بودند به آن توجه داشتند ، زراعت زمين بود و مقصود اصلى حكومت اين بود كه اولا وسيلهء اطمينان‌بخشى براى تأمين معاش افراد شايستهء جامعه ، خاصه جنگجويان آماده‌به‌خدمت اسلام در اختيار آنان بگذارند ؛ و بدين‌گونه مزد خدمتشان را بدهند و به دست يك طبقه از اشراف نظامى سلطهء خود را بر ملل مغلوب حفظ كنند . . . رسم اقطاع دادن منحصر به خلفا نبود ، عمال خليفه در نواحىيى كه به زير فرمان داشتند ، زمين‌هايى به زيردستان خود مىدادند و حكام محلى همين روش را پيروى مىكردند . « 1 »\r\n« يكى ديگر از انواع زمين‌دارى كه بعدها رسميت بسيار پيدا كرد ، زمينهايى وقفى است . . . كه به نفع جامعهء اسلامى « حبس » شده بود . اما در واقع وضع املاك موقوفه پيچيده‌تر از اين بود . در ازمنهء متأخر كلمهء وقف بيشتر در مورد زمينهايى به كار برده شده است كه مالكيت آنها به نفع عامه يا يكى از امور خيريه ( حبس ) شده باشد ، نظرا مالكيت اين‌گونه زمينها تا ابد غيرقابل انتقال مىشد . اما عملا مانند انواع ديگر زمين ممكن بود به وسيلهء غاصبان غصب شود .\r\n« قديمترين مورد دخالتى كه سراغ داريم ، عمل عضد الدولهء بويى ( متوفى در 372 ه .\r\n982 م . ) در مورد اوقاف سوادست كه مفتشان و مميزان بر آنها گماشت و براى هركدام مبلغ معينى به عنوان وظيفه مقرر كرد . مورد مشابه ديگر آن است كه آل بويه املاكى را كه اعراب اشعرى قم وقف ائمه ( ع ) و اعقاب ايشان كرده بودند ، متصرف شدند . » « 2 »\r\n\r\nاخذ ماليات :\r\nدكتر لمپتون در زمينهء چگونگى اخذ ماليات نيز تحقيقات ارزنده‌اى كرده و نوشته است كه « در دورهء اسلامى ، غالبا اصول و روش مالياتى شاهنشاهى ساسانى را به كار مىگرفتند ، و جهد فقها نيز در اين مورد در آن بود كه به توجيه سوابق تاريخى و تطبيق آن با موازين عقلى پردازند و آنها را در قالب شريعت بريزند .\r\nدر نقاط مختلف شاهنشاهى ساسانى ، انواع و اقسام معتنابهى از روشهاى مختلف مربوط به تعيين ميزان واقعى ماليات ارضى ، تقويم آن و تبديل و به اصطلاح تسعير ماليات جنسى به ماليات نقدى وجود داشت . از نظر شرعى عوامل مهمى كه در اين مسأله تأثير داشت ، عبارت بود از اوضاع جغرافيايى ، طريقهء آبيارى ، نوع تصرف ، نوع زراعت ، قيمت‌ها و كميت محصول . با اين‌همه در واقع مىتوان گفت كه عامل قطعى به ظن غالب رسوم و آداب محلى بوده است .\r\nمبناى تقويم ماليات ، مساحت كردن زمين ، يا تعيين مقدار محصول بود . مالياتى كه مىگرفتند عبارت بود از مقدار معينى از محصول كه به عنوان ماليات برمىداشتند يا آن‌كه آن را ارزيابى مىكردند و بهايش را مىستاندند . به علاوه ماليات را يا برحسب مقررات مخصوص تقويم مىكردند و يا اين‌كه مؤديان ماليات ، بدهى ماليات خود را به مبلغ معينى با حكومت\r\n\r\n\r\n","description":"","footnote":"\r\n( 1 ) . همان ، ص 82 به بعد .\r\n( 2 ) . همان ، ص 83 .\r\n","page_name":" 1008 ","page_number":298},
  {"content":"\r\n\r\nمصالحه مىكردند . قطع نظر از صدقه ( - زكات ) كه ميزان آن ثابت بود ، همه به طور كلى اين اصل را قبول داشتند كه امام يعنى رهبر جامعهء اسلامى ، مىتواند به نسبت بنيهء مالى ماليات‌دهندگان بر نرخ بيفزايد يا از آن بكاهد . به علاوه امام مىتوانست به وضع خراج نقدى يا جنسى بپردازد . . .\r\nبنا به يك روايت ، نرخ خراجى كه عمر ( براى سواد ) تعيين كرده بود ، عبارت بود از يك درهم و يك قفيز ( 5 / 5 رطل ) . به روايت ديگر ، نرخ خراج در هرجريب از اين قرار بود : براى انگور 10 درهم ، براى خرما 8 ، براى نيشكر 6 ، براى شبدر 5 ، براى گندم 4 ، براى جو 2 درهم . . . از اين‌جا پيداست كه اساسا مسلمانان در دورهء فتوحات خود عينا همان روش مالياتى معمول زمان را به كار برده‌اند . اين روش يعنى تقويم خراج برحسب مساحت زمين . . . تا روزگار خلافت منصور عباسى دوام يافته است . . . در ايام منصور . . . مقرر شد كه خراج را برحسب محصول واقعى زمين تقويم كنند نه برحسب مساحت آن . پس ملاك و مأخذى كه براى تقويم خراج معين كرده‌اند ، ظاهرا عبارت بود از نصف حاصل زمينهاى ديم و يك‌سوم حاصل زمينهايى كه با داليه آبيارى مىشد و يك‌چهارم محصول زمينهايى كه با دولاب ( نوعى چرخ چاه ) مشروب مىگشت .\r\nنخلهاى خرما و تاكها و درختان ميوه را مىشمردند و خراجى كه براى آنها تعيين مىكردند ، بستگى به وضع جغرافيايى داشت . . . خراج فارس را به سه طريق تقويم مىكردند : يا بر اساس وسعت زمين و به اصطلاح « مساحت » ، و يا بر بنياد حاصلى كه به دست مىآمد ، و به اصطلاح « مقاسمه » يعنى برداشتن سهم معينى از حافظ . طريق سوم اين بود كه براساس مقاطعه حساب مىكردند . يعنى زمين‌داران خراجى را كه مىبايست بپردازند به مبلغ معينى مصالحه مىكردند . . . » « 1 »\r\n. . . خراج محصول ديمى ، يك‌سوم خراجى بود كه به محصول آبى تعلق مىگرفت و خراج محصولى كه به وسيلهء چاه آبيارى مىشد ، دو سوم و محصولى كه يك‌بار آب مىخورد يك‌چهارم . . . خراج زمينهاى خالصه به وسيلهء مقاسمه يا قرارداد و به اصطلاح « مقاطعه » تعيين و به‌هرحال به نقد پرداخته مىشد .\r\nمقدسى مىنويسد : دشت‌هايى كه خراج ثابت براى آنها تعيين شده ، در صورتى هم كه شوره‌زار و لم يزرع بود ، بيست درهم بابت خراج به آنها تعلق مىگرفت . در قم خراج را برحسب مساحت تقويم مىكردند . . . هرگاه در يك منطقهء مالياتى ، با اوضاع طبيعى نسبتا گوناگونى مواجه مىشدند . . . به تنظيم عده‌اى از سياهه‌هاى مالياتى مىپرداختند .\r\n. . . اهل ذمه جزيه را به موجب دو سياهه مىپرداختند ، و مطابق سياههء اول هرمردى 24 درهم و مطابق سياههء دوم هرمردى 12 درهم مىپرداخت .\r\nخراج صاحبان احشام و صحرانشينان به موجب دو سياهه معين مىشد . مطابق يك سياهه\r\n\r\n\r\n","description":"","footnote":"\r\n( 1 ) . همان ، ص 88 به بعد .\r\n","page_name":" 1009 ","page_number":299},
  {"content":"\r\n\r\nهرمرد 12 درهم و مطابق ديگرى هرمرد 6 درهم مىپرداخت . . . معمولا خراج به درهم تعيين مىشد و براى آن‌كه بدهى هريك از مؤديان ماليات را معلوم كنند ، مبلغى را كه او مىبايست بپردازد با ضريب ثابتى به دينار طلا تسعير مىكردند و دوباره اين مقدار به دينار رايج تسعير مىشد . اين عمل تسعير ، كارى بسيار پيچيده و دشوار بود و با حساب‌سازى و حقه‌بازى ، ممكن بود نرخ ماليات را تغيير دهند و بدهى مالياتى مؤديان را كه مىبايست به دينار رايج پرداخت شود كم و زياد كنند .\r\nاين كار به دست واسطه‌ها يا دلال‌هايى صورت مىگرفت كه به « جهبذ » معروف بودند و براى تأمين مزد آنان بر ميزان خراج به نسبت معينى مىافزودند . . .\r\nمسئوليت پرداخت خراج يك ناحيه ، دسته‌جمعى بود . هرچند مقدار خراج را در مورد هر فرد جداگانه تعيين مىكردند . مثلا در قم اگر كسى به علت بدى محصول قادر نبود كه همهء مبلغ مورد تعهد « ضمان » خود را بپردازد ، كسر بدهى او را ميان ساير مؤديان خراج سرشكن مىكردند و براى جبران كسر مبلغ بر ضريبه خراج مىافزودند . . .\r\nمعمولا خراج را به اقساط مىپرداختند . . . اولين خراج را بايد هنگام رسيدن غلات بپردازند .\r\nچنين مىنمايد كه در طريق جمع‌آورى خراج مشكلات مهمى وجود داشته و اين مشكلات معلول دو امر بوده است :\r\n« نخست عاجز بودن حكومت از گرفتن خراج از آن عده از رعاياى مملكت كه بيشتر متنفذ بودند . ديگر خراج بيش از اندازه ، چنان‌كه در تعيين خراج مردم ، غالبا به اقلام مربوط به خراج پس‌افتاده برمىخوريم . . .\r\nديوانيان به هنگام لزوم مىكوشيدند كه همهء خراج را به زور از مردم بستانند و در كتب قدما به شورشهايى كه از اين كار سرچشمه گرفته اشارات عديده شده است . . .\r\nبىشك مردم تا آنجا كه مىتوانستند ، از دادن خراج ابا مىكردند . مثلا چنين معروف بوده است كه تازيان قم در اين كار بسيار كوشيده‌اند . . . ميزان خراج توان‌فرسا بود ، از اين گذشته براى آن كه بتوانند زمان تا زمان بر ميزان خراج بيفزايند ، روشهاى گوناگون به كار مىبردند .\r\nپيش از اين دربارهء حساب‌سازى و تسعير مبلغ خراج از درهم به دينار سخن گفتيم . طريقهء ديگرى كه براى ميزان خراج معمول بود ، اين بود كه ذراعى كوتاه‌تر از حد معمول به كار مىبردند و گفته‌اند كه حسن تحتاج ، نهاوند را از اين طريق ويران كرد . وى گز خود را ناقص كرد ، و بدين گونه نرخ خراج را در هرجريب به 6 درهم رسانيد و حال آن‌كه پيش ازو از چهاردهم و پنج درهم تجاوز نمىكرد .\r\nديگر از مظالم مأمورين مالياتى بعد از اسلام اين كه مالياتى را كه در دورهء ساسانيان به هنگام نوروز و مهرگان مىگرفتند ، پس از اسلام نيز به زور از مردم مىستاندند . . . در جاهايى كه قدرت خليفه كم بود ، سران محلى . . . كرارا از مردم ماليات مىگرفتند .\r\n\r\n","description":"","footnote":"","page_name":" 1010 ","page_number":300},
  {"content":"\r\n\r\nغالبا مردم مجبور مىشدند كه در يك سال چندين بار ، خراج به حكامى كه باهم رقابت داشتند بپردازند . اين عوامل مسلما باعث مىشد كه به امر كشاورزى لطمهء شديدى وارد آيد .\r\nناامنى ، تنها منحصر به وقوع جنگ و غلبهء اين بر آن نبود . ضبط املاك و مصادهء آن از روى هوا و هوس ، امرى معمول و متداول بود . گاهى براى حفظ ظاهر شرع ، اين معامله به صورت خريد و فروش درمىآمد . اما به خوبى پيداست كه در بسيارى از موارد ، معامله بر اساس آزادى طرفين سر نمىگرفت .\r\nشاه يا حاكم محلى ، هنگامى كه به حد كافى مقتدر بود ، مىتوانست مالكى را كه به ملك او چشم طمع دوخته بود ، وادار كند مالكيت ملك خود را به وى منتقل سازد و غالبا اين كار را مىكرد .\r\nخراج بيش از اندازه گرفتن و اخاذى كردن و ناامنى ، در همه‌جا قاعدهء كلى بود و البته استثنائاتى هم وجود داشته است و گروهى از حكام براى آباد كردن قلمرو خود كوشش‌هايى مىكرده‌اند . مثلا گرديزى ادعا مىكند كه عبد اللّه بن طاهر به همهء مأموران خود نوشت . . . كه با كشاورزان ولايت به خوبى رفتار كنند . مسألهء زمين‌دارى و خراج‌گزارى و امور ديوانى ، در نواحى شرقى خلافت اسلامى در فاصلهء قرن نهم تا نهم ميلادى ( قرن اول تا سوم هجرى ) به شرحىست كه كليات آن بيان شد .\r\n. . . آل بويه تغييرات بسيارى در مسألهء مالكيت زمين پديد آورده‌اند . بنا به گفتهء مقدسى ، آنان خانه و زمين مردم را از چنگشان به‌در آوردند و بسيارى از مردم بر خلاف ميل خود ناگزير به مهاجرت شدند . همچنين احمد بن ابى الخير زركوب در شيرازنامه مىنويسد : « و در عهد ديالمه قانون مملكت از نظم خود بگرديد ، از بس فتنه كه متعاقب پديد آمد ، ملكها را بازگذاشتند و ترك بگفتند . از آن عهد اقطاع پديد آمد و اكثر زمينها ديوانى شد و پيش از آن اكثر و اغلب زمينها ملك بود . » همچنين در ترجمهء فارسى مافروخى ( يعنى محاسن اصفهان ) به خرابى اوضاع كشاورزى در زمان مؤيد الدوله ديلمى پس از آن‌كه اصفهان را تسخير كرد اشاره شده است . . . عضد الدوله در ميان سلاطين آل بويه از اين قاعده مستثنا بود . وى به ترويج كشاورزى و عمران و تنقيهء قنوات و ساختن آسياها و تعمير سدها كوشيد و تازيان باديه‌نشين را در زمين‌هاى موات فارس و كرمان مستقر كرد .\r\nهمچنين در تاريخ قم مذكور است كه پس از آن‌كه گيلها و ديلمها قم را تسخير كردند ، « ديوانيات » را منسوخ و به جاى آن اقطاعات را برقرار كردند .\r\nمصادرهء اموال مردم از روى هوا و هوس ، نه‌تنها در ولاياتى كه آل بويه حكومت مىكردند معمول بود ، بلكه در ساير ولايات ايران نيز متداول بود . نه‌تنها حكام ، بلكه هركس كه صاحب قدرت بود ، از قدرت خود بهره مىگرفت و اين قاعده‌يى كلى به شمار مىرفت . . . يكى از موارد آن است كه قاضى صاعد در مجلس بارعام مسعود بن محمود ادعا كرد كه در حق خاندان ميكاييليان\r\n\r\n","description":"","footnote":"","page_name":" 1011 ","page_number":301},
  {"content":"\r\n\r\nكه خاندان قديمىاند . . . ستمهاى بزرگ از حسنك ، وزير غزنويان و ديگران رفته . . . مسعود همچنان‌كه او خواسته بود فرمان داد . . . ملاكان منشاء قدرت سامانيان بودند و سامانيان حافظ قدرت قانون بودند و چنين مىنمايد كه كشاورزى در روزگار آنان پيشرفت كرده باشد . نرشخى مىنويسد كه در زمان سامانيان قيمت زمين در حوالى بخارا چهار هزار درم بوده است . در قرن ششم ارزش آن از ميان رفته بود و به علت غلبهء هرج‌ومرج ، كسى زمين را به رايگان نمىخريده است . . . بنا به قول نظام الملك ، هم سامانيان و هم جانشينان آنان يعنى غزنويان به مأموران خود مزد نقدى مىدادند و اقطاع نمىبخشيدند .\r\nبا اين‌همه به مواردى برمىخوريم كه غلامانى كه به مقامات عالى نايل شده بودند املاكى را با پول مىخريدند . . . يكى از اين غلامان البتكين بود كه سلسلهء غزنوى را بنيان نهاد .\r\nو بدين‌گونه غزنويان وارث متصرفات سامانيان شدند كه در جنوب جيحون بود ، و در امر جهاندارى بيشتر راه و رسم سامانيان را پيش گرفتند . در همين ناحيه بود كه سلجوقيان در نيمهء اول سدهء پنجم بناى تاخت‌وتاز گذاشتند .\r\n\r\nسلجوقيان و روش اعطاى اقطاع :\r\nدر نخستين سالهاى قرن پنجم هجرى ، تغييرات مهمى در تركيب اجتماعى و سياسى سرزمين‌هاى خلافت شرقى پديد آمد ، به‌طور كلى سپاهيان در اثر شكستى كه در اركان اقتصاد مالى مملكت افتاده بود ، قدرت را به دست گرفته بودند و به عنوان مقطع ، مالياتى را كه مىبايست عايد خزانهء مملكت شود مىخوردند . آنان علاقهء دايمى به زمين نداشتند و آنچه بيشتر مورد توجه بود ، اين بود كه در كوتاه‌ترين زمان ممكن از زمينى كه موقتا در تصرف داشتند حداكثر فايده را برگيرند و اين باعث ايجاد مسايل بالنسبه مهم سياسى و اقتصادى شده بود ، و حاصل اين امر چيزى جز هرج‌ومرج نبود . پيداست كه اگر حكومتى مىخواست قوام و ثبات يابد ، مىبايست به حكم ضرورت راه‌حلى براى اين مسايل بينديشد .\r\nدر دورهء سلجوقى كوشيدند كه اين مشكلات را حل كنند ، اما نه با اتخاذ يك روش اصولا تازه ، بلكه به وسيلهء تعديل وضع « مقطع » ها ، و نيز به وسيلهء ايجاد نظم و ترتيب در روش اقطاع دادن كه تا سالهاى متمادى بارزترين جنبهء زمين‌دارى امور مالياتى به شمار مىرفت .\r\nكار سلجوقيان در اين مورد از آن سبب مهم است كه آنان مسير ترقى و تكامل روش اقطاع را مشخص كردند و اين همان روشى است كه در سراسر قرون وسطى معمول بود و تا قرن بيستم ميلادى همچنان دوم يافت . بخشيدن زمين به عنوان اقطاع فى حد ذاته بدعت و آيين تازه‌اى نبود . چنان‌كه در فصل سابق بيان كرديم ، اين كار در صدر اسلام معمول بود و فقها ، مىخواستند ثابت كنند كه روشهاى اخير تيول‌دارى مولود سوابقى است كه از قديم در اسلام وجود داشته است . . . نظريات شرعى در باب اقطاع و تيول ، بر فرض هم كه وجود داشت در همان مراحل اوليه عملا متروك ماند و به محض متروك ماندن ، هركس موافق دلخواه خود عمل كرد .\r\nاز روش اقطاع گاهى به عنوان فئوداليزم ياد شده و حال آن‌كه مقتضياتى كه مايهء ايجاد و\r\n\r\n","description":"","footnote":"","page_name":" 1012 ","page_number":302},
  {"content":"\r\n\r\nپيشرفت روش اقطاع‌دارى گشته با آنچه هنگام توسعه و تكامل فئوداليزم در مغرب اروپا وجود داشته باهم متفاوت بوده است . نتايج اين دو روش يعنى اقطاع شرقى و فئوداليزم غربى به هم شبيه نيست و ذكر كلمهء فئوداليزم در مورد ممالك خلافت شرقى از جمله ايران ، موجب گمراهىست . مگر اين‌كه نخست اين نكته روشن شود كه « فئوداليزم » اسلامى ربطى به هيچ نوع از انواع مختلف فئوداليزم غربى ندارد . نكتهء جالب توجه اين است كه تعهد دو جانبه‌اى كه در اصول فئوداليزم اروپاى غربى ميان ارباب و رعيت وجود داشته ، در روش اقطاع ايران نبوده و چنين رابطه‌اى وجود نداشته است .\r\nبه عقيدهء « بكر » ، مقطع‌ها اساسا وظايف نظامى به عهده نداشتند و تنها هنگامى كه حكومت متكى به « ميليتاريزم » روى كار آمد ، نظاميان با بهره‌جويى از قدرت خود در روش و اصول اقطاع كه سابقا به وجود آمده بود اعمال نفوذ كردند . به نظر او روش اقطاع ابتدا به عنوان يكى از روشهاى ادارى و بوروكراسى نضج يافت و سپس مبدل به يك روش و سيستم نظامى شد و سبب اين امر آن بود كه پس از آن‌كه اقتصاد طلا دچار شكست شد ، نتوانستند حقوق سپاهيان را بپردازند ؛ و براى حل اين مشكل نظامى ، ناچار متوسل به روش اقطاع شدند . پس چنان‌كه مىبينيم ، روش اقطاع با فئوداليزم اروپاى غربى فرق مىكند . هم از حيث اصل و منشاء ، و هم به سبب اين‌كه افراد مقطع اساسا هيچ وظيفهء نظامى به عهده نداشتند . با اين‌همه « پولياك » اين مطلب را محل گفتگو مىداند و اختلاف تكامل روش اقطاع را در ممالك اسلامى با روش فئوداليزم در مغرب‌زمين ، ناشى از اين مىپندارد كه تيول‌داران مسلمان در شهرها تجمع و تمركز يافته بودند ؛ بر خلاف فئودال‌هاى مغرب‌زمين كه در قلاع به سر مىبردند و از هم متفرق بودند .\r\n. . . و اما علت تجمع و تمركز تيول‌داران ممالك اسلامى ، يكى اين بود كه وضع پول و مسكوك در ممالك اسلامى نسبت به اروپا بيشتر ترقى و تكامل يافته بود ، و ديگر آن‌كه اوضاع طبيعى كشورهاى مزبور نيز چنين اقتضا مىكرد كه مقطع‌ها در بلاد مجتمع شوند .\r\nاساس فرمانروايى خلفاى راشدين و بنى اميه به سپاهيانى بود كه از مردم تشكيل مىدادند و اين سپاهيان در دورهء بنى عباس جاى خود را به سپاهيان مزدور دادند . . . چون حكومت مركزى قادر به انجام دادن وظايف عمومى خود نبود ، حقوق عامه را به دست افراد متنفذ سپرد ، و ناگزير توأم با اين اعطاى اختيارات ، تغييرات اجتماعى نسبتا فراوانى پديد آمد . در نخستين وهله ، چنان‌كه پيش‌پيش از اين بيان كرديم ، قدرت مركزى حق وصول ماليات را به افراد متنفذ سپرد ، سپس به تدريج كه ضعف حكومت مركزى آشكار شد ، مردم ناچار شدند كه براى حفظ اموال خود بيش‌ازپيش دست به دامن حمايت متنفذان بزنند . . . سرانجام به تدريج كه قدرت سياسى و اجتماعى مقطع‌ها بيشتر مىشد ، از يك‌سو حكومت مركزى ناچار بيش‌ازپيش به آنان اختيار مىداد و از سوى ديگر . . . وابستگى سكنهء اقطاع نسبت به مقطع‌ها بيشتر و تبعيت آنان از اينان در امور سياسى و اقتصادى افزونتر و اختلاف اجتماعى ميان افراد نظامى و غيرنظامى عظيم‌تر مىشد .\r\nبا اين‌همه بىشك در هرمحلى اين اوضاع و احوال تا حد معتنابهى فرق مىكرده است .\r\n\r\n","description":"","footnote":"","page_name":" 1013 ","page_number":303},
  {"content":"\r\n\r\nدهقانان به‌جز در مواردى كه به زور و ستم از آنان مال مىگرفتند و مجبور به مهاجرت مىشدند ، همچنان به زراعت زمينى مىپرداختند كه در غالب موارد اصولا بدان وابسته بودند . . . سلجوقيان نيز مانند تازيان در ادارهء امور متصرفات خود ضعيف و ناتوان بودند . . . رسم اعطاى اقطاع ديوانى به اميران و ديگران در سراسر دورهء سلجوقى مرسوم بود . . . شايد به طور كلى رابطهء مقطع با حكومت مركزى ، يك رابطهء مالى بوده است . اما به تدريج كه دستگاه ادارى تابع سياست و قدرت نظامى شده ، اين تعهد مالى جاى خود را به تعهد نظامى داد . . . چنين مىنمايد كه در ديوان اقطاعات ، صورتى از عدهء سپاهيان كه مقطعان مىبايست آماده كنند ضبط شده است . . . حقوق قشون را بيشتر از محل اقطاع مىدادند . . . گذشته از اقطاعاتى كه به هريك از افسران قشون دايمى مىدادند ، در عهد ملكشاه در سراسر مملكت يك عده اقطاعاتى وجود داشت كه آنها را براى تأمين نيازمنديهاى سپاه و به هنگام لشكركشىها اختصاص داده بودند . . .\r\nبه‌جز اقطاعاتى كه تاكنون ذكر كرديم ، نوع ديگرى از اقطاع وجود داشته كه آن را به عنوان ملك شخصى به نام عطيه به اين و آن مىبخشيده‌اند . . . گويا مقصود از اين‌گونه اقطاعات شخصى ، اين بوده است كه ممر معاشى در اختيار صاحب اقطاع قرار داده باشند بىآن كه هيچ التزامى و تعهدى بر وى تحميل كنند . . .\r\nگفته‌اند هنگامى كه علاء الدوله كالنجار ، اصفهان را بر ملكشاه تسليم كرد ، گفت : « مرا داعيهء سلطنتى نيست ، اما از وطن ناگزير است . ولايت مختصر مرا كافىست كه اقطاع من باشد و من به عبادت مشغول باشم . . . » هرچند قسمت اعظم امپراتورى سلجوقى از نظارت مستقيم سلطان خارج و به عنوان اقطاع به ديگران واگذار شده بود ، با اين‌همه در جاهاى مختلف املاكى به عنوان املاك خالصه يا املاك مخصوص سلطان وجود داشت ، و اين املاك را در بعضى موارد اميران و ديگران اجاره مىكردند . در كتب قدما ذكرى از اين‌گونه املاك كه در بسطام و رى و مرو و كوفه بوده به ميان آمده است .\r\nبنابه نظريهء نظام الملك ، حقى كه مقطع بر گردن مردم ساكن اقطاع خود دارد ، فقط حق مالىست و ديگر نسبت به زمين و برزگر حقى ندارد . زيرا سلطان مملكت تنها بعضى از حقوق مالى را به او تفويض كرده است . نظام الملك مىنويسد :\r\n« مقطعان كه اقطاع دارند بايد بدانند كه ايشان را به رعايا جز آن فرمان نيست كه مال حق كه بديشان حوالت كرده‌اند از ايشان بستانند به وجهى نيكو ، و چون آن بستدند ، رعايا به تن و مال و فرزندان و اسباب و خيام از ايشان ايمن بمانند و مقطعان را بر ايشان سبيلى نبود و رعايا اگر خواهند كه به درگاه آيند و حال خويشتن بازنمايند ، ايشان را از آن بازندارند و هرمقطع كه جز اين كند ، دستش كوتاه كنند و اقطاع او بازستانند و با او عتاب فرمايند تا ديگران عبرت گيرند . » « 1 »\r\n\r\n\r\n","description":"","footnote":"\r\n( 1 ) . سياستنامه ، به اهتمام اقبال آشتيانى ، پيشين ، ص 35 .\r\n","page_name":" 1014 ","page_number":304},
  {"content":"\r\n\r\nچنين مىنمايد كه عملا . . . آزادى سير و سفر از آنان سلب مىشد و كرارا از بيگارى ناگزير بودند . . .\r\nزنگى در يك مورد خاص از حسام الدين تقاضا كرد كه عده‌اى از رعاياى او را كه از شهر موصل به ماردين رفته بودند بازگرداند . حسام الدين در جواب او پيغام داد كه :\r\n« ما با رعيت به نيكى رفتار مىكنيم و از آنان به عنوان سهم غلات عشر مىستانيم ، و اگر تو نيز چون ما با ايشان رفتار كرده بودى ، از نزد تو نمىرفتند . زنگى دوباره پيغام داد كه : به خواجهء خود بگوى كه اگر تو يك صدم برگيرى ، بسيار است . زيرا تو در ماردين سرگرم لهو و لعبى ، اما ما اگر دو ثلث برگيريم در مقابل آنچه در طريق جهاد عهده‌دار شده‌ايم اندك است . . . اگر رعايا را بازنگردانى ، هررعيتى كه در ماردين است به موصل خواهم آورد . » « 1 »\r\n« . . . گويا طريقهء مرتب و منظمى براى ثبت املاك در كار نبوده است . صاحبان املاك در بسيارى موارد يحتمل نوعى قباله و سند مالكيت در اختيار خود داشته‌اند . اما چنين مىنمايد كه هنگامى كه ملك از يكى به ديگرى منتقل مىشد ، هيچ اقدامى در مورد لغو يا انتقال اين قبيل قباله‌ها و اسناد معمول نبوده است . به گفتهء خواجه رشيد الدين ، ملكشاه فرمان داد كه به دعاوى مالكيت كسانى كه قدمت قبالهء آنان بيش از سى سال باشد ترتيب اثر ندهند . . .\r\nاز آنچه گفتيم ، چنين برمىآيد كه مردم تأمين نداشتند ، و اين نكته از خواص بارز زندگى آنان بوده است . عبور و مرور دايمى قواى مسلح از دهات ، و زد و خوردهايى كه ميان اميران درمىگرفت و دسته‌هاى سپاهيان بىكار و راهزنانى كه در دهات سير مىكردند ، كمتر موجب بهبود وضع و حال مردم روستاها مىشد . از اين گذشته ترقى مصنوعى قيمتها كه گاه‌گاه اتفاق مىافتاد و احتكار كالا ، از لوازم اجتناب‌ناپذير چنين اوضاع و احوالى بوده است .\r\nالبته گاه چند صباحى امنيتى حاصل مىشده است و مردم مىتوانسته‌اند كه از آرامش و كاميابى نسبى بهره‌مند شوند و به كسب و كار خود ادامه دهند . ادعا كرده‌اند كه يكى از اين موارد و يكى از اين جاها مرو در دورهء پادشاهى سنجر بوده است . . . اصولا اوضاع و احوال دهقانان يك ناحيهء معين ، بستگى به شخصيت مأمور محلىيى داشته كه حكومت مركزى قدرت و اختيار به او مىداده است . . . دهقانان مىتوانستند اگر ستمى به آنان رفته بود از حكومت مركزى دادخواهى كنند . با اين‌همه عملا در راه مقصود به مشكلات فراوانى برمىخوردند . » « 2 »\r\nاولا در بسيارى موارد ، دادخواه مىبايست راهى بس دراز بپيمايد ، ثانيا تمركز قدرت در دست حاكم محلى يا مقطع ، كار او را در ممانعت از تسليم عرض حال مردم آسان مىكرد . جالب توجه است كه در دوران بعد از اسلام ، با وجود ظلم و ستمى كه از طرف فئودالها و مأمورين دولتى به مردم وارد مىآمد ، و با اين‌كه اغلب مالياتها ، نظير ماليات عروسى ، تولد نوزاد ، نعل‌بها ،\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 144 - 120 ( به اختصار ) .\r\n( 2 ) . همان ، ص 1550 .\r\n","page_name":" 1015 ","page_number":305},
  {"content":"\r\n\r\nشراب‌بها و مال السلاح و غيره ، مالياتهايى تحميلى بود ، و با اين‌كه گرفتن جزيه يا سرگزيت از مسلمانان مجوز شرعى و قانونى نداشت ، دولت و روحانيان عصر ، كوچكترين اعتراضى نمىكردند . ولى اگر كسى سخن از آزادى مذهب يا آزادى فكر مىگفت ، وى را به كفر و الحاد متهم مىكردند . و اين مىرساند كه در دورهء قرون وسطا عوامل و علل اقتصادى ، نوعى همكارى بين عمال دين و دولت به وجود آورده بود ، به‌طورى كه طبقهء فئودالها با روحانيان در استثمار و گمراه كردن اكثريت نفع مشترك داشتند . از آنچه گذشت چنين برمىآيد كه رسم اقطاع و دادن زمين به سران تركان سلجوقى ، يكى از موانع ايجاد « تمركز » واقعى در دولت سلجوقى بود .\r\nدر زمان سامانيان و غزنويان حقوق سپاهيان از راه گردآورى عوارض و ماليات تأمين مىشد و كمتر پادشاه به كسى اقطاع مىداد ، ولى در عهد سلجوقيان دادن زمين به سران سپاه يا « اقطاع » سخت معمول گرديد و در اين جريان بين اقطاع‌داران و مالكين قديمى دهات يا « دهقانان » تضادها و اختلافاتى ظهور كرد . « مالكين محلى قديم ، بر خلاف مهاجمين نسبت به كشاورزان روشى ارفاق‌آميز داشتند در حالى كه مالكان جديد از هرنوع ظلم و تجاوزى نسبت به كشاورزان خوددارى نمىكردند .\r\nفرق اساسى بين مالكان قديم يا « دهقانان » با مالكان جديد يا اقطاع‌داران در اين بود كه دهقانان به منافع مستمر خود علاقه و دلبستگى داشتند و به همين جهت به كشاورزان ظلم و ستم روا نمىداشتند در حالى كه اقطاع‌داران مىخواستند در كمترين مدت نفع كلانى به دست آورند .\r\nاستاد مينوى مىنويسد از « اقطاع دادن اراضى به سپاهيان ، زيان عمده‌اى متوجه ملاكين ايرانى شد كه به لفظ دهقان خوانده مىشدند . دهقانان از عهد سامانيان تا عهد مغول در ايران اركان جامعه و مايهء قوام و نظام ملت بودند و آداب و سنن و داستانها و كتب ملى را حفظ مىكردند و پناهگاه و مدافع حقوق رعايا بودند ، و گاه مىشد كه سازش آنان با يكى از دو متخاصم باعث از پا افتادن ديگرى مىگرديد . سلاطين سامانى و غزنوى تا زمانى پشت‌گرم و قوى بودند كه قلب دهقانان با ايشان بود و در دستگاههاى دولتى از وجود آنان استفاده مىكردند ، چنان‌كه ديديم عميد الملك كندرى و نظام الملك طوسى ، هردو از دهقان‌زادگان بودند ، و فردوسى طوسى نيز معروفست كه فرزند يكى از دهاقين بود ، معنى لفظ دهقان در استعمال امروزى ما زارع و برزگر است ولى در آن عهد بيشتر به معنى ملاكين معتبر و صاحبان دهها و بلوكها بود . بعضى از ايشان داراى كاخ و سرائى محكم بودند كه بىشباهت به قلعه نبود ، علم و معرفت و آشنايى به قوانين و وقوف از آيين مملكت‌دارى و آگاهى از احوال اقتصادى هرناحيه مخصوص به ايشان بود و به اين سبب طبيعى بود كه در ابتداى دورهء سلجوقى اين صنف داراى اهميت بيشترى بشوند . در خراسان حتى به تركانى كه زمين به تيول مىگرفتند نيز اسم دهقان اطلاق مىشد چنان‌كه در سال 426 چون سلطان مسعود غزنوى بلاد دهستان و نسا و فراوه را به\r\n\r\n","description":"","footnote":"","page_name":" 1016 ","page_number":306},
  {"content":"\r\n\r\nسركردگان سلجوقى ( طغرل و برادرش داود و عموى ايشان پيغو ) واگذار كرد از قرارى كه بيهقى مىگويد هرسه نفر را دهقان مخاطبه كردند و سه خلعت بساختند چنان‌كه رسم واليان باشد كلاه دوشاخ و لوا و جامه دوخته به رسم ايرانيان ، و اسپ و استام و كمر بزرهم به رسم تركان ، و جامه‌هاى نابريده از هردستى هريكى را سىتا .\r\nچنان كه گفتيم ايرانيان معتقد به يك پادشاه مقتدر مطلق العنان بودند ، و همين‌كه سلجوقيان اراضى ايران را متصرف شدند به مرور زمان ناچار تحت تأثير فكر ايرانيان واقع شدند و هواى اقتدار مطلق به سرشان افتاد ، به همان نسبت كه سلاطين سلجوقى به استبداد راغب مىشدند ، طبعا سران قبايل تركمان از ايشان زده مىشدند و معاريف ايشان كه اصحاب دفتر و ديوان بودند به ايشان نزديك مىشدند ولى متصديان امور ديوانى دچار مسألهء دشوارى شده بودند كه عبارت باشد از طرز معامله با مهاجمين تركمنى كه با سلطان داخل مملكت شده بودند و هيچ در بند آن نبودند كه اسلوب زندگى خود را تغيير داده يك جا ساكن شوند و بدان طرز اداره‌اى كه عامهء مردم مملكت تن داده بودند سر فرود آورند .\r\nرجال ديوانى ايران طبعا دستجات بيابان‌گرد تركمان را به منزلهء « حشم » يا مستحفظين مىدانستند و مىخواستند كه ايشان را تحت همان نظم و نسقى قرار دهند كه فوج غلامان زرخريد و سپاهيان مزدور در زمان سلاطين سابق تابع آن بودند ، زيرا كه افواج كثيرى از ايشان در ايران جمع شده بودند و دائم ايجاد اختلال مىكردند .\r\nعقيده و نظر نظام الملك در اين باب اين بود كه چون اين تركمانها وابسته به سلسلهء سلجوقى هستند و در تأسيس سلطنت خدماتى كرده‌اند نبايد دربارهء ايشان اقدامات سختى به عمل آيد به اين جهت مىگويد : « هرچند كه از تركمانان ملالى حاصل شده است ، و عددى بسيارند ، ايشان را بدين دولت حقى ايستاده است كه در ابتداى دولت بسيار خدمتها كرده‌اند و رنجها كشيده و از جمله خويشان‌اند .\r\nاز فرزندان ايشان مردى هزار را نام بايد نبشت و بر سيرت غلامان سرا ، ايشان را مىبايد داشت كه چون پيوسته در خدمت مشغول باشند آداب سليح و خدمت بياموزند و با مردم قرار گيرند و دل بنهند و چون غلامان خدمت كنند و آن نفرت كه در طبع ايشان حاصل شده است برخيزد و هروقت كه حاجت آيد پنج هزار و ده هزار به خدمتى كه نامزد شوند ، نشينند ترتيب غلامان و ساز ايشان تا از اين دولت بىنصيب نباشند و ملك را محمدت حاصل آيد و ايشان خشنود باشند . » « 1 »\r\nالبته تبديل فرزندان گروهى بيابان‌گرد به غلامان دربارى كار آسانى نبود و از آن مشكل‌تر توافق دادن منافع اهالى بود با منافع مهاجمين كه به هيچ‌وجه مايل نبودند دست از زندگى\r\n\r\n\r\n","description":"","footnote":"\r\n( 1 ) . سياست‌نامه ، به اهتمام قزوينى ، ص 108 .\r\n","page_name":" 1017 ","page_number":307},
  {"content":"\r\n\r\nصحراگردى خود بردارند ، و چون خانهاى ترك به تدريج تغيير وضع مىدادند و فرمانرواى مستبد ايرانى مىشدند ، در هراختلافى كه بين كشاورزان ايرانى ، و بيابان‌گردهاى تركمان روى مىداد ، جانب ايرانيان را مىگرفتند و روزبه‌روز اين ترجيح دادن حق ايرانيان بيشتر مىشد ، و تركمنها خويش را مجبور مىديدند كه يا در نقطه‌اى سكونت اختيار كرده به اصطلاح ما « تخته قاپو » بشوند و يا در مملكتى كه به ايلغار و هجوم آن را فتح كرده بودند سختى بكشند . . . » « 1 »\r\n\r\nوظايف مأمورين ديوان استيفاء :\r\nبارتولد مىنويسد : « امور مالى و اقتصادى دربار را « وكيل » اداره مىكرد . در اهميت اين شغل در زمان سامانيان همين بس‌كه در تأليف گرديزى شاغل آن در رديف امير و وزير نام برده شده است .\r\n. . . كلمهء مستوفى محتملا مترادف الفاظ خازن و خزينه‌دار بود . ظاهرا محاسبان تابع خزانه‌دار بودند . ديوانى كه خزانه‌دار در رأس آن قرار داشته ، محتملا با ديوان خراج زمان عباسيان قابل تطبيق مىباشد . شيوهء تقسيم امور مالى دولت به سه خزانه ، شيوه‌اى كه در زمان عمرو بن ليث وجود داشته در كشور سامانيان متداول نگشت . » « 2 »\r\nدر كتاب التوسل . . . بغدادى در مورد كارمندان ديوانى و اهليت و شايستگى اخلاقى آنان چنين آمده است :\r\n« 1500 - و فرموديم تا . . . بر ديوان خويش كاركنان و اصحاب مناصب چنان نصب كند كه به امانت و صيانت موصوف باشند . . . تا با رعايا طريق مجاملت و حسن معاملت سپرند و به اصحاب املاك جز به قانون معين و مال مقنن رجوع نكند . » « 3 »\r\nبه نظر رشيد الدين وطواط متصدى ديوان استيفاء بايد « . . . به خويشتن‌دارى و راستكارى موصوف و به كم‌طمعى و كوتاه‌دستى معروف تا هم دولت را به مكان او استظهار باشد و هم رعيت را به وجود او استبشار . . . » چنين كسى كه : « . . . جامگيات و چرايات و اقطاعات و اطلاقات و ايجابات حشم و خدم و ارزاق سادات و ادرارات مستحقات و تشويقات و معايش اقطار » زير نظارت اوست بايد از جرايد معاملات و قوانين محاسبات آگاه باشد « و بر قليل و كثير و دقيق و جليل آن واقف و گذشته و آينده را در ضبط خويش آرد و هيچ خط و برات و مشروح و حساب‌كرد بىنشان خويش نگذارد و نپسندد كه چيزى از مواطن و ظواهر و موارد و مصادر معاملات كل ولايت بر وى پوشيده ماند . . . تا آنچه كند از سر دانش و بصيرت باشد ، و هيچ طاعن و غايت در او مجال مقال نيابد . . . و به هرشهرى . . . نايب امين سديد فرستد چنان‌كه بر قلم و كلم او اعتماد باشد و او را وصيت كند تا طريق راستى و امانت سپرد و در تخفيف و ترفيه رعيت كوشد . . . و رضا ندهد از دستورات قديم . . . عدول افتد و محدثى نهاده شود چه ضرر آن عام باشد\r\n\r\n\r\n","description":"","footnote":"\r\n( 1 ) . مجتبى مينوى ، نقد حال ، ص 134 به بعد .\r\n( 2 ) . تركستان‌نامه ، ص 492 به بعد .\r\n( 3 ) . التوسل الى الترسل ، اثر بهاء الدين محمد بندارى به تصحيح احمد\r\n","page_name":" 1018 ","page_number":308},
  {"content":"\r\n\r\nو رعايا رنجور گردند . . . » « 1 »\r\nنظام الملك غايت مقصود را در وجود دو خزينه مىداند كه در يكى وجوه براى خرج تمركز يابد ، و ديگرى خزينهء اصل كه وجوه آن دست ناخوردنى و مصون بود و « تا ضرورتى نبودى از آن خزانهء اصل خرج نكردندى ، و اگر چيزى برداشتندى بر وجه وام برداشتندى . » « 2 »\r\nنظام الملك در فصل چهل و هشتم در پيرامون خزاين سلطنتى و چگونگى مصرف عوايد ، تعليماتى مىدهد كه ذكر آن براى آشنا شدن با طرز فكر اقتصادى و مالى زمامداران قرون وسطا ضرورى است :\r\n« پادشاهان را هميشه دو خزانه بوده است : يكى خزانهء اصل و يكى خزانهء خرج و مالى كه حاصل شدى ، بيشتر به خزانهء اصل بردندى ، و كمتر به خزانهء خرج . و تا ضرورتى نبودى از آن خزانهء اصل خرجى نفرمودندى . و اگر چيزى برداشتندى بر وجه وام برداشتندى و بدل باز جاى نهادندى . و چون اين انديشه داشته نيايد ، هرچه دخل بود در اخراجات صرف افتد . و اگر ناگاه به مالى حاجت افتد ، دل‌مشغولى تولد كند . . . »\r\nدر فصل ديگر تحت عنوان « اندر نگاه داشتن حساب مال ولايتها و نسق آن » مىنويسد :\r\n« حساب مال ولايتها بنويسند و مجموع و خرج پديد آورند و فايدهء اين ، آن است كه در خرجها تأملى شافى كرده شود و آنچه روا بود كه از وى بيفكنند و ندهند قلم برنهند و اگر در مجموعات گوينده‌اى را سخنى باشد و توفيرى نمايد ، سخنى بشنوند . و چون آنچه گويد بر حقيقتى باشد ، طلب آن مال كنند تا اگر صورت خلع و تضييع مالى بسته است بدين‌سبب زايل گردد و از احوال هيچ پوشيده نماند .\r\nو اما ، ميانه رفتن پادشاه در معنى مال دنيا و كارها ، چنان است كه منصف باشد و بر عادت قديم و رسم و آيين ملوك نيك ، رود و سنت بد ننهد و بدعت را رضا ندهد . بر پادشاه فريضه است در تفحص كردن عمال و معاملات و داشتن دخل‌وخرج و نگاه داشتن اموال و ساختن خزاين و ذخاير از جهت استظهار ، دفع كردن مضرت خصمان را و نه چنان كف بستن كه مردمان بر وى رقم بخل و دنياپرستى فروكشند ، و نه نيز چنان اسراف و افراط كردن كه مردمان گويند بازدست است مال تلف مىكند و به وقت بخشش اندازهء هركسى نگاه دارد .\r\nيكى را ده دينار زيبد كه بخشد ، نبايد كه صد دينار بخشد . . . كه مردمان گويند كه قدر و منزلت كس نمىداند . . . و در خدمت كاهلى كنند و ديگر با خصمان جنگ چنان كند كه آشتى را جاى بماند ، و با دوست چنان پيوندد كه تواند گسست و چنان گسلد كه تواند\r\n\r\n\r\n","description":"","footnote":"\r\n( 1 ) . نامه‌هاى رشيد الدين وطواط ، به اهتمام دكتر تويسركانى ، ص 78 به بعد .\r\n( 2 ) . سياست‌نامه ، به اهتمام هيوبرت ، ص 299 .\r\n","page_name":" 1019 ","page_number":309},
  {"content":"\r\n\r\nپيوست ، و شراب مستى را نخورد و نه هميشه خوش‌طبع باشد و نه به يك‌بار ترش‌روى . . . در همهء كارها ميانه‌رو بايد . . . » « 1 »\r\n\r\nحقوق ديوان :\r\nدر دوران قرون وسطا نه‌تنها مأمورين دولتى ، بلكه گاه بعضى از شخصيتهاى ادبى ، علمى ، مذهبى نيز بنا بر مقتضيات سياسى از خزانهء دولت مقررى و يا مستمرى و يا به اصطلاح آن دوران ادرار يا عطيه‌اى مىگرفتند : رودكى ضمن مديحه‌گويى از ابو جعفر احمد بن محمد نشان مىدهد كه در قرن سوم هجرى عده‌اى به مناسبت فضل يا به جهات ديگر از ديوان مستمرى و وظيفه‌اى مىگرفتند :\r\n مرد سخن را ازو نواختن و بر * مرد ادب را ازو وظيفهء ديوان \r\nسعدى نيز گويد :\r\n مرا در نظاميه ادرار بود * شب و روز تلقين و تكرار بود \r\nسعدى صوفيان و درويشان را كه از خزانهء دولت مستمرى مىگرفتند ، در گلستان مورد انتقاد قرار مىدهد و مىگويد اين جماعت متظاهر و دروغزن « . . . خرقهء ابرار پوشند و لقمهء ادرار نوشند . »\r\nو مولوى و انورى نيز در اين معنى مىگويند :\r\n شاه خلعت داد و ادرارش فزود ، * پس زبان در مدح عقل او گشود ،\r\nنان حلال كسب كنيم از طريق علم ، * ادرار چون خوريم چو جهال صوفيان \r\nادرارنامه : نامه‌اى بود كه خلفا و شاهان در تعيين راتبهء كسى مىدادند . « تشريف فرمود از اسب و ساخت و جبه و دستار و سلاح و غلام و كنيزك ، بفرمود تا برى از املاك مأمون هرسال دو هزار دينار زر و دويست خروار غلّه به نام وى برانند ، و اين تشريف و ادرارنامه به دست معروفى به مرو فرستاد ( از چهار مقالهء نظامى ) « 2 » .\r\n\r\nمشاغل ديوانى :\r\nدر دوران بعد از اسلام ، غالبا مشاغل ديوانى بين خاندانهاى قديم كه در كار دبيرى و استيفا استاد بودند تقسيم مىشد و چون پدرى درمىگذشت ، فرزندش به جانشينى او منصوب مىشد . مسعود سعد سلمان كه مىگويد : « بنده‌زادهء اين دولتم به هفت تبار » كمابيش موروثى بودن مشاغل ديوانى را در بعضى از خاندانها نشان مىدهد . ابو الفضل بيهقى مىگويد :\r\n« روز شنبه سوم ذيقعده مجد ( فرزند سلطان مسعود بن محمود ) خلعت پوشيد به اميرى هندوستان تا سوى « لهور » رود . خلعتى نيكو چنان‌كه اميران را دهند . . . وى را سه حاجب با سپاه دادند ، و بو نصر پسر ابو القاسم على نوكى از ديوان با وى به دبيرى برفت و سعد سلمان مستوفى ، حل و عقد سرهنگ محمد بستد ، و با اين ملكزاده طبل و علم و كوس و مهد بود . »\r\n« در دورهء آل بويه حقوق هروزير در ماه هفت هزار دينار بوده است و تمام اعمال و مأمورين\r\n\r\n\r\n","description":"","footnote":"\r\n( 1 ) . همان ، ص 305 .\r\n( 2 ) . لغت‌نامهء دهخدا ، مادهء ادرار ، ص 1055 .\r\n","page_name":" 1020 ","page_number":310},
  {"content":"\r\n\r\nدولتى در هفته دو روز تعطيل داشتند . » « 1 »\r\nچنان‌كه اشاره شد ، در دوران قرون وسطا به كارمندان دولت و لشكريان ، مانند امروز حقوق مىپرداختند . آنچه در كتب تاريخى ايران بعد از اسلام به نام مستمرى ، مقررى ، جيره ، وظيفه ، راتبه ، و اجرى ذكر شده ، همان حقوق و مستمرى كارمندان دولت است . فرخى گويد :\r\n دى كسى گفت كه اجرى تو چند است از مير * گفتم اجرى من اى دوست ، فزون از هنرم ! \r\n« خواجه گفت ناچار چون وكيل در محتشمىست و اجرى و مشاهره وصلت دارد . . . او را چاره نبوده است » بيهقى .\r\n« پس هرمز كه با وى بود ، همه را به سراهاى نيكو فروآورد و اجرى برايشان براند و چهل روز بداشتشان تا ماندگى سفر از ايشان بشد . » ترجمهء بلعمى « 2 » .\r\nسلاطين و امرا براى تثبيت موقعيت خود غالبا عده‌اى از علما و متنفذين زمان را مورد محبت قرار مىدادند و زندگى مادى آنان را تأمين مىكردند . محمد نخجوانى در دستور الكاتب تحت عنوان « در تعيين خزانه جهت واجبات مستحقان از ادرارات و انعامات و صدقات و مراسم و معايش و وظايف و جامگيات تا به تمغا و موضعى ديگر محتاج نشوند از « بذل و بخششهاى سلاطين به مستحقان » سخن مىگويد و مىنويسد كه پادشاهان بايد به هريك از نيازمندان :\r\n« . . . وجهى كه امور معاش را وافى و اسباب انتعاش را كافى باشد مجرى و مقرر شود و آن مبلغ به نام ايشان ادرارى مستمر و انعامى مستقر و مرسومى مقرر و معيشتى مقتدر و جامگىيى تمام و وظيفه‌اى ما لا كلام و صدقه‌اى داير و عارفه‌اى ساير باشد و مجموع ملوك ماضى و سلاطين سالف ، تغمدهم اللّه بغفرانه ، به تمهيد اين قواعد و بسط اين موايد قيام نموده‌اند و از اصل مال ديوانى . . . به نام هريك از سادات و قضات و ايمه و علما و مشايخ و صلحا و متقطعان و گوشه‌نشينان و فقرا و مستحقان ادرارات مجرى داشته‌اند و معايش به امضاء رسانيده و به جهت نواب و ملازمان مراسم و وظايف معين گردانيده . . . »\r\nسپس مؤلف كتاب براى اين‌كه در پرداخت حقوق مستحقان تأخيرى حاصل نشود و حق نيازمندان را تمغاچيان ظالم نربايند ، پيشنهاد مىكند كه براى پرداخت اين صدقات و انعامات خزانهء عليحده تعيين شود .\r\n« سه معتمد امين را كه يكى خازن و دوم مشرف و سوم ناظر باشد ، بر سر آن دارند و مجموع اموال . . . را در جمع ايشان بندند . . . تا ايشان\r\n\r\n\r\n","description":"","footnote":"\r\n( 1 ) . شاهنشاهى عضد الدوله ، پيشين ، ص 227 ، 229 .\r\n( 2 ) . لغت‌نامهء دهخدا ، ص 1039 .\r\n","page_name":" 1021 ","page_number":311},
  {"content":"\r\n\r\nاين وجوه را به قسطى كى از ديوان معين دانند و به ميعادى كى مقرر كنند بىهيچ نقصان به مستحقان جواب گويند . . . تا جماعت مستحقان مرفه الحال و فارغ البال به وظايف طاعات و عبادات و رواتب خدمات خود مشغول شده در دعاى دولت افزايند . . . » « 1 »\r\nجهشيارى در كتاب الوزراء مىنويسد : « پس از انوشيروان ، پادشاهان ايران به بدهكاران ماليات مىگفتند : هركس از شما نخواهد به مأموران ماليات بپردازد ، آن را به بيت المال و خزانهء ما تسليم نماييد . از آن پس هيچ مأمورى دست تعدى به سوى كسى دراز نمىكرد تا مبادا رعيت براى دادن خراج به بيت المال روى آورد و در نتيجه رفتار ظالمانهء او فاش و ثابت گردد . » « 2 »\r\nدولتشاه كسانى را كه به قبول شغل « عمل‌دارى » تن مىدادند معرفى مىكند : « . . . مشاهده مىشود كه بازاريان و عوام الناس و مردم ديهها و صحرانشينان ، فرزندان خود را به علم رقوم و سياق مىسپارند و چون در اين علم اندك مايهء وقوفى - نه به استحقاق - يافتند ، به عمل داورى مشغول مىشوند ، و فساد اين اراذل به مسلمانان مىرسد و چون از حرام و مال مسلمانان وجه معاش شده و زينت و لباس آسانتر به دست مىآيد ، كه خدازادگان ممالك ، نيز رعيتى ترك كرده‌اند و به عمل‌دارى مشغول مىشوند . . . » « 3 »\r\nچنان كه اشاره كرديم پدر مسعود سعد ( شاعر نيمهء دوم قرن پنجم و آغاز قرن ششم ) يعنى سعد بن سلمان ، از عمال نامدار و از مستوفيان دورهء اول غزنوى بود و در سال 427 به تصدى ديوان استيفا در دستگاه امير مجدود بن مسعود گماشته شد . مسعود سعد در دوران رشد و بلوغ اجتماعى و سياسى خود ، مكرر به سوابق ديوانى پدر اشاره مىكند و از جمله مىگويد :\r\n شصت سال تمام خدمت كرد ، * پدر بنده سعد بن سلمان\r\nگه به اطراف بودى از عمال ، * گه به درگاه بودى از اعيان \r\nمسعود سعد شاعر عالىقدر نيز كه چندى « پيراهن عمل » پوشيده و در سلك كارمندان دولت درآمده است ، در يكى از اشعار خود بدين مطلع مىگويد :\r\n از كردهء خويش پشيمانم * جز توبه ره دگر نمىدانم \r\nبه ناميمونى از اين شغل و بدى فرجام آن اشاره مىكند و مىگويد :\r\n چون پيرهن عمل بپوشيدم ، * بگرفت قضاى بد گريبانم\r\nبر مغز من اى سپهر ، هرساعت ، * چندين چه زنى كه من نه‌سندانم \r\nسلمان ساوجى در مذمت آنان مىگويد :\r\n خسروا نايبان استيفا ، * كار بر من دراز مىگيرند\r\nهرچه انعام پار ، امسالم * مىدهندم فراز مىگيرند ! \r\n\r\n\r\n","description":"","footnote":"\r\n( 1 ) . دستور الكاتب ، پيشين ، جزء 1 ، ص 294 .\r\n( 2 ) . جهشيارى ، الوزراء ، پيشين ، مقدمه ، ص 36 .\r\n( 3 ) . دولتشاه ، پيشين ، ص 179 به بعد .\r\n","page_name":" 1022 ","page_number":312},
  {"content":"\r\n\r\n\r\nمحصل :\r\nبه مأمور اخذ خراج و هروجه ديگرى كه از طرف حكومت تعيين مىشده ، محصل مىگفتند كه معمولا از مأمورين خرده‌پا به‌شمار مىرفت « . . . محصل آن مال يك تن باشد كه . . .\r\nاهل شهر به دو تسليم كنند . . . » ( سفرنامهء ناصرخسرو ص 53 ) . محمد قزوينى در يادداشتهاى خود راجع به اين اصطلاح ديوانى چنين مىنويسد : « محصل در قديم مثلا در روضة الصفا و حبيب السير و گويا در عموم دورهء مغول و تيموريان ، به معنى مأمور جمع ماليات يا هروجه ديگرى كه از طرف حكومت به كسى يا به جماعتى تحميل مىشده بوده است و گويا اين‌چنين كسى را قولق‌چى هم مىگفته‌اند . . . » « 1 »\r\nدر نسخهء خطى كتاب زاد المقويين تأليف محمد بن محمد بن نصر از آثار اوايل قرن هفتم ، به مظالم يكى از سلاطين و درم‌اندوزى وى اشاره‌اى رفته است :\r\n« حكايت - امير نيشابورى وقت بر اهل شهر خود خشم گرفت ، بفرمود تا نيزه در زمين زدند ، آن‌گاه سوگند ياد كرد كه چندان درم خواهم كه بياريد كه اين نيزه در زير آن پنهان شود و اگرنه ، شما را بكشم و آتش در شهر زنم . خلق متحير شدند . هرچه شفاعت كردند ، هيچ درنگرفت . يك هفته مهلت خواستند و به نزديك شيخ عثمان هندو آمدند و قصه با او بگفتند و از او دعاى فرج خواستند . . . » « 2 »\r\nخوشبختانه قبل از پايان مهلت ، امير به دست غلامان خود كشته شد .\r\nناصرخسرو قباديانى ، گرگان واقعى اجتماع را معرفى مىكند :\r\n گرگ ، مال و ضياع تو نخورد ، * گرگ صعب تو مير و بندار است « 3 » \r\nو در كتاب راحة الصدور از شهرياران دادگر و قانع به نيكى ياد شده است :\r\n « چنين گويد آن شاه بيداربخت ، * كه از داد گشت او سزاوار تخت\r\nمرا گنج دادست دهقان سپاه ، * نخواهم به دينار كردن نگاه\r\nكه ما بىنيازيم از آن خواسته ، * كه گردد به نفرين روان كاسته\r\nكرا گوشت درويش باشد خورش ، * ز جرمش بود بىگمان پرورش\r\nهزينه به اندازهء گنج كن ، * دل از بيشى گنج بىرنج كن\r\nكه جاويد هركس كند آبزين ، * به آن شاه كاباد شد زو ، زمين » \r\n« 4 » ناصرخسرو خطاب به مأمورين متجاوز و ستمگر ديوان استيفا و سران و اربابان آنها مىگويد :\r\n\r\n\r\n","description":"","footnote":"\r\n( 1 ) . فرهنگ معين ، ج 3 ، ص 3910 .\r\n( 2 ) . مجلهء راهنماى كتاب ، 23 ، ص 185 ( مقالهء سعيد نفيسى ) .\r\n( 3 ) . ناصرخسرو ، ديوان قصايد ، ص 69 ( بندار يعنى صاحب مال‌ومنال ) .\r\n( 4 ) . راحة الصدور ، پيشين ، ص 175 .\r\n","page_name":" 1023 ","page_number":313},
  {"content":"\r\n\r\n يا باز شده است يا تو بازى ، * زيرا كه چو باز مىربايى !\r\nگر شاه تويى مدزد اين‌سان ، * مال از شهرى و روستايى ! \r\n\r\nمقاومت مردم قم در پرداخت ماليات :\r\nبه‌طورى كه از تاريخ قم برمىآيد ، اعراب مهاجر قم در كار تسليم خراج به عاملان تعلل مىكردند و به انواع وسايل از پرداخت آن امتناع مىورزيدند تا جايى : « كه ايشان را سرنگون درمىآويختند و مىزدند و سراهاى ايشان خراب مىكردند و ضيعتهاى ايشان را به دست خود مىگرفتند و اموال ايشان را برمىداشتند . » به‌طورى كه ارباب اطلاع حكايت كرده‌اند ، از يكى از اعراب قم مطالبهء خراج كردند ، وى از فقر و مسكنت خويش سخن گفت ، تا سرانجام مأمورين او را « سرنگون در ديوان درآويختند و از جيب او صره‌اى از دنانير درافتاد كه زياده و بيشتر از خراج بود . پس آنقدر كه بر او متوجه شده بود از صرهء دنيانير برداشتند و آنچ فاضل و زياده آمد به او رد گردانيدند . . . پس آن مرد عرب بازگرديد و تحسر مىخورد بر آنچ از او برداشتند بىرضا و ارادت او . »\r\nهمچنين مىگويند يكى از عمال قم براى اخذ خراج از ديگران تدبيرى به كار برد و يكى از اعراب قم را فراخواند و حصهء خراج او را تعيين و از خزانه به او تسليم كرد مشروط به اين‌كه فردا در برابر عموم مؤديان مالياتى ، نخست او بىچون‌وچرا بدهى خود را تسليم كند تا ديگران به متابعت او ماليات خود را بپردازند . چون روز بعد فرارسيد و مؤديان را حاضر كردند ، مرد عرب از پرداخت پول در مقابل جمع ، خوددارى كرد و به هيچ تدبير آن مبلغ را نيز از وى نتوانستند گرفت .\r\nهمچنين حكايت مىكنند كه يكى از اعراب قم كه مبلغ كثيرى به ديوان بدهكار بود ، شخصى را به وكالت خود برگزيد و خود راه فرار پيش گرفت . وكيل او به ديوان نزد عامل خراج آمد « و التماس مىكرد كه در خراج صاحبش نظرى نمايد و سبك فرمايد و در ميانه سخن نزديكتر شد تا ناگاه برجست و هردو خصيهء عامل در دست گرفت و بيفشرد و عامل فرياد و آواز مىكرد و او را از آن منع مىنمود و او دست بازنمىداشت . » سرانجام عامل عهد كرد كه او را مجازاتى نكند و « خراج صاحبش را به اصلاح آورد . » بعدا وكيل خانهء عامل را رها كرد و عامل بر عهد وفا نمود و بفرمود غلات صاحبش و خراج او سبك گردانند . » « 1 »\r\nدر تاريخ قم مىخوانيم كه چون رشيد بقاياى پنجاه سالهء مالياتى قم را از مردم بينواى آن ناحيه مطالبه نمود ، مردم بر عاصم نمايندهء مالياتى خليفه بشوريدند و او را در دار الخراج بكشتند . ولى رشيد دست برنداشت ، عده‌اى ديگر را براى وصول مطالبات دولت به قم فرستاد .\r\nدر نتيجه بار ديگر مردم زبان به اعتراض گشودند . « خلقى عظيم بدين‌سبب تلف و هلاك شدند . از مسلمانان و عمال و كتاب و مردم را از اين رهگذر داهيه‌اى و مصيبتى عظيم برسيد تا غايت كه رشيد مجموع عمال و كتاب و حكام را خائن گردانيد و بسيارى را بكشت و خود ، مباشر طلب\r\n\r\n\r\n","description":"","footnote":"\r\n( 1 ) . تاريخ قم ، ص 162 .\r\n","page_name":" 1024 ","page_number":314},
  {"content":"\r\n\r\nبقايا و كسور گشت تا غايت كه قوتهاى ايشان و ساير اطعمه بفروخت و اسبان و ديگر چهارپايان . . . بالاخره در ميان مأمورين وصول ماليات عبد اللّه بن رشيد جسارت و مردانگى كرد و يك هزار هزار درهم از مال خود به رشيد بخشيد و از سر خيرخواهى به او گفت كه مردم قم بيچاره و بينوا شده‌اند و قادر به پرداخت خراج نيستند ، و همى كه عمال تو بر مردم فشار مىآورند ، آنها در راهها متفرق مىشوند و ناچار به غارت قافله‌ها مىپردازند . . . » « 1 »\r\n\r\nماليات رى و قم :\r\n« رى به تنهايى همواره دوازده ميليون درهم ( در حدود سيصد ميليون ريال ) خراج مىپرداخت ، تا در سفرى كه مأمون از خراسان متوجه بغداد بود چون به رى رسيد ، مردم از سنگينى خراج شكايت بردند . وى دو ميليون درهم از آن كاست . . . » « 2 » مردم شهر قم نيز كه سالانه دو ميليون درهم خراج به گردن داشتند ، چون مسامحت مأمون را در حق را زيان بديدند ، از وى تخفيفى درخواستند . لكن چون مأمون را نسبت بدانان نظر خوش نبود ، اين خواهش موقع قبول نيافت . قميان نيز وى را خلع كردند و از اداى خراج سر باز زدند . مأمون سپاهى بدان سوى فرستاد و آنان را سركوب كرد و پنج ميليون درهم ديگر به خراج آنجا درافزود . اين تفصيل را ابن اثير در ميان حوادث سال 210 نقل كرده ، لكن گويا اين اجحاف دوامى نيافت . . . » « 3 »\r\nهمچنين مىگويند كه اهالى محلهء « قزدان » براى آن‌كه بتوانند مأمورين اخذ ماليات را بفريبند ، فرزندان خود را از كودكى به ضرب چوب به دروغگويى و فريبكارى وادار مىكردند و به آنها مىآموختند كه به مأمورين وصول بگويند « اللّه اللّه ، اى استاد ، انديشه كن در حال من ، به حقيقت كه زنگار در غلهء من افتاد و آن را تباه گردانيد و كرم واقع شد در پنبه‌زار من و آن را بخورد و آنچه باقى ماند ملخ به كلى بخورد . كودك در زير چوب اين كلمات را تكرار مىكرد و باز مىگفت تا آنگاه كه ياد مىگرفت . . . « در نتيجهء همين روش اعتراض‌آميز بود كه مكرر از طرف مأمون ، معتصم ، مستعين و معتمد عده‌اى سردار و سپاهى براى خراب كردن باغات و سراهاى ايشان گسيل مىشدند و به آنان صدمات و خسارات فراوان وارد مىكردند . » « 4 »\r\n\r\nمعافيت مالياتى :\r\nگاه بعضى شهرها در ازاء دادن مقدارى پارچه يا مصنوع ديگر و يا در مقابل انجام كارى و يا خدمتى ، از پرداخت ماليات معاف مىشدند . بارتولد ضمن توصيف اوضاع سمرقند در قرون وسطا از اريق جوى و سدها و بندهاى آن سخن مىگويد و مىنويسد :\r\n« . . . كارهاى مربوط به تعمير و ترميم سد به عهدهء آتش‌پرستان سمرقند بود كه به رسم بيغار انجام\r\n\r\n\r\n","description":"","footnote":"\r\n( 1 ) . تاريخ قم ، پيشين ، ص 30 به بعد .\r\n( 2 ) . مختصر كتاب البلدان ، ص 270 .\r\n( 3 ) . حسن كريميان ، رى باستان ، تهران ، انجمن آثار ملى ، 1345 ، ص 593 .\r\n( 4 ) . تاريخ قم ، ترجمهء حسن بن على ، پيشين .\r\n","page_name":" 1025 ","page_number":315},
  {"content":"\r\n\r\nمىدادند و در عوض از ماليات سرانه معاف بودند . » « 1 »\r\n\r\nاقطاع :\r\nبه نظر محققان شوروى ، روش اقطاع از قرن چهارم هجرى ( دهم ميلادى ) در خراسان سخت رواج يافت « و در هردو دولت ( سامانى و بويه ) در قرن چهارم هجرى ( قرن دهم م . ) اقطاع موروثى نبود . ولى متصرفان اقطاع مىكوشيدند تا اراضى مزبور را به املاك موروثى مبدل سازند . مثلا در قرن چهارم هجرى چهار پشت از خاندان مشهور سيمجورى متواترا ناحيهء كوهستانى « قهستان » را به اقطاع متصرف بودند . تكامل و تغيير شكل تدريجى در نظم اقطاع از صورت انتقالى موقت به شكل تيول موروثى كه در قرن دهم ميلادى آغاز شده بود ، در فاصلهء قرنهاى يازدهم و سيزدهم به پايان رسيد .\r\nدر اين دوره مساحت اراضى دولتى در ايران كاهش يافت ، ولى هنوز ميزان زمينهاى مزبور قابل‌ملاحظه بود . در اين اراضى دولت كماكان به عنوان بهره‌كش ، بلاواسطهء خرده متصرفان اراضى ، يعنى روستاييان عمل مىكرد ، و مال الاجارهء اين زمينها با ماليات مطابق بود . خراج يا بهرهء ماليات هم به شكل جنسى يعنى سهمى از حاصل دريافت مىشد ( مقاسمه ) و هم به صورت نقدى . . . به گفتهء استخرى و ابن حوقل ، در فارس بالاترين ميزان خراج از اراضى دولتى ، در ناحيهء شيراز اخذ مىشده كه بزرگترين مركز توليد كالا ( يعنى توليد محصول براى بازار و بازرگانى بود ) . در ناحيهء شيراز از هرجريب كوچك 3600 گز مربع معادل 2900 متر مربع ( جريب بزرگ گويا معادل سه جريب كوچك بوده ) گندم‌زار يا جوزار ، 190 درهم ، و بقولات 192 درهم ، و يونجه 2 / 1 237 درهم ، پنبه 2 / 1 256 درهم و از هر جريب تاكستان 1425 درهم اخذ مىكردند . . . به گفتهء مقدسى در نقاط مختلف جنوب ايران ، از هرنخل خرما به تفاوت نيم تا سه درهم مأخوذ مىگرديد .\r\nارقام بالا نشان مىدهد كه ميزان خراج نسبت به دوران ساسانيان به مراتب افزايش يافته بود . بنا به گفتهء استخرى و ابن حوقل ، ميزان خراج از اراضى ديم ، ثلث ميزان خراج اراضى آبى كه از شهرها و جويها مشروب مىشده ، بود .\r\nميان خراج اراضىيى كه با آب چاه يا از رودخانه ، ولى به كمك چرخ آبيارى مىشدند ، دو سوم ميزان خراج زمينهايى كه از جويها و نهرها مشروب مىشدند ، بود . هرزمينى كه اقلا در يك فصل دوبار مشروب مىگرديد ، جزو اراضى آبى محسوب مىشد .\r\nولى درعين‌حال ، در بسيارى از بخشهاى فارس ، خراج شكل سهمى از محصول كه معادل عشر يا ربع و يا ثلث بود مأخوذ مىگرديد . به گفتهء استخرى اين شكل ماليات‌بندى در اراضى ملكى و دولتى در نواحى عقب‌مانده معمول بود . دولت اراضى را به روستاييان در برابر سهمى از محصول كه جنسا پرداخت مىكردند ، اجاره مىداد .\r\n\r\n\r\n","description":"","footnote":"\r\n( 1 ) . تركستان‌نامه ، ترجمهء كشاورز ، پيشين ، ص 211 .\r\n","page_name":" 1026 ","page_number":316},
  {"content":"\r\n\r\nدر فارس بسيارى از اراضى متعلق به پادشاه بود ( سلاطين آل بويه ) . اين اراضى را خاص يا « صوافى » مىناميدند . سلطان اين اراضى را به روستاييان مىداد تا به طور موروثى آن را زراعت كنند و از آنان مال الاجارهء نقدى ثابت ، يا سهمى از محصول را دريافت مىداشت . كل خراج اراضى اقطاعى به نفع صاحب اقطاع مأخوذ مىگرديد .\r\nدر قرن دهم در بسيارى از نواحى ايران ، مثلا در خراسان ، هنوز روستاييان آزاد زندگى مىكردند . اينان اعضاى جماعتهاى روستايى بودند كه آزاد مانده بودند و يا روستاييان صاحب زمينى بودند كه قطعات زمين سهم خود را از اراضى عمومى جماعت جدا كرده بودند .\r\nاراضى جماعتهاى آزاد و روستاييان خرده‌مالك ( مانند ديگر اراضى ملكى غيرمشروط و موروثى متعلق به فئودالها ) ملك ناميده مىشد . در پايان قرن سوم هجرى ( 9 ميلادى ) و آغاز قرن چهارم هجرى ، وضع روستاييان وابسته و تابع فئودالها بر اثر يك سلسله قيامهاى روستايى ، على الظاهر نسبت به وضع زمان خلفا اندكى بهبود يافت و ديگر گفتگو از آويختن صفحهء فلزى بر گردن روستاييان در ميان نبود . عضد الدوله امير آل بويه ، با كمال شدت سياست تثبيت ميزان خراج را تعقيب مىكرد . » « 1 »\r\nدر پايان قرن چهارم هجرى در اثر حملهء فئودالها به روستاييان و خرده‌مالكان ، وضع عمومى روستاييان به بدى گراييد .\r\nچنان‌كه مىدانيم ، در عهد سلاجقه سيستم اقطاع در سراسر ايران بسط يافت و امر جمع‌آورى ماليات به دست صاحبان اقطاع ، فئودالهاى متنفذ محلى و اتابكان افتاد و اينان به‌طورى كه از مندرجات سياستنامه برمىآيد ، نسبت به كشاورزان محلى بدرفتارى و ظلم و ستم مىكردند تا جايى كه نظام الملك خطاب به آنان مىگويد : « مقطعان كه اقطاع دارند ، بايد بدانند كه ايشان را بر رعايا جز آن نيست از فرمان كه مال حق كه بديشان حوالت كرده‌اند از ايشان بستانند به وجهى نيكو و چون آن بستدند به تن و مال و زن و فرزند ايمن باشند و اسباب و ضياع ايشان ايمن باشند . . . »\r\n« مقريزى مورخ عرب گفته‌هاى يكى از اقطاع‌داران نظامى زمان سلجوقيان را در قرن پنجم هجرى ( 12 ميلادى ) در سوريه چنين نقل مىكند :\r\n« اقطاع ملك طلق ماست و اخلاف ما آن را به ارث مىبرند ، پسر از پدر ، و ما آماده‌ايم به خاطر آن بجنگيم . »\r\nاين سخنان با كمال درستى جريان تكامل اقطاع را منعكس مىكند . از منابع تاريخى مشهود است كه بعضى از اقطاع طى چند قرن در تصرف يك خانوادهء فئودال بوده است .\r\nاستقرار توارث در اراضى اقطاعى ، عواقب فراوان داشت و در درجهء اول سرنوشت\r\n\r\n\r\n","description":"","footnote":"\r\n( 1 ) . تاريخ ايران ، اثر محققان شوروى ، ترجمهء كشاورز ، پيشين ، ص 271 به بعد .\r\n","page_name":" 1027 ","page_number":317},
  {"content":"\r\n\r\nروستاييان را تحت تأثير قرار داد . كسانى كه اراضى اقطاعى را به ارث برده بودند ، بر خلاف مأموران سابق ( يعنى عمل‌داران مالياتى در اراضى دولتى و مقطعان موقتى دوران اول استقرار اقطاع كه تنها در انديشهء اخذ حداكثر خراج بودند ) ، از لحاظ منابع خويش مىبايست به وضع كار و زندگى مادى روستاييان ساكن اراضى اقطاعى رسيدگى كنند تا از سطح قابل تحمل تنزل نكند .\r\nمع هذا تابعيت و وابستگى كامل رعايا به مقطعان موروثى ، به ناچار وضع روستاييان را بدتر مىكرد . در قرنهاى پنجم و ششم هجرى ( يازدهم و دوازدهم م . ) يك سلسله عوارض و خراجهاى ويژه و تازهء فئودالى متداول شد كه روستاييان به نفع صاحبان اقطاع مىپرداختند . مثلا هديهء اجبارى روستايى به مقطع در صورت تولد پسر و يا عروسى و عوارض گوناگون ديگرى كه مقطع از لحاظ انجام وظايف خويش در برابر سلطان از روستاييان جمع‌آورى مىكرد ، مثل خرج نعلبندى اسبان كه هربار كه مقطع مىبايست در لشكركشى شركت كند جمع‌آورى مىشد . . . » « 1 »\r\nدر بختيارنامه ( راحة الارواح ) كه مربوط به اواخر قرن ششم هجرى است ، جسته‌جسته به مطالبى برمىخوريم كه از وضع مالى مملكت و چگونگى اخذ خراج در آن دوران حكايت مىكند :\r\nاز جمله در جلد اول بختيارنامه مىخوانيم : « پادشاه بفرمود . . . مقاليد خزاين و مفاتيح دفاين به وى تسليم كردند . بختيار دخل‌وخرج خزانه مرتب مىداشت و انواع محاسبات و مجموعات مبوب ، تا توقيع پادشاه نبودى يك درم به كس ندادى و تا انگشترى خاص نياوردندى هيچ مهر نگشادى . به اندك روزگار خزانه آبادان شد و مال خزاين فراوان گشت . . . » « 2 »\r\n\r\nعامل ظالم :\r\nدر جلد اول بختيارنامه ، باب چهارم چنين آمده است :\r\n« چون روزى چند برآمد ، عاملى از عمال براى تحصيل مال بدان ديه آمد . عاملى ظالم بود ، اخراجات و تحكمات بسيار مىافكند و بر ضعفاى رعايا نمىبخشود و به هيچ مستحق نقير و قطمير نمىبخشيد . جماعتى كه بىجرم بودند ، به نزديك بو صابر آمدند و گفتند بيا تا نزديك سلطان رويم ، و حال برائت ساخت خود بازگوييم ، باشد كه به اضطرار و افتقار ما ببخشايد و بر فقر و فاقه و ضعف و نالهء ما رحم نمايد . . . » « 3 »\r\n\r\nفرمان استيفا در عهد سلاجقه :\r\nبراى آن‌كه خوانندگان بيشتر به حدود قدرت و اختيارات و وظايف اين ديوان در عهد سلاجقه واقف گردند ، قسمتهايى از فرمان استيفاى ممالك\r\n\r\n\r\n","description":"","footnote":"\r\n( 1 ) . تاريخ ايران ، اثر محققان شوروى ، پيشين ، ص 309 .\r\n( 2 ) . بختيارنامه ، ( راحة الارواح ) تحرير دقايق مروزى ، به اهتمام دكتر صفا ، ص 42 .\r\n( 3 ) . همان ، ص 101 .\r\n","page_name":" 1028 ","page_number":318},
  {"content":"\r\n\r\nمحروسه را كه در شوال ثلاث و ستين و خمسمائه به نام نظام الدين كيخسرو صادر شده ، از كتاب وزارت . . . استاد فقيد عباس اقبال نقل مىكنيم :\r\n« . . . اوليتر شغلى كه عنايت به تمهيد قواعد آن مقرون دارند . . . استيفاى مملكت و ضبط اموال ولايت است . . . مقلد اين شغل ، كسى بايد كه به سداد سيرت مشار اليه بوده و در كمال ديانت متفق عليه . اسرار معاملات دانسته و دقايق حسابها در ضبط آورده . . . اين شغل كه نظام مملكت بدان بسته و مصالح جمهور لشكر و رعيت بدان پيوسته و دخل و خراج ديوان در ضبط قلم و حساب آيد و اصول و فروع آن معلوم علم او باشد و محاسبات ديوان حضرت و مستوفيان اعمال مملكت و محرران خطوط وزارت ، همه نايبان او باشند و قليل و كثير از اموال مملكت چيزى بر او پوشيده ندارند و نقير و قطمير او فرونگذارند . . . آنچه به ديوان استيفا تعلق دارد رجوع به دو كنند و اعتماد ما در تقرير مقالات و تحرير محاسبات به قلم او دانند . » « 1 »\r\nاز مندرجات اين فرمان تاريخى و ساير منشورهايى كه به نام مستوفيان صادر شده ، اين مطلب روشن مىشود كه مستوفى كل مملكت در آن روزگار ، در رديف وزير دارايى امروز بوده و رسيدگى به دخل‌وخرج مملكت و اموال ديوانى به عهدهء او بوده است . مسئول ديوان استيفا ، براى رسيدگى به وضع مالى هرولايت و استان ، مأمورى به نام « مستوفى نايب » مىفرستاد كه او نيز بايد به امور مالى آشنايى داشته و بتواند صورت دخل‌وخرج قلمرو خود را به طور دقيق تنظيم و يك نسخه از آن را به ديوان استيفا بفرستد و متصدى اين كار نيز از جهاتى شبيه به پيشكار دارايى امروز بوده است .\r\nدر ضمن نامهء رشيد الدين وطواط به مسئول مالى يكى از نواحى ، اندرزها و دستورهاى زير داده شده است : « فلان ادام اللّه مجده . . . با دلى قوى . . . روى به كار آرد و آن معاملت را در قلم گيرد و از دخل‌وخرج آن باخبر باشد و در حفظ اموال و تعرض احوال به مراقبت جوانب و مراعات اقارب و اجانب مشغول نگردد و هيچ دقيقه‌اى از دقايق راستى و امانت فرونگذارد و با طبقات رعايا خاصه با مؤديان ، زندگى خوب كند ، و طريق مجاملت سپرد و در آن كوشد كه هيچ از وجوه معاملت . . . بر قلم نشود و از علم و معرفت او غايب نماند و نسختى روشن . . . و محاسبه‌اى مبين به ذكر معاملهء آن خط و شرح ارتفاعات آن به ديوان فرستد ، تا هيچ‌كس را از اصحاب اغراض بر او اعتراض نرسد و در آنچه كرده باشد مجال مقال نبود . . . »\r\nاز جملات اخير به خوبى پيداست كه مسئولين امور مالى در آن روزگار همواره در معرض انواع اتهامات بودند .\r\nقبل از آنكه به بحث خود در پيرامون ديوان استيفاء ادامه دهيم ، بىمناسبت نمىدانيم كه خوانندگان را با لغات و اصطلاحات ديوانى قرون وسطا در مورد عوارض و مالياتها آشنا كنيم .\r\n\r\n\r\n","description":"","footnote":"\r\n( 1 ) . وزارت در عهد سلاطين بزرگ سلجوقى ، تأليف عباس اقبال ، ص 26 به بعد .\r\n","page_name":" 1029 ","page_number":319},
  {"content":"\r\n\r\nكلمهء باج و باژ و باز و باره در كتب و آثار منظوم و منثور فارسى به معنى خراج آمده است ، و آن « مال و اسبابى باشد كه پادشاهان بزرگ از پادشاهان زيردست گيرند و همچنين سلاطين از رعايا ستانند . » « 1 » ( برهان ، غياث ، آنندراج ، انجمن‌آرا . )\r\n« ايشان تدبير كردند كه سوى خاقان رسول فرستند و هديه و ساو و باج بپذيرند تا او بازگردد و در مملكت ايشان فساد نكند . » ( ترجمهء تاريخ طبرى )\r\n سليح و هيونان و اسبان و باج * به ايران فرستاد با تخت عاج \r\nفردوسى\r\n تا روم ز هند لاجرم شاها * گيتى همه زير باج و شاگردى \r\nعسجدى\r\n به هرخوردى كه فرودستگه داشت * حديث باج و برسم را نگه داشت \r\nنظامى\r\nباجيان ، باجگير و باج‌خواه به كسانى اطلاق مىشد كه از بازرگانان باج مىگرفتند و به سر كار مىرسانيدند .\r\n وگر ترسى از رهزن و باج‌خواه ، * كه غارت كند آنچه بيند به راه \r\nنظامى\r\nباج ده يك ، نوعى باج كه آن را باج عشر خوانند .\r\n چو دشمن خر روستايى برد ، * ملك باج ده يك چرا مىخورد « 2 » \r\nسعدى باجگير يعنى گيرندهء باج و خراج ، باژيان و عشار ، زباب مكاس گمركچى ، ساعى . باجدار نيز به چنين كسى اطلاق مىشود .\r\nساو - « . . . باج و خراج است ، و آن زرى باشد كه پادشاهان قوى از پادشاهان ضعيف بگيرند ( برهان ، غياث ) . . . ايشان تدبير كردند كه سوى خاقان رسول فرستند و هديه و ساو و باج پذيرند ( ترجمهء تاريخ طبرى بلعمى ) . . . هرقل به قسنطنطنيه شد و به سوى انوشيروان كس فرستاد و ساو و باژ قبول كرد . » ( ترجمهء طبرى بلعمى )\r\n بپذرفت و فرمود تا باژ و ساو * نخواهند اگر چندشان بود تاو \r\nفردوسى\r\n مهان جهانش همه باژ و ساو * بدادند و بر خود گرفتند تاو \r\nدقيقى\r\n\r\n\r\n","description":"","footnote":"\r\n( 1 ) . لغت‌نامهء دهخدا ، مادهء باج ، ص 168 .\r\n( 2 ) . لغت‌نامهء دهخدا ، مادهء باج ، ص 170 .\r\n","page_name":" 1030 ","page_number":320},
  {"content":"\r\n\r\n به بيچارگى ساو باج گران * پذيرفت با هديهء بيكران \r\nاسدى\r\nاز خصوصيات ديوان استيفا و طرز گردآورى ماليات در بين سلاجقهء آسياى صغير ( سلاجقهء روم ) ، اطلاع دقيقى نداريم . به‌طورى كه از تاريخ سلاجقهء روم و مختصر الدول برمىآيد ، در ضمن مشاغل ديوانى در آن دوره ، از مقام خزانه‌دارى خاص ، طشت‌دارى و دوات‌دارى و نيابت وزارت و اتابكى سلطان سخن رفته است .\r\nبه‌طور كلى زمامداران كوته‌نظر و نزديك‌بين ، همين‌كه بر خطه‌اى فرمانروا مىشدند ، هرچه مىتوانستند مردم را مىدوشيدند و به عاقبت كار نمىانديشيدند .\r\nدر كتاب عقد العلى افضل كرمانى مىخوانيم كه : غالبا وزراء غارتگر مورد حمايت سلاطين قرار مىگرفتند :\r\n« مولانا مجد الدين وزارت ملك ارسلانشاه داشت ، ملك او را به ثغر « تيز » فرستاد به عمل نظر . چون آنجا شد ، آثار كفايت ظاهر گردانيد و جانب حق مهمل نگذاشت . حقوق سلطانى و اموال ديوانى را تصرف كرد و پيش ملك فرستاد . سال ديگر على انصارى را فرستادند به همان عمل . آن بزرگ تقصير نكرد و بعد از تحصيل حقوق سلطانى آنچه توانست از مصادرهء تجار و مطالبت مردم ، مال حاصل كرد و جمعى بسيار پيش ملك آورد . ملك مجد الدين را بخواند و گفت : « پارسال اين مال كجا بود ؟ » گفت : « اى ملك در خانهء خداوندان و بازرگانان مشرق و مغرب ، مرا فرستادى كه حق ديوان حاصل كنم ، غارت نفرمودى . » ملك را اين جواب عجب آمد و اعادت سخن نكرد . . . » « 1 »\r\nبر صراحت لهجه و حاضرجوابى اين مرد پاك‌دامن بايد آفرين گفت . اگر تمام مأمورين دولت مثل مولانا مجد الدين شجاعت و صراحت لهجه داشتند و در مقابل توقعات نامحدود و نامشروع خداوندان زور مىايستادند و مردانه مقاومت مىكردند ، كار ظلم و بىعدالتى بالا نمىگرفت .\r\n\r\nمطالبهء عوارض از كسبه و پيشه‌وران :\r\nاز ميزان عوارض و مالياتهايى كه از كسبه و پيشه‌وران ايران مطالبه مىكردند اطلاع كافى در دست نيست . راوندى در كتاب راحة الصدور و آية السرور ، در تاريخ آل سلجوق ضمن توصيف سلطان ابو الفتح كيخسرو بن قلج ارسلان ، شرحى در اطراف ظلم و جورهاى آن روزگار و مالياتهاى جابرانه‌اى كه در عهد مصنف ( نيمهء دوم قرن\r\n\r\n\r\n","description":"","footnote":"\r\n( 1 ) . افضل كرمانى ، عقد العلى ، پيشين ، ص 89 .\r\n","page_name":" 1031 ","page_number":321},
  {"content":"\r\n\r\nششم هجرى ) در عراق از مردم مىگرفتند بيان داشته و مىنويسد كه از بقالان ، بزازان و قصابان مأموران ديوانى به زور مالياتهاى نامشروع مىگرفتند . چون نوشته‌هاى اين مورخ ، معرف اوضاع آشفتهء آن روزگار است ، جمله‌اى چند از آن كتاب را عينا نقل مىكنيم :\r\nراوندى مىنويسد : ما دام كه « عوانان و غمازان و بددينان ظالم » در امور دولتى و ديوانى مداخله نداشتند ، وضع عمومى مردم خوب بود ، و امراى وقت حقوق ديوانى را « به مساهلت و مسامحت » يعنى با روش ارفاق‌آميز از رعيت مىگرفتند . ولى امروز از راه ظلم و ستم و بهانه‌جويى مردم را غارت مىكنند . به طورى كه آنچه امروز از شهرى به ظلم و جور مىگيرند ، برابر است با آنچه سابقا از اقليمى به دست مىآوردند . سپس مىنويسد : « سرهنگان نامسلمان ، به زخم چوب از مسلمانان زر مىستدند » و به نام تأمين منافع ديوان خون مسلمانان مىريختند و مال آنان مىربودند و از اين پولهاى نامشروع خرابات و « خمرخانها » بنا مىكردند . به طور علنى و آشكار به لواط و زنا و ساير مناهى دست مىزدند ، از هرچيز ماليات خاصى براى شاه و نام شاه اخذ مىكردند . » سپس مىنويسد : « . . . و هرسرهنگى ده جا قوادخانه نهاده است و در هرشهرى از شهرهاى عراق . . . زنان نشانده ، آن خورند كه در شرع حرام ، و آن كنند كه بيرون از دين اسلام است .\r\nپليدزبان باشند . به هرسخن دشنام بدهند ، اول سخن دشنام و دوم چماق ، سوم زربده ، هرسه به ناواجب . »\r\nسپس راجع به نحوهء اخذ اين مالياتهاى ظالمانه مىگويد كه دبيران بدون دقت و مطالعه دستور مىدادند كه « صد دينار قصابان ، صد دينار بقالان ، پانصد دينار بزازان » بدهند . اين اوامر به سرهنگان ابلاغ مىشد و آنان به زور چوب اين عوارض را از مردم مىگرفتند . همو مىنويسد نسبت به علما بىحرمتيها كردند و كتب علمى و اخبار قرآن را ترازو مىكشيدند و يك من به نيم دانگ مىفروختند و همان‌طور كه از جهودان جزيه مىگرفتند ، در مدارس از علما و از اهل دانش زر مىخواستند . در نتيجهء اين احوال ، مردم از علم و دانش بيزار شدند .\r\nجمال الدين عبد الرزاق اصفهانى در وصف حال مردم آن روزگار اشعار مناسبى گفته است كه ما قسمتى از آن را نقل مىكنيم :\r\n الحذر اى عاقلان زين وحشت‌آباد ، الحذار * الفرار اى عاقلان ، زين ديو مردم الفرار !\r\nمرگ در وى حاكم و آفات در وى پادشاه ، * ظلم در وى قهرمان و فتنه در وى آشكار !\r\nامن در وى مستحيل و عقل در وى نااميد * كام در وى نادر و صحت در او ناپايدار !\r\nاز پى قصد من و تو ، موش هم دست پلنگ ، * وز پى قتل من و تو ، چوب و آهن گشته يار !\r\nچند سختى با برادر ، اى برادر ! نرم شو ! * تا كى آزار مسلمان ، اى مسلمان ! شرم دار !\r\nآخر اندر عهد تو اين قاعدت شد مستمر ، * در مساجد زخم چوب و در مدارس گيرودار !\r\nدين چو راى تو ضعيف و ، ظلم چون دستت قوى * امن چون نانت عزيز و ، عدل چون عرض تو خوار ! \r\n\r\n","description":"","footnote":"","page_name":" 1032 ","page_number":322},
  {"content":"\r\n\r\n گه ز مال طفل مىزن لوتهاى معتبر ، * گه ز سيم بيوه مىخر جامه‌هاى نامدار !\r\nاطلس معلم خرى از ريسمان پيرزن * وانگهى نايد ترا از خواجگى خويش عار ! \r\nصد هزار رحمت بر زبانى باد كه چنين سخن راند . گفت و خاطرى كه چنين در تواند سفت و او خود در ايام امن و عدل بود ، ايام دولت ايلدگزيان ( والى آذربايجان در 531 تا 623 ه . ) چه اگر سر برداشتن ديدى كه به هيچ مسجدى در عراق بوريا نمانده است كه ظالمان به محفورى بدهند و پنبه نيست كه بيوه‌زنان ريسمان كنند تا از آن اطلس خرند . . . » « 1 »\r\nشاعر معروف انورى ، از گداطبعى بعضى از زمامداران و روش ظالمانهء آنان در اخذ خراج پرده برمىدارد و منبع و سرچشمهء اصلى مال‌ومنال اشرف ستم‌پيشه را « چون ماركس » بهره‌كشى از طبقات محروم ميداند :\r\n آن شنيدستى كه روزى زيركى با ابلهى * گفت كاين والى شهر ما گدايى بىحياست ! »\r\nگفت : چون باشد گدا آن ، كز كلاهش تكمه‌اى * صد چو ما را روزها بل سالها برگ و نواست ؟\r\nگفتش : « اى مسكين ، غلط اينك ازينجا كرده‌اى * آن‌همه برگ و نوا « 2 » دانى كه آنجا از كجاست ؟\r\nدرّ و مرواريد طوقش ، اشك طفلان من است ، * لعل و ياقوت ستامش « 3 » ، خون ايتام شماست\r\nاو كه تا آب سبو پيوسته از ما خواسته است ، * گر بجويى ، تا به مغز استخوانش از نان ماست\r\nخواستن كديه‌ست ، خواهش عشرخواه ، خواهى خراج * زان‌كه گر ، ده نام باشد ، يك حقيقت را رواست\r\nچون گدايى چيز ديگر نيست جز خواهندگى ، * هركه خواهد گر سليمان است و گر قارون ، گداست \r\nانورى\r\nدر آخرين سالهاى حكومت سلاجقهء كرمان ، به علت ناامنى و خشكسالى و ستمگرى زمامداران ، وضع مردم بيش‌ازپيش به سختى گراييد . كرمان ولايتى شد كه « در مسالك طرق آن ،\r\n\r\n\r\n","description":"","footnote":"\r\n( 1 ) . راوندى ، راحة الصدور ، به اهتمام اقبال و مينوى ، دىماه 33 ، ص 30 به بعد .\r\n( 2 ) . نوا : توشه .\r\n( 3 ) . ستام : سازوبرگ .\r\n","page_name":" 1033 ","page_number":323},
  {"content":"\r\n\r\nباد بىبدرقه نمىگذشت و غول بىسلاح نمىرفت . » « 1 » اغلب مردم به ممالك مجاورى مهاجرت كردند و به قول انورى هركه پايى و خرى داشت به حيلت بگريخت .\r\n« مشتى رعيت بيچاره كه از بىدرمانى و ناامنى راه و عدم كرايه در مضايق اضطرار مانده بودند ، همه‌روزه در شكنجهء مطالبت بودند و همه‌شب بر دريچه پاسبانى ملكى بىجمال و ديوانى بىمنال . همه در تاريكى فتنه مشت مىزدند و به تحمل و احتيال بر انتظار فرج روزى به شب مىبردند . اگر كسى بر حالت نزع مىرسيد ، مرد سلطان و موكل ديوان بر بالين او بود تا جان از طرفى برند و مال از طرفى . و ورثه را با مرده و گريه بازگذارند . » « 2 »\r\nابن حوقل ضمن توصيف خصوصيات فارس ، در مورد مالياتهاى آنجا چنين مىنويسد :\r\n« . . . اما اموالى كه مردم بايد به بيت المال بدهند ، از زم‌ها ( زم‌كاريان ، زم‌ديوان و جز اينها ) و نواحى كه ديوان دارند و خراج زمينها و صدقه و ده‌يك كشتيها و پنج‌يك معادن و چراگاهها و جزيه و درآمد ضرابخانه و رصدگاههاى املاك و مستغلات و هشت‌يك آبها ( آب‌بها ) و ماليات نمكزارها و بيشه‌ها تأمين مىشود .\r\n« خراج زمين سه نوع است : مساحت و مقاسمه و قوانين . »\r\n« خراج و قوانين مقاطعات معين است كه نه كم مىشود و نه زياد . زراعت كنند يا نكنند از طريق عبره ( نظرى ) گرفته مىشود و مساحت جز مقاسمه است . چنان‌كه اگر زارعى زراعت كند ، خراجش به مساحت است جز زم‌ها ( مناطق كردنشين ) كه مقاطعات و نظرىست ، و مقدار كمى از طريق مقاسمه است . خراج مساحت در بلاد مختلف فرق مىكند . خراج شيراز سنگين‌تر از همه و به هرنوع مزروعى مقدار معينىست و آن بر هرجريب بزرگ از زمينى كه گندم و جو در آن كاشته مىشود و آبى ( نه ديمى ) ست ، صد و نود درهم و درخت نيز آبى 192 درهم و رطب و خيارچنبر اگر آبى باشد ، براى هرجريب بزرگ 237 درهم است ؛ و براى جريب بزرگ پنبه‌اى آبى 3 / 2 257 و براى جريب بزرگ مو آبى 1425 درهم مىباشد . جريب بزرگ معادل 3 / 2 3 جريب كوچك و جريب كوچك شصت ذراع در شصت ذراع به ذراع ملك و ذراع ملك هفت قبضه است .\r\n« . . . خراج كشت ديمى يك‌سوم آبىست و خراج خربزه و خيارچنبر و سبزيها كه با آب چاه آبيارى شوند ، دوسوم خراج معمول است . هركشت كه با آب جارى مشروب گردد ، در آبيارى نخستين ، سلطان يك‌چهارم خراج را مىگيرد و سخت مطالبه مىكند ، و چون آبيارى دوم آغاز شد همهء خراج را مطالبه مىكند و در پايان آبيارى همهء خراج را مىگيرد .\r\n« در ولايت دارابجرد و ارجان و شابور ، زراعتها و مقدار خراج زمين به خلاف اين است ، و زراع آن را به تناسب ملك و دخل كم و زياد مىكند .\r\n\r\n\r\n","description":"","footnote":"\r\n( 1 ) . عقد العلى ، پيشين ، ص 25 .\r\n( 2 ) . آسياى هفت‌سنگ ، دكتر باستانى پاريزى ، پيشين ، ص 196 .\r\n","page_name":" 1034 ","page_number":324},
  {"content":"\r\n\r\n« مقاسمه نيز بر دو طريق است ، يك نوع املاك در دست گروهى از مردم زم‌ها ( - مناطق ) و جز آنان است كه از امير المؤمنين على بن ابى طالب و عمر بن خطاب و جز آنان از ولايتى كه از طرف خليفه معين شده باشد قرارى و سندى دارند و از ده‌يك تا يك‌سوم و غير آن خراج مىدهند . طريق دوم مقاسمات قريه‌هايىست كه قبض شده و به سبب كوتاهى صاحبانشان به بيت المال تعلق يافته است . و طريقهاى ديگر نيز هست كه براساس قرارداد مزارعه دو پنجم رفتار مىشود .\r\n« اما ماليات املاك ضياع سلطانى مستثنىست و آنچه از طريق مقايسه و مقاطعه گرفته مىشود بدين‌طريق است كه زارعين ملزم هستند مالياتى به درهم به سلطان بپردازند و صدقات و ده‌يك كشتيها و پنج‌يك معدنها و جزيه و ضرابخانه و رصدگاهها و ماليات كشتيبانان ، جنگلها و هشت‌يك آبها و چراگاهها در حدود ساير شهرهاست .\r\n« در فارس جز در شيراز ، ضرابخانه نيست . اما مستغلات زمين آنها متعلق به سلطان است و بازرگانان در آنها بازارها و بناهاى ديگر ساخته‌اند كه به خود ايشان تعلق دارد و اجرت زمين را نمىپردازند . آسيابها و نيز اجرت خانه‌هايى كه در آنها گلاب مىسازند ، به سلطان متعلق است .\r\nدرآمد فارس از راههايىست كه ياد كرديم و به سال 350 هجرى از شخصى مطلع شنيدم كه درآمد آنجا به بيش از يك ميليون و پانصد هزار دينار رسيد . » « 1 »\r\n\r\nديوان استيفاء در عهد خوارزمشاهيان :\r\nبعضى از سلاطين و حكمرانان ايران خود را حامى و نگهبان و سرپرست خلق نمىدانستند بلكه زالووار به مكيدن خون مردم مىپرداختند و از خلق مىخواستند بىچون‌وچرا دستورهاى غلط و نارواى آنان را به كار بندند . سلطان محمد خوارزمشاه و تركان خاتون در شمار زمام‌دارانى بودند كه مردم را بردهء خود مىانگاشتند و بدون اين‌كه به عاقبت و مآل كار بينديشند ، هرروز تحميل جديدى به مردم روا مىداشتند . وقتى كه در اثر سوء سياست آنان هجوم مغول آغاز شد ، پولها و ذخاير و نفايسى را كه به زور و از راه ستمگرى گردآورى كرده بودند به يكى از قلاع مازندران بردند . روزى كه مغولان اين قلعه را فتح كردند و به دستشان مالى بىقياس افتاد ، از آن جمله ده هزار زر سرخ بود و هزار خروار اقمشهء ابريشمين و جز آن ، جواهرات در آن قلعه بود « 2 » .\r\nولى بايد بدانيد كه « صندوق جواهر را كه به قلعه اردهن بردند ، پس از فتح همچنان به مهر خدمت چنگيز خان آوردند . » « 3 » اين ذخاير همه از مالياتهاى بىجا و پيش از موعد به دست آمده بود . چنان‌كه ماليات دوساله 615 و 616 را قبلا يعنى در سال 614 به عنوان تعمير باروى\r\n\r\n\r\n","description":"","footnote":"\r\n( 1 ) . سفرنامهء ابن حوقل ، ترجمهء دكتر جعفر شعار ، پيشين .\r\n( 2 ) . روضة الصفا ، پيشين ، ج 2 ، ص 411 .\r\n( 3 ) . سيرت جلال الدين ، پيشين ، ص 367 .\r\n","page_name":" 1035 ","page_number":325},
  {"content":"\r\n\r\nسمرقند از مردم گرفتند « 1 » ، يا از مصادرهء اموال اشخاص به دست آوردند و وقتى مؤيد الملك حاكم نيشابور مرد ، اموال او را به مصادره به خوارزم بردند ( از تركه‌اش هفتاد جمل زر سرخ به خزانهء سلطان آوردند ، آن در وقتى بود كه سلطان از كنار جيحون از تاتار گريخته بود و چون امكان استصحاب نبود ، همچنان به مهر در جيحون انداختند كه روزى كفار نشود « 2 » . و مردم نيشابور با اموال و طلاهاى خود در زير زمين دفن شدند چنان‌كه بعد از خرابى ، سالها بعد ، اين خرابه‌ها را جلال الدين به مردم اجاره داد كه كاوش كنند و سالى سى هزار دينار به او بدهند . « و گاه بود كه در يك روز همين مقدار ، بلكه زياده حاصل مىشد . » « 3 » و به طورى كه از كتاب سيرت جلال الدين منكبرنى برمىآيد ، وزير او نيز آخوندى طماع و دشمن مردم بود تا جايى كه « صاحب حاجت يك سالى و بيشتر بر درگاه او مىماند بىآن كه نيازش برآورده شود . » اين روحانى پول‌پرست وقتى كه دستگير شد ، صندوقهاى خزاين او بر خاك همى كردند ، پشته‌اى از زر فيما بين ايشان ، و تقاجارنويان ( داماد چنگيز ) حايل گرديده « 4 » .\r\nلشكريان جلال الدين خوارزمشاه نيز در تبريز « بر رعايا تطاول مىكردند . آن حال نزد او عرضه كردند ، و فرمود ما اين زمان جهان‌گيريم نه جهاندار و در جهانگيرى مراعات رعيت شرط نيست . چون جهاندار شويم ، فريادخواه را داد دهيم « 5 » . سلطان محمد وقتى به آبسكون رسيد ، « همى گريست و مىگفت از چندين زمينهاى اقاليم كه ملك خود گرفتيم ، امروز دو گز زمين يافت نخواهد شد تا در آنجا گورى بكاوند و اين بدن بلاديده را دفن كنند . . . » « 6 » آنچه گذشت محصول و عاقبت حكومتى است كه از مردم روى گردانيده و به منافع و مصالح خلق بىاعتناست .\r\nدر كتاب التوسل الى الترسل كه مجموعهء منشآت بهاء الدين محمد بن مؤيد البغدادى منشى و علاء الدين تكش خوارزمشاه است كه از سنهء 568 الى 569 در خوارزم و خراسان سلطنت مىكرد ؛ ضمن منشورى ، به مسئوليت و وظايف عمال و متصرفان و شحنگان و گماشتگان اشاره شده است . از جمله در مورد مأمورين مالى چنين اندرز مىدهد : « بگويد تا عمال و متصرفان كه نصب كنند به زينت سداد و امانت آراسته باشند و از سر فساد و خيانت برخاسته ، و صيانت بليغ واجب دارند تا جز قانون معين و خراج مبين با رعايا رجوع نپسندند و رسمى نامعهود و بدعتى نامحمود كه خداى و خلق بدان راضى نباشند و در مذهب معدلت به اظهار آن فسحت نبود ننهند و آثارى كه اختيار به اختيار آن همداستانى ننمايند منطمس ( يعنى محو و\r\n\r\n\r\n","description":"","footnote":"\r\n( 1 ) . همان ، ص 53 .\r\n( 2 ) . همان ، ص 42 .\r\n( 3 ) . همان ، ص 82 .\r\n( 4 ) . سيرت جلال الدين ، پيشين ، ص 77 .\r\n( 5 ) . جامع التواريخ ، پيشين ، ج 2 ، ص 717 .\r\n( 6 ) . دكتر پاريزى ، سياست و اقتصاد صفوى ، پيشين ، ص 432 به بعد ( نقل از سيرت جلال الدين ، ص 68 و 70 ) .\r\n","page_name":" 1036 ","page_number":326},
  {"content":"\r\n\r\nنابود ) گردانند و حقوق ديوانى به وقت خويش از وجوه مراسم قديم استجلاب كنند و چنان سازند كه مال به تمامى با ذخيرهء نيكونامى حاصل گردد و بركات دعوات صالحه به ايام دولت ما و روزگار آن فرزند رسد . » « 1 » در همين كتاب در جاى ديگر در مورد شايستگى اخلاقى كارمندان ديوانى چنين آمده است :\r\n« . . . و فرموديم تا . . . بر ديوان خويش كاركنان و اصحاب مناصب چنان نصب كند كه به امانت و صيانت موصوف باشد . . . تا با رعايا طريق مجاملت و حسن معاملت سپرند . . . و به اصحاب املاك جز به قانون معين و مال مقنن رجوع نكند . . . » « 2 »\r\n\r\nارسلان شاه ، نظام الدين كيخسرو را به تصدى ديوان استيفاء برگزيد :\r\nدر اين منشور تصدى ديوان استيفاء و ممالك محروسهء كرمان در سال 563 به نظام الدين كيخسرو واگذار شده و پس از مقدمه‌اى چنين آمده است : « . . . مقلد اين شغل كسى بايد كه به حسن سيرت مشار اليه بوده و در كمال ديانت متفق عليه ، اسرار معاملات دانسته و دقايق حسابها در ضبط آورده ، به انواع كفايت و رسوم دانى آراسته . . . قلم او حكم عدل و شاهد صادق باشد و فاعل ميان حق و باطل . . . نظام الدين كيسخرو بن مجد الدين رضى . . . يگانهء زمان بود . . . استيفاى ممالك محروسه به دو تفويض فرموديم . . . محاسبان ديوان حضرت و مستوفيان مملكت و محرران خطوط وزارت ، همه نايبان او باشند و قليل و كثير از اموال مملكت چيزى ، به دو پوشيده ندارند و نقير و قطمير از او فرونگذارند و آنچه معهود است از كفايت و كاردانى او در همهء ابواب تقديم كنند و جانب عدل و راستى در همهء احوال نگاه دارند . فرمان بر آن جمله است كه از ديوان وزارت در توقير و احترام . . . او مبالغت نمايند . . . و آنچه به ديوان استيفاء تعلق دارد ، رجوع به دو كنند و اعتماد ما در تقرير معاملات و تحرير محاسبات بر قلم او دانند . شوال سنهء ثلاث و ستين و خمسمائه . » « 3 »\r\n\r\nوضع ديوان استيفاء در عهد تسلط تركان بر خلفاى عباسى\r\n« در زمان جهشيارى » ادارهء امور و طرز كار مأمورين و حكام و وزراء و جمع‌آورى خراج و اموال دولتى در جهان اسلامى ، دستخوش فساد و همراه با ظلم و بيدادگرى مأمورين نسبت به رعايا بود . در دوران خلافت « المقتدر » مىبينيم زنان و غلامان در كارهاى حكومتى داراى قدرت و نفوذ بودند و وزيران پىدرپى در ديوان خلافت مداخله مىكردند ، و اين وضع در هربار ، موجب تغيير عمال و مأمورين در سرتاسر كشور اسلامى شد و به دنبال آن حكام با آزادى عمل و خودسرانه بر مردم فرمانروايى مىكردند و هرگونه ظلم و بيدادگرى دربارهء آنان روا\r\n\r\n\r\n","description":"","footnote":"\r\n( 1 ) . بهاء الدين محمد بغداد ، التوسل الى الترسل ، به تصحيح احمد بهمنيار ، پيشين ، ص 34 به بعد .\r\n( 2 ) . همان ، ص 19 به بعد .\r\n( 3 ) . مؤيد ثابتى ، اسناد و نامه‌هاى تاريخى ، پيشين ، ص 245 .\r\n","page_name":" 1037 ","page_number":327},
  {"content":"\r\n\r\nمىداشتند و از راه شكنجه و آزار دارايى ايشان را ضبط مىنمودند . اين وضع در تمام نقاط ، شورش و هرج‌ومرج توليد نموده بود . يك نظر اجمالى به اوضاع مزبور بر ما معلوم مىسازد كه دولت عباسيان از هنگام مداخلهء تركها در كار خلفا ، تا چه‌اندازه دستخوش آشفتگى بود . اين جماعت به اندازه‌اى قدرت يافته بودند كه به ميل خود هركس را از منصب و مقام خويش بر كنار مىكردند و هرشخصى را كه مىخواستند به مقامهاى مهم مىگماشتند و وزيران را انتخاب مىنمودند .\r\nدر كتب تاريخ نقل شده است كه در مدت بيست و چهار سال و يازده ماه و شانزده روز ، دوران خلافت المقتدر چهارده نفر زمام حكومت را در دست گرفتند . . . علت تغيير زياد وزيران ، آن بود كه براى تهيه و تأمين پول به منظور فرونشاندن حرص و آز درباريان خلافت و غلامان و فرماندهان ترك راهى بيابند . نامزدهاى مقام وزارت ، نزد تركهاى مزبور و گيس‌سفيدان دار الخلافه و مادران خلفا ظاهرسازى و پشت‌هم‌اندازى مىكردند تا ايشان را نزد خليفه به ياد آورند و روى مبلغ پولى كه خليفه براى فروش منصب وزارت به داوطلب آن مىخواست چانه مىزدند .\r\nهرگاه داوطلب وزارت توانايى آن را داشت خليفه آن مقام را به او واگذار مىكرد و به وى اجازه مىداد كه وزير پيشين را تعقيب كند ، و پولهايى را كه در زمان وزارتش گرد آورده بود ، از او مطالبه نمايد و اين كار را با خشونت زياد حتى از راه زجر و شكنجه انجام بدهد ، و مبالغ گزافى را كه دارايى او و خانواده و كسانش كفاف آن را نمىداد بر او تحميل كند ، دارايى كسان و بستگانش را نيز ضبط كند و آنان را از كار بر كنار سازد . چيزى نمىگذشت كه دربارهء وزير تازه نيز همين قسم رفتار مىشد و پس از مدتى كوتاه كه خود طلبكار و بازخواست‌كننده بود ، به صورت بدهكار درمىآمد و خود و كسان و همراهانش به همان شكنجه و آزار گرفتار مىشدند ، كه مأموران و كارمندان قبل از ايشان طعم آن را چشيده بودند .\r\nبسا وزيرانى كه براى بار دوم و سوم زمام حكومت را به دست مىگرفتند ، مانند ابن الجراح وزير و ابن الفرات وزير و ابن مقله ، با برگشت هريك از ايشان تمام كسان و يارانش با روح انتقام‌جويى بر سر كار بازمىگشتند . بدين شكل آشفتگى عجيبى روى مىداد و مردم بىگناه و گنهكار به طور يكسان در آتش جور و ستم مىسوختند . جهشيارى مانند بسيارى از مأموران برجسته ، به زندان افتاد و اموالش ضبط و مصادره شد . « 1 »\r\nپولهايى كه با اعمال زور و فشار از ملل محروم جهان اسلامى به نام جزيه و خراج و ديگر عناوين گردآورى مىشد ، به جاى آن‌كه در راه منافع و مصالح مسلمانان خرج شود ، بين اقليتى از مفتخوران و زورگويان تقسيم مىشد ، و آنان به حكم طمع و افزون‌طلبى ، غالبا به جان هم مىافتادند ، چنان‌كه قبلا گفتيم در عالم اسلام كسى كه به طور علنى و آشكارا بنيان ظلم و تبعيض\r\n\r\n\r\n","description":"","footnote":"\r\n( 1 ) . جهشيارى ، الوزرا ، پيشين ، مقدمه ، ص 11 به بعد .\r\n","page_name":" 1038 ","page_number":328},
  {"content":"\r\n\r\nرا گذاشت و از ستمگران و بستگان خود حمايت كرد ، عثمان خليفهء سوم بود و بعد از او معاويه و بازماندگان او در اين راه پيش رفتند و به اين سنت ناپسند ادامه دادند ، و روشنفكران و دانشمندان و پيشوايان مذهبى و روحانيان زمان ، جز اقليتى به اعمال نارواى آنان خرده نمىگرفتند بلكه آنها نيز در اين خوان يغما شركت مىجستند .\r\n\r\nنمونه‌اى از ولخرجى خلفا :\r\nفخر رازى در جامع العلوم مىنويسد : « اول كسى كه هزار هزار درم به يك كس بخشيدن عادت نهاد ، معاويه بود . و آن‌چنان بود كه معاويه هرسالى حسن را ( ع ) هزار هزار درم بخشيدى و هم‌چندان آن حسين را و هم‌چندان عبد اللّه بن جعفر بن ابيطالب را . . .\r\nچون معاويه بمرد يزيد پسر او به جاى او بنشست . عبد اللّه بن جعفر در پيش وى رفت و او را گفت پدرت مرا هزار هزار درم بدادى التماس مىكنم كه آن را به آن قرار برسانى . يزيد گفت ترا هزار هزار درم مجزا كردم و هزار هزار ديگر بخشيدم . عبد اللّه بن جعفر يزيد را تواضعى كرد و گفت غرض من از عرض داشتن اين التماس جز آن مقدار نبود كه در زمان گذشته مجزا بوده . يزيد گفت هزار هزار درم بخشيدم . هم در آن‌روز چهارم باز هزار درم به وى تسليم كرد ، و بعد از آن هيچ خليفه هزار هزار درم بخشيدن عادت نكرد الا ابو جعفر منصور بن على كه او با آن‌كه در ميان مردم به بخل مشهور بود و او را بدان سبب ابو الدوانيق خواندندى ، در يك روز ده بار هزار هزار درم بخشيد . بعد از آن برامكه هم برين نهج مىبخشيدند و بعد از آن مأمون خليفه و بعد از آن هيچ كس اختيار آن سنت پسنديده ( ! ) نكرد . » « 1 » جاى شگفتى است كه مردى چون امام فخر رازى كه در علوم شرعى و عقلى از نوابغ عهد خود بود ، بذل و بخشش معاويه و يزيد و ساير خلفا را از كيسهء مردم ( بيت المال ) عملى نيكو و پسنديده مىشمارد و از آن شگفت‌تر ، اين‌كه مردان دين نيز از گرفتن اين پولهاى گزاف و نامشروع خوددارى نمىكردند .\r\nبه قول طبرى « منصور نخستين كسى است كه هزار هزار ( يك ميليون ) به هريك از عموهاى خود بخشيد و از جمله مكارم او اين‌كه روزى شعرا به تهنيت رفتند و پرده‌هاى عالى آويخته بود ، ايشان ابيات خود خواندند و منصور را از برخى ، خوش‌آمد و بفرمود تا پرده را برافراختند و به يك نفر از شاعران هزار هزار دينار داد و باقى را هريك دو هزار . . . » « 2 »\r\nدر حالى كه در ايران و ديگر ممالك اسلامى ، مردم در زير فشار مالياتهاى گوناگون رنج مىبردند به قول دكتر زرين‌كوب : « در پشت باروهاى سر به فلك كشيدهء دار الخلافه ماجراهاى « هزار و يك شب » رخ مىداد . اميران و وزيران به دستبوس بوزينگان امير المؤمنين » مفتخر مىشدند ، توانگران و بزرگان به خدمت و طاعت بزرگان به خدمت بزرگان خليفه مباهات مىكردند ، شاعران ، مسخرگان ، متملقان و دروغ‌گويان بازارگرمى داشتند ، طلاهايى كه از اطراف\r\n\r\n\r\n","description":"","footnote":"\r\n( 1 ) . فخر رازى ، جامع العلوم ، چاپ بمبئى ، 1323 ، ص 48 .\r\n( 2 ) . كتاب تاج ، پيشين ، ص 179 ( زيرنويس ) .\r\n","page_name":" 1039 ","page_number":329},
  {"content":"\r\n\r\nو اكناف كشور به عنوان خراج و هدايا مثل سيل به بغداد مىآمد ، مانند باران بر مطربان و شاعران و خنياگران و دلقكان و عياران شهر فرومىريخت . برين خوان يغمايى كه جور و استبداد خلفا در بغداد گسترده بود ترك و تازى و دهقان شريك بودند در كنار گرسنه چشمان عرب آزمندان عجم جاى داشتند ، هركه در بغداد بود و با دربار خليفه نسبت و ارتباطى داشت از اين تاراج و چپاول بهره‌اى مىبرد . » « 1 »\r\nهمچنين امين خليفهء عباسى پس از شنيدن دو بيت شهوت‌انگيز به مغنى سه ميليون درهم نقره بخشيد . « مغنى از شادى خود را به قدم خليفه افكند و گفت : يا امير المؤمنين اين‌همه پول را به من بخشيدى ؟ خليفه گفت : اهميتى ندارد ما اين پول را از يك ناحيهء ناشناختهء كشور مىگيريم . » « 2 »\r\nگويى خليفه كمترين مسئوليتى از نظر سياسى و اقتصادى و اخلاقى براى خود در مقابل مردم قائل نبود و خود را مطلقا مزدور و امانت‌دار خلق نمىدانست .\r\nكمتر كسى است كه از ولخرجى سلاطين ايران و بذل و بخششهاى سلطان محمود غزنوى به شعراى متملق دربارى اطلاعاتى نداشته باشد . آرى سلطان محمود نيز پولهايى را كه از طريق تجاوز به هندوستان و شكنجه و آزار مردم گرد آورده بود ، به امثال فرخى مىبخشيد تا كارهاى نارواى او را تمجيد كنند .\r\nدر كتاب طبقات ناصرى مىخوانيم كه : « سلطان ركن الدين در سخا و عطا حاتم ثانى بود ، آنچه او كرد از بذل اموال و تشريفات وافره و كثرت عطا ، در هيچ عهد ، هيچ پادشاه نكرد . اما علت آن بود كه ميل او به كلى به طرف شهوت و طرب و نشاط بود و در فساد و عشرت ايلاغ تمام داشت و اكثر تشريفات و انعامات او به جماعت مطربان و سخرگان و مخنثان بود ، و زرپاشى او تا به حدى بود كه مست بر پيل نشسته ميان بازار شهر مىراند و تنگه‌هاى زر مىريخت ، تا خلق مىخنديدند و نصيب مىگرفتند و بر لعب و سوارى پيلان حرص تمام داشت و پيلبانان را از دولت و احسان او نصيب تمام بود و در طبع و مزاج او ايذاء هيچ آفريده نبود و همين معنى سبب زوال او شد كه پادشاهان را همه معانى بايد ، عدل بايد تا رعيت آسوده ماند ، و احسان بايد تا چشم آسوده ماند ، و لهو و طرب و مجالست با ناجنسان و خبيثان موجب زوال مملكت گردد . » « 3 »\r\n\r\nحصهء زمامداران واقعى ، از بيت المال :\r\n« مستوروبن شداد روايت كند از پيغامبر ( ص ) كه وى گفت هرآن كسى كه بر مسلمانان فرمان دهد و عمل مسلمانان كند ، وى را رخصت است كه از\r\n\r\n\r\n","description":"","footnote":"\r\n( 1 ) . دو قرن سكوت ، زرين‌كوب ، ص 68 .\r\n( 2 ) . شيعه در اسلام ، پيشين ، ص 38 .\r\n( 3 ) . منهاج سراج جوزجانى ، طبقات ناصرى .\r\n","page_name":" 1040 ","page_number":330},
  {"content":"\r\n\r\nآن مال چندان برگيرد كه زنى بخواهد و مسكنى بسازد و مركوبى به دست آورد . هركس بيشتر از اين بردارد . . . روز قيامت بر سر وى ندا مىكنند كه اين خيانت‌كننده است : اين دزد بيت المال است و اين‌قدر رخصت كسى راست كه مقدر رزق ندارد . اما آن‌كس كه جامگى دارد ، وى را آن‌قدر حرام است . . . چون ابو بكر صديق به خلافت بنشست ، گفت : اى مسلمانان بدانيد مرا عيال است و حق ايشان بر گردن من است و ايشان را ضايع نتوان گذاشت و حرفت من بزازى ، نيك شغلى بود ، امروز از بهر شغل مسلمانان از آن بازماندم . مسلمانان همه اتفاق كردند كه قدر كفايت و مؤونت از بيت المال بردارد . » « 1 »\r\n\r\nپادشاهى كه فكر اقتصادى داشت\r\nيكى از مدعيان ملكشاه بن الب ارسلان ، ملك قاورد بود . اين مرد به طورى كه از تاريخ سلاجقه برمىآيد ، پادشاهى بود كه انديشه و فكر اقتصادى داشت تا جايى كه « در محافظت عيار نقدى كه مىزد مبالغت نمودى چنان‌كه در مدت 24 سال كه پادشاه بود ، نيم‌ذره در نقد او زيادت و نقصان نرفت . هرگز رخصت نداد كه بر خوان پيش او بره و بزغاله آورند . . . و گفتى بره طعام يك مرد باشد و چون يك ساله شد طعام بيست مرد بود و در پروردن آن رنجى به كسى نمىرسد . علف از صحرا مىخورد و مىبالد . » « 2 » اى كاش همهء زمامداران تا اين حد عاقل و مآل‌انديش بودند .\r\nآزمندى آدمى : غزالى در مورد آزمندى و حرص ، از قول عيسى ( ع ) مىنويسد : « مثل جويندهء دنيا چون مثل خورندهء آب درياست و هرچقدر بيش خورد تشنه‌تر مىشود . مىخورد ، مىخورد تا هلاك شود و هرگز آن تشنگى از آن نمىشود . . . »\r\nاندرزى به آزمندان : نويسندهء بحر الفوايد نيز مانند غزالى با نظرى عرفانى خطاب به مال‌اندوزان و آزمندان جهان مىگويد : « چون عمر مختصر باشد ، مال بسيار چه سود . چون خانه گور خواهد بود ، حجرهء زرين و سيمين چه سود . چون تخت و كلاه دولت و مملكت حسرت خواهد بود ، جمع و منع چه سود . چون عمر وفا نخواهد كردن ، توفر خزانه را چه سود ، اگر آواز امارت پسر آدم به شرق و غرب رسد و اهل مشرق و مغرب بر وى خطبه كنند و خراج به ديوان وى آرند ، جان تنها بايد كندن و در گور تنها بايد خفتن و حساب تنها بايد دادن . » « 3 »\r\nعين القضات همدانى از سر خيرخواهى به يكى از ياران ديوانى خود چنين مىنويسد : « اى عزيز اگر گويم شب و روز جز به معصيت مشغول نيستى ، برنجى ، چه گويى شب و روز جز اين كارى دارى كه قريب ده بار هزار هزار دينار به ظلم به قلم خويش قسمت كنى ؟ اگر مال صالح است مستحق آن نه تركانند . هرمعصيتى كه تركان كنند در خرج آن مال تو در آن معاصى\r\n\r\n\r\n","description":"","footnote":"\r\n( 1 ) . بحر الفوايد ، به اهتمام دانش‌پژوه ، ص 161 .\r\n( 2 ) . تاريخ كرمان ، پيشين ، ص 84 .\r\n( 3 ) . بحر الفوايد ، ص 70 .\r\n","page_name":" 1041 ","page_number":331},
  {"content":"\r\n\r\nشريكى . . . » « 1 »\r\n\r\nباج و خراج و شكل وصول آن در ممالك اسلامى\r\n« در اصل حقوق اسلامى سه نوع ماليات شرعى وجود دارد : اول ده‌يك يا خراج زمين كه زكات يا عشر مىناميدند . دوم حقى كه صدقه ناميده مىشد و هرمسلمانى به منظور كمك به بينوايان مىپرداخت . سوم سرگزيت يا جزيه كه ملل تحت الحمايهء اسلام نظير حرانيان ، ارانيان ، سغديها ، زردشتيان ، شمنان ، صابيان ، ارامنه ، گرجيها ، نسطوريان ، ملكاييان ، مارونيان ، سامريان ، جهودان و يعقوبيان يا قبطيان به جاى خدمت نظام وظيفه مىپرداختند . كليهء مالياتهاى ديگرى كه در تيجهء تكامل طبيعى تمدن به وجود آمده بود ، از نظر حقوقدانان و عامهء مردم تحميل و تجاوز به جامعهء مسلمانان ، و چون بدعت تلقى مىشد . به اين ترتيب مالياتهاى غيرمستقيم ، مالياتى كه از مشروبات الكلى و فواحش گرفته مىشد و حقوق گمركى و غيره ، در نظر عامهء مردم نامشروع بود .\r\nگاه‌وبىگاه ، بعضى از زمامداران ، به قصد عوامفريبى و يا به پيروى از روش صدر اسلام ، چندى از گرفتن مالياتهاى غيرمشروع خوددارى مىكردند . ولى همين‌كه موقعيت سياسى آنها تثبيت مىشد ، بهانه‌اى به دست مىآوردند و بار ديگر به گرفتن مالياتهاى گوناگون و گاه به اخذ مالياتهاى بازپس مانده برمىخاستند . در حالى كه فارس ، كه ميان دهقانان يا مالكان خرد و بزرگ منقسم بود ، سرمشق خراجگزارى بود . مصر نيز كه مردمش فلاح يعنى برزگر روزمزد بودند ، سرمشق باجگيرى به قلم مىآمد . آنجا در قرن دهم ، يازدهم ، دوازدهم ، و سيزدهم ميلادى از همه چيز باج مىستانيدند و به قول مقريزى باجگيران مصر به‌جز از هوا كه مردم استنشاق مىكردند ، از هرشىء ديگر باج مىخواستند .\r\nبه علاوه مؤديان ناگزير بودند هشت درصد به عنوان ربح مال و ده درصد به عنوان حق صرف پول و حق درمگزينى و يك درصد باب حق مهر ( يا فتجه ) يعنى كلا نوزده درصد فرع زايد بر اصل پرداخت كنند .\r\nابن مدير در قرن نهم و ابن نسطوريوس در قرن دهم ، از بنيانگذاران اين اجحافات بودند . در سال 815 نساجان قبطى شهر نتيس بطريق و پيشواى مذهبى خودشان كه از آن حدود عبور مىكرد از سنگينى باج شكايت كردند و گفتند امسال پنج برابر حق عادى از ما باج مىطلبند .\r\nبه‌طورى كه يكى از نويسندگان عرب نوشته است ، عوارض و ماليات در مصر بسيار سنگين است . مخصوصا در نتيس و دمياط كه بر كرانهء رود نيل قرار دارند . اين ماليات طاقت‌فرساست .\r\n\r\n\r\n","description":"","footnote":"\r\n( 1 ) . رحيم فرمنش ، احول و آثار عين القضاة ، تهران ، 1338 ، ص 38 .\r\n","page_name":" 1042 ","page_number":332},
  {"content":"\r\n\r\nبوميان مصر و قبطيان ، يعنى ترسايان مصر ، قبل از كسب اجازهء رسمى حق نداشتند به دلخواه خود يك قطعه « شتا » كه قماشى بود از نخ كتان ببافند . « مأموران » آنها را ملزم مىكردند كه محصول كار خود را در موعد مقرر به نمايندگان ادارهء دولتى مخصوص تحويل دهند تا مأموران رسيدگى كرده و بر آن قماش تمغا بزنند . سپس مأموران مخصوصى به بسته‌بندى پارچه‌ها مىپرداختند و آنها را در صندوقها مىنهادند و مهر مخصوص ديوان را روى آن مىزدند . اين مأموران همه از كيسهء پيشه‌وران قبطى گذران مىكردند . ناگفته نماند كه بازرسان و مأموران گوناگون وصول باج و حقوق راهدارى نيز در سراسر نيل از مناطق جنوبى مصر كه « صعيه » است تا اسكندريه ، مترصد و مشغول كار بودند . مقدسى مىگويد من يكى از باجگيران نتيس را ديدم كه از راه وصل اين عوارض روزانه ده هزار و هشتصد فرانك طلا به دست مىآورد . اين گمركخانه را « رصد » مىگفتند « 1 » . سرزمين عراق از اين نوع عوارض و مالياتهاى زايد بر اصل ، تا قبل از نيمهء دوم قرن دهم ميلادى معاف مانده بود . لاكن در دورهء حكومت آل بويه ، عضد الدوله ( متوفى در 987 ميلادى ) از جمله عوارض نوبنياد ، باجى بر « نخ » مصرفى مردم و بر « قژ » يا كج ابريشم نهاد كه خورده بورژواهاى جامعه از اين قژ مىپوشيدند و بدين منظور جابه‌جا رصدگاههايى از طرف پادشاهى بنياد كردند .\r\nدر سال 985 ديوان از پارچه‌هاى قژ و كرباس ده درصد ماليات مطالبه كرد ، و اين بدعت مورد اعتراض شديد بغداديان شد . حكومت موقتا از تصميم خود عدول كرد ، ولى در سال 998 بار ديگر در مقام اخذ همين ماليات برآمد . در نتيجه ، مردم به‌پا خاستند . برج و بارو و حتى ارك بغداد را به تصرف درآوردند و در بايگانى ادارات مالياتى ، آتش افكندند . ولى اين‌بار حكومت درايستاد و مخالفان را سركوب كرد . مع الوصف دولت از باج كرباس كه براى جامهء فقرا و كفن مردگان به كار مىرفت ، صرفنظر كرد و فقط ده درصد از پارچه‌هاى ابريشمى باج خواست . از اين پس ، پارچهء ابريشمى فقط با علامت و مهر ادارهء ماليات قابل خريد و فروش بود .\r\nدر سال 1033 عموم مردم از افزايش باج نمك به سختى ناليدند و اعلانات دولتى را كه بدين منظور بر در مسجدها الصاق شده بود ، پاره كردند . بر دولت ثابت شد كه بوميان عراق عرب كه به قول ابن المعتز شاعر ، مشتى « زنديق » اند با قبطيان مصر فرق دارند و آسان آسان در مقابل تحميلات مالياتى نمىخمند .\r\nدر عراق عجم و فارس ، مسلمانان در برابر بدعتها و تحميلات مالياتى جديد به مراتب بيش از بوميان عراق عرب ايستادگى مىكردد . در حالى كه رعايا و فلاحان شام و فلسطين مانند\r\n\r\n\r\n","description":"","footnote":"\r\n( 1 ) . اين لفظ مانند  Reccette  فرانسه‌اى محرف اسد ساسانيان است .\r\n","page_name":" 1043 ","page_number":333},
  {"content":"\r\n\r\nبرادران مصرى خود ، در برابر اجحافات گوناگون مالياتى صبر و شكيبايى بىحد نشان مىدادند .\r\nدر شام و مصر باجگزاران آن‌قدر افتاده و قفاخور بودند كه دفاتر و خزانهء ماليات در ايوان مسجد قرار داشت . در جامع قاهرهء قديم صندوق را كنار منبر نهاده بودند و اطراف آن را به درهاى آهنين ، استوار مىداشتند . فقط شامگاهان پس از رفتن مأموران درش را مىبستند .\r\nتا سال 980 ميلادى كشاورزان شمال سوريه تحت فشار شديد آل حمدان بودند . گروهى فئودال كرد نظير بسيارى از امراى آن دوره ، خود را تخمه و نژاد ملوك يمن معرفى كردند ، ولى مانند تمام اريستوكراتهاى زمين‌خوار ، آنها كه در موصل موطن خود به رعيت‌نوازى مشغول بودند ، خود را پدران قوم مىخواندند و در حلب مو را از ماست كشيده و كشاورزان را به كاشتن پنبه و كنجد و موادى كه قابل انباشتن و احتكار به منظور گرانفروشى باشد وادار مىكردند ، و از كشت موادى كه مصرف روزانه دارد منع مىفرمودند .\r\nدر ماوراء النهر و خراسان به عكس ، اخذ ماليات با روش ملايمتر صورت مىگرفت . اين وضع تا قرن دهم دوام داشت . ولى از قرن يازدهم حكومتها حرص و ولع و دقت بيشترى در جمع ماليات نشان مىدادند . در حدود سال 950 حكومت مصر هرسال 45 ميليون فرانك طلا از خلق ماليات مىگرفت . صد سال بعد در دوران وزارت ابن كليس يهودى ، ميزان ماليات سالانه به 56 ميليون فرانك طلا بالا رفت .\r\nدر آغاز دولت بوييان ( - آل بويه ) عايدى سالانهء ديوان به 33 ميليون فرانك سر مىزد . در حالى كه قبل از انقلاب بغداد در سال 918 ، آن ماليات فقط حدود 29 ميليون فرانك طلا بود .\r\nولى عضد الدوله بر آن ميزان قناعت نكرد و ماليات دولت را تا 54 ميليون فرانك طلا بالا برد .\r\nروستاييان در آخر بهار بعد از 11 م . حزيران ( ژوئن ) سال رومى يعنى بر اساس نوروز معتضدى كه در سال 894 توسط خليفهء بغداد معتضد تعيين شده بود ، و به آخر جوزا و خردادماه فعلى مىافتاد ، خراج مىپرداختند و آن را آغاز سال كشاورزى مىشمردند . تازه خراج در سراسر كشور يكسان اخذ نمىشد ، زيرا كه نصاب آن برحسب استعداد زمين فرق مىكرد . همه‌ساله در موقع مقرر مأمور وصول ماليات يا يك نفر ارزياب به تقويم اراضى مىپرداخت و به يارى چند تن « گزير » يعنى مأمور ژاندارمرى در مواردى كه خراجگزاران از پرداخت ماليات سرباز مىزدند ، آنها را دستگير و زندانى مىكردند . سعدى كينهء خراجگزاران را نسبت به گريز ( ژاندارم و مأمور ماليه ) به خوبى در اين حكايت وصف مىكند .\r\n گزيرى به چاهى درافتاده بود ، * كه از هول وى شير نر ماده بود\r\nبدانديش مردم ، به‌جز بد نديد ، * بيفتاد و عاجزتر از خود نديد \r\n\r\n","description":"","footnote":"","page_name":" 1044 ","page_number":334},
  {"content":"\r\n\r\n همه‌شب ز فرياد و زارى نخفت ، * يكى بر سرش كوفت سنگى و گفت\r\n« تو هرگز رسيدى به فرياد كس ، * كه مىخواهى امروز فريادرس ؟\r\nهمه تخم نامردمى كاشتى ، * ببين لاجرم بر ، كه برداشتى !\r\nكه بر جان ريشت نهد مرهمى ؟ * كه دلها ز ريشت بنالد همى !\r\nتو ما را همى چاه كندى به راه ، * به سر لاجرم درفتادى به چاه \r\nسعدى در اين مقام خود را وكيل الرعايا دانسته و آن ژاندارم و خراج‌ستان را نكوهش فرموده است .\r\nدر مواردى كه محبوسين و زيان‌ديدگان خود را بىتقصير مىدانستند ، مىتوانستند به ديوان مظالم شكايت كنند .\r\nقانونا از زمينهاى ديم به نصاب ده‌يك و از زمينهايى كه آبيارى مىشد به نصاب نيم ده‌يك ماليات مىگرفتند و عملا بيش از دو برابر اين نصاب خراج درمىآوردند . باغهاى ميوه و موستانها تا قرن دهم هيچ‌گونه مالياتى نمىدادند .\r\nولى از سال 915 محكوم به پرداخت ماليات سنگينى شدند . از دستگاههاى عصارى يعنى آسيابهاى روغنگيرى و دستگاههاى گلابگيرى ، يعنى تقطير گلسرخ نيز ، گرفتن باج و حقوق ديوانى معمول شد . در قرن نهم هنوز به كشاورزان ظلم و ستم بسيار روا مىداشتند و براى گرفتن ماليات آنها را زندانى مىكردند . گاه به ضرب چوب و فلك و شكنجه‌هاى بدنى از آنها خراج مىگرفتند . ولى از آغاز وزارت على بن عيسى ، نخست‌وزير مقتدر خليفه ، يعنى از سال 919 ميلادى به بعد ، اين طرز خراجگيرى منسوخ شد ، و اگر تصادفا بعضى از مأمورين به اين قبيل وسايل ناجوانمردانه براى اخذ ماليات متوسل مىشدند ، از طرف مردم به آنها شديدا اعتراض مىشد .\r\nبا اين‌كه از لحاظ مقررات اسلامى مجوزى براى اخذ باج و حقوق گمركى وجود نداشت ، مأمورين از هرنوع كالايى ماليات مىگرفتند و براى اجراى نقشهء خود در تمام بندرها و سرحدها ، رصد يعنى گمركخانه مىساختند . بنا به گفتهء ابن جبير ، كالاهاى مختلف و مسافران را به طرزى غيرقابل‌تحمل تحت بازجويى و تفتيش قرار مىدادند . الفاظ دوانه « 1 » و تعرفه « 2 » فرانسوى به معنى حقوق گمركى و تعرفهء گمركى از لغات عربان صقليه و اندلس مأخوذ است .\r\nحقوق گمركى برحسب ارزش اشياء تعيين مىشد و ميزان عوارض برحسب جنس ، از ده درصد تا دويست درصد فرق مىكرد . بعضى از ممالك از برخى از كالاهاى داخلى حمايت\r\n\r\n\r\n","description":"","footnote":"\r\n( 1 ) .  Dauane \r\n( 2 ) .  Tarif \r\n","page_name":" 1045 ","page_number":335},
  {"content":"\r\n\r\nمىكردند و از ورود بعضى مواد جلوگيرى مىنمودند . بعضى از وزراء از محصولات داخلى حمايت مىكردند و برخى بر خلاف ، به آزادى مبادلات معتقد بودند . گاه در گمرك از ورود اسلحه و غلام و مكاتبات جلوگيرى مىشد .\r\nدر قرن دوازدهم مسافرينى كه در اسكندريه ، يعنى در منطقهء قدرت صلاح الدين ايوبى پياده مىشدند ، مكلف بودند كه به سئوالات پليسى كه از طرف مأمورين مالياتى معرفى مىشد پاسخ بدهند . اين مأمورين از هريك از مسافران اطلاعات كاملى كسب مىكردند .\r\n\r\nوضع اقتصادى اجتماعى زنهاريان يا اقليتهاى مذهبى\r\nنامسلمانانى كه پشت در پشت يعنى در طى ساليان دراز در خاك اسلام مىزيستند ، « ذمى » خوانده مىشدند . ولى از لحاظ حق سكنى با زنهاريان يا ( مستامنه ) كه اجنبيان باشند ، فرق كلى داشتند . به موجب عهدنامه‌اى كه داشتند ، مىتوانستند در پناه حكومت اسلامى به زندگى خود ادامه دهند . فقط اهل الكتاب يعنى بعضى از ملل شرق كه مذهبشان از منبع وحى سرچشمه گرفته بود ، مىتوانستند در صف ملل ذمى وارد شوند . بنابراين مشركها و ستاره‌پرستها جزء ملتهاى ذمى محسوب نمىشدند .\r\nاقوام و ملتهاى گوناگونى نظير نسطوريها ، يعاقبه ، ملكيان ، ارمنيان ، گرجيان ، قبطيان ، نوبيان ، سامريان ، خزريان و غيره ، و صابئه يعنى يزدان‌پرستان شرق ، مانند بوداييان و كلدانيان و پارسيان و زردشتيان سغد و خوارزم و فرق مختلف يهودى و انواع مانوى ، در عداد اهل ذمه قرار داشتند و مذهبشان آزاد و مجاز بود .\r\nاينك وضع بعضى از آنها : « ترسايان ، از دورهء ساسانيان به بعد ، كليساى نسطوريان به رسميت شناخته شد و رئيس آن را « جاثليق » مىناميدند . در عهد اسلام يعقوبيان و ملكاييان هريك يعنى آنها كه به قيصر روم به چشم پاس مىنگريستند ، نيز به رسميت شناخته شدند و هركدام زعيمى براى خود تعيين كردند كه خليفه نيز او را جواز اقامت ارزانى فرمود .\r\nترسايان نوبه ، با اين‌كه در خاك اسلام مىزيستند ، در حكم زنهاريان بودند و به پادشاه نوبه گرويده و از نوعى كاپيتولاسيون برخوردار بودند .\r\nاما جهودان ، آنها كه در شرق فرات سكونت داشتند ، از عهد ساسانيان باز خليفه‌اى داشتند به عنوان رأس الجالوت كه مقر او اصلا در مداين و بغداد بود و آنهايى كه در غرب فرات يعنى در شام و فلسطين و مصر مىزيستند ، از عهد قيصر روم يوليانوس مشهور به مرتد ( 363 - 361 ) بودند و خليفه‌اى به نام شارهاشاريم داشتند كه در عصر خلفاى فاطمى در قاهرهء قديم سكونت داشتند . سياح يهودى بنيامين تودلى كه در سال 1165 در مشرق‌زمين مسافرت كرده است ، مىگويد : « روميان ، يهوديان فلسطين را قتل‌عام كرده‌اند . ولى در حقيقت شمارهء يهوديان در فلسطين چيزى نبود . »\r\n\r\n","description":"","footnote":"","page_name":" 1046 ","page_number":336},
  {"content":"\r\n\r\nدر فلسطين و مصر يعنى كشورهايى كه از تصرف روم شرقى خارج شدند ، عدهء يهوديان سخت ناچيز بود . آنها در فعاليتهاى تجارى ، همكاران هوشمندى چون مسيحيان داشتند ، و بالعكس در كشورهاى ساسانى كه به تصرف مسلمين درآمد ، يعنى خراسان و ماوراء النهر ، شمارهء يهوديان بسيار زياد بود . چه آنها در اين كشورها ، با استفاده از ساده‌لوحى مردم ، تاجران هندى را به تهمت مشرك بودن از ميدان رانده ، خودشان به دستاويز اين‌كه موحد هستند ، جاى آنها را غصب كرده ، به فعاليتهاى اقتصادى خود ادامه مىدادند .\r\nاين مانع از آن نبود كه در هند و سند و كشمير كه مشرك بودند ، به تجارت و سوداگرى پردازند ، و در آنجاها خود را مشرك و غيرموحد معرفى كنند . در سال 1183 خاخام « فتحيا » سياح يهودى ، عدهء يهوديان ولايت بصره را به 600 هزار نفر تخمين زده است . در همان ايام ده هزار نفر يهودى در دمشق ، پنج هزار نفر در حلب ، چهار هزار نفر در حدود بغداد ، هفت هزار نفر در موصل ، پانزده هزار نفر در حربى ، ده هزار نفر در عكبرا و واسط ، ده هزار نفر در حله ، هفت هزار نفر در كوفه و دو هزار نفر يهودى در بصره اقامت داشتند . علاوه بر اين ، در مدينة الصور و نهر الملك ( نهر ملكا ) جز يهودى كس ديگر سكونت نداشت .\r\nدر عراق عجم و خراسان و ماوراء النهر عدهء زيادى يهودى مىزيستند . چنان‌كه در همدان سى هزار نفر ، در اصفهان پانزده هزار نفر ، در شيراز ده هزار نفر ، در غزنه هشتاد هزار نفر كه تجارت هند و كشمير را در انحصار داشتند . . .\r\nمسيحيان نيز در بلاد مختلف پراكنده بودند ، دوازده ميليون فلاح قبطى در سراسر مصر سكونت داشتند كه از بركت كار آنان ثروت سرشار فاطميان تأمين مىگرديد . تعداد اين بوميان از قرن 12 و 13 به سرعت رو به نقصان نهاد .\r\nدر مورد اين مالياتها ، در كشورهاى اسلامى كه مبانى حقوقى خود را از ايران عهد ساسانى گرفته بودند ، بيش از ديگر كشورها چون روم و كشمير و نوبه ، رعايت انصاف و عدالت مىشد .\r\nيعنى فقرا از اين بابت ساليانه 75 / 5 فرانك و مردم ميانهء احوال 50 / 11 و افراد مرفه و غنى 30 فرانك به خزانهء دولت مىپرداختند . اين ماليات ابتدا هرشش ماه يا هرسه ماه يك‌بار به وسيلهء مؤبدان و كشيشهاى محلى جمع‌آورى مىشد . ولى از سال 976 تصميم گرفتند كه اين ماليات را فقط يك مرتبه در نخستين ماه هرسال گردآورى كنند و افراد ناقص عضو و بيمار و تنگدست را از پرداخت اين ماليات معاف داشتند .\r\nاز قرن دهم ميلادى به بعد ، وضع اقتصادى و اجتماعى اقليتهاى مذهبى بهتر شد و آنها مىتوانستند پيشوايان و مديران خود را آزادانه انتخاب كنند . يهوديان شام و مصر اتحاديه‌هاى خود را « كنيسه » يعنى كنشت مىناميدند ، ولى از لحاظ تشكيلاتى نه‌تنها اسما معبد آنها ، بلكه عملا دار القضات و دار التجاره و مركز اقتصادى و صرافى و دسته‌بندى صنفى آنها نيز بود .\r\n\r\n","description":"","footnote":"","page_name":" 1047 ","page_number":337},
  {"content":"\r\n\r\nعلاوه بر اين ، آنها كليهء تحميلات قبلى ، مانند نصب مجسمهء شيطان و ستارهء زرد و منع به اسب نشستن و بر تخت روان رفتن و اين‌گونه ممنوعات را به دست فراموشى سپردند و به خود اجازه دادند كه در هرمحله‌اى كه مايل باشند براى خويش سراى مجلل برپا كنند ، آتشكده‌ها و معابد يهوديان و كليساهاى عيسويان و ديرها بار ديگر فعاليت ديرين را آغاز كردند . جالبتر از همه اين‌كه كليسايى را كه در سال 1912 در تنيس ويران شده بود ، دولت اسلامى آن را به هزينهء خود برقرار كرد . در بغداد ديرهاى ترسايان رونق ديرين را بازيافت و در بصره نيز كنشت جهودان ، با محاكم و زندان عليحده استقلال قضايى و اقتصادى خود را آشكار ساخت . غير از دادرسى و وكالت امور دادگسترى ، اشتغال به كارهاى غيردينى از براى زنهاريان امكان‌پذير شده ، پارسيان ، مسيحيان و يهوديان ، هركدام برحسب استعداد خود به درمگزينى يعنى صيرفيگرى و انواع پزشكى و داروسازى و داروفروشى و كارهاى بانكى و اقتصادى و تجارى - بىهيچ مانعى بلكه در بهترين شرايطى - مىپرداختند ، و در رأس بورژوازى آن دوران قرار گرفتند ، و حكومت‌هاى اسلامى را در اختيار خود آوردند . زيرا كه در قرن دهم و نيمهء اول يازدهم پول ، حلال مشكلات شده بود . پيروان هركيش به كارهاى مخصوص خود مىپرداختند ، مثلا در شام تمام صرافان يهودى بودند ، در حالى كه يعقوبيان بيشتر به كار پزشكى و به فعاليتهاى اقتصادى مىپرداختند .\r\nدر بغداد پزشكان بيشتر پارسى و يا نسطورى ، اما در مگزينان ( صرافان ) و جهبذان و سيمسنجان يهودى بودند . در بسيارى از بلاد كار صباغى يعنى رنگرزى كه شغلى بسيار پردرآمد بود ، در انحصار يهوديان قرار داشت . چه در اين دوره كه پارچه‌ها بسيار محكم و بادوام بودند ، خلق با عوض كردن رنگ لباسها ، مىتوانستند مدت بيشترى از آن استفاده كنند . تنها نخ ريسيدن و پارچه بافتن كار پررنجى بود كه كارگران و ضعفا مىورزيدند و جولاه در عجم و حائك در عرب مترادف گدا و فرومايه و فحش بود .\r\nاز قرن دهم به بعد زنهارين مىتوانستند ، مقامات درجه اول را نيز اختيار كنند ، متقى ( 944 - 940 ) و عضد الدوله ( 982 - 949 ) در دوران حكومت خود نخست‌وزير خود را از ميان ترسايان و مجوسان و جهودان برمىگزيدند . در قرن سيزدهم حتى فقه اسلامى اين عمل را تجويز كرد . در دورهء العزيز خليفهء فاطمى مصر ( 996 - 974 ) ، زنهاريان نه فقط از كليهء حقوق مدنى برخوردار بودند ، بلكه به مقامات درجه اول مملكتى و مالى نيز ارتقاء مىيافتند و اين جريان موجب انتقاد مسلمانها و آغالش و شورش آنان با زنهاريان ، به خصوص با مسيحيان شد .\r\nبه روزگار مستنصر باللّه فاطمى ( 1047 - 1044 ) ، در حالى كه يك نفر يهودى در قاهره به نخست‌وزيرى رسيده بود ، دو نفر يهودى ديگر شاغل خزانه‌دارى كل و وزارت دارايى بودند .\r\nمردم كه از اين انتصابات سخت ناراضى بودند ، تصنيفهايى عليه فاطميان و سياست بورژواپرستى و اسلام‌شكنى آنها ساختند :\r\n\r\n","description":"","footnote":"","page_name":" 1048 ","page_number":338},
  {"content":"\r\n\r\n يهود هذا الزمان قد بلغوا * مرتبة لا ينالها ملك\r\nالملك فيهم و المال عندهم * و منهم المستشار و الملك\r\nيا معشر الناس قد نصحت لكم * تهودا ، قد تهود الفلك\r\nفانتظرو صيحته العذاب لهم * فعن قريب تراهم الهلك \r\n« جهودان اين روزگار به پايگاهى رسيده‌اند كه فرشتگان نيز بدان نرسند ، پادشاهى و اقتصاد كشور در دست ايشان است . اعضاى شوراى دولت و شهرياران و دولتمندان از ايشانند . اى گروه مسلمانان من شما را اندرز كرده و مىگويم جهود شويد كه آسمان نيز جهود شد . ولى گوش فرا داريد كه فرمان شكنجه و هلاك كردن آنها به زودى از طرف خدا صادر خواهد شد .\r\n« اين احساسات بورژوازى كوچك و مردم فقير شهرستانها و مردمان ربض‌نشين بود كه عليه بورژوازى بزرگ و ملوكان ، تحريك و تهييج شده بود . درست در همين موقع بورژوازى كلان كه قاهرهء قديم مركز آن بود ، خواست پيشدستى كند و شام و عراق را نيز متصرف شود ، قادر خليفهء عباسى ( متوفى در 1031 ) و جانشين قايم بامر اللّه ( 1073 - 1031 ) متوحش شدند . زيرا كه سردار فاطميان ارسلان بساسيرى در ژانويهء 1059 بغداد را تصرف كرد و قريب يك سال و نيم سكه و خطبه به نام مصريان كرد ، و ناصبيان را تارومار گردانيد . خليفهء عباسى گريخت و دست به دامن طغرل بيك سلجوقى زد . پادشاه تركمانان بعد از چندين مصاف ، با همكارى ناصبيان و فاطميان دارودستهء آنها را از عراق و شامات اخراج كرد ، و ارتجاع سلجوقى كه خراسان و عراق را تحت تسلط درآورده بود ، اين‌بار عراق عرب و شامات را نيز تسخير كرد ، تا نوبت به مصر رسيد . » « 1 » برگرديم به راه و رسم خراج‌ستانى و اصول مالكيت در ايران پس از حملهء مغول .\r\n\r\nوضع كشاورزان و عوايد دولت پس از حملهء مغول\r\n« با يورش مغول در قرن سيزدهم ( هفتم هجرى ) به ايران ، آن تحولى كه با غلبهء مسلمانان آغاز شده بود ، راكد ماند . عهد مغول را مىتوان به سه مرحله قسمت كرد : اول مرحلهء توسعه‌طلبى يا مرحله‌اى كه سنن مربوط به زندگى صحرانشينى غلبه داشت . دوم دورهء ايلخانان يا دوره‌اى كه مغولان ايرانىمآب شده بودند . سوم دورهء زوال و انحطاط .\r\nاثرات آنى حملهء مغول به ايران عبارت بود از ويرانى شهرها و تهى شدن آنها از مردم . ( فارس از اين قاعده مستثنى و ممتاز است ) . . . تغييرات و دگرگونيهايى كه در اين عهد شامل حال املاك و اراضى شده از اين مثال روشن مىشود :\r\nدر وقف‌نامهء املاك سادات اينجوى فارس نوشته‌اند كه عضد الدوله ديلمى در 325 هجرى ، سيدى را به نام ابو قتاده طباطبا از مكه به شيراز آورده و دختر خود را به وى داد و چندين ملك از املاك فارس را وقف اولاد ذكور او كرد . . . مغولان پس از تسخير فارس اين املاك را مصادره كردند\r\n\r\n\r\n","description":"","footnote":"\r\n( 1 ) . دكتر مظاهرى ، زندگى مسلمانان در قرون وسطا ، ترجمهء راوندى ، پيشين ، ص 165 به بعد ( به اختصار ) .\r\n","page_name":" 1049 ","page_number":339},
  {"content":"\r\n\r\nو به صورت اينجو يعنى خالصه درآوردند . يكى از سادات طباطبايى به گرفتن نيمى از املاك خود توفيق يافت ولى احمد پسر هلاكو بار ديگر املاك سادات را تبديل به اينجو كرد . بزرگان مغول گله‌هاى فراوان داشتند كه هرسال ييلاق و قشلاق مىكردند . يغماگرى گله‌داران نيز مايهء نگرانى مردم ده‌نشين بود كه در مجاورت چراگاهها به سر مىبردند .\r\n\r\nقلان و قبچور\r\nهنگامى كه مغولان ادارهء امور كشور را به دست گرفتند ، به وضع يك عده ماليات و عوارض پرداختند ، از جمله قلان و قبچور ( بر وزن جمهور ) . قبچور عبارت بوده است از ماليات مواشى ، در اين مورد حداقل مالياتى كه مىگرفتند ، بابت صد رأس گله بود و نرخ ماليات يك درصد بود و در زمان غازان خان اين ماليات را روستاييان و عشاير مىپرداختند .\r\n. . . قلان بيشتر عبارت بود از نوعى بيگارى كه به جاى خدمات نظامى يا براى كارهاى فلاحتى يا براى كارهاى عام المنفعه معمول بوده است .\r\nدر بسيارى موارد در طى سال چندين بار ماليات وصول مىشد ، با اين حال از مالياتى كه مىگرفتند مبلغ ناچيزى به خزانهء مملكت مىفرستادند و خزانه غالبا تهى بود . در بسيارى موارد ماليات ولايات را به مقاطعه مىدادند و كسانى كه اموال ديوانى را به مقاطعه قبول مىكردند ، اضعاف مال مقاطعه را به زور از مردم مىگرفتند .\r\nشكارچيان دربار كه در سراسر كشور پراكنده بودند ، يكى از عوامل بيدادگرى بودند . اينان نيز مانند ايلچيان و مقاطعه‌كاران استر و الاغ كشاورزان بىپناه را مىبردند يعنى مرتكب كارى مىشدند كه پيدا بود عواقب وخيمى براى كشاورزى دارد .\r\n\r\nحواله و برات\r\nرسم ديگرى كه با بهبود حال كشاورزان و به طور كلى با آبادى دهات مغايرت داشت ، نوشتن حواله به عهدهء ولايات بود . اين كار تازگى نداشت و در دورهء سلجوقيان و پيش از سلجوقيان نيز مرسوم بود . اما نه به آن حدى كه در روزگار مغول متداول بود ، به تدريج كه اختلال امور مالى بيشتر و فساد دستگاه ادارى افزون‌تر و به طور كلى آبادى كشور كمتر مىشد ، وصول كردن اين برات‌ها مشكل‌تر گشت و اين رسم پديد آمد كه براى وصول وجوه بروات ، دسته‌هايى از سپاهيان را به نقاط مورد نظر گسيل دارند .\r\nنوشتن بروات به عهدهء ولايت و توابع ، قطع نظر از روشى كه مأموران وصول به كار مىبستند ، فى نفسه سرچشمهء فياضى براى دزدى و اخاذى بود .\r\nعمال حكومت چنان مردم را مىدوشيدند كه هنگامى كه محصلان ماليات ، به دهى نزديك مىشدند ، روستاييان ترك ده مىگفتند . . . لشكريان به وقت لشكركشى به روستاهايى كه از ميان آنها مىگذشتند ، زحمت مىرساندند ، چه لشكريان به حق يا باطل ادعا مىكرده‌اند كه چيزى نداشتند و بايد با محصول زمين زندگى كنند و همچنين چهارپايان رعايا را به بهانهء اين‌كه\r\n\r\n","description":"","footnote":"","page_name":" 1050 ","page_number":340},
  {"content":"\r\n\r\nچهارپايان خودشان سقط شده است ، مىگرفتند . . . غازان خان به اين نتيجه رسيد كه اگر به لشكريان اقطاع دهد ، به مقصود خود مىرسند و ديگر سربار خزانهء مملكت نمىشوند . از اين‌رو در اين دوره به طور كلى متواليا همان حوادثى روى مىدهد كه در اواخر عهد عباسيان اتفاق افتاد .\r\nرسم اقطاع در عهد غازان سبب ايجاد مسايلى شد كه با مسايل ناشى از رسم اقطاع در دورهء سلجوقيان اندكى فرق داشت .\r\nدر مورد اقطاعات ديوانى و لشكرى سلجوقيان ، بايد دانست كه حقوق موجود مالكان تا حدى حفظ شده بود و مقطع ميان سلطان از يك طرف و ميان مالك و زارع از طرف ديگر واسطه بود و اما در مورد اقطاعات غازان ، سرباز مغول بلافاصله در ميان ديوان و دهقان قرار مىگرفت و زارعان مىبايست بدهى مالياتى خود را به جاى ديوان ، مستقيما به سپاهيان بپردازند . از اين گذشته ، روستا را با روستاييانيكه در آن مىزيستند ، به اقطاع مىدادند و در اين‌گونه روستاها كه به اقطاع داده مىشد اگر دهقانان در مدت سى سال گذشته به جاى ديگر آمده بودند به اقطاع خود راه دهند . اگر يكى از آنان صاحب دو ده بود ، حق نداشت كه به اتكاى اين دليل ، دهقانى از آن ده را به اين ده منتقل كند . اقطاعات را نخست در ميان اميران هزاره تقسيم مىكردند ، و آنان زمين اقطاعى را ميان اميران صده قسمت مىكردند ، و وظيفهء اينان آن بود كه اقطاع را به اقطاعات كوچكتر و انفرادى بخش كنند ، سپس ترتيب اين تقسيم و توزيع را به حكومت مركزى اطلاع دهند . زمين مىبايست برحسب قرعه تعيين شود و حصهء هركس ( خراب و آبادان ) بر دفتر ثبت گردد .\r\nبنا به اوضاع و احوالى كه بر اثر حملهء مغول و فرمانروايى آنان پديد آمده بود ، زمينهاى وسيعى در ايران و نواحى مجاور آن خراب شده بود . ناراضى بودن عامه ، مانع آباد كردن آنها مىشد . زيرا چنين مىپنداشتند كه اين زمينها يا ديوانى است يا اينجو و يا عبارت است از املاك شخصى .\r\nغازان كه مىكوشيد به آبادانى كشور بيفزايد و اين‌گونه زمينها را از نو آباد كند ، براى اين منظور آنها را به سه دسته قسمت كرد : نخست زمينهايى كه آب داشت و آباد كردن آنها محتاج زحمت فراوان نبود . مقرر شد كه صاحبان اين زمينها در سال اول چيزى ندهند و در سال دوم يك ثلث حقوق ديوانى را بپردازند و دو سوم بقيه ، از آن عامر يعنى كسى باشد كه زمين را آباد كرده است ، به علاوه همهء محصول زمين به او تعلق يابد ، در سال سوم سه‌چهارم حقوق ديوانى از وى وصول گردد . . . دستهء دوم عبارت بود از زمينهايى كه تهيهء آب براى آنها محتاج كار و كوشش متوسط بود ، بنا شد كه صاحبان اين زمينها در سال اول چيزى ندهند و در سال دوم يك‌سوم و در سال سوم دو سوم حقوق ديوانى را بپردازند . دستهء سوم زمينهايى بود كه آباد كردن آنها محتاج ساختن بند يا تعمير كاريز بود . از صاحبان اين زمينها ، سال اول چيزى نمىگرفتند ، در سال دوم\r\n\r\n","description":"","footnote":"","page_name":" 1051 ","page_number":341},
  {"content":"\r\n\r\nيك‌سوم حقوق ديوانى و در سال سوم نصف آن را مىستاندند . هركس زمين مواتى را آباد مىكرد ، نسبت به آن واجد حق مالكيت و حق بيع مىشد « 1 » .\r\n\r\nبهبود وضع كشاورزان :\r\nقبل از عهد غازان ، مكرر به دستگاه حكومت اعلام مىشد كه در اثر آشفتگى اوضاع در اكثر ولايات به علت نبودن گاو و تخم و امنيت ، كشاورزان دل به كار نمىدهند و در سراسر كشور آب و زمين فراوان مهمل مانده است و كسى به اين گزارشات توجه نمىكرد .\r\nغازان براى آن‌كه به اين وضع پايان داده شود ، پس از استقرار امنيت و كوتاه كردن دست مأمورين تجاوزپيشه ، فرمان داد تا اعتبارى در اختيار حكام و مقاطعه‌كاران بگذارند تا عوامل كار را در اختيار كشاورزان بگذارند و پس از به دست آمدن محصول آنچه داده‌اند بازستانند .\r\nجمعى از كشاورزان كه عادت به مفتخورى و ولگردى كرده بودند ، كليهء عوامل و دانه‌هايى را كه به آنها داده بودند به مصرف رساندند و قدمى در راه عمران و آبادى منطقهء كار خود برنداشتند ، و بر خلاف ، بعضى ديگر با همت و پشتكار محصول شايانى به كف آوردند و حق دولت را در موعد مقرر پرداختند .\r\nوضع دواب و چهارپايان نيز بر خلاف گذشته رو به بهبود نهاد . چنان‌كه اشاره شد سابق بر اين ايلچيان و دزدان و راهزنان در هرفرصت به دهات روى مىآوردند و به عناوين مختلف وسايل كار و زندگى كشاورزان را به يغما مىبردند و به گفتهء رشيد الدين فضل اللّه « هرسال . . .\r\nچند هزار رعيت را سر و دست و پاى مىشكستند ، و همواره رعايا در پى الاغ سرگردان و حيران بودند . . . و رعايا از كار كردن و برزيگرى بازمىماندند . » غازان به موجب يرليغى ، نه‌تنها گرفتن الاغ از رعايا را قدغن كرد ، بلكه قوشچيان را از گرفتن كبوتر و مرغ منع كرد و دستور داد احدى گاو و گوسفند رعايا را به زور نگيرد و هرجا برج كبوتر است صيادان دام ننهند و به هيچ اسم و عنوان مزاحم جنبندگان نشوند .\r\nغازان عملا دريافت كه بسيارى از كشاورزان از بيم تعديات مالكين و متنفذين محلى حاضر به آباد كردن اراضى باير نيستند . براى پايان دادن به اين وضع ، كليهء امرا و وزراء و اركان دولت را فراخواند و به آنان گفت : « ساليان دراز است كه مقدارى از اراضى اين مملكت باير و بىحاصل مانده و كشاورزان از بيم تعديات ديوانيان جرأت هيچ اقدامى ندارند و در نتيجه مناطق وسيعى از مملكت در حال خرابى باقى مانده است . غازان با استفاده از تعاليم و حسن‌نيت خواجه رشيد الدين فضل اللّه ، به موجب فرمانى ، به كليهء مردم و كشاورزان اجازه داد تا با دلگرمى و اطمينان دست به كار آبادانى زنند و مناطق معموره را بين اولاد و احفاد خود تقسيم كنند . غازان به اين تدبير كه مورد تأييد عموم بود نه‌تنها به آبادانى مملكت كمك فراوانى كرد ، بلكه خزانهء مملكت نيز غنى شد و بىكارى و ولگردى و اشتغال به كارهاى ناروا رو به نقصان نهاد .\r\n\r\n\r\n","description":"","footnote":"\r\n( 1 ) . مالك و زارع در ايران ، ترجمهء منوچهر اميرى ، پيشين ، ص 121 به بعد .\r\n","page_name":" 1052 ","page_number":342},
  {"content":"\r\n\r\n\r\nرشيد الدين فضل اللّه ظلم مأمورين ديوانى را شرح مىدهد :\r\nرشيد فضل اللّه در تاريخ غازانى به تفصيل شرح مظالم و بيداگرىهاى مأمورين وصول ماليات را توصيف و بيان مىكند ، و ما قسمتهايى از آن را اجمالا يادآور مىشويم : « پيشتر بعضى از حكايات و احوال آن‌كه در هر ولايتى اموال و حقوق ديوانى را بر چه وجه مىستدند و انواع آن چند بود و سوء التدبير وزرا و فنون ظلم و تعدى كه به هرسببى و علتى دست‌آويز ساخته و ولايات را خراب مىكردند و رعايا را درويش مىگرداندند تا متفرق مىشدند ، بر سبيل اجمال ياد كرديم . » سپس مىنويسد : براى وصول عوارض و مالياتهاى گوناگون ، هريك از ولايات و نواحى را به حاكمى به مقاطعه مىدادند « و آن حاكم در سالى دو قپچور ( شايد ماليات مواشى بوده است ) و در بعضى مواقع بيست و سى قپچور را از رعيت بستدى . . . و به هروقت كه ايلچى جهت مهمى يا مطالبهء مالى و مايحتاجى به ولايت آمدى ، بدان بهانه حاكم قپچورى قسمت كردى و هرچند ايلچيان بسيار مىرسيدند و اخراجات و ملتمسات ايشان بىاندازه مىبود ، حاكم به وصول ايشان شاد شدى و نوبتى به اسم وجه مهمات و نوبتى به اسم علوفه و اخراجات و نوبتى به اسم تعهد و ملتمسات قسمت مىكردى و بعضى در آن مصالح مصروف داشتى و بعضى خويشتن بردى و بعضى به شحنه و بتيكچيان دادى تا همداستان و گواه دروغ او شوند . و از چندان مال كه از رعيت مىستدند ، به خزانه نفرستادندى . » به اين ترتيب رعاياى بينوا به عناوين مختلف از طرف مأمورين غارت مىشدند ، بدون اين‌كه پولى به خزانهء دولت برسد . در اين جريان بيچارگانى كه حواله يا براتى در دست داشتند و از ديوان وجه آن را مطالبه مىكردند ، حاكم به بهانه‌هاى مختلف به آنها جواب رد مىداد « . . . حاكم بهانه مىآورد كه چندين اويماق ايلچى بر سر من نشسته‌اند ، از كار ايشان پيشتر مىبايد ساخت و ارباب ادرارات و مرسومات و صدقات و غيرهم ، از اول سال تا آخر به مدافعهء امروز و فردا روزگار به سر برده برهنه و گرسنه مىنشستند .\r\nو كسانى كه چالاك‌تر مىبودند ، التجا به نواب حكام برده به شفاعت بسيار به يك نيمه بازمىفروختند و به عوض اين ، اجناس بد ، و بها مىستدند . چنان‌كه با هزار حيله با ربعى رسيدى و آن را كه اين معنى دست مىداد ، خود را كافى و مقبل مىدانست و ديگران به كلى محروم مانده بر ايشان حسد مىبردند . . . » « 1 » سپس رشيد الدين فضل اللّه پس از ذكر مظالم وزراء و همدستى آنها با حكام و مأمورين وصول ، مىنويسد كه سرسلسلهء دزدان صدر الدين چاوى بود .\r\n. . . اين حركات كه شرح داده شد ، هريك از وزراى متقدم بر آن اقدام مىنمود . لكن اين شيوه ، پيشه و صنعت صدر الدين چاوى بود و در آن قسم ماهر بود و اين مفسدات و ناالتفاتى را به عيوق رسانيد و به كلى كار مملكت‌دارى به زيان برد و در عهد او هيچ آفريده وجه براتى از ولايتى نتوانست ستد و هيچ مستحق ادرارى و مرسومى به حق خود نرسيد . چه تمامت بروات\r\n\r\n\r\n","description":"","footnote":"\r\n( 1 ) . تاريخ مبارك غازانى ، به كوشش امير حسين جهانبگلو ، ص 74 به بعد .\r\n","page_name":" 1053 ","page_number":343},
  {"content":"\r\n\r\nو حوالات او محض عشوه و فريب بود و بسيار درويشان و مستحقان و مشايخ كه به وى رسيدندى و با التماس يا غيره براتى به پانصد دينار جهت آن شخص بنوشتى كه هرگز صدآقچه نديده بودى و آن را سخاوت نام نهادى ، آن درويش به غايت شاد شدى و چون به طلب آن وجوه رفتى ، انديشه كردى كه پانصد دينار قرض مرا چهار صد دينار بماند و بدان اميد چندان در پى تحصيل آن وجوه تردد كردى كه او را شيخى فراموش شدى و بيكى و محصلى و عوانى بياموختى و هيچ فايده ندادى و عاقبة الامر جلاى وطن كردند و در ولايتهاى غريب خان‌ومان ساختند و شهرها و ديها خالى ماند و هرگز ميل نكردندى كه با ولايت خويش روند و از آن ملك عظيم متنفر گشته بودندى و با وجود چندان ايلچى كه در اوقات مختلف جهت جمع غايبان به اطراف رفتند ، هرگز رعيت را با مقام خود نتوانستند برد و آنچه در شهرها مانده بودند . . . از بام خانه‌ها آمدوشد كردندى و از بيم محصلان گريخته ، و چون محصلان به محلات رفتندى حرام‌زاده‌اى را با ديد كردندى كه واقف خانه‌ها بودى و به دلالت او مردم را از گوشه‌ها و زيرزمينها و باغات و خرابه كشيدندى و اگر مردم را با دست نتوانستند كرد ، زنان ايشان را بگرفتندى و همچون گلهء گوسفند در پيش انداخته از محله به محله پيش محصلان بردندى و ايشان را به پاى از ريسمان آويخته مىزدندى و فرياد و فغان زنان به آسمان رسيدى و بسيار اتفاق افتاد و مشاهده كرديم كه محصل بر بام رفته رعيتى را مىيافت و بر عقب وى مىدويد تا او را بگيرد . رعيت از غايت عجز و بيچارگى چنان مىگريخت كه خود را از بام به زير مىانداخت و محصل به وى مىرسيد و دامنش مىگرفت و بر وى رحم آورده شفاعت مىكرد و سوگند مىنهاد كه خود را از بام مينداز كه هلاك شوى و چون اختيار از دست داده بود ، درمىافتاد و پايش مىشكست و از جملهء اين ولايات ، ولايت يزد چنان شده بود كه اگر كسى در تمامت ديههاى آنجا مىگرديد ، قطعا يك آفريده را نمىديد كه با وى سخن گويد يا حال راه بپرسد و معدودى چند كه مانده بودند ديده‌بانى معين داشتند و چون از دور يكى را بديدى ، اعلام كردى جمله در كهريزها و ميان ريگ پنهان شدندى و هريك از اكابر ارباب كه در يزد ملكى داشت ، چون آنجا رفت و خواست كه آن ملكها را بازببيند ، به هرديه كه مىرفت ، يكى از برزيگران خود را نمىديد تا حال باغات خويش بپرسد كه در كدام موضع است . و در اكثر شهرها از بيم آن‌كه ايلچيان را به خانه‌هاى ايشان فرومىآوردند ، در خانه‌ها از زيرزمين مىكردند و راه‌گذارهاى باريك ، تا باشد كه ايلچيان به چنان گذارگاه ميل نكنند و فرونيايند . چه هرايلى كه به خانهء كسى فرومىآيد ، بيرون از آن‌كه زيلوها و جامهء خواب و تمامت آلات خانه پاره و كهنه مىكرد ، هرچه مىخواستند برمىگرفتند يا كوتلچيان ايشان مىدزديدند و اگر اندك قوتى و نفقه و هيمه جمع كرده بودى ، به تمامت مىستدند و درهاى خانه به جاى هيمه مىسوختند و خراب مىكردند .\r\n\r\nغارتگرى ايلچيان :\r\n« . . . و هرسال به بهانهء ايلچيان چندين هزار نفر ، زيلو و جامهء خواب و\r\n\r\n","description":"","footnote":"","page_name":" 1054 ","page_number":344},
  {"content":"\r\n\r\nغزغان و اوانى و آلات مردم مىبردند و چهارپاى در باغات مردم مىكردند و باغى كه به زيادت از ده سال به صد هزار زحمت معمور گردانيده بودند ، به يك روز خراب مىكردند . و اگر اتفاقا در آن باغ كهريزى بودى و چارپايان درافتادى ، خداوند باغ را مىگرفتند و به اضعاف بها از وى مىستدند . . . و در بعضى ولايات چندان محصل و غلامان و سرهنگان ايشان مىبودند كه به حقيقت به هريك رعيت ، دو از ايشان بودندى . چنان نقل كردند كه در سنهء احدى تسعين و ستمايه كه در ولايت يزد على خواجه پسر عمر شاه سمرقندى حاكم بود ، يكى از ملاك به ديهى رفت كه آن را فيروزآباد گويند . از معظمات ديهها آنجا ، تا باشد كه از ارتفاع ملكى كه داشت چيزى تواند ستد و هرچند سعى نمود ، در سه شبانروز هيچ آفريده از كدخدايان را به دست نتوانست آورد و هفده محصل صاحب برات و حوالت در ميان ديه نشسته بودند و دشت‌بانى و دو رعيت را از صحرا گرفته بودند و به ديه آورده و به ريسمان درآويخته مىزدند تا ديگران را به دست آورند ، مأمولى جهت ايشان حاصل كنند . و قطعا ميسر نشد و مجموع آن محصلان و اتباع را علوفه و علفه و شراب و شاهد بايستى و از اين معانى قياس توان كرد كه ديگر انواع ظلم چگونه بوده باشد . » سپس رشيد الدين فضل اللّه مىنويسد : در دوران سلطنت غازان خان ، پس از تحمل رنج بسيار و صدور بخشنامه‌هاى مكرر ، به تدريج دست مأمورين را از تجاوز به حقوق كشاورزان كوتاه كردند . به طورى كه « در اين چند سال ، هرگز دانگى زر و يك تغار و خروارى كاه و گوسفندى و يك من شراب و مرغى به زوايد و نمارى و يام و ساورى و ترغو و علفه و علوفه و غيره به هيچ ولايت حوالت نرفته و نستده‌اند . و حق تعالى بركت اموال و حقوق ديوانى چنان داده كه در هيچ عهدى و زمانى چنان از آن‌قدر جامه كه در سالى پادشاه اسلام خلد سلطانه صرف مىفرمايند و مىبخشد ، ديگران در مدت پنج سال خرج نكرده‌اند . . . و همهء خلق ، شاكر و راضى و ثناگوى و آسوده گشتند . . . و بدان واسطه عوانان و سرهنگان بسيار كه عدد ايشان زيادت از رعاياى مال‌گزار گشته بود و مستغل و خورش ايشان از خون و مال رعايا عاجز . . . بود كوتاه‌دست شدند و از آن حرام‌خوارگى بىبهره شدند . ايشان را نيز ضرورى باشد كه از پى رزقى حلال مانند تجارت و زراعت و گل‌كارى و انواع عمارات بروند و از عادات بد به اشتغال نيك و رزق حلال دست زنند . چون دو سه سال از كارهاى بد به كارهاى نيك مشغول شوند ، آن عادات و تصرفات و حركات مذموم فراموش كنند و دنيا را از نو رسمى و آيينى پديد آيد . »\r\nيكى از اقدامات خير دورهء غازان خان ، اين بود كه كارشناسان و ارزيابان به نقاط مختلف مملكت حركت كردند و ميزان ماليات و عوارض هركس را مشخص و معين كردند . « هم برين موجب قانون لوح هرموضعى بنهند تا متصرفان مذكور به دل خود متوجهات ديوانى زيادت از آن نتوانند ستد و اهل آن موضع نيز در زحمت نباشند . » « 1 »\r\n\r\n\r\n","description":"","footnote":"\r\n( 1 ) . تاريخ مبارك غازانى ، پيشين ، ص 77 به بعد .\r\n","page_name":" 1055 ","page_number":345},
  {"content":"\r\n\r\nغازان براى آن‌كه به دوران بيدادگرى پايان دهد ، اگر خبر مىيافت كه يكى از مقربان يا لشكريان كالايى به زور يا متاعى را به قيمتى ارزانتر مطالبه كرده ، او را شديدا مورد تعقيب قرار مىداد و به مأمورين خود دستور داده بود كه هرچه مىخواهند با زر نقد بخرند .\r\nبه عقيدهء دكتر لمپتون « . . . در سراسر دورهء ايلخانان ، ميل غالب به اين بود كه بر ميزان ماليات چه با افزودن نرخ‌هاى مالياتى ، چه با وضع ماليات جديد بيفزايند و پيش از اين اشاره كرديم كه غازان مىكوشيد تا مانع از بروز اين تمايل گردد . گويا نرخهاى مالياتى در هرشهر فرق مىكرد و هرچندگاه يك‌بار ماليات به ميزان جديدى وضع مىشد . . . با اين‌همه خصايص دستگاه مغول منحصر به گرفتن ماليات زايد بر اندازه و فساد و سوء اداره و انحطاط و بىنظمى جامعه نبود .\r\nپيداست كه غازان از شاهانى بود كه در طريق اصلاحات مىكوشيده است و مأموران و ملاكانى مانند رشيد الدين براى آباد كردن زمين‌ها و افزودن به ميزان محصول آنها كارهايى انجام داده‌اند .\r\nمثلا مىنمايد كه قسمت بزرگى از خوزستان به او تعلق داشته و بنا به ادعاى او به طريقهء شرعى به وى منتقل شده بوده است .\r\nدر يكى از نامه‌هاى منقول در مكاتبات رشيدى كه خطاب به مردم خوزستان نوشته است ، آنان را آگاه مىكند كه سراج الدين دزفولى را عامل خراج آن سامان كرده است تا مباشران را بطلبد و حسابهاى سالهاى گذشته را بخواهد . . . با رعاياى آنجا به مهربانى رفتار كند و آنان را به زراعت و عمران مشغول دارد .\r\nرشيد الدين پس از وصف آبادانى خوزستان در گذشته ، مىنويسد كه پنج سال شده است كه او با صرف مال و بذل كوشش در عمران خوزستان كوشيده است . هفتاد تومان خرج بند و افزار كشاورزى و تخم و مساعده دادن به رعايا كرده و دويست جفت گاو ، در ملكى كه در اهواز داشته به كار انداخته است .\r\n. . . مكاتيب او نشان مىدهد كه رشيد الدين در احداث دهات جديد چه روشى به كار مىبسته است . . . در نامه‌يى كه به غلام خود سنقرباروچى حاكم بصره نوشته است از او مىخواهد كه براى ملك او دويست غلام و دويست كنيزك هندى و حبشى و قيروى و انواع ديگر غلامان سياه از مال شخصى بخرد و به تبريز بفرستد . . . در نامه‌اى كه رشيد الدين نوشته ، به او دستور داده است كه نهرى وسيع در صحراى ملاطيه و شط فرات حفر كند و ده قريه بنياد نهد .\r\nاگرچه ممكن است رشيد الدين را نمونهء توانگرترين فرد ديوانى در آن دوره دانست ، اما به هيچ‌وجه نمىتوان او را از اين حيث ممتاز و مستثنا شمرد . در زمان اباقا ، ابن طقطقى در عراق به سبب اجاره كردن زمينهاى خالصه توانگر شد . درآمد روزانهء شمس الدين محمد جوينى را كه وزير اعظم هولاكو و پسر او اباقا و تكودار بود ، به مبلغ ده هزار دينار تخمين زده‌اند .\r\nخواجه رشيد الدين فضل اللّه مانند خواجه نظام الملك فئودالى عاقل و دورانديش بود و به\r\n\r\n","description":"","footnote":"","page_name":" 1056 ","page_number":346},
  {"content":"\r\n\r\nاستثمار نامحدود كشاورزان موافقت نداشت .\r\nدر نامه‌اى كه خواجه رشيد الدين فضل اللّه به فرزند خود كه حاكم كرمان بود نوشته ، او را از تحميلات فراوانى كه به مردم روا داشته برحذر مىدارد و مىنويسد : « به سبب تفاوت و تكليفات ديوانى و تواتر حوالات سلطانى و به واسطهء قلان و قپچور و چريك و اخراجات متفرقه مستأصل شده‌اند و لشكر هموم بر ايشان هجوم آورده . »\r\nسپس دستور مىدهد كسانى را كه در اثر بيدادگريهاى حكومت ، مساكن خود را ترك گفته‌اند ، بار ديگر به جاى خود بازگرداند و به علت قلان و قپچور و طيارات و تكليفات ديوانى كرمان و اردوى عظيم ، تا مدت سه سال از ايشان چيزى نطلبند تا مراتع خراب و مزارع باير ايشان به حال عمارت و زراعت بازآيد . »\r\nخواجه در نامهء ديگرى خطاب به فرزند خويش ، بار ديگر او را به رعايت حال رعاياى كرمان توصيه مىكند و تأكيد مىنمايد كه مأمورين صالح و عادل به بم و خبيص و ديگر نقاط كرمان گسيل دارد تا به مردم ظلم و ستم روا ندارند . . . كلكم راع و كلكم مسئول عن رعيته .\r\nخواجه در نامهء ديگرى به فرزند خود كه در تركيه فرمانروايى داشته ، تأكيد مىكند كه دست از بيدادگرى بردارد و مأمورين ستمگر را از كار بر كنار نمايد « . . . حزب شر و ضلالت بر آن مملكت شبيخون آورده و آن عزيز همواره به شرب خمر و سمع رمز ( - زمزمه ) مشغول و از اين معنى غافل كه رياست و مهترى جز به دادگسترى حاصل نگردد . . . اعمال بزرگ را به عمال كوچك نده و كار خطير به مردم حقير مفرما . . . مال رعيت به قانون قديم بستان . . . توفيرات خزينه و طيارات ديوانى از وجه مرضى و غيرمرضى مستان ، رسمهاى محدث از جرايد عمال ولايات حك و بدعتهاى قديم از صحايف اعمال ديوانى بستر . . . تصرفات باطله از موقوفات باطله و رباطات و مساجد و مزارات منقطع گردان و ديههاى معظم و مزارع كه به سالها در حوزهء تصرف ديوان ، به اندك شبهتى آمده به متملكان قديم استرداد كن . » سپس تأكيد مىكند كه بيت المال را در راه ايجاد مدارس ، معابد ، مساجد ، قناطر و مصانع و مزارات و حوانق آن ديار صرف كند و از علما و صلحا و عباد و زهاد ، و سادات و مشايخ و حفظهء قرآن و خداوندان فقه و محدثان و ساير مستحقان از غريب و شهرى و متوطن و طارى كه در بقاع خير كه اين ضعيف در ملاطيه و انطاكيه انشا كرده‌ام به بهترين وجه نگهدارى كند .\r\n\r\nمصرف خراج :\r\nسعدى با استناد به روش پادشاهان دادگر عهد باستان ، به شهرياران ايران هشدار مىدهد كه ماليهء مملكت و بيت المال مسلمين را در راه امور غيرضرورى مصرف نكنند :\r\n نه از بهر آن مىستانم خراج * كه زينت كنم بر خود و تخت و تاج\r\nمرا هم ز صدگونه آز و هوى است * و ليكن خزينه نه تنها مراست \r\nدادخواهى از خواجه رشيد الدين : يكى از دانشمندان عالىقدر اصفهان به خواجه\r\n\r\n","description":"","footnote":"","page_name":" 1057 ","page_number":347},
  {"content":"\r\n\r\nرشيد الدين صاحب ديوان از سنگينى ماليات و منال و تحميلات سنگين بر رعايا شكايت مىكند و تقاضاى تعديل مىنمايد . خواجه وساطت او را قبول مىكند و مميزى براى تعديل ماليات مىفرستد و نامه‌اى در جواب آن دانشمند مىنويسد و انتظارات او را انجام مىدهد .\r\nدر دورهء مغول در تركيب طبقه زمين‌دار تغييرات نسبتا فراوانى راه يافت . نخست بايد از اعضاى طبقهء حاكمه يعنى مغولان ياد كرد كه به عنوان مقطعان و صاحبان املاك شخصى زمينهاى نسبتا وسيعى در اختيار خود داشتند ، اختلاف و دشمنى ميان اينان و مردم محلى ظاهرا بيش از اختلافى بود كه ميان طبقهء حاكمهء سابق و دهقانان وجود داشت . دومين طبقه از زمين‌داران عبارت بودند از عمال مبرز حكومت كه زمينهاى وسيعى داشتند ، و در ميان طبقهء زمين‌دار ممكن است قضات را از عواملى شمرد كه رفته‌رفته شمارهء آنان رو به فزونى نهاده است .\r\nپيش از اين قضاوت ، ميان مردم عادى . . . به طبقهء متوسطى رجوع مىشد كه براى مردم عادى در حكم مراجع نسبتا بىطرفى بودند و مردم داورى نزد آنان مىبردند . اما همين‌كه منافع قضات با طبقهء زمين‌دار يكى شد ، ديگر بىطرف باقى نماندند . سومين طبقه از زمين‌داران عبارت بودند از طبقهء زمين‌داران سابق . حاصل گفتار اين‌كه در دورهء مغول ، علىرغم غازان خان كه مىكوشيد اصلاحات ارضى خود را منطبق با اصول شريعت كند ، اختلاف راه و رسم معمول ، با مبانى اسلامى نسبت به ادوار قبل از مغول باز هم بيشتر شده است . همچنين در اين دوره به عدهء كسانى كه املاكى وسيع در تصرف داشتند ، افزوده شده ، بر روى هم آبادانى كشور و ميزان توليد رو به انحطاط و تنزل نهاده است . دشمنى و عناد ميان دهقانان و طبقات حاكمه اوج گرفته و فاصله ميان اين دو بيشتر شده است ، حتى بيشتر از دورهء تركان سلجوقى .\r\nدر 782 ( 1380 م ) تيمور يك سلسله لشكركشيهايى در ايران آغاز كرد . . . او نيز به پيروى از مغولانى كه پيش از وى روى كار آمدند ، يورتهايى به اتباع خود واگذار كرد . . . اين مطلب كه آيا يورتها چه مدت در تصرف صاحبان آنها باقى مىماند و رابطهء اينان با مردم ساكنين دهات و شهرهايى كه عنوان يورت يافته بود از چه قرار بوده ، روشن نيست .\r\nولى در اندرزنامهء تيمورى كه بعضى آن را منسوب به تيمور نمىدانند به مواد و مطالبى برمىخوريم كه نمايندهء طرز كار مأمورين و رفتار آنان با كشاورزان است و تا حدى سياست اقتصادى تيمور را در زمينهء كشاورزى روشن مىكند .\r\n\r\nطرز رفتار با رعايا :\r\n« . . . امر نمودم كه مال از رعيت به بيم و ترسانيدن جمع نمايند نه به چوب و شلاق . چه حكم حاكمى كه از چوب و شلاق كمتر باشد وى سزاوار حكومت نباشد » ( از اندرزنامهء تيمورى ) . در جاى ديگر مىنويسد : « امر نمودم كه مال و خراج از رعيت به نهجى بگيرند كه موجب خرابى رعيت و ويرانى مملكت نشود كه خرابى رعيت موجب كمى خزانه است و كمى خزانه موجب تفرقهء سپاه و تفرقهء سپاه موجب اختلال مملكت و سلطنت است و\r\n\r\n","description":"","footnote":"","page_name":" 1058 ","page_number":348},
  {"content":"\r\n\r\nامر نمودم كه هرمملكتى كه مسخر گردد ، از حوادث در امن‌وامان درآيد ، حاصل و اصل آن ملك را ملاحظه نمايند ، اگر رعايا به جمع قديم راضى باشند ، به رضاى ايشان عمل نمايند و الا موافق تزوك جمع بربندند . و امر نمودم خراج ، موافق حاصل زراعت بگيرند و جمع بر حاصل زمين بربندند چنانچه بر اول اراضى مزروعهء زراعت كه به آب چشمه و كاريز و نهر و رودخانه زراعت كرده باشند و آن آبها دوام و استمرار داشته باشند ضبط نمايند و آنچه حاصل آن اراضى باشد دو حصه به رعيت گذارند و يك حصه به سركار ضبط نمايند .\r\n« . . . اگر رعيت به حاصل سه توده راضى نشوند ، اراضى مضبوطه را اول و دويم و سيم جريب نمايند . جريب اول را سه خروار و جريب دوم را دو خروار و جريب سيم را يك خروار جمع بربندند و نصفى را جو اعتبار كنند . و آنچه جمع شود ، دو يك مال بگيرند . اگر رعيت با وجود اين هم ، به دادن مال راضى نشوند ، خروار گندم را پنج مثقال نقره و خروار جو را دو مثقال و نيم نرخ نمايند و ساورى قلعه بر آن اضافه كنند و ديگر به هيچ اسم‌ورسم از رعيت حبه و دينارى مطالبه ننمايند ، و باقى زراعت خريف و ربيع و زمستانى و تابستانى رعيت و زراعتى كه به آب باران مزروع شده باشد ، جريب نمايند و آنچه به تحرير درآيد به ثلث و ربع عمل كنند و سرشمار و محترفه و ساير جهات بلدان و موضع و آبخور و علف‌چرا و مراعى موافق دستور العمل قديم به عمل آورند . . .\r\n« و امر نمودم كه پيش از رسيدن محصول ، بر رعيت مال جهات اطلاق نفرمايند و چون محصول رسيد به سه دفعه مال تحصيل بكنند و اگر رعيت بىتحصيل‌دار مال‌گذارى نمايند ، تحصيل‌دار تعيين ننمايند و اگر به تحصيل‌دار محتاج شوند ، به حلم و سخن مال بگيرند و كار به چوب و ريسمان و شلاق نرسانند و رعيت را به بند و زنجير مقيد نگردانند . و امر نمودم كه هركس كه صحرايى آباد كند و يا كاريزى احداث كند ، يا باغى سبز كند يا موضع ويرانى را از نو آباد كند ، در سال اول چيزى نگيرند و در سال دوم آنچه رعيت به رضاى خود بدهد بگيرند ، و در سال سيم موافق تزوك مال بگيرند . و امر نمودم كه اگر ارباب كلانتران به ريزهء رعيت تعدى نمايند و موجب خرابى ريزه رعيت باشند ، مقدار خرابى كه به ريزهء رعيت رسيده باشد از ارباب و كلانتر گرفته به ايشان رسانند كه به حال خود بازآيند و مواضع خراب اگر صاحب نداشته باشد ، اگر پريشان باشد ، مصالح الاملاك به وى دهند كه خود را آباد سازد و امر نمودم كه در موضع خراب كاريزها جارى سازند و پلهاى خراب را عمارت نمايند و بر نهر آبها و رودخانه‌ها پلها بنا كنند و در راهها به مقدار يك منزل رباطى تعمير نمايند و راهداران و مستحفظان در راهها مقرر دارند ، و در هررباطى جمعى را متوطن سازند كه راهدارى و نگاهبانى بديشان متعلق باشد ، و مالى كه از اهل رعيت و غفلت در راهها به دزدى رود ، راهداران از عهده برآيند . » « 1 »\r\n\r\n\r\n","description":"","footnote":"\r\n( 1 ) . تزوك تيمورى ، پيشين ، ص 103 .\r\n","page_name":" 1059 ","page_number":349},
  {"content":"\r\n\r\n« جانشينان تيمور نتوانستند كه ممالك متصرفى او را حفظ كنند . اگرچه تا حدود يك قرن ايران را در تصرف خود داشتند . پس از مرگ شاهرخ ( فرزند تيمور ) در 850 ه . ( 1447 ميلادى ) ، « امرا و شاهزادگان به هم برآمدند و هريك آنچه توانستند از گنج و لشكر برداشتند و متوجه ولايتى و سرحدى گشتند . . . و در تصرف آوردند . بنياد ظلم و تعدى نهادند و قتل عام شد و طمع در مال تاجران و رعايا و مزارعان كردند . . . خرابى در ولايتها راه يافت و مردم پراكنده گشتند . . . در تمام بلاد ايران قحط و و با واقع شد . . . »\r\nاز اسنادى كه از اين دوره باقى مانده است ، مىتوان تا حدى به كثرت و تنوع مالياتى كه بر زمين‌ها و صاحبان آنها تعلق مىگرفته است پى برد . چنان‌كه مينورسكى نقل كرده ، سيورغال قاسم بن جهانگير از سى قسم ماليات و عوارض معاف بوده است . سند ديگرى داريم كه به تاريخ 914 ه . ( 1948 م . ) نوشته شده و به موجب آن امير الوند قره‌قويونلو قريهء نهر آمس نزديك گلپايگان را به جلال الدوله جابر وزير خود بخشيده است . . . در سندى كه مربوط به سيورغال قاسم بن جهانگير است ، حكام و عمال خراج و كلانتران و كدخدايان را از هرگونه مطالبه‌اى از نهر آمس خواه بابت مستمر و عادى ، خواه بابت ماليات زايد و غيرعادى ممنوع كرد . و همچنين آنان را از نوشتن برات به عهدهء قريهء مزبور بازداشته‌اند . به علاوه نوشته‌اند كه ديگر هرسال نبايد تقاضاى سيورغال جديد شود . صاحب سيورغال از ماليات و عوارض ذيل معاف شده است .\r\nمالوجهات ( ماليات مستعمر ) ، اخراجات و خارجات ( ماليات زايد ) عوارضى كه به موجب حكم يا جز آن وضع مىشود ( عوارضات حكمى و غيرحكمى ) علفه ( مالياتى كه بابت خوراك عمال مىگرفتند ، علوفه ) . حق عيش براى مركب مأموران حكومت . قنغلا ( به ضم اول و دوم و سكون سوم ) يعنى ماليات مخصوص پذيرايى سفرا و ديگران ، بيگار ( كار اجبارى ) ، شكار ( ماليات شكار ) ، الاغ پيكهاى چاپارخانه با ماليات خصوص چهارپايان چاپارخانه ، الام ( به فتح الف راهنمايانى كه مجبور بودند بدون گرفتن مزدى به مأموران حكومت خدمت كنند و آنان را از دهى به ده ديگر رهنمون شوند ) ساورى ( هدايا ) ، ساچق عوارض پذيرايى ، پيشكش هدايا ، زرچريك ( ماليات چريك ) ، مشتلق عوارضى كه در مواقع مخصوصى مانند رسانيدن خبر خوش از مردم مىگرفته‌اند ، احداث ، و سرشمار ( ماليات خانوار ، و سرانهء خانه‌شمار ( ماليات خانه ) بام‌بردار ( ماليات چاپارخانه ) ، دست‌انداز ( دخل و انعام ) ، عيدى و نوروزى ماليات مخصوص سال نو ، حق السعى عمال ( مداخلات محصلان ماليات ) ، عشر 10 / 1 رسم الصداره ( حق العمل صدر ) ، رسم الوزاره ( حق العمل وزير ) ، غله طرح ، حرز ( تقويم ماليات ) مساحت رسم الحرز و مساحت حق العمل تقديم كردن و مساحت كردن ، اضافه و تفاوت تسعير ( مالياتى كه بابت تعديل نرخ تسعير مىگرفتند ) ، تقبل . . . ماليات معروف ، صديك ، صد دو و صد چهار حقوق داروغه و كلانتر و مميز و حاجب جمع و شيلان بهاء و سفره بهاء ( مالياتى كه براى\r\n\r\n","description":"","footnote":"","page_name":" 1060 ","page_number":350},
  {"content":"\r\n\r\nكسانىكه وسايل ضيافت را آماده مىكردند مىستاندند ) ، سلامانه مالياتى بوده كه براى بارعام شاه مىگرفتند و همچنين به مالياتى گفته مىشد كه مردم به سبب دريافت خبر سلامت شاه مىپرداختند . اخراجات قلاع و طوابيل و چوقه‌كاه ( مالياتى كه بابت مخارج نگاهدارى قلاع و اصطبلهاى سلطنتى و شكارگاههاى سلطنتى مىگرفتند ) ، مرغ ، مكلف كردن مردم به دادن طيور اهلى ، گوسفند قلان بيگارى ، قپچور ( ماليات مواشى ) ، يرغو ( ماليات بابت تحقيق دريافت جرايم ) سرغو و ساير تكاليف ديوانى يا مطالبات سلطانى يا هرچه از راه ماليات به هربهانه و عنوان كه ممكن بود بگيرند . بار عمدهء ماليات را كماكان بر دوش دهقانان مىنهادند ، هرچند صاحبان سيورغال را از تأديهء مالياتهاى مختلف معاف مىكردند ، با اين‌همه از كجا معلوم كه صاحب سيورغال اين‌گونه مالياتها و نظاير آنها را از زارع به نفع خود نمىستانده است . زيرا دليلى كه خلاف اين نكته را ثابت كند در دست نداريم .\r\n« در سنه‌اى كه تاريخ آن 893 ه . ، 1488 ميلادى است ، يكى از موقوفه‌هاى فارس را از پرداخت 27 نوع ماليات و عوارض معاف كرده‌اند . . . » « 1 »\r\nابن خلدون محقق و جامعه‌شناس بزرگ قرون وسطا ضمن بحث در پيرامون وضع خراج در مراحل مختلف مىگويد :\r\n« خراج‌ستانى در آغاز تشكيل دولت به علت كم بودن مخارج دولت و نقصان تشكيلات به زيان مردم نيست و مردم با علاقه كار مىكنند و ماليات را مىپردازند ، زيرا ميزان ماليات بسيار ناچيز است و تحميلى بر مردم نيست . ولى پس از آن‌كه دولت چندى دوام يافت و پادشاهان يكى پس از ديگرى به سلطنت ادامه دادند ، به تدريج بر تعداد عمال و كارگزاران ديوانى اضافه مىشود و مخارج و تشريفات آنها فزونى مىگيرد و در نتيجهء فرورفتن درباريان در ناز و نعمت و تجمل‌خواهى و افزون‌طلبى روزبه‌روز بر ميزان خراج افزوده مىشود . آن‌وقت بر تكاليف و تقسيم‌بندى خراج رعايا و كارگزاران و كشاورزان و ديگر كسانى كه خراج مىپردازند ، مىافزايند و بر ميزان كليهء تكاليف و تقسيم‌بندىها مبلغ بزرگى اضافه مىكنند تا عايدى آنان از خراج‌ستانى بيشتر شود . و گذشته از اين ، از بازرگانان و پيشه‌وران و دروازه‌ها نيز باجهايى مىگيرند . . . تا به مرحله‌اى مىرسد كه خراجها و وامها ، رعايا را سنگين‌بار مىكند و براى آنان كمرشكن مىشود . . .\r\nآن‌گاه اضافات مزبور از حد اعتدال خارج مىشود و رعيت بهبود زندگى و نيكوحالى پيشين را از دست مىدهد و از فعاليت و كوشش براى آبادانى بازمىايستد ، زيرا وقتى كه مخارج و وامها و ميزان خراجگزارى خود را با مقدار بهره‌بردارى و سود خود مىسنجد و مىبيند سود اندكى برمىدارد ، آن‌وقت در ورطهء نوميدى غوطه‌ور مىشود . از اين‌رو جمعيت بسيارى به كلى از آبادانى دست مىكشند .\r\n\r\n\r\n","description":"","footnote":"\r\n( 1 ) . مالك و زارع در ايران ، ص 207 به بعد .\r\n","page_name":" 1061 ","page_number":351},
  {"content":"\r\n\r\n« . . . فرجام ناسازگار همهء اينها ، عايد دولت مىشود ، زيرا سود آبادانى و توليد ثروت به آن باز مىگردد و هرگاه به اين اصول پى ببرى ، مىتوانى دريابى كه قوىترين موجبات آبادانى و توليد ثروت عبارت از تقليل مقدار تقسيم‌بنديها و تكاليف و تحميلات بر آبادكنندگان است ، و تا جايى كه امكان‌پذير باشد ، بايد اين اصل را در نظر گرفت ، چه از اين راه روح پشتكار و فعاليت براى آبادانى در مردم بيدار مىشود چه يقين مىكنند از آن سود مىبرند و بهره‌بردارى مىكنند . » « 1 »\r\nبه نظر پطروشفسكى قبل از آن‌كه ايران به دست سلجوقيان و چنگيز خان فتح شود ، نقش سنت محلى فئودالى در ايران بسيار عظيم بود . چنان‌كه در غرب نيز سنن و رسوم فئودالى در روابط توليدى نقش مهمى را ايفا مىكرد . ولى پس از حملهء تركان و مغولان ، چه از طرف ديوان و چه از جانب افراد فئودال و به خصوص بزرگان صحرانشين ، تجاوز خودكامگى در وصول ماليات فزونى گرفت . حتى راوندى از مالياتهاى گزاف و ناموجهى كه خودسرانه بر رعايا تحميل مىشده بسيار سخن گفته ، ساده‌لوحانه اين عمل را به « بددينان » و « رافضيان » و يا « اشعريان » و غيره نسبت مىدهد ، چنين مىگويد : « كدام فساد از اين بدتر است كه دبيرى رافضى يا اشعرى . . .\r\nقلم در املاك مسلمانان كشد . و مىنويسد : به ناواجب كه صد دينار از ديه فلان و پنجاه دينار قصابان و صد بقالان و پانصد بزازان و چندين فلان و چندين فلان بدهد و اين خطها دبيران به دست سرهنگان مىدهند كه به زخم چوب بستان . » « 2 »\r\nجوينى منظرى تاريك از غارتگرى و خودكامگى مأموران مالى خان رسم مىكند . اينان در بسيارى موارد همان عاملان پيشين محلى و مقاطعه‌گران مالياتى و يا فئودالهايى بودند كه به خدمت فاتحان درآمده ، مىكوشيدند حسن خدمت ابراز دارند . به گفتهء جوينى شرف الدين بيتگچى مأمور مالى نخست هرچه توانست رسم ماليات از مردم ولايت تبريز گرفت ، و سپس در ماه رمضان سال 642 ه - ( 1245 م ) وارد قزوين شد . اينك سخنان جوينى در اين‌باره :\r\n« چون صحن تبريز پاك برفت ، از آنجا به شهر قزوين رفت كه شهر موحدان و ثغر اسلام است . وصول او در ماه رمضان سنهء اثنتين و اربعين و ستمايه بود ، در كوشك ملك نزول كرد .\r\nاكابر و معارف را حاضر كردند و مسمى بر هركس مال تعيين كرد ، ايشان را بر بام كوشك بازداشت بىزاد و آب و به وقت افطار بيرون نگذاشت و رخصت آنك به نزديك ايشان طعامى برند نداد و محله‌محله را جداجدا محصلان نامزد كرد . و طايفهء دونان را كه جهت دو « نان » صد كس را بر آتش نهند ، بر ايشان گماشت تا آبروى هرصاحب مروتى بر خاك مذلت ريخت و عرض و مال را بر باد داد و تكليف ما لا يطاق را بر صغير و كبير ايشان به تقديم مىرساند از عقوبت شكنجه و مثله ، ناله و تضرع مسكينان و آه دودآساى خلقان به آسمان مىرسيد . » « 3 »\r\n\r\n\r\n","description":"","footnote":"\r\n( 1 ) . مقدمهء ابن خلدون اندلسى ، ترجمهء محمد پروين گنابادى ، پيشين ، ص 533 به بعد ( به اختصار ) .\r\n( 2 ) . راحة الصدور ، پيشين ، ص 37 - 32 .\r\n( 3 ) . جوينى ، تاريخ جهانگشا ، پيشين ، ج 2 ، ص 276 .\r\n","page_name":" 1062 ","page_number":352},
  {"content":"\r\n\r\nبنا به گفتهء جوينى ، بودند كسانى كه : « اولاد خود را در بند رهن مىكردند و قومى خود مىفروختند . شخصى بود كه در حالت نزع محقرى به دو حوالت رفته بود ، چون جان تسليم كرد ، و تجهيز او كردند ، محصل به مطالبهء مال بازآمد . چيزى ديگر نبود ، كفن او بستدند و متوفى را همچنان نگه داشتند . » « 1 »\r\nمحصلان مالياتى به يارى چنين شيوه‌هايى ولايات آمل و استرآباد و كبودجامه و جاجرم و جوين و اسفراين و غيره را بالكل غارت كردند . مردم دامغان كه از تعديات مأموران مالياتى و ضرب و شتم و شكنجهء ايشان كاردشان به استخوان رسيده بود ، كارشان به عجز و اضطرار رسيد ، به ملاحده توسل جستند ، دامغان به ايشان دادند . در آن زمان هنوز قدرت اسماعيليان ( ملاحده ) در جبال البرز توسط مغولان سرنگون نشده بود .\r\nپوربها شاعر قرن هفتم هجرى ضمن قصيده‌اى ، از مظالم مالياتى دوران خود ياد مىكند :\r\n همه جهان متفرق شدند و آواره * ز بىشمار قلان و ز بيكران قپچور \r\n« در ابتداى استيلاى مغولان به علت كشتارها و خرابيهاى بىپايان اين قوم بيابانگرد ، نظام امور مالياتى از هم گسيخت و درآمدها نقصان فاحش پيدا كرد . نمونه‌هاى گويايى از نتايج اين ويرانىها را حمد اللّه مستوفى در كتاب نزهة القلوب ( ص 47 به بعد ) ذكر كرده است و آن مقايسهء بين درآمد مالياتها قبل از هجوم مغولان و بعد از آن است به قرار زير :\r\nماليات زمان سلجوقيان و اتابكان : ماليات سال 736 هجرى عصر غازان خان :\r\nعراق عجم :\r\n252 تومان 35 تومان\r\nاران و مغان :\r\n300 تومان 30 تومان\r\nرى :\r\n700 تومان 30 تومان\r\nدر اين دوره از نظر تاريخ مالى ايران ، دو اثر بسيار گرانبها تدوين شده است :\r\n. . . يكى از اين دو ، رساله‌اى است كه خواجه نصير الدين طوسى در باب درآمدها و مخارج دورهء مغول با اشاراتى به معمول دورهء قبل از اسلام نگاشته است ، و ديگرى قسمتى از تاريخ مبارك غازانى است در باب وضع مختل مالى ايران ، پيش از اصلاحات غازان خان و اقداماتى كه او به تدبير وزير زيرك خود خواجه رشيد الدين فضل اللّه براى تنظيم اوضاع مالى انجام داد . اين اصلاحات يكى از برجسته‌ترين اقداماتى است كه در تاريخ مالى ايران صورت گرفته است و حقا نصير الدين طوسى درآمدها را به دو دسته تقسيم كرده است : درآمدهاى خاصه كه اختصاص به\r\n\r\n\r\n","description":"","footnote":"\r\n( 1 ) . همان ، ص 276 .\r\n","page_name":" 1063 ","page_number":353},
  {"content":"\r\n\r\nشاه داشته و درآمدهاى عمومى كه مصالح پادشاهى نام داشته است . به قول بارتولد مستشرق روسى ، اين طبقه‌بندى درآمدها به درآمدهاى خاصه و درآمدهاى عمومى ، در تمام ممالك اسلامى در شرق مديترانه معمول بوده است .\r\nدرآمدهاى عمومى از منابع زير به دست آمده است :\r\n1 ) ماليات زمين ، 2 ) ماليات بر تجارت ، 3 ) ماليات احشام ، 4 ) درآمدهاى اتفاقى كه آن هم از چهار منبع بوده است ، به اين قرار :\r\nالف ) ما ترك متوفيان بلاوارث ،\r\nب ) اموال غايبين مفقود الاثر ،\r\nج ) اموال بلاصاحب ،\r\nد ) اموالى كه مصادره شده بود ،\r\nدرآمدهاى خاصه از چهار محل به دست مىآمده :\r\n1 ) ميراث گذشتگان شاه\r\n2 ) 5 / 1 غنايم منقول\r\n3 ) درآمد كفايت ( درآمدى كه از امور كشاورزى ، معدنى ، صنعتى و بازرگانى كه به سود شاه انجام مىشده حاصل مىگشته . )\r\n4 ) هدايا . . .\r\n\r\nاصلاحات غازان خان :\r\nچنان‌كه اشاره شد ، تا سال 703 هجرى ماليات ولايات معمولا به مقاطعه داده مىشد و حكام و عاملان ماليات به ازاى پرداخت مبلغى مقطوع به خزانهء شاه ، درآمد ولايت را به سود خود وصول مىكردند . از طرف اين حكام و عاملان ، تعدى بسيار به مردم مىشد و گاهى يك ماليات را چندين بار مطالبه مىكردند . غازان خان مقاطعهء مالياتها را لغو كرد و بر وفق سنت گذشته مميزينى به ولايات فرستاد تا ماليات اراضى را تعيين نموده در دفاتر ثبت كنند . سپس ماليات هرمحل را روى صفحه‌هايى از مس يا آهن يا روى سنگ و گچ نقر كرده و در مسجد يا ميدان يا هرمحل ديگرى كه مردم بخواهند نصب كنند ، تا هركس از مالياتى كه بايد بپردازد به خوبى آگاه بوده و هيچ مأمورى نتواند بيش از ماليات حقه چيزى از او مطالبه كند . و از طرف ديگر ، تغيير و تصرف در مالياتها هم غيرممكن گردد . . . » « 1 »\r\n\r\nوضعيت ماليات در عهد مغولان\r\nپس از آن‌كه مغولان ، آسياى مركزى و قسمتهاى بزرگى از چين را متصرف شدند ، به فكر افتادند كه وضع ماليات را منظم كنند و دريافت آن را ، آن‌طور كه در آغاز متداول بود به عهدهء چپاول‌كنندگان نگذارند . به اين سبب اوكتاى در دومين قوريلتاى كه در سال 1236 ميلادى به فرمان او تشكيل\r\n\r\n\r\n","description":"","footnote":"\r\n( 1 ) . ايرانشهر ، پيشين ، ج 2 ، ص 128 به بعد .\r\n","page_name":" 1064 ","page_number":354},
  {"content":"\r\n\r\nشد ، فرمان داد تا ماليات بر مستغلات و ماليات بر درآمد وضع گردد ، به‌طورى كه رعايا مىبايست يك درصد از احشام و ده درصد از محصولات غلات را به دولت تحويل دهند . در مناطق غربى قلمرو مغولان ، يعنى در مغرب و جنوب رود جيحون ، ماليات از تك‌تك رعايا ، و در چين از هرخانواده دريافت مىشد . درآمد مالياتى به خزانهء دربار اوكتاى مىرسيد ، و به همين سبب است كه مقدارى از اين درآمد نيز به صورت مواد خام بود .\r\n« زمام‌داران مناطق غربى و شاهان دست‌نشانده ، صاحب‌منصبان مخصوص براى دريافت ماليات در اختيار داشتند .\r\nامير ارغون حاكم و محمود يلواج خود نيز مأمور دريافت ماليات بودند و مأموران مخصوص ماليات به اين حكام كمك مىكردند .\r\nآن‌طور كه از منابع ارمنى روايت مىكنند ، در قفقاز نوعى جزيه متداول بود كه شامل تمام مردانى كه بيش از ده سال داشتند مىشد . . . اين جزيه عبارت بود از 50 كيلو جو ، 25 كيلو انگور ، 1 كيلو برنج ، دو بند طناب و يك سكه نقره ، يك تير و يك نعل . گذشته از آن براى هر بيست رأس دام ، مىبايست يك رأس دام و 5 سكه نقره به عنوان جزيه به مغولان داده شود . درجهء اعتبار اين گزارش معلوم نيست . آنچه مسلم است ، در جريان اخذ ماليات غرض‌ورزى و سودجويى و نقض مقررات زياد به كار مىرفته است . گاه اگر خانواده‌اى دستور مأمور ماليات را اطاعت نمىكرد ، مأمورين فرزندان آن خانواده را مىربودند .\r\nبه موجب قانون چنگيز ؛ روحانيان ، اشراف ، ترخان و كودكان از پرداخت ماليات معاف بودند . گاه اين معافيتهاى مالياتى ناديده گرفته مىشد و مثلا از روحانيان مسيحى نيز ماليات مىگرفتند . در فارس طبق روش خلفاى راشدين ، ميزان ماليات را تا يك‌دهم بهاى محصول تنزل مىدادند .\r\nدر آغاز زمامدارى منكو ، به سبب افزايش مخارج دولت ، تصميم گرفتند به وضع دريافت ماليات صورتى تازه دهند . به اين سبب سرشمارى تازه‌اى به عمل آمد و مستغلات كشاورزى از نو تخمين زده شد .\r\nهيأتهايى به نقاط مختلف كشور گسيل شده ، شاهزادگان و امرا از امتيازاتى كه تا آن هنگام داشتند محروم شدند . از عشاير ماليات دام « قپچور » مىگرفتند و مقرر گرديد ماليات مرتبا و ساليانه دريافت شود . ولى از شدت عمل و زياده‌روى و تجاوز خوددارى كنند . ماليات شامل حال مالكانى مىشد كه رمهء آنها از بيش از صد دام تشكيل شده بود ، در اين صورت يك درصد از دامها به دولت تعلق داشت . علاوه بر اين ، ماليات بر مستغلات ( قلان ) و ماليات بر درآمد ( تمغا و يا باج ) براى ساكنان شهرها و كسبه وضع شده بود ، كه در آغاز عبارت بوده از يك دينار در برابر هر 240 دينار و بعدها از يك دينار در برابر هر 120 دينار ، و بالاخره در چين و ايران جزيه\r\n\r\n","description":"","footnote":"","page_name":" 1065 ","page_number":355},
  {"content":"\r\n\r\nمتداول بود كه از پانصد ( براى ثروتمندان ) تا يك دينار ( براى فقرا ) مىرسيد و حد متوسط ساليانه براى هر 10 نفر هفتاد دينار از اين راه به خزانهء دولت تسليم مىگرديد . اما با لشكركشى هلاكو و مخارج پست ، ديگر اين مبلغ كافى نبود و به اين سبب تصميم گرفتند بر ميزان ماليات بيفزايند .\r\nدر عصر ايلخانان ، برجسته‌ترين مأموران مالياتى نايب‌ها بودند كه تحت نظر صاحب ديوان و يا وزير ممالك در كنار حكام انجام وظيفه مىكردند و از هيچ نوع اعمال غرض و سودجويى روىگردان نبودند . حتى مجد الملك يزدى صاحب ديوان ، جوينى و برادرزاده‌اش بهاء الدين را متهم مىكرد كه در اصفهان دست به اختلاس و ساير اعمال ناشايست زده‌اند .\r\nمجد الملك كه « مشرف الممالك » شد ، پى برد كه جوينى گاه‌گاه بيش از حد قانونى ماليات دريافت مىنمود ، و نيز در ثبت مبالغ كوتاهى مىكرد . اما جوينى با اين استدلال كه مبلغ دويست تومان كه وى تصرف كرده بود ، در حقيقت به همسران ايلخان و شاهزادگان و امراء داده است ، تبرئه گرديد . . . همان اباقايى كه جوينى را به محاكمه كشيد ، به او گفت كه انتظار دوچندان هدايا را از او داشته است ، و به همين سبب نيز ، وى را عزل كرد . آيا در اين صورت بديهى نبود كه جوينى با توجه به اين وضع احساس وظيفه مىكرد كه اعضاء ديگر خانوادهء سلطنتى را با هداياى خود دل خوش كند ؟\r\nارغون هنگامى كه سعد الدوله را صرفا به خاطر وعدهء او براى بالا بردن ماليات بين النهرين ، نخست نايب و صاحب ديوان آن ايالت و سپس عهده‌دار امور تمام مملكت كرد ، بىتوجهى و عدم علاقهء ايلخانان را نسبت به سرنوشت مملكت كاملا هويدا ساخت .\r\nارغون مىبايست بداند كه اين سعد الدوله نيز مانند پيشينيانش در فكر منافع خويش است و اگر بخواهد ميزان ماليات را بالا برد ، بايد جبرا فشار بيشترى بر مردم ، خاصه روستاييان وارد آورد . شكاياتى كه پس از اشتغال سعد الدوله به دربار مىرسيد ، در همين زمينه بود . سعد الدوله ضمنا بسيارى از اسناد را خودسرانه و از روى غرض لغو كرد و از اين راه توانست مقدارى از زمين را از نو رهن دهد . و نيز از كسانى كه از پرداخت ماليات معاف بودند دوباره مبلغى ماليات بگيرد .\r\nحكام و ساير مأموران متنفذ ايالات نيز رفتار ديگرى نداشتند ، جوينى حاكم بين النهرين و مورخ شهير ، به خطا متهم شد كه 250 تومان اختلاس كرده است . با اين‌همه بعيد نيست كه او مبالغ كمترى را به نفع خود ضبط كرده باشد . جوينى در ربيع الاول 680 از اتهامات وارده تبرئه و دوباره به كار گماشته شد .\r\nدر عهد غازان ، نيز عده‌اى به اتهام اختلاس محاكمه شدند . تقسيم ادارهء امور مالياتى نيز طبق گزارش حمد اللّه مستوفى مناسب با تقسيم‌بندى سياسى كشور به ايالات بوده است .\r\nظاهرا ادارهء امور مالياتى به عهدهء حكام بود ، مأموران ، ماليات نقاط مختلف را به طور پراكنده\r\n\r\n","description":"","footnote":"","page_name":" 1066 ","page_number":356},
  {"content":"\r\n\r\nجمع مىكردند و سپس به ادارات ماليه تحويل مىدادند . . . رفتار مأموران معمولى دولت نيز متناسب با رفتار صاحب‌منصبان عالىرتبه بود ، حتى كار به جايى رسيده بود كه برخى حكام ده‌بار ، حتى بيست بار ماليات دام را دريافت مىداشتند . چون اجحاف مأموران از حد مىگذشت ، ادارهء امور مالياتى دولت فرستادگانى براى رسيدگى اعزام مىداشت . در چنين صورتى حاكم با عجله به پيشواز اين فرستادگان مىرفت و با پرداخت رشوه آنان را از رسيدگى به وضع ، منصرف مىكرد . بديهى است كه كارمندان معمولى نيز مىخواستند از اين غنيمت سهمى داشته باشند . در مناطقى كه تحت نفوذ مستقيم ايلخان بود ، بيتكچيان همراه با واحدهاى لشكرى به يك‌يك مناطق مىرفتند و با فشار و تهديد مبالغ هنگفتى از مردم ستمديده مىگرفتند و بلافاصله بخشى از آن را در جيب خود مىريختند . مردم براى حفظ جان خود ، داوطلبانه مبالغى به عنوان رشوه به اين مأموران ايلخان مىدادند . اما حكام و نواب نيز كه از جمله ماليات دام را در سال چندين بار به زور از مردم مىگرفتند ، مجبور بودند به مأموران زيردست خود و شحنه‌ها مبلغى رشوه دهند ، تا رفتار آنان در دربار ايلخان افشاء نگردد .\r\nمردم ستمديده از برابر مأمورين مالياتى مىگريختند ، گاه مأمورين كه در مسير خود مردى را نمىيافتند زنان را با خود مىبردند . زياده‌رويها و اسراف دولت ، و جنگهاى متعدد داخلى مزيد بر علت بود . به اين ترتيب چون غازان در سال 964 بر تخت ايلخانى جلوس كرد ، وضع ادارهء امور مالياتى را نيز مانند ساير شئون مملكت بحرانى يافت .\r\nبيشتر ماليات به شكل مواد خام دريافت مىشد ، اين جريان با توجه به وضع اقتصادى ايران در آن زمان اجتناب‌ناپذير بود . اوربليان تعداد پرداخت‌كنندگان ماليات را يك ميليون و پانصد هزار تن گزارش مىدهد . غازان براى جلوگيرى از بحران مالى ، نخست دستور داد تا مقدار ماليات را ده درصد اضافه كنند ، شايد از اين راه كمبود خزانه را جبران نمايد . چون از اين راه نتيجهء مطلوب را به دست نياورد ، فرمان داد تا ماليات دام را نصف كنند و كوشيد تا از تجاوز مأمورانش به مردم جلوگيرى به عمل آورد . ولى مالياتهاى معوقه را گرفت . چنان‌كه در فارس مالياتهاى پرداخت‌نشدهء دوران هرج‌ومرج را بعدا دريافت كرد .\r\nدستور داد ماليات را از روى سال شمسى ، يعنى از اول بهار و پائيز به مدت 20 روز بپردازند .\r\nماليات‌دهندگان موظف بودند غلات را به وسيلهء حيوانات باربر ، خود به انبارهاى دولتى برسانند . در هردهكده لوحى فلزى يا سنگى نصب مىكردند كه روى آن ميزان ماليات قيد مىشد . در نتيجهء سياست عاقلانهء غازان ، درآمد مالياتى فزونى گرفت . چنان‌كه درآمد مالياتى « بدون خراسان » از 17 ميليون دينار به 21 ميليون دينار رسيده بود .\r\nغازان براى بهبود وضع كشاورزان قدمهاى مؤثر عملى برداشت . نخست به حق مالكيت كه دچار هرج‌ومرج شده بود سروسامانى داد و مقرر داشت كسانى كه سى سال صاحب زمينى\r\n\r\n","description":"","footnote":"","page_name":" 1067 ","page_number":357},
  {"content":"\r\n\r\nبودند ( حتى زمين وقف ) مالكيت آنها به طور قطع تأييد شود ، علاوه بر اين وى دفتر ثبت املاك براى سراسر كشور تنظيم كرد و از تقلب منشيان جلوگيرى كرد . براى صدور سند مالكيت ، دريافت حداكثر ، نيم دينار مجاز بود و مجازات صدور اسناد نادرست حتى چنان‌كه حكام به چنين كارى دست مىزدند ، مرگ بود .\r\nاسناد مالكيت با نشان زرين دولت ممهور بود و حاوى نام مالك و توصيف كامل ملك بود .\r\nاگر ملكى به فروش مىرسيد ، مىبايست برگى تازه كه حاكى از محل و روز معامله و نام مالك پيشين و مالك بعدى بود به اين دفتر اضافه گردد .\r\nپس از تثبيت وضع مالكيت ، غازان فرمان داد تا بذر ، آلات كشاورزى ، اسب و گاو در اختيار روستاييان قرار گيرد . و چنانچه حاكمى در اين زمينه كوتاهى مىكرد ، به سختى تنبيه مىگرديد .\r\nتقسيم زمينهاى متروك ، ميان روستاييان كه تعدادشان در اين هنگام نسبت به دوران پيش از مغول به يك‌دهم رسيده بود ، نيز از كارهاى پراهميت بود . اين زمينها سال نخست از ماليات معاف بود . در سال دوم يك‌سوم از حقوق متداول به دولت پرداخت مىگرديد و ميزان مبلغ پرداختى در سال سوم نسبت به خوبى يا بدى زمين طبقه‌بندى مىشد . با اين اقدامات ، امنيت روستاها برقرار شد . ارزش زمينها و بناهاى كشاورزى به دو برابر رسيد ، وضع مالى دولت به طرز بىسابقه‌اى بهبود يافت .\r\nمرگ ناگهانى غازان در سال 703 ه . از تحقق بسيارى از اصلاحات او جلوگيرى كرد .\r\nفرمانروا در بستر مرگ صريحا حفظ نظام مالياتى خود را توصيه كرد و الجايتو اعلام نمود ، كه برنامهء برادرش را دنبال خواهد كرد . اگرچه الجايتو در آغاز 705 ه . فرمان داد تا موجبات منع فرار از روستاها را فراهم آورند ، اما به زودى بىنظمى ديرينه بار ديگر خودنمايى كرد . در سال 711 ه . سعد الدين صاحب ديوان به خاطر اختلاس مبلغ سى هزار دينار دستگير شد . در سال مرگ الجايتو سردار يساول به زور در خراسان سىصد هزار و در هرات پنجاه هزار دينار ماليات اضافى گرفت و انضباط عهد غازانى رو به فراموشى رفت . در عهد سلطنت ابو سعيد به سبب مجادلهء فئودالها و متنفذين و عدم تمركز ، وضع بيش‌ازپيش به خرابى گراييد .\r\nدر اين شرايط درآمد مالياتى به سرعت تنزل كرد و از ميزان پيش از حملهء مغول بسيار كمتر شد . ميزان درآمد مالياتى در 736 ه . كمتر از نصف ماليات زمان غازان بود و پيش‌آمدهايى كه پس از مرگ ابو سعيد رخ داد ، اين كاهش را سريع‌تر كرد « 1 » . تا جايى كه اران و موغان در سال 736 ه . 303 هزار دينار درآمد مالياتى داشت ، در حالى كه در عصر ملكشاه سه ميليون دينار مىپرداخت .\r\nشيروان 113 هزار دينار مىپرداخت ، درحالىكه در عصر شاهان شيروان يك ميليون دينار\r\n\r\n\r\n","description":"","footnote":"\r\n( 1 ) . اشپولر ، تاريخ مغول ، پيشين ، ص 320 - 306 .\r\n","page_name":" 1068 ","page_number":358},
  {"content":"\r\n\r\nدرآمد مالياتى داشت . همين‌طور در ساير نقاط ، شاهان دست‌نشاندهء مغول ناگزير بودند ساليانه مبلغى خراج به مغولان بپردازند و خود اغلب مأمور جمع‌آورى اين خراج بودند و سعى مىكردند كه اين كار را به وسيلهء مأمورين خود انجام دهند . جمع‌آورى خراج به شرطى به عهدهء آنان محول مىگرديد كه سروقت مقرر آن به مغولان بپردازند . در قلمرو اين شاهان با سقاقان ظاهرا وظيفهء كمك به شاه و در باطن نظارت در كار او را به عهده داشتند .\r\nاملاك سلطنتى : « املاك سلطنتى يكى از منابع مهم درآمد دولت را تشكيل مىداد . در اكثر موارد نمىدانيم كه اين املاك از چه راه به ايلخان تعلق يافته است . اما روىهم‌رفته مىتوان گفت كه زمينهاى ضبط شده ، زمينهايى كه مالكان آن گريخته و يا كشته شده بودند ، املاك متعلق به شاهانى كه مغولان بر آنها غلبه يافته بودند و نيز املاك وقف كه ايلخان آنها را ضبط كرده بود ، املاك سلطنتى را تشكيل مىداد . املاك سلطنتى به روايت كاشانى يك‌سوم از قلمرو ايلخان را تشكيل مىداد و درآمد هنگفتى داشت . امتيازات انحصارى دولت ، از جمله صيد مرواريد در خليج‌فارس نيز بر آن افزوده مىشد . با اطمينان نمىتوان گفت كه فرمانروايان تا چه‌اندازه درآمد حرفه‌هاى ديگر از جمله استخراج معادن را قبضه كرده بودند ، اما ترديد نيست كه به‌هرحال ، بخشى از اين درآمد به خزانهء دولت مىرسيد .\r\nاملاك سلطنتى را به زبان مغولى « اينجو » مىخواندند و گاه‌گاه كلمهء خاصه بر آن افزوده مىگرديد . گاه درآمد املاك سلطنتى به مصارف معينى مثل پرداخت حقوق پزشكان يا صاحب‌منصبان عالىرتبه و منجمان مىرسيد و گاه برحسب تصميم شاه براى مصارف ديگر مانند مخارج دولت و مخارج دربار به كار مىبردند .\r\nاملاك سلطنتى نه‌تنها به همسران ، برادران و پسران ايلخان و به عنوان سيورغاتميش داده مىشد ، بلكه آن را همچنين به عنوان مواجب و يا پاداش در اختيار صاحب‌منصبان دولت ، سرداران و سپاهيان مىگذاشتند .\r\nوضع املاك سلطنتى و اقطاعات در آن هنگام متناسب با وضع عمومى كشاورزى بسيار بد بود . غازان تصميم گرفت كه اين سوداگرى را پايان دهد ، و با اين كار دو منظور داشت ، اجازهء املاك سلطنتى به سپاهيان از يك طرف موجب آبادانى املاك و سرانجام افزايش درآمد مالياتى مملكت مىشد و از طرف ديگر نيز به جاى پرداخت پول به عنوان مواجب به سپاهيان ، زمين به آنها داده مىشد . غازان اين‌گونه مقاطعات را به خصوص از سال 697 ه . به سپاهيان واگذار كرد .\r\nعهده‌دار املاك بايد قابليت خود را نشان دهد . برخى از قسمتهاى فارس آن‌چنان چپاول شده بود كه مأموران ادارى آن سامان پيشنهاد كردند كه براى مدت 7 سال از پرداخت ماليات معاف باشد ، اما غازان براى حفظ منافع دولت ، فقط براى مدت سه سال آن مناطق را از دادن ماليات معاف كرد . واگذارى زمين به كشاورزان با توجه به اين‌كه آنان از كشاورزى سررشته‌اى نداشتند ، مفيد\r\n\r\n","description":"","footnote":"","page_name":" 1069 ","page_number":359},
  {"content":"\r\n\r\nواقع نشد . از مظالم مأمورين كاسته نشد ، در دوران زمامدارى الجايتو و ابو سعيد تا زوال حكومت ايلخانان ، وضع بيش‌ازپيش رو به تباهى نهاد و هرج‌ومرج و نابسامانى فزونى گرفت . » « 1 »\r\n\r\nسياست مالى اوكتاى\r\nبارتولد مىنويسد : « منكو نقشهء اوكتاى را در مورد تنظيم امور وصول مالياتها و پايان بخشيدن به خودكامگى در اخذ عوارض ، تجديد كرد .\r\nخان بزرگ علنا اعلام داشت كه انديشهء وى متوجه اعتلاى سطح رفاه و آسايش مردم است نه پر كردن خزانهء خويش . چون ارغون و ديگر امراى مغرب در قوريلتاى ( 649 ه . ) حضور يافتند ، منكوقاآن نطقى خطاب به ايشان ايراد كرد و ضمن آن چنين گفت : « شكى نيست كه هركس نيازمنديهاى اتباع و ناحيهء قلمرو خويش را بهتر مىداند و راه و رسم اصلاح و رفع نقايص را نيكوتر مىشناسد . »\r\nبدين‌سبب فرمود تا هريك از ايشان عليحده كتبا وضع ناحيهء خويش را گزارش دهد و اقداماتى را كه براى رفاه و آسايش مردم بتوان به عمل آورد ذكر كند . تقريبا همهء ايشان از سنگينى بار ماليات همچون بلاى عمده و آفت اصلى ياد كردند و لزوم محدود كردن آن را ثابت نمودند .\r\nبنا به گفتهء رشيد الدين « چون كار ظلم و تعدى بالا گرفته بود ، دهاقين از كثرت زحمات و مطالبات و تكليف و عوارض به جان رسيده بودند تا به حدى كه محصول ارتفاعات به نصف مطالبات وفا نمىكرد :\r\n« اين‌بار بر خلاف احكام و تصميمات اوكتاى قاآن ، ماليات نقدى تعيين شد ، ولى دربارهء ميزان آن اخبار متناقضى به دست ما رسيده است . اين خود نشان مىدهد كه اوامر منكوقاآن در اين زمينه بر روى كاغذ باقى مانده به موقع اجرا گذاشته نمىشده است . بنا به گفتهء رشيد الدين ، در دورهء مغولان چين و ماوراء النهر حداكثر ماليات سرانه 15 دينار بوده است . ( در متن ديگر 11 دينار ) و در خراسان و ايران 7 دينار ، و حداقل در همه‌جا يك دينار بود . به گفتهء جوينى منكوقاآن براى خراسان حداكثر 10 دينار و حداقل يك دينار معين كرده بود . همهء هزينه‌هاى دولت از محل اين ماليات مىبايست پرداخته شود . . . دربارهء نحوهء وصول ماليات توسط ارغون ، گراكوس مورخ چنين مىگويد : از مردم بيش از حد توانايى ايشان ماليات مطالبه مىكردند و كار ايشان را به فقر مىكشاندند ، آن‌گاه رنج و شكنجه‌شان مىدادند و كسانى را كه پنهان مىشدند ، مىگرفتند و به قتل مىرسانيدند . هركس قادر به پرداخت نبود ، كودكانش را مىگرفتند . زيرا كه مسلمانان ايرانى همراه ايشان بودند . ولى شاهزادگان فرمانفرماى نواحى نيز در اعمال شكنجه و اخاذى يارىشان مىكردند و ضمنا خود نيز نصيبى مىبردند . . . » « 2 »\r\n\r\n\r\n","description":"","footnote":"\r\n( 1 ) . همان ، ص 325 به بعد .\r\n( 2 ) . تركستان‌نامه ، پيشين ، ص 1022 به بعد .\r\n","page_name":" 1070 ","page_number":360},
  {"content":"\r\n\r\n\r\nصاحب ديوان در عهد مغول\r\nدر دوران فرمانروايى مغولان وزير ممالك عهده‌دار امور مالى دولت نيز بوده است . اما گاه اين دو مسئوليت از هم جدا و تفكيك مىشدند .\r\nامور زيرين از وظايف ديوان بوده است : « ادارهء امور دولت و خاصه امور مالى ، افزايش موجودى خزانه ، نظارت در امور املاك سلطنتى و كوشش براى حفظ نظم و آرامش مملكت ، ادارهء امور پست و نظارت در امور ساختمانى ، ضرب سكه و روىهم‌رفته تمام امورى كه با خزانهء مملكت مربوط مىشود و بالاخره مديريت ادارهء اسناد رسمى . »\r\nشكايات در مورد اجحاف مالياتى و نيز در مورد زيانهايى كه پس از لشكركشى به بار مىآمد به حضور او فرستاده مىشد . درآمد صاحب ديوان شايان توجه بود . جوينى توانسته بود درآمدش را احتمالا حتّى از راه نامشروع به سالى 360 تومان برساند .\r\nدر كنار صاحب ديوان و ظاهرا در مواقعى كه نظارت در كار او ضرورى بود ، شخصى با عنوان مشرف الممالك به كار گمارده مىشد . براى ادارهء امور مالى عده‌اى به نام « مستوفى » مشغول كار بودند . اينها موظف بودند چندين دفتر تنظيم كنند ، قسمتهاى مخصوص براى پرداخت مواجب و رسيدگى به امور اقطاعات و بازرگانان و امور اوقاف وجود داشت . . . گفته مىشود بهاء الدين يعقوب كوشيده است تا درآمد اوقاف را به مصارف واقعى برساند . اما اين امرى بود كه حتى غازان با كوشش فراوان به انجام آن توفيق نيافت . . . لشكركشى چنگيز و هلاكو ، به بنيهء مالى و زندگى مردم صدمات فراوان وارد كرد . به اين سبب فرمانروايى ايلخانان به علت فقر مردم بر پايهء متزلزلى قرار گرفته بود . اين مبلغ ناچيز ، با هدايايى كه سلاطين هنگام جلوس بر تخت سلطنت به اطرافيان مىدادند ، به كلى از ميان مىرفت و خزانه خالى مىشد . علاوه بر اين ، تغيير پياپى ايلخانان و جنگهاى داخلى ، به ضعف بنيهء مالى كشور كمك مىكرد . سرانجام چون كيخاتو نمىتوانست بر اسراف‌كاريها لگام بزند و دولت ورشكست شده بود ، تصميم گرفت كه اسكناس را متداول كند . غازان تصميم گرفت از هرنوع اسراف جلوگيرى كند . حواله‌ها را خود رسيدگى مىكرد و ساليانه دوبار به درآمد و مخارج دولت رسيدگى مىنمود . او گروهى از خواجه‌ها را مأمور نظارت بر جواهرات و البسه و موجودى خزانهء دولت كرد . اصلاحات غازان در عهد الجايتو كمابيش متوقف شد و در دوران زمامدارى ابو سعيد آشفتگى مالى و اقتصادى بار ديگر خودنمايى كرد حمد اللّه مستوفى دربارهء ميزان درآمد مالياتى اطلاعاتى به دست مىدهد كه زمان آن دقيقا معلوم نيست . وى از نوسان ارزش پول سخنى نمىگويد ، وى به خراج شاهان دست‌نشانده و عوايدى كه از راه حقوق گمركى و عوارض راه و ماليات بر درآمد به دست مىآيد و نيز از مواد اوليه و هدايايى كه براى ايلخان مىفرستادند سخن مىگويد :\r\n\r\nوضع پول\r\n« متداولترين واحد مسكوكات در زمان ايلخانان « دينار » بود ، ارزش اين واحد در قرون وسطا دستخوش نوسان بود . اين نوسان مربوط به وزن مسكوكات و كيفيت تركيب آنها نيز بود . وزن متداول دينارهاى طلا روىهم‌رفته 25 / 4 تا 7 گرم\r\n\r\n","description":"","footnote":"","page_name":" 1071 ","page_number":361},
  {"content":"\r\n\r\nبود . درهم نقره از وزن اصليش كه 46 / 2 تا 59 / 2 گرم بود ، در زمان ارغون به 41 / 2 و بالاخره در سال 733 ه به 4 / 1 گرم رسيد . كاهش عيار سكه‌ها براى تجار بيشتر زيان‌آور بود . بطورى كه اين زيان‌گاه تا بيست درصد مىرسيد . همين تزلزل ، كيخاتو را بر آن داشت كه زير نفوذ وزيرش صدر الدين اسكناس را رايج كند .\r\nمردم مكلف بودند كه تمام طلا و نقره‌اى را كه داشتند تحويل خزانه بدهند . مجازات سرپيچى ، مرگ بود . با تمام تلاش دولت ، پس از دو ماه عمل دولت با شكست قطعى روبرو شد .\r\nچون غازان به فرمانروايى رسيد ، در مقام اصلاح برآمد . وى حق ضرب سكهء بعضى از كشورها را لغو و اين كار را به ضرابخانه‌هاى رسمى واگذار كرد . واحد مسكوكات و واحد مقياسات را در سراسر قلمرو خود يكسان نمود . در زمان الجايتو كمابيش نظم سابق حفظ شد ، ولى در زمان ابو سعيد عيار مسكوكات پايين آمد و ارزش درهم نقره در برابر دينار نوسان داشته و ده تا بيست درهم نقره هم ارزش با يك دينار بوده است .\r\nدر ايران ارزنده‌ترين واحد پول تومان بود كه در اصل مىبايست ارزش ده هزار دينار را داشته باشد .\r\nنوسان ارزش پول ، نوسان قيمتها را به دنبال داشته است و به اين سبب به آسانى نمىتوان با مقياسهاى امروزى ارزش واقعى پول آن زمان را تشخيص داد . » « 1 »\r\nبه نظر محققان شوروى با « سلطهء مغولان ، بهره‌كشى فئودالى از روستاييان به مراتب شديدتر از پيش شد . روستاييان مىبايست قريب سى گونه ماليات و بيغار را بپردازند و انجام دهند .\r\nيكى از مالياتهاى اصلى مال يا خراج يا ماليات ارضى بود كه به جنس يعنى به صورت سهمى از حاصل زمين و يا در نواحى مجاور شهرها نقدا مأخوذ مىگرديد . ميزان خراج در نواحى مختلف يكسان نبود و گاهى اضافه‌اى به نام فرع به ميزان ده درصد مبلغ خراج به آن افزوده مىگرديد . فاتحان ، مالياتى به نام قپچور وضع كردند كه نخست فقط از چادرنشينان ، به ميزان يك درصد از تعداد دامها مأخوذ مىشد و بعدها به شكل ماليات نقدى و سرانه از روستاييان و شهريان گرفته شد .\r\nميزان اين ماليات نيز در نقاط مختلف يكسان نبود ، ماليات سرانه يا جزيه كه علىرغم شريعت اسلامى نه‌تنها از مسيحيان و زرتشتيان و يهوديان ، بلكه از مسلمانان نيز گرفته مىشد براى پيروان اسلام بىاندازه توهين‌آميز بود .\r\nگذشته از مالياتهاى يادشده ، عوارض گوناگون ديگرى جنسا و نقدا از روستاييان گرفته مىشد كه « اخراجات » ناميده مىشد و صرف نگهدارى دستگاه اميران و لشكريان و مأمورين عالىمقام و ايلچيان و غيره مىگشت . روستاييان مىبايد براى اسبان جو و علف ، و براى\r\n\r\n\r\n","description":"","footnote":"\r\n( 1 ) . اشپولر ، تاريخ مغول در ايران ، ترجمهء ميرآفتاب ، پيشين ، ص 296 به بعد .\r\n","page_name":" 1072 ","page_number":362},
  {"content":"\r\n\r\nلشكريان آذوقه تهيه كرده تسليم كنند ( كه علفه و علوفه ناميده مىشد ) و غله و مشروب ( به اصطلاح تغار ) جمع كنند .\r\nسنگينى بار استثمار فئودالى كه در دوران اين فاتحان قدرت يافت ، بر اثر شيوهء خاصى كه در وصول مالياتها به كار مىرفت ، سخت‌تر و تحمل‌ناپذيرتر گشته بود : ميزان خراج و سهمى از محصول كه مىبايست عايد مالك ذينفع گردد ، معمولا خودكامانه معين مىشد .\r\nمأمورين يا كسانى كه وصول خراج را به مقاطعه گرفته بودند ، بدون اين‌كه هيچ‌گونه نظارتى در اعمال ايشان به عمل آيد ، اقدام به وصول مالياتها مىكردند و مبالغ وصولى را تصاحب كرده يا تبذير مىنمودند و وقتى خزانه پرداخت آن مبالغ را از آنها مطالبه مىكرد ، ايشان براى بار دوم و حتى سوم از رعايا ماليات مىگرفتند . وصول ماليات غالبا با شكنجه و آزار روستاييان توأم بود . روستاييان هميشه مبالغ روزافزونى بابت مالياتهاى عقب‌افتاده مقروض بودند .\r\nسنگينى بار بيغارها و سخره‌هاى متعددى كه به نفع دولت معمول بود ، نيز كمتر از ماليات و برات و مانند آن نبود . مثلا سخرهء پستى ( يا الاغ ) كه روستاييان موظف بودند براى توقفگاههاى پستى يام‌ها يا چاپارخانه و ايلچيان و سران نظامى اسب و خر بدهند ، بيغار به معنى اخص نيز عبارت بود از كار اجبارى براى احياء و تنقيهء قنوات و ساختمان قلاع و كاخها و احداث جاده‌ها نيز بار سنگينى بود . در ضمن انجام اين كارها ، هزاران نفر از روستاييان جان مىسپردند و چارپايان بىشمار سقط مىشدند و اين بيغار كار بىحاصل بود . » « 1 »\r\n\r\nنظريهء سعدى در پيرامون مصرف خراج\r\nعقيده و نظر سعدى در مورد مصرف خراج و وظيفه و تكليفى كه دولت در مقابل مردم بر عهده دارد بسيار صريح است سعدى خطاب به اباقاآن مىگويد :\r\n « شهى كه پاس رعيت نگاه مىدارد ، * حلال باد خراجش كه مزد چوپانىست .\r\nوگر ، نه راعى خلق است ، زهرمارش باد ، * كه هرچه مىخورد از جزيهء مسلمانيست . \r\nاباقاآن بگريست و چند نوبت فرمود كه : « راعيم يا نه ؟ » و هرنوبت شيخ جواب مىداد كه : « اگر راعىيى ، بيت اول ترا كافىست و الا بيت ثانى . . . »\r\nبه نظر سعدى از وظايف اساسى امرا و سلاطين « عمارت جسر و مسجد و خانقاه و چاهها بر سر راهها » ست . سعدى بين دولت و ملت و شاه و رعيت فرقى نمىگذارد و معتقد است كه تمام افراد كشور اعضاى يك بدنند . « پادشاهان بر رعيت سرانند و نادان سرى باشد كه به دندان بدن خود را پاره كند . » بر اساس اين فكر به شهرياران پند مىدهد كه « عامل مردم‌آزار را حكم و عمل ندهند كه دعاى بد ، تنها نه بر وى كنند . »\r\nسعدى معتقد است كه اگر عامل و مأمورى بر مردم ظلم و ستم روا داشت ، بايد او را كيفر داد\r\n\r\n\r\n","description":"","footnote":"\r\n( 1 ) . تاريخ ايران ، ترجمهء كشاورز ، پيشين ، ص 390 به بعد .\r\n","page_name":" 1073 ","page_number":363},
  {"content":"\r\n\r\nو آنچه به زور از مردم گرفته از او بازگرفت و به مردم غارت‌شده داد ، و الا اگر « به زجر و مصادره از وى ستانى و در خزانه نهى ، رعيت درويش را چه سود دارد . . . » جاى ديگر با صراحت مىگويد :\r\n« اگر سلطان دفع دزدان نكند به بازوى خود كاروان مىبرند . » « 1 »\r\nجهانگشاى جوينى مىنويسد : « . . . در سال 642 شرف الدين خوارزمى مالى بر ارباب دامغان حكم كرد كه بيش از طاقت ايشان بود . محصلان چون آنجا رسيدند ، زنان و مردان را بسته و پاى مىآويختند تا كار به عجز و اضطراب كشيد ، به ملاحده توسل جستند . » « 2 »\r\nگاه نحوهء عمل و ميزان مالياتى كه بعضى از مأمورين از حوزهء مالياتى خود گرفته بودند ، در اثر سعايت دشمنان يا شكايت مردم يا سوءظن پادشاه وقت مورد بازرسى و تفتيش قرار مىگرفت و عده‌اى براى كشف حقيقت يا پرونده‌سازى و محكوم ساختن شخص مورد غضب شاه به محل اعزام مىشدند .\r\nچنان‌كه در نامهء بدون تاريخى كه به عنوان شمس الدين محمد صاحب ديوان نوشته شده است ، سخن از بازرسى و تفتيش امور مالى خوزستان به ميان آمده ، اينك جمله‌اى چند از آن نامه : « . . . جمعى از امراء جهت محاسبهء خوزستان و توفيرات از حكم اينجا رسيده تا غايب وقت دو ماه شد تا هر تير كه در جعبهء اتفاقات بود انداختند . آن نيز هم بر سينهء ايشان آمد و يك درم نتوانستند نشاند . چون چيزى نباشد كه به سبب اهمالى يا تقصيرى و عياذ باللّه خيانتى باشد چه توانند گفت . . . » « 3 »\r\n\r\nآشفتگى خزانهء كشور\r\nرشيد الدين فضل اللّه مىنويسد : « پيش از اين معتاد نبود كه كسى حساب خزانهء پادشاهان مغول نويسد يا آن را جمعى و خرجى معين باشد .\r\nچند خزانه‌چى را نصب فرمودندى تا هرچه بيارند بستانند و به اتفاق بنهند ، و هرچه خرج رود به اتفاق بدهند . و چون نماند گويند نماند و آن خزانه را فراشان نگاه مىداشتند و ايشان بار مىكردند ، . . . و تا غايتى نامضبوط بود كه آن را خيمه‌اى نبودى و در صحرا برهم نهاد به نمدى مىپوشانيدند . و از اين ضبط قياس ساير احوال توان كرد . » « 4 » خواجه پس از ذكر دزديها و سوء استفاده‌هايى كه از اين رهگذر حكام و مأمورين مرتكب مىشدند ، مىنويسد كه براى فريب خان ، گاه مأمورين خزانه ، يكى را به غرض مىگرفتند ، كه به خزانه دستبرد زده است . در حالى كه دزد حقيقى خودشان بودند .\r\nضمن اصلاحات عمومى كه در عهد غازان صورت گرفت ، مجموع دارايى دولت را طبقه‌بندى كردند و در دفاتر خاص نوشتند ، و براى هرقسمت مسئولينى معين شد . و هر شش ماه يك‌بار به وضع عمومى خزانه رسيدگى مىگرديد . به اين ترتيب رسم حواله دادن و ايلچى\r\n\r\n\r\n","description":"","footnote":"\r\n( 1 ) . كليات سعدى ، چاپ بمبئى ، رسالهء سيم ، ص 29 ، 26 ، 23 .\r\n( 2 ) . جهانگشاى جوينى ، پيشين ، ج 2 ، ص 278 .\r\n( 3 ) . مؤيد ثابتى ، اسناد تاريخى ، پيشين ، ص 127 .\r\n( 4 ) . تاريخ مبارك غازانى ، ص 331 به بعد .\r\n","page_name":" 1074 ","page_number":364},
  {"content":"\r\n\r\nفرستادن كه عواقب و عوارض اجتماعى بسيار شومى داشت ، موقوف گرديد . رشوه دادن و رشوه گرفتن از بين رفت و آشفتگى وضع مالى دولت ايلخانى كه يادگار عهد هولاكو و ارغون بود ، پايان يافت . و اين جمله از بركت دلسوزى و علاقهء خاص غازان خان و وزير باتدبيرش خواجه رشيد الدين فضل اللّه بود كه « . . . هرروز به نفس خويش از بامداد تا شبانگاه مىنشست » به امور مالى شخصا رسيدگى مىكرد .\r\n\r\nاصلاحات مالى و اقتصادى غازان خان دنبال نشد :\r\nچنان‌كه گفتيم « قبل از ايام غازان ماليات ولايات به مقاطعه در عهدهء حكام گذاشته مىشد ، با اين شكل كه قسمتى از آن را صرف پرداخت مخارج ضرورى و وظايف ارباب عمايم و سيورغالات كنند و بقيه را به ايلچيان مأمور يا كسانى كه از طرف ديوان براتى در دست دارند بسپارند . اين حكام كه غالبا مردمانى ظالم و طمع‌ورز بودند و گاهى در عرض يك سال ده و حتى بعضى اوقات هم بيست مرتبه از رعايا مطالبهء ماليات مىنمودند ، هروقت كه از طرف اردوى ايلخان يك نفر ايلچى براى تحويل گرفتن ماليات يا مأموريتهاى ديگر مىآمد ، بهانه‌اى به دست حاكم براى مطالبهء ماليات جديدى از مردم جهت مخارج سفر و اقامت ايلچى مىافتاد . . . پس از وصول ، قسمت عمدهء آن را خود برمىداشت و بقيه را بين شحنه يعنى فرمانده لشكرى حوزهء حكومتى و منشيان جمع و خرج يعنى بيتكچيان تقسيم مىكرد تا ايشان پرده بر اين تعديات بكشند و به حساب ديوان نياورند .\r\nبا اين‌كه ماليات ولايات بايد صرف مخارج جاريه و پرداخت براتهايى شود كه از طرف ديوان حوالهء ولايات مىشد ، ولى حكام همه‌وقت با تراشيدن خرجهاى گزاف ، بيشتر اين عوايد را تلف مىكردند و براتها در دست مردم مىماند . عمال ديوانى با صدور يك آلتمغا ، براتها را مجددا به محل حواله مىكردند و حكام چون جرأت رد آلتمغا را نداشتند ، يك‌بار ديگر رعايا را به پرداخت ماليات مجبور مىساختند و با وارد كردن اقسام فشارها و تهديدها پولى تحصيل مىكردند . ولى باز هم قريب دو ثلث آن به جيب حكام و زيردستان ايشان مىرفت و تنها يك ثلث آن به دارندگان بروات مىرسيد .\r\nعمال ديوانى هيچ‌گاه عايدات ولايات را تحت تفتيش نمىآوردند و از مقدار وصول‌شدهء آن اطلاعى نداشتند و بدون هيچ ملاحظهء برواتى ، سر حكام صادر مىكردند . و بين حكام و صاحب ديوان علايمى رمزى وجود داشت كه اگر صاحب ديوان آن علايم را در بروات نمىگذاشت ، حكام از تأديهء بروات خوددارى مىنمودند .\r\n. . . حكام ولايات نه به خزانهء ايلخانى پولى مىدادند و نه در پرداخت مستمريات و وظايف اقدامى مىكردند ، بلكه در ابتداى هرسال ارباب حقوق و مستمرى را به اين بهانه كه ابتدا بايد مخارج خزانه و ايلچيان را پرداخت ، متقاعد مىساختند . و گاه طلبكاران را وامىداشتند كه مطالبات خود را به نصف مبلغ صلح كنند و رسيد تمام به ايشان بسپارند ، و در مقابل اين نصف هم به دو برابر قيمت واقعى جنس قبول نمايند . به اين ترتيب طلبكاران در حقيقت ربع طلب\r\n\r\n","description":"","footnote":"","page_name":" 1075 ","page_number":365},
  {"content":"\r\n\r\nخود را وصول مىكردند . . . مردم بيچاره‌يى كه از عهدهء تأديهء مالياتهاى ظالمانهء خانه‌برانداز برنمىآمدند ، ترك خانمان مىكردند . ولى مأمورين حكومتى ، ايشان را تعقيب و آزار مىنمودند و از نيمهء راه برمىگردانيدند . و از ايشان كسانى كه در شهرها و آباديهاى خود مانده بودند ، از ترس عمال ديوانى درهاى منازل خود را با سنگ مىپوشانيدند و در حصار مىرفتند .\r\n. . . مأمورين اگر بر آن جماعت دست نمىيافتند ، زنان و اطفال آنها را مثل گلهء گوسفند كوچه به كوچه مىگردانيدند و از پاى مىآويختند . در بعضى شهرها همين‌كه مأمورين وصول مىرسيدند ، از ترس ، هيچ‌كس باقى نمىماند ، همه يا مىگريختند يا در سردابها مخفى مىشدند . »\r\nغازان از اين اوضاع سخت متأثر شد و در صدد برآمد كه قبل از همه ، وضع وصول ماليات را مرتب و دست عمال و حكام جورپيشه را كوتاه ، و عامه را از اين بابت آسوده‌خاطر كند . به همين جهت حكم كرد كه هيچ ولايتى را به مقاطعه ندهند و در عرض سال بيش از يك‌بار از مردم ماليات مطالبه نشود . و به هرولايتى يك نفر بيتكچى مخصوص فرستاد تا صورتى از عايدات جميع آباديهاى آن مطابق آخرين مميزى كه شده بود به اسم‌ورسم تهيه ديده پيش غازن بفرستند و از املاك شخصى و خالصه و اراضى خاصه ، يعنى اينجو و اوقاف عليحده صورت بدهند و اسامى اشخاصى را كه در سى سال اخير مسلما از عايدات آنها بهره مىبرده‌اند يادداشت كنند و به اصطلاح قانون مال هرولايت مرتب و مدون گردد . . . غازان حكم داد كه ديگر حكام اصلا برات ننويسند ، و متخلف را به سختى كيفر مىداد . در نتيجه پس از دو سه سال ولايات رو به معمورى گذاشت . غازان براى دوام اصلاحات خود مقرر كرد ، كه در تمام ولايات صورت ماليات ارضى ملكى و خالصه و اينجو و وقف و اسامى بهره‌بران از آنها را در كتابخانه‌اى ضبط و به معتمدان بسپارند و ايشان حصهء مالياتى هرمنطقه را بر سنگ يا چيز ديگرى بنويسند و در موضعى نصب كنند . تا از تغيير و تبديل مصون ماند . . . » « 1 » اصلاحات غازانى چنان‌كه ديديم ، با مرگ او به تدريج رو به فراموشى رفت .\r\n\r\nكتيبهء فارسى بر ديوار مسجد منوچه در آنى « ارمنستان »\r\nدر عداد نوشته‌هايى كه در ضمن بررسى ويرانه‌هاى آنى كشف شده ، متن يرليغ ابو سعيد بهادر خان ايلخان مغول در ايران نيز ديده مىشود .\r\nيرليغ مزبور به منظور حمايت از مردم در مقابل تحميلات مالياتى غيرقانونى و خانه‌خراب‌كن صادر شده بود ( متن يرليغ كامل نيست و پايان ندارد ) . منظور اين بوده كه مردم به حقوق خويش آگاه گردند و از اقداماتى كه براى حمايت ايشان به عمل آمده است اطلاع حاصل كنند . بنابه گفتهء خواجه رشيد الدين فضل اللّه ، غازان خان نيز به همين منظور در يرليغ مربوط به مالياتها در هرده و موضع اطلاعات مربوط به مبلغ لازم الوصول از آن ده و موضع را در دسترس عامه گذارده بود .\r\n\r\n\r\n","description":"","footnote":"\r\n( 1 ) . عباس اقبال ، تاريخ مغول ، پيشين ، ص 286 به بعد .\r\n","page_name":" 1076 ","page_number":366},
  {"content":"\r\n\r\n« و شرطنامه‌ها در دست ارباب و رعايا نهاده ، فرموديم تا به موجب معين هرديهى و موضعى ، بر تخته يا سنگى يا صحيفهء مسى و آهن ، هركدام كه ايشان خواهند ، بنويسند و بر آن نقش كنند و اگر خواهند به گچ كنده‌گرى كرده بنويسند و بر در ديه و مسجد و مناره و ديگر مواضع كه ايشان را اختيار باشد ، و از آن يهود و نصارا را بر در دير و در معابد و مواضعى كه خواهند و از آن صحرانشينان ميل سازند به موضعى كه صلاح دانند . به گفتهء دولتشاه در دوران سلطنت ابو سعيد يرليغها بر نواحى قلمرو دولت دربارهء اوزان و مقادير و غيره ارسال شده بود در برخى نقاط و مواضع يرليغهاى مزبور بر چوب و يا سنگ منقور شده و در معرض ديد عامه و در مساجد قرار داده شده بود .\r\nدولتشاه مىافزايد كه هم در زمان او يعنى نيمهء دوم قرن يازدهم ميلادى ( نهم هجرى ) در خراسان و عراق پاره‌يى ازين كتيبه‌هاى منقور ، هنوز محفوظ مانده بوده است .\r\n\r\nيرليغ ديگر :\r\n« در اين وقت كه از تختگاه پادشاه روى زمين . . . سلطان عالم علاء الدنيا و الدين خلد ملكه كه از شرق تا مغرب جهانيان در سايهء مرحمت و معدلت اويند ، حق‌تعالى حكم و فرمانش را به زيادت به اتمام رساناد .\r\nو ديگر حكم چنان است كه چنانك روى زمين به فرمان و حكم ديوان به سر قلم اوست تا هيچ آفريده كم‌وبيش نتوان كرد و به غير از تمغا و باج به راستى چيزى نستاند و از هيچ آفريده به علت قلان و نمارى و طرح و غيره چيزى نخواهند . . . چنانك پيشتر ازين بر شهر آنى و ديگر ولايات گرجستان به سبب قلان و نمارى و حوالات ناواجب و طرح زيادتى . . . كرده بودند و زور رسانيده ، روى به خرابى نهاد و رعايا متفرق گشته و كدخدايان شهر و ولايت سبب قلان و ترتاگير ، ملك . . . و اسباب و خان‌ومان خود را گذاشته و رفته حكم نوشتند كه حق‌تعالى سايهء اعلى از سر رعايا دور نسازد . »\r\nبا اين‌كه مفاد اين كتيبه‌ها ناقص و نارساست ، كمابيش وضع آشفتهء مالى آن دوران را نشان مىدهد .\r\nبارتولد مىنويسد : « از گفته‌هاى رشيد الدين فضل اللّه دربارهء وضع ايران در زمان جلوس غازان خان نيك پيداست كه علت فقر و ويرانى آن سرزمين گرانى فوق العادهء مالياتها نبود ، بلكه طرز و شيوهء وصول آن بوده است .\r\nهيچ تضمين و سازمانى وجود نداشته كه مبالغ پرداختى توسط مؤديان بار ديگر از همان ماليات‌دهندگان وصول نشود . وجوه مالياتى در محل وصول مىشده ، ولى به خزانه ارسال نمىگشته و دولت ، محل مزبور را جزو نقاطى كه ماليات آنها وصول نشده محسوب مىكرد و به دست طلبكاران خزانه براى وصول وجوه مزبور برات مىداد كه از آن محل وصول كنند ، مأمورين بار ديگر از عوام الناس پول مىگرفتند ، ظاهرا كلمات مندرجه در نوشتهء يادشده دربارهء « حوالات ناواجب » مربوط به همين موارد مىباشد .\r\n\r\n","description":"","footnote":"","page_name":" 1077 ","page_number":367},
  {"content":"\r\n\r\nوضع كسان و جوامعى كه خويشتن را تحت حمايت نمايندگان دودمان مغول و يا اعيان و بزرگان قرار داده و به ايشان ملتجى مىشدند ، در مقام قياس با حال و روز فرد عادى و عامى بهتر بوده است . كسانى كه مىخواستند ، از طريق خدعه و فريب قيمت كالاهايى را كه در واقع تحويل نداده بودند از خزانه دريافت مىداشتند ، در مقابل خدمت ناچيزى ، از اين‌گونه حمايتها برخوردار مىشدند .\r\nمردم عامى براى كسب اين‌گونه حمايتها در مقابل پاداش كوچكى ، پسر خويش را در اختيار شاهزادگان و شاهزاده‌خانمها و اعيان مىگذاشتند .\r\nبعضى افراد به اتكاى اين نوع حاميان ، با اسناد جعلى براى انتزاع اراضى از يد مالكان قانونى آن ، اقامه دعوى مىكردند .\r\nتعلق اراضى به املاك « تيول » و تابعيت افراد ، بستگى شخصى ايشان به اعضاى خاندان سلطنتى اصطلاحا اينجو ناميده مىشده . . . اراضى اينجو در قطب مقابل اراضى ديوانى قرار مىگرفت و اين دو نوع اراضى توأما با اراضى كه در تصرف و تملك اشخاص بود تفاوت داشت .\r\nاز آنچه گفته شد پيداست كه درآمد اراضى اينجو عايد ديوان نمىگرديده ، بلكه صرف نگهدارى دربار شخصى سلطان و ديگر افراد خاندان سلطنتى مىشده است . . . » « 1 »\r\nاز آنچه گذشت به خوبى پيداست كه در كار اخذ ماليات حتى قبل از ايلغار مغول ، ضوابط و اصولى كه مبتنى بر منافع و مصالح مردم باشد ، وجود نداشت . گاه به علت خشكسالى يا ظهور آفات نباتى ، پرداخت ماليات چنان دشوار مىشد كه مردم و كشاورزان دست توسل و استعانت به سوى رجال و روحانيان ذى نفوذ دراز مىكردند و از آنان براى حل مشكلات اقتصادى مدد مىخواستند . چنان‌كه يك‌بار در عهد سلطان سنجر كشاورزان طوس از حجت الاسلام غزالى كمك خواستند و او طى نامه‌اى وضع ناگوار كشاورزان را براى سلطان وقت ( سلطان سنجر ) تشريح كرد .\r\nدر عهد ايلخانان مغول ، با اين‌كه اكثريت روحانيان به فساد گراييده و نوكر گردانندگان دستگاه شده بودند ، خواجه افضل الدين صدر تركهء اصفهانى مترجم كتاب ملل و نحل شهرستانى كه از بزرگان علم و از قضات جليل القدر اصفهان بود ، نامه‌اى به خواجه رشيد الدين فضل اللّه همدانى مىنويسد و از آن وزير مقتدر و متمكن مىخواهد كه به نام حق و عدالت در راه تخفيف ماليات اهالى اصفهان قدمى بردارد . خواجه رشيد الدين نه‌تنها تخفيف كلى به اهالى اصفهان مىدهد ، بلكه مقرر مىدارد كه در سراسر مملكت پهناور ايران به همان منوال عمل كنند . اينك جمله‌اى چند از پاسخ خواجه را از آن مكتوب تاريخى نقل مىكنيم :\r\n« مشرفهء شريف و ملاطفهء لطيف كه مشحون به صنوف و داد و موشح به الوف اتحاد بود ،\r\n\r\n\r\n","description":"","footnote":"\r\n( 1 ) . بارتولد ، گزيده‌يى از مقالات تحقيقى بارتولد ، ترجمهء كريم كشاورز ، اميركبير ، تهران ( پيش از انتشار ) .\r\n","page_name":" 1078 ","page_number":368},
  {"content":"\r\n\r\nرسيد . . . و به غرايب بيان و عجايب كلك و بنان آن خسرو كشور علم و ايقان ، آفرين فراوان و محامد بيكران گفته شد . آنچه در باب خرابى عراق عجم به قلم گهربار و كلك درر نثار مرقوم گشته كه فقر و فاقت و صبر و طاقت اهالى اصفهان از حد منتهى و درجه قصوى گذشته . . . على فيروزانى را . . . بدان جانب فرستاديم تا به حضور آن‌جناب مجددا قانون المدهء اصفهان بسته و دفاتر قديم كه در زمان اتراك جابر و بيتكچيان ظالم پيدا شده ، بشويد . و مقرر كرده‌ايم كه اهالى اصفهان از مزروعى ده‌يك و از طمغا ده‌نيم و از مواشى از گوسفندى نيم طسوج و از گاوى يك طسوج و از اسبى دو طسوج و از اشترى سه طسوج به نواب ديوان جواب گويند و هركه را باغى مكروم باشد به قدر حاصل آن نواب و اركان دولت به غور رسيده خراجى معين گردانند چنان‌كه خداوندان راضى و شاكر باشند و به هيچ نوع از انواع بر ايشان ظلم نكنند و املاك ايشان را از تكليفات و توزيعات و قلان و قپچور معاف شناسند و مرفوع القلم دانند و هزار سوار چريك كه بيش از اين مىداند در حكم امسال بيش از پانصد سوار نستانند و مرسومات و ميادمات ايشان را مجموع از مال اصفهان مجرى دارند . و فرموده‌ايم كه رسمهاى محدث چون طغاى چوب و صابون و فواكه و اقمشه كه در اصفهان مىسازند ، به كلى براندازند . و از متون جرايد و روى دفاتر حك كنند . و چون مىخواهيم كه آثار خير و احسان اظهار كنيم و در اكناف عالم و اطراف بلاد ، السن مجموع عباد به ذكر محامد ما ناطق باشد . همچنان نواب عادل دل و خواجگان انصاف‌گستر به تمام ولايات ايران از سرحد آب آمويه تا اقاصى آب جون و سرحد درياى مغرب و تخوم روم فرستاديم تا هم برين نسوق كه در اصفهان كرده‌ايم تمام اين ممالك را قانون ببندند ، يقين كه موجب نيكنامى و ثواب‌اندوز باشد و انوار شادمانى بر جبين جهانيان لايح گردد و نسيم كامرانى در اقطار و امصار و انحاء و ارجاء آفاق فايح شود ، و السلام . » « 1 »\r\nچون در سطور بالا از كلمهء تمغا يا طمغا سخن به ميان آمد ، به توضيح اين لغت مغولى مىپردازيم :\r\n\r\nتمغا :\r\n« تمغا يا تمغاى شوارع در اصطلاح ديوانيان و مستوفيان قديم ، عنوان ماليات راهدارى و عوارضى بود كه در معابر و دروازه‌ها و بنادر از كالاهاى بازرگانى مىگرفته‌اند ، نظير گمرك و نواقل و عوارض شهرى . اين عوارض از دورهء ايلخانيان مغول تداول يافته و در عهد صفويه و بعد از آن نيز رايج بوده است . در بين اصلاحاتى كه غازان خان مغول در امر ماليات به عمل آورده ، مقرر داشت كه در هرولايت تمغا را به قرار معين بر لوح نويسند و از روى آن وصول كنند . . . در عهد شاه طهماسب صفوى از اين بابت مبلغ معتنابهى عايد خزانهء دولت مىشد ، مع ذلك شاه طهماسب تحت تأثير خوابى كه ديد ( يا در نتيجهء اعتراض شديد خلق و بيم قيام مردم ) رسم تمغا را برانداخت ( 972 ه ) لكن اين رسم باز همچنان متداول شد . و تمغاچىها كه كارشان اخذ\r\n\r\n\r\n","description":"","footnote":"\r\n( 1 ) . شهرستانى ، ملل و نحل ، به تصحيح جلالى نايينى ، ص 36 .\r\n","page_name":" 1079 ","page_number":369},
  {"content":"\r\n\r\nاين عوارض بود ، در دورهء فترت بعد از صفويه به نام راهدار اين عوارض را مىگرفتند . و در اين كار اجحاف بسيار مىكردند . تمغا عبارت از علامت و نشان و آلتىست كه بدان چيزها را مهر و نشان كنند و دواب را داغ كنند . و تمغاچى پس از مشاهدهء نشان ، كالا را مهر مىكرد و اجازهء ورود و خروج مىداد . علاوه بر اين بر دواب عموما و دواب سلطانى خصوصا داغ مىزده‌اند . » « 1 »\r\n\r\nماليات ارضى در عهد ايلخانان\r\nپطروشفسكى در اثر معروف و گرانقدر خود ، كشاورزى و مناسبات ارضى در ايران عهد مغول ، از انواع و اقسام ماليات ارضى در زمان ايلخانان سخن مىگويد و اصطلاحات مالياتى آن عهد را تشريح مىكند ، و ما براى اطلاع خوانندگان به ذكر پاره‌اى از آنها مىپردازيم :\r\n1 ) خراج ، ( - ماليات ارضى ) كه پس از فرمانروايى اعراب به سه صورت مقاسمه ، وظيفه و مساحته از مردم گرفته مىشد و اكثرا ماليات را به صورت جنسى از مردم مطالبه مىكردند . در دورهء مغول مال بطور كلى به وجوه مالياتى و ماليات ارضى اطلاق مىشد .\r\n2 ) مالوجهات ، اين كلمه مركب از « مال » به معنى ماليات نقدى و جهات به معنى ماليات جنسى .\r\n3 ) بهره ، اين كلمه بيشتر به معنى مقاسمه يعنى خراج و سهمى از محصول كه بسود ديوان مىگرفتند ، استعمال مىشد .\r\n4 ) عشر ، همان ده‌يك مالياتىست ( به ميزان يك‌دهم محصول ) .\r\n5 ) متوجهات ، يا متوجهات ديوانى ، همهء حقوق دولتى و ديوانى را مىرساند .\r\n6 ) تكليف يا تكليف ديوانى ، مالياتهايى بوده كه در فقه اسلامى پيش‌بينى نشده ( مانند خراج و غيره ) ولى مردم ناچار به پرداخت آنها بودند .\r\n7 ) تفاوت و توقير ، به معنى مالياتهاى تحميلى و زايد است كه از پيش از حملهء مغول سابقه داشته است .\r\n8 ) زوايد ، همان معنى تفاوت و توقير ماليات تحميلى را دارد .\r\n9 ) مواشى ، مالياتى بوده كه از دامداران صحرانشين و اسكان‌يافته مىگرفتند و مترادف كلمهء مغولى قپچور است .\r\n10 ) مراعى ، ماليات جنسى بود كه از دامها از قرار يك رأس از هرصد رأس تعيين مىشد و غازان كوشيده اين ماليات را نقدى كند .\r\n11 ) سرانه و سرشمار ، مالياتى بود كه از رعاياى غيرصحرانشين گرفته مىشد .\r\n12 ) توجيه و توجيهات ، اصطلاحىست مالياتى كه معنى آن روشن نيست .\r\n13 ) توزيعات و قسمات ، نيز اصطلاح مالياتى بود كه هنوز معنى دقيق آن روشن نشده است .\r\n\r\n\r\n","description":"","footnote":"\r\n( 1 ) . مصاحب ، دايرة المعارف فارسى ، پيشين ، ص 670 .\r\n","page_name":" 1080 ","page_number":370},
  {"content":"\r\n\r\n14 ) عوارض ، ماليات فوق العاده‌اى بود كه از روستاييان و شهرنشينان توسط ديوان يا ملوك يا امراى فئودال به منظور تأمين مخارج فوق العاده از قبيل جنگ و جشنها و تشريفات خانوادگى دربارى و غيره اخذ مىكردند . اين وجوه غالبا با شكنجه و ضرب و شتم از مردم گرفته مىشد .\r\n15 ) تبغور ، نيز مالياتى فوق العاده و تحميلى بود .\r\n16 ) تغار ، ماليات جنسى بود كه از رعايا مىگرفتند و صرف آذوقهء لشكر مىكردند . اصطلاح علوفه و علفه با تغار اشتباه ميشده و ظاهرا داراى مفهوم واحدى بوده است .\r\n17 ) قلان ، ويژگى اين ماليات روشن نيست و بيشتر با « قپچور » ذكر مىشود و قپچور از مراتع و گله‌ها اخذ مىشده .\r\n18 ) علفه و علوفه ، غالبا باهم ذكر مىشوند و عبارت است از اخذ آذوقه و علوفه براى لشكريان و ايلچيان و عمال صادر و وارد از مردم بينوا . رشيد الدين مىگويد موقعى كه غازان با لشكريانش به دامغان آمدند « . . . هيچ آفريده پيش نيامدند و يساورى و علوفه و ترغو ترتيب نكرده بودند . »\r\nو فقط پس از به كار بردن نيروى نظامى : « به ايلى درآمدند و مالى بسيار از نقد و جنس بدادند و جهت لشكر تغار و گاو و گوسفند بدادند . » « 1 »\r\n19 ) تمغا ، به نظر بارتولد تمغا عبارت است از : حقوقى كه از صنعت و مشاغل و پيشه‌هاى مختلف شهرى ، حتى فواحش و بازرگانى در بازار ، اعم از تجارت كلى يا خرده‌فروشى اخذ مىگرديده است .\r\nخواجه نصير الدين طوسى مىگويد : در ايران قبل از غلبهء مغول ، از اهل مال و تجارت جز مالياتى ناچيز ، چيزى نمىگرفتند و تمغا از زمان چنگيز خان مشهور شد .\r\n20 ) باج و باژ ، حقوق مأخوذ بر راههاست كه بعدها به نام « راهدارى » نيز خوانده مىشد ، اين ماليات در سراسر قرون وسطا در ايران متداول بود .\r\n21 ) باغ شماره ، عبارت بود از مالياتى كه از باغها به نقد يا به جنس مىگرفتند .\r\n22 ) خانه شماره ، مالياتى بود كه از هرخانه با هرخانواده دريافت مىداشتند .\r\n23 ) جزيه ، ماليات سرانه‌اىست ( سرگزيت ) كه در زمان ساسانيان از طبقهء ماليات‌دهنده دريافت مىشده و پس از اسلام فقط به اهل ذمه و غيرمسلمانان تعلق مىگرفته است .\r\n24 ) خارجيات ، تخصصات و توقعات ، سه اصطلاح مالياتىست كه مفهوم و معنى فنى آنها روشن نيست .\r\n25 ) حق التحرير ، اين ماليات در اختيار وزير اعظم بود و به جنس مأخوذ مىگرديده است .\r\n26 ) رسم الوزراه ، مالياتى بود كه براى تأمين مخارج وزير و دستگاه او دريافت مىشد .\r\n\r\n\r\n","description":"","footnote":"\r\n( 1 ) . جامع التواريخ ، پيشين ، ص 543 .\r\n","page_name":" 1081 ","page_number":371},
  {"content":"\r\n\r\n27 ) حق التوليه ، حقى كه براى نگهدارى و تأمين مخارج مأمور روحانى عالىرتبه‌اى كه تصدى امور همهء موقوفات كشور را به عهده داشته مىگرفتند .\r\n28 ) رسم الصداره ، ظاهرا همان حق التوليه است .\r\n29 ) رسم خزانه ، مالياتى بود كه براى تأمين مخارج عمال خزانه يا بيت المال گرفته مىشد .\r\n30 ) حق التحصيل ، مالياتى بود كه به نفع تحصيلداران يا محصلان ماليات اخذ مىشد .\r\n31 ) حرز ، حقى بود كه ظاهرا به مساح در حين تعيين مرز اراضى و برآورد حاصل بخشى آن مىپرداختند .\r\n32 ) رسوم شحنگى ، حقى بود كه به نفع شحنه مىگرفتند .\r\n33 ) داروغگى ، مالياتى كه به نفع داروغه گرفته مىشد .\r\n34 ) ساورى ، به معنى پيشكش اجباريى بود كه رعايا تقديم سلطان يا امير مىكردند ( به مناسبت ورود ايشان به محل ) .\r\n35 ) عيدى ، هديه‌اىست كه به مناسبت دو عيد بزرگ مسلمانان يعنى عيد فطر و قربان تقديم مىشده است .\r\n36 ) نوروزى ، هديه‌اى است كه به مناسبت جشن نوروز مىدادند .\r\n37 ) سلامانه ، هديه‌اى كه به هنگام تبريك تقديم مىشد .\r\n38 ) شيلان بها ، هديه‌اى كه براى بزم گستردن يا ضيافت تقديم مىكردند .\r\n39 ) ترغو ، هديه‌اى كه رعايا به مالك ملك خويش مىدادند .\r\n40 ) كراكيارق ، مالياتى بود كه براى تسليحات و لوازم دربار سلطان و خواتين عقدى و شاهزادگان مىگرفتند .\r\n41 ) طيارات ، حق سلطان در تصاحب اموال مردگان بلاوارث و فراريان و يا غايبان . . .\r\n42 ) طرح ، شهرنشينان و روستاييان مجبور بودند هرگاه كه مقامات حكومت بفرمايند غلات و ديگر محصولات انبارها و مخازن دولتى را به قيمتى كه مقامات مزبور معين مىكردند و چندين برابر بهاى بازار بوده ، ابتياع كنند و نقدا بپردازند . « 1 »\r\n43 ) بيغار ، يعنى كار اجبارى رعايا به نفع دولت يا فئودال و مالك خويش در امور آبيارى ، حفر نهرها ، كاريزها و تنقيهء مرتب آنها و ساختن حصار و كاخ و عمارت دولتى و بريدن و پاك كردن جنگل و انجام خرابيها .\r\n44 ) نزل ، پس از بيغار ، سخت‌ترين تحميلات بود و رعاياى شهرى و اهالى مجبور بودند صاحب‌منصبان ، ايلچيان و وابستگان ايشان را براى مدت نامعينى در خانهء خويش پذيرايى كنند . و همه‌گونه وسايل آسايش ايشان را فراهم سازند .\r\n\r\n\r\n","description":"","footnote":"\r\n( 1 ) . تاريخ ايران ، ترجمهء كشاورز ، پيشين ، ص 397 .\r\n","page_name":" 1082 ","page_number":372},
  {"content":"\r\n\r\n45 ) الاغ ، عبارت بود از اسبان و چهارپايان كه رعايا به درخواست رئيسان چاپار براى عبور خدمتگزاران دولت از يك ايستگاه به ايستگاه ديگر در اختيار ايشان مىگذاشتند .\r\n46 ) الام ، عبارت بود از پرداخت مخارج نگاهدارى پيكان توسط رعايا .\r\n47 ) چريك ، سپاهيانى بود كه چادرنشينان و رعاياى اسكان‌يافته براى لشكر و دولت خان مىفرستادند .\r\n48 ) بايد ، فئودالها و ارباب قدرت ، دامهاى خود را براى چرا به صحرانشينان و روستاييان تابع خود مىسپردند .\r\n49 ) شلتاقات و شناقص ، گذشته از مالياتهاى « قانونى ! » و يا حكمى ، مالياتهاى غيرحكمى نيز وجود داشته كه مأمورين خودكامانه بر رعايا تحميل مىكردند و آنان قادر به مقاومت و مخالفت نبودند . از آن جمله وجوهى كه از رعايا براى خريد آذوقه براى اردوى بزرگ سلطان و شاهزادگان و خوانين و امرا تحت عنوان شراب‌ها ، شيربها و غيره دريافت مىشد ، بطورى كه از گفتهء راوندى مستفاد مىشود ، اين مالياتها قبل از غلبهء مغول نيز وجود داشته و نام آن را شلتاقات و شناقص مىگذاشتند . در زمان محمد خوارزمشاه ، لكنجه حاكم همدان كه « غلامى متهور و ظالم بود ، ايالت همدان بستد و نه‌چندان ظلم بيرحمى كرد كه در وهم آيد و تنور شنقصه چنان گرم شد كه همدان و نواحى آن بسوخت . » « 1 »\r\nخواجه نصير الدين طوسى ضمن اندرزهاى مشروحى كه به اباقاآن مىدهد ، راجع به نحوهء خراج‌گيرى چنين مىگويد : « دخل پادشاه از چهار موضوع بود : 1 ) از ميراث گذشتگان ، 2 ) از مال رعيت ، 3 ) از كفاف خود ، 4 ) از عطاى خداى تبارك و تعالى . و مال خود شاه دو نوع بوده : اول خاصهء او ، دوم مال مصالح پادشاهى . . . آنچه از رعيت ستانند ، از چهار قوم باشد : اهل زراعت و اهل تجارت و چهارپاىداران و از طيارات . . . آنچه از رعيت ستاند ، اگر اهل زراعت بود يا توانگر باشد يا درويش و آنجا كه كشت كنند يا باغ باشد يا آب و زمين نيكو بوده بايد كه اگر توانگر و جاى نيك باشد از ده يكى بدهد . آن را عشر گويند و اگر جاى بد بشود و مرد درويش ، از بيست يكى و نصف عشر گويند و درويشان را علوفه و خرج از سر بنهند ، آنچه به سر آمد ؛ از ده يكى يا از بيست يكى دهند و الا بر سر نيايد ، هيچ ندهند . . . اگر زمين هرسال نكارند و باغ هرسال ميوه ندهد ، خراج آن نستانند و به حكم ليس على الخراب خراج عمل نمايند و به هرچند سال زمينها و باغها بازبينند ؛ اگر آبادان خراب شده باشد ، خراج بيفكنند . و اگر خراب معمور باشد بر دو قسم است : خراب قديم كه يك قرن ( كه عبارت از سى سال باشد ) سه سال مرفوع القلم دانند و چيزى نستانند و بعد از آن نصفى خراج تا ده سال مقرر دانند تا در آبادانى مستمر باشند و به رغبت مردم باشد . و اگر در آن نزديك خراب بوده باشد ، عمارت كنند ، ملاحظه در واجب خراج او كنند . و اگر\r\n\r\n\r\n","description":"","footnote":"\r\n( 1 ) . راحة الصدور ، پيشين ، ص 388 به بعد .\r\n","page_name":" 1083 ","page_number":373},
  {"content":"\r\n\r\nزمين باغ شود و باغ زمين ، به قدر آن طلبند . به راستى نه كم و نه بيش . . . اما اهل مال و تجارت در بيشتر اوقات ازيشان چيزى نخواسته‌اند الا آنكه گفته‌اند از اصل مال چيزى به پادشاه بدهند ، چنان‌كه از دويست و چهل دينار يك دينار گرفته و آن را مال طمغا مقرر كرده‌اند . . . » « 1 »\r\n\r\nتحميل ماليات سنگين بر مردم هرات :\r\nچنان‌كه اشاره كرديم گاه حكام و فرمانروايان به نام جنگ با دشمن يا عروسى فرزندان خود ، يا به عناوين و اسامى ديگر ، غير از مالياتها و عوارض عادى ، ماليات جديدى را به نحوى ظالمانه به مردم بىپناه تحميل مىكردند كه به غارتگرى بيشتر شباهت داشت . اين اعمال ، مخصوصا پس از ايلغار مغول و به خصوص در عهد ضعف حكومت ايلخانيان ، از طرف مأمورين و حكمرانان ستم‌پيشه كمابيش روى مىداد ، و خرمن هستى مردم بر باد مىرفت . در تاريخ‌نامهء هرات ، سيفى هروى مىنويسد : « امير يساول كه حكمرانى ستمگر بود ، . . . سىصد هزار دينار بر ولايت خراسان قسمت كرد ، و پنجاه هزار دينار بر خلق شهر هرات نوشت و نواب و عمال خود را گفت كه مىخواهم كه در يك هفته اين سىصد هزار دينار را به خزينهء معمورهء من رسانيده باشيد . در روز عيد قربان از جمله نواب او يكى ، خضر و دوم فيروز با پنجاه سوار به هرات آمدند و هم از گرد راه ، خلق شهر را به زخم چوب و چماق مجروح گردانيده و خلق را كه مىگرفتند ، صد دينار و دويست دينار بر او حواله مىكردند و در سوق و طرق ، قريب دويست تن را به شكنجه خسته و بىكار گردانيدند . القصه روز ديگر به هنگام زوال ، مبلغ پنجاه هزار دينار از سكان هرات بستاندند و بندگان خداى عز و جل چه در شهر هرات و چه در كل بلاد خراسان زبان به دعاى بد و نفرين امير يساول بگشادند . » « 2 »\r\n كه و مه از آن راه و آيين او * گشاده زبانها به نفرين او \r\nربيعى\r\n\r\nحاكمى نالايق :\r\nگاه حاكم محلى خود متجاوز نبود ، ولى به علت بىكفايتى نمىتوانست عمال زيردست خود را مورد بازرسى و بازخواست قرار دهد . دهقانى به حاكم از عامل شكايت برد ، حاكم عامل را نفرين مىگفت ، دهقان نوميد راه درگرفت ، حاكم گفت : « كجا روى ؟ » گفت : « نزد مادرم ، چه او بهتر از تو نفرين كند . »\r\nپس از مرگ ايلخان ابو سعيد به سال 1335 ميلادى ( 736 ه ) فئوداليسم بيش‌ازپيش در ايران سايه افكند . در اين ايام قدرت اعيان صحرانشين مغول در اثر جنگهاى داخلى و همكارى طبقات مختلف عليه سلطهء جابرانهء آنان ، به‌طور محسوس كاهش يافته بود . به اين معنى كه روستاييان و بينوايان شهرى و پيشه‌وران و بسيارى از فئودالها براى رهايى از مظالم بازماندگان چنگيز دست اتحاد به هم داده بودند . به اين ترتيب نهضت سربداران در خراسان غربى و مازندران و ديگر نقاط پيشرفت كرد .\r\n\r\n\r\n","description":"","footnote":"\r\n( 1 ) . رسالهء خواجه نصير الدين طوسى ، ص 755 به بعد .\r\n( 2 ) . تاريخ‌نامهء هرات ، پيشين ، ص 649 .\r\n","page_name":" 1084 ","page_number":374},
  {"content":"\r\n\r\nپس از استقرار حكومت سربداران ، مأمورين ديوانى روشى ملايم پيش گرفتند . چه حكومت ، كمابيش حامى طبقات محروم بود . چنان‌كه در عهد خواجه شمس الدين على ( 753 - 748 ه ) چنان‌كه دولتشاه نوشته است : « رعيت را ( يعنى روستاييان و قشرهاى بينواى شهرى را ) مرفه الحال داشته و به كفايت زندگى نمودى . . . »\r\nو رسمى را كه در ايران قرون وسطا بسيار معمول بود كه حقوق مأمورين را به خزانه‌داريهاى محل حواله مىكردند و آنان وجوه براتها را از رعيت مىگرفتند ( و يا به سبب نداشتن محل و وجه نقد ، در پرداخت تعلل و تأخير مىكردند ) بالكل لغو و ريشه‌كن ساخت . دولتشاه در اين‌باره چنين مىگويد : « گويند كه رسوم مردم برات ننوشتى در مجلس نقد شمردى و دادى . » « 1 »\r\nمأمورين خزانهء ماليه از صدور بروات سوء استفاده‌هاى كلان مىكردند و رشيد الدين فضل اللّه در جامع التواريخ در اين‌باره مشروحا سخن مىگويد و ما قبلا ، از اين مظالم به تفصيل ياد كرديم .\r\nبراى آن‌كه خوانندگان از نفرت و بيزارى مردم از ديوانيان آگاهى يابند ، مثالى را كه دولتشاه در ذكر احوال مولانا حسن سليمى شاعر صوفى ايران در نيمهء اول قرن پانزدهم ميلادى آورده است ، نقل مىكنيم : « وى در عهد جوانى در سبزوار عامل بود و خاطرهء دوران سربداران در آن شهر هنوز زنده بود . »\r\nدولتشاه دربارهء او چنين مىگويد :\r\n« گويند اصل او از تون است و در شهر سبزوار متوطن بود ، و در ابتداى حال عمل‌دارى كردى .\r\nروزى براتى بر بيوه‌زنى بنوشت و آن عجوزه فريادكنان رو به دو كرد و گفت : « اى مرد اين برات ناموجه ، تو به حكم كه بر من نوشته‌اى ؟ » سليمى گفت : « به حكم سيد فخر الدين كه وزير ملك است . » پيرزن گفت : « اى ظالم اگر روز عرض اكبر من دامنت گيرم و تو گويى كه من به حكم سيد فخر الدين بر تو ظلم كرده‌ام ، آيا حق تعالى در آن‌روز اين سخن را از تو قبول كند يا نى ؟ » دردى در نهاد سليمى از سخن عجوزه پيدا شد و فرياد مىزد كه نى و اللّه ، نى باللّه . و همان ساعت دوات و قلم را زير سنگ كردى و بشكست و سوگند ياد كرد كه در مدت عمر گرد حرام‌خوارى و عمل‌دارى نگردم ، و به عهد خود وفا كرد و حق سبحانه و تعالى كه مقلب القلوب است انشاء اللّه كه دلهاى سخت عمل‌دار خونخوار نابكار اين روزگار كه شيوهء ايشان طمع به حال مسلمانان است و كيش ايشان دروغ و بهتان ، از اين كردار بد بگرداند و راستى و شفقت بديشان ارزانى دارد . » « 2 »\r\nدر دولت سربداران به استثناى چند سالى كه حكومت در دست كلو اسفنديار و خواجه شمس الدين على بوده است ، همواره عناصرى كه از ميان اعيان و بزرگان سربدار برخاسته به لشكريان متكى بودند حكمرانى مىكردند . دولت سربداران يك دموكراسى روستايى نبود ، بلكه\r\n\r\n\r\n","description":"","footnote":"\r\n( 1 ) . اى . پ . پطروشفسكى ، نهضت سربداران خراسان ، ترجمهء كريم كشاورز ، تهران ، پيام ، ص 66 ( نقل از دولتشاه ، ص 282 ) .\r\n( 2 ) . همان ، ص 17 .\r\n","page_name":" 1085 ","page_number":375},
  {"content":"\r\n\r\nدولت خرده‌مالكين شمرده مىشد ، ولى درعين‌حال به سبب گذشتهاى مهمى كه به روستاييان مىكرد باقى مانده بود . نيروى نظامى از خرده‌مالكين و روستاييان تشكيل شده بود و به اصطلاح تركيب آن دموكراتيك بود . بيهوده نبود كه طوغان تيمور خان آخرين ايلخان مغول لشكريان سربدار را مشتى روستايى خوانده بود ، اين خود كليد رمز شور و هيجان و مردانگى سربداران را كه بارها به لشكريان جنگ‌آزمودهء فئودال ، چيره و پيروز گشتند به دست مىدهد . با حملهء وحشيانهء تيمور در رمضان 785 هجرى ، نهضت سربداران شكست خورد . تيمور بار ديگر سنن مالياتى بازماندگان چنگيز را تجديد كرد ، ولى جانشين او شاهرخ براى « استقرار آرامش در ميان روستاييان به سياست غازان خان بازگشت و ميزان بهرهء فئودالى را مجددا تثبيت كرد . . . گذشتهايى كه دولت شاهرخ نسبت به روستاييان كرد ، بسى نارسا بود ، و ممكن نبود موجب رضايت رعايا گردد . » « 1 »\r\nقبل از آن‌كه به بحث خود در پيرامون سياست تيموريان در اخذ خراج پايان دهيم ، بايد يادآور شويم كه در ايران تا قبل از حملهء مغول كمابيش اصول و ضوابطى مناسبات بين كشاورزان را با مالكين بزرگ و مأموران ديوانى روشن مىكرد . اين روابط گه‌گاه با جنگهاى فئودالى و حملهء متجاوزان خارجى متزلزل مىشد ، ولى به محض استقرار مجدد امنيت اصول و ضوابط ديرين برقرار مىگرديد ولى پس از حملهء مغول تمام سنن ديرين از بين رفت و كار بجايى رسيد كه مرد سفاكى چون تيمور ظاهرا در تزوك و تعاليم اقتصادى خود به مأموران وصول و عاملان ديوانى خود دستور ميدهد كه : به حكم و سخن مال بگيرند و به چوب و ريسمان و شلاق نرسانند . . . و امر نمودم كه هركس صحرايى آباد كند يا كاريزى احداث نمايد يا باغى سبز كند ، يا موضع ويرانى را از نو آباد سازد ، در سال اول چيزى نگيرند و در دوم آنچه رعيت به رضاى خود بدهد بگيرند و در سال سوم موافق تزوك مال بگيرند . . . چنين مقررات و نظاماتى از چنان مرد سبع و درنده‌خويى بعيد به نظر مىرسد .\r\nدر عهد حافظ ، حاجى قوام ( قوام الدين حسن ) خراج فارس را به عهده داشت و با بازرگانان ، توانگران و محتشمان و سوداگران رفت‌وآمد داشت . « تمغا كه يادگار عهد مغول به شمار مىآيد عبارت بود از عوارضى كه در دروازه‌ها از كالاى بازرگانان وصول مىشد ( از روى ارزش كالاها ) .\r\nاين عوارض كه مسلمانان آن را غالبا به مثابه باج و خراج ناروايى تلقى مىكردند ، در شيراز كه معبر كاروانهاى تجارتى بين هند و روم و عراق بود ، مبلغ قابل ملاحظه‌اى بود . اما تمغاچى و كاركنان او كه در واقع دروازه‌بان و گمركچى به‌شمار مىآيند ، نزد عامه منفور بودند ، و به تعبير عبيد زاكانى « واجب القتل » . خود حاجى قوام براى ابن بطوطه نقل كرده بود كه تمغاى فارس را روزانه هزار دينار اجاره كرده بود ، ساليانه 365 هزار دينار . « اما در نزهة القلوب ، حمد اللّه مستوفى\r\n\r\n\r\n","description":"","footnote":"\r\n( 1 ) . تاريخ ايران ، اثر محققان شوروى ، ترجمهء كشاورز ، پيشين ، ص 465 .\r\n","page_name":" 1086 ","page_number":376},
  {"content":"\r\n\r\n( ص 139 ) حقوق ديوانى شيراز را 450 هزار دينار مىخواند كه بايد شامل عوارض ديگر نيز باشد . . . » ثروتهايى كه به نام تمغا ، خراج و باج از مردم يغما مىشد ، به وسيلهء حاجى قوام گرد مىآمد ، به وسيلهء تاش خاتون به نام مسجد و مدرسه به علما و مشايخ داده مىشد ، به وسيلهء عماد الدين محمود به مصرف كارهاى ملك مىرسيد ، به وسيلهء شاه شيخ بين ستايشگران تقسيم مىگشت . و از علما و زهاد شهر گرفته تا گلوها و پهلوانان هم از آن بهره مىبردند . . . » « 1 » در دورهء پيرى حافظ ، يعنى در دوران غلبهء تيمور بر شيراز ، مالياتى به نام حق القدم از مردم مطالبه گرديد كه گلوها و بزرگان مأمور اخذ آن بودند . « مبلغى نيز به نام او ( : حافظ ) حواله رفته بود . كسى را هم گماشته بودند تا از شاعر اين مبلغ را وصول كند . شاعر كه از عهده برنمىآمد ، به ترك سمرقندى پناه برد . و مىگويند تيمور وقتى اظهار افلاس وى را شنيد . . . گفت : « كسى كه مىتواند سمرقند و بخارا را به خال هندويى ببخشد ، مفلس باشد . » خواجه جواب رندانه‌اش را حاضر داشت و قباى ژنده و تن نيم‌عريانش را نشان داد و گفت « از اين بخشندگيهاست كه بدين‌روز افتاده‌ام . . . » « 2 »\r\n\r\nرفتار وحشيانهء محصلان با مردم شهر و روستا\r\nدر كتاب مطلع السعدين ضمن توصيف رفتن امير حسين به جانب خراسان مىنويسد : « شهزاده يسور ، سر برآورد ، ابن مقداد گفت كه :\r\n« لشكر را طغار مىبايد و از براى مطبخ گوسفند فربه . » امير بدر الدين نقيب گفت : « منت داريم ، محصلان بايد تا به زودى ساخته شود . » سىصد كس را جهت تحصيل مقرر كردند كه پانصد سر گوسفند و سىصد خروار آرد و پانصد خروار جو با ما يحتاج ديگر مرتب دارند و از عقب شهزاده فرستند . . . نقيب محصلان را به وثاقها فرود آورد و جمعى كه جهت سودا و معامله آمده بودند مجموع را گرفته به قتل آوردند ، چنان‌كه چون امير حسين رسيد ، امير بدر الدين نقيب از اسب و سلاح مقتولان پيشكش سنگين كشيد ، و امير حسين او را تحسين و تربيت بسيار نمود . . . » « 3 » از اين جملات كه كمال الدين عبد الرزاق سمرقندى در كتاب مطلع السعدين در سال 719 نوشته است ، به خوبى مختصات فئوداليسم در آن عصر و عدم توجه زمامداران به حقوق فردى و اجتماعى مردم در آن دوران آشكار مىشود .\r\nپس از مرگ شاهرخ ، بار ديگر مأمورين مالياتى بناى ستمگرى را گذاشتند . در دوران حكومت سلطان حسين بايقرا ( جانشين ابو سعيد ) ، در اثر بيدادگرى مأمورين وصول ماليات ، مردم سر به شورش برداشتند . سلطان از امير عليشير نوايى يار ديرين خود مدد جست ، عليشير به محض ورود به هرات ، دستور رسيدگى داد و مأمورين متجاوز را بازداشت كرد و پيشه‌وران و كشاورزان هرات را براى مدت دو سال از عوارض فوق العاده معاف كرد .\r\nعليشير نوايى در دوران وزارت ، از روش غازانى تبعيت كرد ، از عوارض غيرقانونى جلوگيرى و مالياتها و بهرهء مالكانه را تثبيت نمود . ولى معاندين و رشوه‌خواران آرام ننشستند . ناچار\r\n\r\n\r\n","description":"","footnote":"\r\n( 1 ) . دكتر زرين‌كوب ، از كوچهء رندان ، پيشين ، ص 34 به بعد .\r\n( 2 ) . همان ، ص 175 .\r\n( 3 ) . مطلع السعدين ، به اهتمام دكتر نوايى ، ص 47 .\r\n","page_name":" 1087 ","page_number":377},
  {"content":"\r\n\r\nعليشير از مقام وزارت كناره‌گيرى كرد .\r\n\r\nالغاى عوارض ناموجه\r\nبطورى كه از مندرجات سنگ مسجد جامع گرگان برمىآيد در جمادى - الاولى سال 862 پادشاه وقت به عموم حكام و سادات و قضات و اكابر و اشراف و اصول و اعيان و معاريف و مشاهير و عمال و مباشران متصرفات اموال و متصديان اشغال ديوانى دار السعادهء استرآباد گوشزد مىنمايد كه چون « . . . بدعتى مذمومه كه بابا حسن به اهل اسواق اينجا تحميل كرده بود و هرساله مبلغ هفتاد هزار دينار كپكى به اسم مقررى و لشكر از اصناف و محترمه ( محترفه ) مىستد . چون و بال هموم آن عايد خلاق بود و از اين ممر ، بسيارى خرابى به احوال اين طايفه راه يافته ، دانسته و بخشيديم و رفع فرموديم ، و بنيان آن امر مكروه را مستأصل گردانيديم كه مطلقا قلم و قدم ازين معنى كوتاه و كشيده دارند و به هيچ‌وجه من الوجوه پيرامون آن وجه ناموجه نگردند و از دفاتر اخراج نمايند . . .\r\nكتب . . . فى التاسع من جمادى الاولى سنه اثنى و ستين و ثمانماية ( 862 ) » « 1 »\r\nفرمان جهانشاه قره‌قوينلو و بيگم همسر او براى جلوگيرى از « طرح » : در نيمهء دوم قرن نهم هجرى ، سلسلهء قراقويونلو بنيان گرفت . جهانشاه نيرومندترين سلطان اين سلاله است كه از 840 تا 872 حكومت كرد . جنگهايى كه متعاقب مرگ شاهرخ آغاز گرديد ، به آشفتگى وضع اقتصادى طبقات زحمتكش كمك كرد . هيچ مدركى كه از حسن‌نيت اين مرد نسبت به طبقات مثمر حكايت كند در دست نيست . تنها در يك سنگ‌نبشته در كاشان ، فرمانى داير به لغو طرح ديده مىشود . . .\r\nبراى تعديل نرخ جنس اجناس خوراكى ، اين فرمان بر جدار سمت چپ به خط ثلث روى سنگ نقر شده است . « به تأييد سبحانى ، فرمان . . . جهانشاه بهادر خان و حكم حضرت عصمت‌پناه . . . بيگم نافذ شد كه اجناس منال خالصهء شريفه و مظفرى و قاضى نظام و نصرآباد ، سرپشت كه داخل جمع ابواب المال كاشانند ، از گندم و جو و كلوزه و پنبه و باقلا و ذرت و زيره و گاورس و كنجد و نخود و بادام و مويز و دوشاب و خضرويات و غير ذلك به رعاياى كاشان به طرح ندهند . هرچه فروشند از نرخ روز زياده نفروشند و به تسعير وقت دهند ، و آنچه حاصل شود داخل جمع نمايند . و بدين علت معارض و مزاحم رعايا و موطنان سكان آنجا نشوند ، و خلاف‌كننده در لعنت خدا و رسول و ملايكه باشد . . . فى 869 . » همچنين از فرمان صفى ابن صفى ميرزا به خط نستعليق تاريخ 1048 چنين برمىآيد كه حكام كاشان طبق معمول از « اجناس ماكوكات ، آن‌چه به كاشان مىآمده و در ميدان عربان خريد و فروخت مىشد ، حكام سابق از هر خروارى مقدارى كه تصرف مىشده ، اسمى مبدع بر آن محترع ، مثل يوزباشى و بارانداز بر خاطر عربان مىگذاشته‌اند . . . » « 2 »\r\n\r\n\r\n","description":"","footnote":"\r\n( 1 ) . مجلهء راهنماى كتاب ، خرداد و تيرماه 1351 ، ص 313 .\r\n( 2 ) . آثار تاريخى كاشان ، ص 25 - 233 .\r\n","page_name":" 1088 ","page_number":378},
  {"content":"\r\n\r\nاوزون حسن بنيان‌گذار سلسله آق‌قويونلو ، پس از كشتن جهانشاه و پايان دادن به حكومت قراقويونلو كمابيش در صدد احياى اقتصادى منطقهء نفوذ خود برآمد .\r\n\r\nماليات در عهد اوزون حسن :\r\n« فعاليتهاى بازرگانى در عهد اوزون حسن رو به وسعت نهاد .\r\nزيرا اين پادشاه با سعهء نظر و نداشتن تعصب ، به كليهء اقليتهاى مذهبى اعم از يهودى و ارمنى اجازه كار و فعاليت مىداد ماليات را برحسب دادوستد و عايدى فروشنده مىگرفت : به گفتهء سوداگرى و نيزى ، هربازرگان يا فروشنده‌اى كه در بازار دكانى از خود داشت ، به نسبت دادوستد خويش روزانه دو تا شش آسپر « 1 » حتى دوكاتو ماليات مىپرداخت . ( چنان‌كه از نوشتهء دالساندرى برمىآيد هردو كاتوى ونيزى برابر 5 بيستى يا 20 دينارى عهد طهماسب بوده است ) ارباب حرف و صنعتگران كشور ، همه مكلف به پرداختن ماليات معينى بودند ، حتى روسپيان و امردان نيز به نسبت زيبايى خويش ، مبلغى بر سبيل ماليات مىپرداختند . گذشته از اينها ، واردات هر بازرگان عيسوى ، مشمول تعرفهء گمركى به خصوصى بود كه به ده درصد قيمت كالا مىرسيد ، مگر آن‌كه كالاهايش را به عنوان ترانزيت وارد تبريز مىكرد كه در آن صورت ميزان ماليات بستگى به وزن كالا داشت و ماليات فقط به بخشى از آن تعلق مىگرفت . » « 2 »\r\n\r\nاصلاح مالياتها\r\nيكى از كسانى كه در راه اصلاح وضع مالياتهاى عمومى قدمى برداشته است ، اوزون حسن سرسلسلهء بايندرىست . در آن دوره مالياتها زياد و و گوناگون بود . « هركس برحسب نوع كارى كه انجام مىداد ، مشمول پرداخت ده يا دوازده گونه ماليات بود . مثلا درحالىكه كه زمين‌دار مشمول پرداخت ماليات ارضى مىشد ، اگر در زمين خود تاكستان داشت ، مكلف بود كه براى تاكستان ماليات عليحده بپردازد . و اگر از ناحيهء كشاورزى و دامدارى نيز درآمدهايى داشت ، هرقلم از آن درآمدها نيز مشمول مالياتى جداگانه مىشد . بازرگان گمنام ونيزى ، در سفرنامه‌اش اشاره كرده است كه هربازرگان يا استادكارى كه در بازار ، دكانى داشت ، علاوه بر ماليات حرفه ، به مقتضاى محل دادوستد و وضع كار خود نيز به پرداخت مبلغى كه بازرسان مالياتى معين مىكردند ، مكلف بوده . به علاوه ماليات خريد طبق تعرفهء ديگرى بر تمامى كالاهايى كه شخص در بازار مىخريد تعلق مىگرفت « چمن‌بها » ماليات يا عوارضى بود كه گله‌دار براى رها كردن دامهاى خويش در مرغزارها يا اراضى عام مىپرداخت ، اما همين گله‌دار اگر در مرغزار علف مىكند يا هيمه گرد مىآورد ، آن‌گاه به پرداخت مبلغى علف‌بها يا هيمه‌بها ملزم بود . شايد اغراق نباشد اگر بگوييم كه بازماندگان تيمورى ، ايران را به صورت كلاف سردرگمى از اين‌گونه مالياتها درآورده بودند . مسلما دهقان يا برزگرى كه از نخستين لحظهء حلول سال ، حاصل كوششهاى خويش را با دادن شيلان‌بها ( سفرهء امرا و بزرگان ) ، ماليات عيد و سلامانه آغاز مىكرد و براى زمين ، دام ، آب ، چرا ، كاشتن ، درو ، و آرد كردن گندم ،\r\n\r\n\r\n","description":"","footnote":"\r\n( 1 ) .  Asper \r\n( 2 ) . تاريخ سياسى و اجتماعى ايران ، طاهرى ، ص 85 .\r\n","page_name":" 1089 ","page_number":379},
  {"content":"\r\n\r\nبردن آن به بازار و فروشش ماليات مىداد . . . موجود تابناكىست كه ما با حرمت از فراز قرون و اعصار دست پينه‌بسته‌اش را مىفشريم و آفرينش مىگوييم . » « 1 »\r\n\r\nآغاز اقدامات اساسى\r\nاوزون حسن براى اولين‌بار « در صدد برانداختن كليهء مالياتهايى كه بر سرمايه و دارايى تعلق مىگرفت برآمد . اما نقشهء وى با مخالفت شديد امراى كشور و طبقهء بانفوذى كه علاقمند به حفظ وضع موجود بود ، مواجه شد . از آنجا كه بدون موافقت اين گروه ، هيچ‌گونه اصلاحى ممكن نبود ، لذا حسن پادشاه ( - اوزون حسن ) اساس جمع‌آورى ماليات بر سرمايه و درآمد را يك بر بيست كرد . به اين معنى كه از هربيست درهم سرمايه ، فقط يك درهم مشمول ماليات گرديد و لذا جمع كل ماليات كشور به نصف كاهش گرفت . اين تغيير تا حدى بار مردم را سبك كرد . ولى هنوز مالياتها ، فراوان و گوناگون و پرداخت آنها دشوار بود . چون درآمد و عوايد عمومى كاهش يافت و هزينهء نگهدارى ارتشى مركب از سواران دايمى تغيير نكرد ، رفته‌رفته ضرورت اصلاحات ارضى آشكار شد . اما تا حسن زنده بود هيچ اقدام اساسى صورت نگرفت . در دوران پادشاهى يعقوب فرزندش ، ضرورت اجراى چنين طرحى روشنتر گرديد به‌ويژه كه شيخ عيسى ساوجى معلم پادشاه ، چنين اصلاحاتى را هم براى تأمين حقوق لشكريان لازم مىدانست و هم اعتقاد داشت كه احقاق حق مظلومان از اين راه ميسر تواند بود .\r\nتا هنگامى كه نظام زمين‌دارى كهن از هم پاشيده نشده بود ( 894 ه ) ، هزينهء جمع‌آورى و نگهدارى لشكريان دايمى و موقت ، همچنين مستمرى سرداران و سران سپاه و امراى لشكر ، از محل اقطاعها و سيورغالها تأمين مىشد . اقطاع اعم از اقطاع شخصى يا ديوانى ، به معنى واگذار كردن زمين بود . از دوران زمامدارى سلجوقيان و خوارزمشاهيان ، رسم بر اين جارى شده بود كه يا زمين را به سرداران و اميران تفويض كنند و يا عوايد آن را ببخشند . در هرحال دارندهء اقطاع خودش مكلف به جمع‌آورى عوايد و مالياتها از رنجبران و كشاورزان و دامپروران و بالاخره روستاييان ملك خود بوده از محل اين درآمدها هزينهء سپاهيان خود را مىپرداخت و مستمرى خود را برمىداشت . از دوران مغول به بعد ، بر همان اساس اقطاع ، بخشيدن سيورغال معمول گرديد ، و از اين پس سيورغال بر هرقطعه زمين يا ملكى اطلاق مىشد كه عين آن يا عوايد حاصل از آن را در ازاى حقوق يا مستمرى به سردار يا امير يا افسر ديوانى تفويض كنند . معمولا اين‌گونه سيورغالها طبق نظر پادشاه از پاره‌اى مالياتها و عوارض معاف مىشد . يكى از اين سيورغالهاى عهد بايندرى را سراغ داريم كه دست‌كم از سى گونه ماليات معافيت داشته است .\r\nبراى ايجاد نظم نوينى در زمين‌دارى و جمع‌آورى مالياتهايى كه عده‌اى از اميران و سركردگان ارتش به ميل خود مىستاندند و به خزانهء عمومى نمىدادند ، شيخ عيسى ساوجى كه قدرت و\r\n\r\n\r\n","description":"","footnote":"\r\n( 1 ) . همان كتاب .\r\n","page_name":" 1090 ","page_number":380},
  {"content":"\r\n\r\nنفوذش از خود يعقوب پادشاه كمتر نبود ، چاره‌اى انديشيد . ظاهرا نظر مربى و معلم پادشاه آن بود كه مالياتهاى جارى را به كلى موقوف كند و اصول زمين‌دارى را بر پايهء جديدى استوار سازد تا بتوان از مالكان جديد طبق تعرفه‌اى جديد درآمدى معادل عوايد حاصل از مالياتهاى قديمى گرفت . مسئوليت اصلاحات ارضى و مالياتى كه يعقوب با آن نظر كاملا مساعدى داشت بر عهدهء سه نفر بود : اول شيخ ساوجى كه در واقع زير دستار و خرقهء روحانيت ، صاحب ديهيم و قباى شاهى بود . و پرواضح است كه جمع شدن اختيارات دينى و ملكى در دست مردى چنين متنفذ ، عملى كردن اصلاحات را آسانتر مىساخت . دوم شيخ نجم الدين مسعود ، خواهرزادهء شيخ عيسى كه از طرف پادشاه به مقام امير ديوان گماشته شده بود و صرفا به كارهاى مالى و مالياتى و ملكى رسيدگى مىكرد . سوم شرف الدين محمود ديلمى وزير عوايد يا خزانه‌دار كل كشور كه مورد اعتماد و احترام همگان بود . نتيجهء مشورت ميان اين سه تن آن بود كه شرف الدين محمود مأمور تجديد نظر در تمامى مالياتها و اصول زمين‌دارى شود ، همه چيز از نو ارزيابى و ماليات‌بندى گردد و در سراسر عراق و فارس سيورغالهاى خشوى و سيورغالهاى خرجى يعنى دو گونه زمينهايى كه پادشاهان گذشته به اميران و مقربان و خدمتگزاران بر سبيل پاداش خدمت يا مستمرى و مانند آن بخشيده بودند از بين برود ، و ما دام كه املاك از نو مفروز و معين نگرديده است ، بازرسان مالياتى از اين‌گونه زمين‌داران چيزى مطالبه نكنند و نستانند .\r\n\r\nدقت و شدت در اجراى اصلاحات :\r\nاوايل سال 894 ه ق ( 1489 م . ) خبر مقررات جديد در سراسر عراق و فارس اعلام گرديد و مأموران حكومت و بازرسان مالياتى ، طبق نظام جديد به تمامى زمامداران ابلاغ كردند كه تا مقررات مزبور عملى نشده است و حدود املاك نوين معلوم نيست ، بايد از گرفتن ماليات و دادن حصهء خود به خزانهء عمومى خوددارى ورزند .\r\nظاهرا اجراى فرمانهاى حكومتى چنان دقيق و بىتبعيض صورت گرفت كه به گفتهء مورخ دربار يعقوب كه خود يكى از مخالفان سرسخت اصلاحات ارضى و نظام مالياتى جديد بود ، هيچ‌يك از مأموران به قبول پولهاى نقد و قماشهايى كه بر سبيل رشوه از طرف صاحبان سيورغال داده مىشد حاضر نگرديد .\r\nدر اندك‌زمانى ، مأموران حكومتى در هربلوكى به اتفاق يك نفر قاضى شرع و يك نفر حسابدار به ارزيابى زمينها و محصول دامها مشغول شدند . اين بازجويى و ارزيابى به اندازه‌اى دقيق بود كه به گفتهء طنزآميز مورخ تلخكام يعقوب ، ارزيابان هرجا سايهء خوشهء گندمى را بر زمين افتاده مىديدند آنجا را كشتزارى درو كردنى مىپنداشتند . دقت و كوشش پاكدلانه و بىغرض مأموران در تهيهء دفاتر جديد و پافشارى و پيگيرى بنيادگذاران اين نظام نوين كه مىخواستند هرج‌ومرج نظامات مالياتى و باقيماندهء ياساى چنگيزى و رسمهاى تيمورى را يك قلم از ايران براندازند و عدالت بىسابقه‌اى را براى تودهء رنجبران ايران تضمين كنند ، يكى از جالبترين رويدادهاى تاريخى عهد يعقوب و دودمان بايندرىست ، و بىاختيار مورخ را به ياد رويداد\r\n\r\n","description":"","footnote":"","page_name":" 1091 ","page_number":381},
  {"content":"\r\n\r\nهمانندى مىاندازد كه 423 سال پيش از اين در سال ( 1066 م . ) با هجوم نورمانها به خاك انگليس و به دست ويليام فاتح صورت گرفت .\r\n\r\nعلل شكست اصلاحات :\r\nبديهىست غيرممكن بود كه تحولى به اين بزرگى با دشمنى و نارضايى طبقهء سيورغال‌داران مواجه نشود يا براى اجراى عدالتى كلى پاره‌اى بىعدالتيهاى جزيى روى ندهد . پاره‌اى از اين نارضاييها و ناراحتيها را فضل اللّه روزبهان در مورد علماى شيراز كه به اتكاى سيورغالهاى خود وام ستانده و اميدوار بودند پس از درو با فروش محصول بدهيهاى خود را بپردازند ، وصف كرده است . برغم اين گله‌ها و ناراحتيها ، طبعا سودى كه از اصلاحات ارضى و لغو مالياتهاى عمومى عايد قاطبهء مردم و به‌ويژه رنجبران و مستمندان مىشد ، انكاركردنى نبود . اما در عمل اين طرح اصولى با منافع نيرومندترين عناصر طبقهء زمين‌دار تضاد داشت ، و به همين سبب تا يعقوب پادشاه چشم از جهان بربست ، همان عناصر ، يعنى امراى صاحب‌نفوذ كه منافعشان بيش از سايرين به خطر افتاده بود ، به مخالفت با نظام نوين زمين‌دارى برخاستند و يك ماه پس از مرگ يعقوب ، در هشتم ربيع الاول سال 896 ه ق ( اواسط ژانويه 1491 م . ) شيخ عيسى ساوجى را در ميان بازار ، سربازان به دار آويختند . . . » « 1 » و يعقوب بنيانگذار اصلاحات به مرگ طبيعى يا در اثر مسموميت در غذا درگذشت و كارى كه با حسن نيت آغاز شده بود ، در نتيجهء آماده نبودن محيط اجتماعى و اقتصادى و فقدان تشكيلات ، و متحد و متشكل نبودن طبقات محروم ، به نتيجهء مطلوب نرسيد و بار ديگر نظام ظالمانهء قديم تجديد شد .\r\nبه نظر محققان شوروى ، پس از استقرار حكومت آق‌قويونلو ، وضع اقتصادى اكثريت مردم بهبود نيافت . « علايم انحطاط اقتصادى حتى در عهد سلطنت اوزون حسن نيز مشهود بود .\r\nكونتارينى سفير ونيزى از قلت جمعيت و باير بودن اراضى دهات آذربايجان جنوبى و عراق عجم ، و همچنين گرانى « لوازم زندگى » با شگفتى ياد مىكند . از آنجايى كه علت اصلى انحطاط كشاورزى ، افزايش مالياتها در ده سال قبل از حكومت اوزون حسن بود ، وى اصلاحى در امر مالياتها به عمل آورد و قانون‌نامهء مالياتى جديدى صادر شد كه متن آن به ما نرسيده است ، و فقط معلوم است كه ميزان ثابت ماليات ارضى به موجب آن مشخص شده بود .\r\nعلى الظاهر ماليات تا يك ششم محصول تقليل داده شد و ميزان تمغا پنج درصد بهاى كالا معين شده بود ( يك دينار از هربيست دينار ) . ولى پس از مرگ اوزون حسن ، مأموران وصول ماليات و عمل‌داران موازينى را كه وى معين كرده بود چندان مورد توجه قرار نمىدادند . در عهد سلطان يعقوب فرزند اوزون حسن ، مربى و مشاور او قاضى سيف الدين عيسى كوشيد تا اصلاحات مالى جديدى به عمل آورد . از آنجا كه تقليل درآمد خزانه تنها نتيجهء انحطاط\r\n\r\n\r\n","description":"","footnote":"\r\n( 1 ) . همان كتاب ، ص 17 - 114 .\r\n","page_name":" 1092 ","page_number":382},
  {"content":"\r\n\r\nكشاورزى نبود بلكه اثر افزايش سيورغالها و معافيتهاى مالياتى . . . نيز بود ، قاضى عيسى نقشه‌اى طرح كرد كه سيورغالهاى سابق بزرگان نظامى و روحانى لغو شود . و درعين‌حال دستور داد ثبت اراضى و ترتيب و تنظيم دفترهاى جزو جمع مجددا به عمل آيد تا از روى آن ميزان مالياتها از نو مشخص گردد ( 895 هجرى ) . »\r\nفئودالهاى روحانى ، نظامى سخت با اين اقدامات مخالفت كردند ، و در اين ميان سلطان يعقوب به ناگهان مسموم شد و درگذشت و اصلاحات قاضى عيسى نيز موقوف شد . امير ترك صوفى خالد كه سردار قشون و دشمن قاضى عيسى بود وى را اعدام كرد . « يكى ديگر از سلاطين آق‌قويونلو به نام احمد نيز دست به اقدامات انقلابى زد ، تمام سيورغالهايى را كه اسلاف وى داده بودند لغو نمود و تنها به نام خراج ذكوة و جزيه از مردم ماليات مىگرفت . و ديگر عوارض را لغو كرد . ولى دوران حكومت او نيز بيش از هفت ماه طول نكشيد و به دست مخالفان و عاصيان كشته شد . » « 1 » از آنچه گذشت نتيجه مىگيريم كه هيچ اقدام اصلاحى مهمى را بدون آمادگى محيط و پشتيبانى جدى اكثريت ذى نفع ، نمىتوان انجام داد .\r\nاز نيمهء دوم قرن هشتم هجرى به بعد ، مالكيت فئودالى در ايران به حد اعلاى تكامل رسيد ؛ به اين معنى كه فئودالهاى بزرگ و متنفذين ، بيش‌ازپيش در منطقهء قدرت خود استقلال سياسى و اقتصادى به دست آوردند و معافيتهاى مالياتى فزونى گرفت . در واقع سلاطين اين دوره كه از نيروى نظامى قابل‌توجهى برخوردار نبودند ، ناگزير بودند زورمندان عصر خود را با هديه يا سيورغال از مخالفت بازدارند . سيورغال عبارت بود از مقدار زمينى ( از يك ايالت تا يك ده ) كه سلطان به تابعان خود تقسيم مىكرد تا پشت در پشت از آن منتفع شوند . در مقابل ، در موقع ضرورت با قواى نظامى خود به يارى سلطان بيايند .\r\n« تفاوت سيورغال با اقطاع اين بود كه صاحب موروثى سيورغال گذشته از معافيت مالياتى كه سابقا صاحبان اقطاع نيز از آن نصيب داشتند ، از حق استقلال قضايى و ادارى نيز برخوردار بود و مأمورين دستگاه مركزى حق ورود به اراضى سيورغال را نداشتند .\r\n« رواج معافيتهاى مالياتى نه‌تنها موجب ضعف سياسى حكومت مركزى مىگرديد ، بلكه نرسيدن خراج وضع اقتصادى اين حكومتها را نيز متزلزل مىساخت . آخرين سلاطين تيمورى و سران سلسلهء آق‌قويونلو و قراقويونلو ، به حكم مقتضيات زمان ، از اين فرامين ، زياد صادر كرده‌اند .\r\nامير خسرو كه تابع سلطان حسين تيمورى بود ، سى هزار نوكر ( يعنى سرباز ) در اختيار داشت . » « 2 »\r\n\r\nنمونه‌اى چند از فرامين آن دوران\r\nمعافيت از پرداخت انواع عوارض : در فرمانى كه از طرف الناصر - الدين اللّه ابو مظفر قاسم جهانگير سوزوميز در شعبان سنه ثلاث و تسعمايه صادر شده ، پس از مقدمه‌اى داير بر حمد و ثناى خدا و پيامبر او مقرر مىگردد اسفنديار بيك كه مورد عنايت خاص پادشاه است ، به عنوان سيورغال در ناحيهء\r\n\r\n\r\n","description":"","footnote":"\r\n( 1 ) . تاريخ ايران ، ترجمهء كريم كشاورز ، پيشين ، ص 413 .\r\n( 2 ) . همان ، ص 478 .\r\n","page_name":" 1093 ","page_number":383},
  {"content":"\r\n\r\n« الكاء اكل كه اوجاق اوست و باغين و هينى » دخل و تصرف نمايد . و به مأمورين ديوانى تأكيد مىشود كه « مالوجهات و تمامى حقوق ديوانيهء محال مزبوره بر عالىجناب مومى اليه معاف و مسلم و ترخان و جزو ، مرفوع القلم و مقطوع القدم دانند ، عمال و مباشران امور و اشغال و متصديان مهمات و اعمال آن جوانب برين موجب مقرر دانند و اين عوارف را دربارهء عالىجناب مذكور انعامى مخلد بر دوام و اكرامى مؤيد ما لا كلام شناسند و رقم اين عطيه را در دفاتر خلود ثبت گردانيده به حرز و مساحت درنياورند و بعد اليوم مطلقا به علت اخراجات و خالصات و عوارضات و شناقص و شلتاقات و توجيهات و قسمات و توزيعات و علفه و علوفه و قبلغا و الاغ و امام و تغار و طرح و بيكار و شكار و ساورى و داروغگى و رسوم عمال و حق السعى مباشر رسم الصداره و رسم الوزاره و عيدى و نوروزى و پيشكش و سلامانه و لحيلك ( ؟ ) . . . و ساير تكليفات و مطالبات حكمى و غيرحكمى حوالتى ننمايند و طمع و توقعى نكنند و قلم و قدم از آنجا كوتاه و كشيده دارند و در استقرار و استمرار اين موهبه مساعى جميله به تقديم رسانند و همه‌ساله درين ابواب حكم و پروانچه و نشان مجدد نطلبند و چون به توقيع رفيع مطاع . . . مزين و محلى گردد ، اعتماد نمايند . . . دار السلطنهء ماردين ، فى الخامس من شهر اللّه شعبان المعظم سنه ثلاث و تسعمايه . . . » « 1 »\r\nچون در اين فرمان نيز از انواع و اقسام مالياتها و عوارض قرون وسطايى به اجمال سخن رفته است ، داراى اهميت و ارزش خاصى است .\r\n\r\nفرمان حسن پادشاه آق‌قويونلو در سال 1475 ميلادى داير به معافيت كشيشان درهء شام از جزيه و خراج\r\n« الحكم اللّه\r\nابو المظفر حسن بهادر سيوزوميز ،\r\nداروغه و كلانتران درهء شام بدانند كه ورطان كشيش و جماعته به درگاه گيتىپناه آمدند و عرض كردند كه از زمان قديم تا غايت هرگز دستور نبود كه از كشيش و كلاه‌سياهان اوج كليسيا خراج و جزيه طلب نمايند ، و نشان سلاطين ماضى به دست دارند . بايد كه به همان دستور مقرر و معين دانسته و مزاحم كشيشان و كلاه‌سياهان آنجا نشوند و مطالبتى ننمايند و از دستور سابق درنگذرند كه كشيشان مذكور به كشيشى اوج كليسيا متعلق‌اند برين موجب به تقديم رسانند و از فرموده درنگذرند و اعتماد به توقيع رفيع اشرف اعلى نمايند .\r\nتحريرا فى 6 جمادى الثانى سنهء ثمانين و ثمانمايه\r\nمهر حسن بن على بن عثمان ( اوزون حسن )\r\nپروانچه اشرف اعلى به رساله امير اعظم عثمان بيك . . .\r\n\r\n\r\n","description":"","footnote":"\r\n( 1 ) .\r\n Bulletin The School Of Oriental Studies ( University Of London . ) Vol IX . Part 4 . \r\n","page_name":" 1094 ","page_number":384},
  {"content":"\r\n\r\nموقوف بندهء درگاه ، آل رشيد » « 1 »\r\nناگفته نماند كه در كتاب متن فارسى فرامين ( فرامينى موجودست كه در دوران بعد از اسلام از طرف سلاطين به نفع كشيشان و ارامنه صادر شده است . چون در اين كتاب كه به زبان ارمنىست متن فارسى فرامين نيز آمده است مطالعهء آن براى پژوهندگان خالى از فايده نيست . ) :\r\n\r\nفرمان رستم پادشاه آق‌قويونلو ( 1493 م )\r\nالحكم اللّه\r\nابو المظفر رستم بهادر سيوزوميز سركيس اوج كليسيا بداند كه زكريا كشيش قراكليسيا ماكويه نمود كه به ناواجب و بىحساب مزاحم و متعرض احوال او مىشود ، مىبايد كه به دستور قديم با او عمل نمود ، به ناواجب و خلاف حكم همايون متعرض احوال او نشود ، درين باب تقصير ننمايند ، در عهده دانند . ختم بالخير ( مهر رستم بن مقصود بن حسن ) تحريرا فى 8 ذى قعدة الحرام سنه ثمان و تسعين و ثمانمايه به نواحى به دوستان . « 2 »\r\n\r\nاعتراض به شلتاق و تجاوز مأمورين مالياتى\r\nمحمد بن هندوشاه نخجوانى ضمن نامه‌اى ، به تجاوزاتى كه مأمورين وصول به كشاورزان نخجوان روا مىداشتند اشاره مىكند و به نام ستمكشان و رعايا به پادشاه وقت چنين مىگويد :\r\n« . . . در زمان قديم مال و متوجهات ايشان بر مبلغى كه تا غايت در دفاتر ديوانى مثبت و مسطور است ، مقرر بود و بندگان بىكلفت ازدحام محصلان و ابرام ارباب حوالات با متصرف جواب مىگفتند . . . بيرون آن به زوايد و عوارض و تكاليف و اخراجات با هيچ آفريده خطايى نمىرفت ، لاجرم شهر و ولايت معمور و اهالى و ساكنان مرفه . . . بودند . . . چند سال است تا حكومت و متصرفى آن را به ظالمى متعدى كه خون و مال بندگان خداى تعالى را بر خود مباح مىداند و در عوض يك دينار متوجه ، على الاقل بيست دينار از رعايا مىستاند كه حوالت كرده‌اند ، و جمعى نيز از كدخدايان فضول متعدى با او موافق و متفق شده اين نوع بىراهى را راه بازداده‌اند و آن متعدى به مدد و معاونت ايشان هرچه مىخواهد مىكند . و خرابى شهر به جايى رسيده كى پنج دانگ خراب شد و قاعا صفصفا گشت ، و ملاك آن خانهاى خراب در اطراف ممالك سرگردان و بىخان‌ومان مىگردند و رعايا نيز جلاء وطن كردند و آلات و امتعه‌اى كه معدن آن نخجوان بود و لايق حضرت ملوك و سلاطين ، به كلى برافتاد و صناع آن در اقطار جهان متفرق شدند . و على الجمله ، شهرى كه در مجموع ممالك بعد از بغداد و تبريز متنزهى مثل آن هيچ نديده بود و هيچ گوش نشنيده به شومى ظلم و تعدى . . . حاكم نهاب سفاك اكنون خراب است و هيچ آفريده به تدارك و تلافى آن اهتمام نمىنمايد و اين ابيات در صفت خرابى آن گفته‌اند :\r\n\r\n\r\n","description":"","footnote":"\r\n( 1 ) . آ . د . پاپازيان ، متن فارسى فرامين ، ايروان ، 1956 ، ص 257 .\r\n( 2 ) . همان ، ص 257 .\r\n","page_name":" 1095 ","page_number":385},
  {"content":"\r\n\r\n چون به ياد آرم ديار و يار و احوال وطن * ديده خون‌افشان شود بر ربع و اطلال و دمن\r\nرنج درويشان دل ريشان محنت‌ديده را * چون كنم تقرير ، خون بارد ز تقريرات من\r\nبر كدامين حالت از جور زمان زارى كنم * بر بدى حال خود يا بر خرابى وطن ؟\r\nنخجوان نقش جهان بودى و از حكم قضا * گشت آن نقش جهان منزلگه گرگ و زغن\r\nحاكمش محكوم حكم عدل شاهنشاه نيست * ورنه هم ترسيدى از انواع ظلم خويشتن\r\nدعوى فرمانروايى ولايت مىكند * زير حكم آورده اصناف رعايا ، مرد و زن\r\nلاجرم تدبير بارو كرد و درها برنشاند * تا مقام او شود ايمن ز تشويش و فتن\r\nمفسدى چندند با او متفق در هرفساد * هريكى دزدى سزاوار سردار و رسن\r\nبيخ مظلومان بكند آن ظالم بىدين و داد * زينهار اى شاه عادل ، بيخ آن ظالم بكن !\r\nخسروا در رفع ايشان منتى بر خلق نه * تا ترا منت رسد هرساعتى از ذو المنن \r\nپيش از اين اگر شخصى به ظلم و تعدى در شهر و ولايتى شهرت يافتى ، اولو الامر دفع او بر ذمت همت فريضه دانستى . اكنون كه فرياد استغاثت از ظلم و تعدى او به آسمان رسيد ، برقرار او را به حكومت و متصرفى اين خرابه تعيين فرمودن در كارخانهء معدلت چگونه روا باشد . . . » « 1 »\r\nمؤلف در جاى ديگر از عبد اللّه طاهر به نام يك زمامدار عدالت‌دوست نام مىبرد و مىنويسد : « در زمان عبد اللّه طاهر فوج ملخ بر ولايت او استيلا يافتند و غلات و ارتفاعات را نقصانى به كمال ظاهر شد و خلايق از تدبير نفقات عاجز گشتند و در رسانيدن خراج عجز آوردند و عمال برقرار سالهاى ماضى طلب مال باقى مىكردند . رعايا چون درماندند ، صورت حال نوشته به سمع عبد اللّه طاهر رسانيدند . او به ظهر آن نوشت نحن اولى بضيافة الجراد من الرعيه و قد امرنا به وضع الخراج عن رؤوسهم . ما به مهمان‌دارى ملخ از رعايا سزاوارتريم ، مثال ما بر آن جملتست كى از مجموع ممالك و رعيت يك حبه خراج و مؤنت نخواهند و هيچ‌كس رعايا را تعرض نرساند ، چون حسن انعام عبد اللّه طاهر با ضعفا برين موجب بود ، لاجرم صحايف تواريخ به ذكر محاسن و محامد او مجلى و مزين است . . . » « 2 »\r\nمحمد بن هندوشاه نخجوانى ضمن بحث در پيرامون تدبير مال و محافظت ملك ، خطاب به پادشاه وقت تأكيد مىكند كه از كشاورزان و ديگر طبقات مثمر و فعال كشور بيش از حد اعتدال ماليات و ديگر عوارض مطالبه نكند . و براى روشن شدن ذهن زمامداران مىگويد : « . . . چون مملكت خراب باشد و رعايا درويش ، حصول مال چگونه ميسر شود ؟ و بر تقدير آنك يك نوبت يا يك سال رعايا را به مطالبت مال تكليف كنند و آن بيچارگان را آنچ باشد بدهند و دانند كه بعد اليوم از چنان مخاطبات بل مخاطرات ايمن و سالم نخواهند ماند . بالضروره آيت « الفرار مما لا يطاق من سنن المرسلين » برخوانند ، و به ملكى و ولايتى ديگر روند و شهرى و موضعى\r\n\r\n\r\n","description":"","footnote":"\r\n( 1 ) . دستور الكاتب ، جزء دوم ، ج 1 ، ص 467 به بعد .\r\n( 2 ) . همان ، ص 472 .\r\n","page_name":" 1096 ","page_number":386},
  {"content":"\r\n\r\nديگر را كه در آنجا از چنين مطالبات ايمن توانند بود وطن و مسكن سازند . . . حضرت سلطنت و جناب امارت و وزارت را درين قضيه بدنامى بيش از نيك‌نامى باشد و ارباب و متمولان نيز كه اين حال مشاهده كنند ، دانند كه از ايشان نيز به مصادرات مطالبات خواهد رفت . جز انهزام ، امرى ديگر در تصور نيارند . چه اگر اقامت كنند ، ايشان نيز از كثرت تكاليف ضعيف‌حال شوند . و در مملكتى كه درويش گريخته باشد و توانگر درويش شده ، چه خير و بركت بماند و جز خرابى كلى امرى ديگر صورت نبندد .\r\n از رعيت شهى كه مايه ربود * بن ديوار كند و بام اندود \r\nقضيهء ملك‌دارى و مال‌اندوزى را چندين هزار سال است كه پادشاهان قديم به آيندگان نموده و آموخته‌اند . . . در سخن اردشير بابك آمده است ضبط مملكت بىلشكر ميسر نشود و از لشكر بىمال كارى نيايد و مال حاصل نشود الا به عمارت ، و عمارت دست ندهد الا به عدل و سياست . . . پس معلوم شد كه اساس مجموع آبادانى ملك‌دارى بر عدل و سياست است . اگر رعاياى ضعيف‌حال را كه در مملكت خراب باشند صيانت كنند و ايشان را تا مدتى كه با حال ثروت و استظهار آيند از مطالبت مال و اخراجات و متوجهات و ساير تكاليف و اثقال معاف دارند ، هم ايشان مستظهر بوده به عمارت و زراعت مشغول شوند و هم‌آوازهء معدلت كه به اطراف جهان رسد اصناف رعايا ، بل طوايف برايا روى بدين مملكت نهند و به آبادانى اشتغال نمايند . . . به واسطهء تحمل يك سالهء پادشاه و امرا و وزرا ، جهانى بل عالمى آبادان گردد . » « 1 »\r\n\r\nمالياتها در عهد صفويه\r\nبه‌طور كلى عوارض و مالياتهاى دورهء صفويه نيز ، كه يادگارى از عوارض و تحميلات عهد مغولان و تيموريان و تركمانان بود ، مقرون به عدل و انصاف و حساب و كتاب دقيقى نبود . در سال 878 ه ( سى سال قبل از جلوس شاه اسماعيل ) وقتى كه سادات مازندران به حضور حسن بيك رسيدند و ماليات را تقديم كردند ، « مال مازندران با وجود انقلابات مازندران به 120 خروار ابريشم رسيده بود و فوق طوق عرصهء ممالك مازندران بود و امرا عواقب امور را فكر كرده قبول نمىكردند . » « 2 » پس از استقرار حكومت صفويه ، سران دولت براى رسيدگى به وضع مالياتها ، قدم مؤثرى برنداشتند . از بعضى از فرمانها كه براى بخشودگى مالياتى صادر شده است ، مىتوان به مالياتهاى ظالمانهء آن دوره و تبعيضات فراوانى كه در آن عصر وجود داشته پى برد . درحالىكه طبقات محروم ، محكوم به پرداخت مالياتهاى گوناگون بودند ، خانواده‌ها يا گروههاى متنعم از پرداخت عوارض معاف مىشدند .\r\nشاه اسماعيل اول دربارهء عوارض قريه كوره‌خير « دزمار » آذربايجان چنين فرمان داده است :\r\n« مالوجهات و حقوق ديوانى ايشان را دانسته و دربسته معاف و مسلم و جزو ترخان و مرفوع القلم فرموديم و ارزانى داشته بايد كه\r\n\r\n\r\n","description":"","footnote":"\r\n( 1 ) . دستور الكاتب ، پيشين ، جزء 2 ، جلد 1 ، ص 194 به بعد .\r\n( 2 ) . ظهير الدين مرعشى ، تاريخ طبرستان و رويان ، پيشين ، ص 314 .\r\n","page_name":" 1097 ","page_number":387},
  {"content":"\r\n\r\nحسب الحكم مقرر دانسته ، مطلقا به علت مالوجهات و اخراجات و خارجيات حكمى و غيرحكمى از علفه و علوفه و قنلغا و الاغ و الام و بيگار ، و شكار و طرح و دست‌انداز ، و عيدى و نوروزى و اساره پيشكش و سامدى و چريك و ده‌نيم و ملكانه و محصلانه ، صد چهار و رسم الصداره و رسم الوزاره و حق السعى عمال و رسوم داروغگى و رسم التحرير و المسافه و رسم الاستيفاء و اخراجات قلاع و طوايل و صد يك و صد دو و ساير تكاليف ديوانى و سلطانى و آنچه اطلاق مالوجهات بر آن توان كرد ، به هراسم و رسم كه باشد ، مزاحم نشوند .\r\nفى خامس عشرين جمادى الثانى ، 907 ه »\r\nشاه عباس سه سال بعد از جلوس ، اندكى از ماليات مردم كاشان را كم كرد ، در فرمانى كه به سنگ نوشته شده ، چنين مىخوانيم : « . . . مقرر فرموديم كه من بعد . . . رسوم كيالى و قپاندارى و مهر دفن موتى يك دينار از هيچ آفريده نگرفته و . . . » « 1 » . . . در فرمان زير نيز به پاره‌اى عوارض كه در آن دوره از طبقهء سوم مىگرفتند اشاره شده است .\r\n\r\nفرمان شاه اسماعيل صفوى به سال 1506 م\r\nبسم اللّه الرحمن الرحيم يا على الحسنى ابو المظفر اسماعيل بهادر سيوزوميز\r\n( محل مهر شاه اسماعيل )\r\nحكام و داروغگان و عمال اران و ارسبار قپانات و اروط و سيسجان و گشتاسف و قراداغ و نخجوان بدانند كه در اين وقت محراسياب سيامون به درگاه فلك اشتباه آمد و به عرض رسانيد كه تقديم كشيشان ولايت كؤكچه و رهبانان آنجا از قديم الايام به دو متعلق است . بناء عليه مقرر فرموديم كه به دستور سابق و به قانون معمور ، او را مقدم ( و ) و رطابيت كشيشان و رهبانان ولايت مذكور دانسته ، شرايط اطاعت و خدمتگارى او به تقديم رسانند ، و رسومى كه از قديم الزمان به وانك طاطيف مىداده‌اند برسانند و وانك طاطيف و غادى كه مقام و مسكن او بوده و اراضه‌اى كه متعلق به موقوفات وانك بوده و مزروع مىگردانيده ، به همان دستور مقرر دانند و مزاحمت نرسانند و به علت اخراجات و عوارضات و شلتاقات و مطالبات مسدوده از علفه و علوفه و قنلغا و بيگار و دست‌انداز و پيشكش و سلامى و اخراجات قلعه و عيدى و نوروزى و جو و گوسفند و ساير تكاليف ممنوعه مزاحم مشار اليه و متعلقان و مزروعات و جهات ايشان نشوند ، و به دستورى كه از زمان سابق الى الغايه به مال و غله با ايشان عمل كرده باشند به همان دستور عمل نمايند ، و داروغگان و عمال آنجا در مهمات ايشان مدخل نسازند و رسوم ايشان را بديشان گذارند و رعايت واجب دانند و از مقتضى فرمان همايون كه سابقا شرف\r\n\r\n\r\n","description":"","footnote":"\r\n( 1 ) . سياست و اقتصاد صفوى ، پيشين ، ص 155 به بعد .\r\n","page_name":" 1098 ","page_number":388},
  {"content":"\r\n\r\nنفاذ يافته درنگذرند و هرساله نشان مجدد نطلبند . ختم بالخير تحريرا فى 6 شهر رجب المرجب سنهء اثنى عشر و تسمعمايه . » « 1 »\r\n\r\nدرآمد و عوايد مملكتى\r\n« در دوران سلطنت پادشاهان صفوى ( مانند قرون گذشته ) تمام درآمد و عوايد كشور در اختيار شخص شاه بود و تمام مخارج نيز به فرمان و تصويب شخص او صورت مىگرفت و سازمان و تشكيلات ثابتى كه بر عوايد و مخارج كشور نظارت كند و ضرورىترين نيازمنديهاى مردم را با رعايت صرفه و صلاح خلق رفع نمايد وجود نداشت . در دورهء صفويه عوايد نقدى و جنسى به شرح زير بود :\r\n1 ) عوايدى كه شاه از ولايات ايران از املاك و اراضى مردم به عنوان رسوم يا از حكام و سران سپاه به عناوين ديگر مىگرفت . مقدار قطعى ماليات اراضى در حدود سال 1100 هجرى قمرى هنگام پادشاهى شاه سليمان ، از هرجريب زمين مبلغى معادل پنج عباسى بود . گذشته از ماليات اراضى ، از بهترين محصولات و طرفه‌هاى ولايت نيز همه‌ساله براى شاه مىفرستادند .\r\nمثلا از كردستان روغن ، از گرجستان شراب و غلام و كنيز زيبا ، از خوزستان اسب عربى ، از گيلان ابريشم . . . اين‌گونه هدايا را بارخانه مىخواندند .\r\n2 ) عوايد املاك خاصه .\r\n3 ) حقوق اربابى يا عوارضى كه از گله‌هاى گوسفند و گاو و امثال آنها ، و عوارضى كه از ابريشم و پنبه ، يا از كسبه و پيشه‌وران و يا به عنوان راهدارى و گمرك و امثال آنها مىگرفتند .\r\nگله‌هاى شخصى شاه در ولايات مختلف كشور بسيار نبود ، ولى همه‌سال در حدود يك هفتم از عدهء تمام گوسفندان و بره‌هاى ايران و يك‌سوم از بهاى گوسفندان آبستن به وسيلهء چوپان‌باشى مخصوص براى دستگاه شاهى و خزانهء سلطنتى گردآورى و وصول مىشد و درآمد سالانهء خزانه از اين عوارض به بيست هزار تومان مىرسيد . ماليات ابريشم و پنبه معادل يك‌سوم محصول بود . صدور محصول ابريشم ايران و فروش آن را در كشورهاى اروپا ، شاه در انحصار خود داشت و تجارت ابريشم را بيشتر به وسيلهء عمال ارمنى و بيگانهء خويش انجام مىداد . بطورى كه آدام اولئاريوس نوشته ، در زمان شاه صفى محصول سالانهء ابريشم ولايات مختلف ايران بدين قرار بود :\r\nمحصول گيلان 8000 بقچه ، محصول شيروان 3000 بقچه ، محصول مازندران 2000 « محصول گرجستان و ارمنستان 5000 « محصول قراباغ 2000 « و جمع محصول 20000 «\r\n\r\n\r\n","description":"","footnote":"\r\n( 1 ) . متن فارسى فرامين ، پيشين ، ص 263 .\r\n","page_name":" 1099 ","page_number":389},
  {"content":"\r\n\r\nديگر از عوارض اربابى آن دوران ، مالياتى بود كه از رودخانه‌ها و آبهاى حوالى اصفهان مىگرفتند كه حاصل آن در سال در حدود چهار هزار تومان بود . ديگر وجوهى بود كه به عنوان جزيه از هريك از سرداران ارامنه و يهود هرسال معادل يك مثقال طلا مىگرفتند . عوارضى كه از كسبه و پيشه‌وران و اصناف گرفته مىشد به وسيله كلانتران وصول مىشد . در زمان شاه عباس دوم به گفتهء شاردن ، هردكان از حدود صد دينار تا يك عباسى عوارض مىپرداختند .\r\nديگر عوارض راهدارى كه نخست براى نگهدارى و ساختن راهها و پلها وضع شد ، كم‌كم افزايش يافت و منبع درآمد سرشارى براى خزانه گرديد . علاوه بر اين ده درصد از قيمت اجناسى كه به ايران وارد مىشد به عنوان عوارض گمركى مىگرفتند . پس از آن‌كه شاه عباس به كمك نيروى دريايى انگلستان پرتغاليان را از جزاير و سواحل ايران بيرون راند ، بازرگانان انگليسى به جبران اين كمك ، از پرداخت عوارض گمركى معاف شدند . و علاوه بر اين ، درآمدهاى گمركى بندر گمبرون را نيز به ايشان تخصيص دادند . و پس از شاه عباس ، سالى هزار تومان به طور مقطوع ازين بابت مىگرفتند . درآمد گمركى بنادر درياى خزر از بنادر خليج‌فارس كمتر بود .\r\n4 ) عوارضى كه از فروش تنباكو گرفته مىشد ، كشت تنباكو در سالهاى اول قرن يازدهم هجرى قمرى در ايران متداول شد ، و از اواسط سلطنت شاه عباس اول كشيدن چپق و قليان مرسوم شد ، و در سال 1027 هجرى قمرى به موجب فرمانى كشيدن تنباكو و توتون را قدغن كرد . اما پس از مرگ وى ، بار ديگر رونق گرفت . و اين عادت هنوز هم ادامه دارد . شاردن ماليات تنباكو را در زمان شاه عباس دوم نزديك بيست هزار تومان نوشته و سانسون مبلغ مسيحى ، در زمان شاه سليمان ، در حدود پنجاه و پنج هزار تومان نوشته است .\r\n5 ) درآمدهاى اتفاقى مانند ضبط اموال و املاك گناهكاران و هديه‌ها و پيشكشهايى كه از جانب سفيران بيگانه فرستاده مىشد ، يكى از منابع سرشار عايدى بود . محصول موميايى فارس نيز متعلق به شاه بود و از كوهى در نزديكى جهرم به دست مىآمد .\r\nديگر از عوايد ضمنى شاه فايده‌اى بود كه از طريق بيگارى نصيب دولت مىشد ، مانند ساختن كاروانسراها ، كاخها ، باغها ، مساجد و راهها بدون مزد يا با مزد بسيار ناچيز . اين رسم تا پايان دولت صفويه باقى بود .\r\nبه‌طورى كه شاردن نوشته ، در هنگام پادشاهى شاه عباس دوم و شاه سليمان صفوى درآمد سالانهء شاه به تقريب ، در حدود سى و دو ميليون ليور يا هفتصد هزار تومان بوده است .\r\nچون ميزان درآمد سالانه شايد بر مخارج او فزونى داشته است ، هميشه خزانهء سلطنتى از نقود طلا و نقره و جواهر و شمشهاى زرين و سيمين و پارچه‌ها و منسوجات قيمتى و اشياء گرانبهاى ديگر انباشته بود . . . » « 1 »\r\n\r\n\r\n","description":"","footnote":"\r\n( 1 ) . زندگى شاه عباس ، پيشين ، ج 3 ، ص 262 به بعد .\r\n","page_name":" 1100 ","page_number":390},
  {"content":"\r\n\r\n\r\nمستوفى الممالك در عهد صفويه\r\nمينورسكى مىنويسد : « وزير اعظم كه مستوفى الممالك در عهد صفوى زير نظر وى به كار مشغول بود ، وزير دارايى محسوب مىگرديد . اما در واقع بيشتر امور فنى مالى مانند حسابدارى و مميزى و تنظيم بودجه بر عهدهء مستوفى الممالك بوده . بنا به تعريف شاردن مستوفى الممالك مهمترين و كاربرترين عنصر موجود در اين دستگاه عظيم بوده . اساسا مستوفى الممالك در امور شعبهء ادارى ممالك ، نظارت داشت . مستوفى خاصه و مستوفى ارباب التحاويل در مواردى ناچار به مراجعه به مستوفى الممالك بودند . . . اعضاى مهم زير دست مستوفى الممالك عبارت بودند از ناظر ، داروغهء دفترخانه ، صاحب توجيه و ضابطه‌نويس و اوراجه‌نويس . . . مستوفى الممالك انتصاب كليهء مستوفيان را تحت نظارت داشت و دستور العمل براى مأمورين يا عمال مالى مقيم ولايات مىنوشت . اما در تذكرة الملوك هيچ مطلبى دال بر اين‌كه مستوفيان دواير نظامى و غيره تحت نظر او هستند موجود نيست . بطورى كه از گفته‌هاى شاردن و كمپفر برمىآيد ، وظايف مستوفى خاصه و مستوفى الممالك مشابه و متكى بر اصول واحدى بود . سمت مستوفى خاصه ، بايد از مشاغلى باشد كه در دوران اخير سلطنت صفوى ايجاد شده و سرچشمهء ويرانى و نابسامانى شگرفى گشته است . در صورت تفصيلى مشاغل رسمى زمان شاه طهماسب و شاه عباس اول ، از مستوفى خاصه سخنى به ميان نيامده است . مستوفى الممالك در تنقيح محاسبات زيردستان سختگيرى داشت .\r\nمينورسكى در صفحهء 137 كتاب خود بار ديگر به وظايف و مسئوليتهاى وزير و مستوفى اشاره مىكند ، و مىنويسد كه : هردو تن وزير و مستوفى وابسته به فرمانده خويش ، يعنى مربوط به يكى از چهار فرمانده سپاه بودند و او را در امور ادارى و دفترى و حسابدارى كمك مىكردند . اين جريان و طرز تشكيلات جالب توجه ، با روش عمومى ادارى صفويه كه عبارت باشد از ايجاد توازن بين قوا و نيروهاى موجود در ادارات و به وجود آوردن نظار نيم مستقل در آن سازمانها ، كاملا مقرون و مشابه است . ولى نمىتوان حدود وظايف وزير و مستوفى و حد فاصل آن را دريافت . ظاهرا هرمستوفى داراى چند محرر ( - ملازم ديوان ) بوده است . مستوفيان اساسا حسابدار و ثبات بودند و مهر ايشان در مواجب و مستمريها مورد استناد بوده است .\r\nمواجب وزير صد يا پنجاه تومان و از آن مستوفى پنجاه يا سى تومان بود ، محتملا درآمدهاى ديگرى نيز داشتند . » « 1 »\r\n« در دوران سلطنت پادشاهان صفوى چنان‌كه گفتيم ، تمام درآمد و عوايد كشور در اختيار شخص شاه بود و تمام مخارج نيز به فرمان و تصويب شخص او صورت مىگرفت . حقوق اربابى عوارضى بود كه از گله‌هاى گوسفند و گاو و امثال آنها و از ابريشم و پنبه يا از كسبه و\r\n\r\n\r\n","description":"","footnote":"\r\n( 1 ) . سازمان ادارى حكومت صفوى با تعليمات مينورسكى ، پيشين ، ص 98 به بعد .\r\n","page_name":" 1101 ","page_number":391},
  {"content":"\r\n\r\nپيشه‌وران و يا به عنوان راهدارى و گمرك و امثال آنها مىگرفتند و گله‌هاى شخص شاه در ولايات مختلف كشور بسيار نبود . ولى همه‌سال در حدود يك هفتم از عدهء تمام گوسفندان و بره‌هاى ايران و يك‌سوم از رمه‌هاى گوسفندان آبستن به وسيلهء چوپان‌باشى مخصوص براى دستگاه شاهى و خزانهء سلطنتى گردآورى و وصول مىشد . درآمد سالانهء خزاين از اين عوارض كه به چوپان‌بيگى معروف بود ، به بيست هزار تومان مىرسيد . شاه عباس اول هم در سال 1007 هجرى قمرى عوارض چوپان‌بيگى و قسمتى از عوارض مالياتهاى ديگر را به شكرانهء درهم شكستن سپاهيان ازبك و فتح خراسان ، به رعاياى عراق و خراسان بخشيده است . » « 1 »\r\nشاه طهماسب اول صفوى به پاس پيروزى بر ازبكان ، وجوه چوپان‌بيگى دار السلطنهء اصفهان را بخشيده است : « چون مقصد اصلى از تكفل امور جهانبانى و مطلب كلى از تصدى مهام كشورستانى مراعات جانب عموم رعايا و رفاه احوال كافه براياست . . . عنايت بىغايت شاهانه شامل حال عموم سكنه و متوطنهء دار السلطنهء اصفاهان از سپاهى و رعيت فرموده ، از ابتداى تنگوزئيل وجوه كدو و چوپان‌بيگى دار السلطنهء مذكور كه ابواب المال قديم را انفرادا . . . ( محل شكستگى سنگ ) تنفيذ مىنمودند . » « 2 »\r\nشاه طهماسب اول به موجب لوح سنگى ديگرى « وجوه راهدارى ماكولات را از غله و ميوه و برنج و روغن و امثال ذلك كه جهت فروختن به دار السلطنهء مذكور آوردند و به محال ديگر برند ، سواى عقاقيل و شكر و اجناس ابريشمى و ريسمانى كه تجار از جانب هند به دار السلطنهء مذكور آوردند و ابريشم كه از گيلان و شفت و . . . كه از روم مىآورند و اجناس ابريشمى و ريسمانى كه از يزد و كاشان و ساير محال به دار السلطنهء مزبور آورند و به اطراف و جوانب برند ، به تخفيف و تصدق مقرر فرموديم كه من بعد بدين‌جهت طلبى از مترددين ننمايند . . . همين پادشاه در سال 971 در تأييد احكام قديم خود ماليات اصناف را تخفيف مىدهد . و چون در لوح سنگى شكستگى رخ داده عبارت لا يقرء است . » « 3 »\r\n\r\nسياست مالى و اقتصادى شاه طهماسب\r\nدالساندرى مىنويسد : « اين پادشاه بر خلاف رؤساى ديگر كشورها ، هيچ‌يك از اقلام درآمدهاى خود را با وضع عوارض و ماليات فراهم نمىكند ، بلكه از طريق وصول يك ششم محصولات كشاورزى و غلات و ديگر رستنيها و انگور و محصولات مراتع به دست مىآورد و سالانه بابت يك هزار « عشر » زمين ، سى و شش سكهء طلا مىگيرد كه اندكى بيشتر از چهار سكويين طلاست . و عشر مقياسىست كه ده‌تاى آن به كشتزارهاى عادى تعلق مىگيرد . از اين‌رو ، هركس بابت هر زمينى كمتر از نيم دوكات مىپردازد و از هرخانه‌اى پنج درصد مال الاجاره وصول مىشود . مسيحيان در پاره‌اى از نواحى پنج ، و در برخى هفت و در بعضى هشت دوكات بابت هرخانواده به نسبت\r\n\r\n\r\n","description":"","footnote":"\r\n( 1 ) . زندگى شاه عباس اول ، پيشين ، ج 3 ، ص 163 .\r\n( 2 ) . گنجينهء آثار تاريخى اصفهان ، ص 152 .\r\n( 3 ) . همان ، ص 154 به بعد .\r\n","page_name":" 1102 ","page_number":392},
  {"content":"\r\n\r\nآبادانى و ثروت شهرستانى كه در آن به سر مىبرند ، مىپردازند . شاه بابت هرگله‌اى كه عبارت از چهل گوسفند باشد ، خراجى از قرار سالانه پانزده بيستى مىگيرد كه به پول ما معادل سه دوكات مىشود . اما بابت حيوانات نر چيزى نمىپردازند . بابت هرماده گاو در سال به پول ما دو دوكات وصول مىشود ، و بدين منوال ديگر چيزها . اينهاست درآمد شاه كه مىگويند بالغ به سه ميليون سكهء طلا در سال است .\r\nهزينهء كشور كه در واقع خزانه‌دارى مىپردازد ، بسيار اندك است . زيرا شاه فقط متعهد است كه مزد پنج هزار سرباز موسوم به قورچى را بپردازد . و ايشان پاسداران شاه هستند ، و از ميان بهترين و ورزيده‌ترين مردان كشور برگزيده مىشوند . اما شاه طهماسب به اين قورچيان پول نقد نمىپردازد ، بلكه جامه‌هاى خاص سپاهيان و اسبانى هرقدر بخواهد ، قيمت برايشان تعيين مىكند ، اينها را به رسم مساعده به ايشان مىدهد . » « 1 »\r\n\r\nفرمان شاه طهماسب اول صفوى\r\nفرمان زير از طرف شاه طهماسب اول صفوى ( 984 - 930 ه ) در شبستان بزرگ مسجد جامع تبريز بر ديوار نصب شده است ؛ به موجب اين فرمان كه قسمت اساسى آن ذيلا نقل مىشود ، شاه طهماسب قسمتى از ماليات سنگينى را كه بر دوش مردم تحميل كرده بود ، مىبخشد . اينك جمله‌اى چند از متن فرمان كه به خط ثلث برجسته بر لوحهء مرمرى نوشته شده است :\r\n« فرمان قضا جريان شاه . . . طهماسب بهادر خان شرف نفاذ يافت آن‌كه بر رؤياى صالحه كه در شب پنجشنبه دوازدهم شهر شعبان اودئيل اثنى و سبعين و تسعمايه ، حضرت حجة قايم صاحب الامر . . . را در واقعه ، ديدم . . . فرمودند كه اين تمغاها را بخشيده‌اى بسيار خوب كرده‌اى و اظهار خشنودى فرموده ، فرمودند كه تتمه را هم ببخش و فرمودند كه ما از تو راضىايم . . . ناچار روز پنجشنبهء مذكور . . . تتمهء تمغاوات جميع ممالك محروسهء آذربايجان و عراق و فارس و خراسان و شيروان و گيلان ، خصوصا تمغاى دار الضرب طلا و نقره كه تا غايت بخشيده نشده بود ، مؤكد به لعنت‌نامه بخشيدم . . . بنابراين بايد كه ابواب جمع دار السلطنهء تبريز و شوارع ارض روم و عراق را كه به مبلغ 3885 تومان و هشتصد دينار در آن ملك جمع است ، از تاريخ واقعهء مذكوره مسدود داشته ، اصلا طلبى از هيچ آفريده ننمايند و اين بدعت شنيعه را در آن ملك به دستور كل ممالك بر طرف دانند ، و مستوفيان عظام ديوان اعلى من بعد در دفاتر سنوات ، جمع آن را ننويسند و حاكم و اكابر دار السلطنهء تبريز مضمون\r\n\r\n\r\n","description":"","footnote":"\r\n( 1 ) . سفرنامهء ونيزيان ، پيشين ، ص 448 .\r\n","page_name":" 1103 ","page_number":393},
  {"content":"\r\n\r\nحكم اشرف اعلا را مؤكد به لعنت‌نامه دانسته يقين بدانند كه هركس از مضمون آن تجاوز نموده من بعد به هرصيغه و عنوانى كه باشد از آن ابواب چيزى گيرد و هركس بدان رضا دهد ، و كسى كه بر حقيقت آن مطلع شود معروض ندارد ، يزيد بن معاويه عليها اللعنه است . و آن جماعت را بر وجهى سياست خواهيم فرمود كه باعث عبرت ديگران گردد . . . از جوانب بر اين جمله روند و از فرموده عدول نورزند . فى ثالث عشر شهر شوال اودئيل اثنى عشر و سبعين و تسعمايه ، كتبه علاء الدين . » « 1 »\r\nگاه سلاطين تمام يا قسمتى از خراج ناحيه‌اى را مىبخشيدند . . . در فرمان شاه طهماسب صفوى مبنى بر بخشش دو هزار تومان ماليات اصفهان و توابع آن ، چنين مىخوانيم :\r\n« بسم اللّه الرحمن الرحيم . . . فرمان واجب الاذعان مؤكد به لعنت‌نامه شرف نفاذ يافت آن‌كه مضمون مالوجهات ( نقد و جنس ) و وجوهات و اصناف محترفهء بلده و بلوكات و ولايات و تمغاوات از سر جواز و بيع الحوايج و زكات گوسفند و مواشى بلده و بلوكات و ولايات و دار السلخ و سوق الدواب . . . و فريدن و دار الضرب كه مبلغ دو هزار تومان تبريزى تخمينا مىشده ، بر اهالى و رعايا و تجار و محترفه و عابرين اين ديار تصدق فرموده‌اند و اين مثوبات را نيز اهداء ارواح مقدسه و چهارده معصوم ( ع ) فرموده‌اند . » « 2 »\r\nدر فرمان ديگرى كه روى سنگ به خط نستعليق نقر شده ، شاه طهماسب پس از مقدمه‌اى خطاب به امراء عظام و حكام گرام و سادات عالىدرجات و قضات كثيرة البركات و كلانتران و كدخدايان و ارباب و رعايا و جمهور ساكنان دار الامان كاشان مىگويد كه :\r\n« در ازمنهء سابقه در ممالك محروسه مبلغهاى كلى به رسم اخراجات مىگرفته‌اند و موجب پريشانى رعايا مىشده . . . از ابتداى پيچىئيل سد ابواب توجيهات و تخفيفات اطلاق وجوهات ، خصوصا ده‌يك رعيتى و ساورى و مقررى نزول . . . و مبلغ 45 تومان و چهار هزار دينار تبريزى كه اضافه بر مبلغ 60 تومان رسم داروغگى سابق شده بود و استمرار يافته و ده يكى از جمله ده‌يك و نيم سيورى غالات ارباب مسليمات كرده مقرر فرموديم كه طلب وجوهات مذكوره از آن ملك يا بالكليه مفقود بوده ، حواله‌كننده و گيرنده را مطرود و مردود شناسند . . . تحريرا\r\n\r\n\r\n","description":"","footnote":"\r\n( 1 ) . مجلهء يغما ، خرداد 1329 ، ص 133 ( مقالهء سيد محمد تقى مصطفوى به اختصار ) .\r\n( 2 ) . گنجينه آثار تاريخى اصفهان ، پيشين ، ص 89 .\r\n","page_name":" 1104 ","page_number":394},
  {"content":"\r\n\r\n\r\nدرآمدهاى شاه و مالياتها\r\nفى 27 رجب سنه 932 . » « 1 »\r\nيك نويسندهء گمنام ونيزى ضمن توصيف اوضاع اجتماعى آخرين سالهاى پادشاهى شاه طهماسب چنين مىنويسد : « . . . طهماسب به عادت مألوف همه‌ساله عيار سكهء رايج مملكتى را تغيير مىداد ، و با اين كار نيمى از قيمت پول رايج را به نفع خزانهء خويش ضبط مىكرد . . . از اين راه وى همه‌ساله فزون بر چهار صد تا چهار صد و پنجاه هزار دوكاتو طلا استفاده مىبرد . اين شاه امتياز ضرب سكه را به هيچ‌كس نمىداد ، زيرا مدعى بود كه آنچه سايرين ازين راه سود برند ، تعلق به شخص وى دارد . »\r\nدالساندرى به موضوع فروش جامه‌هاى شاهى چندبار اشاره مىكند و مىنويسد : « شاه به عادت هميشگى خويش روزى پنجاه دفعه جامه‌هاى خود را عوض مىكرد و بعدا يك دست لباس را به ده برابر قيمتش به رعيت مىفروختند . و البته هيچ‌كس جرأت نداشت از قبول اين جامه‌ها سرباز زند كه سهل است ، خريد لباسهاى « مرشد كامل » يا خداى مجسم ، براى خريدار ، موهبتى بزرگ محسوب مىشد . . . چانه زدن در قيمت و يا اكراه در قبول جامه‌هاى پادشاه گناهى نابخشودنى به‌شمار مىرفت . » « 2 »\r\n« به گفتهء همين فرستادهء ونيز ، آنچه در اين عهد از محصولات كشاورزى يعنى گندم و جو و مانند آن گرفته مىشد ، يك ششم خرمن بود . عوارض هرهزار آرش ( - واحد سطح ) اعم از چراگاهها ، كشتزارها و تاكستانها 66 شاهى سكهء طلاى طهماسبى ، برابر بيش از چهار سكه سكويين ونيزى بود ( هرسكويين طلا برابر 16 شاهى طلا يا سكهء طلاى طهماسبى بوده است . )\r\nعوارض‌بندى ، از خانه‌هاى مسكونى پنج درصد مال الاجاره بوده ؛ در برخى نقاط عيسويان به مراتب زيادتر از اين مىپرداختند . چنان‌كه اين عوارض گاهى به پنج دوكاتو و در پاره‌اى از نواحى كشور هفت تا هشت دوكاتو برحسب آبادانى و ثروت ناحيه‌اى كه در آنجا سكونت داشتند مىرسيد . عوارض چهارپايان نيز زياد بود . چنان‌كه هرگله‌دارى مكلف بود براى هرچهل رأس گوسفند مبلغ پانزده بيستى ( بيست دينارى ) يعنى سه دوكاتو بپردازد . . . به چهارپايان نرينه هيچ‌گونه عوارض تعلق نمىگرفت . . . بطور كلى درآمدهاى طهماسب و جانشينان وى از 6 محل مختلف تأمين مىگرديد ، از اين قرار :\r\nاول ، از عوارض زمين ، فرآورده‌هاى كشاورزى ، دامپرورى و گله‌دارى و مانند آن .\r\nدوم ، از راه گرفتن اجاره زمينهاى خالصه .\r\nسوم ، از راه بستن ماليات بر حرير خام و همه‌گونه پرند و پرنيان و پارچه‌هاى پشمى و پنبه‌اى .\r\nچهارم ، درآمد از محل بهره‌بردارى از كانها و سنگهاى گرانبها و ماهيگيرى در رودخانه‌ها و درياهاى كشور .\r\n\r\n\r\n","description":"","footnote":"\r\n( 1 ) . آثار تاريخى كاشان و نطنز ، پيشين ، ص 217 .\r\n( 2 ) . ابو القاسم طاهرى ، تاريخ سياسى و اجتماعى ايران ، ص 221 به بعد .\r\n","page_name":" 1105 ","page_number":395},
  {"content":"\r\n\r\nپنجم ، سودى كه از ضرب عايد مىگرديد ، خواه سكه زدن از امتيازهاى شخص پادشاه بود مثل دوران شاه طهماسب ، و يا آن‌كه چنين امتيازى را به افراد تفويض كرده بودند . در مورد دوم هركس امتياز ضرب سكه داشت ، مبلغ دو درصد از درآمد خود را به خزانهء شاهى مىپرداخت .\r\nششم ، جزيهء مردم غيرمسلمان قلمرو صفوى يعنى اقليتهاى عيسوى ، زرتشتى ، يهودى ، هندو و بودايى و پيروان ساير كيشها كه متأسفانه آمارى از تمامى آنها در دست نداريم و هيچ نمىدانيم كه جمع درآمد شاه از اين محل چقدر بوده است .\r\nوين‌چنتو دالساندرى به اين منبع درآمد اشاره مىكند و مدعىست كه گاهى طهماسب از راه لطف و كرم جزيه را به اقليتها مىبخشيد ، اما پس از يكى دو سال باز بىهيچ‌گونه آژيرى جزيه‌هاى عقب‌افتاده را يك جا مىخواست . چنان‌كه اين بلا هنگام اقامت فرستادهء امير ونيز در دربار طهماسب در مورد ناحيهء جلفا چون صاعقه‌اى بر سر آن مردمان كافر فرود آمد . و همين امر ، آن عيسويان بيچاره را خانه‌خراب كرد .\r\nدالساندرى مالياتى را كه بر خريد و فروش كالاها تعلق مىگرفته است ، بسيار گزاف مىداند و در اين‌باره مىنويسد : « راست است كه اين شاه شش سال پيش به اقدام سخاوتمندانه‌اى مبادرت ورزيد ، يعنى تمامى عوارض و باجها را در سراسر قلمروش ملغى كرد ، اما بايد در نظر داشت كه در هيچ كشورى از كشورهاى جهان ماليات دادوستد تا اين اندازه كمرشكن نيست . چه علاوه بر آنچه مأموران مىستانند يك هفتم بهاى هرگونه كالايى از آن شاه است . مىگويند سبب لغو عوارض و باجها آن بود كه طهماسب در خواب فرشتگان را ديد كه حلقومش را گرفته مىفشردند و از وى مىپرسيدند كه آيا سزاوار مقام پادشاهى مشهور به عادل ( ! ) است كه اين‌سان رعاياى خود را خانه‌خراب كند . . . چون از خواب بيدار شد ، چنان بيمناك گرديد كه بيدرنگ فرمان داد تا جمع‌آورى عوارض و باجها ، در تمامى قلمروش موقوف گردد . . . » « 1 »\r\nچون در دورهء قرون وسطا مسألهء توازن بودجه و ترازنامهء ساليانه به مفهوم جديد آن معمول نبود ، نمىتوان بطور دقيق از ميزان درآمدها و مخارج دستگاه حكومت آمار صحيحى به دست داد . « پزشكى ونيزى به نام مينادويى در كتاب تاريخش جمع همهء درآمدهاى شاه طهماسب را چهار تا پنج ميليون شاهى يا سكهء طلاى طهماسبى ضبط كرده است و مدعىست كه اين درآمد در واپسين سالهاى پادشاهى طهماسب به هشت ميليون شاهى رسيد . . . نويسندهء گمنام ونيزى كه قبلا از او ياد كرديم ، مدعىست كه به وى از چندين منبع موثق اطلاع داده بودند كه بعد از مرگ طهماسب طلا و نقره و جواهرهاى خزانهء وى سر به هشتاد ميليون دوكاتو مىزد .\r\nشرف ابن امير شمس الدين بدليسى مؤلف شرفنامه كه از طرف شاه اسماعيل مأمور تنظيم صورت دقيق دارايى طهماسب شده بود ، مىنويسد :\r\n\r\n\r\n","description":"","footnote":"\r\n( 1 ) . تاريخ سياسى و اجتماعى ايران ، پيشين ، ص 223 .\r\n","page_name":" 1106 ","page_number":396},
  {"content":"\r\n\r\n« و اما شاه طهماسب . . . به جمع مال‌ومنال و خزينه حرص تمام داشت . چنان‌كه از سلاطين ايران و توران بعد از قضيهء چنگيز خان ، بلكه از ظهور اسلام ، هيچ پادشاهى در هيچ عصر و زمان ، در جمع بيت المال به آن مقدار نقود و اجناس ، اقمشه و امتعه از ظروف طلا و اوانى نقره سعى و اهتمام نكرد . در حينى كه شاه اسماعيل مسود اين اوراق را ، به تفحص خزينه و بيت المال و ساير اموال شاه مرحوم مأمور گردانيد سىصد و هشتاد هزار تومان از نقد طلا و نقرهء مسكوك و متطلس و ششصد عدد خشت طلا و نقره ، هريك از قرار سه هزار مثقال شرعى و هشتصد عدد پوشش طلا و نقره و دويست خروار حرير و سى هزار جامه و فراجهء دوخته از اقمشهء نفيسه و اسلحه و يراق ، و سى هزار سوار از جبه و جوشن كجيم و برگستوان در جبه‌خانه ، و سه هزار شتر ماده ، سه هزار رأس ماديان تازى پاكيزه و دويست رأس اسب خاصه در طويله موجود بود كه به موقف عرض رسيد و ساير كارخانه و بيوتات او را از مطبخ و فراشخانه و ركابخانه از اين قياس توان كرد . . . » « 1 »\r\nشاه طهماسب با اين‌كه خود را مردى متشرع و ديندار مىشمرد و به حكايت تذكرهء احوالى كه از خود به يادگار گذاشته ، همواره از اجداد و ائمه طاهرين الهام مىگرفته است ، در عمل كمترين اعتقادى به عدالت و دادگسترى و حفظ حقوق رعاياى خود نداشت . طهماسب همان شهريار پول‌پرستىست كه چهارده سال از دادن مستمرى لشكريان خود كه در راه حفظ قدرت او جان خويش را نثار مىكردند ، امتناع ورزيده است . وى به جاى آن‌كه در ميان خلق ظاهر شود و از احوال اجتماعى و اقتصادى آنان جويا گردد ، مردم بىنوا و دادخواهان را با چوب و چماق از در دولتخانهء خود مىراند و پوشاكهاى خود را به جاى آن‌كه به رايگان در بين مردم فقير تقسيم كند ، به ده برابر بهاى اصليش به سران قوم مىفروخت ، و به غلامان خود با بهره‌اى كمرشكن پول قرض مىداد . و با دست زدن به اين اعمال كه در عالم شرع و عرف و اخلاق ناپسند و نكوهيده است ، خود را مورد عنايت خاص خدا و پيغمبر و ائمه طاهرين مىشمرد . » « 2 »\r\n« با اين حال اين مرد بىايمان و عوام‌فريب كه از ده سالگى بر اريكهء شاهى تكيه زده ، اگر از موقع‌شناسى و زيركى و عوام‌فريبى و حيله‌گرى بىبهره بود ، نمىتوانست متجاوز از نيم قرن كمابيش استقلال ظاهرى ايران را حفظ كند . » « 3 »\r\nولى در هرحال حكومت طولانى او سخت پوشالى و بىبنيان بود و وضع مالى و اقتصادى مملكت در عصر او سير قهقرايى داشت . او وليعهد شايسته‌اى براى ادارهء مملكت تربيت نكرد . به همين جهت ، همين‌كه ديده از جهان فروبست ، آشفتگى و هرج‌ومرج سراسر مملكت را فراگرفت . و اگر همت و حسن تدبير پريخان خانم نبود ، كار مملكت به زودى نظم و قرار نمىگرفت .\r\n\r\n\r\n","description":"","footnote":"\r\n( 1 ) . شرفنامه ، چاپ ولاديمير و ليامينوف زورف ، ص 251 .\r\n( 2 ) . تاريخ سياسى و اجتماعى ايران ، طاهرى ، ص 225 .\r\n( 3 ) . همان ، ص 228 ( به اختصار ) .\r\n","page_name":" 1107 ","page_number":397},
  {"content":"\r\n\r\nوضع اقتصادى كشور در عهد شاه اسماعيل دوم و سلطان محمد خدابنده رضايت‌بخش نبود .\r\nشاه عباس پس از قلع و قمع سركشان و استقرار امنيت ، به وضع مالى مملكت سر و صورتى بخشيد و درآمد خزانهء پادشاهى از محل رسوم ( يعنى از محل عوارضى كه به املاك خصوصى تعلق مىگرفت ) فزونى يافت .\r\nاز آنجا كه در احتساب درآمدهاى عمومى و خصوصى فرقى نهاده نمىشد ، امروز دشوار است بگوييم كه عوايد شاه عباس در دوران سلطنتش از ممر مستغلات شخصى و املاك سلطنتى از چه قرار بود . ولى مىدانيم كه در چند سالهء آخر عمر اين پادشاه ، عوايد حاصله از اين‌گونه املاك به پول آن زمان لا محاله صد هزار تومان ارزش داشت كه تمام اين مبلغ را وقف چهارده معصوم كرد . اگر در نظر داشته باشيم كه حقوق آبدارى ، يعنى جمع كل عوارض آب در تمامى كشور سالى فقط چهار هزار تومان و به قول عالم‌آراى عباسى عوارض چوپان‌بيگى يعنى ماليات بر دواب و گله و رمه جمعا بيست هزار تومان بود ، آنگاه به خوبى مىتوان به وسعت املاك خصوصى شاه عباس پى برد . بر اين سياههء درآمدها ، بايد حقوق اربابى ، عوارض ابريشم و پنبه و عوايد ضرب سكه را نيز علاوه كرد .\r\nبا آن‌كه به طور دقيق از انواع سكه‌هاى طلا يا نقرهء اين عهد اطلاع نداريم ، از نوشته‌هاى جهانگردان بيگانه چنين استنباط مىشود كه در بيشتر نقاط ايران به‌ويژه شهرهاى مهمى چون اصفهان ، مشهد ، كاشان ، شيراز و تبريز ضرب سكهء نقره و غازبيگى يا سكهء مسى متداول بوده است . مثلا هربرت ضمن سفر از جنوب به اصفهان ، هنگامى كه در لار اندك توقفى كرده بود ، اشاره به سكه‌اى مىكند از نقرهء خالص به شكل يك هستهء خرما كه نام شاه عباس و به قول خودش جمله‌اى از قرآن بر روى آن نقش شده بود و قيمت آن به پول انگليسى در حدود پنج پنس مىشد . اما واحد پول دينار بود كه در تمام ايران صفوى ضرب مىشد و همه‌ساله هر شهرى نقش روى سكهء دينارى را عوض مىكرد . هربيست و پنج دينار يك‌هشتم عباسى بود كه به بيستى شهرت داشت و نيم‌شاهى مىشد . سكهء شاهى برابر پنجاه دينار يا دو بيستى يا يك‌چهارم عباسى بود . دو شاهى يا صد دينار به سكهء نيم‌عباسى يا سكهء خدابنده مشهور بوده و سكهء عباسى از نقرهء خالص كه برابر با چهار شاهى يا دويست دينار مىباشد يك مثقال وزن داشت . بالاخره پنجاه عباسى يا ده هزار دينار را يك تومان مىخواندند . ولى سكه به عنوان تومان موجود نبود . همه‌ساله مقدار « واجبى » يا عوايدى كه از راه ضرب سكه به خزانهء شاهى ريخته مىشد رقم شايان ملاحظه‌اى بود . چه هرجا پول طلايى ضرب مىشد ، از هرسكهء خدابنده يك دينار به خزانه مىرسيد .\r\nظاهرا يك قلم عمدهء درآمد شاه در اين عصر هداياى ساليانهء امرا و حكام بود كه بعضى از اوقات در مقام قياس با ساير منابع درآمد شهريارى بر ارقام سرسام‌آورى مىرسيد . مثلا بل‌سيمون در طى گزارشى به واتيكان نوشته است :\r\n\r\n","description":"","footnote":"","page_name":" 1108 ","page_number":398},
  {"content":"\r\n\r\n« روز عيد نوروز هريك از امراء اعاظم هرقدر هم تهيدست باشند ، به نسبت دارايى و مقام خويش به شاه عيدى مىدهند . سال گذشته ( 1607 م . ) وزير اعظم ( حاتم‌بيگ اردوبادى ملقب به اعتماد الدوله ) پنجاه هزار تومان به شاه پيشكش كرد . برخى از درباريان مبلغى در حدود چهل هزار تومان ، و جمعى ديگر مبلغى كمتر ازين به شاه عيدى دادند . اين شاه خيلى گشاددست نيست و چيزى به كسى نمىدهد . به‌هرحال هرچه بدهد ، خودش از خزانه برمىدارد . مخارج دولتخانه‌اش نيز بايد اندك باشد چه زندگى بعضى از امرا به مراتب از شهريار مملكت مجللتر است . »\r\nسرآمد اين امرا امامقلى خان امير بزرگ فارس بود كه درآمد سالانهء او را در حدود چهار صد هزار تومان ضبط كرده‌اند و همه‌ساله از اين مبلغ به پنجاه هزار سوار مواجب مىدهد . وى در نوروز سال 1033 ه . ق هداياى زير را به حضور شاه عباس فرستاد « . . . مقدارى ظروف طلا و نقره ، 465 هزار سكهء لارى طلا كه تمام اين هدايا 350 بار شتر قزلباش بود . » اين بود آمارى كه توماس هربرت از قول بازرگانان عمدهء فارس ذكر كرده است . علاوه بر آنچه گفتيم ، شاه از محل فروش ابريشم خام و عوارض پنبه و منسوجات پنبه‌اى ، و از طريق ضبط اموال مجرمين و ثروتمندان متوفى عوايد كلانى كسب مىكند . توماس هربرت عوايد شاه را از رقم اول 357 هزار تومان ، برابر يك ميليون و صد و نود ليرهء استرلينگ دانسته است .\r\nدر مورد رقم دوم با اين‌كه شاه عباس بر خلاف رسم قديمى صفويه اموال سرداران و خدمتگزاران صادق و لايق متوفى را ضبط نمىكرد ، به گفتهء هربرت در مورد بعضى از بازرگانان اين حكم صادق نبوده است . مخصوصا در مورد بازرگانان جلفا . وقتى يكى از بازرگانان مىميرد شاه عباس باج مخصوصى از ورثهء متوفى مىستاند و اگر ميراث متوفى كلان باشد ، شاه مىتواند خود را وارث خوانده ، ما ترك بازرگان متوفى را ضبط كند و يا هرچه را از دارايى وى خواست مالك شود ، بىآن‌كه كسى حق چون و چرا داشته باشد . « 1 »\r\n\r\nيك سياست استثنايى در اخذ ماليات\r\nسلاطين ايران چه در عهد باستان و چه در دوران بعد از اسلام ، اكثرا از سياست مالى و اقتصادى غلطى پيروى مىكردند . به اين معنى كه به جاى تشويق طبقات زحمتكش به كار و كوشش و گذاشتن اعتبارات مالى در اختيار آنها و توسعه دادن به فعاليتهاى اقتصادى و اجتماعى ، سعى زمامداران در اين بود كه از كشاورزان و ساير طبقات ماليات‌دهنده هرقدر مىتوانند ماليات نقدى و جنسى ، بدون توجه به وضع مالى و مشكلات اقتصادى آنها مطالبه نمايند و پولهاى حاصله را به صورت شمش طلا و نقره در گنجينه‌ها انبار كنند . اين سياست يعنى اصرار در گردآورى ماليات به نحوى ظالمانه ، و راكد نگهداشتن اين پولها ، در طول تاريخ ، مكرر به سقوط و زوال حكومتها و شكست اقتصادى ملت ايران منتهى شده است . در ميان سلاطين صفويه ظاهرا شاه اسماعيل دوم\r\n\r\n\r\n","description":"","footnote":"\r\n( 1 ) . تاريخ اجتماعى و سياسى ايران ، پيشين ، ص 220 به بعد .\r\n","page_name":" 1109 ","page_number":399},
  {"content":"\r\n\r\nاز اين سياست پيروى نكرده است . « شرف الدين بدليسى از طرف شاه در ( 5 - 984 ) مأموريت يافت كه از خزانهء مملكت و كليهء اموال شاه طهماسب اول متوفى صورت‌بردارى كند .\r\nشرف خان . . . بسيارى از نواحى آذربايجان را ذكر مىكند كه ماليات آنها از هفت تا نه سال وصول نشده و در ذمهء كشاورزان باقيمانده . بسيارى از مراجع نشان مىدهد كه شاه به گرفتن ماليات رغبت نداشته . در تاريخ حيدرى آمده است : « در مدت 8 سال از ولاياتى كه خالصه بود خراج نگرفت و مىفرمود كه چون بالفعل به زر احتياجى نيست و رعايا دادوستد نموده و منافع مىيابند ، از ايشان گرفتن و در خزانه نگاه داشتن چه ضرور است و بدين‌جهت رعاياى خالصه به غايت مرفه الحال بودند . » « 1 »\r\n\r\nفرمان بخشودگى ماليات بعضى از اصناف در مسجد ذو الفقار\r\n« بر يكى از جرزهاى ايوان جنوبى مسجد كوچك ذو الفقار ، سنگ لوح سياه‌رنگى به طول 90 و عرض 55 سانتىمتر نصب شده كه به خط نستعليق برجسته فرمان شاه عباس كبير مبنى بر بخشودگى ماليات صنف دلاك و آيينه‌دار و فصاد و ختنه‌كار و كيسه‌مال و و خدمتگاران و آبگيران حمامهاى مردانه و زنانه بر آن نقش بسته است : كتيبهء لوح مزبور كه مورخ به سال 1037 هجرى است ، به شرح زير مىباشد : « فرمان همايون آن‌كه چون به عرض رسيد كه از قديم الايام مقرر بود كه خاصه‌تراش ، مبلغى از جماعت سلمانى و سليمانى كه عبارت از دلاكان و آيينه‌داران و فصادان و ختنه‌كاران و كيسه‌مالان و خدمتگاران و آبگيران حمامات مردانه و زنانه ( باشد بگيرند ) به عنف و تعدى با آنان رفتار مىنموده‌اند . در اين زمان خجسته اوان كه امر خاصه‌تراشى را ، به عمدة الصناع استاد على رضا خاصه‌تراش شفقت فرموديم ، مشار اليه مطالبات مذكوره را معاف داشته ، شرط نمود كه يك دينار طلب ندارد و ثواب آن را به روزگار فرخندهء آثار بندگان نواب كامياب . . . هبه نمود . بنابراين مقرر نموديم كه احدى از حكام و تيولداران و كلانتران و سربلوكان و ضابطان فيوج ممالك محروسه اصلا و مطلقا به علت اخراجات از علفه و علوفه و قنلغا و الاغ و بيگار و شكار و دست‌انداز و پيشكش و عيدى و ساير تكاليف ديوانى به هراسمى كه باشد حواله ننمايند و قلم را كوتاه دارند و هرساله حكم مجدد طلب ندارند . . . صفر 1037 . . . » « 2 »\r\nناگفته نماند كه در ذى حجة الحرام سال 1038 به فرمان شاه عباس كبير بر يك لوح سنگى مرمرى بزرگترى ، در مسجد شاه ، بعضى اصناف از پرداخت ماليات معاف شده‌اند . در اين لوح غير از اصناف و پيشه‌ورانى كه برحسب فرمان مورخ 1037 هجرى از پرداخت عوارض معاف شده‌اند ، از جماعت ديگرى به نام « تيغ‌سازان ، چرخگران و سنگ‌سايان و ساير جماعت سلمانى\r\n\r\n\r\n","description":"","footnote":"\r\n( 1 ) . رهربرن ، نظام ايالات در دورهء صفويه ، ترجمهء كيكاووس جهاندارى ، بنگاه ترجمه و نشر كتاب ، تهران ؛ ص 195 به بعد .\r\n( 2 ) . گنجينهء آثار تاريخى اصفهان ، پيشين ، ص 435 به بعد .\r\n","page_name":" 1110 ","page_number":400},
  {"content":"\r\n\r\nكه به خاصه‌تراش منسوب و متعلق‌اند » نام برده شده و بار ديگر تأكيد شده كه « حكام و كلانتران و ارباب و اهالى و ضابطان فيوج و سفيدريشان ممالك محروسه ، اين عطيه را دربارهء ايشان مستمر و برقرار داشته از فرمان قضا جريان درنگذرند . » « 1 »\r\nبطورىكه از فرمان ديگرى از شاه عباس برمىآيد ، « در دار المؤمنين كاشان مبلغى به علت رسوم كيالى و قپاندارى ابواب جمع است و امتعه و اجناس كه جهت فروختن بدانجا مىآورند ، مقدارى رسوم به علت مذكور كه جمعى متصدى اين امرند ، از فروشنده و خرنده ثابت مىنمايند . و اين معنى موجب زيادتى تسعير اجناس و باعث تعجب و تشويش آينده و روندهء مردم آنجاست . لهذا . . . از ابتداء پيچ‌ئيل . . . رسوم مذكوره به تخفيف و تصديق فرمود . . . در دفاتر عمل نمايند و همچنين به مسامع عز و جلال رسيد كه در دار المؤمنين كاشان هركس فوت شود ، قضات و متصديان شرعيات و داروغگان و ضابطان بيت المال مبلغ شصت دينار گرفته اجازه مىدهند كه ميت را دفن نمايند و اين معنى خلاف شرع اطهر است . . .\r\n« حسب المسطور رسوم كيانى و قپاندارى و . . . و دفن ميت يك دينار از هيچ آفريده نگرفته . . .\r\nحكم همايون را در سنگ نقش كرده در مسجد دار المؤمنين مذكور محل مرتفع كه منظور عامه باشد نصب نمايند . » « 2 »\r\n\r\nفرمان شاه عباس كبير به سال 1024 هجرى مبنى بر تخفيف ماليات شيعيان اردستان\r\nدر مسجد جامع اردستان ، در لوحى سنگى به طول 60 / 1 و عرض 60 سانتيمتر ، فرمانى از شاه عباس موجود است كه شيعيان را از پرداخت مالياتهايى معاف ، ولى سنيان ساكن « محال » را از اين بخشودگى محروم كرده است . اينك جمله‌اى چند از اين لوح سنگى :\r\n« بسم اللّه الرحمن الرحيم . . . بنابر شفقت شاهانه دربارهء شيعيان الكاى اردستان ، از ابتداى توشقان‌ئيل ، مالوجهات ايشان را سواى جهاتى كه به اجاره ميدهند به تخفيف و تصديق مقرر داشتيم ، مستوفيان عظام كرام ديوان اعلى اين رقم عطيه را در دفاتر خود ثبت نموده تغيير و تبديل به قواعد آن راه ندهند . اگر سنى در ميان شيعيان باشد . به ايشان تخفيف داده نمىشود . . . سواد حكم را بر سنگ نقش نموده . و در مسجد جامع نصب و به توجهات پاينده شاهنشاه اميدوار باشند تحريرا فى شهر رمضان سنه اربع و عشرين و الف . » « 3 »\r\n\r\nاخذ ماليات از سنگتراشان :\r\nبه طورى كه از فرمان همايون مورخهء شوال 1057 برمىآيد ،\r\n\r\n\r\n","description":"","footnote":"\r\n( 1 ) . همان ، ص 385 .\r\n( 2 ) . گنجينهء آثار تاريخى اصفهان ، پيشين ، ص 435 به بعد .\r\n( 3 ) . گنجينهء آثار تاريخى اصفهان ، پيشين ، ص 216 .\r\n","page_name":" 1111 ","page_number":401},
  {"content":"\r\n\r\nعده‌اى از رعايا و عجزهء قريهء « دوشانلو خاچين اران قراباغ » ضمن نامه‌اى به پادشاه وقت شكايت مىكنند كه تيولداران و مأمورين بابت بريدن سنگ ، ماليات مطالبه مىكنند . در حالى كه از ديرباز ، سنگتراشان بدون پرداخت عوارضى به كار سنگ‌برى و سنگتراشى مشغول بودند . پادشاه ضمن فرمانى خطاب به بيگلربيگى و تيولداران و داروغگان و عمال خاچين دستور مىدهد « مانع و مزاحم سنگتراشان مزبور نشده ، بدين علت طلب و توقعى ننمايند . . . و به خلاف قانون قديم ، متعرض ايشان نگشته ، مانع و مزاحم نشوند . . . و هرساله حكم مجدد نطلبند . تحريرا فى شهر شوال سنه 1057 . » « 1 »\r\n\r\nمزاحمت ايلچيان :\r\nرعاياى نهرام تومان نخجوان به درگاه معلى شكايت مىكنند كه چون « قريهء مذكور در سر راه واقع است و ايلچى و ساير مترددين كه وارد محل مزبور مىشوند اخراجات به ايشان مىرسانند و كلانتران نخجوان . . . اخراجاتى كه ايشان را واقع شده منظور نمىدارند و باعث ستم شريكى فيما بين رعاياست ، بنابراين مقرر فرموديم . . . ميرزا صادق وزير آذربايجان به حقيقت مقدمهء معروضه رسيده مقرر دارد كه كلانتر الكاى مزبور . . . اخراجاتى را كه رعاياى مزبور را از ممر عبور و مرور ايلچى و چاپار و غير ذلك روى مىدهد . ، موافق حق و حساب دخل توجيه نمود . . . نوعى نمايد كه مطلقا در توجيه حيف‌وميل و زيادتى و ستم شريكى فيما بين رعايا واقع شود . . . در اين باب قدغن دانسته هرساله حكم مجدد نطلبند . تحريرا فى شهر ربيع الثانى سنه 1061 ( مأخوذ از يك منبع روسى ) .\r\n\r\nارفاق مالياتى :\r\nدر طرفين ايوان بزرگ جنوبى مسجد شاه ، فرمان شاه عباس بزرگ مبنى بر بخشش 84 تومان و كسرى دلالى بازار ريسمان بر دو لوح سنگى نقش شده و مورخ به سال 1035 هجرىست . علاوه بر اين ، در مسجد شاه اصفهان فرمانى از شاه عباس راجع به تخفيف مطالبات ديوانى در ماه رمضان بر لوح سنگى مرمرى نقر شده است .\r\n\r\nافراط و تفريط :\r\nكمپفر كه در عهد شاه سليمان به ايران آمده است ، مىنويسد : « مدتها شاه سليمان بدون توجه به عاقبت كار ، بذل و بخشش مىكرد . وى مقدارى از املاك خود را به نام تيول به اين و آن بخشيد و خزانه را از عوايد آنها بىنصيب ساخت . و در مجالس ميگسارى ، بازيها و آتش‌بازيها ، بىحساب به اشخاص مورد نظر پول مىداد تا سرانجام در آخرين لحظات متوجهء وضع رقت‌بار خزانهء خالى مملكت و عدم تعادل غيرسالم بين پرداخت‌ها و دريافت‌ها گرديد .\r\n« . . . اما به جاى آن‌كه زندگى معتدلى در پيش گيرد ، از افراط به تفريط گراييد و مردى ممسك و مال‌دوست شد و حتى بدون توجه به صلاح و صرفهء خويش ، به انباشتن مال و گردآورى درهم و دينار پرداخت تا جايى كه براى زن بيوه‌اى از خاندان سلطنتى كه همسر صدر بود و روزگارى\r\n\r\n\r\n","description":"","footnote":"\r\n( 1 ) . از يك منبع و متن به زبان روسى .\r\n","page_name":" 1112 ","page_number":402},
  {"content":"\r\n\r\nمقررى كافى داشت ، براى هرروز يك عباسى خرج معاش معين شد . . . » « 1 »\r\nسانسون كه در عهد شاه سليمان به ايران آمده است ، اطلاعات مبهمى از نحوهء اخذ ماليات به دست مىدهد و در مورد عوايد گمركى مىگويد : « قسمت اعظم عوايد گمرك ايران از خليج فارس و گيلان وصول مىشود ، زيرا از اين دو محل ابريشم ايران صادر مىشود . گمرك خليج فارس كه شامل بندرعباس و بندر لنگان و بندر ريگ و جزيرهء بحرين مىباشد ، به 65 هزار تومان كه دو ميليون و نهصد و بيست و پنج هزار ليور مىشود ، اجاره داده شده است . سابقا عوايد گمركى بندرعباس بين شاه و انگليس‌ها تقسيم مىشد ، ولى امروز دولت مبلغ ناچيزى به انگليسها مىدهد . گمرك گيلان براى شاه هشتاد هزار تومان عايدى فراهم مىكند . ساير عوايد گمرك ايران عبارت است از : دو ميليون و پانصد هزار ليور از تنباكو و يك ميليون ليور از روغن نفت نصيب دولت مىشود . علاوه بر اين ، دولت ايران از صيد مرواريد در بحرين و صيد ماهى در گيلان و موميايى و حيوانات و مال التجاره‌ها مبلغى گمرك دريافت مىكند ( از هربار مال التجاره بدون آن‌كه آن را باز كنند و محتوى آن را بازرسى نمايند پنج سل يا پنج سو ، كه پول خرد آن زمان بود ، اخذ مىكند .\r\nحكام ايالات ، گمرك ايالت خود را ، به اجاره مىدهند و ميزان آن مشخص نيست . از اماكن فسق و فجور مبلغ هنگفتى عايد دولت مىشود . ولى شاه براى اين‌كه خزانه ملوث نشود ، اين پولها را داخل خزانه نمىكند ، بلكه آنها را به مصرف چراغانيها و آتش‌بازيها مىرساند تا پول پاك شود .\r\nدر هرشهر يك وزير يا مباشر ماليه وجود دارد كه مالياتها و عوايد مختلف ديگر را جمع‌آورى مىكند . حاكم هرشهر ، از عوايد آن شهر ، ده درصد براى مخارج خودش برمىدارد .\r\nحكام پس از صدور حكم ، يك‌دهم از مدعى به ، را به نفع خود برمىدارند ، ولى مخارج صاحب‌منصبان و حكام از خزانهء شاه پرداخت مىشود .\r\nمخارج شاهزادگان و سلاطين كه به ايران پناه مىبرند و سفرا و ايلچيان خارجى و ميهمانان شاه ، همه از املاك شاه پرداخت مىشود . شاه صرف‌نظر از مخارجش ، هرسال مبلغ هشتصد هزار تومان حقوق دريافت مىكند . » « 2 »\r\n\r\nروابط فئودالى و چگونگى اخذ خراج در عهد صفويه\r\nحكومت صفويه پس از آن‌كه در نتيجهء مبارزات شاه اسماعيل اول قوام و استحكام پذيرفت ، بر آن شد كه حتى الامكان از نيروى فئودالها بكاهد و بر قدرت و اختيارات حكومت مركزى بيفزايد .\r\n« اراضىيى كه شاه به سران قبايل چادرنشين مىداد ، عناوين مختلف داشت : يورت ( مغولى ) ، اجاق‌ليق ( تركى ) ، جا و مقام ( فارسى و عربى ) . اين‌گونه هدايا به برخى\r\n\r\n\r\n","description":"","footnote":"\r\n( 1 ) . در دربار شاهنشاه ايران ، ترجمهء كيكاووس جهاندارى ، ص 59 .\r\n( 2 ) . سفرنامهء سانسون ، پيشين ، ص 37 - 133 .\r\n","page_name":" 1113 ","page_number":403},
  {"content":"\r\n\r\nاز اميران و سران نظامى چادرنشين نيز داده مىشد . مثلا شاه طهماسب اول در سال 961 هجرى به خليل خان رئيس قبيلهء كرد سپاه منصور ، بخش ابهر و زنجان و سلطانيه را هديه كرد به شرط آن كه وى سه هزار نفر از سپاهيان فئودالى خود را به ارتش شاه ملحق سازد .\r\nبا اين حال سياست كلى شاهان صفوى كاستن از قدرت فئودالها بود . بر اساس اين فكر از دادن سيورغال جديد خوددارى كردند و فقط قسمتى از سيورغالهاى سابق را به حال خود گذاشتند .\r\nسلاطين صفويه به خدمتگزاران خود مواجب يا هديه‌اى به نام « تيول » كه لفظى تركىست مىدادند . و تيول عبارت بود از اهداى تمام يا سهمى از بهرهء فئودالى اراضى معين . بنابراين تيول بر خلاف سيورغال ، ارثى نبود . با اين حال بسيارى از اميران محلى و سران قبايل چادرنشين ، حكومت و فرمانروايى را به ارث مىبردند . وضع زندگى چادرنشين‌ها به مراتب از وضع رعايا كه تابع صاحبان اراضى بودند بهتر و قابل تحمل‌تر بود . كشاورزان شديدا استثمار مىشدند . به صاحبان زمين مال الاجاره يا بهرهء مالكانه كه بيشتر جنسى بود مىپرداختند . » در عهد شاه اسماعيل اول كه مىخواست روستاييان را به سوى خود جلب كند ، خراج تا يك ششم تقليل يافت . ولى گذشته از خراج ، عوارض ديگرى نظير بيغار و سخره و احداث قلاع و جاده‌ها و مجارى آب و غيره به كشاورزان تحميل مىشد و آنان مجبور بودند علوفه و علفه يعنى آذوقه و عليق لشكريان را تأمين كنند و عوارضى به نام عوارض نزول و اقامت بپردازند . و هنگام شكار شاه ، در راندن نخجير شركت مىجستند . شاه عباس اول هنگام شكار بزرگ گرگان ، نه هزار نفر روستايى را از منزل و مكان خود آواره كرده و عده‌اى از آنان را براى اين كار بيهوده ، به كشتن داد .\r\nپس از شاه اسماعيل اول ، طهماسب اول كمترين قدمى در راه بهبود و ترقى نيروهاى توليدى به عمل نياورد ، او براى افزايش درآمد خزانه به ميزان خراجها و مالياتها مىافزود . مواجب لشكريان را نمىداد خزانهء خود را با شمشهاى طلا و نقره آبادان ، ولى كشاورزى و كشاورزان را به مرحلهء سقوط نزديك مىكرد اين مرد طماع و ابله چون درگذشت 380 هزار تومان سكه طلا و نقره و 600 شمش طلا و نقره كه هريك سه هزار مثقال وزن داشت و 200 خروار ابريشم و سى هزار دست لباس از منسوجات گرانبها ، و سلاح كامل سى هزار سوار و غيره گرد آورده بود .\r\nاين گنجهاى بىحاصل در خزانهء او جمع شده بود . در عوض درآمد دولت كه در اواسط قرن شانزدهم به پنج ميليون سكه طلا بالغ بود ( به گفتهء مينادوئى در 966 ه ) به سه ميليون سكه طلا تقليل يافت ( به گفتهء دالساندرى در سال 979 ه ) اين مرد مورد نفرت مردم بود ، مدت بيست سال بر اسب ننشست و يازده سال از كاخ خويش خارج نشد ، عدم توجه او به امور جارى كشور و وضع تودهء مردم سبب گرديد كه فئودالها هرچه بخواهند بكنند ، بيدادگرى فئودالها و ظهور طاعون و قحطى بيش‌ازپيش به فلاكت عمومى كمك كرد وضع كشاورزان كه در عهد شاه اسماعيل اول اندكى از وخامت ، كاسته شده بود در پايان سلطنت شاه طهماسب بسيار سخت شد در نتيجه در گيلان و تبريز از طرف كشاورزان و پيشه‌وران قيامهايى صورت گرفت . پس از\r\n\r\n","description":"","footnote":"","page_name":" 1114 ","page_number":404},
  {"content":"\r\n\r\nمرگ شاه طهماسب در دورهء جانشينان او اوضاع رو به بهبود نرفت بلكه افزايش ميزان بهرهء فئودالى و مالياتها و توسعه رباخوارى به فقر و تنگدستى عمومى كمك كرد . پس از روى كار آمدن شاه عباس اول ، دولت ظاهرا مىكوشيد نيروهاى توليدى نواحى مركزى ايران را افزايش و ترقى دهد و مردم اين منطقه را از راه بهره‌كشى و استثمار شديد كشورهاى مسخر شده ، ثروتمند سازد . براساس اين فكر از ميزان مالياتها كاست .\r\nدر دورهء شاه عباس اول مانند دوره‌هاى قبل طبقه فئودال از چهار گروه يعنى بزرگان لشكرى ، روحانيون شيعه و مأمورين عاليرتبه كشورى و بزرگان محلى تشكيل مىشد شاه عباس كه بيش از ديگر سلاطين صفويه از قدرت مركزى حمايت مىكرد ، به خدمتگزاران خود تيول مىداد و زمينى به عنوان سيورغال ( كه موجب تضعيف قدرت دولت مىشد ) به كسى داده نمىشد . » « 1 »\r\nدر منابع مختلف قرن يازدهم هجرى سى و پنج قسم عوارض و ماليات و تحميلات كه بر عهدهء رعايا بود ، ذكر شده است . ولى تمام اين عوارض و تحميلات در آن واحد در سراسر كشور وجود نداشت در عهد شاه عباس اول از ميزان بسيارى از عوارض و مالياتها كاسته شد .\r\nبعضى از مالياتها به كلى ملغى گشت ولى در عهد جانشينان شاه عباس بار ديگر مالياتها و عوارض بشدت فزونى گرفت و عوارض تازه‌اى وضع شد دولت و فئودالها مىكوشيدند بر ميزان درآمد خود بيفزايند - ماليات اصلى در اين دوره نيز همان ماليات ارضى يا خراج بود كه اكنون « مال » و « وجوهات » يا « ماليات » ناميده مىشد و بيشتر به جنس دريافت مىشد ( 15 تا 20 درصد محصول ) در بعضى نقاط بجاى بخشى از محصول ماليات نقدى دايمى از هرجفت گاو مأخوذ مىكردند .\r\nماليات باغها و بستانها عشر و توتستانها پنجاه درصد محصول بود . از دامداران ، مالياتى به نام « چوپان‌بيگى » به ميزان يك هفتم پشمى كه از دامها حاصل مىشد ، همچنين يك هفتم زاد و ولد دامها گرفته مىشد و از اسب و خر يك‌سوم بهاى آنها اخذ مىشد .\r\nدر ازاى آبيارى مزارع و بستانها ماليات خاصى اخذ مىگرديد . براى نگهدارى مأموران گوناگون صدراعظم و ديگران ماليات ويژه‌اى بنام « اخراجات » دريافت مىشد .\r\nغالبا از رعايا ماليات فوق العاده « عوارض » مأخوذ مىگرديد - آماده كردن علفه « علوفه » براى نگاهدارى قشون و سخرهء چاپار ( الاغ ) و بيغار نزول يا نزوله يا ( قنق‌لق ) و كار اجبارى ( در ساختمان و تنقيه كاريزها و مجارى آبيارى و غيره ) به نفع دولت يا فئودالها براى روستاييان بسيار سنگين بود ، از مسيحيان ، يهوديان و زرتشتيان جزيه مىگرفتند و ميزان آن بطور متوسط از هر مرد بالغ بيست تا پنجاه ساله ، ساليانه يك مثقال طلا بود گذشته از اين رعايا مكلف بودند ساليانه به مقدار ثابت و معينى پيشكشى و سلامانه و عيدى به جنس يا نقدا به مأمورين دولتى\r\n\r\n\r\n","description":"","footnote":"\r\n( 1 ) . تلخيص از تاريخ ايران ، اثر محققان شوروى ، ص 509 به بعد .\r\n","page_name":" 1115 ","page_number":405},
  {"content":"\r\n\r\nو مالك ملك تقديم كنند .\r\nبراى انواع گوناگون اراضى ملكى به طور كلى مالياتهاى متشابهى وجود داشت و بسته به اين كه اراضى مزبور از چه نوع بود ، اين مالياتها ، يا بالتمام وارد خزانهء دولت مىشد و يا به نفع مالكين ( در مورد اراضى سيورغال و يورت‌ها ) مأخوذ مىگرديد . و يا ميان دولت و مالكين به نسبت معينى تقسيم مىشد ( در مورد املاك خصوصى يا ملك ) .\r\nاگر از طرف دولت به مالك زمين معافيت مالياتى اعطا مىشد تمام مالياتها به مالك زمين داده مىشد . اگر روستايى از مالك غير از زمين و آب ، دام ( گاو نر ) و بذر نيز دريافت مىداشت سهم مالك از ميزان سابق الذكر بيشتر مىشد و ممكن بود تا هشتاد درصد و حتى 90 درصد ميزان محصول برسد ( ماليات هم جزء آن بود ) .\r\nبنا به گفتهء كمپفر در ناحيهء اصفهان كه در آن‌جا روابط كالا - پولى بر اشكال ديگر تفوق داشت مال الاجاره از رعايا در بيشتر موارد نقدا مأخوذ مىگرديد از قرار 6600 دينار ( 33 عباسى ) از هر جريب شخم خورده .\r\nدر اراضى خاصهء شاهى در واحهء اصفهان موازين زير براى اخذ بهرهء مالكانه از روستاييان مستأجر ، وجود داشت : اگر شاه كه مالك اراضى بود زمين و آب مىداد و بذر و دام ( گاو نر ) متعلق به روستايى بود ، وى دو سوم محصول را به شاه مىداد و از آنچه براى او باقى مىماند ماليات ديوانى را مىپرداخت . گذشته از اين وى موظف بود به كار اجبارى و بيغار تن دردهد . اگر شاه به روستايى مستأجر ، گاو كارى و گاوآهن هم مىداد و ضمنا وى را از ماليات ديوان معاف مىكرد سهم روستايى به يك‌چهارم محصول تقليل مىيافت و شاه كه مالك زمين بود سه‌چهارم محصول را دريافت مىداشت اگر اضافه بر اين شاه روستايى را از كار اجبارى و بيغار معاف مىداشت سهم زارع تا يك‌هشتم محصول تنزل مىكرد و هفت هشتم را شاه دريافت مىنمود .\r\nشاردن مىگويد كه در منطقهء ثروتمند اصفهان روستاييان ايرانى مرفه‌تر از روستاييان فرانسوى بوده‌اند ، ولى وضع سراسر ايران چنين نبود ، در عوض به گفتهء شاردن روستاييان ايران بالكل بىحق بوده تحت يك رژيم استبداد و خودكامگى زندگى مىكردند . خدمتگزاران شاه ، آنها را مجبور مىكردند هرچه مىخواهند بدهند و برايگان كار كنند . مجانا وسايل حمل و نقل را از ايشان مىگرفتند و به ميل خودشان در خانه‌هاى روستاييان توقف مىكردند و به خرج آنان تغذيه مىكردند و گاهى از آنان وجوهى نيز مطالبه مىكردند . آمار و مداركى راجع به وضع چادرنشينان كشور نداريم ولى وقتى در پايان قرن سيزدهم سى درصد جمعيت ايران را ايلات تشكيل مىدادند بديهى است كه در قرن يازدهم عدهء ايشان بيش از ميزان فوق بوده است . فقط عدهء ناچيزى از چادرنشينان به زندگى اسكان يافته مىگراييدند و آن هم فقيرترين عناصر آنان بر خلاف ارادهء خويش چنين مىكردند زيرا اين امر براى ايشان زيان داشت .\r\nوضع روستايى اسكان يافته كه در زير بار مال الاجاره ( بهرهء مالكانه ) و مالياتها و مظالم\r\n\r\n","description":"","footnote":"","page_name":" 1116 ","page_number":406},
  {"content":"\r\n\r\nمأموران و مالك رنج مىبرد به مراتب شديدتر از وضع چادرنشين ايلاتى بود زيرا سازمان ايلاتى تا اندازه‌يى از مظالم اخير الذكر دفاع مىكرد آن لفافهء رسوم پدر شاهى كه در ايلات بر روى تحميلات و مالياتها و بيغارهاى فئودالى كشيده شده بود در واقع حد و مرزى بود كه از آن تجاوز نمىشد .\r\nچادرنشينان ايلاتى كه در قشون فئودالى خدمت مىكردند سهمى از غنايم جنگى را دريافت مىداشتند و مسلح بودند و حال آن‌كه رعايا اسلحه نداشتند و كوچكترين مأمور دولت و سپاهى و حتى مستخدمين فئودالهاى بزرگ مىتوانستند به آنها زور بگويند و به حقوق آنان تجاوز كنند .\r\nهمين مظالم مستمر ، به تقليل نفوس و بيزارى مردم از كار و كوشش منتهى گرديد و به گفتهء شاردن كشاورزان دنبال آب و كاريز نمىرفتند و اساسا كارگر و دهقان به اندازهء كافى وجود نداشت . سوء ادارهء دولت و بهره‌كشى وحشيانهء فئودالها و خودكامى فاتحان سبب گرديد كه عدهء زيادى از كشاورزان به هندوستان و ديگر نقاط مهاجرت كردند و در نتيجه حاصلخيزترين نقاط ، بىآب و بىكشت مانده بود چون از شهرها خارج مىشدند ده‌ها كيلومتر مىرفتند و نشانى از آبادى نمىديدند ، درآمد دولت از طريق وصول ماليات و خراج و پيشكشهاى اجبارى و حق گمركى صادراتى و وارداتى و ترانزيتى و محصول معادن تأمين مىشد .\r\nدرآمد ساليانه دولت صفوى را اولئاريوس در سال 1049 هجرى به 640 هزار تومان ( 6400 ميليون دينار ) بالغ مىداند و شاردن در سال 1088 هجرى بالغ بر 700 هزار تومان ( 7 ميليارد دينار ) مىنويسد ، و تذكرة الملوك در سال 1138 رقم 7 ميليون و 856 ميليون دينار يعنى بيش از 785 هزار تومان را ذكر مىكند .\r\nبدين‌طريق در مدتى قريب 85 سال درآمد ساليانه دولت صفوى بين 640 هزار و 785 هزار تومان نوسان مىكرد . رقم اخير كه حداكثر درآمد آن دولت بود ده بار از درآمد فرانسه و دوبار و نيم از درآمد ساليانهء انگلستان در فاصله ميان قرنهاى هفدهم و هجدهم كمتر بود و حال آن‌كه قلمرو دولت صفوى از وسعت فرانسه بيشتر و به احتمال قوى جمعيت آن نيز از كشور اخير الذكر فزونتر بود . اين مقايسه نشان مىدهد كه در قرن هفدهم ايران از ترقى اقتصادى تا چه حد از فرانسه و انگلستان عقب بوده است اين عقب‌ماندگى محصول و نتيجه مستقيم سوء سياست دولت و زمامداران و فئودالهاى آن روزگار بود به گفتهء رافايل دومان « ايرانيان هنگامى كه از بيگلربيگان و حكام سخن مىگفتند نمىپرسيدند چه كسى فلان ايالت را اداره مىكند بلكه سئوال مىكردند چه كسى فلان ايالت را مىخورد » « 1 »\r\nهمين روش جابرانهء زمامداران به انحطاط و سقوط اقتصادى ايران منتهى گرديد و در نتيجه درآمد دولت بطور محسوس نقصان يافت ، در حالى كه مخارج و مصارف دستگاه ادارى و دربار\r\n\r\n\r\n","description":"","footnote":"\r\n( 1 ) . همان كتاب ، ص 588 .\r\n","page_name":" 1117 ","page_number":407},
  {"content":"\r\n\r\nنه‌تنها تقليل نيافت بلكه بر اثر رشد روابط كالا - پولى در دورهء ماقبل ، افزوده شد و دولت شاه ، براى رفع حوايج مزبور فقط يك راه در نظر داشت و آن را به كار مىبست و آن راه ، افزودن بار مالياتها بود . هرقدر نيازمنديهاى خزانه شاه بيشتر مىشد مىكوشيدند كه از روستاييان و شهرنشينان ايرانى بيشتر پول دربياورند ، سنگينى بار ماليات در سرزمينهاى اطراف قلمرو دولت صفوى كه مردم آن ايرانى نبودند محسوس‌تر بود ، سياست مالياتى در عهد شاه سلطان حسين ( 1135 - 1106 ه ) براى روستاييان و شهريان غيرقابل‌تحمل بود ماليات بر روستاييان ، پيشه‌وران و تجار كه در طى قرن يازدهم به كندى افزايش يافته بود در فاصله سه سال دو سه برابر شد و مالياتهاى جديدى وضع گرديد ، ميزان ماليات چادرنشينان نيز افزايش يافت . از چگونگى وصول مالياتها اطلاع دقيقى نداريم ولى از داستانى كه عيساى خاسان جلاليان درباره طرز سرشمارى در آذربايجان و ارمنستان به منظور وصول مالياتهاى جديد نقل مىكند ، مىتوان در آن باره قضاوت كرد اين سرشمارى به صورت بلاى عمومى درآمد . وزير آذربايجان در سال 1110 هجرى به اتفاق يازده هزار كارمند و نوكر وارد گنجه شد و اينان در روستاها پراكنده شدند و به سرشمارى پرداختند - طرز اجراى سرشمارى بدين قرار بود : در هردهكده چند نفر از كدخدايان و روحانيون و محترمين را گرفته در منازلى جداجدا مىنشاندند و هريك از آنها را وادار مىكردند اطلاعاتى درباره اشخاص و اموال ايشان و موضوعهاى وصول ماليات ( مزارع ، باغها ، تاكستانها ، روغن‌كشيها ، پادنگ‌ها و آبدنگ‌ها تعداد دامها و غيره ) بدهند . بعد اطلاعات اين اشخاص را كه مأموران ثبت كرده بودند با يكديگر تطبيق مىنمودند ، اگر اختلافى پيدا مىشد ، روستاييانى را كه به عقيده مأموران ، اطلاعات نادرست داده بودند شلاق مىزدند . مأموران ، اشخاص مزبور را مجبور مىكردند درآمد روستاييان را زياده بر ميزان حقيقى قلمداد كنند تا بتوانند از دهكدهء منظور حتى المقدور بيشتر ماليات وصول كنند .\r\nاز يك‌سو وضع اين مالياتهاى گزاف ، نتيجهء انحطاط اقتصادى بود كه آغاز گشته بود . از ديگر سو افزايش جديد و شديد بهره‌كشى فئودالى بنوبه خود موجب فقر و فاقهء بيشتر روستاييان گشته جريان انحطاط اقتصادى را سريعتر و شديدتر مىنمود . ديگر دربارهء واگذارى بخشى از محصول اضافى به روستاييان و يا حتى محصول لازم براى ادامه زندگى ايشان نمىتوانست صحبتى هم در ميان باشد ، اكنون ديگر از دهقانان بيشتر از آن‌چه توليد مىكردند ، مطالبه مىشد ، مأموران شاهى با شلاق و شكنجه ( سرنگون آويزان كردن و غيره ) روستاييان را مجبور مىكردند آخرين باقيماندهء اثاثه و مايلزم خود را هم تسليم كنند و با اين حال در نواحى بسيار ، روستاييان از لحاظ مالياتهاى عقب‌مانده بدهكار ابدى مىشدند و به درجه‌يى از فقر و تنگدستى كه مزيدى بر آن متصور نيست مىرسيدند درعين‌حال زراعتهاى بزرگ فئودالى كه درآمد آن ممكن بود جانشين عوايد زراعت‌هاى كوچك روستايى كه دايما در كاهش بود ، شود نيز نشو و نمايى نداشت سياست مالياتى دولت شاه صفوى - نه‌تنها به ريشه و اساس كشاورزى لطمه مىزد بلكه\r\n\r\n","description":"","footnote":"","page_name":" 1118 ","page_number":408},
  {"content":"\r\n\r\nبه حرف و بازرگانى نيز زيان وارد مىآورد - چنان‌كه انتظار مىرفت اين سياست موجب مهاجرت روستاييان فقير ، كه از دست مأمورين وصول ماليات فرار مىكردند گشت ، كمبود بازوان كارگرى و تقليل عدهء ماليات‌دهندگان ، اندك‌اندك محسوس مىشد موضوع وابستگى و تقيد روستاييان به زمين كه از اعتبار افتاده بود در عهد شاه سلطان حسين ، بار ديگر احياء شد و كشاورزانى كه خودسرانه مهاجرت مىكردند به اجبار به محل سابق بازگردانيده مىشدند ، و انحطاط عمومى اقتصادى ايران از آغاز قرن دوازدهم انحطاط سياسى را به دنبال داشت ، روش ابلهانه شاه سلطان حسين و اعتماد الدولهء او كه سبب حملهء افاغنه گرديد به پاره شدن شيرازهء امور اقتصادى و معيشت عمومى منجر شد . بديهى است كه بيش از همه روستاييان رنج بردند . تنها در واحه اصفهان قريب هزار قريه ( يعنى دو ثلث قراء آن بخش ) ويران گشت و بىسكنه ماند ، سدها و بندها و كاريزها و ديگر مؤسسات آبيارى خراب شد و يا از حيز انتفاع افتاد . از آن جمله سد معروف « بند سلطان » بر رود مرغاب نزديك مرو ويران گشت بسيارى از روستاييان بدست لشكريان دشمن ( افغانها ) كشته يا توسط تركان به اسيرى و بردگى برده شدند و يا از گرسنگى و بيمارى ( اين دو رفيق جدانشدنى ) جان سپردند ، كشاورزى كه بر اثر سياست مالياتى شاه سلطان حسين لطمه سخت ديده بود با حملهء افغانها بر كنار پرتگاه نابودى قرار گرفت ، از روى كتيبه‌يى كه در سال 1145 در يكى از بخشهاى نخجوان نوشته شده است مىتوان به وضع رقت‌بار روستاييان پى برد . « . . . بر اثر قحطى و فشار فقر و احتياج ، آن عهد مصيبت‌زا ، جهنم واقعى بود . بطورى كه در ظرف يك سال قريه ونداد و قراء مجاور آن سه‌بار دستخوش نهب و غارت گشت و بسيارى مردان و زنان مسلمان كشته و يا به اسيرى برده شدند و ديگر بندگان خدا پراكنده گشتند و از رود ارس گذشتند و در فراز ساحل مقابل مسكن گزيدند . » مورخان ارمنى و شيخ محمد على حزين نيز از وضع رقت‌بار مردم سخن مىگويند حزين چون وارد تبريز شد ديد « شهر ويران و تقريبا خالى از سكنه است . . . » بدتر از همه اين بود كه علىرغم ويرانى و انحطاط وحشتناك اقتصادى نه متجاوزان ترك و افغان و نه اميران محلى و فئودال و نه بعد از آنان « نادر » به فكر تقليل بار سنگين ماليات كه بر دوش رعايا سنگينى مىكرد نيفتادند بلكه مىكوشيدند ماليات و عوارض و بهره فئودالى و غيره را به همان ميزان سابق از ايشان وصول كنند . حزين مىگويد مردم از بيرون راندن افغانها طرفى نبستند و گشايشى در معيشت عامهء خلق پيدا نشد وى نقل مىكند كه حاكمى از طرف نادر وارد لار شد و ديد كه مردم به كلى فقير و شهر خراب است ، خواربار كم بود زيرا به سبب وجود راهزنان از روستا چيزى به شهر نمىآوردند و بهاى آذوقه بسيار گران بود .\r\nبا اين حال حاكم مزبور با شدت عمل و سختى تمام ماليات دو سال ( سال جارى و سال بعد ) را از مردم با اضافات وصول كرد ، سرانجام روستاييان و شهريان قيام كردند و حاكم كشته شد .\r\n\r\n","description":"","footnote":"","page_name":" 1119 ","page_number":409},
  {"content":"\r\n\r\nنادر پس از آن‌كه از حملهء غارتگرانهء خود به هندوستان برگشت ماليات سه ساله را به اتباع خود بخشيد ولى از پولهايى كه آورده بود براى احياء اقتصادى ايران استفاده نكرد بلكه به سنت شهرياران ايران ، بخش عمده‌يى از اين پولها را در خزانهء كلات انبار كرد و چون از حمله به داغستان طرفى نبست فرمان داد كه ماليات سه سالى را كه بخشيده بود ، لغو كنند و ماليات سه ساله را يكباره از مردم بىنوا مطالبه نمايند .\r\n« وصول ماليات‌ها با شكنجه و آزار و غارت رعايا توأم بود به گفتهء محمد كاظم چشم و زبان كسانى را كه ماليات نمىپرداختند درمىآوردند ، و هركس كه مردم را به شورش تحريك مىكرد گوش و بينى و زبانش را قطع مىكردند و تمام اموالش نيز ضبط مىشد ، بنا به گفتهء همان مؤلف در بعضى نواحى « هركس مبلغ مقرر را نمىپرداخت زن و كودكانش را به فرنگيان و بازرگانان هندى مىفروختند » .\r\nعلمداران و مأموران وصول صفويه ، حتى در عهد شاه سلطان حسين نيز بىرحمى و قساوت را به اين پايه نرسانده بودند ، ناقص كردن اعضاى بدن و به بردگى فروختن اشخاص به خاطر عدم پرداخت ماليات نقض صريح موازين شرع بود باز به گفتهء محمد كاظم در ظرف اين دو سه سال از 200 تا 300 هزار نفر از رعايا را به خاطر پرداخت نكردن ماليات معلول كرده يا به زندان افكندند گذشته از اين از سال 1157 ه . مالياتها سخت افزايش يافت مثلا ناحيه خوى كه پيشتر ساليانه سه هزار تومان مىپرداخت مىبايست يك‌صد هزار تومان بپردازد مردم آن ناحيه كه قادر نبودند اين مبلغ را بپردازند ، شورش كردند . به گفتهء هانوى درآمد ساليانهء دولت معظم نادر به 2950 هزار تومان بالغ مىگشت ولى اگر سقوط ارزش پول را در نظر بگيريم اين مبلغ دوبار كمتر از درآمد ساليانهء آخرين سلاطين صفويه بوده است . سياست مالياتى نادر علت مستقيم بسيارى از قيامهاى روستاييان و چادرنشينان فقير چه در كشورهاى مسخر و چه در خود ايران بود . بخشى از بزرگان فئودال و روحانيون شيعه كه از نادر ناراضى بودند مىكوشيدند از نارضايى مردم به نفع خويش بهره‌بردارى كنند و در بسيارى از موارد به شورشيان مىپيوستند و سعى مىكردند زمام قيام را به دست گيرند . . . در وصف بيرحمى مأموران مالياتى نادر شاه در فرونشاندن قيامهاى خلق همين بس‌كه بعد از قلع و قمع قيام دوم شيروان 14 من ( قريب 42 كيلوگرم ) چشم شورشيان ، براى شاه ارسال شد . . . روستاييان مازندران و استرآباد چندين ماه مبارزه را ادامه دادند ، شاه به امير استرآباد امر كرد كه تمام شورشيان را اعدام كند . امير جواب داد كه چنين امرى محال است زيرا كه در اين صورت بايد همه مردم ايالت اعدام شوند - مع هذا به گفته هانوى - امير استرآباد بعضى از قيام‌كنندگان را زنده سوزاند و عدهء كثيرى را به دار آويخته و روستاييان را گروه‌گروه نابينا كردند و زنان ايشان را به بردگى ميان سپاهيان نادر شاه تقسيم كردند . دهها از اين قبيل قيامها در سراسر كشور عليه مظالم نادر بوقوع پيوست ولى نادر با استبداد رأيى كه داشت حاضر نبود لحظه‌اى به علل بروز اين حوادث مرگبار بينديشد و در مقام چاره‌جويى برآيد ، او از سياست مالياتى و رژيم\r\n\r\n","description":"","footnote":"","page_name":" 1120 ","page_number":410},
  {"content":"\r\n\r\nفشار و ارعاب خويش دست نكشيد و چنان‌كه ضمن تاريخ سياسى اين ايام گفتيم جان خود را بر سر ظلم و استبداد گذاشت . » « 1 »\r\n\r\nسازمان ادارى در عهد نادر\r\nنادر با كارمندان زائد ادارى مخالف بود ، در امور كشورى و مالى ، مايل به بحث و مطالعه و تحقيق نبود ، به مصالح و منافع مردم كمترين توجهى نداشت ، همكاران لشكرى و كشورى را از كسانى انتخاب مىكرد كه مطيع صرف و مجرى اوامر او باشند به گفته محمد كاظم پس از تاجگذارى چند ماهى تفريح و تفرج كرد سپس عمالى جهت اجراى فرامين تعيين نمود . « . . . ميرزا بديع الزمان نشابورى و ميرزا نظام اصفهانى را به لشكرنويسى ديوان اعلى سرافراز و مباهى گردانيد و چهار نفر مستوفى الممالك تعيين فرمود ، ميرزا شفيع تبريزى ، مستوفى آذربايجان و ميرزا باقر خراسانى را مستوفى فارس نمود . و ميرزا مهدى استرآبادى را به رتبهء منشى الممالك سرافراز فرمود كه هميشه در ركاب اقدس بوده خدمت نمايند و به جهت ولايات وزراء و مستوفيان و عمال و ضابط تعيين فرمود ، مقرر داشت كه حكام و ضابطان ولايت به مداخل و مخارج مداخله ننموده ، مواجب مقرر خود را از عمال ولايات بازيافت مىنموده باشند و بيگلربيگيان ولايات را يك هزار تومان و زياده و كمتر مواجب برقرار فرمود . و جهت سركار خاصه شريفه ، چند خدمت را كه از معظمات امور كارخانه سلطنت است ، و در درگاه سلاطين سابقه معمول بوده چون وزير اعظم كه اعتماد الدوله مىگويند و ايشيك آقاسى و قوللر آقاسى و قورچىباشى ، تعيين اينها را موقوف فرموده ، دخل‌وخرج ولايت را در كف كفايت نويسندگان و مستوفيان ديوان اعلى واگذاشت و محاسبات ممالك را از جزيى و كلى در حضور اقدس عمال و كاركنان دربار كيوان‌مدار مقرون ساخته ، تاجه و دينار هرقريه و مزرعه را خود رسيده ، حل و فصل جميع مهمات به رأى درايت خود بود و حافظه و دريافت آن حضرت به مرتبه‌اى بود كه قريه و مزرعه و كاريز آبى كه اعم از داير و باير بوده باشد يك مرتبه كه بسمع آن رسيده بود ، يا خود به رأى العين مشاهده فرموده بود ، در خاطر همايون ضبط فرمود ، آبادى و خراجى و مخارج و مداخل آن را تحقيق فرموده حكم همايون به نظام و نسق آن صادر مىشد . » « 2 » سپس محمد كاظم مىنويسد كه نادر با حرص و ولع و دقت و موشكافى بسيار به حسابها مىرسيد به اين ترتيب كه از « . . . طلوع صبح صادق . . . تا هنگام چاشت سلطانى مشغول ديوان سپاه و رعيت بود و بعد از چاشت . . . نيم ساعت توقف نفرموده بيرون مىآمد و به رسيدن محاسبات ولايات مىپرداخت تا چهار ساعت از شب گذشته خلق اللّه را مرخص فرموده . . . مىرفت و در سفر و حضر مراتب امور جهاندارى آن حضرت بر اين وجه بود . » « 3 »\r\n\r\n\r\n","description":"","footnote":"\r\n( 1 ) . تاريخ ايران ، اثر نويسندگان شوروى ، ص 509 تا 644 ( به اختصار ) .\r\n( 2 ) . محمد كاظم ، عالم‌آراى نادرى ، ج 2 ، ص 33 به بعد .\r\n( 3 ) . همان ، ص 35 به بعد .\r\n","page_name":" 1121 ","page_number":411},
  {"content":"\r\n\r\n\r\nسياست مالى نادر و اطرافيان او\r\nمحرك نادر و اشراف نظامى فئودال آن دوران تنها نجات كشور از دست بيگانگان نبود ، بلكه متمول شدن و به دست آوردن حكومت و قدرت ، انگيزهء حقيقى آنان بود . « پس از آن‌كه نادر قلى شاه شد ، دست به لشكركشىهايى زد ، تا شايد بتواند با كشورگشايى راه‌حلى براى زوالى كه دامنگير اقتصاد ايران شده بود بيابد ، و حتى با غنايم جنگى خزانه را پر كند و آن قسمت از طبقهء حاكم را كه حامى او بودند به نوايى برساند . نادر شاه در سال 1737 م . از جنگ بين قبايل افغان قلزايى و ابدالى استفاده كرده ، هرات و قندهار را تصرف نمود . سپس هندوستان را كه در گيرودار زوال اقتصادى و سياسى بود ، مورد حمله قرار داد و غنايمى كلان به دست آورد . در داخل ايران در نتيجهء سياست غلط اقتصادى نادر ، و اخذ مالياتهاى گوناگون ، طبقهء وسيع كشاورزان به حال زارى افتاده بودند . به علت ركود كشاورزى و كاهش پرورش كرم ابريشم و فقدان امنيت ، فعاليت بازرگانى و عوايد گمركى نقصان كلى پيدا كرده بود ، ورشكستگى واحدهاى توليد كشاورزى در وضع ديگر طبقات و گروههاى اجتماعى اثرى منفى باقى گذاشت . با كاهش درآمد واحدهاى توليد كشاورزى ، درآمد مأموران دولت نيز كاهش يافت ، بسيارى از آنهايى كه « برات » يا حواله در دست داشتند ، نمىتوانستند مواجب خود را بگيرند . زيرا مردم روستاها در وضعى نبودند كه بتوانند فشار بسيار سخت مالياتهاى سنگين دولتى را تحمل كنند . از اين‌رو ، مردم كشتزارها پناهگاههاى خود را ترك مىكردند و در كوهها مخفى مىشدند ؛ و در نتيجه ، غارت كشاورزان به وسيلهء مأمورين دولتى تقريبا امكان نداشت .\r\nمسئوليت گردآورى مالياتها و جريمه‌ها به دستور نادر به مأموران مالى و حكام ايالات واگذار گرديد . در مواقعى كه آنها نمىتوانستند همهء مالياتها را كاملا جمع كنند ، كسرى آن از خودشان گرفته مىشد . مثلا در سال 1747 در گيلان ، هنگام گرفتن مالياتهاى كلان ، مأمورى كه مسئوليت گردآورى كامل آن مالياتها را به عهده داشت ، از ترس اين‌كه مبادا بخش گرفته‌نشدهء مالياتها ، اجبارا از خودش گرفته شود ( چنان كه معمولا عمل مىشد ) تصميم گرفت كه به اهالى قيام‌كنندهء شماخى بپيوندد . » « 1 »\r\n« كاهش درآمد گمرك را مىبايست مأموران گمرك جبران كنند . آنها مىدانستند كه شاه حتى يك شاهى هم از ماليات مقررش را به آنها نخواهد بخشيد . هيچ دليلى را هم در مورد اين‌كه اكنون دادوستد ، در نتيجهء ورشكستگى بازرگانان متوقف شده قبول نخواهد كرد .\r\nمأمورانى را كه مالياتها را كاملا جمع نمىكردند و يا متهم به خزانه دزدى مىشدند ، غالبا\r\n\r\n\r\n","description":"","footnote":"\r\n( 1 ) . دولت نادر شاه افشار ، ترجمهء حميد مؤمنى ، ص 67 .\r\n","page_name":" 1122 ","page_number":412},
  {"content":"\r\n\r\nبدون هيچ‌گونه رسيدگى اعدام مىكردند . مثلا متصدى گردآورى مالياتهاى ايالت مرو كور گرديد ، و مأموران مالى ايالات خراسان ، آذربايجان و غيره اعدام شدند .\r\nبه نمايندگان بوروكراسى عالى فئودالى جريمه‌هاى پولى زيادى بسته مىشد . آنها را غالبا از كار خود بر كنار مىكردند و اموالشان را به نفع شاه مصادره مىكردند . ناظر خبر مىدهد كه مأموران امور مالى ايالات را شاه پىدرپى عوض و اموالشان را به نام خود ضبط مىكرد .\r\nبسيارى از صاحب‌منصبانى كه شاه آنها را لخت كرده بود و احتياج شديد به پول داشتند ، براى گرفتن كمك به مأمور ثابت روس در ايران مراجعه مىكردند . مثلا خلفا خان سفير پيشين ايران در روسيه ، اغلب كسانى را براى گرفتن پول پيش مأمور ثابت روس مىفرستاد . زيرا زنهاى او از گرسنگى در حال مرگ بودند و ساير آشنايان او به همين وضع بد گرفتار بودند .\r\nگذشته از اين ، نمايندگان بوروكراسى فئودالى با بازرگانان پيوند محكمى داشتند و صاحب مستغلات پردرآمدى نظير كاروانسرا ، دكان و حمام در شهرهاى مختلف نيز بودند . بدين‌جهت بود كه زوال زندگى شهرى و كاهش شديد تجارت به درآمدهاى اشراف ادارى لطمهء شديدى وارد ساخت .\r\nتلاشهاى نادر براى محدود كردن نفوذ نمايندگان اشراف ادارى ، نظارت بر فعاليت‌هايشان و مبارزهء وحشيانه با خودسرى و خزانه‌دزدى آنها ، حتى به تنظيم و تحكيم نسبى دستگاه دولت نيز نينجاميد . در آخرين تحليل نادر فقط با اين‌گونه كارها ، بوروكراسى فئودالى را نيز عليه خويش برمىانگيخت . » « 1 »\r\nتمام طبقات و گروههاى اجتماعى مىديدند كه نادر براى تأمين سعادت عمومى با دزدى مبارزه نمىكند ، بلكه او سراسر كشور را ملك مطلق خود ، و خزانه و بيت المال را دارايى و مال خود مىشمرد . در خطاب به مأمورين مالى مىگفت : « چقدر از مال من را خورده‌اى ؟ » بدين ترتيب چون خودش سرسلسلهء ستمگران و غارتگران بود ، هيچ‌كس صميمانه با او همكارى نمىكرد و احدى تأمين مالى و جانى نداشت .\r\nنادر در سه چهار سال آخر سلطنت خود در وصول ماليات و دريافت جرايم بىوجه و رسيدگى به حساب عمال بقدرى به مردم بيچاهء ايران ظلم كرد كه بنابه گفتهء مورخين قريب العهد به نادر ، در هيچ تاريخى نظير آن ديده نشده بود .\r\nاز عجايب مخترعات محاسباتى نادر در اواخر سلطنت ، يكى اين بود كه در موقع رسيدگى به حساب مأمورين و محصلين ، رقم الف را هنگام مطالبه ، واحد قرار داده بود و هرالف برابر بود با\r\n\r\n\r\n","description":"","footnote":"\r\n( 1 ) . همان ، ص 292 به بعد .\r\n","page_name":" 1123 ","page_number":413},
  {"content":"\r\n\r\nيك لك هندى يا پنج هزار تومان ايران .\r\nاين پادشاه در تمام اين مدت به رقمى كمتر از الف زبان نمىگشود و از عمالى كه به پاى محاكمهء حساب مىآورد ، ده الف و بيست الف مطالبه مىكرد . و اگر آن جماعت وجهى در بساط نداشتند ، ايشان را به چوب مىبست يا گوش و بينى مىبريد تا از راه اضطرار به نام خود هرچه را پادشاه بىرحم خواسته بود بنويسند و قبض بدهند و سپس به فرمان نادر ، جماعت مزبور را به عنوان معرفى اعوان و دستياران ، چوب مىزدند ، و آن گروه بخت‌برگشته از ترس جان هركه را مىشناختند يا ديده ، يا اسمشان را از كسى شنيده بودند نام مىبردند و مأمورين غلاظ و شداد نادرى به دستگيرى ايشان روانه مىشدند . . . و « حكم ، حكم نادر است » را به رخ او مىكشيدند .\r\nخلاصه ، اين اختراع منحوس نادر و احكام و حوالجات ظالمانه‌اى كه از طرف او به نام شهرها و دهات و قصبات صدور يافت ، آن قسمت از آباديهاى ايران را هم كه در استيلاى افغانان و قشونكشيهاى نادر و طغيان سركشان مثل محمد خان بلوچ و محمد تقى خان شيرازى و غيره خراب نشده بود ، به يك‌سره ويران كرد و فرياد مظلومان را به فلك رسانيد . به خصوص كه مأمورين نادرى هركه را كه از پرداخت آن وجوه گزاف سرمىپيچيد ، كور مىكردند يا گردن مىزدند . و اگر قدرت پرداخت آن را نداشت و در زير شكنجه جان مىسپرد ، حواله به ورثهء او ، در صورت بىچيزى ورثه ، به همسايه و از همسايه به محله و از محله به شهرها و ولايات منتقل و وجه آن به سختى تمام مطالبه مىشد . . . بديهىست كه پرداخت اين‌همه وجوه ناروا ، از طاقت مردم بىنواى ايران كه در فاصلهء استيلاى افغانان غارتگر و سالهاى آخر سلطنت نادر از هستى ساقط شده بودند ، از امكان خارج بود و مأمورين و محصلين ايرانى با تمام ترسى كه از لا وصول ماندن آنها داشتند نمىتوانستند تمام آنها را دريافت كنند . ناچار قسمت عمدهء حواله‌ها وصول نشده برمىگشت و محرك ديگرى براى اشتعال آتش خشم و غضب نادر به دست مىآمد . اين‌بار نادر به بهانهء اين‌كه حوالجات لا وصول مانده ، محصلين و مأمورين را كور مىكرد و از سرهاى ايشان كله مناره‌ها مىساخت . . . « 1 »\r\n\r\nانواع مالياتها\r\n« قسمت اعظم مالياتها و وظايفى كه در دهه‌هاى چهارم و پنجم سدهء هژدهم ميلادى در دولت نادر شاه معمول بود ، تشكيل مىشد از ماليات بر زمين و درآمد ( مالوجهات ، عشر ، چوپان‌بيگى ، نتيجه و وجوه ضربخانه ) و ماليات سرانه ( سرشمارى ، يا ساق‌كش و جزيه ) ، ماليات براى نگهدارى قشون ( علوفه ، سيورسات و اسب چاپار ) و وظيفهء خدمات جنگى ( چريك ) ماليات به نفع شاه و كارمندان دولت ( رسومات ،\r\n\r\n\r\n","description":"","footnote":"\r\n( 1 ) . اقبال آشتيانى ، مجلهء يادگار ، سال 2 ، ص 34 به بعد .\r\n","page_name":" 1124 ","page_number":414},
  {"content":"\r\n\r\nتحويلات پيشكش و خراج مترددين ) وظيفهء مشقت‌بار به نفع دولت و فئودالها ( بيگار ) ماليات راه ( راهدارى ) و غيره .\r\nماليات اصلى كه از رعيت به نفع دولت و فئودال دريافت مىشد ، « مالوجهات » يا ماليات ناميده مىشد . از اين مالياتها در منابع دست اول ياد شده . معمولا مقدار محصول كه كشاورز مىبايست به دولت يا فئودال بپردازد ، با توجه به اين‌كه زمين مال كه بوده و در چه شرايط قرار داشت تعيين مىشد .\r\nما با بررسى منابع مختلف توانسته‌ايم روشن كنيم كه مالياتهاى دهه‌هاى چهارم و پنجم قرن هژدهم ميلادى نه فقط جنسى ، بلكه پولى هم بوده . مالوجهات ، مالياتى بوده كه از محصول اخذ مىشد و اصطلاح بهره ، مترادف « مالوجهات » است .\r\nعشر ، اين اصطلاح از زمان اشغالگران عرب معمول شد . در دورهء مورد پژوهش ما ، عشر به صورت يك‌دهم محصول اخذ مىگرديد .\r\nچوپان‌بيگى ، مالياتى بود كه رعايا و ايليات به منظور استفادهء خود و دام‌هايشان از چراگاهها مىپرداختند .\r\nوجوهات و متوجهات ملكى ، نوعى خراج به نفع دولت ( به استثناى مالوجهات ) بود .\r\nوجوهات مالياتى بود كه برحسب ( اسم‌ورسم ) گرفته مىشد . . . محمد كاظم اصطلاح وجوهات را براى مالياتهاى سه ساله‌اى كه از بخشى از مردم خراسان گرفته مىشد به كار برد .\r\nسرشمارى ، همان ماليات سرانه بود .\r\nيساق‌كش ، مالياتى بود كه فقط از ايليات گرفته مىشد .\r\nجزيه ، از قديمىترين نوع ماليات كه از اشغالگران عرب به يادگار مانده و نادر اين نوع ماليات را براى مسيحيان لغو كرد .\r\nرسومات ، برخى مالياتها و وظايفى بود كه به نفع مأموران دولت ( كدخدا ، داروغه و غيره ) گرفته و اجرا مىشد . « 1 »\r\nاسب چاپار ، هزينهء تهيه و نگاهدارى اسبهاى پستى و ديگر وسايل حمل و نقل براى نامه‌رسانان شاه بود ، اصطلاح اسب چاپار ظاهرا با اصطلاح الاغ كه از زمان ايلخانان به جاى مانده ، مطابقت دارد .\r\nتحويلات ، خراجى بود كه براى مخارج ارسال وجوه پولى به مركز ( تحويل به معناى انتقال پول يا عمليات انتقال پول بود ) اخذ مىشد .\r\n\r\n\r\n","description":"","footnote":"\r\n( 1 ) . دولت نادر شاه افشار ، ترجمهء حميد مؤمنى ، ص 78 به بعد .\r\n","page_name":" 1125 ","page_number":415},
  {"content":"\r\n\r\nپيشكش ، وجوهى بود كه به نام هديه براى شاه به وسيلهء مأموران و سركرده‌هاى نظامى جبرا جمع‌آورى مىشد . علاوه بر اين در اين دوره از سفيران خارجى و مأمورين شاه در خانهء رعايا پذيرايى مىكردند .\r\nعلوفه رسومات ، مالياتى بود كه به صورت خواربار براى افراد قشون ، و عليق براى دامهايشان گرفته مىشد . . . به‌جز خراجها و وظايف مقرر شده ، وجوه پيش‌بينى نشده و كمرشكن ديگرى هم براى آذوقه ، لباس و اسلحهء قشون از مردم گرفته مىشد . در سال 1740 دستور داده شد كه در اصفهان براى رضا قلى ميرزا ، هزار نفر قوا گرد آورند . لباس و اسلحه قشون را مىبايست مردم اصفهان تهيه مىكردند . حتى نقل مكان گروههاى قشون از ايالتى به ايالت ديگر نيز به حساب مردم تمام مىشد . به هنگام لشكركشى به داغستان ، نادر دستور داد كه از ولايات مختلف ايران سىصد هزار بار آذوقه براى قشون گرد آورند . در نتيجهء اين عمل ، در بسيارى از جاها تمام ذخيرهء غلات به اردوى نظامى شاه فرستاده شد . « . . . چنان‌كه كالوشكين خبر مىدهد : . . . دولت ايران با وجود باج و خراجهاى مكررى كه از مردم مىگيرد ، با اين‌كه از همه جاى مملكت سيل لباس و ته‌ماندهء غلات مردم به سوى اردوى نظاميش سرازير است و با اين‌كه از گرفتن مالياتهاى مزاحم نيز كوتاهى نمىكند ، باز هم در حال ورشكستگىست على قلى خان در سال 1739 م . كه سپهسالار خراسان بود ، براى رضا قلى ميرزا مىنويسد ، مردم ايالت خراسان از ماندن قشون در آنجا مشقت تحمل‌ناپذيرى مىكشيده‌اند . على قلى خان پيش‌بينى مىكند كه ماندن قشون در مشهد ، آن ايالت را به ورشكستگى كامل دچار خواهد ساخت . اقامت قشون به صورت هلاكت‌بارى در وضع مردم منعكس شد ، زيرا نظاميان در غارت كردن ، دست كمى از اشغالگران بيگانه نداشتند . . . و اعليحضرت هم ناديده مىگيرد .\r\nبا زن ، پزشك مخصوص نادر اطلاعات مشابهى دربارهء اقامت قشون نادر در اصفهان به دست مىدهد . سربازان كه در شهر و روستا پخش‌وپلا شده‌اند ، همه‌جا را ويران مىكردند .\r\nدر جاده‌ها و خيابانها گروههاى 30 - 20 نفره‌اى ديده مىشدند كه چون نتوانسته بودند حرص و ولع سربازان را فرو بنشانند ، به دنبال آنها كشيده مىشدند . در همه‌جا صداى شيون مردم از وحشت و نوميدى به گوش مىرسد . . . حتى شهرى كه مورد هجوم و غضب سربازان فاتح بيگانه قرار گرفته باشد ، سرنوشتى وحشتناكتر از اصفهان به هنگام اقامت اين غاصب ( - نادر ) نخواهد داشت . . . » « 1 »\r\nماليات نتيجه ، به احتمال قوى به معاملات و فوايدى كه نصيب اشخاص مىشد تعلق\r\n\r\n\r\n","description":"","footnote":"\r\n( 1 ) . همان ، ص 87 به بعد .\r\n","page_name":" 1126 ","page_number":416},
  {"content":"\r\n\r\nمىگرفت . و آن مقدارى از جنس يا فايده بود كه به نفع خزانه برداشت مىشد .\r\nماليات راه ، يا راهدارى ، بطور كلى به وسيلهء بازرگانان و حتى پيشه‌وران و كشاورزانى كه محصول كار خود را در بازارهاى محلى مىفروختند پرداخته مىشد . . . حمل و نقل كالا حتى در فاصله‌هاى نسبتا كم ، بسيار گران تمام مىشد . براى رساندن كالا از تبريز به رشت ، مىبايست از شش پاسگاه باجگيرى گذشت و در هرپاسگاه براى هربار كالا ، راهدارى پرداخت . براى حمل كالا از رشت به اصفهان مىبايست از هشت پاسگاه باجگيرى گذشت و در هريك براى هربار راهدارى داد . . . مثلا « تاجرى كه به رشت وارد مىشد ، مىبايست 3 % ارزش كل كالايش را بپردازد . . . »\r\nعلاوه بر اين مالياتى از اقمشه و ضرابخانه‌ها مىگرفتند .\r\n. . . ميزان مالياتها پس از سال 1736 م . ( زمان نادر ) نسبت به مالياتهاى زمان صفويه كه در نتيجهء سرشمارى 1701 - 1698 به سه برابر افزايش يافته بود ، مجددا رشد كرد .\r\nدر پايان دههء چهارم ، مالياتهاى فوق العاده زيادى به حساب سالهاى آينده از مردم دريافت شد . . . اسنادى وجود دارد مبنى بر اين‌كه وقتى خود نادر با قشون به محلى وارد مىشد ، مردم آن محل را غارت مىكردند . اين طرز كشوردارى نادر ، مملكت را به سراشيبى سقوط نزديك كرد .\r\nكشاورزان غارت شده غالبا به دزدى و راهزنى مىپرداختند ؛ بطورى كه كاروانهاى بزرگى كه براى سپاه آذوقه حمل مىكردند ، مجبور بودند كه از جاده‌هاى كمربندى عبور كنند ، در نتيجه خرج حمل و نقل گرانتر مىشد . جريمه‌هاى پىدرپى شاه بار مردم را سنگين‌تر مىكرد .\r\nبا زن ، در نامه‌هاى خود خبر مىدهد : « غرامتهاى زياد و بىرحمى وحشيانه‌اى كه همراه با غرامتگيرى بود ، خلق را به حد اعلاى فقر رسانيد . سركرده‌هاى نظامى او با اخاذىهاى خود فقر خلق را تشديد مىكردند .\r\nلشكركشيهاى غارتگرانهء نادر ديگر مثل سابق توأم با غنايم گرانبهايى نبود ، و تحميلات مالياتى نادر بر مردم ايران حد و حصرى نداشت . « اگر سربازى در اثر بيمارى مىمرد يا در حين جنگ به قتل مىرسيد و يا از سپاه مىگريخت ، از مردم محل سكونت او جريمه مىگرفتند .\r\n. . . تاريخ‌نگار نادر حكايت مىكند ، كه روزانه چاپارها مىآمدند و از قتل و غارت خلق به هنگام گردآورى ماليات كه در تمام كشور جريان داشت ، خبر مىآوردند . سران قبايل لر بختيارى براى گزارش مخارج به دربار احضار شدند ، نادر پس از اين‌كه آنها را مورد شكنجه قرار داد ، امر كرد كه وجوه خواسته شده را دوماهه تأمين كنند . به هريك از آنها دستور داده شد مالياتى به مبلغ 100 و 200 الف گرد آورند . در نتيجه عصيانى در ميان لرهاى بختيارى درگرفت . . . در شرايط\r\n\r\n","description":"","footnote":"","page_name":" 1127 ","page_number":417},
  {"content":"\r\n\r\nزوال عميق اقتصادى ، قطع روابط اقتصادى بين ايالات و انقباض بازار داخلى و تقليل بازرگانى خارجى ، مالياتهاى پولى براى اقتصاد روستاها فوق العاده مخرب بود . مردم از پرداخت ماليات سرپيچى مىنمودند ، تحصيلداران شاه را مىكشتند و عصيان مىكردند . مأموران خزانه به كمك دسته‌هاى سرباز ماليات مىگرفتند . چون بسيار اتفاق افتاده بود كه سربازان به عصيانگران خلق بپيوندند ، از آن پس ديگر براى گردآورى ماليات در ايران دسته‌هاى ازبك و افغان فرستاده مىشد .\r\nآنها به نادر شاه بيشتر وفادار بودند . مأمورين وصول به نفع خودشان نيز مردم را غارت مىكردند .\r\n« براى گرفتن ماليات معمولا كشاورزان را تحت فشار قرار مىدادند . آنها را به غل و زنجير مىبستند . اگر كسى قدرت پرداخت مالياتها را نداشت ، به فرمان شاه تمام كاچال او را مىفروختند و پولش را ضبط مىكردند . و اگر كفايت نمىكرد ، دختران و زنان او را به بهاى هر دختر 15 روبل ( سال 1747 ميلادى 15 روبل معادل 5 / 1 تومان بوده . ) و هرزن 10 روبل به جاى پول مىگرفتند و براى نظاميان مىبردند . » لرخ ، خود در رشت ناظر شكنجه‌هاى بىرحمانهء مردم بود . در نزديكى اقامتگاه اعضاى سفارت روس ، آنقدر صداى ناله و فرياد زياد بوده كه آنها از زور ناراحتى شب و روز نداشتند . پس از آن‌كه كليتسين از مقامات محلى مىخواهد كه باعث ناراحتى همكاران او نشوند ، بساط شكنجه را به محل ديگرى مىبرند .\r\n. . . در زمان صفويان زندگى ايليات كمى بهتر از رعايا بود . كوچ‌نشينان كه نيروى عمدهء سپاه را تشكيل مىدادند ، مثل رعايا بار ماليات و وظايف ، بر دوششان سنگينى نمىكرد .\r\nاما در زمان شاه سلطان حسين ، در نتيجهء تشديد استثمار مالياتى ، وضع آنها به بدى گراييد . . .\r\nدر زمان نادر ماليات سرانه ( - يا ساق‌كش ) آنها چندين برابر شد . مثلا در سال 1744 ميلادى از قبايل دومبول به جاى سه هزار تومان ماليات سابقشان ، مبلغ صد هزار تومان خواسته شد . ايليات هم مانند رعايا بايد جريمه‌هاى كلان پولى مىپرداختند . از آن گذشته چنان‌كه ياد كرديم ، بارها اتفاق مىافتاد كه ايليات را به زور به رعيت تبديل مىكردند و در نتيجه آنها مجبور به پرداخت مالياتها و وظايف مربوط به رعايا مىگرديدند .\r\nايلياتى كه در قشون خدمت مىكردند ، مواجب مىگرفتند . منتها نه كامل و به موقع ، و بيشتر گرسنه و محتاج بودند . در نتيجهء اين وضع ، رعايا و ايليات ورشكسته ، خانه‌ها و چادرهاى خود را رها كرده و دسته‌هاى راهزن تشكيل مىدادند و قيام مىكردند و به عصيانگران ساير جاها مىپيوستند و يا از مرز مىگذشتند .\r\nتشديد بىحساب بهره‌كشى فئودالى در دهه‌هاى چهارم و پنجم قرن هژدهم ، دولت نادر را به سوى پاشيدگى سخت اقتصادى روانه مىساخت و باعث تيز شدن تضادهاى طبقاتى و\r\n\r\n","description":"","footnote":"","page_name":" 1128 ","page_number":418},
  {"content":"\r\n\r\nتضادهاى درونى طبقهء فئودال گرديد . »\r\n\r\nمظالم نادر در كرمان\r\nدر تاريخ كرمان مىخوانيم كه نادر پس از سركوبى حكمران فارس « . . . عنان خود را به طرف كرمان گرداند و كلانتران فارس را نيز دستور داد كه به دنبال او بيايند . در كرمان بساط جور برپا شد ، اغلب كلانتران كرمان و فارس در آنجا به قتل رسيدند و از سر آنها مناره ساخت . بعد دستور داد اموال مردم را مصادره كنند . مأمورين و محصلين براى دريافت پول ، مردم را به منتر كشيدند . يعنى سر محكوم را از سوراخ ديوار يا تخته‌اى بيرون كرده به گارى مىبستند و گاو را مىراندند تا سر را به همراه خود از تن محكوم بيرون كشد . و كار اين مصادره بعد از حركت نادر هم ادامه داشت ، آلاف و الوف بود كه به عهدهء مردم مىگذاشتند . » « 1 »\r\n« در دورهء نادر شاه و بعضى ديگر از سلاطين ايران ، اگر مردم پول كافى براى تسليم به مأمورين مالياتى نداشتند ، ناچار بودند كه سرخود را بدهند . چنان‌كه اسماعيل خان زند از اهالى بروجرد پول مىخواست ، هركس نمىداد سرش را مىبريد . » « 2 »\r\nهمچنين در تاريخ كرمان ( سالاريه ) مىخوانيم : « محصلان خواجه محمد شفيع را به جهت وصول بقيهء تنخواه شكنجه كردند . چند نفر هم تاجر تركمان و مردم ماوراء النهر در كرمان بودند كه هرگاه كسى به قدر جريمه‌اى كه به نامش نگاشته‌اند ، نتواند بدهد ، اگر دختر يا پسر مقبولى داشته باشد بخرند تا او پول گرفته در عوض وجه مقرره بدهد . خواجه محمد شفيع لا بد دو دختر خود را چادر كرده با محصل به منزل تركمان برد كه شايد بخرند و از عذاب فارغ شود . چون تركمان روى آن دو مستوره را ديد ، گفت : « نمىخواهم . » محصل گفت : « خواجه محمد شفيع ، فلان ( نام تركمان بود ) نپسنديد ، فكر پول كن ! » خواجهء بيچاره گفت : « خدايا ، فلان تاجر تركمان نپسنديد ، تو هم مپسند ! »\r\nاين واقعه در اواخر شهر رجب سنهء هزار و يك‌صد و شصت بود . « همان شب چند نفر از تفنگچيان كرمانى كه در موكب شاهى رفته بودند ، از خراسان آمده خبر قتل نادر را آوردند .\r\nبواسطهء اين خبر جميع مردم را اخبار كردند ، مردم كرمان هرچه از هركس نزد محصلان بود پس گرفتند . » « 3 »\r\nپس از مرگ نادر ، سالها فقر و فلاكت در سراسر ايران سايه افكنده بود . « در هزار و يك‌صد و شصت و پنج ، شاهرخ ميرزا نوادهء نادر شاه از خراسان خلعت و منشورى با يك نفر معتمد به\r\n\r\n\r\n","description":"","footnote":"\r\n( 1 ) . تاريخ كرمان ، پيشين ، مقدمه .\r\n( 2 ) . خواجهء تاجدار ، پيشين ، ص 524 .\r\n( 3 ) . تاريخ كرمان ، پيشين ، ص 315 .\r\n","page_name":" 1129 ","page_number":419},
  {"content":"\r\n\r\nكرمان نزد شاهرخ خان فرستاد . او ظاهرا اظهار اطاعت كرد ، ولى از فرستادن ماليات ابا كرد و گفت : « كرمان از ظلم نادر شاه چنان صورت ويرانى يافته كه تا سى ( 30 ) سال ديگر رعيت قوهء دادن ماليات ندارد . » « 1 »\r\nمؤلف رستم التواريخ نمونه‌هايى از مظالم نادرى و سياست غلط مالياتى او را ذكر كرده است : « فرمود برويد و مبلغ پنج هزار تومان از حاجى باقر صراف‌باشى بگيريد و بياوريد .\r\nحسب الامرش رفتند و از حاجى باقر مذكور سه هزار تومان به خوشى و آسانى گرفتند و آوردند .\r\nشهنشاه دادگر از ايشان پرسيد كه : « آيا حاجى باقر را در گرفتن مبلغ مأمور ، عذاب نمودند ؟ » عرض كرد : « نه حاجت به عذاب نيفتاد و فى الفور خندان و شادان مبلغ مأمور را داد . » كمال تغيير در حالش پديد شد و با غيظ فرمود ؛ « برويد : و مبلغ 25 هزار تومان از حاجى باقر مذكور بگيريد . » رفتند و حاجى باقر را گرفتند و بستند و به ضرب و زور و شدت و حدت و عذاب ، مبلغ مأمور 25 هزار تومان را از حاج باقر مذكور گرفتند و به خدمت شاهنشاه دادگر آوردند .\r\nبعد از آن ، از روى غيظ و غضب با جميع بلاد و ولايات و قواى معظمهء ايران چنين رفتار نمود . از آن جمله چهل و يك الف كه هرالفش پنج هزار تومان باشد به فارس حواله نمود . و در آن‌وقت در هند و ايران ، خصوصا در فارس خروار ديوانى غله كه يك‌صد من به وزن تبريز باشد به هزار دينار بيع و شرا مىشد . هفت نفر محصل بر سر فارس فرستاد . نصير خان ، حاكم لار بدون تأمل و فكر ، 6 نفرشان را گردن زد و يك نفرشان را كه محمد سلطان طالش بود ، امان داده به ملازمت خود او را نگاهداشت . و در شهر شيراز محمد خان شاطرباشى و ميرزا حسين خان . . . را به محصلى فرستاده بود . ايشان چون پخته و زيرك و صاحب وقوف و با تدبير و مآل‌انديش بودند ، در اين تحصيل پرخطر و تدبيرش ، متحير و حيران مانده بودند . ميرزا . . . گفت اگر خواهيم ما مبلغ 41 الف نادرشاهى كه 205 هزار تومان باشد از اهل فارس اخذ و بازيافت نماييم امرىست محال ، بايد جميع اكابر فارس ، بلكه فقرايش را تلف نماييم . . . و به هيچ‌وجه من الوجوه مقصود به حصول و وصول نخواهد پيوست ، و بىشك « نادر پادشاه » ما را خواهد كشت . . .\r\nطريقه عقل اين است كه به خدا معامله نماييم و قبض رسيد به همهء اهالى فارس بدهيم . اگر به سبب اين معامله شهنشاه دادگستر ما را بكشد ، با شهدا محشور خواهيم شد . . . اگر پادشاه از اين رفتار پشيمان گردد ، بخشايش فرمايد كه بسيار بهتر است . . . به فاصله چهل روز خبر رسيد كه نادر پادشاه كشته شد . . . » « 2 »\r\n\r\n\r\n","description":"","footnote":"\r\n( 1 ) . همان ، ص 317 .\r\n( 2 ) . رستم التواريخ ، پيشين ، ص 208 .\r\n","page_name":" 1130 ","page_number":420},
  {"content":"\r\n\r\n\r\nعادلشاه\r\nدر دورهء نادر بزرگترين مشكل مردم پرداخت ماليات بود . عادلشاه كه خود قاتل نادر شاه بود ، براى جلب‌توجه مردم به موجب فرمانى براى مدت دو سال اتباع ايران را از پرداخت ماليات معاف كرد و به محصلين مالياتى از صندوق خود مستمرى داد تا مردم به فكر پسرهاى نادر نيفتند و يكى از آنان را به پادشاهى انتخاب نكنند ، با اين حال عادلشاه در اولين فرصت كليهء فرزندان نادر را يكى بعد از ديگرى كشت يا خفه كرد و فقط شاهرخ را كه در آن موقع 14 سال داشت زنده گذاشت تا دختر خود را كه دلباختهء او بود به ازدواجش درآورد . و اگر ايرانيان درصدد برآمدند كه يكى از اولادهاى نادر را به پادشاهى بردارند ، وى شاهرخ را كه داماد و دست‌نشاندهء او بود ، به پادشاهى برگزيند . پس از روى كار آمدن كريمخان زند مردم نفس راحتى كشيدند و دوران ستمگرى محصلين مالياتى پايان يافت .\r\nبه طورى كه از كتاب رستم التواريخ برمىآيد ، ماليات ديوانى ايران ( غير از خراسان ) در دوران حكومت كريمخان زند « هرسال به 550 هزار تومان مىرسيده است . از اين قرار اصفهان و توابع 70 هزار تومان ، شيراز و توابع 160 هزار تومان ، يزد و توابع 12 هزار تومان ، كرمان 30 هزار تومان ، كاشان و توابع 12 هزار تومان ، رى و توابع 12 هزار تومان ، مازندران 25 هزار تومان ، گيلان 25 هزار تومان ، آذربايجان 60 هزار تومان ، كردستان دو هزار تومان ، عربستان 15 هزار تومان ، كرمانشاهان 15 هزار تومان ، همدان پانزده هزار تومان ، قزوين دوازده هزار تومان ، عراق 60 هزار تومان و لرستان 20 هزار تومان . و علاوه بر اين ، حكام و واليان نقاط مختلف به تناسب ، پيشكشهايى براى كريمخان زند مىفرستادند . » « 1 »\r\nرستم الحكما نيز در كتاب خود ، ضمن توصيف روش حكمرانى كريم خان زند شيوهء راستين حكومت و فرمانروايى را به شهرياران روشندل مىآموزد : « جملهء معترضهء بسيار فوايد ، پرمنافع ، رستم الحكمايى و شمس الوزرايى كه از روى مهندسى و غوررسى و دولتخواهى ، پادشاه والاجاه ايران و خيرخواهى سپاه و رعيت و مصلحت‌بينى و صواب‌انديشى و اصلاح امور خلايق و تصحيح افعال اعمال كافهء ناس ، بيغرض عرض شده و باللّه التوفيق .\r\nبر ارباب حل و عقد ، حقايق فهم دقايق‌شناس ، معلوم و مفهوم باد كه از به دو فطرت كه حكما رسم سلطنت را وضع نموده‌اند و آئين پادشاهى و مرزبانى و فرمانفرمايى را برپا نموده‌اند ، ماليات و حقوق ديوانى را به ثلث و خمس قرار داده‌اند يعنى حقوق ديوانى املاك پادشاهى ثلث و حقوق املاك اربابى خمس بايد انفاذ خزانهء عامرهء سلطانى گردد . . . » سپس از خطر افزايش قيمت گندم و جو ياد مىكند :\r\n« . . . اين را بدانند كه همهء مأكولات و ملبوسات در ايران تابع گندم و جو مىباشند هرقدر بر قيمت اين دو افزوده مىشود بر قيمت آنها نيز افزوده مىشود و اين را بدانند كه دفترهاى نادر\r\n\r\n\r\n","description":"","footnote":"\r\n( 1 ) . همان ، ص 321 .\r\n","page_name":" 1131 ","page_number":421},
  {"content":"\r\n\r\nپادشاهى از دفترهاى همهء پادشاهان گذشته راست‌تر و درست‌تر مىباشند ، زيرا كه در زمان دولت خاقان خلدآشيان شاه طهماسب ثانى حسب الامر آن والاجاه ، در ممالك ايران هفت سال بدقت تمام مميزى و مساحى نمودند و در مهندسى كمال سعى و اهتمام و غوررسى بجا آوردند و نظر به آنكه آن والاجاه بسيار فهيم و عادل و منصف و بانظم و نسق و تميز و سفاك بود ، نتوانستند از ترس آن والاجاه چشم از حق پوشند ، يا به ديوان اعلى خيانتى نمايند و دفترهاى كريم‌خانى نيز اخت دفترهاى نادر پادشاه هست و اين را بدانند كه در وقتى كه ماليات ديوانى قريهء را صد تومان قرار داده‌اند و در آن وقت غله يك خروار ديوانى به دو هزار و پانصد دينار مسعر باشد و به سبب آفت آسمانى و زمينى نرخ يك خروار ديوانى غله به پنج هزار دينار قرار بگيرد ، بايد صد تومان ماليات قريهء مذكوره به دويست تومان قرار داده شود ، و همچنين مواجب نوكر و چاكر و خدمتگار اگر در وقتى كه يك خروار ديوانى غله به دو هزار و پانصد دينار خريد و فروش مىشود ، مواجب ايشان مثلا هرنفرى بيست تومان باشد ، در وقتى كه يك خروار غلهء مذكور نرخش از دو هزار و پانصد دينار ترقى مىنمايد و به پنجهزار دينار قرار مىيابد ، بايد بيست تومان مواجب چاكر و نوكر و خدمتگار مذكوره به چهل تومان قرار بگيرد .\r\nاگر غير اين طريقه در سركار فيض آثار پادشاهى معمول گردد البته ضرر و خسران به خزانهء عامرهء سلطانى رسد و افراط و تفريط در امور رعيت و سپاه راه يابد و كار لشكر و سپاه ، تباه و خراب گردد و از محاربهء با اعدا عاجز آيند و دشمن استيلا يابد و چيره گردد و دولت مختل شود و مملكت از دست خواهد رفت و از جانب پادشاه بايد زى هرصنفى از اصناف ناس از مرد و زن و بزرگ و كوچك معين و مقرر باشد كه هركسى در زى خود داخل و از زى خود نتواند بيرون رفت تا آن‌كه شريف و وضيع و مخدوم و خادم و خاص و عام و سپاه و رعيت و هرصنفى از صنف ديگر ممتاز و معروف باشد و محاسن و فوايدى چند در ضمن اين طريقه مىباشد كه عقلا درك و فهم آنها خواهند نمود ، و اگر بر خلاف اين طريقه رفتار نمايند ، عيش بر خلايق ناگوار گردد و ناخوشيهاى چند در آن خواهد بود كه اولو الألباب فهم آنها خواهند نمود .\r\nطريقهء چاكر نگهداشتن اينست كه مواجب چاكر را به قدر خدمت و شأنش بايد قرار داد ، و او را بايد قدغن نمود كه به قدر مواجب خود نفقه و كسوه صرف نمايد و بيشتر ننمايد ، كه اگر بيشتر نمايد و مديون شود و مقروض گردد ، خيانت و دزدى پيشه كند و از خدمت بازماند .\r\nبر پادشاه واجب و لازمست كه جاسوسانش در اطراف‌واكناف عالم بگردند و از خير و شر و كون و فساد هرجا ، او را خبر و آگاهى دهند ، كه فوايد بسيار در اين شيوهء خوش خواهد بود و در بىخبر بودنش مفاسد كليه خواهد بود .\r\nپادشاه بايد كه قدغن بفرمايد كه در هرشهرى از ممالك محروسهء خود غلهء ديوانى هرچه بيشتر بهتر در انبارها ذخيره نگهدارند و هرسال آن را تبديل و تجديد نمايند كه به جهت لشكركشى و ايام قحط و غلا بسيار به كار آيد .\r\n\r\n","description":"","footnote":"","page_name":" 1132 ","page_number":422},
  {"content":"\r\n\r\nپادشاه بايد در امور زراعت و فلاحت بسيار ساعى و حريص و با جد و جهد باشد و در احداث و تعمير و تنقيهء قنوات و عيون كمال سعى و اهتمام بجا آرد .\r\nپادشاه بايد كه از روى خواهش نفس اماره و دلخواهى و غيظ و غضب و بغض و عدوان و كينه هرگز كارى نكند كه منجر به ندامت و فساد خواهد شد ، بلكه امور سلطنت بايد از روى مشاورت با عقلا و صلاح‌انديشى اولو الألباب باشد .\r\nپادشاه بايد همهء احكامش از روى حكمت و مصلحت باشد نه از روى مهر و كين ، پادشاه بايد غيور و متعصب و باحميت و حليم و فراخ‌حوصله و راست‌گفتار و درست‌كردار و نيك‌سيرت و سخت‌پيمان و شكيبا و باوفا و در جمع‌آورى مال‌ومنال و اسباب و آلات و ادوات پادشاهى بسيار حريص باشد ، پادشاه بايد از خنده و مزاح دور باشد ، پادشاه بايد عدل و احسان و انصاف و حراست و صيانت را شعار خود نمايد كه حاصل پادشاهى و ثمرهء شجرهء سلطنت اينها مىباشند ، پادشاه بايد خيانت‌كار را در دستگاه خود راه ندهد ، چه اگر فرزند يگانه و برادر با جان برابرش باشد .\r\nپادشاه بايد همهء گفتارش از روى هيبت و صلابت و سهمناكى و حدت و شدت و عقاب باشد .\r\nپادشاه بايد كه بىطمع باشد ، زيرا كه گفته‌اند كل طامع مغبون ؛ بايد از همه‌كس در حذر باشد .\r\nپادشاه بايد با حزم و مآل‌انديش و دوربين و در امور ، غوررس و صرفه‌جو و حقوق ديوانى را حبه و دينار خواه ، با تحقيق و تفحص و تجسس باشد ، سلطان بايد مانند پدر كه با تشويق تربيت اولاد مينمايد ، تربيت سپاه و رعيت نمايد به سبب آن‌كه همچنان‌كه آفتاب بر همهء كاينات مربيست و مرتبهء ابوت دارد ، پادشاه نيز در تربيت و ابوت مانند آفتابست .\r\nپادشاه بايد در رفع دزدى و راهزنى و شلتاق ، كمال سعى و اهتمام نمايد و در هرمنزلى از منازل طرق و شوارع قلمرو خود ، پاسبانان و سخلوچيان قرار دهد با شرايط ، كه دزدى و شلتاق و راهزنى در مملكت پادشاه ، پادشاه را بدنام آفاق مىكند و خرمن نام و ننگش را بر باد فنا مىدهد .\r\nپادشاه بايد چنان ميزان عدل و انصاف در دست داشته باشد ، كه در امر زراعت و فلاحت يا هركارى كه حقوق راست و درست ديوانى بر آن لازم آيد ، شاه و گدا و توانگر و بىنوا و عالم و جاهل و مجتهد و مقلد ، در ادا نمودن حقوق ديوانى بايد همه برابر باشند و بيش‌وكم در ميانشان نباشد ، چه اگر مسلمان و كافر باشد .\r\nپادشاه بايد مهم‌ساز كافهء ناس و رواج‌دهندهء امور خلايق باشد ، پادشاه بايد در ملت و مذهب خود برقرار باشد و اخلال در هيچ مذهب و ملتى ننمايد كه اخلال در ملل و مذاهب باعث زوال دولت و هلاكت حرث و نسل مىباشد و چون مخارج ضروريهء پادشاهى بيش از حساب و شمار است ، پادشاه بايد روز و شب على الاتصال در پى تحصيل مداخل و منافع باشد و از كثرت مداخل و منافع سير نشود ، به شرط آن‌كه در دقيقهء از دقايق امور پادشاهى تقصير اهمال نورزد .\r\n\r\n","description":"","footnote":"","page_name":" 1133 ","page_number":423},
  {"content":"\r\n\r\nپادشاه بايد در امور ، سطوت نورزد كه سطوت صفت بديست كه عمر را كوتاه مىنمايد و به مهلت و مداراكار گذرانيدن باعث طول عمر است و اگر بر وفق عدل و احسان ، پادشاه به هرقسم كه خواهد عيش و عشرت و لذت‌طلبى و كامرانى نمايد ، حلالش باد ، به شرط آن‌كه در پى راحت و آسايش خلايق هم باشد و در حقيقت پادشاه بايد بيش از همهء خلايق ، شكر نعمتهاى الهى بجا آورد و بعد از مهمسازى خلايق و تنظيم و تنسيق امور مرزبانى به قدر قوه و استطاعت خود ، بايد خدا را عبادت نمايد ديگر ، العاقل يكفيه الاشاره .\r\nو اين را بدانند كه عدل و احسان و حسن سلوك و حسن سيرت و حسن اخلاق پادشاهان به جهت ايشان سپر سختيست از براى دفع آفات و بليات و عاهات و به جهت كافهء ناس نيز چنين خواهد بود ، غرض آنكه به عادل و محسن نفرين نمودن و به ظالم و مسئى دعاى خير نمودن نقش بر آب زدن خواهد بود ، صاحب قلب سليم و لب سليم كريمى بايد كه فهم نصايحم كند .\r\nاول چيزى كه بر پادشاه واجب و فرض و متحتم است تحصيل وزير باتدبير روشن‌ضمير از همه‌جا آگاه ، با امانت و ديانت بافهم و ادراك باحكمت است كه اگر آن نباشد همهء امور سلطنت مختل و معيوب خواهد بود .\r\nذكر باقى افعال و اعمال و حركات و سكنات نواب مالكرقاب وكيل جليل باتنكيل ، داراب‌فر ، درا ، اشكوه ، فرمانفرماى فيروزيمند ( محمد كريم خان زند ) غفر له . » « 1 »\r\nدر مقدمهء كتاب رستم التواريخ ، محمد هاشم آصف ، نيز از خصوصيات يك مدينهء فاضلهء مقرون به عدالت سخن بميان آمده است : « . . . در قلمرو ما ، از غنى و فقير از مرد و زن بايد كسب و پيشه داشته باشند و از غله‌جات و حبوب و ثمرات و هرچه حاصل از زراعت آيد ، در چهار فصل پنج‌يك آنها را بايد بخزانه پادشاه رسانند و هرچه از معدنها و دريا و يا چيزهايى كه بىمالكست حاصل آيد حق پادشاه هست و هركه بميرد و بىوارث باشد ، و ارثش پادشاه است و هرمنفعتى كه از كسب و پيشه و صنعت حاصل آيد ، پنج‌يكش را بايد بخزانه پادشاه رسانند . . . هرچه وارد گمرك پادشاهى شود چهل يك آن را بايد بخزانه پادشاه رسانند و در قلمرو ما در هرشهر يا قريه عظيمى بايد بيمارخانه با طبيب حاذق و عمله‌جات و اخراجات از سركار دولت باشد و بايد در هرشهرى ، عدد سكنه از مرد و زن و بزرگ و كوچك ، از غريب و بومى در دفتر پادشاهى نوشته شود و پادشاه بايد ضامن جان و مال و عرض كسانى كه در فرمانش باشند باشد و از عهده فساد آنها برآيد و در قلمرو پادشاه ، بايد شاهراه‌ها را چنان بسازند كه راه روان آزار و ضرر و رنج نيابند خصوصا در شهرسانها كوچه‌ها و خيابانها بايد زمينش هموار باشد و به جهت آب باران تدبيرها كنند .\r\nدر همهء منازل قلمرو و در همهء كوچه‌ها و بازارها بايد پاسبانان ، پاسبانى اموال مردم نمايند و\r\n\r\n\r\n","description":"","footnote":"\r\n( 1 ) . رستم التواريخ ، پيشين ، ص 325 به بعد .\r\n","page_name":" 1134 ","page_number":424},
  {"content":"\r\n\r\nپادشاه بايد از صبح تا نيمه‌روز به ديوانخانه بنشيند با هفت وزير با تدبير و مهمسازى خلايق مشغول باشد و از نيمه‌روز تا شام نايبش با نايب‌هاى هفت وزير مهمسازى خلايق نمايند .\r\nپادشاه بايد از روى عشق و محبت و دشمنى و كينه‌توزى و بوالهوسى و دلخواهى هيچ كارى نكند ، مگر به مشورت با عقلا و از روى مصلحت .\r\nپادشاه بايد دروغ نگويد ، و وفا به عهد و ميثاق نمايد و بر روى كس نخندد و خائن را بملازمت نگاه ندارد و خطابش عتاب‌آميز باشد و جزاى حسن خدمت و سوء خدمت را بدهد و بر همه فرمانبرداران و پيروان ، پدر باشد و به عدل و احسان و قسط و انصاف و حساب ، خلوص نيت و پاكدلى با خلايق سلوك نمايد ، و در امور ، بلندهمت باشد ، و طامع نباشد و اخذ و ضبط حبه و دينار ، حقوق ديوانى بنمايد .\r\nمثلا اگر دانهء گندم يا جو ، يا هريك از حبوب چه اگر دانهء خردل يا خشخاش باشد افتاده باشد بر زمين خم بشود و بردارد ضبط نمايد و بجايش صرف نمايد و از اين طريق عارش نيايد . . . اگر تأمل و نظر به امور پادشاهى نمائى ، پادشاهان از همه فقرا ، فقيرتر و از همهء محتاجان محتاج‌ترند . . . بايد به حكم پادشاه كوچه‌ها و خيابانها و بازارها از مردار و فضلات و چيزهاى كثيف و خبيث و عفونت‌پذير ، پاك و پاكيزه نمود تا باعث عفونت هوا و و با و بيمارى نگردد و بايد مردمان مكار ، عيار ، زيرك ، محقق را شاه به اطراف و جوانب ممالك خود و غير خود روانه نمايد كه از وقايع كون و فساد همهء عالم خصوصا از همهء قلمرو دستگاهش اخبار به او رسانند كه از همه جا باخبر و آگاه باشد .\r\nپادشاه بايد بردبار و پرحوصله باشد و هميشه بر نفس اماره خود سوار باشد ، نه آنكه نفس اماره را بر خود سوار نمايد و هميشه شهوت و غضب را مغلوب بدارد و نگذارد بر وى غالب شوند .\r\nو بايد در هرشهر و ده و سرحدى به جهت طى دعوا و رفع ادعا و تفريق حق و باطل و قطع نزاع خلايق فيصليهاى عالم از همه‌جا آگاه و حكمهاى عادل ، با معرفت قرار دهد پادشاه بايد طالب رنج و مشقت خود و راحت و رفاه ديگران باشد . . . « 1 »\r\nبازماندگان كريمخان ، بر خلاف او در اخذ ماليات رعايت حال مردم را نمىكردند . چنان‌كه علىمردان خان زند به مأمورين خود گفت ، تمام يا قسمتى از ماليات سال بعد را از مردم بگيرند و هركس كه ماليات نداد به چوبش ببندند و اگر باز نداد به قتلش برسانند . در كشور ايران طبقه‌اى كه ماليات مىداد ، زارع محسوب مىشد و از سكنهء شهرها ماليات دريافت نمىكردند . اما ماليات به ارث از آنها گرفته مىشد . « زكى خان نيز در گرفتن ماليات بسيار ستمگر بود . پس از آن‌كه وارد ايزدخواست شد ، از وجوه محلى دعوت كرد كه نزد او بروند . زكى خان به آنها گفت ماليات ايزدخواست سالى 7 هزار و دويست تومان است و شما بايد تا فردا بپردازيد . پيشواى روحانى\r\n\r\n\r\n","description":"","footnote":"\r\n( 1 ) . رستم التواريخ ، تأليف رستم الحكما ، به اهتمام محمد مشيرى ، ص 44 به بعد .\r\n","page_name":" 1135 ","page_number":425},
  {"content":"\r\n\r\nايزدخواست گفت بعد از اين‌كه مردم محصول خود را از زمين برداشتند ، مىتوانند ماليات را بپردازند . زكى خان به اين حرفها گوش نداد و مهلت هم به مردم نداد تا پول قرض كنند . روز بعد ، از فرط خشم 18 تن را به قتل رسانيد و شكم روحانى سالخورده را به جرم حقگويى پاره كرد ، بطورى كه روده‌هايش بيرون ريخت . سپس گفت زن و دختران سيد را در اختيار گارد مخصوص او بگذارند . ولى سربازان از تجاوز به آنها خوددارى كردند . چون اين خبر به زكى خان رسيد ، عصبانى شد و گفت اگر تا فردا دستور مرا اجرا نكرديد شما را خواهم كشت . سربازان كه جان خود را در خطر ديدند همانشب زكى خان را كشتند . » « 1 »\r\nدر شرح حال عليمردان خان مىخوانيم : « وى غلامى را در پى تحصيل صد تومان ماليات ديوانى به قريه فرستاده و در رقمش نوشتند كه قلقانه دو تومان به او بدهند و كاه و جو و اسبش را بدهند و در روز خوراكش را نان و پنير و شيره و در شب پلو با سركه و دوشاب بدهند . اتفاقا آن غلام به جور و تعدى كباب و حلوا در روز و در شب عرق‌دارچينى و آب‌ليمو و شربت قند گرفته بوده و پنج هزار دينار علاوه بر قلقانه گرفته بود . چون در آن وقت رسم جاسوسى در كار ملوك و حكام لازم و استوار بود ، جاسوسى اين خبر را به سمع آن عاليجاه رسانيده غلام مذكور را احضار نمود و هزار چوب فرمود به كف پاهايش زدند و يك ظرف پر از فضله به خوردش دادند و ده تومان جريمه ، و اسب و يراقش را گرفته و او را از چاكرى اخراج نمودند . » « 2 »\r\nهمچنين در دوران قدرت عليمردان خان ، يكى از ياران نزديكش به او پيشنهاد مىكند كه اكنون صد من تبريز غله 15000 دينار خريد و فروش مىشود ، اگر موافقت نمايى كه تمام مأكولات از غله و غير غله را به قيمت مضاعف بفروشند ، و سررشتهء اين كار به من سپارى ، من عايدات قلمرو تو را دو برابر خواهم پرداخت . وى با تبسم و سكوت به ديوانخانه آمد و خطاب به وزرا و عمال خود گفت : « فلان‌كس از روى دولتخواهى چنين عرضى به ما نموده كه امروز خدمتگزار و صاحب‌اختيار دولت ايران شده‌ايم . اگر عرض او را قبول نماييم و از قوه به فعل آوريم ، مواجبى كه به سپاه و لشكر مىدهيم به نصف مىرسد و خرج ايشان دو برابر مىشود و بىاسباب و آلت مىشوند و از ملازمت و خدمت فرومىمانند و آئين سلطنت برهم مىخورد و فلان‌كس ما را لر بىفهم خرى پنداشته ، و از روى غيظ و غضب حكم فرمود هزار چوب به كف پاهايش زدند و زبانش را بريدند و هزار تومان جريمه از او گرفتند ، و او را از ملازمت اخراج نمودند . » « 3 »\r\nدرك اقتصادى اين مرد عاقل و مآل‌انديش قابل‌توجه است ، اى كاش نادر نيز ، تنها سلحشور و كشورگشا نبود ، بلكه مانند كريمخان زند به منافع مردم نيز مىانديشيد و كارى نمىكرد ، كه مورخان ، تاريخ آخرين سالهاى او را با اشك و خون بنويسند ، و معاصرانش مرگ نابهنگام او را\r\n\r\n\r\n","description":"","footnote":"\r\n( 1 ) . خواجهء تاجدار ، پيشين ، ص 374 و 451 .\r\n( 2 ) . رستم التواريخ ، ص 254 .\r\n( 3 ) . همان ، ص 255 .\r\n","page_name":" 1136 ","page_number":426},
  {"content":"\r\n\r\nفوزى عظيم بشمارند .\r\nبه‌طور كلى از نحوهء اخذ ماليات در عهد آقا محمد خان اطلاع دقيقى نداريم ، فقط در بعضى منابع اشاراتى شده است ، آنچه مسلم است طرز جهانگيرى و جهاندارى آقا محمد خان به نادر شبيه‌تر است تا به كريمخان زند ، سرجان‌ملكم او را مردى قدرت‌طلب ، لئيم و انتقامجو مىخواند و در وصف پول‌پرستى او مىگويد : « او يك مرتبه از يك دهقانى كه امر بقطع گوش او داده بود شنيد كه به ميرغضب مىگفت كه اگر فقط سرگوش او را ببرد چند عدد پول نقره به او خواهد داد ، ولى مقصر بسيار متعجب شد ، وقتى كه شاه به او گفت كه اگر آن پول را دوبرابر كند و به اعليحضرت بدهد گوش او كاملا سالم خواهد ماند . » « 1 » همچنين هنگام تصرف خراسان تصميم گرفت نقود و جواهرات نادرى را از شاهرخ نوادهء او بازستاند ولى شاهرخ پير از افشاى محل خوددارى مىكرد ، سرانجام پس از آنكه سرب گداخته بر سرش ريختند محل او رنگ‌زيب را بروز داد و آقا محمد خان را غرق شادى نمود ولى خود پس از اين شكنجه‌ها به زودى درگذشت ، مسلما سياست مالى و اقتصادى آقا محمد خان مبتنى بر منافع مردم نبود ، ولى در هرحال در شدت عمل و مردم‌آزارى به پاى نادر شاه نمىرسيد .\r\n\r\nماليات ريش\r\nژان‌گوره فرانسوى مىنويسد : « ريش‌بلند نزد مردان ايران نشانهء وقار و حيثيت بود و جوانان آرزو داشتند كه داراى ريش بلند بشوند تا اين‌كه بتوانند در سلك مردان درآيند . آقا محمد خان به مناسبت نداشتن ريش ، ناراحت بود و چون مىديد ملاحان روسى ريش ندارند ، متوجه شد كه بين روسيها داشتن ريش الزامى نيست . . . اما در ايران ريش مردها به قدرى اهميت داشت كه اگر مردى ريش خود را مىتراشيد حتى مورد نكوهش زنش هم قرار مىگرفت . . . آقا محمد خان كه مىدانست نمىتواند داراى ريش شود ، تصميم گرفت كه مردان ديگر را بدون ريش نمايد و دستور داد كه مردان ريش خود را بتراشند .\r\nهمان كار را كه پطر كبير 80 سال قبل از آقا محمد خان در روسيه كرد . منتها فرمان آقا محمد خان اجبارى بود و كسانى كه مىخواستند ريش داشته باشند ، بايد ماليات بدهند . براى ريش مردان 6 نوع ماليات وضع كردند و كمترين ماليات از ريش روستاييان گرفته مىشد . » « 2 » مردم براى نجات از اين ماليات جديد به روحانيان توسل جستند . ولى اين نيز مؤثر نيفتاد ، بالاخره حملهء شيخ ويس خان و مشكلات سياسى كه متعاقب آن رخ داد ، آقا محمد خان را بر آن داشت كه از اخذ اين ماليات بىسابقه خوددارى كند .\r\nآقا محمد خان در آغاز قدرت يعنى در موقعى كه در تهران به فرمانروايى رسيده بود ، به\r\n\r\n\r\n","description":"","footnote":"\r\n( 1 ) . تايكس ، تاريخ ايران ، ترجمهء فخر داعى ، ج 2 ، ص 429 .\r\n( 2 ) . خواجهء تاجدار ، پيشين ، ص 483 .\r\n","page_name":" 1137 ","page_number":427},
  {"content":"\r\n\r\nكدخدايان اعلام كرده بود « مىتوانند ماليات خود را با ظروف مسين بپردازند . او اين قبيل ظروف را ذوب مىكرد و سكه مىزد و به مصرف خريد ما يحتاج مىرسانيد . » « 1 »\r\nحاج ميرزا شفيع مستوفى\r\nبه قول سرجان‌ملكم « عايدات دولت فتحعلى شاه در دوران اوج قدرت ، مبلغى كمتر از شش ميليون ليره بود . جواهرات شاهى كه در اختيار فتحعلى شاه بود ، از جواهرات هرشهريار معاصر مسيحى گرانبهاتر بشمار مىرفت . » به نظر فتحعلى شاه پول از هرچيز ديگرى گرانبهاتر بود . او حتى حاضر نبود پولهايى را كه در خزينهء خود انباشته بود در راه بقاى استقلال و آزادى ايران در مقابل اجانب خرج كند . به همين علت تقاضاى مكرر عباس ميرزا از او بىنتيجه ماند .\r\nپول بقدرى براى شاه عزيز بود كه حتى جان خود را در راه وصول ماليات فارس از كف داد .\r\nبه قول واتسن قبل از ورود به شيراز ، فرزندش فرمانفرما در قصر سعادت‌آباد به خدمت پدر شتافت ، ولى به جاى شش‌صد هزار تومان ماليات معوقه ، 13 هزار تومان همراه آورده بود .\r\nشاه از اين وضع سخت برآشفت ، به فرزند خود دشنامهاى سخت داد و دستور داد او را دستگير كنند . و در سلام عام خطاب به وزرا و حكام گفت : « اين خيال بيهوده را كه من به علت سالخوردگى قادر نخواهم بود عوايد را وصول كنم از سر بيرون كنيد . » « 2 » سه روز بعد شاه در اثر تب شديد در سن 68 سالگى جان سپرد .\r\nملكم مىنويسد : « به غير از وزراى بزرگ ، منشيان و مستوفيان نيز هستند كه به معاونت ايشان كارهاى بسيار مىگذرد و دفاتر جمع و خرج ممالك محول به ايشان است . منزلى كه مستوفيان در آن جمع مىشوند ، دفترخانه گويند و در آنجا مجمع ماليه و خرج مملكت از قبيل وظايف و ادرارات و اطلاعات و مستمريات علما و مشايخ و سادات و فقرا و مواجب و مشاهرهء صاحب‌منصبان ملكى و لشكرى و تعينات سپاهيان را به تنقيح وارسى و رسيدگى مىكنند . » « 3 »\r\n\r\n\r\n","description":"","footnote":"\r\n( 1 ) . همان ، ص 371 .\r\n( 2 ) . تاريخ قاجاريه ، ترجمهء وحيد مازندرانى ، ص 134 و 256 .\r\n( 3 ) . سرجان‌ملكم ، تاريخ ايران ، ترجمهء ميرزا حيرت ، ج 2 ، ص 163 .\r\n","page_name":" 1138 ","page_number":428},
  {"content":"\r\n\r\nجمعى از ديوانيان در دورهء قاجاريه\r\nدر جاى ديگر ملكم مىنويسد : « در زمينهاى خالصه اول حاصل زمين را به وسيلهء كارشناس ، ملاحظه و تخمين مىكنند ، بعد ده‌يك آن را به كسانى كه درو و خرمن كرده و خرمن را كوبيده و كاه را از آن جدا ساخته‌اند ، مىپردازند . آنچه باقى ماند ، ما بين زارع و پادشاه بالسويه قسمت مىشود . بعضى نوشته‌اند كه در بعضى جاها زارع دو ثلث حاصل را به پادشاه مىدهد .\r\nزمينهاى اربابى از روى آب ماليات مىدهند . چنان‌كه آب معين از رودى داشته باشد ، بعد از وضع تخم و دادن حصهء معين به درونده و كوبنده از ده دو ، و اگر از قنات و كهريز باشد از ده‌يك و نيم ، و اگر از چاه و دولاب آب بدهند ، از ده‌نيم حاصل را به حكومت دهند . زمينهاى خالصه را كه زراعت آن فقط بسته به آب باران است به زارع ، و آنچه لازمهء رعيت است معمول مىدارند . اگر تخم از زارع باشد ، ده‌يك از حاصل را به ديوان مىدهند . در يكى از رسايل ده دو نوشته شده است . در اين صورت احتمال دارد كه تخم از ديوان باشد . . . آنچه مذكور شد در باب محصولات صيفى است . اما در محصول شتوى فقط برنج بر قواعد مذكوره زراعت مىشود . هرچيز ديگر كه در اين موسم كاشته مىشود ، تخم از رعيت است . و چون حاصل به دست آيد ، ثلث آن حق ديوان است . و در زمينهاى اربابى ده و نيم از حاصل شتوى را به ديوان مىدهند . فصل درو و برداشت محصول برحسب آب و هوا و مناطق مخلف فرق مىكند . حصهء مالك و زارع و ماليات\r\n\r\n","description":"","footnote":"","page_name":" 1139 ","page_number":429},
  {"content":"\r\n\r\nدولت تقريبا همه جا يكسان است و اگر اختلافى هست ، چندان مهم و قابل ذكر نيست . حصهء دولت را بايد نصف نقد و نصف جنس بدهند . ولى اين اصل كاملا رعايت نمىشود و گاه حصهء ديوان را تماما جنس مىدهند . در بعضى منابع نوشته‌اند كه در مقابل هريك تومان نقد ، معادل يك خروار جنس مىدهند . از اين‌جا معلوم مىشود كه قيمت يك خروار جنس يك تومان است . ليكن در اين اواخر ديوان بابت هرخروارى يك تومان و نيم تا دو تومان هم از رعيت گرفته است . البته قواعد مذكوره شامل اراضى ممتاز و حاصلخيز نيست . زيرا در بعضى از زمينهاى اصفهان از هرجريبى بيش از سى كرون عايد مىشده است . . . زمينهاى لم يزرع و باير را هركس از ديوان بخواهد به جهت اين‌كه باغى بسازد يا عمارتى برپا كند ، دولت بىمضايقه مىدهد .\r\nحصهء ديوان از زمين باغات و محصول آن ناچيز است . ملكم مىنويسد كه در سال 1800 ميلادى كه در شيراز بودم ، مرد مطلعى به من گفت اگر تاك آب داشته باشد ، درختى شش دينار و اگر آب معين نداشته باشد ، پنج دينار مىگيرند . سيب ، گلابى و شفتالو و امثال آن را درختى بيست دينار و گردو را درختى صد دينار از رعيت مىگيرند . دولت زمينهاى قابل زراعت را با شرايط خيلى مناسب به ايلات مىدهد و آنها به اندازه‌اى كه احتياج دارند زراعت مىكنند ، و حصهء ديوان با نظر و صلاح‌ديد سركردهء ايل يا گماشتگان او جمع‌آورى مىشود . علاوه بر اين ، از بابت گاو شيرده سىصد دينار ، خر دويست دينار ، ماديانى كه براى كره گرفتن است هزار دينار ، شتر سىصد دينار و گوسفند هفت‌صد دينار به ديوان مىدهند .\r\nقسمتى از ماليهء ايران از كرايهء زمين و خانه‌ها و حمامها و كاروانسراها و دكاكين و آسياها و كارخانه‌ها ، اعم از اين‌كه قماش باشد يا كارخانهء شيشه‌گرى و دباغى و آهنگرى و امثال آن و گمرك مال التجارهء خارجى و داخلى تأمين مىشود .\r\nبعضى از مالياتها از پايان حكومت صفويه و زنديه تا به حال خيلى زياد شده است ، زيرا كه در اختلالى كه بعد از زوال هريك از اين دو خانواده روى داد ، بسيارى از املاك كه متعلق به اشخاص بود به تصرف ديوان درآمد . در شهرهاى معتبر جميع كوچها كه در ايام سابق مال مردم بود ، حال در قبضهء حكومت است ، و به رعايا به كرايه مىدهند ، و حقوق ديوانى كه از دكاكين گرفته مىشود ، مبلغى خطير مىشود . اگر دكان ملك دولت باشد ، كرايه به نسبت فايده كه از آن حاصل مىشود تعيين مىگردد و اگر از رعيت باشد ، درآمد ساليانهء آن را تخمين مىزنند دو در ده ديوان مىگيرد و اين قسم ماليات را كه از كرايهء زمين و دكاكين در شهرها و از ايلات و احشامات مىگيرند ، سرشمارى و خانه‌شمارى مىگويند ، و در اخذ آن رعايت حال اشخاص نمىشود . به نظر ملكم با اين‌كه قوانين مالياتى ايران ظالمانه نيست ، سلاطين ايران هرگز به ماليات قانونى قانع نمىشوند و رعيت را به انواع و اقسام مختلف در معرض ظلم و تعدى قرار مىدهند . از جمله ، پيشكشهاى نقدى و جنسى كه از صاحب‌منصبان بزرگ مطالبه مىكنند و آنها نيز براى تأمين اين پيشكشها به رعاياى خود فشار مىآورند . به اين ترتيب هرسال هنگام نوروز سيلى از اين پيشكشها به دربار سلطان روانه مىشود كه مبلغ آن در حدود يك‌پنجم كل ماليهء مملكت\r\n\r\n","description":"","footnote":"","page_name":" 1140 ","page_number":430},
  {"content":"\r\n\r\nاست . يكى از صاحب‌منصبان انگلستان به نام موريه كه در نوروز 1808 ميلادى در دربار تهران حضور داشته و پيشكشها را ديده است ، مىگويد : « پيشكش حاجى محمد حسين خان 55 قاطر بود كه بار هريك هزار تومان نقد و بر هريك شالى كشميرى در غايت نفاست بود . غير از اين ، كسانى كه مىخواهند منصبى بزرگ بگيرند ، ناچارند مبلغى پيشكش دهند ، آنان كه از مقام و منصب معزول مىشوند ، غالبا به بهانهء اين‌كه در مأموريت خود صديق نبوده‌اند ، مبالغى به عنف مىپردازند . بر اين مبلغ بايد جريمه‌هايى را كه محاكم عرفى از مردم مىگيرند نيز اضافه كنيم .\r\nعلاوه بر آنچه گفتيم ، گاه در اثر حدوث امور اتفاقيه ، مالياتهاى گزافى بر رعايا تحميل مىشود : فى المثل اگر لشكرى تازه راه بيندازند ، اگر پادشاه بخواهد قناتى احداث كند ، يا عمارتى بنا كند ، يا لشكرى در حين عبور ، سيورساتى احتياج داشته باشد ، يا سفيرى از خارج به ايران بيايد يا يكى از اعضاى خاندان سلطنت عروسى كند ، مختصر در جميع وقايع غيرعادى تحميلاتى بر مردم بينوا از شهرى و دهاتى روا مىدارند . گاه ميزان توقعات مأمورين ديوانى بحدىست كه كشاورز بيچاره ناگزير مىشود كه حاصل درو نكرده را به قيمت نازلى بفروشد و به مأمور ستم‌پيشه دارايى بپردازد .\r\nگاه دولت به علما و قضات عاليمقام و بازماندگان خاندانهاى قديمى ، املاكى به عنوان سيورغال يا تيول تسليم مىكند تا آنها از ماليات و عوارض آن امرار معاش نمايند . ملكم مىنويسد :\r\n« چون در ايران رعيت به دولت و دولت به رعيت ايمان و اعتمادى ندارد زمامداران هميشه خزانهء مملو از طلا و نقدينه را يكى از امور ضرورى براى حفظ مملكت مىدانند . . . » « 1 »\r\nژوبر كه در زمان فتحعلى شاه به ايران آمده است ، مىنويسد كه شرقيها دربارهء جمعيت و ميزان درآمد و ماليهء مملكت ارقام اغراق‌آميزى مىگويند .\r\nبه نظر او : « عوايد شاه ايران عبارت است از : 1 ) درآمد املاك شخصى ، 2 ) مقررى معينى كه حكام ولايات و\r\n\r\n\r\n","description":"","footnote":"\r\n( 1 ) . سرجان ملكم ، تاريخ ايران ، ترجمهء ميرزا حيرت ، ج 2 ، ص 166 به بعد .\r\n","page_name":" 1141 ","page_number":431},
  {"content":"\r\n\r\nايالات مرتبا مىپردازند ، 3 ) حقوق گمركى كه از مال التجاره‌هاى مختلف تحصيل مىشود ، 4 ) مالياتهايى كه به رؤساى قبايل و عشاير و امراى بعضى از ايالات مجاور تحميل مىشود ، 5 ) پيشكشها و هدايايى كه حكام و امراى داخلى يا خارجى تقديم مىدارند تا توجه پادشاه را به خود جلب كرده مشمول الطاف قرار گيرند ( مانند امراى هرات ) . اينك جدول تخمينى اين‌گونه درآمدها :\r\nنمونه‌اى از خط و سياق در دورهء قاجاريه « 1 »\r\nعوايد املاك شخصى 000 ، 000 ، 7 ، پرداختى حكام ولايات و ايالات به عنوان ماليات و غيره 000 ، 000 ، 5 ، حقوق گمركى و عوارض راهدارى و عوايد تاكستانها و باغ‌هاى ميوه و\r\n\r\n\r\n","description":"","footnote":"\r\n( 1 ) . از گنجينهء آثار خطى على اكبر بزرگزاد .\r\n","page_name":" 1142 ","page_number":432},
  {"content":"\r\n\r\nماليات خانه‌ها و كاروانسراها و آسياها و غيره به حساب نيامده است .\r\nماليات مأخوذ از كالاهايى كه در بازارها به معرض خريد و فروش گذاشته مىشود و نيز ماليات كارخانه‌ها 000 ، 400 .\r\nكليهء درآمد شهر و ايالت اصفهان 000 ، 700 ، حق الضرب سكه به حساب نيامده است ، هدايايى كه اتباع ايران براى جلب‌توجه شاه مىدادند و ساير عوايد پيش‌بينى نشده 000 ، 600 تومان .\r\nجمع كل : 000 ، 900 ، 2\r\nرؤساى ايلات و عشاير ، سابقا قسمت اعظم ماليات خود را به صورت اسب ، اغنام و احشام ، نمد ، قالى و اشياء ديگر مىپرداختند . در سنوات اخير پادشاه امر كرده است كه لااقل يك خمس ماليات عشاير بايد به صورت نقدى پرداخت شود .\r\nژوبر عوايد سالانهء ايران را به 60 تا 70 ميليون فرانك تخمين زده است و به نظر او شاه با اين عوايد بايد قشون ، و مخارج خانه ، هدايا و انعام نوكران صديق خود را تأمين كند . سپس ژوبر مىنويسد تأمين هزينهء مدارس ، مساجد ، قنوات ، استحكامات ، پلها و غيره بر عهدهء مردم ايالات و ولايات است . به همين جهت اين‌گونه تأسيسات غالبا بىترتيب ، نامنظم و خراب است . حكام جز اندوختن مال ، انديشهء ديگرى ندارند . قسمتى از اين پولها را براى خود ذخيره مىكنند و سهمى را براى راضى نگاهداشتن بندگان و رجال دربارى و غلامان شاهى و حاملين فرامين سلطنتى تخصيص مىدهند . بيش از نصف وجوهى كه به خزانهء شاهى وارد مىشود ، براى مخارج ضرورى پرداخت مىشود و بقيه به شمش ، جواهرات و اشياء سبك‌وزن و سنگين قيمت تبديل مىگردد تا عند اللزوم حمل آنها مقدور باشد . . . اين پولها را مىتوان در راههايى صرف كرد كه هم براى مملكت و هم براى شاه مفيدتر باشد . ولى در كشورهاى استبدادى ، منفعت عامه به چيزى انگاشته نمىشود و كلمات مصالح سياسى ، حسن اداره ، مملكتدارى ، حفظ نظم و پيشگيرى از حوادث و بيماريها ، الفاظى بىمعنى و بىسابقه است . . . مردم ايران دايما در معرض بيدادگرى و رشوه‌خوارى و شدت عمل و تجاوزات مأمورين دولتى مىباشند كه معلول زراندوزى فتحعلى شاه است . « 1 »\r\nدر دورهء قاجاريه مانند عهد صفويه ، بدون اين‌كه نظم و حسابى در كار باشد ، گاه بعضى از صنوف و پيشه‌وران از پرداخت عوارض معاف مىشدند .\r\n« در آخر بازار رنگرزان در مجاورت حمام شاهزاده‌ها و مدرسهء شاهزاده‌ها بالاى سقاخانه‌اى كه چندان در مرئى و منظر نيست ، لوحى سنگى . . . داير به معافيت صنف صباغ از بعضى عوارض ديوانى به خط نستعليق حجارى شده است .\r\n« اما بعد چون در عهد دولت . . . فتحعلى شاه قاجار . . . حكومت و اختيار ديار اصفهان و\r\n\r\n\r\n","description":"","footnote":"\r\n( 1 ) . مسافرت به ارمنستان و ايران ، ترجمهء مصاحب ، ص 309 به بعد ( به اختصار ) .\r\n","page_name":" 1143 ","page_number":433},
  {"content":"\r\n\r\nمضافات به عهدهء . . . محمد حسين خان نظام الدوله . . . مفوض بود ، و از آنجا كه نواب معظم اليه را از رهگذر انصاف در حال كسبه و اصناف منظور نظر مرحمت اثر مىباشد ، بدعتى را كه بعضى از اشرار جماعت صباغ و غيره به ضرر جماعت نساج مىخواستند برقرار و آن را مسمى به مهرى نمايند ، بعد از استحضار نواب صاحب‌اختيار از حقيقت كار ، آن جماعت اشرار را احضار . . . قرار فرمودند كه در زمان اختيار و ازمنهء بعد احدى متصدى اين امر شنيع نگردد . . . » « 1 »\r\n\r\nديوان استيفا در عهد قاجاريه\r\nوزارت ماليه در عهد قاجاريه تأسيس شد « 2 » . . . « پس از فوت ميرزا يوسف مستوفى الممالك ، صدراعظم ، پسر ميرزا حسن مستوفى الممالك محمد شاه ، به سال 1303 قمرى لقب افتخارى مستوفى الممالك را به پسر او ميرزا حسن دوم داد ؛ كه در دورهء مشروطيت چندبار رئيس الوزرا شده است . اما چون صاحب‌ديوان « فتحعلى »\r\nمستوفى الممالك « حسن »\r\nهنگام فوت پدرش هنوز به سن بلوغ نرسيده بود ، مسئوليت وزارت ماليه به پسر عم ميرزا يوسف يعنى ميرزا هدايت اللّه . . . با عنوان وزير دفتر واگذار شد و به اين ترتيب « وزارت دفتر استيفا » مركب از وزير و مستوفيان ايالات و ولايات تأسيس شد . چهار ايالت آذربايجان ، خراسان ، فارس و كرمان و همچنين هريك از ولايات در تهران يك مستوفى داشت . اين مستوفيان هركدام كتابچهء دستور العمل « جمع و خرج » يك سال ايالت يا ولايت خود را با « اصول سياق‌نويسى »\r\n\r\n\r\n","description":"","footnote":"\r\n( 1 ) . گنجينهء اصفهان ، پيشين ، ص 753 .\r\n( 2 ) . مرآت البلدان ، ج 1 ، ضميمه 23 .\r\n","page_name":" 1144 ","page_number":434},
  {"content":"\r\n\r\nتهيه مىكردند و توسط وزير بقايا به وزير دفتر تقديم مىشد . از طرف وزير دفتر ، عده‌اى تعيين مىشدند كه به كتابچه رسيدگى كنند . و وقتى كه گزارش اين عده مبنى بر صحت آن داده مىشد ، وزير دفتر ، كتابچه را مهر مىكرد ، سپس به مهر اتابك « صدراعظم » و صحهء شاه مىرسيد و تسليم والى و حاكم محل مىشد كه به موقع اجرا گذارد . . . از اين قرار اگر مملكت بودجه نداشت ، هرايالت و ولايت بودجه‌اى داشت كه طبق آن ماليات وصول و به صاحبان حقوق داده مىشد .\r\nبودجهء عوايد هرايالت يا ولايت همان جزو جمع محلى بود . ( برطبق مميزى كه هرچند سال يك‌بار مىشد ) و بودجهء مخارج هم همان كتابچهء دستور العمل بود كه احكام اجرا مىكردند . » « 1 »\r\nمعير الممالك\r\nظاهرا تا پايان عهد قاجاريه متصديان و منشيان ديوان استيفا صورت دخل‌وخرج مملكتى را با خط سياق مىنوشتند و در مدارس و مكاتب ، دانش‌آموزان هفته‌اى يكى دو ساعت از وقت خود را صرف فراگرفتن علم سياق مىكردند . در پايان كتاب منشآت ميرزا مهدى خان ، منشى نادر شاه كه در سال 1324 ( عهد مظفر الدين شاه ) به طبع رسيده ، راجع به مخترع علم سياق چنين آمده است :\r\n« . . . در زمان محمد بن يوسف ثقفى و خلافت عبد الملك مروان در فارس ، سنهء 76 هجرى و وزير او عبد المجيد بن يحيى فارسى كه از فضلاى عصر بود ، خط سياق را اختراع كرد . ساير دانشمندان و وزرا جرح و تعديل نموده كار را به قسمى سخت كردند كه كمترين از مستوفيان داراى تمام اين علم شريف بودند . تا در زمان خاقان مغفور فتحعلى شاه قاجار طاب ثراه مرحوم مغفور قايم‌مقام ، قانونى موجز و مفيد بسيار سهل ايجاد فرمود كه در اين جزء زمان تمام دفترخانه‌هاى ايران خصوصا دار الخلافهء تهران سبك و سياق مرحوم قايم‌مقام را مجرى مىدارند . » پس در بيان ارقام خط سياق به نوآموزان رشتهء سياق ، علامات مبلغ و مقدار نقد و جنس را از يك دينار تا هزار تومان و از يك من تا صد من تعليم مىدهد .\r\n\r\nوضع مالى ايران در عهد محمد شاه قاجار\r\n« در اواخر عهد فتحعلى شاه اوضاع مالى ايران پس از جنگهاى طولانى با روسيه و پرداخت 8 كرور تومان خسارت به آن دولت ( به موجب عهدنامهء تركمان‌چاى ) بىنهايت پريشان بود . خزانهء دولتى هيچ قسم نقدينه‌اى در اختيار نداشت و واليان ولايات هم كه اكثرا پسران گردنكش شاه\r\n\r\n\r\n","description":"","footnote":"\r\n( 1 ) . مجلهء راهنماى كتاب ، دكتر متين دفترى ، سال 9 ، ش 1 ، ص 31 .\r\n","page_name":" 1145 ","page_number":435},
  {"content":"\r\n\r\nبودند و در دشمنى علنى يا كينهء باطنى نسبت به عباس ميرزا وليعهد دولت و فتحعلى شاه حامى جدى عباس ميرزا ، سر مىكردند ، از پرداخت ماليات و وجوه ديوانى خوددارى داشتند . به همين جهت چرخ امور به كلى از كار افتاده بود و مواجب و حقوق و مستمريها هيچ‌يك به موقع و به ميزان حقيقى به دست ذوى الحقوق نمىرسيد . » در همين ايام فتحعلى شاه ، فرمانفرما را از شيراز به اصفهان فراخواند تا ديون خود را بپردازد . ولى فرزند او از 600 هزار تومان حقوق ديوانى فقط 13 هزار تومان تحويل داد . فتحعلى شاه از اين وضع متغير شد و دستور داد او را زندانى كنند .\r\nولى سرانجام موافقت كرد ، كه به همراهى عده‌اى راه شيراز پيش گيرد و بقاياى چهار سالهء ديوانى را گرد آورده و به شاه تسليم نمايد . ولى اين امر نيز با مرگ فتحعلى شاه عملى نشد . در جريان مرگ فتحعلى شاه و روى كار آمدن محمد شاه ، پسر دهم فتحعلى شاه با دستبرد به خزانهء شاهى و بذل و بخششهاى بىمورد ، چند صباحى خود را عادلشاه خواند و پولهايى را كه پدرش با لئامت فراوان گرد آورده بود به باد فنا داد . بطورى كه هنگام حركت محمد شاه از تبريز به تهران ، در خزانهء مملكت پولى نبود . به نظر شادروان عباس اقبال ، ميرزا ابو القاسم قايم‌مقام حسن‌نيت نداشت و با آن‌همه علم و كمال به علت مال‌اندوزى و دسيسه‌كارى در مقام اصلاح وضع مالى مملكت برنيامد ، و پس از مرگ او محمد شاه كه مردى ضعيف النفس و نالايق بود ، شخصى بىكفايت‌تر از خود يعنى حاجى ميرزا آقاسى را به صدارت برگزيد . و با وجود مردان لايقى چون محمد خان امير نظام و اللهيار خان آصف الدوله ، شاه معلم ديرين خود حاجى ميرزا آقاسى را كه براى او كشف و كرامات قايل بود بر ديگران مرجح شمرد . و اين مرد نالايق در مدت 13 سال صدارت ، شاه حقيقى مملكت بود . محمد شاه به حدى به اين مرد خودخواه و كوتاه‌فكر معتقد بود كه به قول نويسندهء صدر التواريخ مىگفت كه : « اين درد پاى مرا حاجى نمىخواهد خوب شود ، از براى اين كه اين زخمها را در دنيا بكشم و در آخرت بهتر بروم . اگر حاجى بخواهد خوب خواهد شد . » در نامه‌ها به حاجى « جناب حاجى سلمه اللّه تعالى » خطاب مىكرد و در حاشيهء مراسله كه حاجى به شاه نوشته و رأى خود را بيان كرده ، شاه مىنويسد : « رأى ، آنچه تو انديشى ، حكم ، آنچه تو فرمايى . » « 1 »\r\nدكتر آدميت در مورد قايم‌مقام چنين داورى مىكند : « در دورهء كوتاه صدارت ميرزا ابو القاسم قايم‌مقام ، وضع ماليه و دخل‌وخرج كشور نظم كلى بهم رسانيد و براى دربار و شاه حقوق ثابت برقرار كرد ، و مواجب ديوانيان و خيلى از مستمريها را محدود ساخت . مأخذ اين سخن منسوب به قايم‌مقام كه « دولت سرباز مىخواهد ، دعاگو نمىخواهد . » هرچه باشد روشنگر وجههء نظر عمومى اوست نسبت به مخارج دولتى . پس از قايم‌مقام وضع مالى ايران دچار بحران گشت ، روزبه‌روز از ميزان عايدى كاسته و بر خرج افزوده مىشد ، و با اين عدم تعادل ، بخششها و\r\n\r\n\r\n","description":"","footnote":"\r\n( 1 ) . عباس اقبال آشتيانى ، اميركبير ، پيشين ، ص 177 و 186 .\r\n","page_name":" 1146 ","page_number":436},
  {"content":"\r\n\r\nمستمريهاى گزاف و دادن تيول و سيورغال همچنان زيادتر مىگرديد ، كار به جايى رسيد كه در زمان حاج ميرزا آقاسى ، هرسال دو كرور مخارج ايران بر مداخل آن زيادتى پيدا كرد . » « 1 » پول نقد خزانه ، خاص حقوق درباريان و افراد خاندان سلطنت و مستمرى روحانيان بود و براى پرداخت مطالبات ديگران براتهاى بىاعتبار يا كم‌اعتبار ، در وجه حكام ولايات صادر مىشد . حكمت صدور برات آن بود كه دولت طلبكاران را از سر خود باز كند . بنا به گفتهء شيل هركس زور داشت همهء وجه براتش وصول مىشد ، اگر بيچاره بود ، يك شاهى هم به او نمىرسيد ، و به طور كلى براتهاى دولتى به مأخذ ده تا بيست درصد بهاى اصلى در ولايات خريد و فروش مىشد ، با براتهاى نكول‌شده‌اى كه در دست مردم بود ، قرض دولت برف‌انبار گشت و كسى هم به فكر چاره نبود . از آن گذشته ، مواجب سپاهى درست نمىرسيد . محمد حسن خان سردار ايروانى از همشهريهاى ميرزا آقاسى كه منصب امير تومانى و حكومت عراق را داشت ، همه‌ساله صورت لشكر را به تهران مىفرستاد ، مواجب آنان را مىگرفت ، اما به سربازان نم پس نمىداد ، و به زور از آنان قبض رسيد دريافت مىكرد . واتسون مىنويسد : « سرهنگانى بودند كه بدون داشتن ابواب جمعى ، مواجب و پوشاك سربازان را مىگرفتند . » اين عين سخن خود امير است .\r\nكاردار انگليس ضمن بررسى دورهء چهارماههء اول زمامدارى او مىنويسد : « امير نظام سخت مشغول اصلاح خطاكاريهاى دولت زمان محمد شاه است . . . سرهنگان حقوق فوجهايى را مىگرفتند كه اصلا وجود خارجى نداشت . گارد خاصهء سلطنتى كه در زمان فتحعلى شاه از شش‌صد نفر سوارنظام كارديده تشكيل مىيافت ، اخيرا عدهء آنان روى كاغذ چهار هزار نفر ثبت گرديده بود ، و به حقيقت بيش از سىصد نفر نبود . . . از همه بدتر ماليات دولت به طور كامل وصول نمىگرديد و از برخى ولايات اصلا نمىرسيد . . . به عقيدهء واتسون « شايد هيچ متخصص مالى هيچ‌وقت گرفتار وضع ناهنجارى نگرديده بود كه ميرزا تقى خان با آن مواجه شده . » دولت مبلغ عظيمى قرض داشت و بنابه اظهار امير ، فقط 340 هزار تومان پول در خزانه مملكت موجود بود ، صندوق جواهرات سلطنتى مورد دستبرد قرار گرفته بود . . . كاردار انگليس نيز مىنويسد : « خزانه خالىست ، همهء پول نقد موجود سىصد هزار تومان يا 150 هزار ليره است . . . » در چنين شرايطى امير تصميم گرفت براى اصلاح وضع مالى كشور از مواجب و مستمريها كم كند ، ده درصد بر ماليات بيفزايد ، گمركات را تحت ادارهء دولت قرار دهد ، براى هر ولايت پيشكار مستقل مالى بفرستد كه مستقل از حكومت محل ، انجام وظيفه كند . و مستمريهاى كلانى را كه حاج ميرزا آقاسى در حق دوستان ماكويى خود برقرار كرده بود قطع كرد ، و در كاستن حقوق ، كمترين تبعيضى قايل نشد . حتى از حقوق شاه كاست و براى او ماهى دو هزار تومان مقرر داشت . دستخط شاه بر اين معنى صراحت دارد :\r\n\r\n\r\n","description":"","footnote":"\r\n( 1 ) . صدر التواريخ ، خطى .\r\n","page_name":" 1147 ","page_number":437},
  {"content":"\r\n\r\nسهراب خان ، پولى كه براى صرف جيب ما معين شده است ماهى دو هزار تومان است ، امروز جناب امير نظام مىگفت كه معين كرده‌ام و به سهراب خان داده‌ام ، البته از اول ثور تا آخر سال ، ماه‌به‌ماه دو هزار تومان را به حضور بياورند . فى جمادى الاول ، 1266 .\r\nامير در نامه‌هاى بعدى با كنايه و ظرافت تمام از شاه مىخواهد از گشادبازيهاى دربارى ، خوددارى كند ، و در مورد خودش مىنويسد : « فدوى دينارى به احدى نخواهد داد ، آن وجه را . . .\r\nبه مخارج لازمهء قشون پادشاهى مىدهد . . . » حتى ميرزا آقا خان نورى از نظم و نسق عهد امير سخن مىگويد و مىنويسد : « حالت امروز ايران دخلى به شلق‌كارى و هرزگى ايران عهد حاج ميرزا آقاسى غير مرحوم ندارد ، كار ، نظم و حساب به هم رسانيده . . . »\r\nهمين ميرزا آقا خان چون به صدارت رسيد ، نظم تقىخانى را درهم ريخت . شيل در يادداشتهاى خود مىنويسد ميرزا آقا خان نورى در زمان صدارتش سالى 42 هزار تومان ( معادل 20993 ليره انگليسى ) حقوق مىگرفت و حال آن‌كه رئيس الوزراى انگليس در همان وقت فقط سالى پنج هزار ليره حقوق مىگرفت .\r\nامير براى وصول ماليات پس افتاده و افزايش عايدات تدابيرى به كار برد . از جمله به هر منطقه محصل مالياتى فرستاد كه به حساب گذشته رسيدگى و وجه باقى مانده را وصول نمايد .\r\nوزيرمختار انگليس از موقعيت امير سخن مىگويد و مىنويسد : « از دورهء سلطنت محمد شاه تا امسال 1267 هيچگاه همهء مالياتها بطور كامل وصول نشده بود ، امسال مبلغ 130 هزار تومان به حساب پس‌انداز خزانهء دولت ريخته شد . و اگر مخارج لشكركشى به خراسان و جاهاى ديگر نبود ، خيلى بيشتر از اينها ذخيره مىگشت . » مهمترين منبع درآمد دولت عبارات بود از ماليات ارضى ، گمرك ، خالصه و تذكره . به علاوه از دام و چهارپايان ، مستغل ، قنات ، چاه آب و آسيا ماليات مخصوص گرفته مىشد . در بعضى ناحيه‌ها خاصه در دهات ماليات سرانه ، و در جاهاى ديگر « ماليات در » به هرخانواده‌اى تعلق مىگرفت . نرخ ماليات اراضى ، به‌طور كلى بيست درصد عايدى خالص آن مقرر بود ، و اين قاعده از زمان فتحعلى شاه معمول گشت . اين قانون ثابت نبود و در جاهاى حاصلخيز به 30 درصد مقدار عايدى خالص مىرسيد . اموال موقوفه از ماليات معاف بود ، ايلات ماليات اراضى نمىدادند ، زيرا خدمت نظامى برعهده داشتند . ماليات ارضى شاهى دو قسمت بود ، نقدى و جنسى . . . هرجا كه ماليات سرانه معمول بود ، از هرمرد بالغ چهار ريال و از هرزن و كودك 25 / 2 ريال ماليات گرفته مىشد . ماليات بر دام و چهارپايان از اين قرار بود : از هرگوسفند و بز 75 / 0 ريال و از هرخر و گاو يك تومان در سال ، به نرخ مزبور كه مأخوذ از نوشتهء وزيرمختار انگليس است ، اطلاعات ديگرى را از سند رسمى دفتر استيفا مىتوان به دست آورد . ميان ايلات و رعيت دهات‌نشين در دادن مال ديوان به هيچ‌وجه تفاوت نيست . . .\r\nرعيتى كه زن دارد ، يك خانواده حساب مىشود و سالى يك تومان ، و رعيتى كه زن ندارد از 15\r\n\r\n","description":"","footnote":"","page_name":" 1148 ","page_number":438},
  {"content":"\r\n\r\nسال كه گذشت سالى 5 ريال بايد بدهد . مالياتى كه بر دام و چهارپايان در سال تعلق مىگيرد ، اين است : شتر پنج ريال ، گوسفند ده شاهى ، الاغ 25 شاهى ، گاو 25 ، ماديان 2 ريال ، گاوميش 2 ريال . علاوه براى « نهالهء زنبور » عسل ده شاهى مقرر است . كسبه و اصناف به فراخور حال و مال و مايهء آن شخص تخمينا مالياتى تعيين مىكردند . در مستغلات از هردكان ، كاروانسرا و حمامى كه به اجاره داده مىشد ، دو عشر وصول مىكردند ، يعنى از ده تومان دو تومان مال ديوان بود .\r\n\r\nمفاصا حساب :\r\nصورت تفريق حساب در دورهء قاجاريه معمول بود به اين ترتيب كه مستوفيان مركز ، اسناد خرج را در حدود كتابچهء دستور العمل ( - بودجهء ابلاغى ) و اجازه و دستورهايى كه در ظرف سال احيانا صادر مىشد ، كتابچهء جمع و خرج آن سال را به نام مفاصاحساب مورد رسيدگى قرار مىدادند . مواد كتابچه پس از ثبت در دفترها و مهر مستوفيان ، وزير بقايا ، وزير لشكر ، وزير وظايف ، مستوفى الممالك يا وزير دفتر ، صدراعظم ( صدراعظم پاى هرصفحهء كتابچهء مفاصا حساب را مهر مىكرد ) و توشيح و امضا و مهر پادشاه ، كتابچه را به والى يا حاكم تسليم مىكردند . « 1 »\r\n\r\nدخل‌وخرج :\r\nارقام كل دخل‌وخرج كشور در سال 1283 به اين قرار بود :\r\n« عايدات دولت نزديك به دو ميليون ليره مىرسيد و مخارج عمده عبارت بود از :\r\nبودجهء لشكر ، 000 ، 720 ليره\r\nبودجهء كشورى ، 000 ، 300 ليره\r\nخرج فوق العاده ، 000 ، 200 ليره\r\nمستمرى ملايان ، 000 ، 100 ليره\r\nجمع 000 ، 320 ، 1 ليره\r\nمخارج دربار و حرم پادشاه از باقىماندهء آن عايدات پرداخت مىشد . مسئول خزانهء دولت ، دوستعلى خان معير الممالك بود كه به قول مونزى پول مملكت را مثل اين‌كه آب از غربال بگذرد خرج مىكرد . فقط به مقتضيات وقت چيزى ته غربال باقى مىگذاشت . در همان سال قحطى ، معير الممالك گندم را خروارى پنجاه تومان به دولت مىفروخت و در همان سال 1283 بود كه عروسى پرشكوهى براى پسرش برپا كرد و معادل 160 هزار ليره صرف آن نمود . . . » « 2 »\r\n\r\nارفاق مالياتى :\r\nفتحعلى شاه قاجار به موجب فرمان مورخه رمضان المبارك 1241 اعلام مىكند كه « . . . مبلغ 1500 تومان تبريزى ماليات و وجوه خبازى و آردفروشى دار السلطنهء اصفهان را هميشه از صنف خباز ديوانيان بازيافت مىنموده‌اند ، به طرق ساير بلاد . . . به تخفيف ابدى مرحمت فرموديم . . . كسانى كه خواسته باشند دكان خبازى باز نمايند يا در محلات و كوچه‌ها نان بفروشند مطالبه ننمايند . . . مقرر آن‌كه عاليجاهان ، نايبان ، كلانتران ، داروغگان و\r\n\r\n\r\n","description":"","footnote":"\r\n( 1 ) . فرهنگ فارسى معين ، ج 4 ، ص 4263 ، مادهء « مفاصا حساب » .\r\n( 2 ) . دكتر آدميت ، انديشهء ترقى ، ص 121 .\r\n","page_name":" 1149 ","page_number":439},
  {"content":"\r\n\r\nمستأجرين وجوه و كدخدايان محلات دار السلطنهء اصفهان اين حكم را . . . معمول داشته . . . تخلف را موجب سخط قهار سبحانى . . . شناسند . . . » « 1 »\r\nهمچنين ناصر الدين شاه قاجار در رجب 1268 . . . بالاى لوح سنگى سابق الذكر در مسجد شاه اصفهان لوح ديگرى نصب مىكند و به موجب آن اعلام مىشود كه جماعت خباز و علاف كه از قديم از جميع تحميلات ديوانى معاف بوده‌اند ، اخيرا از طرف حكام مورد تعدى قرار گرفته‌اند ، « لهذا . . . به موجب همين منشور . . . جماعت خباز و علاف اصفهان را من جميع الجهات از تكاليف و تحميلات ديوانى معاف و مرفوع القلم دانسته و اين بدعت را از آنها موقوف دارند . . . به استدعاى چاكر درگاه . . . چراغ‌على خان حكمران دار السلطنهء اصفهان اين مرحمت شامل احوال اهالى اصفهان گرديد . . . » « 2 »\r\n\r\nوضع مالى ايران در عهد ناصر الدين شاه\r\nدر آغاز زمامدارى ناصر الدين شاه ، اميركبير سعى فراوان كرد كه به ماليهء ايران سر و صورتى بدهد و از حيف‌وميل اموال دولتى جلوگيرى نمايد . از نامه‌اى كه امير در سال 1266 دربارهء اضافه مواجب يكى از درباريان به ناصر الدين شاه نوشته ، درجهء علاقهء او به نظم و حساب و صرفه‌جويى در بودجهء مملكتى به چشم مىخورد . « قربان خاكپاى جواهرآساى همايونت شوم ، حسب الامر مواجب قوانلو را گفتم بدهند ، اطمينان دارم كه من بعد امر مبارك براى تعيين و تزييد مواجب اين و آن شرف صدور نمىيابد . به اولاد ذكور قوانلو بايد در ولايات شغل داد كه سربار ، بار نيايند ، مال دولت و مردم و آنچه در خزانه هست اگر حفظ نكنيم ضررش دامنگير مملكت مىشود .\r\nشاهقلى ميرزا كه پريروز مراجعت كرده ، اطلاعاتى داده . شيوهء كار را بايد تغيير داد . گفته‌ام كتابى بنويسند كه اجزاء تعليم بگيرند . »\r\nدر سال 1267 امير سراسر كشور را به 6 حوزهء مالياتى تقسيم كرد ، و براى جلوگيرى از حيف و ميل اموال دولتى وسيلهء حكام ، براى امور ماليه هرحوزه يك نفر مستوفى تعيين نمود كه بالاستقلال به امور مالى حوزهء خود رسيدگى كند و در مقابل صدراعظم مسئول باشد .\r\nقبل از روى كار آمدن امير ، مسئولين خزانه به دستور شاه از خزانه بدون هيچ قيد و بندى برداشت مىكردند . بذل و بخششهاى بىحساب شاه و درباريان سبب مىشد كه در اواخر سال همواره دولت با كسر بودجه روبرو مىشد . امير دفاترى تشكيل داد و امر كرد كه عوايد و مخارج را دقيقا در دفاتر يادداشت كنند و براى هرقسمت از ادارات مملكتى بودجه‌اى جداگانه معين كرد تا هيچ‌يك از مسئولين امور ، زايد بر بودجه خرج نكنند . از بركت اين اقدامات و سختگيريهاى اميركبير ، ماليهء مملكت منظم شد و تعديلى در عوايد و مخارج پديد آمد . ولى اين اقدامات اصلاحى با مزاج ناصر الدين شاه كه علاقه به ولخرجى و بىنظمى داشت ، سازگار نبود . پس از\r\n\r\n\r\n","description":"","footnote":"\r\n( 1 ) . گنجينهء اصفهان ، پيشين ، ص 444 به بعد .\r\n( 2 ) . همان ، ص 458 به بعد .\r\n","page_name":" 1150 ","page_number":440},
  {"content":"\r\n\r\nعزل اميركبير بار ديگر بىنظميهاى سابق تكرار شد . سالها بعد مخبر الدوله براى نشان دادن وضع آشفتهء مالى كشور ، به ناصر الدين شاه چنين نوشت :\r\n« دولت عليه مقروض نبود و حالا دو سال است مقروض شده است . قرض لا على التعيين در سال گذشته هشت كرور تعيين مىشد ، در هذه السنه به سبب تنزل نقره 12 كرور شده است ، و البته در سنوات آتيه زيادتر خواهد شد . . . حكام ممالك محروسه هميشه تابع احكام دربار و دولت نبوده‌اند و حالا دربار و دولت مطيع حكامند . . . حكام مخارج بىمعنى مىتراشند و به پاى ماليات مىنويسند و از اقساط ديوان كسر مىكنند . پاره‌اى اوقات هم طلبكار مىشوند . سابق دواير دولت هريك به خوبى راه مىرفت و مديران دولت مشغول كار بودند . . . امروزه همهء ايران در دست سه چهار نفر ميرزاى نكره است كه آنها به ميل خود هستند . . . »\r\nناصر الدين شاه در جواب مخبر الدوله نوشت :\r\n« مخبر الدوله ، عريضهء شما را ديدم ، آفرين بر خدمات شما و زحمات پدر شما . بر پدر مردم مفسد لعنت ، نان و نمك دولت ، انشاء اللّه نوكرهاى خائن را بگيرد . فردا صبح خيلى زود بياييد در خانه ، خداوند انشاء اللّه شما را براى من نگاه دارد . »\r\nدر زمان ناصر الدين شاه چند وزارتخانه به تقليد اروپا تأسيس گرديد ، ولى وزارت دارايى تشكيل نشد . و امور مالى تحت نظر مستقيم شاه اداره مىشد و حيف‌وميل بيت المال ادامه داشت . بالاخره در سال 1278 در زمان مظفر الدين شاه وزارت ماليه تأسيس و ناصر الملك به سمت وزير ماليه منصوب ، و بدين‌ترتيب نخستين پايهء سازمان كنونى وزارت دارايى گذارده شد . سرپرسى سايكس كه مدتى به سمت قونسول انگليس در خراسان بوده است ، در كتاب تاريخ ايران كه به رشتهء تحرير درآورده است راجع به وضع مالى كشور پيش از انقلاب مشروطيت شمه‌اى نگاشته است كه قسمتى از آن را در اينجا نقل مىكنيم :\r\n\r\nعوايد و درآمدها :\r\nبراى تشريح موضوع ماليات ، بهتر است براى مثال ، يك استان مخصوص را در نظر بگيريم . و براى اين منظور من خراسان را كه با وضع آن خيلى آشنايى دارم انتخاب مىكنم . ماليات در قديم و حال از اقلام زير گرفته مىشد :\r\n1 ) ماليات غلات و صيفى ، 2 ) ماليات بر كسبه و صنوف ، 3 ) ماليات اغنام و احشام ، 4 ) ماليات سرانه ، 5 ) ماليات معادن .\r\nجمع ماليات و عوايد خراسان از منابع فوق ، در سال 1905 ميلادى مبلغ 713 ، 137 ليره نقد و 778 ، 21 تن غلات و گندم و جو جنسى بود . مقدار زيادى از غلات به جيره‌خواران و قشون داده مىشد . فقط 160 ، 1 تن براى فروش باقى مىماند . تعيين قيمت غلات اشكالات زياد داشت . والى خراسان مبلغى در حدود سى هزار ليره بيش از حد نصاب ماليات خراسان جمع مىنمود . بعدا 14 هزار ليره به شاه و 6 هزار ليره به صدراعظم به عنوان پيشكش مىپرداخت . به اين طريق ده هزار ليره باقى مىماند كه بين وزير و والى تقسيم مىگرديد . سپس سايكس\r\n\r\n","description":"","footnote":"","page_name":" 1151 ","page_number":441},
  {"content":"\r\n\r\nمىنويسد كه عوايد استانداران خيلى بيش از اينهاست . فى المثل والى خراسان از كليهء مستمريها و وظايف و انعامات جنسى ، حدود بيست درصد و از محل جرايم دادگسترى نيز ، مبلغى به جيب مىزند . علاوه بر اين ، از فروش حكومتهاى كوچك و بخشداريها مبلغ كلانى بدست مىآورد . و گاه با ايجاد اختلافات و شكايات ساختگى ، مأمورينى به محلهاى مختلف مىفرستادند و پولهايى از مأمورين ستمگر محلى به دست مىآوردند . . . « در آن زمان بودجهء مملكت به وسيلهء مستوفيان و محررين آنها تحت نظر وزير دفتر تنظيم مىشد و هراستان و شهرستان دفترى داشت كه حاوى انواع درآمد و هزينه‌ها بود و اين دفتر را در مركز ، مستوفيان نگهدارى نموده و با دفترهاى ولايات تطبيق مىكردند . و اغلب اتفاق مىافتاد كه يك مستوفى ، دفتر چندين شهرستان را تنظيم مىكرد يا زير نظر داشت . » « 1 »\r\n\r\nبودجهء ايران در سال 1268 :\r\n« اينك ارقام ريز بودجهء ايران را به سال 1268 ، از يادداشتهاى وزيرمختار انگليس مىآوريم :\r\n1 ) درآمد نقدى : شامل ماليات و گمرك و خالصه و غيره 000 ، 677 ، 2 تومان ،\r\n2 ) ماليات جنسى : غله 237 ، 245 خروار ، قيمت متوسط خروارى دو تومان ، برنج 4478 خروار قيمت متوسط خروارى دو تومان ، كاه 891 ، 10 خروار قيمت متوسط خروارى سه تومان ، مجموع بهاى ماليات جنسى به پول نقد 000 ، 500 تومان مىشود . يعنى تقريبا يك ششم مجموع درآمد دولت .\r\nارقام درآمد خالص نقدى ايالات كه پس از كسر مخارج ايالتى به خزانه پرداخت گرديده است :\r\nخراسان 000 ، 227 آذربايجان 000 ، 620\r\nاسترآباد 000 ، 23 مازندران 000 ، 102\r\nگيلان 000 ، 238 كرمان 000 ، 101\r\nاصفهان 000 ، 332 همدان 000 ، 65\r\nكرمانشاه 000 ، 79 فارس 000 ، 403\r\nلرستان و خوزستان 000 ، 32 يزد 000 ، 73\r\nتهران و حومه شامل قزوين و غيره 132000 ،\r\nعراق مركزى ( شامل كاشان قم ، گلپايگان و غيره ) 312000 ،\r\nجمع 000 ، 991 ، 2 تومان\r\n\r\nارقام خرج\r\nمخارج عمومى به اضافه هداياى ساختمانها ، پست و غيره 521 ، 335\r\n\r\n\r\n","description":"","footnote":"\r\n( 1 ) . مجيد يكتايى ، تاريخ دارايى ايران ، تهران ، 1335 ، ص 25 به بعد .\r\n","page_name":" 1152 ","page_number":442},
  {"content":"\r\n\r\n« عملجات » حقوق ديوانيان در پايتخت 985 ، 805\r\nبودجهء سپاه 764 ، 222 ، 1\r\nمخارج ايالتى 331 ، 292\r\nجمع 601 ، 656 ، 2 تومان\r\n\r\nارقام مواجب و مستمريها به استثناى بودجهء نظام\r\nصدراعظم 42000\r\nشاهزادگان و خاندان سلطنت 257126\r\nاشراف و اعيان 98276\r\nارباب قلم 18110\r\nعلما و سادات و ملايان 4110\r\nاطبا و شعرا و مترجمان و غيره 18843\r\nكاركنان اصطبل و مهتران 17540\r\nخانهاى دودمان قجر 21302\r\nپناهندگان گرجستان ، ارمنستان و هرات 77597\r\nاشيك آقاسى و آجودانهاى حضور 18428\r\nكاركنان ديوان‌خانه ( - عدليه ) 2746\r\nمعلمان و كاركنان دار الفنون 7750\r\nدلقكهاى شاه 9640\r\nغلام پيشخدمتها و پيشخدمتان مخصوص گارد شاهى 103584\r\nارقام مزبور مربوط به سال 1268 يعنى اولين سال صدارت ميرزا آقا خان نورىست ، ميزان مواجب امير نظام به دست نيامد . چند سال بعد ميرزا آقا خان دوباره مبلغ 18 هزار تومان بر حقوق ساليانه‌اى كه قبلا براى خود تعيين كرده بود افزود و به سالى 60 هزار تومان معادل سى هزار ليره رسانيد ( حقوق رئيس الوزراى انگليس در آن زمان پنج هزار ليره در سال بود ) . ميرزا آقا خان آن مبلغ را ناچيز مىدانست و سالى 110 هزار تومان به عنوان پيشكش و ارتشاء دريافت مىنمود و سالى 18 هزار تومان هم از خزانه برمىداشت . ميرزا جعفر خان حقايق‌نگار پس از ذكر اين ارقام مىنويسد پس از رسيدگى به محاسبات « . . . خديو بلنداقبال زياده از مأخوذ يك سال مطالبه نفرمود . » « 1 »\r\n\r\nحقوق كارمندان\r\nمشير لشكر وضع اسف‌بار بروات ديوانى را در عهد حاجى ميرزا آقاسى توصيف مىكند : « سابقا مذكور شد كه بروات ديوانى را اعتبار پشيزى\r\n\r\n\r\n","description":"","footnote":"\r\n( 1 ) . اميركبير و ايران ، پيشين ص 79 - 261 .\r\n","page_name":" 1153 ","page_number":443},
  {"content":"\r\n\r\nنمانده و چون نامهء اعمال در دست راست و چپ هرعادل و فاسق در طيران بود ، بدين‌واسطه مردم لا بد گشته بروات را از قرار تومانى پنج شاهى و دهشاهى به تجار دول خارجه مىفروختند ، و در مقابل اجناس نامرغوب مىگرفتند و تجار مزبور به زور سفارت در مقام مطالبه بودند و تا دينار آخر به حيطهء وصول مىآوردند . وصول وجه ديوانى همان بود كه به تجار مزبور مىرسيد و اوقات كارگزاران ايران ، مصروف سؤال و جواب اين كار و وصول و ايصال طلب جعلى آن تجار بود . كيسهء ديوان خالى و معطل و صاحبان مواجب و مرسوم مفلس ، و مستأصل و تنخواه ايران باربار و خروار خروار حمل به خارج مىشد . » « 1 »\r\n\r\nوضع مالى مملكت در عهد ناصر الدين شاه\r\nكنت دوگوبينو سفير زيرك و دانشمند فرانسه در ايران ، نخست در سال 1855 ميلادى به سمت دبير اول فرانسه به تهران آمد . وى در دوران اقامت خود در ايران نامه‌هايى به پدر و مادر و برادرش مىنويسد كه حاوى نكات جالبى از اوضاع اجتماعى ، سياسى و اقتصادى ايران در عهد قاجاريه است .\r\nگوبينو در نامهء مورخهء 5 مارس 1856 وضع مالى ايران را چنين توصيف مىكند : « حكام ولايات در پرداخت ماليات روشى دارند كه هيچ خزانه را پر نمىكند . مثلا فرض كنيم حمزه ميرزا حاكم اصفهان سالانه صد هزار تومان دادنى باشد ، 15 هزار تومان مىفرستد و نامهء پرتأسفى به صدراعظم مىنويسد و در آن به سر مبارك شاه و سر پيغمبر و 12 امام و به جان بچه‌هاى خود و حتى به جان خودش قسم مىخورد كه رعيت امسال چيزى ندارد و ايلات از دادن باج استنكاف كرده‌اند ، و با اين حال او ناچار بوده است كه حقوق پس‌ماندهء سربازان را بپردازد ، همراه اين نامهء شكوائيه ، بيست هزار تومان نيز براى صدراعظم مىفرستد .\r\nصدراعظم كه در ادارهء امور دقيق است ، اما نسبت به حكام عواطف پدرانه دارد ، نزد شاه شفاعت مىكند . شاه ، اول غضبناك مىشود ، اين معنى را به حمزه ميرزا ابلاغ مىكند . وى از اعليحضرت طلب عفو مىكند و پنج هزار تومان ديگر مىدهد . . . و خزانه خالى مىماند و كسى هم از اين بابت تأسفى ندارد ، در اين‌جا جريان امور از اين قرار است . » « 2 »\r\nگوبينو كه از سال 1855 تا 1858 ميلادى ناظر اوضاع اجتماعى ايران بوده است ، در خصوص وضع ماليات در ايران چنين مىنويسد :\r\n« هيچ كشورى در دنيا پيدا نمىشود كه در آنجا از لحاظ عمل مأمورين ماليه و ماليات ، ظالمانه‌تر از ايران باشد و مالياتى كه مردم به دولت خود مىدهند درست به تناسب معكوس دارايى و عايدات ماليات‌دهنده نباشد . چيزى كه هست ، در كشور ايران هرماليات‌دهنده به نسبت وسع و كيسهء خود مىتواند با امناى دولت به هرترتيبى شده كنار بيايد . و راه اين كار هم عموما چنين است كه ماليات‌دهنده به تناسب ثروت و عايدات و مالياتى كه برايش تشخيص داده شده\r\n\r\n\r\n","description":"","footnote":"\r\n( 1 ) . از « يادداشتهاى مشير لشكر دربارهء حاج ميرزا آقاسى « به نقل از مجلهء راهنماى كتاب » اسفند 53 ، ص 786 .\r\n( 2 ) . « نامه‌هاى ايرانى از گوبينو » ، مجلهء سخن ، دوره 5 ، ش 3 ، ( سال 1332 ) ، ص 225 .\r\n","page_name":" 1154 ","page_number":444},
  {"content":"\r\n\r\nاست ، شخص وزير ماليه يا رئيس كل ادارهء ماليات را براى صرف يك فنجان چاى به منزلش دعوت مىكند و يواشكى يك عدد اسكناس صدتومانى و يا يك پاكت سربسته بغل نعلبكى جا مىدهد و آن‌وقت است كه مشكل به‌خودىخود حل مىگردد و با اين تدبير دولت هم تا حدى به حق خود مىرسد . بخصوص كه چون ايرانيان مردمان دنياديده و باتجربه‌اند . . . قواعد و اصول جاريه را رعايت مىكنند . . . تا نه سيخ بسوزد ، نه كباب . . . » « 1 »\r\nدر عهد قاجاريه گاه بازماندگان رجال ، مورد محبت قرار مىگرفتند و برحسب دستور شاه مقررى ثابتى در حق آنها مقرر مىشد . چنان‌كه در فرمان جمادى الثانيه 1287 ناصر الدين شاه دستور مىدهد مبلغ يك‌صد تومان به صيغه مواجب ، در جزو مقررى عيال مرحوم حاجى محمد ولى ميرزا ( پسر چهارم فتحعلى شاه ) يعنى در حق زوجهء او صغرى خانم برقرار شود . . . كه صرف گذران خود نمايند ، در زمان مظفر الدين شاه نيز اين قبيل فرمانها صادر و طبق معمول مستوفى و محاسب اصفهان مأمور پرداخت مىشده است .\r\nمستوفى اصفهان مىنويسد : « مبلغ سى و سه تومان كسرى مقررى كيميا خانم جزو مقررى اولاد مرحوم حاجى محمد ولى ميرزا به خرج دستور العمل پارس‌ئيل اصفهان نوشته شده . به موجب اين فرمان مبارك بعد از وضع ثلث ، در حق محمد ولى خان ، همشيره‌زادهء مشار اليها در دستور العمل توشقان‌ئيل آنجا مسطور خواهد شد تا واضح باشد . » « 2 »\r\nدر بين اسناد مالى منطقهء اصفهان به صورت جمع و خرج اودئيل سال 1294 قمرى ابواب جمعى آقا ميرزا على مستوفى صاحب جمع خزانه مباركه اصفهان برمىخوريم كه به مهر ظل السلطان و صاحب جمع خزانه ممهور گرديده است . در اين دفتر مواجب كارمندان ديوانى يكى بعد از ديگرى با خط بسيار زيبا به سياق نوشته شده و جمع كل حساب هرصفحه در قسمت بالاى صفحهء بعد نقل گرديده است .\r\nدر گزارشهاى سياسى كنت دوگوبينو مورخهء 20 مه 1857 چنين مىخوانيم : « از بيست\r\n\r\n\r\n","description":"","footnote":"\r\n( 1 ) . محمد على جمالزاده ، خلقيات ما ، ايرانيان ، تهران ، 1345 ، ص 123 .\r\n( 2 ) . سرهنگ قائم‌مقامى ، مجلهء بررسيهاى تاريخى ، پيشين ، سال 8 ، ش 1 ، ص 298 .\r\n","page_name":" 1155 ","page_number":445},
  {"content":"\r\n\r\nسال پيش به اين طرف شدت و خشونت رفتار دولت با مردم كم شده بود ، اما اكنون به بهانهء ماليات جنگ ، مالياتهاى بسيار زيادى از مشاغل و اشخاص مىگيرند . گرفتن ماليات با بدرفتاريهاى اسف‌انگيز همراه است ، مردم قزوين به مسجد پناه برده‌اند .\r\nگماشتگان حاكم با اينكه خود ايرانى هستند ، جمعيت زياد را به زور از مسجد بيرون رانده‌اند .\r\nاين بدرفتارى در مورد زنان و كودكان از حد گذشته است . بزرگترين روحانى شهر را چوب زده‌اند .\r\nنارضايى شديدى در اصفهان و در بازار تهران نمايان است . حكومتى كه هميشه به بازرگانان نيازمند است ، اين‌بار ، با بىاحتياطى وصف‌ناپذيرى . . . بازرگانان را مثل ديگران در فشار گذاشته است . نتيجهء اين كار اين است كه فردا قرض از اين طبقه كه در اينجا تنها دارندهء پول نقد هستند به وسيلهء دولتى كه هميشه مجبور است دست خود را به سوى آنان دراز كند ، بسيار دشوار خواهد شد .\r\nدر كاشان نيز از گرفتن مالياتهاى اجبارى خوددارى نكرده‌اند . چهار نفر از يهوديان توانگر شهر را توقيف كرده و اينجا آورده‌اند . آنچنان‌كه شهرت دارد ، بدون اطلاع شاه و صدراعظم آنان را زير شكنجه‌هاى جسمى قرار مىدهند تا پولهايى را كه حاضر به دادن آنها نيستند ، از آنان بگيرند .\r\nرئيس نظميه يا كلانتر شهر مشغول چانه زدن با صدراعظم است تا دستور تبعيد دسته‌جمعى يهوديان پايتخت را از او بگيرد . كلانتر در ازاى اين لطف سه هزار تومان ( 36000 فرانك ) مىپردازد . مىگويند كه او در كار دادوستد زمينها و خانه‌هاى يهوديان است . عده‌اى از يهوديان كوشيده‌اند تا به سر طويلهء پادشاهى ، كه پناهگاهى بشمار مىرود بگريزند ، اما آنان را به زور از آنجا رانده‌اند . در هرات ، يهوديانى كه اهل مشهد بوده‌اند ، اما ساليان دراز بيرون از خاك ايران زيسته و به دين اسلام درآمده‌اند ، به وسيلهء فرماندهء عساكر شاهزاده سلطان مراد ميرزا بازداشت شده‌اند ؛ پس از آن‌كه با خشونت بسيار از آنان غرامت گرفته‌اند ، طناب به گردن ، روانهء خراسانشان كرده‌اند . بسيارى از زنان و كودكان در راه تلف شده‌اند . شمارهء اينان بيش از كسانىست كه به سبب قحطى در اين سرزمين غارت شده و از ميان رفته‌اند . بخشى از ساكنان هرات براى فرار از دست ايرانيان ، از طرفى و براى يافتن خوراكى از طرف ديگر ، به كوهها گريخته‌اند .\r\nخلاصه آن‌كه بىنظمى و اغتشاش از بدترين روزهاى حكومت فتحعلى شاه نيز به مراتب بيشتر\r\n\r\n","description":"","footnote":"","page_name":" 1156 ","page_number":446},
  {"content":"\r\n . \r\n","description":"","footnote":"","page_name":" 1157 ","page_number":447},
  {"content":"\r\n\r\nدو صفحه از دفتر صاحب‌جمع خزانهء اصفهان كه نمودار جمع و خرج آن استان در رجب المرجب 1295 مىباشد .\r\n\r\n","description":"","footnote":"","page_name":" 1158 ","page_number":448},
  {"content":"\r\n\r\nاست . » « 1 »\r\n\r\nخزانهء دولت :\r\nناصر الدين شاه بعد از خالى شدن خزانهء دولت ، براى جبران كسر بودجه از حكام ، تقديمى زياد مطالبه مىكند . « به اين ترتيب كه ، سالى يك مرتبه اغلب حكام را تغيير مىدهد و از حكام جديد تقديمى فراوان اخذ مىكند و آنان را با اختيارات كامل به ايالات و ولايات مىفرستد . آنها نيز براى به دست آوردن اين مبلغ هنگفت ، كارهاى ادارى حكومت را به اشخاص متمول مىفروشند . حتى چوب و فلك دار الحكومه را مقاطعه مىدهند . حكام علاوه بر مبلغى كه به شاه تقديم مىكنند ؛ بايد مبلغى براى صدراعظم و وزراى او در نظر بگيرند . چنان‌كه ناصر الدوله ، حاكم كرمان ماهى هزار تومان به قهوه‌خانهء امين السلطان مىپرداخت . . . علاوه بر اينها ، چون كسى مصدر حكومت مىگردد ، رجال بىكار و طماع توقع ارمغان مخصوص آن محل را از وى دارند . روحانىنمايان نياز دعاگويى از او مىطلبند ، اهل منبر زبان‌بند مىخوانند ، مفتخواران كه به حاشيه‌نشينى مجالس ، گذران مىكنند و مسخرچيان كه همه‌جا راه دارند ، نوكرهاى مخصوص شاه و رجال ، از حكام توقع تقديمى و بخشش دارند ، و حاكم مجبور است اين تكليفات را به شاه و گدا ادا نمايد . . . در مركز مأموريت هم ، ارباب توقع محلى در لباسهاى مختلف موجودند كه اگر مقاصد شخصى آنها انجام نگيرد به تحريك نمودن عامه بر ضد او مىپردازند . بالجمله در مدت حكومت بايد خرج وى بگذرد ، قروض تهرانش را بدهد و براى روزگار بىكارى هم ذخيره‌اى تحصيل نمايد . . . اينجا بايد نظرى به حال رعيت كرد كه اولا ماليات معمولى او را مضاعف مىكنند و به اين قناعت نكرده ، هرروز به يك بهانه تكليف تازه‌اى بر او تحميل مىنمايند . » « 2 »\r\n\r\nوضع مالى :\r\nنامهء زير از ميرزا آقا خان نورى اعتماد الدوله به ناصر الدين شاه است و معرف آشفتگى وضع مالى ايران در دوران صدارت او ( از 22 محرم 1268 تا 20 محرم 1275 قمرى ) مىباشد :\r\n« قربان خاكپاى آسمان‌ساى همايونت گردم ، بيست و پنجسال است كه با بندگى و عبوديت ، بىطمع و بىغرض در خاكپاى مباركت خدمت مىكنم و منت نمىگذارم و منت مىكشم و شكرگزارم . بر خود اعليحضرت ظل اللهى روحنا فداه مثل آفتاب روشن است و نمىتوانند انكار كنند . . . حضرات فرنگيان ديروز مىگفتند كه سه كار در ايران كردى كه تا حال نه از كسى ديده شده\r\n\r\n\r\n","description":"","footnote":"\r\n( 1 ) . مصطفى رحيمى ، مجلهء سخن ، شمارهء آبانماه 1340 ، ص 739 .\r\n( 2 ) . ميرزا يحيى دولت‌آبادى ، حيات يحيى ، تهران ، 1336 ، ص 101 به بعد .\r\n","page_name":" 1159 ","page_number":449},
  {"content":"\r\n\r\nو نه شنيده شده ، يكى توپ‌ريزى در هرات ، دوم قورخانه و توپخانه به اين استحكام و زيادتى كه مقابل دولتهاى شش‌صد ساله است در عرض 8 سال ، و يكى بناى قلعهء به اين استحكام در عرض يك ماه . در هرسرحدى بخواهى در عرض يك ماه فعله و عمله ريخته قلعهء مستحكمى مىسازى و قشون و توپخانه مىگذارى بىحرف .\r\nمقصود اين است كه مىفرمايند بىپولى پوست ما را كند ، كمترين غلام جسارت اين‌گونه حرف را ندارد ، خود فرمايش مىكنيد ، پادشاه هستيد و مختار همه چيز . بر ما بندگان ياراى تعرض نيست و الان چهل هزار تومان بلكه پنجاه هزار تومان از غلام كمترين براى مصارف كارهاى پادشاهى مىخواهند و به آن قسم هم خود فرمايش مىكنى ، انصاف و مروت كه قبلهء عالم روحنا فداه دارند هيچ پادشاهى نداشته ، نفرماييد جسارت مىكند .\r\nولينعمت عالم ، بردهء كمترين سؤالى مىكنم ، جوابى بفرماييد ، پانزده سال است دخل و تصرف در ايران داريم و پيوسته آه و ناله ، ماليات ايران چه مىشود ، كه مىبرد ، از مردم پول نگيريد ، غلام چكنم ؟ اگر مىدانستم كه نداريد ، به هروضعى بود پنجاه هزار تومان را در سه روز پيدا مىكردم و از تنگى خلاص مىشديد ، نه اين‌كه غلام قرض بكنم و مردم بخورند . ماليات ايران نقد ، پنج كرور و سىصد هزار تومان چيزى علاوه ، جنس 260 هزار خروار با كاه و غيره ، مخارج ولايتى : نقد 316 هزار تومان ، جنس به همه جهت سى هزار خروار با كاه و غيره ، الباقى نقد چهار كرور و يك‌صد هزار تومان جنس به همه جهت 170 هزار خروار . هنوز از سال چيزى نگذشته ، اينها را يك جا كه برد ؟ اگر نداريد ، بفرماييد البته البته پنجاه هزار تومان را از غلام بگيرند . . .\r\nتا حال كه سلخ رجب است ، 210 هزار تومان به همه جهت حواله شده . » « 1 »\r\nحاج سياح مىنويسد : « . . . اكثر ولايات و بلوكات ايران ملوك الطوايفى و هرتيولدار در ادارهء حوزهء خودمختار است . . . هيچ‌كس نمىداند كه اصلا ماليات براى اين است كه دولت براى آبادى مملكت و ساختن راه و نگاهداشتن قشون و مستحفظ و پليس و نشر علم و ساير منافع عمومى صرف كند . . . » « 2 »\r\nحاج سياح ضمن توصيف منطقهء زرخيز خوزستان ، از لزوم سدبندى در آن منطقه سخن مىگويد و مىنويسد : « دولت ابدا اين فكر را نكرد كه ماليات و آنچه از رعيت گرفته مىشود براى اين است كه به منافع آنها صرف شود . بلكه مردم را بندهء خود مىدانند ، و آنچه مىگيرند مال خود مىشمارند . بنابراين مىگويند ما چرا مال خود را كه براى كامرانى و عيش و نوش از مردم گرفته‌ايم خرج كنيم تا مردم نفع ببرند ؟ دولتيان ايران ، ايرانيان را بيگانه و بندهء خود مىدانند و نمىدانند كه اگر چنين هم باشد باز نفع ايشان در آبادانىست . » بعد در مورد سدبندى مىنويسد :\r\n« شيخ جابر خان به توسط حمزه ميرزاى حشمت الدوله عريضه داد كه از سه كار يكى را بكنيد كه\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى از جلايريان تا پهلوى ، به اهتمام دكتر جهانگير قائم‌مقامى ، ص 196 به بعد .\r\n( 2 ) . خاطرات حاج سياح ، پيشين ، ص 108 .\r\n","page_name":" 1160 ","page_number":450},
  {"content":"\r\n\r\nاين بند بسته شود . . . اولا دولت خودش اين بند را ببندد و هرقدر رعيت لازم است من آورده مساعدت مىكنم ، ثانيا اجازه دهند من خودم بند را ببندم تا هفت سال ماليات از من نخواهند ، بعد به دولت واگذار مىكنم . ثانيا دولت با من شراكت كند ، و قرار شراكت را بدهند . » اين عريضه را فرستادند ، طولى نكشيد جواب آمد كه : اول پيشكش دولت را معين كنيد « . . . دانستند كه دولت قصد آبادى ندارد . . . اين نظير آن است كه يكى از فرنگيان به ايران آمده بود و در زمان فتحعلى شاه قدرى سيب‌زمينى هديه به شاه كرد ، گفت اين را در امريكا پيدا كرده‌اند و در اروپا شايع شده ، فايده زياد دارد و براى رفع قحطى خيلى لازم است . بدهيد در ايران هم بكارند ، فايده بردارند .\r\nفتحعلى شاه فرمود : « خوب به دولت چه تقديم مىكنيد كه تا اين كار را بنمايد ؟ » « 1 »\r\nدر دورهء قرون وسطا ، جز در موارد بسيار استثنايى ، كسى در انديشهء بازماندگان متوفى نبود ، اگر كسى از ديوانيان و افراد ارتش ( اعم از افسر و سرباز ) در جريان كار مىمرد يا كشته مىشد بازماندگان او به دست حوادث سپرده مىشدند . اروپاييان براى حل اين مشكل نخستين قدم را برداشتند و حقوق بازنشستگى را معمول داشتند .\r\n\r\nحقوق بازنشستگى :\r\nپولىست كه در اوقات معين به كسى كه به واسطهء ناتوانى و پيرى از كار كناره‌گيرى مىكند پرداخت مىشود . و گاه اين حقوق يا قسمتى از آن ، به زن و فرزند متوفى تعلق مىگيرد . . . در قرن 19 فكر كمك به كسانى كه عمرى در خدمات دولتى بسر برده‌اند ، در بعضى از كشورهاى اروپا رواج يافت . در سال 1869 قانونى در انگلستان وضع شد كه حائزين مقامات سياسى ، پس از مدت معينى حقوق بازنشستگى دريافت دارند . در اواخر قرن 19 ميلادى اين فكر به ممالك اروپا راه يافت . آلمان اول كشورى بود ، كه پرداخت حقوق بازنشستگى را به عموم مردمى كه به سن كهولت رسيده بودند ، معمول كرد . امروز پرداخت حقوق بازنشستگى در اغلب كشورهاى مترقى متداول شده است . . . در دورهء قاجاريه فقط به كسانى كه مورد توجه بودند مستمرى مىدادند و گاه اطفال از اين حقوق بهره‌مند مىشدند . در سال 1301 ه ش . قانون استخدام كشورى و در سال 1302 قانون استخدام قضات به تصويب رسيد كه در هردو پرداخت حقوق بازنشستگى منظور شده است . سپس قوانين ديگرى وضع شد كه به موجب آن عموم كاركنان كشورى و لشكرى از حقوق بازنشستگى استفاده كنند . در سال 1334 به موجب قانون بيمه‌هاى اجتماعى كارگران ، به عموم كارگران تحت شرايطى ، حقوق بازنشستگى پرداخت مىشود . اميد است كه اين قانون عموميت يابد . « 2 »\r\n\r\nفرمان كمك به بازماندگان\r\nدر فرمان مورخهء شوال 1286 چنين آمده است :\r\nهو الملك ، فرمان همايون آن‌كه چون ميرزا محمد ، مستوفى اصفهان وفات يافته ، محض شمول مراحم ملوكانه دربارهء عاليجاه عزت همراه\r\n\r\n\r\n","description":"","footnote":"\r\n( 1 ) . همان ، ص 221 .\r\n( 2 ) . دايرة المعارف ، ص 858 .\r\n","page_name":" 1161 ","page_number":451},
  {"content":"\r\n\r\nميرزا حبيب برادرزادهء مرحوم مزبور مبلغ يك‌صد تومان ثلث مواجب آن مرحوم را در حق مشار اليه مرحمت و برقرار فرموده‌ايم كه از لوىئيل و ما بعدها از بابت ماليات اصفهان دريافت نمايد . و بعد از وضع رسوم مشغول خدمتگزارى شد ، مقرر آن‌كه مستوفيان عظام شرح فرمان همايون را ثبت نموده ، در عهده شناسد . شهر شوال ، 1286 .\r\nمأخوذ از مجموعه اسناد و يادگارهاى تاريخى آقاى على اكبر بزرگزاد .\r\nپشت همين فرمان نمونه‌هايى از : مهر و امضاى رجال دولت در سال 1286 ديده مىشود .\r\n\r\n","description":"","footnote":"","page_name":" 1162 ","page_number":452},
  {"content":"\r\n\r\n\r\nماليهء ايران :\r\nآقاى جمالزاده در كتاب گنج شايگان كه در سال 1335 به رشتهء تحرير درآمده است ، دربارهء ماليهء ايران چنين مىنويسد :\r\n« عايدات دولتى عبارت از وجوهات نقدى و جنسىست كه از رهگذرهاى مختلفه داخل صندوقهاى دولت مىگردد ، و مهمترين سرچشمه‌هاى عايدات دولتى ايران از قرار ذيل است :\r\n1 ) ماليات مستقيم ، 2 ) مالياتهاى غيرمستقيم ، 3 ) ادارهء گمرك ، 4 ) ضرابخانه ، 5 ) پست و تلگراف ، 6 ) تذكره ، 7 ) خالصجات ، 8 ) معادن ، 9 ) حق تمبر و ثبت اسناد ، 10 ) امتيازات و وجه الاجاره‌ها .\r\n\r\nكليه عايدات\r\nدر سال 1255 از هرحيث 150 ، 526 ، 34 قران بوده است .\r\nدر سال 1268 بدون ماليات جنس 824 ، 257 ، 28 قران بوده است .\r\nدر سال 1270 از هرحيث 580 ، 665 ، 33 قران بوده است .\r\nدر سال 1293 از هرحيث 000 ، 700 ، 50 قران بوده است .\r\nدر سال 1302 از هرحيث 000 ، 800 ، 50 قران بوده است .\r\nدر سال 1303 بدون ماليات جنسى 530 ، 201 ، 48 قران بوده است .\r\nدر سال 1306 از هرحيث 630 ، 687 ، 54 قران بوده است .\r\nدر سال 1308 از هرحيث 000 ، 000 ، 60 قران بوده است .\r\nدر سال 1325 از هرحيث 000 ، 000 ، 80 قران بوده است .\r\nدر سال 1330 از هرحيث 799 ، 253 ، 119 قران بوده است .\r\nدر سال 1331 از هرحيث 050 ، 689 ، 130 قران بوده است .\r\nمرگان شوستر در كتاب خود موسوم به اختناق ايران مىنويسد كه در زمانى كه او در ايران مستشار ماليه بود ( 1329 ) ، تمام ماليات نقدى و جنسى 000 ، 000 ، 50 قران بوده است . و اگر تمام آن مبلغ عايد مىشد ، بودجهء ايران باز 6 ميليون تومان كسرى مىداشته است .\r\nمرنار « 1 » بلژيكى كه پس از شوستر سابق الذكر در تاريخ 8 جمادى الاخر 1330 به سمت رياست خزانه‌دارى كل ايران منصوب گرديد ، در 15 ربيع الاول 1330 در وقتى كه هنوز رئيس گمركات بود ، صورتى به سفير انگليس نوشته كه در كتاب آبى ثبت است و در آن عايدات حتمى متوسط ايران را در سالهاى اخير به 40 ميليون قران تخمين نموده و معتقد بود كه اگر امنيت و حساب و كتاب برقرار شود ، عايدات از اين مبلغ زيادتر خواهد بود . . . مهمترين منابع عايدات ايران ماليات مستقيم است كه بر املاك مختلفه تحميل مىشود . ولى علاوه بر اين ماليات ، از اغنام و احشام و عوامل نيز عموما مالياتى گرفته مىشود . همچنين در بعضى جاها به اسم سرانه\r\n\r\n\r\n","description":"","footnote":"\r\n( 1 ) .  Mornard \r\n","page_name":" 1163 ","page_number":453},
  {"content":"\r\n\r\nبر اشخاص نيز مالياتى قرار مىگيرد .\r\nاساس ماليات بر اعشارى و ده‌يك است .\r\nچنان‌كه سعدى مىگويد :\r\n چو دشمن خر روستايى برد * ملك باج ده‌يك چرا مىخورد . \r\nتا پيش از زمان فتحعلى شاه ( 1250 - 1212 ) ماليات ده‌يك اساس ماليات بود ، ولى او آن را مضاعف كرد و پايهء ماليات در ايران به بيست درصد قرار گرفت . ولى در عمل بسا مىشد كه به 35 و 50 درصد نيز مىرسيد .\r\nمنشأ ماليات در همه جاى ايران به يك طرز نيست و در ولايات و ايالات مختلف است ، و حتى در همه نقاط يك ايالت هم به يك منوال و ترتيب نيست . در آذربايجان چون حاصلخيز است ، قسمت عمدهء ماليات به زمين و محصولات تعلق مىگيرد و در حالى كه در ولايات ديگر ماليات به گاوهايى تعلق مىگيرد كه براى شخم اراضى به كار مىرود .\r\nاز طرف ديگر همانطور كه در منشأ و مبناى ماليات اختلاف زياد هست ، در مبلغ و اندازهء آن نيز اختلافات بسيار وجود دارد چنان‌كه مثلا در ايالات آذربايجان اگر ماليات از اراضى گرفته شود ، حق دولت ده‌يك حاصل است . و اگر سرشمارى باشد از قرار چهار قران از هرنفر مرد بالغ و 25 / 2 قران از زنان و بچگان مىباشد و اگر گاو باشد از قرار 2 قران از هرجفت گاو است . و در گيلان مبناى ماليات جريب مىباشد و سابقا هرجريب برنجكارى و توتون‌كارى و تنباكو و نيشكر در سال 15 قران ماليات مىداده است ولى بعدها حكام بنا به ارادهء خويش زيادتر از مبلغ مزبور گرفتند و دولت هم همان ميزانى را كه حكام مقرر كرده بودند منشأ قرار داده ماليات بعضى زمينها از هرجريبى به سه تومان رسيد تا آن‌كه در دورهء مشروطه در چهارم صفر 1328 ميزان ماليات ارضى 20 درصد مقرر گرديده ، ماليات ايلات و عشاير بر اغنام و احشام تحميل مىشود . چون‌كه ايلات در عوض ماليات ، خدمت نظامى انجام مىدهند و از اين‌رو مبدأ ماليات بين آنها بز و گوسفند و غيره است . از قرار هربز و گوسفندى پانزده شاهى تا يك قران و هر خر و گاوى يك تومان .\r\nمالياتى كه به دكاندار و اهل تجارت و حرفت بسته مىشود ، نيز انواع مختلف دارد و گاهى از روى سرشمارىست و گاه از روى عايدات و منافع . علاوه بر اينها ، در ولايات گروس و كردستان رعايا در موقع تغيير محل و نقل مكان از ملكى به ملك ديگر ، مجبور بودند يا مبلغى از 34 قران تا هشت تومان به اختلاف به عنوان مطلق العنانى و آزاد بودن به حكومت يا پيشكار ماليه پرداخته و ورقهء اجازه‌نامه به اسم تعليقه دريافت دارند ، و بدون ورقهء مذكور هيچ‌يك از رعايا حق تغيير محل نداشتند بعدها و در آغاز مشروطيت چون ماليات مزبور مخالف با آزادى شخصى بود ، وزارت ماليه با اجازهء مجلس در سال 1333 آن را فسخ نمود . ماليات مستقيم كه گرفته مىشود ، منقسم به دو قسمت مىشود كه عبارت است از نقدى و جنسى . و ماليات جنسى\r\n\r\n","description":"","footnote":"","page_name":" 1164 ","page_number":454},
  {"content":"\r\n\r\nعموما عبارت است از غله و شلتوك و كاه و نخود و ابريشم و فصيل و غيره .\r\nماليات كل ايران من جميع الجهات در سال 1268 كه چهارمين سال سلطنت ناصر الدين شاه است ، به طريق زير بود :\r\n1 ) نقد 828 ، 257 ، 28 قران\r\n2 ) جنس 1 . غله 298 ، 235 خروار\r\n2 . شلتوك 194 ، 8 خروار\r\n3 . كاه 525 ، 136 خروار\r\n4 . نخود 75 خروار\r\n5 . فصيل 500 ، 1 خروار\r\n6 . ابريشم 1 من\r\nمبلغى كه عموما به اسم ماليات در كليهء ايران گرفته مىشود ، خيلى بيشتر از اينهاست و مبالغى كه در صورتهاى فوق وارد شده ، مبالغىست كه در دفترهاى مالياتى دولتى ثبت است .\r\nولى در عمل مبلغ مأخوذ به توسط حكام و مأمورين ، خيلى زيادتر از مبالغ مذكوره است و اختلافات اين دو مبلغ را تفاوت عمل مىنامند و موجب اصلى تفاوت عمل ، ترقى و آبادانى بعضى از اراضى و روستاهاست . مثلا فلان دهكده در موقع صورت‌بندى ماليات در سالهاى قبل ، داراى 50 خانواده بود و مالياتى كه بر آن قرار گرفته بود ، متناسب با آن جمعيت بود . ولى بعدها كه جمعيت به 150 خانواده مىرسيد و ماليات فزونى مىگرفت ، مبلغى كه به دست دولت مىرسيد ، همان 50 تومان اوليه بود . در دورهء اول مجلس ، از شعبان 1324 تا جمادى الاول 1326 براى افزايش عايدات دولت سعى شد كه اين تفاوت عمل در دفاتر دولتى وارد شود . مثلا ماليات كرمان 44 هزار تومان بود در حالى كه ، تفاوت عمل به 170 هزار تومان مىرسيد يعنى تقريبا چهار برابر خود ماليات بود .\r\nغير از آنچه گفتيم ، در بعضى جاها به جاى آن‌كه ماليات جنسى به دولت بدهند ، قيمت آن را مىپرداختند بدون اين‌كه به توفير نرخ و افزايش قيمت توجه كنند . به همين علت در صفر 1325 مقررات تسعير ، فسخ گرديد .\r\nدر اواخر سال 1332 در دوره سوم مجلس ، خزانه‌دارى كل به تهيه و وضع نظامنامه‌اى براى ماليات اصناف مبادرت كرد و به هيأت وزرا تسليم نمود كه مهمترين مورد آن از اين قرار است :\r\n1 ) براى صاحبان پيشه و صنعت و تجارت و اصناف مالياتى مقرر خواهد شد .\r\n2 ) علما و مستخدمين دولتى و معلمان و مديران مدارس از اين ماليات معاف هستند .\r\n3 ) ماليات مزبور زياده از صدى پنج و كمتر از صدى نيم ، نسبت به عايدات خالص مؤديان تحميل نخواهد شد .\r\nبنابه صورت بودجهء سال مالى 1330 كه از طرف خزانه‌دارى داده شده ، عايدات دولتى از\r\n\r\n","description":"","footnote":"","page_name":" 1165 ","page_number":455},
  {"content":"\r\n\r\nبابت ماليات مستقيم بدون خالصجات ، معادل بوده است با 010 ، 047 ، 41 علاوه بر آن مبلغى متجاوز از 9 ميليون قران بابت بقاياى سنوات پيش عايد دولت شده بود . » « 1 »\r\n\r\nماليات غيرمستقيم :\r\nتا قبل از مشروطيت ( 1324 ) در ايران ماليات غيرمستقيمى وجود نداشت . ولى پس از آن ، كسر بودجه و مخارج روزافزون دولت ، وكلاى ملت را بر آن داشت تا سرچشمه‌هاى جديدى براى تزييد عايدات پيدا كنند .\r\n1 ) دولت در سال 1328 استخراج و فروش نمك را در سراسر ايران به خود انحصار داد و سازمانهايى براى اخذ عوارض بوجود آورد . ولى چون نمك مورد نياز عمومى بود ، مجلس در سال 1329 به الغاى آن رأى داد .\r\n2 ) تحديد ترياك ، قانون اين ماليات در سال 1329 در 6 ماده از مجلس گذشت ، بنابراين قانون ، مقرر گرديد از هرمثقال ترياك ماليده ، سىصد دينار ماليات دريافت شود ، و براى جلوگيرى از استعمال شيره سوختهء ترياك ، معتادين مكلف بودند سوختهء ترياك را به مأمورين تسليم و براى هرمثقال سوخته نه شاهى بگيرند . مأمورين دولتى موظف بودند سوخته‌هاى جمع شده را تلف نمايند و با وضع ماليات تصاعدى بر ترياك موجباتى فراهم كنند كه استعمال ترياك به كلى منتفى شود و استعمال ترياك جز آنچه به عنوان دوا لازم است ، ممنوع گردد . ولى نقشهء دولت به عللى چند عملى نگرديد ، عايدات ترياك كليهء ايران را در سال 1335 دولت سه ساله از قرار سالى هشت‌صد هزار تومان به تجارتخانهء طومانيانس واگذار نمود . صادرات ترياك از سال 1288 تا 1314 قوس صعودى طى كرده است چنان‌كه ، در سال 1288 قيمت ترياك صادر شده 67048 ليرهء انگليسى معادل 1542104 قران بود ، و در سال 1314 اين قيمت به 708 ، 258 ليرهء انگليسى ترقى كرده است كه تقريبا معادل 692 ، 676 ، 12 قران است . بايد دانست كه در سال 1288 قيمت تقريبى ليره 23 قران و در سال 1314 اين قيمت به 49 قران افزايش يافته است .\r\nاز سال 1327 بر مواد الكلى نيز مالياتهايى تحميل شد كه برحسب اختلاف جنس ميزان آن فرق مىكرد . دولت مىتوانست بطريهاى مشروبى كه بدون باندرول دولت باشد ضبط نمايد و فروشنده را كيفر دهد . بنابه عقيدهء مرنار ، عايدات دولت از منابع فوق از 700 هزار تا يك ميليون و چهار صد هزار تومان قابل پيش‌بينى بود . علاوه بر آنچه گفتيم ، قانون ماليات بر نواقل و ماليات بر دخانيات و ماليات بر مستغلات ، از تصويب مجلس گذشت . ماليات بر نواقل توسط مباشرين شهردارى وصول و تحت نظر انجمن بلدى خرج مىشد و با وجود معافيتهايى كه قائل شده بودند ، ميزان آن در سال 1330 از دو ميليون و 28 هزار قران تجاوز كرد .\r\nبه موجب قانون ماليات بر دخانيات كه در سال 1333 از مجلس گذشت ، مقرر گرديد كه از\r\n\r\n\r\n","description":"","footnote":"\r\n( 1 ) . جمالزاده ، گنج شايگان ، ص 118 به بعد .\r\n","page_name":" 1166 ","page_number":456},
  {"content":"\r\n\r\nبرگ توتون و تنباكوى ايران معادل 20 درصد قيمت گرفته شود . در سال 1335 مقدار تخمينى محصول تنباكو و توتون ايران به 000 ، 415 ، 3 من تبريز برگ خشك بالغ مىشد كه از آذربايجان ، استرآباد ، مازندران ، بروجرد ، فارس ، گيلان ، اصفهان ، خراسان و ديگر شهرستانها به دست مىآمد . از اين مقدار ، ساليانه بيش از 600 هزار من به قيمت 5 تا 6 كرور قران به خارجه حمل مىشود .\r\n4 ) مستغلات ، لايحهء قانونى اين ماليات نيز در سال 1333 از تصويب مجلس گذشت و مقرر گرديد از املاك و مستغلات آن يك خمس از عايدات خالص بعنوان ماليات گرفته شود .\r\n4 ) گمركات ، چنان‌كه گفتيم ، تا قبل از سال 1317 عوايد گمركات ايران به اشخاص مختلف به اجاره داده مىشد .\r\nدر سال 1315 ، سه نفر بلژيكى از جمله نوز براى اصلاح وضع گمرك ، به ايران آمدند . گمرك از آغاز يكى از منابع مهم درآمد كشور محسوب مىشد .\r\nعايدات گمركات در سال 1331 - 1332 بالغ بر 746 ، 557 ، 42 قران بوده است .\r\n5 ) تلگرافخانه ، اولين‌بار در سال 1274 به حكم ناصر الدين شاه از عمارت سلطنتى تهران تا باغ لاله‌زار سيم كشيدند . بعدا به تدريج اين خطوط امتداد يافت و حكومت هند و كمپانى تلگرافات هند و اروپا و دولت ايران خطوط تلگرافى چندى در ايران كشيدند . عايدات دولت از بابت مخابرات داخلى و حقى كه از حكومت هند و ادارهء تلگراف هند و اروپا به دست مىآورد ، بنا به صورت تقريبى مرنار ، كه در سال 1330 - 1331 به سفارت انگليس داده ، بالغ بر دو ميليون و 750 هزار قران بوده است .\r\n6 ) پستخانه ، از سال 1267 كه چهارمين سال جلوس ناصر الدين شاه است ، پستخانه در ايران تأسيس گرديد . تا آن تاريخ ارسال نامه‌ها به وسيلهء قاصد ( - يامچى ) صورت مىگرفت . در سال 1268 پانزده باب چاپارخانه در خط فارس ، و در سال 1269 در سارى و اشرف و ديگر نقاط تأسيس شد و به تدريج بر ميزان چاپارخانه‌ها افزوده شد به طورى كه در سال 1310 صد و هفتاد و دو باب چاپارخانه در ايران وجود داشت .\r\nتا سال 1290 ادارهء پستخانه جزو وزارت طرق و شوارع بود و متصدى آن لقب « چاپارچىباشىگرى » داشت . ولى در سال مذكور ناصر الدين شاه پستخانه را با وزارت رسايل به ميرزا على خان امين الدوله مفوض نمود و او به كمك يك هيأت اتريشى به تنظيم پست ايران همت گماشت و در كمتر از يك سال اولين پست سوارهء منظم ايرانى را هفته‌اى يك‌بار بين تهران و تبريز و جلفا با شعبه‌اى از قزوين به رشت ايجاد نمود . پيشرفت كارهاى پستى در نتيجهء بر كنار شدن مسئولين امور يك‌چند دچار ركود گرديد . بنابه احصائيهء سال 1302 ، در ظرف اين سال چاپارخانهء ايران 835 ، 168 ، 3 كاغذ و بيش از دو هزار ورقهء پستى و 445 ، 7 نمونه و 995 ، 173 بستهء امانتى تقريبا به قيمت 950 هزار تومان ردوبدل كرده بوده است .\r\n\r\n","description":"","footnote":"","page_name":" 1167 ","page_number":457},
  {"content":"\r\n\r\n\r\nخالصجات :\r\nمقصود از خالصجات يا املاك ديوانى ، املاكىست كه متعلق به دولت است .\r\nدر عهد صفويه طبقهء علما و روحانيان قدرت و دارايى فراوان كسب كرده بودند . نادر در راه تحديد قدرت آنان قدمهايى برداشت و تمام اموال و اوقاف مساجد را ضبط كرد . و پس از او در عهد آغا محمد خان قاجار ، املاك خالصه فزونى گرفت . در زمان ناصر الدين شاه در حدود سال 1304 قسمتى از خالصجات را دولت فروخت ، زيرا املاك دولتى رو به خرابى مىرفت ، و از طرفى دولت در نهايت تنگدستى بود . تا پيش از مشروطيت ، املاك خالصه چون ملك طلق شاه شمرده مىشد ، شاه به موجب فرمان به اشخاص مورد نظر منتقل مىنمود . چنان‌كه مظفر الدين شاه قصبهء سياه‌دهن را از بابت مصارف آبدارخانه به امين حضرت آبدارباشى واگذاشته بود .\r\nپس از استقرار مشروطيت ، چون ديدند كه خالصجات عايدات كافى ندارد ، در سال 1333 دولت در صدد فروش املاك خالصه برآمد .\r\n\r\nضرابخانه :\r\nبنابه گفتهء شاردن كه در دورهء شاه عباس دوم و شاه سليمان در ايران مسافرت كرده است ، در عهد صفويه دستگاه مجهزى براى سكه زدن نبود . بلكه سكه را با چكش مىزدند . و همو مىنويسد كه حقى كه از اين بابت عايد پادشاه مىگرديد ، از هرمملكتى زيادتر بود . يعنى معادل بوده است با 5 / 7 درصد از فلز مسكوك . تا پيش از دورهء ناصر الدين شاه هريك از شهرهاى عمدهء ايران ضرابخانهء جداگانه داشت و دولت به هركدام آنها يك نفر سرپرست به سمت معيرى مىگماشت ، و لهذا اختلافاتى در نقش و عيار و غيره پديد مىآمد . ولى ناصر الدين شاه از اوايل سلطنت لوازم كار را از اروپا وارد كرد و يك نفر را به رياست ضرابخانه برگزيد . در آن وقت عايدى ساليانهء دولت از ضرابخانه معادل با 000 ، 25 تومان بود . ادارهء ضرابخانه جزو وزارت ماليه و داراى 70 نفر عضو بود . اين اداره يك‌چند جزو بانك شاهنشاهى ايران قرار گرفت ؛ ولى از سال 1313 ه . يعنى پس از جلوس مظفر الدين شاه ، ضرابخانه جزو وزارت داخله شد . ميرزا على خان امين الدوله به كمك يك نفر بلژيكى ، به سازمان ضرابخانه سروصورتى داد . پس از مشروطيت ، ضرابخانه جزو ادارهء خزانه گرديد . شوستر مىنويسد : ضرابخانهء ايران مىتواند ماهى هفت‌صد هزار تومان پول سكه بزند .\r\n\r\nمعادن :\r\nمعادن ايران عموما ملك دولت است و دولت به اشخاصى كه طالب استفاده هستند آنها را به اجاره مىدهد . ناصر الدين شاه در اوايل سلطنت خود محض تشويق اهالى ، قانونى گذاشت كه مطابق آن هركس در هرجا معدنى بيابد حاصل آن در مدت 5 سال مختص وى است و پس از آن منتقل به دولت مىگردد . در دورهء ناصر الدين شاه در حدود سال 1300 كليهء عايدات دولت از بابت اجارهء معادن معادل 900 ، 14 تومان بوده است .\r\nكنلى « 1 » مىگويد كه وقتى كه حسنعلى ميرزا حكومت خراسان را داشت ، معادن فيروزهء\r\n\r\n\r\n","description":"","footnote":"\r\n( 1 ) .  Conolly \r\n","page_name":" 1168 ","page_number":458},
  {"content":"\r\n\r\nنيشابور سالى هزار تومان به اجاره داده مىشد . در سال 1291 بنابه گفتهء ناپيه « 1 » اجارهء كليهء معادن حدود 6 هزار تومان بود . وجه الاجارهء مذكور تا سال 1300 ه . معادل بود با هشت هزار تومان ، ولى اين سال ناصر الدين شاه معادن مزبور را 15 ساله به علينقى خان مخبر الدوله وزير علوم و معادن اجاره داد . علاوه بر اين ، دولت معادن مس سبزوار را سالى 430 ، 4 تومان اجاره مىداد .\r\nولى از سال 1329 ه . وزارت فوايد عامه آن معادن را به مزايده گذاشت .\r\nمعدن نمك گروس سالى 6 هزار تومان و معادن ذغال‌سنگ و سنگ گچ و سنگهاى تراش قزوين در مقابل سالى 580 ، 1 تومان به اشخاص واگذار مىشد ، همچنين ساير معادن .\r\nعلاوه بر آنچه گفتيم ، دولت از بابت تذكره كه از سال 1267 در ايران داير گرديده است ، عايداتى كسب مىكرد . در سال ( 1331 - 1330 ) عوايد دولت 345 ، 144 ، 4 قران بود .\r\nبه موجب قانون 1328 ه . روده و كپون و زه متصل به رودهء كليهء ذبايح در تمام مملكت به عنوان ماليات ، متعلق به دولت ، و ترتيب جمع‌آورى و ادارهء كار با وزارت ماليه است . قيمت روده عموما از قرار ذيل است : رودهء شسته هرهزار عددى از 9 تا 10 تومان بود . بنابه گزارش كنسولگرى انگليس در سال 1321 ، زه و رودهء صادره از كرمانشاه در حدود 22 هزار عدد و به قيمت 1200 تومان بود . پوست بره نيز به دولت عايداتى مىداد ، چنان‌كه در سال 1329 ، 007 ، 674 قران ، در سال بعد 083 ، 568 قران از اين طريق عايد دولت گرديد .\r\nبنا به صورت و آمارى كه از سال 1329 - 1330 ه در دست است ، عايدات ساليانهء دولتى تقريبا بيست و چهار كرور تومان بود ، ولى اين مبلغ مشتمل بر عايدات مالياتهاى ديگر از قبيل ماليات دخانيات و مستغلات كه در دورهء سوم مجلس وضع شده است نيست .\r\n\r\nعايدات نقدى دولت در سال مالى 1303\r\nمحل مبلغ 1 . ماليات نقدى 475 ، 975 ، 900 ، 3 قران\r\n2 . گمركات 000 ، 000 ، 8 قران\r\n3 . عايدات متفرقه : ضرابخانه 000 ، 25 قران\r\n4 . عايدات متفرقه : تلگرافخانهء داخله 000 ، 100 قران\r\n5 . پستخانه 000 ، 12 قران\r\n6 . تذكرهء ولايات 200 ، 130 قران\r\n7 . وجه اجارهء اسكلهء بندرعباس 000 ، 3 قران\r\n8 . ماليات راه شوسهء قم 000 ، 6 قران\r\n\r\n\r\n","description":"","footnote":"\r\n( 1 ) .  Napier \r\n","page_name":" 1169 ","page_number":459},
  {"content":"\r\n\r\n9 . ايلات حوالى تهران 610 ، 097 ، 1 قران\r\n10 . قهوه‌خانهء دوشان‌تپه 500 قران\r\n11 . دار الطباعه 000 ، 5 قران\r\n12 . تلگرافخانهء گواتر و جاسك 000 ، 30 قران\r\n13 . كوره‌پزخانه 000 ، 120 قران\r\n14 . مقاطعهء كمپانى تلگرافات هند و اروپا 735 ، 034 ، 8 قران\r\n15 . حق التوليه مشهد 000 ، 10 قران\r\n16 . اجاره باغات 000 ، 65 قران\r\n17 . ايل زرگر 000 ، 5 قران\r\n18 . معادن 500 ، 147 قران\r\n19 . اجارهء معدن ذغال‌سنگ 500 ، 1 قران\r\n20 . تفاوت عمل قصابخانه 000 ، 80 قران\r\n21 . پيشكش تكيه دولتى 250 ، 16 قران\r\n22 . پيشكشهاى ديگر : عيد نوروز ، 000 ، 66 قران\r\nعيد مولود 000 ، 525 قران\r\nجمع كل 120 ، 153 ، 820 ، 4 قران\r\nعلاوه بر صورت فوق ، دولت از بابت ماليات جنسى هم ساليانه معادل 983 ، 100 ، 10 قران وصول مىنمود . كه روىهم‌رفته عايدات نقدى به 200 ، 514 ، 302 ، 58 قران بالغ مىشد .\r\nمخارج دولتى : مخارج دولت عبارت است از مخارج و حقوق ادارات دولتى و قسط استهلاك قروض دولتى .\r\n\r\nصورت مخارج دولت از بابت ادرات مركزى در سال 1330\r\nمحل مبلغ 1 . دربار دولتى 155 ، 736 ، 318\r\n2 . نيابت سلطنت 500 ، 343\r\n3 . دار الشوراى كبرى 392 ، 64\r\n4 . هيأت وزراء 863 ، 244\r\n5 . وزارت جنگ و قزاقخانه 550 ، 756 ، 117 ، 2\r\n6 . وزارت داخله 097 ، 491 ، 17\r\n7 . ژاندارمرى 461 ، 413 ، 8\r\n8 . وزارت عدليه 219 ، 973\r\n\r\n","description":"","footnote":"","page_name":" 1170 ","page_number":460},
  {"content":"\r\n\r\n9 . وزارت علوم 714 ، 055 ، 1\r\n10 . وزارت امور خارجه 806 ، 367 ، 5\r\n11 . ادارهء پستخانه 357 ، 649 ، 3\r\n12 . ادارهء تلگرافخانه 757 ، 361 ، 4\r\n13 . وزارت ماليه 734 ، 306\r\n14 . ادارهء ضرابخانه 503 ، 492\r\n15 . وزارت فوايد عامه 136 ، 683\r\nدواير مركزى : 1 . رسومات و مخارج حمل و نقل\r\nخريد سوخته و روده و غيره 087 ، 569 ، 3\r\n2 . ادارهء گمركات 245 ، 691 ، 4\r\n3 . مخارج متفرقه از صندوق گمركات پرداخت شده 274 ، 835 ، 1\r\n4 . ادارهء تفتيش تذكره 520 ، 118\r\n5 . ادارهء اتومبيل 984 ، 50\r\n6 . مخارجى كه در جزو مخارج وزارتخانه‌هاى فوق منظور نشده و به حساب دواير مختلفه پرداخته شده 694 ، 752\r\n7 . مخارج فوق العادهء مملكتى 950 ، 928\r\n8 . از بابت وظايف و مستمرى 339 ، 436 ، 9\r\n9 . از بابت مساعده به انبار دولتى 431 ، 443 ، 5\r\nجمع كل 985 ، 429 ، 102\r\n\r\nتوضيحات\r\n1 ) بودجهء سلطنتى بنابه قانونى كه در سال 1325 در موقع تعديل خرج و دخل دولتى از مجلس گذشت ، به يك كرور تومان نقد و پنج هزار خروار غله و پنج هزار خروار كاه معين شده است .\r\n2 ) مقررى نيابت سلطنت ماهانه 000 ، 10 تومان بوده ، تا سلطنت احمد شاه بودجهء دار الشوراى ملى ( 30 - 1329 ه ) بودجهء مصوبه 64 : 694 ، 113 ، مخارج 595 ، 592 ، 108 .\r\n3 ) ادارهء ژاندارمرى ، اين اداره به همت صاحب‌منصبان ژاندارمرى سازمان يافت و بودجهء آن در سال مالى 1330 معادل بود با 462 ، 413 ، 8 تومان . در سال 1333 اين بودجه به 000 ، 250 ، 1 تومان بالغ گرديد .\r\n4 ) نظميه ، سازمان نظميه نيز يك سال بعد از ژاندارمرى به همت افسران سوئدى صورت گرفت .\r\n\r\n","description":"","footnote":"","page_name":" 1171 ","page_number":461},
  {"content":"\r\n\r\nدر سال 1333 مخارج ساليانهء ادارهء نظميه معادل پرداخت با 622 ، 430 تومان از قرار ذيل بود :\r\n1 . مخارج معمولى 932 ، 320 تومان\r\n2 . مخارج فوق العاده 000 ، 75 تومان\r\n3 . مخارج زندان 690 ، 34 تومان\r\nجمع كل 622 ، 430 تومان\r\n5 ) مستمرى ، وظايف و مستمريها يكى از مخارج مهم دولت بود . غير از تعديلى كه در عهد اميركبير صورت گرفت ، در اوايل مشروطيت در سال 1325 در موقع تعديل بودجه كه 6 كرور تومان كسر داشت ، معادل 900000 تومان از مبلغ مستمريها كسر شد . شوستر در كتاب خود مىنويسد كه دولت ايران در سال 6 كرور تومان به صد هزار نفر ارباب حقوق مىدهد . در مراسله‌اى هم كه مرنار خزانه‌دار در سال 1333 به دارايى نوشته ، مىگويد ساليانه قريب 6 كرور تومان تقريبا به 46000 نفر ارباب حقوق پرداخته مىشود .\r\nقروض ايران : پس از قرضى كه ناصر الدين شاه در 28 رمضان 1309 براى پرداختى پانصد هزار ليرهء انگليسى از بابت خسارت كمپانى انگليسى دخانيات رژى از بانك شاهنشاهى نمود ، دولت ايران از اين پس يك سلسله قرضهاى ديگر خواه از انگليس يا از روس كرد ، و با اين اقدامات بيش‌ازپيش تيشه به ريشهء استقلال و آزادى ايران زد .\r\n\r\nخلاصه دخل‌وخرج تخمينى دولت در سال 29 - 1328\r\nمخارج قران 1 . مخارج دربار و غيره 000 ، 000 ، 6\r\n2 . مخارج مجلس شوراى ملّى 000 ، 800 ، 1\r\n3 . وزارت ماليه 000 ، 700 ، 56\r\n4 . وزارت داخله 000 ، 020 ، 31\r\n5 . وزارت جنگ 000 ، 860 ، 38\r\n6 . وزارت خارجه 000 ، 830 ، 7\r\n7 . وزارت عدليه 000 ، 000 ، 12\r\n8 . وزارت معارف و اوقاف و قواعد عاليه 000 ، 855\r\n9 . وزارت تجارت 000 ، 240\r\n10 . از بابت كسر و وصول ماليات 000 ، 000 ، 35\r\nجمع كل 000 ، 305 ، 190\r\nعايدات ماليات و وجوه گمرك و غيره 800 ، 551 ، 106\r\nباقى كه بلامحل است 200 ، 753 ، 83\r\n\r\n","description":"","footnote":"","page_name":" 1172 ","page_number":462},
  {"content":"\r\n\r\nاز روى صورتهاى سابق الذكر ، كسر بودجهء ايران در سال ، تقريبا 17 كرور تومان است . ولى چون ارقام يادشده مبتنى بر تخمين و قياس است نبايد آن را مبنا قرار داد . « 1 »\r\n\r\nماليات :\r\nرابينو در كتاب خود راجع به گيلان ، در مورد ماليات اراضى چنين مىنويسد :\r\n« عايدات گيلان بيشتر از ماليات ارضى تأمين مىشود . پايهء اين نوع درآمد روى « ده » مستقر شده است . دهات گيلان به دو صورت جداگانه ديده مىشود ، يا ده متعلق به يك مالك و يا در تملك عده‌اى دهقان مىباشد . براى دهات از نوع اول مسئوليت پرداخت ماليات بر عهدهء مالك است .\r\nو در دهاتى از نوع دوم ، كدخدا موظف است ماليات را جمع‌آورى نموده و تسليم دولت نمايد .\r\nماليات در مقابل هرجريب از زمينهاى زراعى ، در حدود پانزده قران تخمين زده مىشود و اگر ده داراى زمينهاى وسيع غيرزراعى باشد ، نسبت به چهارپايان اهلى ، اسبها ، گوسفندها ، كندوى زنبور عسل و درخت گردو ، نيز تعلق مىگيرد . »\r\nدر سال 1310 هجرى در ماليات ارضى با دفاتر جديد ، زير مراقبت مشير الدوله تجديد نظر شد . رابينو مىگويد كه دريافت ماليات با روشى مستبدانه انجام مىگرفته و هنوز هم مردم از اين وضع شكايت دارند . . . براى آن‌كه ماليات عادلانه وصول شود ، ترتيب ثبت اراضى ضرورى به نظر مىرسد .\r\nماليات متفرقه شامل ماليات دكانها ، حمامها ، كاروانسراها ، بازارها و اصناف است كه منبع ديگرى براى درآمد شمرده مىشود .\r\nدر گيلان املاك سلطنتى خالصه تا سال 1302 ه . به حكام گيلان اجاره داده مىشد و آنها سرزمينها را به اشخاص در ازاى هرجريب ( 60 آر ) به مبلغ 45 قران اجاره مىدادند .\r\nدرآمد كلى گمرك در سالى كه به 17 ربيع الاول 1329 ه . پايان يافت ، 3579850 فرانك بود كه پس از كسر هزينه ، مبلغ 000 ، 350 ، 3 فرانك درآمد خالص عايد گرديد . همهء صيدگاههاى بحر خزر ، به مبلغ 460 هزار فرانك اجاره داده شده است كه حداقل شصت درصد آنها به گيلان تعلق داشتند . عوايد چوبهاى جنگلى در سال 1327 بيست هزار تومان بود .\r\n\r\nدرآمد گيلان در سال 1329 ه . ( 1911 ميلادى )\r\nرشت 250 ، 237 ، 4 رانكوه و لنگرود 593 ، 209 ، 19\r\nفومن 803 ، 106 ، 25 شفت 323 ، 180 ، 5\r\nرحمت‌آباد 516 ، 171 ، 3 تولم 314 ، 000 ، 5\r\nلشت‌نشا 269 ، 186 ، 11 عمارلو 476 ، 263 ، 4\r\nاسالم 887 ، 322 ، 6 گيل دولال 291 ، 946 ، 4\r\n\r\n\r\n","description":"","footnote":"\r\n( 1 ) . ر . ك ، همان ، ص 125 به بعد .\r\n","page_name":" 1173 ","page_number":463},
  {"content":"\r\n\r\nشاندرمن 702 ، 851 ، 1 حق الحكومه 420 ، 61\r\nموازى 195 ، 137 ، 57 لاهيجان 168 ، 336 ، 26\r\nماسوله 310 ، 483 ، 1 رودبار 841 ، 763 ، 2\r\nگسلر 612 ، 310 ، 8 انزها و چهار فريضه 732 ، 125 ، 1\r\nديلمان 085 ، 769 ، 3 كرگان رود 152 ، 842 ، 11\r\nطالش دولاب 592 ، 442 ، 7 آبكنار 543 ، 762\r\nماسال 268 ، 895 ، 2\r\nجمع اين مبلغ 117 ، 217 ، 22 قران مىگردد .\r\nرابينو در صفحهء 60 كتاب خود از مالياتهاى فرعى كه امروز به طور منظم دريافت مىشود سخن مىگويد و مىنويسد كه جمع اين مالياتها 000 ، 525 قران است و ماليات ارضى و ساير درآمدها بالغ بر 711 ، 746 ، 2 قران است كه در جريان تسعير فعلى 355 ، 373 ، 1 فرانك مىشود .\r\nديگر از منابع درآمد اين منطقه عبارت است از درآمد حاصله از پست ، تلگراف ، گذرنامه ، ماليات‌هايى كه مأمورين وزارت امور خارجه مىگيرند ، امتياز صيدگاهها و جنگلها .\r\nهزينه‌هاى محلى عبارت است از نگهدارى بناهاى عمومى ، حقوق كارمندان و مستمريها .\r\nاين دو نوع اخير تا حد قابل‌توجهى تقليل يافته است .\r\nاين منطقه هنوز هم داراى بودجه‌اى رسمى نيست و نمىتوان در اين مورد شرحى داد . ولى شكى نمىتوان داشت كه بيشتر مالياتهايى كه دريافت مىگردد به تهران فرستاده مىشود .\r\nرابينو در صفحهء 94 كتاب خود مىنويسد : « مالياتهايى كه براى دكانها و اصناف مقرر كرده‌اند ، درآمد شهر رشت را تعيين مىكند و ميزان ماليات آنها به درآمد و ارزش اقتصادى آنها بستگى دارد .\r\n\r\nماليات دريافتى سال 1908 ( حساب حاكم بازار )\r\nصنف مبلغ صنف مبلغ بقال 650 ، 776 سماك 1632\r\nزرگر 070 ، 62 چموش‌دوز 120\r\nقناد 112 ، 1 مسگر 360 ، 58\r\nخرازى 336 حلوايى 300\r\nساغرىدوز 224 علاقه‌بند 460 ، 122\r\nكلاهدوز 460 ، 111 صيقل‌كار 190\r\nطباخ 216 خياط و كلاهدوز 240 ، 48\r\nعطار 880 ، 266 بزاز 291 ، 2\r\n\r\n","description":"","footnote":"","page_name":" 1174 ","page_number":464},
  {"content":"\r\n\r\nپينه‌دوز 180 كفشدوز 878\r\nچلنگر 540 ، 58 حلاج 442\r\nپالاندوز 240 ، 44 سراج 224\r\nنعلچيگر ( ميخ آهنى ) 750 ، 12 اورسىدوز 930\r\nكوزه‌فروش 210 ، 36 كاردگر 132\r\nدواتگر 132 نعلبند 166\r\nچوخادوز 150 عرقچين‌دوز 172\r\nرنگرز 150 بزاز قيصريه 180\r\nشعرباف 120 قصاب 194\r\nداس‌ساز 40 تنباكوفروش 306\r\nگرجيدوز 60 پارچه‌فروش 150\r\nجمع رقم 380 ، 701 ، 2\r\nماليات دكانها ، حمامها ، كاروانسراها مبلغ 320 ، 712 ، 1 قران . « 1 »\r\n\r\nگمرك در ايران\r\nسابقهء تاريخى : قبل از آن‌كه از گمرك و سازمان جديد آن سخنى به ميان آيد ، تاريخچه گمرك را در ايران مورد مطالعه قرار مىدهيم :\r\n« . . . به عقيدهء پروفسور راولينسون مستشرق انگليسى ، در زمان اشكانيان ادارهء گمرك در ايران وجود داشته و آنچه وارد كشور مىگرديده مانند ابريشم چين و ادويهء هندوستان و كالاهاى رومى ، در دفاتر مخصوص ثبت و از صاحبان آنها حقوق معينى دريافت مىشده . . . در زمان ساسانيان اداره‌اى براى دريافت باج و حقوق متعلق به كالاها به نام ديوان وجود داشته كه بعدا اعراب نيز همين كلمه را براى ادارات مأمور وصول ماليات خود قبول نمودند و كلمهء دوآن « 2 » هم كه ترجمهء فرانسوى گمرك مىباشد از لغت مزبور اخذ گرديده است . در عهدنامهء خسروپرويز با يوستى نيانوس ، در مادهء سوم آمده كه تجار ايرانى و رومى همچنان‌كه از اعصار قديم تا آن تاريخ به سوداگرى مشغول بودند ، از آن پس هم مىتوانند به تجارت هرقسم متاع بپردازند ، اما كالاى آنان از دواير معمولى گمرك بگذرد . در مادهء چهارم مقرر شده كه نمايندگان و رسولان رسمى هريك از متعاهدين ، در سرزمين طرف ، حق استفاده از اسبان چاپار دارند و مىتوانند بدون مانع و بىپرداخت عوارض گمركى تمام اجناس را كه همراه دارند وارد خاك ديگرى بنمايند .\r\nپس از هجوم عربها و فتح ايران ، خليفهء دوم نيز مقررات گمركى را در تمام ممالك مفتوحه برقرار نمود . بدين طريق كه از كالاهاى متعلق به يهود و نصارا ، از هربيست درهم ، يك درهم و از سايرين از هرده درهم ، يك درهم حقوق و عوارض اخذ مىكردند . ابن حوقل مىگويد : « در عهد\r\n\r\n\r\n","description":"","footnote":"\r\n( 1 ) . رابينو ، ولايات دار المرز ايران ، ترجمهء خمامىزاده ، بنياد فرهنگ ايران ، ص 57 به بعد .\r\n( 2 ) .  Dauane \r\n","page_name":" 1175 ","page_number":465},
  {"content":"\r\n\r\nعباسى هرسالى يك ميليون درهم از كالاهاى صادره از آذربايجان به نواحى رى باج مىگرفتند و اين كالاها بيشتر برده و چهارپا و گاو و گوسفند و اجناس ديگر بود . » در دوره‌هاى بعد در ايران بيشتر رويهء تجارت آزاد مرسوم بوده است . از زمان صفويه به بعد از كالاهاى وارده به كشور ، حقوق و عوارضى به نام « قرضه » گرفته مىشده است . عوارض گمركى كالاهاى وارد از طريق خليج‌فارس به كيفيت بهاى آنها تعيين مىشده است . منتها چون دولت قادر به نظارت دقيق در اخذ حقوق گمركى نبود ، از زمان شاه سليمان ( 1085 ه ، 1674 ميلادى ) گمرك به اجاره داده شد و اين ترتيب از دو قرن پيش تا ورود راىزنان بلژيكى در ايران ادامه داشت . در سنهء 1277 شمسى اجازه گمرك لغو شد . علت اصلى اين الغا اين بود كه به موجب عهدنامهء تركمن‌چاى مقرر شده بود كه از كالاهاى وارده از روسيهء تزارى فقط 5 درصد بها به عنوان حقوق گمركى اخذ شود و سه سال بعد ، ساير دول نيز به عنوان دول كاملة الوداد ، از مزاياى مزبور شروع به استفاده كردند . و در واقع حقوق گمركى در ايران به طور يكنواخت بر اساس 5 درصد استوار گرديده بود بدون آن‌كه با دولت ايران معامله شده باشد . بعدا كه دولت ايران مبادرت به استقراض از روسيه و انگلستان نمود ، درآمدهاى گمركى شمال و جنوب گروگان اين وامها قرار داده شد . به منظور جلوگيرى از حيف‌وميل درآمدهاى گمركى و با توجه به لزوم رعايت موازنهء سياسى ، دولت ايران در زمان مظفر الدين شاه و صدارت امين الدوله ، مبادرت به استخدام مستشاران بلژيكى نمود . بنابه پيشنهاد رئيس هيأت مزبور كه عنوان وزير گمركات يافته بود و به فرمان همايونى مورخ 18 ذى حجهء 1318 قمرى ، اجارهء گمركخانه‌ها و وصول عوارض داخلى از قبيل حقوق خانات و راهدارى و قپاندارى ، ملغى و مقرر شد از بهاى اجناس وارد به مأخذ پنج درصد و به اضافه از هربار چهل من تبريز بيست و دو شاهى ، از مكارى دريافت گردد . پس از استقرار مشروطيت ، عنوان وزارت از رئيس هيأت مستشاران بلژيكى سلب شد و ادارهء كل گمرك تحت نظارت وزارت دارايى قرار گرفت . اولين تعرفهء گمركى ايران بر اساس وزن و ارزش در سال 1282 شمسى به وسيلهء مستشاران بلژكى تنظيم گرديد و ده سال پس از اجراى آن ، درآمدهاى گمركى كشور كه در سال 1277 ده ميليون ريال بود ، به 47 ميليون ريال ترقى كرد . در سال 1299 شمسى تعرفهء ديگرى بر اساس وزن و تعداد وضع گرديد كه از لحاظ واردات مشتمل بر 52 باب و 94 قسمت جزو و از لحاظ صادرات مشتمل بر 12 باب بود . حداكثر حقوقى كه به موجب اين تعرفه دريافت مىشد ، در سال 1306 شمسى بالغ بر 90 ميليون ريال بود . پس از الغاء كاپيتولاسيون ، نخستين قانون تعرفهء گمركى ايران در ارديبهشت 1307 بر اساس حداقل و حداكثر حقوق گمركى تصويب شد و به موجب آن ، دولى كه الغاء كاپيتولاسيون را به رسميت شناخته و بالنتيجه به عقد قرارداد بازرگانى با ايران توفيق يافته بودند ، از تعرفه حداقل استفاده را كردند ، و كالاهايى كه از ساير كشورها وارد مىشد ، مشمول پرداخت حداكثر حقوق گمركى گرديد . در سالهاى 1315 ، 1320 ، 1329 ، 1332 چندين بار در قانون تعرفهء گمركى ايران تجديد نظر شد و سرانجام با\r\n\r\n","description":"","footnote":"","page_name":" 1176 ","page_number":466},
  {"content":"\r\n\r\nاستفاده از تجربيات جامعهء ملل سابق و طرحى كه براى تعرفهء گمركى تهيه گرديده و در بسيارى از كشورهاى جهان مورد استقبال و استفاده قرار گرفته بود ، قانون تعرفهء گمركى در دهم تير 1337 به تصويب مجلس شوراى ملى رسيد . قانون مزبور مشتمل بر 36 ماده و جدول منضم به آن است كه مشتمل بر 21 فصل و 86 بخش و 991 نوع كالا هست . در آن فصول انواع كالاها به حال مادهء اوليهء ، نيمه‌ساخته ، و تمام شده ، و آماده به مصرف ذكر شده ، و با رعايت احتياجات كشور ، توليدات داخلى تقويت و حمايت صنايع ملى ، قوهء خريد و ميزان نيازمندى طبقهء مصرف‌كننده براى آنها حقوق و عوارض گمركى وضع گرديده است . درآمد ادارهء كل گمرك در اولين سال تأسيس 1277 شمسى ، جمعا بالغ بر ده ميليون ريال بود و در سال 1338 شمسى به بيش از 9 ميليارد ريال كه برابر با 3 / 1 بودجه كل كشور بود رسيد . در قبال آن درآمد هنگفت هزينهء اداره گمرك در سال 1338 بالغ بر 240 ميليون ريال ، يعنى كمتر از سه درصد درآمد مذكور بود . « 1 »\r\n\r\nسوء استفاده‌هاى موسيو نوز بلژيكى :\r\nدربارهء سوء استفاده‌هاى مالى و اقتصادى « نوز » ، نه‌تنها نمايندگان دورهء اول مجلس مطالب زيادى كشف و برملا كردند ، بلكه ترجمهء قسمتى از نامهء شمارهء 54 مورخ 25 مارس 1907 وزيرمختار انگليس به سر ادوارد گرى ، اسرار زيادى را در معرض افكار عمومى قرار مىدهد . طبق مندرجات اين گزارش ، وزير دارايى مشير الدوله محرمانه به سفير انگليس مىگويد :\r\n« . . . موسيو نوز در مورد مخارج ادارهء گمركات اختيار نامحدود يا به اصطلاح « چك امضاشدهء سفيد » داشته و دولت ايران ابدا در كار او هيچ نوع كنترل يا نظارتى نداشته است . موسيو نوز تنها در مقابل صدراعظم ، خود را مسئول مىدانسته است و بس . صدراعظم از اين موقعيت فقط به نفع جيب خود استفاده مىكرد و سهم خود را از اين غنيمت و تاراج ، مطالبه مىكرده است . . .\r\nدرآمد موسيو نوز به ميزان بسيار زيادى از پنجاه هزار فرانك كه حقوق قراردادى او بود تجاوز كرده است ، چنان‌كه قرارداد دريافت وامى به وسيلهء موسيو نوز در خارج از كشور منعقد شود ، سود و اختيارات او به عنوان رئيس هيأت مأمور مذاكره و مأمور پرداخت پول بسيار قابل ملاحظه خواهد بود . » « 2 »\r\n\r\nاطلاعاتى پراكنده در پيرامون وضع مالى ايران\r\nچگونگى اخذ عوارض : سر اسپرينگ رايس در تاريخ 19 ماه مه 1907 ضمن نامه‌اى ، از علاء السلطنه تقاضا مىكند كه به وضع نابسامان مناطق جنوبى پايان بخشد و از اخذ عوارض غيرقانونى و زد و خوردها و جنايات مختلف جلوگيرى نمايد . از جمله مىنويسد يك ماه قبل در يزد « بابك خان در يك كاروانسرا يكى از قاطرچيان را به اين جهت كه\r\n\r\n\r\n","description":"","footnote":"\r\n( 1 ) . ماهنامهء گمرك ، ش 327 به بعد . و نيز ر ك . كريستنسن ، ايران در زمان ساسانيان ، ترجمهء رشيد ياسمى ، ص 146 ؛ لغت‌نامهء دهخدا ، مادهء « گمرك » ، ص 419 .\r\n( 2 ) . اسناد محرمانهء وزارت خارجهء انگلستان ، ص 258 .\r\n","page_name":" 1177 ","page_number":467},
  {"content":"\r\n\r\nاو حاضر نبود 280 قران عوارض 280 الاغى را كه از جنوب همراه آورده بود بپردازد به سختى كتك مىزند ، مرد بيچاره فقط 270 قران مىتوانست بپردازد . كتك زدن اين مرد ، به حدى مخوف و رقت‌بار بود كه مردم كه ناظر اين صحنه بودند دلشان به حال آن مرد سوخت و باقى پول را از طرف او پرداختند . چندى بعد بابك خان از يزد فرار مىكند ، زيرا زنى را به قتل مىرساند و از بيم جان خود فرار مىكند . » « 1 »\r\nحاج مخبر السلطنه هدايت مىنويسد : « تا سررشتهء حساب دست ميرزا يوسف مستوفى الممالك بود ، جمع و خرج تا درجه‌اى سر به هم مىگذارد . امين السلطان در اواخر مسلط شده بود و حقوق بىمحل مىداد ، تا حساب در كار بود حقوق ، محل مىخواست . مشتريان مىبايست تأمل كنند ، تا كسى بىوارث فوت كند يا از اسهامى كه از حقوق متوفى ضبط مىشد محلى به دست بيايد . پيدا كردن محل ، راه دخلى براى مستوفيان بود .\r\nبالجمله كسر بودجه به جايى رسيد كه بروات را تومانى سى شاهى صرافها مىخريدند ، به صاحب‌جمعها ( حكام و غيره ) مىفروختند و به حساب گذارده مىشد . بسيارى از بروات بلاوجه مىماند . يك سال هم آجر به جاى وجه داده شد . مالياتهاى عادى كافى نبود ، مداخلهء آخوندها مانع از انحصارات يا وضع عوارض مىشد ، چون در قضيهء رژى . - نفت هم كه امروز چشم دنيا بدان روشن است . . . » « 2 »\r\n\r\nماليات سنگين :\r\nحاج پيرزاده ضمن مسافرت در فارس ، از قريهء كلمن نام مىبرد و مىنويسد : « در آنجا نخلستان مفصلىست كه از روزگار قديم به يادگار مانده ، حالا براى ماليات و تعدى اهل ديوان ، هرساله رعيت آنجا دربدر مىشوند و از نو اشجار و آبادى نمىنمايند . نخل خرما ، هردرختى پنج شاهى ماليات داشته ، حالا نخلى دو ريال كه پنجاه شاهى باشد ماليات مىگيرند . صحرا و دشت كلمن قابل است صد هزار نخل غرس نمايند . . . » « 3 »\r\n\r\nوضع مالياتى كاشان :\r\nدر تاريخ اجتماعى كاشان راجع به وضع مالياتى كاشان در آغاز قرن حاضر چنين مىخوانيم : « جمع درآمدهاى نقدى كل مملكت چهار ميليون و ششصد هزار تومان ، مالياتهاى نقدى تهران 272 ، 124 تومان ، ماليات نقدى كاشان و نطنز 360 ، 92 تومان و 054 ، 1 خروار به ديوان جو و معادل آن كاه مىدادند ، علاوه بر اينها تحميلات و جرايم دريافتى حاكم و يك گروه كثيرى اتباع و دستيارانش در شهر و دهات كاشان نيز به مبلغ گزافى مىرسد . در صورتى كه در بودجهء مخارج و هزينه‌هاى مملكتى هيچ‌گونه سهمى براى آن شهرستان منظور نمىگرديد مگر مبلغى كه به عنوان وظيفهء مستمرى باغبان و خوانين و برخى از علماء به عنوان دعاگويى داده مىشد .\r\nاكنون نظرى به وضع مالياتى و پرداختهاى دولتى سال 1344 شمسى در كاشان : كل\r\n\r\n\r\n","description":"","footnote":"\r\n( 1 ) . همان ، ص 324 .\r\n( 2 ) . خاطرات و خطرات ، پيشين ، ص 86 .\r\n( 3 ) . سفرنامهء حاج پيرزاده ، پيشين ، ص 106 .\r\n","page_name":" 1178 ","page_number":468},
  {"content":"\r\n\r\nمالياتهاى مستقيم و غيرمستقيم دريافت شده 000 ، 000 ، 18 ريال ، كل حقوق و هزينه‌هاى پرداخت‌شده از بودجهء دارايى 240 ميليون ريال . توضيح آن‌كه معادل 4 / 1 آن يا 60 ميليون ريال اختصاص به بودجهء فرهنگ كاشان داشته است . » « 1 »\r\n\r\nماليات راهدارى :\r\nدر اعلاميهء بدون تاريخى كه ظاهرا مربوط به دورهء مظفر الدين شاه است ، راجع به حقوق راهدارى چنين مىخوانيم : « چون بعضى از مكاريها در موقع اياب‌وذهاب از راه شوسهء گيلان وجه نقدى ندارند ، از بابت راهدارى اسباب خود را در راهدارخانه ، گرو گذاشته ديگر به سراغ اسباب خود نرفته ، مبلغى خسارت متوجه ادارهء راه و شوسه شده است . لهذا براى رفع اين گفتگو و اصلاح اين مسئله ، مقرر است كه هريك از مكاريها براى حق العبور اسبابى در راهدارخانه رهن بگذارند . تكليف مباشرين اين است كه يك ده‌نيم ، اسبابها را كمتر قيمت نموده . . . » و اگر تا چهار ماه كسى براى مطالبهء اسباب گروى خود مراجعه نكرد ، مباشرين اسبابها را بابت حق راهدارى برمىداشتند ( اعلان شمارهء 6 ) . « 2 »\r\nدر نخستين ماه‌هاى تشكيل مجلس ، وضع آشفتهء مالى كشور مورد توجه نمايندگان قرار مىگيرد . در گزارش موجود وزارت خارجه انگلستان مربوط به ژانويهء 1907 ، ناصر الملك وزير ماليه به نمايندگان ملت مىگويد : « ميل دارم معنى درآمد و هزينه را كه در اين كشور معمول و مرسوم مىباشد تشريح كنم . ضمن يك صورت و فهرستى كه تنظيم و به دولت تسليم مىگردد ، عوايدى كه از هرمحلى وصول مىشود تعيين مىگردد . در مقابل مجموع اين درآمد ، شاهنشاه قوانين و دستخطهايى كه نشان‌دهندهء هزينهء دولت است ، صادر مىنمايد . سپس براى اشخاصى كه بايد پولهايى دريافت دارند ، سندهايى صادر مىشود . . . من تنها مسئول وجوهى هستم كه در اختيارم قرار مىگيرد و در برابر آن صورت‌حساب تسليم مىكنم . وضع مالى ما ، با سيستمى كه در كشورهاى خارج اجرا مىشود تشابهى ندارد . . . هريك از وزارتخانه‌ها بودجهء خاص خود را به وزارت دارايى ارسال مىدارند ، لكن وزارت ماليه مسئول آنها نيست . تاكنون از اين شيوه پيروى شده . اما در آينده هرسيستمى كه مقرر گردد مراعات خواهد شد . . . سعد الدوله گفت : پس بنابه گفتهء خود شما ، شما وزير ماليه نيستيد ، بلكه يك حسابدار مىباشيد . وزير ماليه نتيجتا گفتهء او را تصديق كرد . » « 3 »\r\n\r\nوضع مالى ايران در جريان نهضت مشروطيت\r\nادوارد براون در تاريخ انقلاب ايران مىنويسد : « . . . مسألهء مالى از بغرنج‌ترين مسائل روز بود كه مجلس با آن روبرو گرديد ، چون بررسى و مطالعهء ريز بودجه ، مورد نظر مجلس بود ، به كميسيون دارايى رسيدگى به اين كار واگذار گرديد . . . از ديرباز ولخرجى و توانگر ساختن بزرگان و\r\n\r\n\r\n","description":"","footnote":"\r\n( 1 ) . تاريخ اجتماعى كاشان ، پيشين ، ص 279 .\r\n( 2 ) . مجلهء بررسيهاى تاريخى ، شماره مسلسل 26 ، پژوهنده دكتر رضوانى استاد دانشگاه .\r\n( 3 ) . اسناد محرمانهء وزارت خارجه انگلستان ، ص 181 .\r\n","page_name":" 1179 ","page_number":469},
  {"content":"\r\n\r\nمحبوبين ، يا پر كردن كيسهء دارندگان تيول و سران دربار در برابر بيهوده‌ترين كارها ، روش و شعار فرمانروايان ايران بود . . . مأمورين دولت كه مداخله در جمع‌آورى ماليات داشتند ، از راه دزدى و غارتگرى اعاشه مىكردند و شانهء رنجبران و روستاييان در زير بار گران ماليات رنج مىبرد . . . اگر شاه خوب و مهربان بود ، به چيدن پشم گوسفندان و نوشيدن شير آنان قناعت مىكرد و اگر ناپاك و سفاك بود ( به قول ميرزا رضا كرمانى ) ، نه‌تنها از كرك چشم نمىپوشيد ، بلكه از گوشت و استخوانشان نيز بريده و مىبلعيد . . . يك‌دهم از آنچه حكمرانان با ظلم و زور از مردم مىگرفتند ، به خزانهء دولت مىرسيد . هيأت حاكمه از راه تيول ، تسعير و تفاوت عمل سود كلانى مىبرند . . .\r\nماليات ايران در اوايل سال 1286 خورشيدى به 15 كرور يعنى 5 / 7 ميليون بالغ مىشد كه به مصرف حقوق و مستمرى مىرسيد و دينارى صرف اصلاح و آبادى كشور نمىشد . . . » « 1 »\r\nدر مجالس و محافل اجتماعى نيز از آشفتگى وضع مالى كشور سخن مىرفت . سيد جمال واعظ در پنجم ذيقعده 1324 در مسجد آقا سيد عزيز اللّه ضمن سخنرانى ، صحبت از ماليات مىكرد كه مثلا « يك نفر فروشنده را مأمور مىكنند كه برود دويست تومان ماليات فلان ده را جمع بكند ، او دو هزار تومان از آن ده مىگيرد و ده را خراب مىكند . اما آن دو هزار تومان اگر صرف كارهاى دولت و مواجب سرباز و فراش و توپچى . . . بشود خوب است . تمام توى جيب فلان وزير مستوفى مىرود . آخر چرا ؟ چه جهت دارد ؟ اما اين مجلس كه بوجود آمد ديگر نمىتوانند اينطور بكنند . . . » « 2 »\r\n\r\nوضع مالى ايران در عهد مظفر الدين شاه\r\nكاساكوفسكى در خاطرات خود مىنويسد : « با اين‌كه تعداد زنهاى مظفر الدين شاه به مراتب از ناصر الدين شاه كمتر بود ، در وضع مالى دولت بهبودى رخ نداد . چه شاه جديد وقتى زنان حرمسراى پدر را ( كه عبارت از چهار زن عقدى و در حدود 400 صيغه كه با تعداد خدمه به هزار نفر بالغ بود ) مرخص نمود ، به هركدام كم‌وبيش مبلغ معتنابهى داد و براى عده‌اى از آنها مستمرى قابل توجهى در سال برقرار كرد . . . بطورى كه هزينهء پيش‌بينى نشدهء يك ميليون تومانى ، ناگهان بر بودجهء دولت تحميل گرديد . علاوه بر اين ، عدهء زيادى از خدم و حشم شاه كه در دورهء وليعهدى با او بودند ، با حرص و ولع تمام به تهران آمدند و در حالى كه براى انجام خدمات دولتى آمادگى نداشتند ، انتظار احراز مقامات مهمى را داشتند . شاه ضعيف النفس با دادن حقوقهاى كلان و خريد خانه‌هاى ده‌پانزده هزار تومانى ، تمام ذخاير و صرفه‌جوييهاى گذشته را بر باد داد ، و ناچار شدند به صندوق ذخيرهء ناصر الدين شاه دست‌درازى كنند . يكى از علل ظهور آن وضع آشفته مالى ، عدم تمركز و بىاعتنايى استانداران نسبت به حكومت مركزى بود . چه آنها پولى ، به تهران نمىفرستادند و منتظر بودند ببينند كار به كجا مىانجامد . ولى اخذ ماليات و زورگويى كماكان\r\n\r\n\r\n","description":"","footnote":"\r\n( 1 ) . ادوارد براون ، انقلاب ايران ، ص 254 به بعد .\r\n( 2 ) . مأخوذ از گزارش عباسقلى مأمور شهربانى ، مجلهء يغما ، مردادماه 40 ، ص 231 .\r\n","page_name":" 1180 ","page_number":470},
  {"content":"\r\n\r\nادامه داشت . » « 1 »\r\n\r\nقروض ايران به كشورهاى ديگر\r\n« ناصر الدين شاه در سال 1307 ( 1890 م ) انحصار كل خريد و فروش توتون را به يك شركت انگليسى به ربع عايدات ساليانهء آن‌كه تقريبا 10 ميليون مارك ( قريب 5 كرور تومان ) مىشد فروخت .\r\nپس از آن‌كه استعمال دخانيات تحريم شد ، ناصر الدين شاه ناگزير قرار داد انحصار را با پرداخت ده ميليون مارك به شركت لندنى فسخ كرد . چون دولت اين پول را نداشت ، ناچار ناصر الدين شاه با تنزيل ( صدى 6 ) ده ميليون مارك قرض كرد و به شركت انگليسى داد .\r\nدر سال 1317 ( 1900 م . ) قرار قرض اول از روس از قرار ربح صدى 5 به موعد 75 ساله با شرط آن‌كه در ده سال اول نمىتوان آن قرض را پرداخت از قرار نزول 8 درصد ، 22 ميليون و نيم منات ( 44 ميليون مارك ) تنظيم شد ، شرايط اين قرض :\r\n1 ) تمام قروض ايران به خارجه از همين پول پرداخته شود .\r\n2 ) دولت ايران تعهد مىكند از اين به بعد از هيچ كشورى قرض نكند مگر با اجازهء روسها .\r\n3 ) تمام واردات گمرك ( غير از گمركات بنادر جنوب ، به بانك استقراضى عايد شود و بانك مذكور بعد از كسر اقساط ، بقيهء آن را ( اگر بماند ) در سر هرماه به دولت ايران بپردازد .\r\nسال 1320 ( 1902 ) قرض دوم از روس تحت همان شرايط به مبلغ ده ميليون منات ، سال 1322 ( 1904 ) قرض سوم از انگليس به توسط بانك شاهنشاهى از دولت هند با اجازهء روس صد و نود هزار ليره ( سه ميليون و هشتصد هزار مارك ) ، سال 1905 ( 1323 ) قرض چهارم از انگليس ، صد هزار ليره - در مقابل دو فقره قرض اخير . دولت ايران عايدات شيلات بحر خزر و رودخانه‌هايى را كه در آن مىريزد به يك نفر روسى داده بود . اگر اين مقدار كافى نباشد ، عايدات تلگراف و گمركات ايران هم بايد داده شود . » « 2 »\r\nبا اين قروض ، ايران تقريبا استقلال سياسى و اقتصادى خود را از كف داده بود . چنان‌كه در قرض سال 1317 قيد شده بود كه دولت ايران نمىتواند در ده سال اول دين خود را بپردازد .\r\nعلاوه بر اين ، نوز بلژيكى و ساير كارشناسان خارجى كه به ايران آمده بودند ، به جاى آن‌كه منافع ملت ايران را مورد نظر قرار دهند ، همواره در فكر راضى كردن روسها و انگليسها بودند . مرگان شوستر در كتاب خود مىگويد : « 3 » اگر كسى از لحاظ مصالح ايران نگاه كند ، اين تعرفهء نوز بدترين و مضرترين تعرفه‌هاى دنياست . شوستر در اينجا بعضى ارقام به دست مىدهد او مىگويد ، گمرك واردات و صادرات در سال 1909 - 1910 ميلادى روىهم‌رفته فقط چهار و نيم درصد نسبت به اصل قيمت مال التجاره عايدى داشت . روسيه كه نصف تمام واردات و صادرات ايران سهم\r\n\r\n\r\n","description":"","footnote":"\r\n( 1 ) . خاطرات ، پيشين ، ص 95 به بعد .\r\n( 2 ) . كشف تلبيس يا دورويى و نيرنگ انگليس ، برلن ، 1963 ، ص 6 به بعد .\r\n( 3 ) . اختناق ايران ، پيشين ، ص 271 به بعد .\r\n","page_name":" 1181 ","page_number":471},
  {"content":"\r\n\r\nاوست ، براى مال التجارهء مهم خودش كه قند باشد ، فقط صدى سه و براى نفت تصفيه شده فقط صدى نيم گمرك مىداد . علاوه بر اين ، روسيه « ترانزيت » يعنى عبور بىگمرك هرمال التجارهء غير روسى را براى اين قدغن كرد . لهذا تجار غيرروسى سعى كردند كه به واسطهء بسته‌هاى امانات پستى ( : كلى پستال ) كه عبور آنها از روسيه از قرار عهدنامهء بين المللى آزاد است و حق بازكردن آن را ندارند ، مال التجاره به ايران وارد كنند .\r\nشوستر براى آن‌كه به وضع مالى ايران سر و صورتى بدهد ، گمركات ايران را كه در تحت نظر « مرنار » اداره مىشد با استفاده از اختيارات تامه‌اى كه داشت ، زير نظر خود گرفت و به نفع ايران قدمهايى برداشت ، وضع مالى قشون ايران را سروصورتى داد . وى تصميم گرفت براى اولين‌بار در ايران از عموم طبقات فقير و غنى ماليات بگيرد . و براى اجراى نقشهء خود از نيروى نظامى استمداد جست . « بسيارى از رجال بزرگ و متمول ايران مانند علاء الدوله و سپهدار و فرمانفرما و غيرهم ، مبلغى زياد ماليات عقب‌افتاده داشته ، و تا آن زمان از پرداختن آن ابا كرده بودند . بايد اين قصهء مضحك را در كتاب خود شوستر خواند كه چگونه مردى چون فرمانفرما كه داراى چندين ميليون تمول است و يكى از دوستان صميمى روس است ، گريه‌كنان از مجلس شوراى دولتى استدعا مىكند كه او را در مقابل خدماتى كه براى مملكت كرده است از پرداختن ماليات عقب‌افتاده كه خزانه‌دارى كل از او مىخواهد معاف دارند . لكن شوستر محكم ايستادگى كرد و عقب نرفت و به اين شكل از چندين سال به اين طرف ، دفعهء اول بود كه نمايندگان سياسى ايران در خارجه از خزانه كه در وقت ورود شوستر به كلى تهى بود و حالا كم‌كم پر مىشد منظما مواجب خود را دريافت كردند . » « 1 »\r\nاصلاح وضع مالى ايران ، مقدمهء ديگر اصلاحات اساسى در ايران بود . به همين علت ديرى نگذشت كه دولتين انگلستان و روس به طور جدى از دولت ايران خواستند كه مرگان شوستر را از ايران اخراج كنند . روسها در يك اولتيماتوم 48 ساعته در 7 ذى الحجهء 1329 ( 29 نوامبر 1911 به دولت ايران اجراى مواد زير را خواستار شدند . )\r\n1 ) اخراج شوستر ، 2 ) تعهد دولت ايران به اين‌كه در آينده بدون تصويب روس و انگليس يك غيرايرانى را به خدمت ايران درنياورد ، 3 ) پرداختن خسارت به دولت روس بابت فرستادن قشون به ايران .\r\nوقتى كه مسألهء اخراج شوستر و ديگر مواد در مجلس شوراى ملى مطرح شد ، با تمام خطراتى كه حيات نمايندگان را تهديد مىكرد ، شجاعانه مواد درخواستى را رد كردند . روسيهء تزارى متقابلا شهرهاى شمالى ايران را اشغال كرد و در شهر تبريز عده‌اى از آزاديخواهان و اصلاح‌طلبان از جمله ثقة الاسلام را به دار آويختند و جمعى را با گلوله كشتند . با اين فجايع و\r\n\r\n\r\n","description":"","footnote":"\r\n( 1 ) . كشف تلبيس ، پيشين ، ص 21 به بعد .\r\n","page_name":" 1182 ","page_number":472},
  {"content":"\r\n\r\nبيدادگريها ، دولتين روس و انگليس مجلس را جبرا تعطيل كردند و از تشكيل احزاب و اجتماعات و انتشار مطبوعات جلوگيرى نمودند و در محرم 1330 دولت را مجبور كردند كه شوستر را اخراج و التيماتوم روس را قبول كند . « 1 »\r\n\r\nوضع جمع و خرج كشور قبل از آمدن شوستر\r\nقبل از استقرار مشروطيت در ايران ، امور دارايى كشور با وضع بخصوصى كه در دنيا بىسابقه بود اداره مىشد . در دوران سلاطين قاجار براى گردآورى درآمدها و تأمين مخارج از « اصل عدم تمركز » پيروى مىكردند . بدين‌ترتيب كه هراستان و شهرستان ، واحد مستقلى را تشكيل مىداد كه براى آن دستور العمل ( بودجهء جمع و خرج ) در مركز توسط مستوفى مربوطه تهيه مىشد و پس از آن كه اين دستور العمل از تصويب مقامات دولتى و توشيح مقام سلطنت مىگذشت ، به فرماندار يا فرماندهى هرمحل ابلاغ مىگرديد تا آن را اجرا كند . دستور العمل مزبور از حيث جمع ، طبق جزء جمعى بود كه ماليات نقدى و جنسى املاك مزروعى را تعيين مىكرد و همچنين پاره‌اى از مالياتهاى معمولى محل نيز طبق برآوردهاى سنواتى در آن منظور مىگشت و مخارج هر استان و شهرستان نيز كه قسمت عمدهء آن هزينهء افواج محلى و مستمريهاى عمومى و حقوق مأمورين بود در آن درج مىشد . البته مستمريهايى كه از كل درآمد هراستان پرداخت مىگرديد ، منحصر به حقوق اشخاص مقيم در همان منطقه نبود و در صورت وجود محل ، مستمرى اشخاص هم كه در مركز يا در ساير نقاط توقف داشتند ، در همان دستور العمل منظور و ذكر مىشد . و اگر درآمد يك استان يا شهرستان پس از وضع اين مخارج و مقدمات باز هم مبلغى اضافه داشت ، مبلغ مزبور به عنوان : « تفاوت عمل » و به اقساط معين به تهران فرستاده مىشد . و بالعكس اگر در پاره‌اى نقاط به علل سياسى و سوق الجيشى ارقام خرج ، بر درآمد فزونى داشت ، مبلغى « كسر عمل » از تهران حواله مىگرديد . و بطور خلاصه دستور العملى كه به اين ترتيب به صورت مقطوع تهيه و براى اجرا به فرمانفرماها و حكام ابلاغ مىگشت ، غيرقابل‌تغيير بود و مأمورين دولت متعهد و مجبور بودند كه كليهء مالياتهاى ابواب جمعى خود را به موجب آن وصول نمايند و هزينهء مصوب را از همان محل بپردازند . حتى در مواردى هم كه به علت خشكسالى يا بروز آفات ارضى و سماوى خسارتى متوجه محصول ده و يا بلوك مىگرديد ، جز در مواردى كه قسمت اعظم محصول از بين مىرفت ، پرداخت ماليات مقطوع اجبارى بود . در مواردى كه همهء محصول از بين مىرفت ، مميزين ، مأمور رسيدگى مىشدند و مردم و مالكين با استفاده از مقتضيات و دادن پيشكشى و هديه به آنها تخفيفى از ايشان مىگرفتند .\r\nاگر صاحب جمع مبلغى كسر مىآورد ، مجبور بود كه از دارايى شخصى خود آن را بپردازد . در همهء نقاط كشور ، در آخر هرسال حساب عملكرد و دستور العمل تهيه و تنظيم ، و به تهران\r\n\r\n\r\n","description":"","footnote":"\r\n( 1 ) . همان ، ص 29 به بعد .\r\n","page_name":" 1183 ","page_number":473},
  {"content":"\r\n\r\nفرستاده مىشد و پس از رسيدگى در دفاتر استيفاى حقوق دولتى ، آن هم در صورتى كه اختلافى پيش نمىآمد و اعتراضى نمىشد ، ثبت مىگرديد و مفاصا حساب صادر مىشد .\r\nتلاش هر « صاحب جمع » يا « مؤدى » و يا « مأمور ماليات » بر اين بود كه مفاصا حساب دريافت دارد . تا آخر سلطنت ناصر الدين شاه قاجار كم‌وبيش بطور منظم حساب دخل‌وخرج روشن بود و چون مخارج كشور هميشه در حدود درآمد وصولى از استانها و شهرستانها تعيين مىگرديد ، تعادل در جمع و خرج برقرار بود و كسرى پيدا نمىشد تا به وام خارجى احتياج باشد . « 1 »\r\n\r\nوام خارجى :\r\nاما در دوران سلطنت مظفر الدين شاه بر اثر حوادث گوناگون ، بىنظمى رو به تزايد نهاد . بخششهاى بىحساب ، مخارج سفرهاى شاهانه به اروپا و طمع و حرص و چپاول درباريان ، كار را بدانجا كشانيد كه پس از مدت كوتاهى خزانه تهى شد . علاوه بر اين ، در آن زمان باقىماندهء مستشاران روسى در قزاقخانه ، فرانسويها در نيروى نظامى ( كه فقط اسمى از آن باقى بود ) ، عناصر بلژيكى در گمركات و پست و سوئديها و ايتالياييها در ژاندارمرى ، از خزانهء دولت ايران مقررى مىگرفتند . . . جالب آن بود كه در چنين احوالى ، دول استعمارى براى آن‌كه دولت ايران را تحت فشار اقتصادى شديدترى قرار دهند و از اين راه حلقهء استعمار را تنگتر كنند ، شروع به دادن قرضهاى سنگين به ايران نمودند و بدين‌وسيله بارهاى طاقت‌فرسايى بر دوش دولت و ملت ايران نهادند .\r\nسردستهء بزرگ استعمارطلبان آن روز ، انگليس و روسيه تزارى بودند كه تا قبل از ورود مرگان شوستر به ايران قروض زير را به دفعات و با شرايط وحشتناك تحميل مىنمودند .\r\n1 . سال 1309 ه ق ( 1892 م . ) پانصد هزار ليرهء انگليسى در ازاى الغاى انحصار تنباكو .\r\n2 . سال 1317 ه ق ( 1900 م . ) 28 ميليون منات روسى به مدت 75 سال از بانك استقراضى روس با فرع 5 % كه جمع نزول آن در مدت مذكور 22 ميليون منات مىشد . اين قرض براى مخارج سفر مظفر الدين شاه به اروپا گرفته شد .\r\n3 . سال 1320 ه ق ( 1902 م . ) ده ميليون منات براى انجام سفر دوم مظفر الدين شاه به اروپا به وسيلهء دولت روسيه .\r\n4 . سال 1322 ه ق ( 1904 م . ) قرض از انگليس به مبلغ 281 ، 314 ليره توسط بانك شاهنشاهى و با اجازهء دولت روس به مدت 15 سال .\r\n5 . سال 1905 م . ( 1322 ه ق ) وام از انگلستان به مبلغ صد هزار ليره .\r\n6 . سال 1911 ( 1329 ) وام از دولتين روس و انگليس به مبلغ يك ميليون و 150 هزار ليره .\r\nلايحهء گرفتن ششمين وام روز دوم مه 1911 ( 3 جمادى الاولى 1329 ) از تصويب مجلس\r\n\r\n\r\n","description":"","footnote":"\r\n( 1 ) . براى جمع‌آورى اطلاعات از يادداشتهاى آقاى خان ملك ساسانى و مقاله آقاى محمود بدر در سالنامهء دنيا ، و نيز از كتاب اختناق ايران ، ترجمهء ابو الحسن موسوى شوشترى از ص 12 به بعد استفاده شده است .\r\n","page_name":" 1184 ","page_number":474},
  {"content":"\r\n\r\nشوراى ملى گذشت . . . مورگان شوستر 5 روز بعد از تصويب لايحهء استقراضى مذكور وارد تهران شد و خزانه را تحويل گرفت . « در روز تحويل خزانه ديون دولت دو ميليون و چهل هزار ليرهء انگليسى بابت وام دريافتى از انگليس و روس بود و 38 ميليون منات نيز مستقيما از روسيه وام گرفته شده بود كه شاه و درباريان همه را در سفرهاى اروپا و بخششهاى گوناگون به مصرف رسانده بودند . . . روزى كه شوستر شروع به كار كرد ، دستگاهى كه به نام وزارت ماليه ناميده مىشد ، اسم بدون رسمى بود و هيچ‌كس اطلاع نداشت جمع و خرج كشور به چه مبلغ بالغ مىشود و چه مبلغ آن قابل وصول است و خرج حداقل كشور چه ميزان است و چه كسى مسئول وصول ماليات دولت و چه مقامى مسئول نگهدارى حساب و رسيدگى به آن مىباشد ؟\r\nدرآمد ولايات به طور نامرتب توسط مأمورين محلى وصول و غالبا در مقابل حوالجات بىحساب مركز برداشت مىگرديد . مأخذ ماليات همان جزو جمعهاى قديم بود . ولى بر خلاف گذشته مسئول وصول و پرداخت ، مقام معين و مشخصى نبود و به همين جهت هم غالب مالياتها لاوصول مىماند و بالنتيجه حوالجات هم به دست دارندگان آن لاوصول مىماند و اين حوالجات به اصطلاح « بلامحل » كه در دست مردم بود ، سال‌به‌سال زيادتر مىگرديد . گمركات با يك نظم نسبى توسط مأمورين بلژيكى اداره مىشد و در حقيقت درآمد از اين ممر كه تقريبا در حدود سالى سه ميليون بود ، در مرحلهء اول براى پرداخت اصل و فرع قروض خارجى به كار مىرفت و در حقيقت گمرك ايران در رهن قروض خارجى بود . اگر پس از پرداخت اين قلم از خرج ، مازادى باقى مىماند ، حق تقدم به بودجهء بريگاد قزاق ، حقوق و مستمريهاى اتباع خارجه و بعضى مخارج مورد توجه خارجيان داده شده بود . منابع ديگرى هم از قبيل پست و تلگراف ، تذكره ، رسومات ، ترياك ، ذبايح و غيره وجود داشت . ولى درآمد از اين منابع اهميت زيادى نداشت و غالبا تكافوى حقوق اداراتى را كه مأمور وصول آن بودند نمىكرد . . . در مجاورت صندوق مركزى در خزانه ، هميشه چند نفر دلال ديده مىشد و مردم حوالجات خود را با كسر حداقل سى الى پنجاه درصد با آنها معامله مىنمودند ، ماليه‌اى در كار نبود كه درهم و برهم باشد .\r\nدر چنين وضعى بود كه شوستر به عنوان خزانه‌دار كل ، امور ماليهء كشور را به دست گرفت . . . »\r\n\r\nاختيارات 22 جوزاى شوستر :\r\nدخالتهاى سىصد سالهء روس و انگليس در همهء شئون ايران و ايرانى با ورود شوستر به ايران رنگ تازه‌اى به خود گرفت . دو سفارتخانهء دول استعمارى ، ناگهان با مرد مصمم و هيأت بزرگى روبرو شدند كه افراد آن مىخواستند به ملتى كه سالها در زير ظلم و ستم و چپاول اجنبيان و اجنبىپرستان بسر برده بود خدمت كنند . براى اين دول ، كارهاى شوستر و معاونان او از همان ماه اول دشوار و غيرقابل‌تحمل بود . به همين جهت تحريكات همه‌جانبه‌اى از طرف آنان آغاز گرديد . در همان حال عوامل داخلى نيز كه منافعشان در خطر افتاده بود ناراحت شدند و از اين‌كه عده‌اى امريكايى مىخواستند از آنان « ماليات بگيرند » و مانع دزديها و ولخرجيهايشان شوند ، ابرو درهم كشيدند . جالب بود كه در اين احوال مأمورين دولتى\r\n\r\n","description":"","footnote":"","page_name":" 1185 ","page_number":475},
  {"content":"\r\n\r\nايران نيز كه مدتها آزادانه و بدون هيچ‌گونه قرار و قاعده‌اى در تمام شئون مملكتى به دلخواه خود عمل كرده در مقابل هيچ مقام مسئوليت واقعى احساس نكرده بودند ، ورود هيأت امريكايى را به منزلهء ختم اين دوران هرج‌ومرج تلقى نمودند . و چون طبعا از اين پيش‌آمد ناراضى بودند ، با سفارتخانه‌هاى استعمارى و عواملشان و كسانى كه در طريق پرداخت ماليات و عوارض منافعشان به خطر افتاده بود همداستان گرديدند و بناى مخالفت با شوستر و ياران او را گذاشتند .\r\nشوستر وقتى ديد نمىتواند با نبودن قوانين مالى و مالياتى لازم كارى از پيش ببرد ، از دولت و مجلس تقاضاى اختيارات قانونى كرد . در 22 جوزاى 1290 دولت لايحه‌اى در تأييد تقاضاى وى به مجلس داد كه در همان جلسه به تصويب رسيد ، و در نتيجه اولين گام در راه تشكيل وزارت دارايى مملكت بر اساس صحيح برداشته شد « . . . اين قانون به شوستر و همكاران او فرصت داد تا نظام نوينى را در ماليهء ايران برقرار نمايند . . . مليون ايران كه در دو حزب « اعتدالى » و « دموكرات » مجتمع بودند ، همه‌جانبه از شوستر و قانون اختيارات او پشتيبانى كردند . . . در حالى كه نويسندگان و مطبوعات خارجى همه جا از شوستر و اختيارات او انتقاد مىكردند . . . » « 1 » پس از آن‌كه شوستر در اثر فشار مقامات استعمارى از ايران رفت ، اختيارات او به دست ميسيو مرنار بلژيكى افتاد كه آلت دست عمال استعمار بود « . . . به همين جهت يكى از آرزوهاى مليون لغو آن اختيارات بود . . . » « 2 »\r\n\r\nاداره‌كنندگان سازمان ماليه ايران :\r\nشوستر در كتاب اختناق ايران وضع آشفتهء ماليهء ايران را چنين توصيف مىكند : « در وزارت دارايى ايران در آن دوره ، هيچ فرد تحصيل‌كرده‌اى نبود .\r\nامتحان و محكى براى تشخيص قابليت و لياقت افراد در كار نبود . وزراى سابق دارايى ، خدمات و مشاغل اين وزارتخانه را به كسانى مىدادند كه نفوذ خاندانى و كفايت و مهارت شخصى براى انجام آن خدمات داشتند . هيچ صاحب‌منصبى نمىتوانست يقين كند و مطمئن باشد كه تا روز ديگر به شغل و خدمت خود باقى و برقرار خواهد بود . . . هيچ نظم و ترتيبى نبود . . . تا به موجب آن دولت بتواند بفهمد كه از عايدات مختلفهء مملكتى چه مقدار جمع و وصول شده و يا بايد جمع شود و چقدر عايد خزانه نشده است . . . اولين تجسس و تفحص من براى تنظيم بودجه و تشخيص عايدات دولتى بود . . . مىخواستم اطلاع كامل حاصل كنم كه عايدات دولتى از همه جهت چقدر و چه اندازه از آن مبلغ ، براى پيشرفت و گردانيدن چرخهاى وزارتخانه‌ها به مصرف مىرسد . به زودى دريافتم كه موازنهء جمع و خرج در كار نيست . . . » شوستر در صفحهء 110 كتاب خود مىنويسد : « . . . مقصود من از نوشتن مسودهء قانون 13 ژوئن 1911 ( پانزدهم جمادى الثانى 1329 ) اين بود كه ادارهء خزانهء مركزى مملكت ايران را بطورى تشكيل و مرتب نمايم كه خزانه‌دار اختيار جمع و خرج تمام ماليه و عايدات دولتى را به هراسم و رسم و از هرمحل كه باشد به\r\n\r\n\r\n","description":"","footnote":"\r\n( 1 ) . اختناق ايران ، ص 16 - 13 .\r\n( 2 ) . همان‌جا .\r\n","page_name":" 1186 ","page_number":476},
  {"content":"\r\n\r\nعهدهء خود بشناسد و در نتيجه اداره‌اى مرتب شود كه از جانب دولت بتواند هرمبلغى را كه صلاح بداند تأديه بنمايد . در آن زمان عايدات دولتى منحصر نبود به وجوهى كه به توسط مباشرين و مأمورين وزارت ماليه و شعب آن جمع مىشد ، بلكه عايدات ادارات پست و تلگراف ، وزارت داخله ، وزارت خارجه ، وزارت عدليه ، علوم و اوقاف و ادارهء تذكره نيز ضميمهء آن مىشد . ولى اعضاى وزارتخانه‌ها و ادارات دولتى بدون هيچ‌گونه توجه و اعتنا به احدى يا پرسش و استفسار از كسى ، هرمبلغى كه مىخواستند و هرمقدارى كه مىتوانستند ، گرفته و به مصارف شخصى خود مىرسانيدند و اداره‌اى هم نبود كه عايدات و مخارج را موازنه نموده و يا اين‌كه تناسبى در مخارج قرار داده و آن زياده‌رويها را محدود و تعديل نمايد . . . در عرض مدت 8 ماه كه در تهران مشغول كار بوديم ، قسمت عمدهء دواير دولتى را كه در پايتخت و ساير ايالات واجب الوصول ، بود وصول نموده و نيز مخارج و مصارف فوق العاده را براى دفع محمد على ميرزا بىزحمت پرداختم . همچنين حقوق و مواجب اجزا و مأمورين سياسى كه در ممالك خارجه بودند ادا شد . اين اولين دفعه بود كه حقوق چندساله به ايشان عايد گشت و منافع قروض دولتى و وجوهى كه تأديه‌اش قرض و در ذمهء دولت بود ، به انضمام مخارج ادارات مختلفه همه را فورا كارسازى نموديم و فهرست صحيح كليهء محاسبات دخل‌وخرج ادارات دولتى نيز داخل دفاتر ادارهء مركزى خزانه گرديد . » « 1 »\r\nسپس شوستر از مخالفتها و كارشكنيهاى دول خارجى در راه اصلاح ماليهء ايران سخن مىگويد و مىنويسد : « با اين‌كه قوانين مربوط به اصلاح ماليهء ايران جملگى از تصويب مجلس گذشته بود ، خارجيها زبان به اعتراض گشودند . روسها گفتند مستخدمين بلژيكى نبايد تحت نظارت خزانه‌دار امريكايى درآيند و رسما اعلام كردند كه ممكن است قشون روس گمركات ايران را اداره كند . » شوستر در باب يازدهم كتاب خود بار ديگر به وضع نامطلوب ماليهء ايران اشاره مىكند و مىنويسد : « امروز نيز طريقهء وصول ماليات در ايران ، به همان سبك و روش ازمنهء قديم است . مأخذ ماليات ارض مزروعى ، عشر حاصل آن مىباشد . تمام ماليات نقدى نيست ، بلكه قسمت عمدهء آن جنسىست . يعنى دولت در عوض عشر مالياتى خود از رعايا و ملاكين ، اجناس را از قبيل گندم و جو ، كاه و پنبه ، برنج و ساير محصولات زراعى قبول مىكند . . .\r\nوقتى كه دولت ماليات جنسى را به توسط صدها پيشكاران ماليه و محصلين ديوانى وصول نمود ، على الرسم دولت وسايل حمل‌ونقل آن اجناس را به انبارهاى مركزى فراهم مىآورد . و بعد از آن‌كه آن اجناس را ذخيره نمودند ، تبديل به نقد مىكنند و يا به مصرف مخارج جنسى دولتى مىرسانند .\r\nدر ايران هيچ‌گاه دفتر محاسبات مالياتى وجود نداشت تا بتوان از مأخذ كل عايدات داخلى\r\n\r\n\r\n","description":"","footnote":"\r\n( 1 ) . همان ، ص 101 به بعد .\r\n","page_name":" 1187 ","page_number":477},
  {"content":"\r\n\r\nاطلاع كامل حاصل نمود و دولت بتواند بر آن عوايد اعتماد نمايد . ايران براى سهولت وصول ماليات به هفده يا هجده ولايت و ايالت تقسيم مىشد . . . پيشكار مىدانست كه از مأمور ماليه هر قسمتى چقدر نقد و جنس بايد وصول شود . ولى خود آن پيشكار هم از مأخذ و محلهايى كه مأمورين جزء ، ماليات وصول مىكردند اطلاع كامل تحقيقى نداشت . مثلا پيشكار ماليهء تبريز دفترى براى خود داشت كه آن را كتابچه يا دستور العمل مىناميد .\r\n. . . از قديم در ايران اشخاصى هستند كه آنها را مستوفى مىخوانند . پيشه و شغل اكثر آنها ارثىست . آنها كتابچهءهايى دارند كه در آنها از طريقهء پيچيده و درهمى كه ماليات هرمحل به وسيلهء آن حساب يا وصول مىشود ، مطلع هستند . و اين كتابچه‌ها و سوابق را ملك طلق خود مىدانستند و از ابراز آنها خوددارى مىكردند ، اين گروه ما را مخل خرابكاريها و حيله‌هاى خود مىپنداشتند . حقوق آنها نسبت به مسئوليتشان كم و در حدود ماهى 150 تومان بود ، ولى از راههاى نامشروع ثروت فراوانى گرد آورده بودند . از آغاز تا تصويب قانون اختيارات ، اين گروه را از مشاغل خود بر كنار كردم و دستور دادم كه كليهء پيشكاران مخاطب ، بايد طرف خود را خزانه‌دارى كل بشناسند و از اين اداره كسب تكليف نمايند . . . مسلم است كه رياست مركزى ماليهء ايران ، از مالياتى كه بايد وصول شود و تقسيم عادلانهء آن بين رعايا اطلاع درستى نداشت . براى پيشكاران ماليه هيچ‌چيز آسانتر از اين نبود كه بگويند . . . به سبب اغتشاش و اضطراب حالت ولايات و ايالات غيرممكن است كه ماليات وصول شود . . . رياست مركزى هم به خوبى ملتفت شده و مىدانست ، كه قسمتى از ماليات ، قابل‌وصول است و مأمورين مسئول از پرداخت آن تسامح مىورزند .\r\n. . . خيال من اين بود كه به تدريج از ولايات معظم شروع نموده و در مركز هريك خزانه‌اى جزيى در تحت رياست يك نفر مأمور امريكايى يا اروپايى تشكيل نمايم و در هرولايتى يك نفر ناظر ( - مفتش ) سيار اروپايى همراه چند نفر اجزاء ايرانى و يك صاحب منصب اروپايى و عده‌اى ژاندارم براى خزانه معين كنم كه خزانه‌دار آن ولايت را در وصول ماليات امداد و معاونت نمايند و خزانه‌داران جزء به تدريج علاوه بر وصول ماليات از محل و تأديهء آن به خزانه‌دار كل ، از مأخذ و ممرهاى مختلف ماليات ولايات و نقاط ابواب جمعىشان و تخمين كليهء نفوس و محصولات و صنايع بالفعل و بالقوهء آن محل اطلاع كامل حاصل نمايند . . . يكى از نواقص بزرگى كه در طريقهء وصول ماليات وجود داشت ، اين بود كه غالب آن كتابچه‌ها كهنه و قديمى و از يك نسل قبل مرتب شده بود . يعنى مناسبتى با حال حاضر نداشت و ممكن نبود آنها را مأخذ و بنياد صحيحى براى وصول ماليات قرار داد . در زمان ترتيب كتابچه‌هاى مزبور ، بسيارى از قراء و دهات وجود داشت كه سابقا معمور و داراى عده‌اى نفوس بود ، ولى اكنون به كلى ويران و رعاياى آن پراكنده و متفرق شده بودند . با اين حال مأمورين ، همان ماليات سابق را از اين مردم بىنوا مطالبه مىكردند . در ضمن مناطقى هم بود كه سابقا اهميتى نداشت ، ولى اكنون ترقى و\r\n\r\n","description":"","footnote":"","page_name":" 1188 ","page_number":478},
  {"content":"\r\n\r\nپيشرفتى حاصل كرده بود و باز همان ماليات ناچيز سابق را مىپرداخت . براى حسن جريان امور مقرر داشتم تمام معاملات نقدى ماليه و قبض و اقباض آن به توسط بانك شاهنشاهى ايران يا بانك معتبر ديگر انجام بگيرد . . . قرار شد كليهء ماليات نقدى كه وصول مىكنند ، تحويل بانك محلى و به توسط همان شعب تلگرافا برات به مركز نمايند . و اين براتها هم به جمع حساب خزانه‌دار كل آورده شود و همچنين جميع مخارج دولتى به هرعنوان كه باشد به توسط چك حوالهء بانك ، پرداخته شود . معاملات نقدى يا خزانه چه دادن و چه گرفتن وجه ، به كلى ممنوع و متروك شود ، و بدين‌طريق محاسبات تصفيه و جمع و خرج خزانهء ايران مرتب و منظم گردد ، ادارات ديگر مانند وزارت پست و تلگراف و ادارهء تذكره و وزارت خارجه و گمركات هم كه تحت نظر خزانه‌دارى بود ، قرار شد عايدات خودشان را مستقيما تحويل بانك نموده ، قبض رسيد آن را عوض نقدى به خرج خزانه بياورند . چون ديدم بعضى از پيشكاران در پرداخت وجوه نقد تعلل مىورزند ، يكى دو نفر از متنفذين آنها را معزول كردم . اين اقدام نتيجهء خوبى داد .\r\nمالياتهاى نقاط مختلف به تدريج مىرسيد . تنها از خطهء آذربايجان در نتيجهء ياغىگرى شاهسونها و مداخلهء مداوم روسها ، پولى وصول نشد و خزانه‌دارى ناگزير بود مبلغ گزافى براى افواج نظامى و پليس آن محل به منظور تأمين امنيت بپردازد . . . يكى ديگر از اقدامات من اين بود كه به مأمورين وصول بر خلاف سابق ، حقوق كافى دادم . اعلام كردم كه اگر در مقام سوء استفاده برآيند ، كيفر خواهند ديد . با وجود تمام بىنظميها و آشفتگيهاى سياسى ، خزانه در ظرف 5 ماه بيشتر از سال پيش ماليات وصول كرد . . . مسألهء وصول و نگاهدارى اجناس مالياتى مثل گندم و جو و كاه و پنبه و محصولات زراعتى ديگر كه دولت وصول مىكرد ، اشكالش بيشتر بود . زيرا اجناس مزبور چند دست مىگشت تا به خزانهء مركزى يا ولايتى و ايالتى برسد . . . « بدون شبهه يكى از تقلبات حكام يا مأمورين ماليه در ازمنهء سابقه وصول و مبادلهء اين قبيل اجناس بلوكات بود .\r\nنظاير اين امور را به من نشان داده بودند كه چگونه مأمورين ماليه از فروش مزورانهء ماليات جنسى ، در يك معامله بيشتر از چند هزار دلار منتفع مىشدند . تمام عايدات داخلى ، مثل ماليات اراضى و عوارض شهردارى و عوايد اراضى خالصهء دولتى و صنايع و معادن و حرف و غيره جزء ماليات محسوب مىشد . علاوه بر اين از عمل آوردن و فروختن ترياك ، پوست بره و رودهء گوسفند و عوارض مسكرات ، مبلغى عايد خزانه مىشد . » « 1 »\r\nبه نظر شوستر ، يكى از علل رواج فساد در ايران ، فقدان دادگسترى و نبودن قوانين كيفرى است . مأمورين ماليه و ساير صاحب‌منصبان دولتى كه پول نقد و ساير اجناس دولتى در تصرف آنهاست ، بدون بيم و هراس از تعقيب و بازپرسى ، در اموال دولتى دخل و تصرف مىكنند . از حاصل دست‌رنج ميليونها رعيت و ايلات جاهل و بىخبر ايران بهره‌مند مىشوند . در نتيجهء\r\n\r\n\r\n","description":"","footnote":"\r\n( 1 ) . همان ، ص 322 .\r\n","page_name":" 1189 ","page_number":479},
  {"content":"\r\n\r\nهمين آشفتگى براى تحصيل عايدى دولت ، من ناگزير محبس مخصوصى در تهران ايجاد كردم تا بتوان متمردين را پس از تحقيق و بازجويى و اثبات گناه در آن محبس توقيف كرد .\r\nشوستر مىنويسد همين‌كه آرامش نسبى پديد آمد ، بر آن شدم كه ماليات املاك اعيان و بزرگان را وصول كنم . دادن ماليات براى اشخاصى چون علاء الدوله ، سپهدار و فرمانفرما ، سخت دشوار بود . فرمانفرما موضوع را در هيأت دولت مطرح و براى رهايى از قيد ماليات از دولت استمداد جست و از شدت ناراحتى گريست . سپهدار از مفاخر و خدمات گذشتهء خود سخن گفت و انتظار داشت نه‌تنها او ، بلكه اولاد و احفادش به پاس كمك او به آزادىخواهان ، سالها از پرداخت ماليات معاف باشند . ولى در نتيجه مقاومت شوستر ، اين دو فئودال بزرگ ناگزير قسمت اعظم بدهى خود را به خزانهء دولت تسليم كردند . . . پس از اندك‌زمانى ، متوجه شدم كه اگر تمام عوارض ماليات داخلى وصول شود ، خزانه سالانه 6 ميليون تومان كسر خرج خواهد داشت . براى حل اين مشكل ، چاره‌اى جز كاستن از ادارات و سازمانهاى زايد نداشتم . سعى نمودم كه وزرا را مجبور كنم تا بودجه‌اى براى ضروريات خودشان ترتيب دهند . چون آنها به معاذير مختلف از اين كار سرباز زدند ، من خود براى تنظيم كارها براى هريك از وزارتخانه‌ها ، بودجه‌اى فرضى در نظر گرفتم . و مخصوصا به وزارت جنگ كه بيش از ساير وزارتخانه‌ها شكايت داشت ، نشان دادم كه ممكن است با دو ميليون تومان ، افواج و قشون كامل و منظمى كه عبارت از 15 هزار نفر باشد ( مركب از پياده ، سوار و توپخانه ) ترتيب داد . در حالى كه وزارت جنگ براى ادارهء آن سازمان نامرتب ، و افواج گرسنه و برهنه 7 ميليون تومان مطالبه مىكرد .\r\nچون آنها با منطق من موافقت نكردند ، ناچار من به وسيلهء مستوفى خزانه ، حقوق افواج و سربازها را دادم . ولى از دادن حقوق به مفت‌خورها نظير جنرال آجودان ، صاحب‌منصبان ارشد ، مستشاران ، دادستان و امثال اينها سرباز زدم . آنها نيز قسم خوردند كه مرا تلف كنند و آخر ، قشون را عليه من تحريك كردند . يكى ديگر از اقدامات من براى تعديل بودجه اين بود كه از هيأت دولت خواستم كه بر ترياك و مشروبات الكلى و دخانيات مالياتهاى جديدى وضع كند و در دادگسترى به اسناد و مدارك تمبر بزند و دول خارجه را مجبور كنند كه در تعرفهء گمركى به نفع ايران تجديد نظر كنند و در داخل كشور از گرفتن گمرك خوددارى كنند . همچنين پيشنهاد كردم تدابيرى براى خريدن و قطع مستمريها ، كه تحميل سنگينى به بودجهء دولت بود بينديشند .\r\nعلاوه بر اين براى سروسامان دادن به وضع عمومى كشور و تشخيص بنيهء مالى و اقتصادى مملكت ، مساحت كردن اراضى ، سرشمارى از نفوس مملكت ، تعيين ملاك و مأخذ معينى براى مطالبهء ماليات ، تشخيص مساحت جنگلها و معادن و اراضى خالصه به غير سربازخانه‌ها ، و خريد اسلحه ، ترميم و اصلاح جاده‌ها و كشيدن راه‌آهن و مبارزه با محتكرين ، جزو اصولى بود كه\r\n\r\n","description":"","footnote":"","page_name":" 1190 ","page_number":480},
  {"content":"\r\n\r\nبه دولت پيشنهاد كردم . « 1 »\r\n« در ششم شوال 1329 هيأت وزرا جميع تدابير و نقشهء اصلاحات مرا تصويب كرد و خودم هم مشغول ترتيب دادن مواد قانونى براى تقديم به مجلس بودم كه اولتيماتوم روس شروع شد .\r\nمسألهء وظيفه‌خواران يكى از معضلات مالى ايران به شمار مىرفت . چه دولت به موجب دفاتر غيرمنظم ، مجبور بود هرساله تقريبا به صد هزار نفر اشخاص مختلف الحال نقدا و جنسا معادل سه ميليون تومان بدهد . . . » « 2 »\r\nبراى آنكه خوانندگان به ارزش پول و ميزان حقوق كارمندان دولت در پنجاه ، شصت سال پيش واقف گردند حقوق عده‌اى از فرهنگيان را در سال 1301 نقل مىكنيم :\r\nبودجهء هذه السنه مدرسهء علوم سياسى به تاريخ 1301\r\nاسم سمت حقوق به حسب تومان\r\nميرزا على اكبر خان دهخدا مدير مدرسه 200\r\nميرزا ابو الحسن خان فروغى معلم ثروت 40\r\nصديق حضرت ( مظاهر ) دفتردارى و حقوق بين المللى 40\r\nميرزا على محمد معلم فقه 50\r\nفاضل تونى معلم عربى 40\r\nفاضل خلخالى معلم فقه 40\r\nميرزا مهدى معلم ادبيات 35\r\nذكاء السلطنه شيبانى معلم ماليه 31\r\nابو القاسم فروهر حقوق تجارتى 20\r\nباقر كاظمى معلم تاريخ جديد و حقوق اساسى 25\r\nميرزا عبد العظيم خان قريب معلم فارسى 20\r\nغلامحسين خان رهنما معلم رياضيات 25\r\nعباس خان اقبال آشتيانى معلم جغرافيا 35\r\nميرزا جواد خان عامرى حقوق جنائى 15\r\nاسمعيل مرآت طبيعيات 15\r\nمنصور السلطنه اصول محاكمات 35\r\nعلى اكبر سياسى فرانسه 15\r\nو عده‌اى ديگر جمع حقوق سالانه 560 / 13 تومان\r\n\r\n\r\n","description":"","footnote":"\r\n( 1 ) . همان ، ص 326 به بعد .\r\n( 2 ) . همان ، ص 328 به بعد .\r\n","page_name":" 1191 ","page_number":481},
  {"content":"\r\n . \r\n","description":"","footnote":"","page_name":" 1192 ","page_number":482},
  {"content":"\r\n\r\n11 . دادگسترى در ايران\r\n\r\n","description":"","footnote":"","page_name":" 1193 ","page_number":483},
  {"content":"\r\n . \r\n","description":"","footnote":"","page_name":" 1194 ","page_number":484},
  {"content":"\r\n\r\n\r\nفصل يازدهم دادگسترى در ايران\r\n« ديوان قاضى »\r\n\r\nدادگسترى در ايران بعد از اسلام\r\nقبل از آن‌كه از ديوان قاضى و طرز قضاوت و دادرسى در ايران سخنى به ميان آيد ، لازم است به طور اجمال نظرى به قوانين و مقررات اسلامى بيفكنيم و سير تكاملى آن را مطالعه كنيم :\r\nپايهء فقه اسلامى قرآن است كه حاوى دستورهاى كلىست ، پس از قرآن سنت و حديث يعنى كردار و گفتار پيغمبر ملاك عمل مسلمانان قرار گرفت . پس از رحلت پيشواى اسلام ، صحابه و ياران ، بسيارى از آيات قرآن را كه مجمل و سربسته بود تفسير كردند و به گردآورى گفته‌ها و احاديث آن حضرت همت گماشتند . و چون در آغاز اسلام علم و دانش و خط و كتابت مورد توجه نبود ، از دوران حيات حضرت ، جعل حديث شروع شد تا جايى كه پيغمبر فرمود هركس از روى عمد بر من افترا زند ، در دوزخ جا خواهد گرفت . « جعل حديث پس از رحلت پيشواى اسلام ، رواجى تمام يافت ، چنان كه عبد الكريم بن ابى العوجا كه به جعل حديث مشهور بود ، چون به پاى دار آمد گفت : من هزار حديث كه مشعر بر حلال و حرام است جعل نموده‌ام ، ناگفته نماند كه در آن ايام گروهى از پرهيزگاران نادان نيز براى ترويج حق و دفع باطل از جعل حديث باكى نداشتند ، در هرحال علل جعل حديث مختلف بود اختلاف ميان على و ابو بكر ، يا بين على و معاويه ، و مبارزات سياسى بين بنى اميه و بنى العباس ، تمام اينها سبب جعل حديث بود » « 1 » ابن ابى الحديد گويد : « بدان كه اصل دروغ و جعل حديث ناشى از شيعيان بود ، زيرا آنها در به دو امر حديثى چند در فضيلت يار خود على ( ع ) جعل نمودند و باعث جعل ، هم دشمنى آنها با ابو بكر بود . » « 2 »\r\nچنان‌كه قبلا گفتيم مبناى كار مسلمانان تعاليم قرآن بود « در قرآن آيات بسيارى هست كه\r\n\r\n\r\n","description":"","footnote":"\r\n( 1 ) . پرتو اسلام ، ترجمهء عباس خليلى ، ص 255 .\r\n( 2 ) . همان كتاب ، ص 256 .\r\n","page_name":" 1195 ","page_number":485},
  {"content":"\r\n\r\nمعنى آن روشن و خود آن « محكم » مىباشد . اغلب آنها مربوط به اصول دين يا احكام است . . .\r\nآيات ديگرى هم هست كه معنى آن مشكل مىباشد كه آنها را « متشابهات » گويند و فقط گروه معينى قادر به فهم معنى آن بودند . ياران پيغمبر نوعا بر دانستن معانى تواناتر بودند ، زيرا هم قرآن به زبان آنها نازل شده بود و هم خود ، اغلب حوادث و وقايعى را كه مستلزم نزول آيات بوده مشاهده كرده بودند . . . دانستن علل نزول آيات بزرگترين كمك به فهم معنى بود . و عدم اطلاع بر سبب نزول آيه موجب خطا مىشد . . . بالجمله چنين معلوم مىشود كه تفسير قرآن در هرزمان و مكان تحت تأثير « علم » واقع شده . علاوه بر اين ، مذاهب و عقايد مختلفى كه در هرعصرى پديد آمده ، خود در تفسير هم تأثير داشته . اگر بخواهيم تفسير قرآن را از روزگار ابن عباس تا زمان شيخ محمد عبده جمع و مطالعه كنيم ، مىبينيم تا چه حد مقتضيات زمان و علوم و عقايد هر دوره ، در تفسير و تعبير آيات مؤثر بوده است . » « 1 »\r\nقرآن متدرجا يعنى در مدت بيست و سه سال نازل شده ، آياتى كه در مكه نازل شده ، در قانون و شريعت چندان بحث نكرده . فقط اصول دين را بيان كرده است و از لزوم ايمان و توجه به اخلاقيات و پرهيز از سياهكارى سخن رفته است - قوانين مدنى مانند خريد و فروش و اجاره يا اصول جزايى و جنايى نظير قتل و سرقت يا احوال شخصى مثل ازدواج و طلاق ، تمام اينها بعد از هجرت پيغمبر به مدينه نازل شده است . . . پيغمبر در مكه به دعوت مردم و به تشكيل اسلام مشغول بود و پس از انجام اين كار به وضع قوانين اقدام فرمود . آياتى كه مشعر به قانون است و به اصطلاح فقها احكام ناميده مىشود ، در قرآن كم است از 6 هزار آيهء قرآن ، فقط دويست آيه از آنها به احكام و قوانين اختصاص دارد . . . غالبا حكم و قانون بر اثر حادثه وضع مىشد ، چون دو نفر خصم نزد پيغمبر مىرفتند براى حكم و قضاء ، يك آيه نازل مىشد : گويند مردى از « عطفان » ثروت يتيمى را كه برادرزاده او بود در دست داشت ، چون يتيم دارايى خود را از او مطالبه كرد ، از دادن آن خوددارى كرد . هردو نزد پيغمبر رفتند ، اين آيه نازل شد :  « وَ آتُوا الْيَتامى أَمْوالَهُمْ »  « 2 »\r\nعلل نزول آيات : مطالعه در تاريخ نزول آيات و احكام قرآن به خوبى نشان مىدهد كه آياتى كه مشعر به قانون است به حكم احتياج و مقتضيات زمان نازل شده است . احمد امين در پرتو اسلام مىنويسد : در عهد جاهليت و در آغاز نهضت محمدى « زنى كه شوهر او مىمرد ، فرزند شوهر ، يا خويش ديگر او حق داشت كه آن زن بيوه را تملك كند يا با وى ازدواج نمايد يا او را به ديگران ببخشد ، يا به او فشار آورد كه صداق خود را ببخشد . ابو قبيس درگذشت ، زنى « كبيشه » نام از او مانده بود ، فرزند شوهر او برخاست و رداى خود را به علامت تملك بر او افكند و وى را به زنى برد ولى نفقه به او نداد . آزادى او را هم در قبال مال معينى نپذيرفت . كبيشه نزد پيغمبر رفته ، حال خود را شرح داد . پيغمبر فرمود بنشين تا حكم خدا نازل شود ، زنهاى مكه\r\n\r\n\r\n","description":"","footnote":"\r\n( 1 ) . پرتو اسلام ، همان ، ص 241 به بعد .\r\n( 2 ) . همان ، ص 75 - 272 .\r\n","page_name":" 1196 ","page_number":486},
  {"content":"\r\n\r\nداستان وى را شنيدند ، همه جمع شده ، نزد پيغمبر رفتند و گفتند ما همه « كبيشه » هستيم . اين آيه نازل شد :  « يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ . »  و به روش ديرين پايان داده شد .\r\n. . . مردم نخست عادات جاهليت خود را ادامه مىدادند ، باده و قمار در زمان اسلام شيوع داشت ، چون اسلام نيرو گرفت ، از خمر و خمار نهى فرمود ، ارتقاء تدريجى و رعايت حال مسلمين ، موجب تغيير قوانين و نظامات جاريه مىگرديد . . . « در علت نسخ هم گفته‌اند كه مصلحت و اقتضاء وقت ، موجب تغيير قوانين اسلامى شده بود . »\r\nمثلا « عدهء » بيوه‌زنى كه شوهر او مرده بود در به دو امر يك سال بود بعد چهار ماه و ده روز شده بود . در حديث همچنين آمده است : « من شما را از ذخيره كردن گوشت قربانى منع كرده بودم اينك آن را جايز مىدانم . . . قرآن در همه چيز مردم دخالت دارد ، اعم از عبادات و قوانين اجتماعى و مدنى و امور جنايى و جزايى و شئون خانوادگى و اجتماعى و نظامات سياسى و سازمانهاى دولتى و جز اينها . قرآن در امور مذكور مفصلا بحث نكرده ، بلكه مجملا اشاره كرده و تفصيل آنها را به پيغمبر واگذار كرده است .\r\n. . . اسلام در بسيارى از امور قانونگزارى تجدد و اصلاح را جارى كرده ، عادات و قوانين جاهليت را اندك‌اندك تغيير داد . تعدد زوجات را تقليل داد و بر آزادى زن ( در عربستان ) افزوده ، قانون ازدواج و طلاق جاهليت را تبديل ، و اصول ارث را تعديل نموده است . زيرا در جاهليت اناث و اطفال را ، از ارث محروم مىكردند . ارث را به كسى اختصاص مىدادند كه قادر به جنگ و ستيز باشد . اسلام بهره‌اى به زن داد و بهرمندى وى موجب خشم مردم آن زمان گرديد . ابن عباس گويد : « چون احكام ارث زن ، نازل شد ، مردم به ستوه آمده گفتند : به زن هشت‌يك و به دختر نصف و به كودك حق كامل داده مىشود و حال آن‌كه هيچ‌يك از آنها قادر به جنگ و دفاع نيستند . » « 1 »\r\nبراى آنكه خوانندگان بدانند ، نزول آيات قرآن تا چه حد طبيعى و با زندگى روزمره مسلمانان نزديك و مرتبط بوده است يادآور مىشويم كه در صدر اسلام عده‌يى از مؤمنين ، به علت جهل و بىخبرى يا به حكم خودخواهى و بىادبى ، همه‌روزه هنگام ظهر به خانهء آن حضرت مىآمدند ، و پس از صرف غذا ، ساعتها مزاحم مىشدند . ظاهرا چون تذكرات دوستان پيغمبر در روش ميهمانان ناخوانده مؤثر نيفتاد ، در اين‌باره نيز آيه‌يى نازل شده - در سوره احزاب آيه 35 به آداب حضور در مجالس مهمانى اشارات جالبى شده است :  « يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ ، غَيْرَ ناظِرِينَ . . . »  « اى كسانى كه به خدا ايمان آورديد ، به خانه‌هاى پيغمبر داخل مشويد ، مگر آنكه اذن دهد و به سفره طعامش دعوت كند در آن حال هم نبايد\r\n\r\n\r\n","description":"","footnote":"\r\n( 1 ) . همان كتاب ، ص 276 .\r\n","page_name":" 1197 ","page_number":487},
  {"content":"\r\n\r\nزودتر از وقت آمده و بظروف غذا چشم انتظار گشائيد ، بلكه موقعى كه دعوت شده‌ايد بياييد و چون غذا تناول كرديد ، زود از پى كار خود متفرق شويد ، آنجا براى سرگرمى و انس به سخن‌رانى نپردازيد كه اين كار پيغمبر را آزار مىدهد و او به شما از شرم اظهار نمىدارد ولى خدا را ، بر شما در اظهار حق خجلتى نيست و هرگاه از زنان رسول متاعى مىطلبيد از پس پرده بطلبيد ، براى آنكه دلهاى شما و دلهاى آنها پاك و پاكيزه ماند بهتر است . »\r\nهمين‌كه پيغمبر وفات يافت باب وحى و تنزيل بسته شد و از عهد ابو بكر به بعد به سرعت حوزه قدرت مسلمين وسعت گرفت و مسائل و مباحث جديدى در عالم اسلام ظهور كرد .\r\nبا گذشت زمان و وسعت قلمرو مسلمين ، قضا و دادرسى دامنهء وسيعترى پيدا كرد و مسايل و موضوعات جديدى مطرح گرديد و براى حل و تصفيهء اين مسايل به وجود قوانين و سازمانهاى تازه‌اى احتياج بود . و چون چنين قوانينى كه جوابگوى احتياجات جديد اجتماعى و اقتصادى مردم باشد در قرآن وجود نداشت ، عده‌اى از علماى فقه با در نظر گرفتن دستورهاى كلى قرآن و اعمال و اقوال پيغمبر و جانشينان او ( اجماع صحابه ) و با توجه به قوانين روم و ايران و سازمانهاى قضايى و سياسى اين دو كشور ، به تدوين قوانين فقه اسلامى همت گماشتند و با استنباط و اجتهاد معضلات و مسايل قضايى را حل و تصفيه كردند .\r\nاز ميان سلسله محققين و فقها ، دستورهاى امام ابو حنيفه ، امام شافعى ، امام مالك و امام حنبل مستند و مبناى كار مسلمانان ، يعنى اهل سنت و جماعت ، در كليهء عقود و ايقاعات و امور جزايى قرار گرفت . احكام هريك از ائمهء نامبرده بعدها نيز مورد شرح و تفسير واقع شد ، و هر فرقه از اهل تسنن رأى يكى از چهار تن مزبور را ، مناط اعتبار قرار دادند و از آن پيروى كردند . در حالى كه اهل تشيع از گفته‌هاى امام وقت تبعيت مىكنند و باب اجتهاد را براى حل مسايل مهم ، مفتوح مىدانند . يعنى مجتهدين جامع الشرايط حق دارند در هرموقع به اقتضاى زمان در مسايل مهم حقوقى اظهار عقيده نمايند .\r\nيكى از پيشوايان اهل سنت به نام ابو حنيفه معتقد است كه نماز را ممكن است به زبان فارسى خواند و به جاى اللّه اكبر مىتوان گفت « خدا بزرگ است » و نيز مىتوان قرآن را به زبانهاى خارجى ترجمه كرد و به همان زبانها خواند . در حالى كه امام مالك و شافعى با نظر او مخالفت دارند ، به عقيدهء ابو حنيفه هرزن بالغ ، آزاد است بدون مداخلهء ولى خود شوهر كند ، ولى مالك و شافعى انتخاب شوهر را بدون اجازهء ولى جايز نمىدانند . « 1 » به طور كلى بايد گفت با حملهء اعراب و استقرار آنان در ممالك شرق نزديك ، در نظام قضايى و حقوقى مردم ايران‌زمين تغييراتى شگرف و بىسابقه پديد آمد « . . . خانواده‌اى كه بر اصل « ازدواج با محارم » پديد آمده بود ، با مشگلهاى سخت روبرو مىشد و براى اعضاى آن غالبا جز طلاق و خجلت و توبه راه ديگر\r\n\r\n\r\n","description":"","footnote":"\r\n( 1 ) . پرتو اسلام ، پيشين ، ص 293 .\r\n","page_name":" 1198 ","page_number":488},
  {"content":"\r\n\r\nنمىماند . بين زن و شوهر و بين ابوين و فرزند قواعد ارث و ولايت و همهء حقوق و تكاليف ، صبغهء تازه مىيافت . در احكام راجع به قصاص و ديه و سرقت و زنا و تبنى و ارضاع و نكاح و طلاق و نفقه و تعدد زوجات آنچه در قوانين مزديسنان بود ، منسوخ مىشد و قوانين تازه به جاى آنها رايج مىگشت . مردگان را كه تا ديروز درون دخمه‌ها و در مجاورت هوا مىنهادند تا طعمهء مرغان و جانوران گوشت‌خوار شود ، ديگر به حكم دين جديد مىبايست بشويند و كفن كنند و به آيين خاص به خاك بسپارند . روزهاى گذران كه هريك را نام ديگر بود ، به هفته تقسيم مىشد و جشنهاى كهن به عنوان رسوم مجوس منسوخ مىشد و عيد فطر و قربان جانشين همه مىشد .\r\nنوروز و مهرگان و سده كه باقى ماند ، رنگ تازه‌اى گرفت ، دستگاه نظام ، منحل مىشد و سربازان و فرماندهان همگى خدمت را ترك مىكردند . رؤساى اصناف و متوليان قضا از هرگونه تصرف و عمل محروم مىماندند ، آتشهاى كهن خاموش و به جاى آن محراب و مناره برپا مىشد و مغ و هيربد از اعتبار سابق مىافتاد و بسا كه آواره و كشته مىشد . نيايش خورشيد فراموش مىگشت و پرستندگان هرمز روى به جانب كعبه مىآوردند . هربامداد هرنيمروز و هرشامگاه بانگ اذان برمىآمد . . . آب و آتش به هرچيزى آلوده مىشد ، و اين خطاى بزرگ ديروز ، ديگر امروز صواب مىنمود . . . جن با انواع گوناگون و با اسمهاى عبرى و عربى جاى ديوها را گرفت و با آدمىزادگان حشر و نشرى آزادتر يافت . . . امثال و تعبيرات كهنه كه از اوستا و خداينامه اخذ شده بود ، جاى خود را به امثال و تعبيرات مأخوذ از قرآن داد . تركيباتى از مقولهء كشتى نوح و صبر ايوب و حزن يعقوب و حشمت سليمان جاى تركيباتى از نوع باغ جمشيد ، جام كيخسرو ، خون سياوش و امثال آنها را گرفت . . . فقر و عزلت و انقطاع كه پيش از آن زادهء اهريمن و پتياره محسوب مىشد ، از آن پس نمونهء زندگى پيمبران و پاكان شمرده مىشد و چندى بعد بيكارى و دريوزگى و درويشى تا حدى فخر و شرف محسوب شده در حقيقت آيين جديد همه چيز را دستخوش تحول كرده بود . . . » « 1 »\r\n\r\nنمونه‌اى از قوانين حقوقى\r\nدر مورد مالكيت و حقوق ناشى از آن ، در قرآن اشاراتى شده است . ولى فقها و ائمهء اسلام بعدا با توجه به ضروريات زمان به شرح و تفصيل از آن سخن گفته‌اند .\r\nارث : قوانين ارث به طور جزيى و دقيق در قرآن ذكر شده است .  يُوصِيكُمُ اللَّهُ فِي أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ  . . . « زن نصف مرد از تركه ارث مىبرد و اگر اولاد دو دختر يا بيشتر باشد ، سهم آنها دو سوم از ارث است ، و اگر يك دختر باشد نصف تركه به « فرص » سهم اوست ، و براى هريك از پدر و مادر به نسبت شش‌يك ، تركه تعيين شده است . يعنى اگر براى ميت اولادى باشد چه پسر و چه دختر ، ابوين فقط شش‌يك مىبرند و اگر براى ميت اولادى نباشد مادر يك‌سوم و\r\n\r\n\r\n","description":"","footnote":"\r\n( 1 ) . دكتر زرين‌كوب ، تاريخ ايران بعد از اسلام ، ص 445 به بعد ( به اختصار ) .\r\n","page_name":" 1199 ","page_number":489},
  {"content":"\r\n\r\nپدرش دو سوم از تركه را خواهد برد . اگر براى ميت زياده از يك برادر ( يا خواهر ) باشد ، به مادرش شش‌يك داده مىشود و اين مقررات بعد از اداء ديون و انجام وصيتهاى ميت انجام مىگيرد .\r\nامكان وصيت براى موصى محدود است ، يعنى هيچ‌كس نمىتواند زايد از ثلث مال خود را براى مصرف در امر خاصى وصيت نمايد آن هم به شرطى كه وصيت در مرض موت نباشد . در قرآن سهم مرد از تركهء زن نصف تعيين شده به شرطى كه براى زن اولاد نباشد و اگر اولاد داشته باشد ، چهاريك به مرد مىدهند . البته بعد از اداء ديون و عمل به وصيتها .\r\nزن نيز اگر شوهر خود را از دست بدهد و اولادى نداشته باشد ، يك‌چهارم ، و اگر از شوهر خود اولاد داشته باشد يك‌هشتم مىبرد .\r\nهمچنين در قرآن در سورهء نساء آيات 11 - 12 ، ساير كسانى كه مىتوانند از ارث برخوردار شوند ، ذكر شده است .\r\nمىگويند در ميان خلفا ، حضرت امير كه مردى باسواد بود بيش از ديگران به مسايل فقهى تسلط داشت . يك‌بار زنى حضورش آمد و گفت : « برادرم مرده و 600 دينار ماترك داشته ، ولى فقط به من يك دينار داده‌اند . » امام فورا در جوابش گفت : « شايد برادر تو يك زن و دو دختر و مادر و 12 برادر و يك خواهر كه تو باشى داشته است . » زن گفت : « بلى . » در قانون ارث اسلام سعى شده است كه ثروت و ماترك متوفى بين عدهء بيشترى تقسيم شود و اقارب و ارحام درجه به درجه از ميراث متوفى متمتع گردند . مادر ، پدر ، جد ، عم ، برادر ، خواهر ، عمه ، خاله ، و غيره هركدام در مقام خود و تحت شرايط معينى سهمى دارند . البته ملاك اصلى وراثت مسئلهء بستگى و قرابت با ميت است . هرگاه قوانين اسلام را در زمينهء ارث با قاعده‌اى كه وارث را نزد اعراب ، در فرزند ارشد حصر مىكرد ، و قوانين آن دسته از ممالك كه فقط اولاد بزرگتر را وارث منحصر به فرد متوفى مىشمارند مقايسه كنيم ، به رجحان و برترى قوانين اسلامى و جنبه‌هاى دموكراتيك آن در مورد ارث پى خواهيم برد . در مواردى كه قرآن و سنت و اخبار و احاديث با همهء وفور حيرت‌انگيزش نمىتوانست مسايل و مشكلات روزافزون ملل متنوع اسلامى را كه در راه رشد اقتصادى و اجتماعى پيش مىرفتند حل كند ، ناچار متفكرين و صاحب‌نظران راه فقه و اجتهاد را در برابر مردم مىگشودند ، به نظر فقها بايد دو دوران را از هم مشخص كرد : « دوران تشريع » كه در آن بانى شريعت ، قانونگزارى مىكند ، و سپس دوران « تفريع » كه در آن حافظان شريعت از شرايع اوليه ، احكام ثانويه را متفرع مىكنند و استخراج مىنمايند و اين احكام مىتواند بر دو گونه باشد : احكام امضايى كه در تأييد آن چيزىست كه در گذشته گفته شده است ، و يا احكام تأسيسى كه به ابتكار فقيه و بنابه اجتهاد او پديد شده است .\r\nاجتهاد در مسايل شريعتى عبارت است از عمل به « رأى » و « قياس » . فقها به بررسى نقادانهء احاديث پرداختند و احاديث ناسخ و منسوخ را از هم متمايز ساختند و از آيات و احاديث مستند و صحيح آغاز استنتاج نمودند و قواعدى در اين زمينه وضع كردند . مانند « قياس »\r\n\r\n","description":"","footnote":"","page_name":" 1200 ","page_number":490},
  {"content":"\r\n\r\n( بر اساس شباهت مورد عمل كردن ) « و رأى » ( بر پايهء روح شريعت حكم دادن ) و « اجماع » ( بر اساس توافق مراجع معتبر مذهبى ، عمل‌كردن ) و استحسان ( يعنى از ميان چند حكم آن را كه به مصلحت كار است برگزيدن ) و استصحاب ( يعنى در موقعى كه دليلى براى تفسير وضع وجود ندارد به همان شكل سابق ، بر اساس سنت موجود و براساس آنچه در گذشته مىشده عمل كردن ) و غيره . به علاوه در مورد وظايف ناشى از شريعت و آداب دين ، واجب و مستحب ( يا مندوب ) و مباح ( يا جايز ) و مكروه و حرام ( يا محظور ) را از هم بازشناختند .\r\n\r\nرشد و تكامل قوانين اسلامى :\r\nاز دوران بنى اميه راجع به قوانين شريعت دو نظر مختلف ظهور كرده بود و عده‌اى مانند حجازيان در اجراى احكام شرع پيرو ( حديث ) بودند و جماعتى مانند عراقيان پرچم « منطق و رأى » را برافراشته از آن پيروى مىكردند . حجازيان اهل مدينه ، پيرو مالك و شاگردان او بودند و عراقيان يعنى اهل منطق و رأى از « ابو حنيفه » و پيروان او تبعيت مىكردند . اهل حديث به گفتار و كردار و سنت پيشواى اسلام توسل مىجستند ، ولى اهل منطق و رأى و قياس با توجه به تحولات و مصالح زمان و موارد گوناگونى كه در امور اجتماعى و اقتصادى پيش مىآمد ، اظهار نظر مىكردند . پيروان اين مكتب در دوران بنى العباس كه منطقهء قدرت مسلمين وسعت يافته بود و ملل متمدن چندى در حلقهء نفوذ مسلمين وارد شده بودند ، در قوانين شرع به اقتضاى زمان ، تحولاتى پديد آوردند . به نظر احمد امين « بنى اميه به استثناى عمر بن عبد العزيز ، هرگز به قضات و علماء فقه در امور خود راه نمىدادند مگر به ندرت . . . خلفا امور كشوردارى را به خود منحصر كرده . . . و امور ماليه و تنظيم شئون دولت و امثال آنها همه تابع ارادهء شخص خليفه بود . علما و فقها را هم به حال خود گذاشتند كه خود درس خوانده يا تدريس نموده يا فتوا داده يا هركارى كه مىخواستند در اعمال ديانت ( كه مخالف سياست نبود ) انجام مىدادند ، و چند قاضى هم براى فتوا معين ، و سياست را از دين تفكيك كرده بودند . . . چون زمام امور به دست بنى العباس افتاد و به دولت خود رنگ دينى دادند . . . به تقرب علما كوشيدند و روحانيون را به خود نزديك ساختند . . . يكى از نتايج اعمال آنها اين بود كه جماعتى از علما كه زير بار خلفا نرفته بودند ، دچار شكنجه و عذاب شدند : مانند ابو حنيفه و مالك و سفيان ثورى . ولى در زمان بنى اميه حسن بصرى در مسجد جامع مىنشست و آزادانه در سياست بحث مىكرد . و چون دربارهء خلفا از او مىپرسيدند ، او آنها را سخت انتقاد مىكرد ، و از هرگونه آزار و آسيب مصون بود . . . در زمان بنى العباس به سبب توجه آنان به قوانين شريعت . . . براى آبيارى ، حفر قنات ، احداث سد و درياچه ، استيفاى عوارض و ماليات و تنظيم ديوان ، قوانينى وضع شد . به اين ترتيب با پيدا شدن مسايل و موضوعات جديد ، دامنهء علم فقه وسعت يافت . اگر در زمان پيشواى اسلام كار فقها منحصر به حديث و گفته‌هاى آن حضرت بود ، در زمان اصحاب ، اقوال و اعمال و احكام آنها بر احاديث افزوده شد و بعد احكام و فتاوى تابعين و بعدها نظريات و عقايد علما و مجتهدين نيز بر آن مجموعه اضافه گرديد و به اين ترتيب علم\r\n\r\n","description":"","footnote":"","page_name":" 1201 ","page_number":491},
  {"content":"\r\n\r\nفقه به حكم احتياج وسعت و توسعهء فراوان يافت .\r\n\r\nاحكام فقه در خدمت خلفا\r\nدر دورهء بنى العباس فقه اسلامى كه بايد مبداء قانون‌گزارى و داورى باشد ، زير نفوذ سياست قرار گرفت و فقهاى بزرگ و عاليقدرى كه در برابر تمايلات خلفا ايستادگى كرده و از بيان حق خوددارى نمىكردند ، به سختى مورد شكنجه قرار مىگرفتند . چنان‌كه طبرى مىگويد : « از مالك بن انس فتوا خواستند كه در عين بيعت ابى جعفر « منصور » آيا مىتوانيم محمد بن عبد اللّه بن الحسن را متابعت و يارى كنيم ؟ » او چنين فتوا داد كه : « شما ابو جعفر را به اكراه و اجبار بيعت كرديد و اشخاص مجبور معذورند . » مردم همه به محمد گرويدند و مالك گوشه‌نشينى اختيار كرد . اين فتوا سبب خشم خليفه بر او شد . . . او را با تازيانه سخت نواخت به حدى كه دست او را از كار انداخت . . . » ادب هم تابع ميل كاخ‌نشينان بود ، هركه را خلفا ، بد مىدانستند شعرا او را هجو و مذمت مىكردند و هركه را دوست داشتند شعرا او را مىستودند . چون معتصم از افشين خشنود بود ، ابو تمام در مدح او چند قصيده سرود و چون بر او خشمگين شد ، ابو تمام او را مذمت و تكفير كرد . هارون الرشيد ، برمكيان را مقرب كرده بود ، شعرا آنها را ، كان بذل و فضل دانستند و چون بر آنها غضب كرد ، آنها را كافر و زنديق خواندند .\r\nبا تمام اين احوال ، بسيارى از علما در قبال بازيگران سياست فقط از حق و حقيقت پيروى مىكردند . مىتوان براى هردو دسته مثال آورد .\r\nيكى از مختصات اين دوره ، پيدايش اختلاف و ظهور بحث و مناظره و جدل در بين علما و فقهاى زمان ، دربارهء تفسير كلمات و لغات وارده در قرآن و حديث و سنت بود . براى آن‌كه خوانندگان بهتر به اختلاف نظر فقهاى آن عصر واقف گردند ، جمله‌اى چند از كتاب پرتو اسلام را عينا نقل مىكنيم : « از عبد الوارث بن سعيد روايت شده كه چنين مىگويد : « وارد مكه شديم و ابو حنيفه را در آنجا ديدم . از او پرسيدم در بيع شرط چه عقيده دارى كه مثلا شخصى متاع خود را به شرط مىفروشد ؟ پاسخ داد هم بيع باطل و هم شرط باطل است . سپس نزد ابن ابى ليلى رفتم و همان مسئله را از او پرسيدم . جواب داد بيع واقع و جايز است و شرط باطل . بعد نزد ابن شبرمه رفته همان موضوع را مطرح كردم ، او گفت هم بيع جايز و هم شرط جايز است . »\r\nوقتى كه عبد الوارث اختلاف نظر فقهاى نامبرده را براى خود آنها نقل مىكند ، معلوم مىشود كه هريك از آنها عقيده و نظر خود را مستند به گفته‌هاى پيغمبر يا يكى از نزديكان او دانسته‌اند و به اين ترتيب اختلاف در حديث موجب اختلاف در آراء گرديده است . در دورهء بنى العباس چنان كه يادآور شديم ، « مدرسهء رأى و قياس در مقابل مدرسهء حديث تأسيس شد » و هريك از دو مكتب براى اثبات نظريهء خود دلايلى ابراز مىكردند و از بركت اين محاورات و مناظرات دايرهء فقه اسلامى وسعت يافت و مباحث آن شامل قانون تجارت ، قانون مدنى و قانون جزا گرديد . فقه حنفى بيش از ساير مكاتب فقهى براى عقل و ادراك آدمى ارزش قايل بود . جاحظ مىگويد : « بسا\r\n\r\n","description":"","footnote":"","page_name":" 1202 ","page_number":492},
  {"content":"\r\n\r\nانسان 50 سال در فقه و تفسير اشتغال نموده و با فقها نشسته و از آنها آموخته و تمرين كرده ، باز مىبينيم درخور قضا و فتوا و صدور حكم نمىباشد ، ولى در مدت يك سال كه فقه حنفى يا مانند آن را مىخواند و به اصول فقه آشنا مىشود ، لايق مقام قضا و حكومت يك شهرستان مىگردد . چند روزى آموخته فقه حنفى مطابق چندين سال تعلم فقه ديگران است .\r\nبالطبع مبادى و تعاليم حنفى مسبب يك انقلاب مهم فكرى گرديده كه مردم را به دو دسته تقسيم مىكند : يك دسته موافق آن عقايد و مبادى ، و يك دسته مهاجم و بدخواه . « ابو حنيفه هرگاه در صحت حديث ترديد مىكرد ، فورا آن را رد مىكرد و مىگفت صحت آن براى من مسلم نشده و فورا براى حل معضل فقهى يا شرعى قياس و رأى را به كار مىبرد . به همين علت مردم قشرى و علماى حديث ، زبان به انتقاد و اعتراض او گشودند . » آنچه مسلم است فقه حنفى با روح زمان كه دوران شكفتگى اقتصادى و رشد و پيشرفت اجتماعى جهان اسلامىست هم‌آهنگى بيشترى داشت و بهتر مىتوانست به مسائل جديدى كه در جريان فعاليتهاى گوناگون توليدى و اقتصادى تجلى و تظاهر مىنمود پاسخ گويد . در حالى كه در صدر اسلام به حكم شرايط ابتدايى اقتصادى و اجتماعى آن روز ، امكان ظهور و طرح چنين مسايلى وجود نداشت .\r\nمكتب ابو حنيفه با سعهء نظر و وسعت ديدى كه داشت ، مىتوانست به مسايل و مشكلات جديد ، به كمك رأى و اجتهاد پاسخ قانع‌كننده‌اى بدهد و به رشد و تكامل اجتماعى ملل مسلمان يارى نمايد . « سعيد بن مسيب از على ( ع ) نقل مىكند كه على از پيغمبر پرسيد : « اگر حادثه‌اى رخ بدهد و نص صريحى براى آن نيامده باشد ، چه خواهيم كرد ؟ » پيغمبر فرمود :\r\n« دانشمندان يا پرهيزگاران را جمع و با آنها مشورت كنيد . مبادا به تنهايى رأى بدهيد . » « 1 »\r\nعلم اصول : فقها و مجتهدين براى آن‌كه در صدور احكام شرعى راه خطا نروند ، بايد به اصول فقه يا علم اصول آشنا باشند . موضوع اصول ادلهء كلى شرعىست و به كمك اين ادلهء كلى مىتوان دربارهء چگونگى استنباط احكام شرعى قضاوت كرد و گفت اين استنباط صحيح است يا سقيم . از اواسط قرن پنجم هجرى كتب متعددى دربارهء اصول فقه توسط دانشمندان به رشتهء تحرير درآمد كه از آن جمله كتب علامه حلى يعنى تهذيب و نهايه را كه از اهم كتب اصولىست و كتاب معروف كلينى يعنى اصول كافى را كه بر آن شروح متعدد نوشته‌اند ، ذكر مىكنيم .\r\nمبارزهء اصولى و اخبارى در شيعه : مبارزه بين آن فقهايى بود كه حكم بر قواعد منطقى را مجاز مىدانستند و آن فقهايى كه قشرى بودند ، و جز آيات قرآن و احاديث نبوى و احاديث ماثوره از ائمه هيچ‌چيز ديگرى را قابل وثوق نمىشمردند . علت ضرورت پيدايش دانشى به نام اصول به احتمال قوى تنوع و بغرنجى حالات اجراى احكام شرعى و دشوار بودن اجتهاد و قضاوت صحيح بوده است . و طرفداران رأى و قياس در فقه سنى و شيعه منطقا بايد به تنظيم\r\n\r\n\r\n","description":"","footnote":"\r\n( 1 ) . پرتو اسلام ، ترجمهء عباس خليلى ، ج 1 ، ص 283 .\r\n","page_name":" 1203 ","page_number":493},
  {"content":"\r\n\r\nچنين رشته‌اى برسند . به نظر فقها در دوران غياب پيشواى اسلام و ائمهء شيعه ، براى حل معضلات فقهى راهى جز استنباط از روى احكام موجود و تفقه و نتيجه‌گيرى از آنها وجود ندارد .\r\nبنابراين قاضى و فقيه بايد با تمسك به اصول و مبانى ، خود را از لغزش در امان دارد .\r\n\r\nتدوين فقه اسلامى در آغاز قرن دوم هجرى\r\nاز اواخر عهد امويان ، در نتيجه گسترش حوزهء قدرت مسلمين ، لزوم تدوين و تنظيم قوانين جزايى و حقوقى احساس مىشد . ولى اين كار در عهد دولت اموى صورت نگرفت ، بلكه از اوايل قرن دوم هجرى اين تلاش آغاز و در ميانهء قرن چهارم پايان يافت .\r\nدر اين عصر دولت اسلامى در كليهء مراتب علمى و اقتصادى درخشيدن گرفت . دانش فقه توسعه يافت و مكاتب گوناگون فقهى و حقوقى به وجود آمد كه برخى از آنها با از بين رفتن پيروانشان از ميان رفتند . برخى از اين مكاتب پايدارى نشان دادند و متدرجا رواج يافتند . از مذاهب سنى ، چهار مكتب حنفى ، مالكى ، شافعى و حنبلى اشتهار پيدا كرد .\r\nهمچنين در اين عصر مجموعه‌هاى بزرگ حديث تدوين گرديد و تفسيرهايى بر قرآن نگاشته شد ، و در اصول و فروع فقه تصانيف گوناگون به وجود آمد .\r\nدانشمندان اهل سنت به دو دستهء بزرگ تقسيم شده‌اند ، دستهء اول طرفدار رأى بودند ، در عراق به رياست ابو حنيفه نعمان ، و دستهء ديگر طرفدار حديث در حجاز به رياست مالك بن انس .\r\nمذهب طرفداران حديث ، به تمسك به سنت پيغمبر و روگردانى از رأى و اجتهاد شهرت يافت ، و علتش اين بود كه شهرهاى حجاز گاهوارهء سنت و جايگاه صحابه بود . و از اين‌رو فقهاى حجاز بيش از ديگران به سنت آشنا بودند . و به علاوه مردم اين ديار هنوز به صورت ساده نزديك به بداوت زندگى مىكردند و در فتاوى خود از نصوص شرعى و اجماع فقيهان استمداد مىجستند .\r\nو اين دو مرجع براى حل مرافعات كافى بود و ضرورتى به توسعهء دايرهء اجتهاد و استدلال ديده نمىشد .\r\nاما در عراق قضيه معكوس بود ، چه مردم آن در حضارت و مدنيت مىزيستند و با دشواريهاى فراوان و نمودهاى تازهء اجتماعى و اقتصادى روبرو بودند . ديگر آن‌كه فقهاى كوفه به علت دور بودن از مراكز حديث جز اندك مايه‌اى حديث گير نمىآوردند و آن نيز در روايت از دروغ مصون نبود . پس در بسيارى از مسايل حقوقى به حكومت عقل و رأى و به اجتهاد از راه قياس و استحسان چنگ مىزدند . و در اين موارد راه افراط مىپيمودند تا جايى كه متعرض مسايل فرضى محض شدند كه نمونه‌هايى از آنها را نقل خواهيم كرد . از اواخر دوران حكومت عباسيان روشنيهاى دانش فقه نقصان گرفت و فقيهان به تدوين مذاهب پرداختند و اجتهاد خود را به مسايل فرعى منحصر ساختند .\r\nپس از سقوط بغداد ، در ميانه‌هاى قرن هفتم هجرى ( سيزدهم ميلادى ) فقيهان سنى از بيم اين كه از حدود شريعت بيرون شوند و به ستمكارى گرايند به مذهب اربعه معروف اكتفا كردند و\r\n\r\n","description":"","footnote":"","page_name":" 1204 ","page_number":494},
  {"content":"\r\n\r\nباب اجتهاد را بستند . . .\r\nاگر بخواهيم مذاهب سنى را از جهت توسع در رأى طبقه‌بندى كنيم ، لازم است مذهب حنفى را در مقام اول ، و مذاهب ظاهرى را در رديف آخر و مذاهب شافعى و مالكى و حنبلى را به ترتيب در اين ميان درجه‌بندى كنيم .\r\nو اما از نظر روش تحقيقى ، دانشمندان فقه اسلامى در استدلال و استخراج آراء خود از نصوص موجود ، روش تحليلى به كار برده‌اند و در جايى كه « نص » نيافته‌اند ، به استقراء پرداخته‌اند . به اين معنى كه فقيهان نص را به منزلهء قاعده‌اى گرفته ، سپس به تفسير و تحليل در استخراج نتايج و فروع پرداخته‌اند . در جايى كه نص نمىيافتند ، موضوع را بررسى مىكردند و با قياس و اجماع و ديگر ادلهء شرعى به اجتهاد ، حكم آن را استنباط مىكردند و اجتهاد آنها مبنى بر استقراء و كاوش و همراه با احتياط و دورانديشى بود .\r\nاجمالا « اين‌كه در تعاليم و مبادى اساسى ، ميان هيچ‌يك از مكاتب اختلافى ديده نمىشد ، بلكه همگى اختلافات در فروع و به هنگام « انطباق مبادى با مصاديق خارجى بود » ، و اصولا اختلاف مذاهب چيزى شبيه به اختلاف محاكم امروزى بود ، كه در تفسير نصوص و تطبيق مواد قانونى با موارد پديد مىآيد . براى آن‌كه نوع اختلاف بهتر نمايانده شود ، مثالى در اين مورد ذكر مىكنيم . فقها به الزام غاصب به رد عين مال اتفاق دارند ، و اگر غاصب عين را تلف كند يا عين تلف شود ، و يا ضايع گردد بر اوست كه در صورت ممكن ، مثل و گرنه قيمت آن را بپردازد . در اين صورت اين‌كه ارزيابى در چه زمان و مكان و با چه شرايطى بايستى عملى گردد ، مورد اختلاف است . حنفيان زمان و مكان وقوع غصب ، و حنبليان زمان و مكان تلف شدن را ملاك قرار داده‌اند ، و به نظر شافعى بالاترين ارزش عين از روز وقوع غصب تا روز تلف بر ذمهء غاصب است .\r\nاين مثال اتفاق همهء فقيهان را در اصل و چگونگى پيدايش اختلاف نظر را در فرع نمايان مىسازد . . . » « 1 »\r\n\r\nمذهب حنفى\r\nبنيان‌گذار اين مذهب ابو حنيفه نعمان بن ثابت معروف به « امام اعظم » اصلا ايرانى بوده كه در سال 80 هجرى در كوفه متولد شد . پس از فراگرفتن مقدمات ، علم كلام و فقه را مطابق مكتب كوفيان فراگرفت . از مختصات اين فقيه بزرگ اين‌كه زندگى علمى خود را با فعاليت اقتصادى و خريد و فروش منسوجات توأم كرد و به اين ترتيب رأى و منطق خود را با قضايا و مشكلات عملى زندگى منطبق و هم‌آهنگ ساخت و از راه قياس و استحسان مذهب اهل رأى را قدرت و استحكام بخشيد . او مىگفت هرآنچه در كتاب خدا و سنت پيامبر نباشد به گفتار صحابه مىنگرم و از گفتار آنان عدول نمىكنم و اگر به اين منابع دسترسى نيابم ، اجتهاد مىكنم .\r\n\r\n\r\n","description":"","footnote":"\r\n( 1 ) . دكتر صبحى ، فلسفهء قانونگزارى در اسلام ، ترجمهء اسماعيل گلستانى ، ص 29 به بعد .\r\n","page_name":" 1205 ","page_number":495},
  {"content":"\r\n\r\n\r\nمعنى اجتهاد :\r\nاستنباط مسائل شرعى به قياس از قرآن و حديث و اجماع به شرايطى كه در كتاب اصول مسطور است ، يا به عبارت ديگر اجتهاد عبارت از سعى و تلاشىست كه فقيه به استفاده از منابع سابق الذكر و با استفاده از عقل و استنباط خود ، براى حل معضلات فقهى از خود نشان مىدهد . « 1 »\r\nشرط اجتهاد - به نظر غزالى كسى مىتواند مجتهد باشد كه هم عالم باشد و هم استطاعت بر اجتهاد داشته باشد ، مجتهد بايد زبان عربى را ، به اندازه كافى بداند ، ناسخ و منسوخ را بشناسد و از هم تميز بدهد . روايت‌شناس باشد و روايت صحيح را از روايت سقيم تشخيص بدهد . . . غزالى تقليد را در معناى ( قبول نظريه‌اى بدون خواست حجت ) مطرود مىداند زيرا براى شناختن اصول شرع و اجراى آن پذيرش كوركورانه نظريه شخص ثالث شيوه صحيحى نيست . . . معذلك آدم عامى مجاز به تقليد است . . . « 2 »\r\nابو حنيفه در پذيرفتن حديث بسيار سختگير بود ، جز اندكى از احاديث را كه صحتش نزد او به ثبوت رسيده بود ، حديثى را نمىپذيرفت .\r\nعقايد ابو حنيفه در فقه به وسيلهء شاگردان او نگارش يافته و به ما رسيده است . سرآمد شاگردان او ، ابو يوسف و امام محمد ، نام امام اعظم را مخلد ساختند .\r\nامام اعظم و ياران او بهترين كسانى بودند كه سفارش و اندرز شيخ بزرگ خود عبد اللّه بن مسعود را به كار بستند كه گفته بود : « چشمه‌هاى دانش و چراغهاى شبهاى تار باشيد . » « 3 »\r\nاز شاگردان بنام ابو حنيفه ابو يوسف ، پس از آنكه در عهد هارون به مقام قاضى القضاتى رسيد ، كتابى در خراج نوشت و در آن از خراج و امور مالى دولت با آگاهى وسيع و تحقيقات ارزنده بحث كرده است .\r\nديگر از شاگردان ابو حنيفه هلال الرى ، خصاف ، صاحب كتاب الحيل و كتاب الوقف و ابو جعفر طحاوى صاحب كتاب جامع الكبير و ابو الحسن كرخى و ابو عبد إله گرگانى و على بن محمد به زودى مؤلف كتاب الاصول و ابو بكر كاشانى مؤلف بدايع الصنايع فى ترتيب الشرايع و مرغينانى مؤلف الهدايه ، شايان ذكرند . كتاب هدايه از معتبرترين كتب فقهى حنفىست كه از چهار جزء تشكيل يافته و شرح‌ها و حاشيه‌هاى فراوان دارد .\r\nمذهب حنفى از ديگر مذاهب اهل سنت ريشه‌دارتر و تأليفات آنان بيشتر است . و هم‌اكنون نيز مذهب رسمى كشورهايىست كه زمانى تابع دولت عثمانى بودند ؛ از قبيل مصر ، سوريه ، لبنان . علاوه بر اين ، در تركيه ، شام ، آلبانى و بالكان ، قفقاز ، افغانستان و پاكستان نيز ، پيروان مكتب حنفى بر ديگر مذاهب فزونى دارند .\r\n\r\n\r\n","description":"","footnote":"\r\n( 1 ) . همان كتاب ، ص 30 به بعد .\r\n( 2 ) . هانرى فراست ، سياست و غزالى ، ترجمهء مهدى مظفرى ، ص 252 .\r\n( 3 ) . مجمع الامثال ، ميدانى ، ج 2 ص 374 .\r\n","page_name":" 1206 ","page_number":496},
  {"content":"\r\n\r\n\r\nامام شافعى :\r\nامام محمد بن ادريس شافعى ( متولد به سال 150 هجرى ) در آغاز امر از پيروان مالك و اهل حديث بود ، اما در اثر مسافرتها و كسب تجربيات فراوان ، مذهب خاصى را براى خود برگزيد كه كمابيش همان مذهب عراق بود . وى پس از استقرار در مصر ، از اقوال و آراء ديرين خود رجوع كرد و مذهب جديد خود را اعلام نمود .\r\nامام شافعى در لغت ، فقه و حديث استاد بود و مانند امام مذهب حنفى به امور عملى زندگى ناآشنا نبود و چون فكرى عميق و زبانى بليغ داشت ، توانست به كمك نيروى استنباط شخصى طريقهء اهل رأى را با نظريات اهل حديث هم‌آهنگ سازد و مذهبى ميانگين و بينابين بيافريند كه كمابيش از دو مذهب حنفى و مالكى متأثر بود . شافعى از ادلهء احكام ، كتاب و سنت و اجماع و قياس را پذيرفت و به استدلال نيز قائل بود . ولى از پذيرفتن آنچه را كه حنفىها استحسان و مالكيها مصالح مرسله ناميده‌اند سرباز زد . « 1 »\r\nشافعى اولين كسى است كه ادلهء احكام را به ترتيب درآورد و اصول فقه را در رسالهء مشهور خود به صورت علمى نگاشت و در آن از نصوص كتاب و سنت ناسخ و منسوخ و واجبات و علل احاديث و شرايط قبول حديث منقول به خبر واحد و اجماع و اجتهاد و استحسان و قياس بحث كرد . . . شاهكار شافعى كتاب الامام است كه در آن از مباحث گوناگون فقهى ، عبادات ، معاملات ، مسايل جزايى و ازدواج گفتگو مىكند ، و در جزء هفتم آن به مسايل پراكنده مىپردازد . بعد از او شاگردان و تابعان او در شمار مجتهدين و صاحبنظران درآمدند ، از جمله احمد بن حنبل و داود ظاهرى و ابو ثور بغدادى و ابو جعفر بن جرير طبرى شهرت فراوان كسب كردند . كشور مصر بزرگترين مركز مذهب شافعىست . اين مذهب در دوران حكومت ايوبيها رسميت يافت و اكنون در حدود يك‌صد مليون پيروان اين مذهب در ممالك اسلامى پراكنده‌اند .\r\n\r\nمذهب مالكى\r\nچنان‌كه گفتيم ، شهرهاى حجاز گاهوارهء سنت و جايگاه صحابه بود و از اين جهت فقهاى حجاز از ديگران به سنت آشناتر بودند . پيشواى اين اين مذهب امام مالك بن انس در سال 95 هجرى در آنجا متولد شد . مالك دانشمند ، پيشوا ، محدث و فقيه مدينه بود . از نظر اخلاقى مردى دلير بود ، به نويد و تهديد اعتنا نمىكرد ، در راه ايمان و بيان عقيدهء خود به هرگونه زحمت و فشار و شكنجه تن مىداد . وى شجاعانه به جعفر بن محمد والى مدينه گفت : « با زور و اجبار نمىتوان بر مردم حكومت راند . » به همين گناه اين مرد دانشمند را شلاق زدند . وى كتاب « الموطا » را در حديث نوشت ، مالك هنگام اجتهاد به قرآن و حديث استناد و اعتماد مىكرد و از حديث آن را مىپذيرفت كه صحت سند و لو به خبر واحد نزد او به ثبوت رسيده بود . و به عمل اهل مدينه و گفتار صحابه اعتماد مىكرد و جايى كه نص نبود به سوى قياس و دليل تازه و مخصوص به مذهب خود مىگراييد كه « مصالح مرسله » ناميده\r\n\r\n\r\n","description":"","footnote":"\r\n( 1 ) . همان ، ص 49 به بعد .\r\n","page_name":" 1207 ","page_number":497},
  {"content":"\r\n\r\nمىشد .\r\nمالك نيز پيروان و اصحاب فراوان داشت كه از آن جمله محمد بن حسن شيبانى حنفى و امام شافعى صاحب مذهب معروف شافعى از شاگردان امام مالك بودند . مذهب مالكى در مدينه پديد آمد و در سراسر حجاز انتشار يافت و سپس مختص مردم مغرب و اندلس گرديد و هنوز پيروان اين مذهب در سرزمينهاى مراكش ، الجزاير ، تونس و طرابلس غرب پراكنده‌اند . بعدها اين مذهب در منطقهء صعيد ، مصر ، سودان ، بحرين و كويت انتشار يافت . همچنين در ساير كشورهاى اسلامى پيروانى دارد . « 1 »\r\n\r\nمذهب حنبلى\r\nبنيان‌گذار چهارمين مذهب اهل تسنن احمد بن حنبل است كه به سال 164 ه در بغداد متولد شد . وى براى گردآورى حديث راه شام ، حجاز ، يمن ، كوفه و بصره را در پيش گرفت و مجموعهء بزرگى از احاديث را در كتاب « مسند الامام احد » گردآورى نمود . اين مجموعه شامل 6 جزء و داراى چهل هزار حديث است .\r\nاين مرد حتى الامكان از رأى و استدلال دورى مىگزيد تا جايى كه بسيارى از صاحبنظران او را به جاى « مجتهد » محدث ناميده‌اند . مانند ابن نديم كه او را با بخارى و مسلم و ساير محدثان در عداد فقهاى حديث قرار داده است .\r\nآنچه مسلم است ، مذهب حنبلى يكى از مذاهب اربعهء اهل سنت به شمار مىرود و پيشواى آن ابن حنبل از شاگردان بنام امام شافعىست كه پس از مطالعات بسيار ، سرانجام مذهب تازه‌اى مبتنى بر 5 اصل زير را برگزيد :\r\nنصوص كتاب و سنت - فتواى صحابه در صورتى كه معارضى نداشته باشد ، عقيدهء يكى از صحابه به شرط موافقت با كتاب و سنت ، حديث مرسل و ضعيف و بالاخره قياس به هنگام ضرورت .\r\nابن حنبل در دين خود پايدار و در عقيدهء خود متين و استوار بود . « چون در زمان خلافت واثق ، از او خواستند كه نظريهء « خلق قرآن » را بپذيرد ، وى قبول نكرد ؛ مورد فشار و شكنجه قرار گرفت و مضروب و زندانى شد . » « 2 »\r\nبويطى از ياران شافعى نيز مانند ابن حنبل و به همان منظور بازداشت شد و در زندان جان سپرد . ابو حنيفه نيز در زندان افكنده شد و مالك به علل سياسى كتك خورد . و نيز روايت شده است كه سرخسى نگارش كتاب خود المبسوط را در زندان آغاز كرد . همچنين ابن قيم جوزيه و تقى الدين تيميه در قلعهء دمشق زندانى شدند و شخص اخير همانجا جان سپرد . آرى از ديرباز قضات و روحانيان باشخصيت از فشار دولتهاى استبدادى رنج مىبردند و با قبول رنجها و شكنجه‌ها تن به فساد و نوكرمنشى نمىدادند . بعد از ابن حنبل ، تنى چند از شاگردان او به روايت\r\n\r\n\r\n","description":"","footnote":"\r\n( 1 ) . همان ، ص 45 به بعد ( به اختصار ) .\r\n( 2 ) . احمد امين ، پرتو اسلام ، ج 2 ، ص 235 .\r\n","page_name":" 1208 ","page_number":498},
  {"content":"\r\n\r\nمذهب او همت گماشتند . « 1 » و سرانجام اين مذهب به همت ابن تيميه و شاگردش ابن قيم جانى تازه يافت .\r\nنبايد از نظر دور داشت كه هريك از ائمهء اربعه كمابيش پيرو عقل و استدلال و اجتهاد بودند .\r\nچنان كه شافعى مىگويد : « نحن لا نقلد حيا و لا ميتا » يعنى ما از هيچ زنده يا مرده تقليد نمىكنيم ، بلكه اجتهاد مىكنيم . ولى از اواخر عصر عباسيان ( كه تركها به جاى ايرانيان زمام كارها را به دست گرفتند ) بازار عقل و استدلال رو به كسادى نهاد و شعلهء فروزان اجتهاد خاموشى گرفت . در ادوار پيشين مجتهد و مقلد هردو وجود داشتند . يعنى مجتهدين و فقهايى كه كتاب و سنت را از روى فهم فراگرفته بودند قادر به استنباط احكام از روى نصوص يا مدلول و مفهوم آن نصوص بودند و مقلدين ، مسايل مبتلا به را از آنها سئوال و استفتاء مىنمودند . ولى در اين دوره عامه و علما هر دو در تقليد شريك بودند و به خود اجازه نمىدادند كه پاى خود را از حدود فهم و استنباط ائمهء اربعه فراتر گذارند . در حالى كه ائمهء اربعه هيچ‌گاه مردم را مجبور به پيروى از اقوال و مذهب خود نكرده بودند و باب اجتهاد براى كليهء فقها مفتوح بود .\r\n\r\nمذهب وهابيها\r\nدر قرن دوازدهم هجرى ( 18 ميلادى ) امام محمد بن عبد الوهاب با جنبش اصلاحى خود موجب تجديد و نشر اين مذهب در سرزمين نجد گرديد . امروز اين مذهب در كشور عربستان سعودى رسميت دارد .\r\nمحمد بن عبد الوهاب به مذهب حنبلى جانى تازه بخشيد و گفت در اصول دين رجوع به قرآن و سنت ، صحيح و ضرورىست . وى با تقليد كوركورانه كه موجب نابودى انديشهء آزاد ، و علت مرگ روح استقلال ، و خاموشى شعلهء نشاط مىشود ، به مبارزه برخاست . پيروى از سنن ناروا و غلط پدران را محكوم كرد و بدعتهاى مذهبى مانند مقدس شمردن گنبدها ، پرستش گورها و عزادارىها و كليهء اعمالى را كه در صدر اسلام وجود نداشت ، نوعى بدعت و بت‌پرستى شمرد و گفت اين نوع كارها منافى و معارض با روح حقيقى اسلام است .\r\nعدهء مذاهب اهل سنت متعدد و از ده مكتب متجاوز بود . ولى چنان‌كه گفتيم ، از آن جمله جز چهار مكتب اهميت و اعتبارى كسب نكرد . از ميان مذاهب فراموش‌شدهء سنيان ، مذهب طبرى يعنى مذهبى كه ابو جعفر محمد بن جرير طبرى ( تولد به سال 224 ه ) بنيان نهاد شايان ذكر است . اين مذهب ، سالها در بغداد رواج يافت « در مذهب طبرى زنان اجازه دارند كه در كليهء امور ، قضاوت و داورى نمايند ، در صورتى كه ابو حنيفه فقط در امور مالى براى زنان حق قضاوت قايل شده است و مذاهب ديگر به طور كلى نسوان را از اين حق بىنصيب كرده‌اند . » « 2 »\r\n\r\nمذاهب شيعه\r\nچنان‌كه قبلا ( در جلد دوم ) به تفصيل گفتيم ، پس از رحلت پيشواى اسلام عده‌اى از مسلمانان از على ( ع ) پيروى كردند و او را براى احراز مقام\r\n\r\n\r\n","description":"","footnote":"\r\n( 1 ) . دكتر صبحى ، فلسفهء قانونگزارى ، پيشين ، ص 54 .\r\n( 2 ) . همان ، ص 62 به بعد .\r\n","page_name":" 1209 ","page_number":499},
  {"content":"\r\n\r\nخلافت بر ديگران مرجح شمردند . علاوه بر اين ، « ميان شيعه و سنى در مسايل ديگر از قبيل امامت و اجتهاد و ادله و اصول و فروع عبادت و معاملات اختلافهايى وجود داشت كه مسألهء امامت خود موجب انقسام و اختلاف اهل شيعه و پراكندگى آن به فرقه‌ها و دسته‌هايى گرديد كه مهمترين آنها به ترتيب عبارتند از شيعهء اماميه ، زيديه ، و اسماعيليه . پيروان كليه اين فرق بر اين متفقند كه امامت حق خاندان پيغمبر است . و نيز در چهار امام نخستين ، يعنى على ( ع ) و دو پسرش و على بن زين العابدين فرزند حسين ( ع ) اتفاق دارند . اما از آن به بعد اختلاف پيدا مىكنند .\r\nادله تشريع در ميان اين شيعيان عبارت است از كتاب و سنت و اجماع . . . در مورد سنت احاديثى را قبول دارند كه اسنادش به اهل بيت برمىگردد . اين احاديث را اخبار مىنامند .\r\nاما در فروع فقه ، مذهب شيعهء اماميه اختلاف چندانى با مذهب شافعى ندارد . بطورى كه برخى اين مذهب را به عنوان مذهب پنجم و در رديف مذاهب چهارگانهء سنت قرار داده‌اند . از مسايل مورد اختلاف در فروع ، جايز بودن متعه يا ازدواج موقت و بعضى از مسايل ارث مىباشد .\r\n\r\nمنابع قانونگزارى در اسلام\r\nچنان‌كه اشاره كرديم ، سرچشمه‌ها و مصادر قانونگزارى در عالم اسلام عبارتند از قرآن ، سنت ، اجماع و قياس .\r\nفقه به معنى فهم است و فقيه در اصطلاح به كسى اطلاق مىشود كه به مسايل شرعى و عرفى آشنا باشد . به طور كلى فقه اسلامى ، هم مربوط به « دين » است و هم متعلق به امور زندگى و دنيايى .\r\nدر قسمت دين عبادات يعنى نماز ، روزه ، زكات و حج مورد مطالعه قرار مىگيرد كه از بحث ما خارج است . ولى بخش دوم دربارهء امور دنيايى و احكام قانونى سخن مىگويد و آن نيز به دو قسمت اساسى تقسيم مىشود : قوانين كيفرى ، و قوانين مدنى و حقوقى . در قوانين كيفرى از امور خلافى ، جنحه و جنايت بحث مىشود . در صدر اسلام بيشتر در پيرامون قصاص حدود و ديات و كيفر قتل و سرقت و زنا و شرب خمر و امثال اينها بحث و گفتگو مىشد . قوانين حقوقى بيشتر از معاملات ، ازدواج و طلاق و جز اينها بحث مىكند .\r\nچنان‌كه در بالا اشاره كرديم ، بزرگترين مصدر قانونگزارى در اسلام بعد از قرآن ، سنت است ، و سنت عبارت است از نقل قول و نقل تقرير پيشواى اسلام . بنابراين سنت بر سه قسم است :\r\nنخست سنت قولى يا گفتار حضرت ، دوم سنت فعلى كه از كردارهاى آن بزرگوار مأخوذ است ، سوم سنت تقريرى كه از سكوت او در برابر كردارهاى ديگران و رضاى او نسبت به كارهايى كه با علم و آگاهى او ، از ديگران سر زده است استنباط و استنتاج مىشود .\r\nحضرت نسبت به نگارش سنت مانند نگارش قرآن فرمانى نداد ، حتى اين عمل را نهى نيز كرده است : « و لا تكتبوا عنى ، و من كتب عنى غير القرآن فليمحه و حدثوا عنى و لا حرج . » « 1 » يعنى\r\n\r\n\r\n","description":"","footnote":"\r\n( 1 ) . مسلم ، صحيح ، ج 8 ، ص 229 .\r\n","page_name":" 1210 ","page_number":500},
  {"content":"\r\n\r\nاز سخنان من چيزى ننويسيد و هركسى جز قرآن چيزى از من بنويسد آن را محو كنيد ، ولى از گفتار من براى ديگران نقل كنيد و باكى بر شما نيست . . . سرانجام پس از گفتگوهاى بسيار سنت و حديث تا زمان عباسيان به صورت مدون درنيامد و در آن عصر به جمع‌آورى و تدوين آن اقدام شد . . . » « 1 »\r\nپس از قرآن و سنت ، « اجماع » سومين مصدر قانونگزارى در نظر جمهور فقها بشمار مىرود و آن عبارت است از يگانگى و وحدت نظر كليهء دانشمندان اسلامى يك عصر بر حكمى شرعى .\r\nدر قرآن و سنت مداركى بر جواز « اجماع » مىتوان يافت . اجماع يا با اعلام رأى به صورت روشن و واضح و يا با سكوت حاصل مىشود بدين معنى كه يكى از مجتهدان در مسأله‌اى نظريه‌اى صادر مىكند و كليهء مجتهدان عصر از آن نظريه اطلاع حاصل مىكنند و خلاف آن سخنى نمىگويند . اكثريت اصحاب ابو حنيفه اين‌چنين اجماع را حجت دانسته‌اند . ولى شافعى آن را تأييد نكرده است . اما شيعيان اجماعى را مىپذيرند كه از خاندان پيغمبر سرچشمه گرفته باشد . « 2 »\r\n\r\nقياس :\r\n« با توسعهء كشورهاى اسلامى و با گذشت زمان ، متدرجا مسايل و موضوعات تازه‌اى در جهان اسلامى خودنمايى كرده كه در كتاب و سنت پيشينه نداشت و از اجماع نيز برخوردار نبود .\r\nفقيهان براى حل اين قبيل مسايل ناگزير چنگ به دامن خرد و منطق و رأى مىزدند بدين جهت باب قياس بوجود آمد و منبع چهارم احكام شريعت اسلامى شناخته شد .\r\nقاعدهء اصولى بر اين جارى است كه هرحكمى متضمن مصالح و مقاصدىست و همين مقاصد و مصالح است كه علل احكام و باعث وجود قوانين هستند . پس اگر ما بتوانيم علت صدور حكمى را در موردى معين دريابيم ، مىتوانيم در موارد ديگر كه داراى همان علت است ، نظير مسالهء نخست ، به قياس حكم كنيم .\r\nچون علت تحريم شراب خاصيت مست‌كننده بودن آن است ، بنابراين اگر فرض كنيم نبيذ بصراحت تحريم نشده باشد ، به لحاظ وجود علت جامع ( يعنى مست‌كنندگى ) آن را بايد حرام دانست . « 3 »\r\nو نيز در مواردى كه علت حرمت يعنى مست‌كنندگى منتفى شود ، حرمت نيز از ميان مىرود .\r\nكليهء فقها در ميزان اعتقاد به قياس ، باهم متفق القول نيستند . بلكه اهل رأى يا مكتب عراق در قياس به توسع قايلند ، در صورتى كه اهل حديث در اين مورد بسيار سختگيرى نموده‌اند تا جايى كه احمد بن حنبل حديث مرسل و ضعيف را بر قياس ترجيح داده و استفاده از قياس را فقط به هنگام ضرورت جايز داشته‌اند .\r\n\r\n\r\n","description":"","footnote":"\r\n( 1 ) . همان ، ص 133 به بعد .\r\n( 2 ) . همان ، ص 142 .\r\n( 3 ) . الفروق از قرافى ، ج 2 ، ص 35 .\r\n","page_name":" 1211 ","page_number":501},
  {"content":"\r\n\r\nبطور كلى مخالفان و موافقان قياس با استناد به آيات قرآن و سنن و احاديث ، به نفع عقايد خود استدلال و اظهار نظر مىكنند ، از جمله موافقان قياس مىگويند عمر به ابو موسى اشعرى نوشت « امثال و اشباه را بشناس و در امور قياس كن » همچنين روايت شده است كه عمر از صحابه كيفر شرابخوارى را پرسيد ، على ( ع ) گفت :\r\n« حد مفترى را بر او بايد جارى كرد » يعنى 80 تازيانه ، چه كسى كه شراب خورد مست مىشود ، و هذيان مىگويد و زمانى كه ياوه‌گويى نمود افترا مىگويد . اينجا شراب مسكر به « افتراء » قياس شده است . » « 1 »\r\nاز آنچه گفتيم معلوم شد كه نخستين منبع قانونگزارى در اسلام نص و سپس « رأى » است .\r\nنص اعم از كتاب يا سنت ، بر ديگر دلايل مقدم است و كليهء مذاهب اسلامى بر آن متفقند . و هنگام نبودن نص ، رأى مورد توجه قرار مىگيرد . فقهاى روشن‌بين معتقدند كه بطور كلى احكام اسلامى بايد مبتنى بر مصالح مردم و مقتضيات زندگى اجتماعى و خير مطلق و دادگرى و عدل و انصاف باشد .\r\nبنابراين وقتى كه در چهارچوبهء منابع چهارگانه حكم موضوعى را نتوان يافت ، توجه به روح شريعت يعنى عدالت حقيقى معطوف مىگردد .\r\nابو حنيفه و پيروان او براى « رأى » و عقل بشرى ارزش بسيار قايل بودند تا جايى كه قياس را ميزان و مأخذ كليهء احكام منصوص و غيرمنصوص قرار دادند .\r\nولى اگر دليل نيرومندتر از قياس در كتاب يا سنت يا اجماع ديده مىشد ، قياس ظاهر را ترك مىكردند و از روى استحسان به دليل قوىتر تمسك مىكردند .\r\nروايت شده است كه پيغمبر به ابن مسعود گفت : « اقض بالكتاب و السّنته اذا وجدتهما فاذا لم تجد الحكم فيها اجتهد رايك » ؛ يعنى مطابق كتاب و سنت قضاوت كن ، هرگاه آن دو را يافتى ، و اگر در آن‌دو نيابى ، رأى خود را به كار انداز ، « بنابراين صاحبنظران يا به اصطلاح مذهبى مجتهدان ، اگر نصى در اختيار داشته باشند بدان عمل مىكنند در غير اين صورت به رأى عمل مىكنند و مانندها را به هم قياس كرده و يا به استحسان و استصلاح و ديگر انواع استدلال متشبث مىشوند . » « 2 »\r\nبا حمله مغول ، چندين قرن متمادى ، بازار عقل و استدلال رو به كسادى نهاد . فقهاى سنى در قرن هفتم براى نجات دين از انحراف ، باب اجتهاد را مسدود ساختند . مدنيت اسلامى رو به قهقرا نهاد و خاك جمود و ركود چهرهء تمام نمودهاى اجتماعى و اقتصادى را پوشانيد و اجتهاد در فقه به حال وقفه درآمد ، و تقليد شيوع يافت ، بدعتها و خرافات رو به فزونى نهاد ، تا سرانجام مردانى چون سيد جمال الدين اسدآبادى و شيخ محمد عبده به جنگ با ركود و جمود برخاستند و تلفيق\r\n\r\n\r\n","description":"","footnote":"\r\n( 1 ) . همان ، ص 146 به بعد .\r\n( 2 ) . الاحكام آمدى ، ج 3 ، ص 977 به بعد .\r\n","page_name":" 1212 ","page_number":502},
  {"content":"\r\n\r\nقوانين اسلامى را با مدنيت جديد خواستار گرديدند .\r\nقرنها پيش ابن قيم گفت : « همانا اساس شريعت به مصلحت و سود افراد انسان در معاش و معاد پايه‌گذارى شده است و آن دادگرى و رحمت و حكمت است و هرامرى كه از عدالت به سوى ستم و از مصلحت به مفسده و از حكمت به عبث گرايد ، از شريعت نيست . . . » « 1 » ابن خلدون مىگويد : « كيفيت جهان و عادات و رسوم ملتها و شيوه‌ها و مذاهب آنها بر روش يكسان و شيوه‌اى پايدار دوام نمىيابد بلكه با گذشت روزگار و قرون اختلاف مىپذيرد و از حالى به حالى انتقال مىيابد . همچنان‌كه اين كيفيت در اشخاص و اوقات و اماكن پديد مىآيد و در سرزمينها و كشورها و قرون متمادى و دولتها نيز روى مىدهد . . . » « 2 »\r\nاگر مصالح مردم را پايه و اساس وضع قوانين اجتماعى بدانيم ، تحول احكام شرعى را بر وفق تحول زمان بايد لازم و معقول پنداشت .\r\n« بسيارى از فقيهان و مجتهدان اسلامى كه سعهء صدر و وسعت نظر دارند ، اصل تغييرپذيرى قوانين را پذيرفته‌اند و براى اثبات نظريهء علمى و منطقى خود مىگويند « نسخ در كتاب و سنت به وقوع پيوسته است . . . بنابراين بيشك نسخ جايز است . به دليل وقوع نسخ ، به علت اين‌كه نسخ در حقيقت تعديل نص است با نص ديگر ، ولى آيا جايز است نصى را ( به حكم مقتضيات زمان ) با غيرنص تعديل كرد ؟ يعنى از راه اجتهاد يا قانونگزارى يا تبعيت از عرف و عادت و يا از راههاى ديگر مىتوان نصى را نسخ كرد يا نه ؟ » « 3 » در اين زمينه بين فقها اختلاف است .\r\nتاريخ نشان مىدهد كه عمر بن خطاب به حكم مصلحت در تفسير نصوص تغيير داده است .\r\nدر قرآن آمده است :  « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها ، وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ . . . »  مؤلفة قلوبهم كسانى بودند كه پيغمبر براى استمالت دلهايشان و به علت ضعف ايمان يا دفع شر و يا مقام ارجمندى كه در قوم و قبيلهء خود داشتند چيزى از صدقات به آنان مىداد . » « 4 »\r\nعلىرغم اين نص صريح ، عمر سهم اين عده را لغو كرد و اعلام داشت كه پيغمبر در زمان خود براى استمالت و دلگرم كردن شما اين كار را انجام داد . ولى اينك خداوند اسلام را نيرو و عزت بخشيد و از شما بىنياز ساخته است . « چنان‌كه بر اسلام پايدار نمانيد ، ميان ما و شما شمشير آبدار حكومت خواهد كرد . » همچنين در مورد دزدى و سرقت : كيفر سرقت در اسلام حد شرعى است و حد آن به موجب آيهء  « وَ السَّارِقُ وَ السَّارِقَةُ فَاقْطَعُوا أَيْدِيَهُما »  به دليل سنت فعلى و قولى همانا بريدن دست سارق است . ولى عمر اين حد را در سال خشك‌سالى نسخ كرد ، و علت\r\n\r\n\r\n","description":"","footnote":"\r\n( 1 ) . فلسفه قانونگزارى ، پيشين ، ص 150 به بعد .\r\n( 2 ) . اعلام الموقعين ، ج 2 ، ص 1 .\r\n( 3 ) . مقدمهء ابن خلدون ، ص 24 .\r\n( 4 ) . قانونگزارى در اسلام ، پيشين ، ص 187 ، به نقل از فتح القدير ، ج 2 ، ص 14 به بعد .\r\n","page_name":" 1213 ","page_number":503},
  {"content":"\r\n\r\nنسخ ضرورت نيازمندى و حفظ نفوس بشرى بود . و اجماع نسخ را تأييد كرد . « 1 »\r\nهمچنين قراين و دلايلى در دست است كه سنت مانند نص به اقتضاى زمان قابل تغيير است .\r\nچنان‌كه خليفهء نيكوكار عمر بن عبد العزيز مىگفت :\r\n« هديه در زمان پيغمبر خدا ، ارمغان و تحفه بود ، ولى امروز رشوه است . » در حقيقت پيامبر و ابو بكر و عمر از مردم هديه مىپذيرفتند ، ولى عمر بن عبد العزيز از قبول آن امتناع ورزيد و آن را زشت شمرد و رشوه دانست .\r\nهمچنين در زمان پيامبر و ابو بكر و عمر و عثمان بنابه نقل بيهقى از زهرى ، ديهء نصرانى و يهودى مانند ديهء مسلمان و به همان اندازه بود . ابو حنيفه نيز خونبهاى اهل ذمه را مساوى خونبهاى مسلمان مىدانست ولى به نظر مالك و ابن حنبل ، ديهء اهل ذمه معادل نصف ، و به نظر شافعى معادل ثلث خونبهاى مسلمان است .\r\nباز به نقل از زهرى ، معاويه نصف اين ديه را به نفع بيت المال ضبط كرد ، و نصف ديگر را به كسان مقتول پرداخت .\r\nدر بين فقهاى بزرگ عالم اسلام ابو يوسف بيش از ديگران با دگرگون شدن و امكان تغيير احكام موافق است . به نظر او « تمامى ابواب فقه بر عرف و عادت بنا شده است ، در صورت دگرگون شدن عادات احكام نيز دگرگون مىشود . »\r\nامام نجم الدين طوفى ( متوفى به سال 716 ه ) از پيشوايان مذهب حنبلى و از مردان روشن‌ضميرىست كه برترى دادن مصلحت را بر نص و اجماع آشكارا اعلام داشت .\r\nوى در شرح خود بر حديث لا ضرر و لا ضرار چنين آورده است : « به هنگام تعارض مصلحت با نص و اجماع ، ضرورت تقدم مصلحت بر نص و اجماع ، بر سبيل تخصيص يا تبيين واجب است .\r\nبه نظر طوفى در عبادات بايد به نص و اجماع اعتماد كرد ، در معاملات و ديگر احكام يعنى در حقوق مدنى و اجتماعى مصلحت را در مدنظر گرفت . زيرا مصلحت مردم در امور حقوقى به حكم عادت و عقل بر آنان پوشيده نيست . . . به عبارت مختصرتر گويى منظور امام نجم الدين طوفى در رسالهء المصالح المرسله از بيان حديث « لا ضرر و لا ضرار » اين بوده كه پس از هرحكم منصوص بايد اين جمله را افزود : مگر در مواردى كه مصلحت خلاف آن را ايجاب نمايد . » « 2 »\r\nقوانين حقوقى ، قسمتى مربوط به ازدواج ، طلاق و فروع آنها چون عده ، نسب ، نفقه ، حضانت و ولايت و وصايت و ارث است كه امروز به قوانين احوال شخصيه و قانون خانواده معروفند .\r\nبخش ديگرى از قوانين حقوقى مربوط است به امور مالى و متعلقات آن نظير حقوق ، التزامات و عقود مانند احكام خريد و فروش ، اجاره ، هبه ، وديعه ، كفالت ، شركت ، صلح ، غصب و اتلاف و نظاير اينها . « پس از وفات پيشواى اسلام ، داوران كه بيشتر از صحابه و ياران حضرت\r\n\r\n\r\n","description":"","footnote":"\r\n( 1 ) . اعلام الموقعين ، ج 3 ، ص 7 به بعد .\r\n( 2 ) . همان ، ص 203 .\r\n","page_name":" 1214 ","page_number":504},
  {"content":"\r\n\r\nبودند ، به مقتضاى قرآن و سنت به حل و عقد قضايا و مسايل اتفاقى همت مىگماشتند و چون در موضوعى نص خاص نمىيافتند ، به مشورت مىپرداختند و به اجماع و قياس متوسل مىشدند . بنابراين چنان كه قبلا اشاره كردم ، دو مصدر ديگر يعنى اجماع و قياس بر مبانى قانونگزارى افزوده شد . ابو بكر صديق و عمر بن خطاب و عثمان بن عفان و على بن ابيطالب به امر فتوا و دادرسى مىپرداختند . . . در عهد صحابه و تابعين ، برخى از آنان در شهرهاى مختلف اسلامى پراكنده شدند كه از معاريف آنان عبد إله بن عباس در مكه و زيد بن ثابت و عبد اللّه بن عمر در مدينه بودند . . . » « 1 »\r\nمىگويند موقعى كه معاذ بن جبل مأمور يمن شد ، حضرت رسول از وى پرسيد : « به چه چيز حكم خواهى داد ؟ » گفت : « كتاب خدا . » فرمود : « اگر در كتاب خدا تصريحى در آن مورد نباشد چه مىكنى ؟ » گفت : « به موجب رأى و استنباط خود اجتهاد مىكنم . »\r\nجمعى از صاحبنظران معتقدند كه پس از سپرى شدن دوران جنگ و كشورگشايى ، اندك اندك زندگى اعراب و مسلمانان تحت تأثير فرهنگ و تمدن يونانى ، رومى و ايرانى قرار گرفته است . از جمله دوليسى اوليرى مىنويسد : « . . . قديمىترين آراء فقهى و حقوقى فقهاى مسلمان ، رنگ نظريه‌هاى مقتبس از حقوق رومى داشت . . . و به اين ترتيب تعليمات فلسفى يونان به ميانجيگرى مسايل فقهى و حقوقى به جهان عربى راه يافت . مقارن با فتح اسلامى ، قانون و حقوق رومى به زبان يونانى در ايالتهاى شرقى جريان داشت و در هرجا مطابق مقتضيات محلى ، تغييرات مختصرى به آن داده بودند ، ولى اصول آن مبتنى بر همان تعليمات رواقى بود كه قانونگزاران رومى از منابع يونانى اقتباس كرده بودند . از منابع نظريات فلسفى و قانونى آنان آنچه كه برجستگى خاص داشت ، اين بود كه انسان فطرتا تشخيص حق و عدل را مىدهد و اين همان است كه رواقيان قانون طبيعت مىناميدند . نخستين فقهاى مسلمان نيز اين اصل را پذيرفتند و هروقت با مشكلى دينى مواجه مىشدند كه براى آن نصى وجود نداشته ، به چيزى به نام « رأى » متوسل مىشدند . ولى ذكر اين مطلب لازم است كه نخستين نشانه‌هاى اين عقيدهء رواقى در سوريه كه قانون رومى در آن جارى بود پيدا نشد ، بلكه در عراق و بالخاصه در بصره پديدار شد . اينكه مسلمين نخستين‌بار در سوريه و مصر با حقوق و قانون رومى تماس پيدا كردند ، امرى يقين است . هنگامى كه اين ولايات را مسخر كردند ، با نظام كاملى دربارهء مالكيت زمين و قانون عقود و مقررات بازرگانى كه اعراب سادهء بيابانگرد با آن آشنايى نداشتند روبرو شدند . بسيارى از اين مقررات را پذيرفتند و نمىتوانستند نپذيرند . و همين‌ها سپس وارد حقوق اسلامى شد . البته بعضى از رشته‌هاى حقوق بوده است كه سابقا در دين يهود وارد شده و ممكن است به ميانجيگرى يهود وارد حقوق اسلامى شده باشد ، ولى آنچه بيشتر محتمل است ، اين\r\n\r\n\r\n","description":"","footnote":"\r\n( 1 ) . فلسفهء قانونگزارى در اسلام ، پيشين ، ص 28 .\r\n","page_name":" 1215 ","page_number":505},
  {"content":"\r\n\r\nاست كه بيشتر قوانين مربوط به مالكيت زمين و عقود و بهره‌بردارى از زمين وارث و مسايل ديگر ، مستقيما از عرف جارى در سوريه و مصر هنگام استيلاى اعراب بر آنها ( كه اين عرف مبتنى بر قوانين روم بوده است ) گرفته شده باشد . . . » « 1 »\r\nبه عقيده مونتگمرى وات « دين اسلام در شكل اوليهء خود با احتياجات اجتماعى و معنوى اهالى مكه و مدينه و بالاخره عربستان تطابق داشت ، اما از طرف ديگر استخوان‌بندى مقتضيات مادى كه حتى در دوران خلافت بنى اميه نيز حاكم بر اوضاع اسلام بود ، با سالهاى حيات يا سالهاى اوليهء بعد از وفات حضرت محمد تفاوت فاحشى داشت .\r\nتوسعه و پيشرفتهاى اوليهء اجتماعى و فتوحات و غلبه‌هاى متوالى ، مستلزم تغييرات بزرگ ناگهانى براى اعراب و مسلمين بود . در اثر اين تحول ، روش قبيله‌اى سابق از بين رفت . . . دستهء بزرگى از اعراب نظرشان اين بود كه در اين بحران به جاى حكومت قبيله‌اى ، يك اجتماع و هم‌بستگى اسلامى پديد آورند . . . چنين اجتماعى با وجود افراد گناهكار مىتواند به عنوان يك فرقهء رستگار شناخته شود . . . تصور اجتماع اسلامى به عنوان اجتماعى سعادتبخش در ميان اعرابى كه قدرت قبيله‌شان درهم ريخته بشدت توسعه مىيافت . ولى توسعهء اين تصور در ميان مسلمانان غيرعرب خيلى بيشتر از اعراب بود . . . به موازات تكميل قوانين شرع ، اعمال ديگرى نيز انجام مىگرفت و اغلب اين كارها و تغييرات جديد از يك منبع كه سطح تربيتى و فرهنگى آن بالاتر از فرهنگ اعراب بود سرچشمه مىگرفت . افراد متقى و پرهيزگارى كه شريعت زير نظر ايشان شكلى به خود مىگرفت ، نه فقط اصولى را كه در قرآن بود ، مورد تعبير و تفسير قرار مىدادند ، بلكه از سنن حضرت محمد . . . و آثار دانشمندان شرق وسطى الهام مىگرفتند . . . و منظور آنان تثبيت دين اسلام بر يك پايهء فكرى و عقيدتى نوين ، يعنى بر تركيبى از اصول قرآنى و تجربيات و علوم گذشته كه به وسيلهء هيئت اصلى مسلمانان در حوالى سال 179 هجرى پذيرفته شده بود . . . در نتيجه دين اسلام توانست با تغييراتى كه در نتيجهء فتوحات اوليه و تغيير كيش حاصل شده بود تطابق نمايد . تنها موردى كه دين اسلام به قدر كفايت با آن هماهنگى نداشت ، موضوع حكومت و سازمانهاى وابسته به آن بوده . . . سنتهاى حكومت مطلقهء ايرانى و استفادهء غيراصولى از قدرت ، در طرز حكومت نافذ و مؤثر بوده . . . » « 2 »\r\n\r\nارزش اجتماعى و اخلاقى فقها و رابطهء آنان با علوم يونانى\r\nبا گذشت زمان و توسعهء حوزهء فرمانروايى مسلمين ، علماى فقه عملا دريافتند كه علوم و دانشهاى متداوله در كشورهاى بيگانه داراى مقام و ارزش بسيارى است . « علماى فقه . . . آن مقدار از فلسفهء يونانى را كه به وسيلهء معتزله در نيمهء اول قرن نهم ميلادى ( قرن سوم هجرى ) وارد حكمت الهى و فقه شده بود ، قبول داشتند . . . » ولى در اثر گسترش سوءظن عمومى فقها به\r\n\r\n\r\n","description":"","footnote":"\r\n( 1 ) . دوليس اوليرى ، انتقال علوم يونانى به عالم اسلام ، ترجمهء احمد آرام ، ص 220 .\r\n( 2 ) . مونتگمرى وات ، امام محمد غزالى ، ترجمهء محمود اصفهانى ، ص 25 به بعد .\r\n","page_name":" 1216 ","page_number":506},
  {"content":"\r\n\r\nفلاسفه بحث فلسفى دشوار شد و براى پژوهندگان ، خيلى مشكل بود كه در نوشته‌هاى خود به آثار فلاسفه اشاره نمايند . آنچه به غزالى امكان شكستن اين سد را داد بدون شك حمايت سلاطين سلجوقى از اشعرىها و احتياج به يك دفاع علمى از سنىها در مقابل شيعه ، مخصوصا در مقابل تبليغات شيعى اسماعيليه بود . . . آنچه غزالى انجام مىداد ، در حقيقت عبارت بوده از آزمايش علوم فلسفى و تعيين اين‌كه چه مقدار از اين علوم ارزش افزوده شدن به علوم اسلامى را دارد و چه مقدار بايد كنار گذاشته شود . از آنجايى كه مباحثات شرعى ، بعضى اوقات مستلزم دانستن علم منطق بود ، بنابراين غزالى به عنوان يك فقيه ، به مسايل مربوط به منطق علاقه‌مند گشته ، و مجذوب اين علم شده بود . نتيجه‌اى كه غزالى از كتاب المنقذ من الضلال كه در سال 487 ه نوشته شده در مورد علوم فلسفى مىگيرد ، در حقيقت نتيجهء افكار رسيده و تكامل يافتهء اوست .\r\nبه نظر غزالى علوم فلسفى شامل 6 رشته است كه عبارتند از رياضيات ، منطق و علوم طبيعى ، حكمت الهى ، سياست و علم اخلاق .\r\nدر نظر غزالى ، رياضيات حقيقت محض است ، اما تدريس آن به وسيله فلاسفه با دو مانع مواجه است : اول اين‌كه محصلين رشتهء رياضى به اين نتيجه مىرسند كه تمام مباحث فلسفى مثل بحث رياضى آنها متقاعدكننده است . دوم اين‌كه مخالفتهاى جاهلانهء رياضىدانها با بعضى از سنن و احاديث از نظر دينى ، سبب بدنامى عمومى دين مىگردد . منطق نيز حقيقت بوده و به هيچ‌وجه مخالف دين نيست ( اما همان دو ضررى را كه رياضى داشت منطق نيز دارد ، بطورى كه علوم طبيعى و فيزيك از نظر دين قابل طرد نيستند ، اما قسمتى از نتايجى كه فلاسفه علاقه‌مند به علوم طبيعى ، از اين علوم استنباط مىكنند ، به شرحى كه در كتاب تهافت الفلاسفه نامبرده شده ، بايد كنار گذاشته شود . . . » « 1 »\r\nيكى از مسايلى كه مورد بحث قرار مىگرفت ، مسألهء « حادث بودن » و يا قديم بودن قرآن بود .\r\nالبته كسانى كه قرآن را حادث مىشمردند ، مىگفتند آيات قرآن در لحظات و اوقات معين و در اثر پيش‌آمدهاى بخصوص نازل شده ، شايد كسانى كه با اين نظريه موافق بودند ، مىخواستند نظريهء قابل تغيير بودن قوانين را در جامعهء اسلامى بقبولانند و از ثبات و جمود احكام مذهبى بكاهند .\r\nولى در هرحال پيروان اين دو نظريه آرام ننشستند ، آنان كه به حدوث قرآن عقيده داشتند به تفتيش عقايد پرداختند . و اين كار كه از ( 212 تا 228 ه ش ) ادامه يافت ، بنابه توصيهء دسته‌اى از سران فرقهء معتزله صورت گرفت . هدف نهايى معتزله اين بود كه بين عقل و الهام راه سازش پديد آورند . « در جريان تفتيش عقايد ، از علما مىخواستند . . . دعاوى مورد نظر حكام را تأييد كنند .\r\n\r\n\r\n","description":"","footnote":"\r\n( 1 ) . همان ، ص 104 به بعد .\r\n","page_name":" 1217 ","page_number":507},
  {"content":"\r\n\r\nفقط عدهء كمى از تأييد نظريهء مخالف عقيدهء خود امتناع كردند كه از اين عده نيز چند نفرى به مرگ محكوم شده از بين رفتند . . . ولى احمد بن حنبل به طرق مختلف مورد عذاب قرار گرفت ، ولى اعدام نشد . . . مقاومت و شكيبايى او موجب شده است كه يكى از چهار آيين معتبر مذهبى اهل تسنن به نام وى ناميده شود . » « 1 »\r\nاخلاف او نه‌تنها آمادهء دفاع از عقايد و ايمان خود در مقابل فشار دستگاه حكومتى نبودند ، بلكه برعكس « با وجود اين‌كه گاهى امكان دفاع از ايمان و عقيده براى اين عده از علما پيدا مىشد ، تنها نقشى كه ايفا مىنمودند نشان دادن تمايل به كسب حمايت حكومت بوده . از طرفى وادار نمودن انبوه مردم به جور و تعدى عليه مخالفين دينى ، خود نشان مىداد كه اينان فاقد هرگونه مرام اخلاقى و معتقدات اصولى هستند . به‌طور كلى تفتيش عقايد روشن كرد كه دستگاه حكومت يا هيأت حاكم ، قويتر از علماى دين و فقها بودند . در اوايل كار ، افراد بلندپايهء طبقهء علما ، از قبول مقامات حكومتى و تحفى كه از جانب خليفه داده مىشد ، امتناع مىكردند ، و بعضى از آنها بدون دريافت مواجب و حق الزحمه وظيفهء داورى را انجام مىدادند . ولى در زمانهاى اخير عدهء زيادى از فقها از نظر مالى تابع سازمانهاى حكومتى شده بودند . »\r\nسياست تفتيش عقايد كه يكى از اشتباهات جمعيت مترقى معتزله بوده ، سرانجام به شكست و سقوط خود آنان منتهى شد ، و اشاعره يعنى پيروان « الاشعرى » از روش معتزله به زيان آنها استفاده كردند لويى ماسينون « 2 » ضمن بررسى اوضاع و احوال سال 301 هجرى ، به اين نتيجه مىرسد كه قضات و داوران آن دوران آلودگى سياسى داشتند . از جمله خانوادهء على بن عيسى از فقها و دانشمندان دينى بودند كه پدر و بستگان او سالها در دستگاه حكومت ذى نفوذ بودند .\r\n« جريانات متعدد نشان مىدهد كه در اين موقع علماى دينى در مقابل وزير فاقد قدرت بودند و حق آنها فقط دادن نظريات شرعى و فتوا بود ، در صورتى كه وزير مىتوانست در بين نظريات مختلف اتخاذ تصميم نمايد . به‌طورى كه وزير وقت در مورد اعدام حلاج نيز از اين قدرت خود استفاده كرد . « ابن عطا » يكى از فقهاى دانشمند كه از پيروان حلاج بود و در يك گفتار عمومى آيين و معتقدات او را تصديق كرده بود ، بشدت مورد بازخواست قرار گرفت و وزير با كفش خود بر سر او زد ، به‌طورى كه خون از منخرين او جارى شد و شايد در نتيجهء اين ضربت بود كه چندين روز بعد فوت كرد . مطالعهء دقيق اعدام حلاج نشان مىدهد كه اين كار صرفا يك تصميم سياسى بود . . . سرچشمهء اصلى و علت غايى محكوميت حلاج ، خطرى بود سياسى كه طرفداران امامت و حكومت مطلقه را تهديد مىكرد . مونتگمرى وات مىنويسد : « در دوران خلافت بنى اميه كه هنوز طبقهء دانشمندان روحانى كاملا متشكل نشده بود ، افراد اين طبقه ، به ندرت استحقاق اطلاق نام عالم و فقيه را پيدا مىكردند . ممكن بود كه يكى از افراد اين دسته به طور موقت از جانب\r\n\r\n\r\n","description":"","footnote":"\r\n( 1 ) . همان ، ص 153 به بعد .\r\n( 2 ) .  Massignon \r\n","page_name":" 1218 ","page_number":508},
  {"content":"\r\n\r\nخليفه يا حكمران محلى به عنوان قاضى انتخاب شود ، ولى يك چنين فقيهى وظيفهء قضاوت را اغلب اوقات بدون دريافت اجر و مزد انجام مىداد .\r\nچون در اين دوران قاضى مثل ساير مسلمين مقررى و حقوقى از بيت المال دريافت مىداشت ، بنابراين قضاوت بدون اجر و مزد براى يك نفر قاضى امكان‌پذير نبود ، در آغاز دوران خلافت عباسى ، از سال 129 به بعد شناسايى فقها از يك طرف و منسوخ شدن و از بين رفتن مقررى ماهانه ، كه مسلمين تا اين تاريخ از بيت المال دريافت مىداشتند از سوى ديگر ، منجر به پيدايش وضع جديدى شد . در اين دوره انتصاب يك فقيه و عالم به سمت و عنوان قاضى ، امرى شد عادى . ولى درعين‌حال در اين دوره عدهء كمى از فقها وظايف قضاوت را بدون دريافت مقررى انجام مىدادند . در نتيجهء اين وضع جديد ، سيستم جديدى در تعليم و تربيت اسلام به وجود آمد كه هدف آن هدايت افراد به سوى علوم دينى و قوانين اسلام مىبود . طبيعىست افرادى كه به اين طريق تربيت مىشدند ، اصولا در انتظار انجام قسمتى از خدمات اجتماعى يا امور ادارى امپراتورى بودند ، بديهىست كه گرفتار شدن در كارهاى اجتماعى بدون آلوده شدن در امور دنيوى و مادى و عشق به ثروت و قدرت و افتخار كه مختص ادارهء يك امپراتورى بزرگ است ، غيرممكن بوده .\r\nتوجه اجتناب‌ناپذير علماى دين و فقها به امور دنيوى و مادى ، موجب يك جنبش اعتراض‌آميز شديدى عليه آنها شده بود . گفتارهاى متعدد فصل ششم احياء العلوم غزالى اطلاعات خوبى در اين زمينه در اختيار ما مىگذارد . اين فصل شامل بياناتى از اقوال ياران حضرت محمد مىباشد از قبيل عمر و امثال وى كه گفته‌اند . . . در روز رستاخيز قبل از همه ، حتى قبل از بت‌پرستان « دانشمندان بدكار » مورد بازخواست قرار خواهند گرفت . . . فضل ابن اياض در موردى با جسارت تمام هارون الرشيد را مورد توبيخ و سرزنش قرار داد . . . يك زاهد جسور ديگر به نام « حاتم‌كر » ( متوفى در 230 ه ش ) قاضى رى را در تالار اجتماعى خود به خاطر داشتن زندگى اشرافى و پر از تجمل علنا سرزنش كرده . . . غزالى اين مقدمه را خطاب به كسانى بيان داشته كه افرادى چون غزالى را كه به خاطر ديندارى و پرهيزگارى ، از امور دنيوى و از فقهاى دنياپرست ، روگردان شده است مقصر مىدانند . »\r\n. . . غزالى در كتاب خود پس از مقدمه‌اى چنين مىنويسد « . . . در اين دوره دنيا خالى از علماست ، از علما فقط آنهايى باقى مانده‌اند كه به ظاهر عالم مىنمايند ، و شيطان بر اغلب آنان پيروز شده است و طبيعت سركش آنان ، آنها را گول زده . آنان بشدت مشتاق و خواهان سهم و بهرهء زودگذر و ناپايدار فعلى خود شده‌اند . چنين علمايى خوب را بد و بد را خوب تصور كرده‌اند . . . تنها عامل ابراز علاقهء اكثريت علماى روحانى و فقهاى عصر به كسب معلومات حرفه‌اى و تخصصى خود ، كسب ثروت ، قدرت ، مقام و منصب مىباشد . بالاخره به نظر غزالى علماى زمان در اثر دنياگيرى حكمرانان ، فاسد شده بودند و با اين وضع ادعاى عالم دين بر فقيه\r\n\r\n","description":"","footnote":"","page_name":" 1219 ","page_number":509},
  {"content":"\r\n\r\nبودن خطاى فاحشىست . چون معنى اين ادعا اين است كه آنها اشخاص رياكارى هستند كه آنچه را كه مردم به عنوان موعظه مىگويند خود انجام نمىدهند . غزالى اين علما را به استناد قول شاعرى ، به نمكى تشبيه مىكند كه طعم شور خود را از دست داده و فاسد شده باشد . به عقيدهء غزالى دانشمند حقيقى كارى با حكمرانان ندارد و سمتى از آنان قبول نمىكند ، حتى از دادن نظريهء شرعى رسمى نيز خوددارى مىكند . . . حتى او معتقد است كه دانشمند روحانى موظف است بدون اجر و پاداش و بطور مجانى تدريس كند . » ناگفته نگذاريم كه غزالى در دوران استادى مدرسه نظاميهء بغداد ( از تيرماه 470 تا آبان‌ماه 474 ) بطور كاملا جدى و عميق ، هم گرفتار امور دنيوى دانشمندان شده بود و هم گرفتار قيود و گرفتاريهاى حكومتى كه او خود قبلا از آن انتقاد مىكرد . » « 1 »\r\nمونتگمرى بار ديگر به رابطهء فلسفه با فقه اشاره مىكند و مىنويسد : « بايد توجه داشت كه اغلب مطالب و نظريات ، بين فلاسفه و فقها مشترك بود و هردو دسته به مباحث منطقى و عقلى عقيده داشته‌اند ، تنها اختلاف در اين بوده كه فلاسفه منطق را به حد كمال رسانيده و از آنچه انجام مىدادند كاملا آگاه بودند . فقها نيز افكار جديدى بر منطق اضافه كرده بودند كه اغلب بيشتر از اين‌كه اين افكار در زمينهء فقه باشد در زمينهء فلسفه و قانون بود . و به هرصورت فقها افرادى بودند كه در علم و فلسفهء قانون و رويه قضايى صلاحيت كامل داشتند . تنها مخالفين حقيقى دخالت منطق و فلسفه در فقه . . . حنابله بودند كه هنوز به بحث منطقى و عقلى به هر شكلى كه باشد مشكوك بودند . . . به طور كلى در اجتماعات اسلامى نيز مثل اجتماعات غربى ، يك نوع بىاعتمادى به دليل و عقل پيدا شده بود . . . در غرب نيز اعتراض بر اصالت عقل به وسيلهء طرفداران اگزيستانسياليزم ادامه دارد . . . در روش غزالى معمولا يك نفر فقيه در هرفرصتى به اعتراضاتى كه توسط مخالفين مذهبى مىشود جواب مىدهد و مخالفين هم در هر فرصت ممكن به او حمله مىنمايند . . . » « 2 »\r\nبعضى از صاحبنظران با توجه به سابقهء تاريخى نهضت اسلامى معتقدند كه احكام و قوانين اين مذهب محصول يك جامعه ابتدايى و عشيرتىست . چنين احكام و قوانينى با تكامل و تغيير شرايط زمانى و مكانى ، خواه‌ناخواه تغيير پذيرفته ، با انقلابات مستمر اجتماعى و اقتصادى به تدريج دگرگون خواهد شد .\r\nبعضى از فقها و مجتهدين نحله‌هاى مختلف ، مخصوصا حنفيها از راه تأويل و تفسير و تعبير كوشش كرده‌اند كه احكام شريعت را با مقتضيات زمان هم‌آهنگ سازند .\r\nبعضى از فقها مىگويند : همان‌طور كه در ايام حيات حضرت بعضى از آيات قرآن به اقتضاى زمان منسوخ گرديد ، پس از رحلت پيشواى اسلام نيز مجتهدين جامع الشرايط مىتوانند با توجه\r\n\r\n\r\n","description":"","footnote":"\r\n( 1 ) . همان ، ص 170 به بعد .\r\n( 2 ) . همان ، ص 148 به بعد .\r\n","page_name":" 1220 ","page_number":510},
  {"content":"\r\n\r\nبه اوضاع اقتصادى و اجتماعى در قوانينى كه 14 قرن پيش تنظيم شده تغييراتى به مصلحت خلق پديد آورند .\r\nعلماى اهل تسنن در قرن پنجم تصميم گرفتند كه در مسايل فقهى از ائمه اربعه يعنى ابو حنيفه ، مالك ، شافعى و احمد بن حنبل پيروى نمايند و از اجتهاد و اظهارنظر در مسايل خوددارى كنند .\r\nولى علماى تشيع از روشى آزادمنشانه پيروى مىكردند و مىگفتند تقليد از مجتهد مرده جايز نيست يعنى كسى كه از درك مسأله‌يى از طريق اجتهاد عاجز است بايد به مجتهد زنده رجوع كند و از وى تقليد نمايد ، اين طرز فكر به شيعيان امكان داد كه برحسب شرايط زمان و مكان و تحولات اجتماعى و اقتصادى در احكام و آراء فقهى خود تجديد نظر نمايند ، از فقهاى نامدار عالم تشيع يكى كلينى است ( متوفى به سال 329 ه ) و كتاب « كافى » شاهكار اوست كه شامل اصول و فروع و مسايل متفرقه است و داراى 16199 حديث مىباشد . ديگر از فقهاى معروف شيخ صدوق ( متوفى به سال 381 ه ) كه كتاب « فقيه » از اوست و ديگر شيخ طوسى ، كه كتاب « تهذيب و استبصار » را از خود به يادگار گذاشت .\r\nمحقق نيز از فقهاى بزرگ جهان تشيع است دو كتاب او « مختصر نافع » و كتاب « شرايع » طى 7 قرن همواره جزء كتب درسى و مورد استناد فقها بوده است .\r\n\r\nتلاشهايى كه در راه وحدت و هماهنگى قوانين اسلامى به عمل آمده است .\r\nدر اوايل قرن دوم هجرى خليفهء اموى عمر بن عبد العزيز كه در صفا و صميميت و پاكدامنى در ميان خلفاى اموى و عباسى بىنظير است ، بر آن شد كه به جمع‌آورى سنت اقدام كند و براى حصول اين مقصود به ابو بكر بن خرم نامه‌اى نوشت كه احاديث را جمع‌آورى كند اما در جوانى درگذشت و اين مهم صورت عمل نگرفت .\r\nپس از او ، نويسندهء نامدار ايرانى عبد اللّه بن مقفّع ( متوفى به سال 144 ه ) براى پايان دادن به اين آشفتگى قضايى در رسالة الصحابهء خود شرحى جالب به خليفهء وقت ابو جعفر منصور نوشت و زيان خودسرى در اجتهاد و پراكندگى آراء مذهبى را به وى بازنمود و تدوين يك قانون عامى را كه مستخرج از كتاب و سنت و در صورت نبودن نص ، مأخوذ از آرايى باشد كه بر مبناى دادگرى و مصلحت عمومى صدور يافته و در كليهء كشورهاى اسلامى يكسان جارى شود مفيد و ضرورى دانست .\r\nاينك قسمتى از نامهء تاريخى ابن مقفع نقل مىشود : « به‌طورى كه امير المؤمنين مىبيند اختلاف قوانين و احكام در نقاط مختلف كشورهاى اسلامى و احيانا تناقض آنها امر مهمىست . . . چنان‌كه امير المؤمنين فرمايند كه كليهء احكام و روشها در كتابى جمع گردد و به همراه روش استدلالى هرقوم ، به حضور او تقديم شود آنگاه خليفه در آنها به دقت بنگرد و در هر مورد رأى خود را بدهد و فرمان دهد كه كتاب جامعى در اين‌باره تدوين گردد تا دادگاهها رأيى\r\n\r\n","description":"","footnote":"","page_name":" 1221 ","page_number":511},
  {"content":"\r\n\r\nمخالف آن صادر نكنند . در اين صورت اميد مىرود كه خداوند ، اين احكام گوناگون آميخته را ، به راه صواب رهبرى كند و مايهء وحدت كلمه و اجماع گردد . » « 1 »\r\nپيشنهاد ابن مقفع عملى نشد زيرا فقها به جهات و دلايلى كه چندان موجه نبود به اين مهم تن ندادند . ظاهرا ابو منصور دوبار به مالك بن انس پيشنهاد كرد كه در راه وحدت قوانين بكوشد و راهى معتدل برگزيند كه مورد قبول اجماع ائمه و صحابه باشد و به اين ترتيب اختلافات پايان يابد .\r\nمالك براى نزديك شدن به اين مقصود ، كتاب الموطا را به رشتهء تحرير درآورد . ولى هيچ‌گاه راضى نشد كه مسلمانان را به پيروى و انقياد از مذهب خود وادار كند . و اين حال تا پيدايش دولت عثمانى ادامه يافت و قوانين فقهى در كشورهاى اسلامى به صورت مدون و رسمى نگاشته نشد . و كسى كه مىخواست از احكام شريعت اطلاعاتى كسب كند ، ناگزير بود به كتب عمدهء فقهى و شروح و حواشى و كتابهاى فتوا مراجعه نمايد .\r\nدر هندوستان در قرن يازدهم هجرى ( 17 ميلادى ) محمد اورنگ‌زيب بهادر پادشاه هند ، دانشمندان هند را بر آن داشت كه تحت رياست شيخ نظام ، كتابى جامع قوانين فقه حنفى گرد آورند . با اين‌كه كتاب به اسلوب قوانين امروزى فصل‌بندى و تنظيم نشده بود ، حاوى مسايل سودمند حقوقى بود . در قرن نوزدهم دولت عثمانى براى آن‌كه به زندگى اجتماعى خود رنگ اروپايى بدهد ، در سال 1850 قانون تجارت عثمانى را از قانون فرانسه اقتباس كرد و سپس قوانين كيفرى و آيين دادرسى بازرگانى و قانون جزاء و قانون سرپرستى و قانون دادگاههاى بخش و قوانين ديگر را از قانون فرانسه و ايتاليا اقتباس و ترجمه كرد .\r\nدر قوانين جديد عثمانى بريدن دست سارق و شلاق زدن گناهكاران حذف و براى پيشرفت كارهاى اقتصادى رباخوارى تجويز شده بود .\r\nبالاخره حقوقدانان عثمانى با توجه به فقه حنفى و ديگر مكاتب اسلامى و قوانين جديد غرب ، مجموعهء قوانين خود را در 1851 ماده در سال 1293 هجرى تدوين و منتشر كردند .\r\nدر اين مجموعه پس از بيان قواعد كلى ، از بيع ، اجاره ، كفالت ، حواله ، رهن ، امانات ، هبه ، غصب و اتلاف ، حجر ، اكراه و شفعه ، شركت ، وكالت ، صلح و ابراء و اقرار و غيره سخن رفته است .\r\nدر كشور عراق ، پاكستان ، مصر و ديگر ممالك اسلامى به تدريج تحولات و تغييرات فراوان در قوانين و نظامات اجتماعى پديد آمد .\r\nدر مصر نهضت اصلاحى ، نخست به رهبرى سيد جمال الدين افغانى و شاگردش شيخ محمد عبده بوجود آمد . طرفداران اين نهضت در آثار خود به قرآن و سنت توسل مىجستند و با هرگونه\r\n\r\n\r\n","description":"","footnote":"\r\n( 1 ) . عرنوسى ، تاريخ القضا فى الاسلام ، ص 84 به بعد .\r\n","page_name":" 1222 ","page_number":512},
  {"content":"\r\n\r\nخرافات و بدعتهاى مخالف دين و جمود فكرى و تقليد مبارزه مىكردند . قوانين جديد مصر كه در سال 1938 تنظيم گرديده از سه منبع الهام مىگرفت : 1 ) حقوق تطبيقى ، 2 ) اجتهادات و آراء دادگسترى مصر ، و 3 ) شريعت اسلام . در عثمانى پس از تغيير رژيم و روى كار آمدن آتاتورك ، بار ديگر در قوانين عمومى اين كشور تغييراتى رخ داد . سران كشور بر آن شدند كه حتى الامكان از قوانين غرب پيروى كنند . در سال 1926 قوانين سوئيس را مورد مطالعه قرار دادند و بدون جرح و تعديل قابل‌توجهى ، به تصويب مجلس رسانيدند . به اين ترتيب كليهء احكام شريعت اسلام در اين كشور لغو شد . و به حكم قوانين فعلى تركيه ، زن و مرد ، در ارث و درخواست طلاق از دادگاه ، با ارائه دليل موجه از حقوق مساوى برخوردارند . تعدد زوجات ممنوع است و ازدواج با وجود اختلاف مذهبى ، قانونى و بلااشكال است . در تركيه دين رسمى اسلام است ، ولى دين از قانون و سياست به كلى جدا شده است . » « 1 »\r\n\r\nسازمان قضايى\r\nهرقدر حوزهء قدرت مسلمين وسعت مىگرفت و زندگى ساده و بىآلايش صدر اسلام به اصول اشرافيت نزديك مىشد ، تجاوز به حقوق يكديگر و در نتيجه دعاوى حقوقى و جزايى افزايش مىيافت .\r\nاز دورهء عباسيان ، خلفا و اداره‌كنندگان دستگاه ، به خوبى دريافتند كه حل و فصل دعاوى روزافزون مردم از عهدهء مأمورين مذهبى خارج است و براى رسيدگى به شكايات و اجراى حدود شرعى بايد از عده‌اى ديگر استمداد جست .\r\nابن خلدون مىنويسد : « خلفا منصب داورى را با آن‌كه از وظايف خاص آنان بود ، به ديگران هم واگذار مىكردند زيرا كه ايشان به حل و عقد سياست عمومى كشور سرگرم بودند كه وظايف فراوان و سنگينى به عهدهء ايشان مىگذاشت ، از قبيل جهاد و فتوحات ، و بستن و استوار كردن مرزهاى كشور و نگهبانى اصول دين اسلام . . . » سپس ابن خلدون مىنويسد : « كار قاضى در روزگار خلفا فقط منحصر به حل‌وفصل اختلافات متداعيان بود ، ولى به تدريج مسئوليت و كار قضات وسعت گرفت . . . مانند استيفاى بعضى از حقوق عمومى مسلمانان از طريق نظارت در اموال محجوران ، مانند ديوانگان و يتيمان و ورشكستگان و سفيهان ، و رسيدگى به وصيتهاى مسلمانان و امور اوقاف و امر زناشويى بيوه و بىكس . . . و مراقبت در امور و مصالح كوچه‌ها و ساختمانها و رسيدگى به كار شهود و امينان و كسانى كه قيم يا جانشين ديگرى مىشوند . . . اينها همه از امور وابسته به منصب قضا بود . » « 2 »\r\nبطورى كه ابن خلدون نوشته ، « خلفا اين امور را گاه شخصا و گاه به وسيلهء مأمورين مخصوص خود مورد رسيدگى قرار مىدادند . بعدها در دورهء عباسيان و امويان اندلس ، نظارت و مراقبت در امور جزايى و اجراى حدود شرعى به عهدهء خدايگان شرطه ( - صاحب الشرطه )\r\n\r\n\r\n","description":"","footnote":"\r\n( 1 ) . فلسفهء قانونگزارى در اسلام ، پيشين ، ص 75 به بعد .\r\n( 2 ) . مقدمهء ابن خلدون ، ترجمهء پروين گنابادى ، ج 1 ، از ص 438 به بعد .\r\n","page_name":" 1223 ","page_number":513},
  {"content":"\r\n\r\nنظير ( - رئيس شهربانى كنونى ) واگذار گرديد . يكى از مشاغل مهم آن دوره شغل شهادت دادن بود . كسانى مىتوانستند به عنوان گواه و شاهد در امورى كه به سود يا زيان اشخاص است گواهى بدهند كه پاكدامنى و عفت آنها مورد تأييد قاضى باشد . اظهارات اين اشخاص در سجلات نوشته مىشد ( سجل در نزد فقيهان دفترىست كه قاضى صورت دعاوى و حكم و چكهاى معاملات و مانند آنها را در آن مىنويسد تا در نزد وى محفوظ بماند و به منزلهء سندى باشد تا هرگاه يكى از متداعيان بر ديگرى ادعا كند بتوان بدان استناد كرد . ) اين اشخاص كه كمابيش به مسايل فقهى آشنا بودند ، دفتر سجلات و معاملات را مىنوشتند و چنان‌كه عملى بر خلاف حق و عدالت از آنان سر مىزد ، آنان و شخص قاضى مسئول بودند . » « 1 »\r\nبطورى كه قبلا متذكر شديم ، ديوان محتسب و ديوان صاحب الشرط ، كمابيش با ديوان قضا و سازمانهاى وابسته در مراحل اوليه كمك و همكارى مىكردند و ما از خصوصيات و حدود وظايف و مسئوليت اين ديوان قبلا سخن گفتيم .\r\n\r\nطرز محاكمه و دادرسى :\r\nدر صدر اسلام خلفا و دادرسانى كه از طرف آنان به نقاط مختلف گسيل مىشدند ، به امر دادرسى توجه و علاقهء زياد نشان مىدادند و در راه تشخيص حق از باطل كوشش مىكردند . با اين حال چون همواره قضاوت از روى ظواهر امور صورت مىگرفت ، غالبا كسانى كه زبان و بيان گويايى نداشتند در دادرسيها محكوم مىشدند . . . پيشواى اسلام خود متوجه اين موضوع بوده و به خوبى مىدانست كه قاضى مرد جاهل و بىاطلاعىست كه بين دو طرف دعوى كه خود بهتر از هركس به صحت‌وسقم گفته‌هاى خود واقفند ، قرار گرفته و بايد بين آنها دادرسى و قضاوت كند .\r\nدر كتاب عرب و اسلام نوشته شده است كه محمد بن عبد اللّه ( ص ) فرمود « بعضى از متخاصمين بهتر مىتوانند بيان كنند و دليل بياورند . اگر من روى حسن بيان حكم دادم ، محكوم له خوب دقت كند اگر ذيحق نباشد ، حق برادر خود را هرگز پامال نكند و الا حكم من براى او يك‌پاره دوزخ خواهد بود . »\r\nبعد از رحلت حضرت ، داورى و محاكمات به وسيلهء خلفا صورت مىگرفت . طرفين دعوى شخصا در محاكمه حاضر مىشدند و دلايل خود را كه عبارت از شهود و قسم بود ، اقامه مىكردند و قاضى در همان جلسه رسيدگى و اعلام حكم مىكرد .\r\nمىگويند ابو بكر در محاكماتى كه نزد او مطرح مىشد ، نخست قرآن را مىديد و سپس از روى سنت و حكم پيغمبر ، رأى مىداد ، و اگر هيچ‌كدام آنها نبود ، مسلمين را گرد خود جمع مىكرد و موضوع را نزد آنها مطرح مىنمود و رأى آنها را مىخواست . همين‌كه رأى عموم بر يك حكم قرار مىگرفت ، اجرا مىكرد .\r\n\r\n\r\n","description":"","footnote":"\r\n( 1 ) . همان ، ص 440 .\r\n","page_name":" 1224 ","page_number":514},
  {"content":"\r\n\r\nبا اين‌كه عمر بيش از ساير ياران پيغمبر به عقيده و رأى خود عمل مىكرد ، بعضى معتقدند كه وى نيز چون مشكلى روى مىداد ، با اصحاب اطلاع مشورت مىكرد . در دورهء او به علت وسعت قلمرو مسلمين ، براى هرشهر قاضى مخصوصى معين كردند و سازمان شهربانى براى نخستين‌بار به وجود آمد . در صدر اسلام مانند زمان جاهليت ، خانهء قاضى محكمه‌اش نيز بود .\r\nولى پس از چندى قضات مساجد را براى دادرسى اختيار كردند و عصرها به دعاوى مردم و اهل ذمه و غيرمسلمان رسيدگى مىكردند . در زمان حضرت رسول و ابو بكر و عمر و عثمان مسجد نه‌تنها دادگاه بود ، بلكه محبس نيز بود . ولى على ( ع ) در دوران خلافت خود محبس جداگانه‌اى ترتيب داد . از طرز رفتار با محبوسين اطلاع دقيق در دست نيست .\r\n\r\nنخستين حامى زندانيان\r\nابو يوسف قاضى القضاة ، راجع به محبوسين شرحى به هارون مىنويسد و از او مىخواهد كه يك نفر آدم شريف و متقى را مأمور رسيدگى به احوال زندانيان كند و ترتيب ثابتى براى خوراك و پوشاك آنها بدهد و دفترى براى ثبت‌نام زندانيان ترتيب دهد ، و حقوق زندانى را مستقيما به او تسليم كند و در زمستان يك پيراهن و يك لباس رو ، در تابستان يك پيراهن و يك ازار به آنها داده شود . و به زنهاى زندانى نظير همين چيزها داده شود ، قيد و زنجير جز در مورد زندانيانى كه بيم فرار آنها در ميان بود معمول نبود .\r\n\r\nارزش كار قضات و روحانيان\r\nابن خلدون مىنويسد : « ارزش هركسى به اندازهء كار و ميزان اهميت و نياز مردم به آن كار است و به همان نسبت پيشه و وسيلهء معاش او فزونى مىيابد يا نقصان مىپذيرد . » « 1 »\r\nابن خلدون با توجه به اين اصل مىنويسد : « متصديان امور دينى مانند قاضيگرى و فتوا دادن و تدريس و پيشنمازى و خطابه‌خوانى ، مؤذنى و امثال اينها ثروتمند نمىشوند . . . چه تنها گروهى از خواص مردم به دين خويش اهتمام مىورزند و به آنان نيازمندند . و اگر هم كسانى به حكم اجبار و اضطرار به امور قضايى و فتوا در مرافعه‌ها و نزاعها نيازمند شوند ، اين نياز عمومى نيست . . . مستمرى آنها با مستمريهاى لشكريان و صنعتگران كه حوايج ضرورى مردم را فراهم مىكنند برابر نيست . هرچند پيشه و سرمايهء آنان از لحاظ دينى و مراسم شرعى شريفتر است . . .\r\nگروه مزبور در پيشگاه خداوندان جاه فروتنى نمىكنند . . . و براى اين‌گونه ملاقاتها وقت فارغى هم ندارند . زيرا ايشان سرگرم كارهاى شريفى هستند كه مشتمل بر به كار بردن انديشه و تدبير است . و گذشته از اين ، به علت سرمايهء شريفى كه دارند ، نمىخواهند خود را در نزد ديگران مبتذل و بىمقدار كنند . » « 2 » البته آنچه ابن خلدون مىگويد در مورد قضات و روحانيان شريف و پاكدامن صادق است ، ولى قضات و روحانيان فاسد و دنياپرست از ديرباز در ثروت و\r\n\r\n\r\n","description":"","footnote":"\r\n( 1 ) . مقدمهء ابن خلدون ، پيشين ، ج 2 ، ص 785 ( به اختصار ) .\r\n( 2 ) . همان ، ص 791 .\r\n","page_name":" 1225 ","page_number":515},
  {"content":"\r\n\r\nجاه‌پرستى با امراء و سلاطين رقابت مىكردند .\r\n\r\nحقوق قضاوت :\r\nجرجى زيدان راجع به حقوق قضات مىنويسد : « در زمان خلفاى راشدين حقوق قضات ماهى صد درهم نقد و مقدارى گندم به عنوان جيره بوده است ، در زمان بنى اميه حقوق آنان مثل حقوق ديگران اضافه شد و حقوق قاضى مصر در سال 88 هجرى به سالى هزار دينار رسيد ، يعنى ده برابر حقوق دورهء خلفاى راشدين . در زمان عباسيان ، حقوق قاضيان كسر شد . چنان‌كه در زمان منصور حقوق قاضى ماهى سى دينار بود و سپس حقوق آنها افزايش يافت و در زمان مأمون ( 213 ه ) به ماهى 4 هزار درهم يا 270 دينار رسيد و در زمان ابن طولون به سالى هزار دينار بالغ شد .\r\nاز حقوق قضات بغداد ، در اوايل حكومت عباسى ، مدركى موجود نيست ، اما در صورت حساب معتضد حقوق قاضى روزى 3 / 2 16 دينار تعيين شده كه ماهى پانصد درهم مىشود . و حقوق فقها و دستياران قاضى هم جزء آن بوده است و نسبت به حقوق قضات امروز مبلغ زيادى بوده است . » « 1 »\r\nبارتولد در كتاب تاريخ تمدن اسلامى مىنويسد : « منصور خليفهء عباسى به كارمندان و قضات كمتر از دورهء بنى اميه حقوق مىداد . مثلا قاضى القضات ماهى سىصد درهم يعنى 5 / 7 ليرهء انگليسى حقوق مىگرفت . ولى در دورهء مأمون قاضى القضات در مصر ماهى چهار هزار درهم يعنى 80 ليره انگليسى حقوق مىگرفت . در قرن دهم ميلادى حقوق وزير بغداد به 7 هزار دينار يعنى 2500 ليرهء انگليسى و حقوق قاضى القضات به پانصد دينار بالغ مىشد . » « 2 »\r\n\r\nچند داورى تاريخى :\r\n« على بن ابيطالب در دوران خلافت با مدعى خود كه يك نفر كافر جزيه‌دهنده بود در محكمهء شريح حاضر گرديد و هشام بن عبد الملك با رئيس نگهبانان خود ، در دار الخلافه به حضور قاضى نشست . » « 3 » و نيز مردى كه به حلوان مصر ساكن بود بر عمر بن عبد العزيز ادعايى كرد و خليفه با او به منزل قاضى شد ، هردو را برابر هم نشانيد و پس از رسيدگى خليفه را محكوم كرد . ( المحاسن و المساوى ص 525 ) « 4 »\r\n\r\nداورى عادلانه :\r\nدر شاهنامه ثعالبى درباره عدالت دوستى لهراسب چنين مىخوانيم : « دوام و قوام ملك و رونق و نظام كشور بسته ( به عدالت است ) . . . عدالت پادشاه ترازوئيست كه بدان افعال و امور سنجيده مىگردد و بدين‌وسيله جابر از عادل و سفله از فاضل تشخيص شود ، چون ترازو را عيبى پديد آيد سنجش غيرممكن بود . » « 5 »\r\n\r\n\r\n","description":"","footnote":"\r\n( 1 ) . تاريخ تمدن اسلام ، ج 2 ، ص 171 .\r\n( 2 ) . بارتولد ، تاريخ تمدن اسلامى ، ترجمهء طاهرى ، شهاب ، ص 35 .\r\n( 3 ) . ابن عبد ربه ، ج 2 ، ص 329 .\r\n( 4 ) . به نقل از كتاب تاج اثر جاحظ ، ترجمهء نوبخت ، ذيل ص 204 .\r\n( 5 ) . شاهنامه ثعالبى ، ترجمهء فارسى ، ص 109 .\r\n","page_name":" 1226 ","page_number":516},
  {"content":"\r\n\r\n\r\nمنصب قضا و شغل مظالم\r\nاز ديرباز مردان آزادانديش و پاكدامن از قبول شغل قضا سرباز مىزدند .\r\nدر شرح حال ابو جعفر محمد بن جرير طبرى مورخ معروف ، مىخوانيم كه : « چون خاقانى به مقام وزارت رسيد ، مال هنگفتى براى ابو جعفر فرستاد . وى آن را نپذيرفت و از قبول منصب قضا كه به وى تكليف كرده بودند نيز ابا كرد . و از پذيرفتن شغل مظالم هم امتناع ورزيد ، اصحابش از وى گله كردند و گفتند تو در اين كار كسب اجر مىكنى و سنتى را كه گذشت روزگار ، كهن ساخته ، تجديد مىكنى . اينان طمع داشتند كه در پرتو وجود طبرى از شغل مظالم بهره‌مند شوند . بامدادان نزد وى آمدند كه او را سوار كنند و به ديوان ببرند تا قبول كند . طبرى بانگ به روى آنان زد و گفت : گمان مىكردم كه هرگاه اين شغل را بپذيرم مرا از قبول آن بازمىداريد و آنان را ملامت نمود . » « 1 » البته طبرى و همفكران او به ارزش كار قضا و داورى بىطرفانه بين مردم كاملا واقف بودند ، ولى به خوبى مىدانستند كه در يك حكومت فاسد و استبدادى زورمندان نمىگذارند كه قاضى آزادانه رسيدگى و اعلام رأى كند ، به همين علت از قبول اين شغل خوددارى مىكردند .\r\nدر تاريخ بخاراى نرشخى ( 348 - 286 ) شرحى در پيرامون قضات اين شهر و شخصيت و مقام اخلاقى آنان نوشته شده ، از جمله دربارهء سيبويه مىنويسد كه : وى « . . . قضاى بخارا كرد و به دو درم جور نكرد . . . دو درم بسيار باشد به ذره‌اى جور نكرد . »\r\nو در مورد عيسى بن موسى التيمى المعروف به غنجار مىنويسد : « خليفه او را فرمان قضا داد قبول نكرد و سلطان فرمود كه اهل قضا را پيش او ياد كنند ، همچنان كردند و نام هركس كه پيش او ياد كردند ، گفتى نشايد . چون حسن بن عثمان همدانى را پيش او ياد كردند ، خاموش گشت .\r\nگفتند كه خاموشى از وى علامت رضا باشد ، حسن بن عثمان را قضا دادند در عهد او در شهرهاى خراسان به علم و زهد او هيچ‌كس را نشان ندادند . . . » « 2 »\r\n\r\nاهميت كار قضا :\r\nغزالى در نامه‌اى به فخر الملك به اهميت شغل داورى اشاره مىكند و مىگويد : « هرسلطان كه رياست و عمل شحنگى به كسى ناشايسته دهد ، در آن چندان خطر نباشد كه ولايت قضا به ناشايسته دهد . چه رياست و عمل آن دنياست ، اگر به اهل دنيا دهند لايق باشد ، اما چهار بالش قضا مقام نبوت است . . . چون اين نگه ندارد . . . الشفقت على خلق اللّه رفت و املاك و دما و فروج در خطر بنهاد . . . يكى از خطرهاى كار قضا مال ايتام است ، چون صاحب تقوا نبود مال ايتام به اقطاع بداده باشد . . . چون از اين وعيد باك ندارد ، از ديگر كارها هم باك ندارد و اين وعيد در قرآن به آن‌كس مخصوص نيست كه اين مىكند ، بلكه دو شريك دارد يكى آن دستور مبارك كه او را تمكين كند ، و ديگر آن مسلمان كه تواند اين باز نمايد و تقصير كند . و چون به\r\n\r\n\r\n","description":"","footnote":"\r\n( 1 ) . مقدمهء تاريخ الرسل و الملوك ، ترجمهء صادق نشأت ، ص 7 .\r\n( 2 ) . ابو بكر نرشخى ، تاريخ بخارا ، ترجمهء ابو نصر قبادى ، به تصحيح مدرس رضوى ، ص 3 .\r\n","page_name":" 1227 ","page_number":517},
  {"content":"\r\n\r\nكسى متدين تفويض كند دماء و فروج و املاك مسلمانان در حصنى حصين كرده باشد . » « 1 »\r\n\r\nشرايط قضا و دادرسى :\r\n« قاضى بايد به كتاب و سنت و اجماع و موارد مختلف گذشتگان آشنا باشد و نيز بايد فقيه و عالم به موارد قياس و استنباط باشد . . . و نيز خردمند و امين و پايدار و بردبار و هشيار و بيدار باشد و غافلگيرش نكنند و فريبش ندهند ، چشم و گوشش بىعيب و به زبانهاى مردمى كه دربارهء آنان داورى مىكند آشنا باشد ، و پاكدامن و منزه بىطمع و عادل و رشيد و درست‌لهجه و صاحب تدبير ، و حكمش قاطع باشد و سرزنش مردمان او را از حق بازندارد ، خوش‌اندام و باوقار و آرام باشد . . . » « 2 »\r\n\r\nرابطهء خلفا با فقيهان\r\nفقها از آغاز حكومت بنى اميه و حتى از عهد عثمان ، به زحمت افتادند .\r\nزيرا عثمان و جانشينان او مراعى اصول و مبانى قانونى و اخلاقى نبودند .\r\nمخصوصا بنى اميه با پول و زور به خلافت رسيدند و اعمال آنها با نظر فقيهان شرافتمند وفق نمىداد و داستان ابا ذر و معاويه در زمان عثمان و اهانتى كه به اين مرد متقى روا داشتند گواه بر اين گفتار است .\r\nفقط فقها و دانشمندان متملق و بىشخصيت مىتوانستند با دستگاه خلافت همكارى و همقدمى كنند . عباسيان كه به كمك مردم روى كار آمده بودند ، تا حدى مردم را آزاد گذاشتند و فقيهان و زاهدان و عالمان بار ديگر در عالم اسلام قدرت و نفوذى كسب كردند . چنان‌كه داستان منصور و مرد نقاد را در حرم كعبه قبلا گفتيم . در عهد بنى عباس نيز پس از آن‌كه هارون الرشيد سفيان ثورى را به بغداد فراخواند تا جزء مقربان او باشد ، وى از سر خيرخواهى و اعتراض به وى نوشت :\r\n« اين نامه را به تو مىنويسم تا بدانى كه با تو قطع رابطه كرده‌ام . زيرا تو خودت به موجب نامه‌اى اقرار دارى كه به بيت المال هجوم آوردى و بر خلاف حق در آن تصرف كردى . برادران من كه حاضر مجلس بودند و نامهء تو را خواندند ، آنها هم گواه هستند و پيش خدا فرداى قيامت گواهى مىدهند ، اى هارون آيا مجاهدين و اهل قرآن . . . با اين كارهاى تو موافقند يا يتيمان و بيوه‌زنان ؟\r\nروزى همين سفيان ثورى بر مهدى عباسى وارد شده او را به نام امير المؤمنين سلام نگفت ، مهدى از وى نرنجيد ، بلكه دلجويى كرد . پاره‌اى از خلفاى عباسى مانند منصور ، هارون ، معتصم و واثق از فقيهان و زاهدان مىخواستند آنان را پند بدهند . وقتى كه پند آنان را مىشنيدند ، چنان مىگريستند كه ريششان تر مىشد . . . » « 3 » ولى عملا در راه مصالح عمومى قدم برنمىداشتند .\r\nابن نديم ضمن احوال ابن بلخى مىنويسد كه « . . . محمد بن شجاع گفت اسحاق بن ابراهيم\r\n\r\n\r\n","description":"","footnote":"\r\n( 1 ) . مكاتب فارسى غزالى ، به اهتمام عباس اقبال ، ص 28 .\r\n( 2 ) . آيين شهردارى يا معالم القربه ، ترجمهء جعفر شعار ، پيشين ، ص 194 .\r\n( 3 ) . جرجى زيدان ، تاريخ تمدن اسلامى ، ج 4 ، ص 245 به بعد .\r\n","page_name":" 1228 ","page_number":518},
  {"content":"\r\n\r\nمصعبى از دوستان من بود ، به من گفت : امير المؤمنين مرا پيش خود خواند و از من خواست از ميان فقيهان مردى را برايش انتخاب كنم كه حديث را نوشته و در فقه به پايهء اجتهاد رسيده باشد ، قامتش بلند و اندامش زيبا و نژادش از خراسانيانى باشد كه در دولت ما تربيت يافته و از آن پشتيبانى مىكند تا من قضاوت را به او واگذار نمايم . من به او گفتم كه : جز محمد بن شجاع كسى را به اين صفات سراغ ندارم و اين امر را با وى در ميان خواهم گذاشت . گفت : همين كار را انجام بده ، هرگاه موافقت كرد وى را نزد ما بياور . حالا اى ابو عبد اللّه اين ديگر با تو است . من به امير المؤمنين گفتم : مرا به قضاوت نيازى نيست و اين امر براى يكى از اين سه نفر مفيد است :\r\nكسى كه مالى به دست نياورده يا جاه و منزلتى ندارد و يا جوياى نام نباشد ، اما من مالى فراوان دارم . . . » « 1 »\r\n\r\nآنان كه از قبول شغل قضا و داورى امتناع ورزيده‌اند :\r\nاز دوران بنى اميه كه زمام امور سياسى و اجتماعى مردم به دست خلفاى ناصالح افتاد . مردان متقى و پرهيزگار و آنان كه به حيثيت فردى و اجتماعى خود احترام مىگذاردند ، از قبول شغل داورى در دستگاه فاسد خلافت خوددارى مىكردند ، از جمله :\r\n« در اواخر دوران بنى اميه ابن هبيره فرماندار عراق تصدى مقام دادرسى را به ابو حنيفه پيشنهاد كرد . ولى او از آن دورى جست ، به همين جهت او را مالش دادند و كتك زدند ، همچنين در زمان عباسيان ابو جعفر او را به بغداد فراخواند و از او خواست كه سرپرستى دادگسترى را به عهده بگيرد ولى او باز از پذيرفتن آن خوددارى كرد و در بغداد زندانى شد تا به سال 150 هجرى درگذشت . . . » « 2 »\r\nگفته‌اند كه سبب قبول نكردن مقام قضاء آن بود كه او سياست و روش زمامداران وقت را نمىپسنديد . و نيز گفته شده است كه ابو حنيفه معتقد بود : « پذيرفتن شغل و منصب دولتى مايهء هلاكت مىشود و دين و بزرگوارى را با خطر روبرو مىسازد . . . » « 3 »\r\nولى شاگرد او ابو يوسف ، منصب قضا را پذيرفت و در عهد هارون الرشيد به مقام قاضى القضات كل دولت عباسى ارتقاء يافت . وى مذهب حنفى را گسترش داد و در مسايل فراوانى با ابو حنيفه استاد خود مخالف بود . اقوال و آراء او در كتب فقه حنفى معروف است . « 4 »\r\n\r\nوكيع و ابن ادريس فرمان قضاى هارون را نپذيرفتند :\r\nاز وكيع پرسيدند : « آن‌گاه كه تو و ابن ادريس و حفص را نزد رشيد بردند ، در مجلس هارون الرشيد چه گذشت ؟ » گفت : « نخست مرا بخواندند و هارون گفت مردمان شهر تو را قاضى مىبايد ، و ترا با چند تن نام مىبرند ، چنين بينم\r\n\r\n\r\n","description":"","footnote":"\r\n( 1 ) . فهرست ابن نديم ، پيشين ، ص 351 .\r\n( 2 ) . محمود عرنوسى ، تاريخ القضاء فى الاسلام ، پيشين ، ص 72 به بعد ، نيز رك . الوردى ، نقش وعاظ در اسلام ، ترجمهء خليلى ، ص 288 .\r\n( 3 ) . فلسفهء قانونگزارى در اسلام ، ص 37 .\r\n( 4 ) . همان ، ص 39 .\r\n","page_name":" 1229 ","page_number":519},
  {"content":"\r\n\r\nكه اين شغل ترا سزد تا با ما در بردن بار امانت انبازى كنى . » گفتم : « من مردى پيرم و يك چشم من بسته است و آن ديگر ضعيف است و اين شغل را نشايم . » هارون اصرار ورزيد ، گفتم : « اى امير مؤمنان اگر من در اين دعوى راست گويم امير المؤمنين راست كه گفتهء راست بپذيرد ، و اگر دروغزن باشد دروغگوى سزاوار قضاوت مسلمانان نباشد . » و او مرا رخصت انصراف داد ، سپس ابن ادريس را طلب كردند و او سلامى به اكراه زير لب بگفت . هارون گفت : « دانى چرا ترا خوانده‌ام ؟ » گفت : « نه ! » گفت : « اهل بلد تو قاضى خواهند و ترا با كسانى نام برده‌اند ، خواهم كه در امانت اين امت شريك من باشى ، هم‌اكنون عهد خويش بستان و بازشو . » ابن ادريس گفت : « من قضا را نشايم . » خليفه انگشت بر زمين كوفت و گفت : « كاشكى چشم من به روى تو نيفتاده بودى . » گفت : « من نيز همين آرزو كنم . » و بيرون آمد . سپس حفص به درون شد و عهد خليفه نپذيرفت و خادمى بيرون آمد تا سه كيسه پنج‌هزارى نزد ما نهاد ، گفت : « امير المؤمنين سلام مىگويد و مىفرمايد اين مختصر در كار سفر خويش كنيد . » وكيع گويد ، گفتم : « سلام من به امير المؤمنين بازرسان و بگوى مرا زاد هست و از اين مال بىنيازم . » و ابن ادريس بانگ بر خادم زد و گفت : « حالى زحمت ببر . » و حفص مال بپذيرفت ، سپس نامه از خليفه به ابن ادريس آوردند ، بدين مضمون :\r\nخداى تعالى ما و ترا عافيت دهاد ، از تو خواستيم تا در كارهاى ما انبازى كنى و تو سر باز زدى و مالى ترا فرستاديم از قبول آن ابا كردى . اكنون تمنا داريم كه چون پسر مأمون نزد تو آيد ، روايت حديث از او دريغ ندارى . ابو محمد گفت : « پسر او هم با ديگر جماعت حاضر آيد و حديث بشنود . » چون به ياسريه رسيديم ابن ادريس به حفص گفت : « مىدانستم تو چه خواهى كردن و قسم به خداى ، تا مرگ من با تو سخن نگويم . » « 1 »\r\n\r\nسفيان ثورى و فرمان قضاى كوفه :\r\nقعقاع گويد : « نزد مهدى خليفه بودم ، سفيان ثورى را درآوردند . چون داخل شد ، سلام گفت . سلام عادى و معمولى نه تسليم به خلافت ، چنان‌كه رسم سلام بر خلفا بود . . . مهدى گفت : « از ما گريزى و بدينجا و بدانجا پنهان شوى و گمان برى كه اگر ما را به تو سوء قصد باشد بر تو دست نيابيم . . . آيا نترسى كه دربارهء تو به هواى خويش حكم رانيم ؟ » سفيان گفت : « اگر بر من حكم توانى راندن ، آن پادشاه قادر نيز كه حق و باطل را از هم جدا كند حكم خويش تواند راند . » ربيع گفت : « يا امير المؤمنين آيا رسد اين نادان با تو چنين سخن گفتن ؟ دستورى ده تا گردن وى بزنم . » مهدى گفت : « خاموش كه امثال اين مرد خواهند كه ما آنان را بكشيم تا ما ، در سلك اشقياء و آنان در زمرهء سعدا درآيند . او را فرمان قضاى كوفه نويسيد و هيچ‌كس را بر وى حق تعرض نباشد . » عهد را بنوشتند و با سفيان دادند و او بيرون شد و فرمان را در دجله افكند و خود بگريخت و متوارى گشت چنان‌كه هرگز وى را نيافتند . » « 2 »\r\n\r\n\r\n","description":"","footnote":"\r\n( 1 ) . لغت‌نامهء دهخدا ، ص 800 .\r\n( 2 ) . همان ، ص 600 .\r\n","page_name":" 1230 ","page_number":520},
  {"content":"\r\n\r\n\r\nقاضى القضات زين الدين ابو الحسن مقام وزارت را نپذيرفت :\r\nدر زمان سلطنت المنصور به قاضى القضات مالكى زين الدين ابو الحسن على پيشنهاد قبول منصب وزارت كردند .\r\nاما قاضى مطلقا ميلى به پذيرفتن اين مقام نداشت . پس به انحاء مختلف عذر خواست و به اصرار هرچه تمامتر رد كرد . و در رد آن پيشنهاد تا آنجا پاى فشرد كه به تالار ورودى قصر رفت ، طيلسان ( - پارچه‌اى كه شانه‌ها را مىپوشاند ) و عمامه فقيهانهء « بزرگ » خود را برداشت ، فوقانيه ( - قباى قاضى ) را از تن بيرون كرد چنان‌كه جز يك قبع ( - عرقچين ) و يك دلق ( - لباس روحانى مركب از قطعات پارچه به رنگهاى مختلف ) ، پوشاكى براى وى نماند . چون قاضى به اين حال بر پاى ايستاده بود ، اميران نيز به پا خاستند و گرد او حلقه زدند . اما موجب اين رفتار را نمىدانستند قاضى در اين لباس بود كه نايب السلطنه امير حسام الدين طرنطانى داخل شد از مشاهدهء اين حالت سخت متأثر گرديد ، علت را پرسيد . قاضى جواب داد : « وقتى از شهر خود به اينجا قدم نهادم ، فقط لباسى نظير همين‌كه اكنون به تن دارم بر تن داشتم ، اما پس از حصول سعادت دوستى شما و خدمتگزارى سلطان ، اين طيلسان و اين جبه و اين عمامهء بزرگ منصب قضا بر آنها افزوده شده است . اكنون اگر شما وعده دهيد كه سلطان را راضى كنيد تا مرا از قبول اين منصب كه عطا نموده معاف دارد و در وضع فعلى بگذارد ، بسيار مسرور مىگردم . ولى اگر چنين وعده‌اى ندهيد ، من ديگر هرگز اين لباسهاى قضا را نخواهم پوشيد و با همين لباس به شهر خويش بازمىگردم . . . » نايب السلطنه لباسهاى شخصى خود را بر او پوشانيد و وعده داد كارى كند كه من بعد با پيشنهاد قبول وزارت ، مزاحم او نشوند . » « 1 »\r\n\r\nمنصب قضا در صدر اسلام\r\nابن خلدون در پيرامون اهميت منصب قضا مىنويسد : « و اما منصب قضا يكى از پايگاههاى خلافت است ، بايد به وسيلهء خود خليفه انجام يابد و شخصا عهده‌دار اين وظيفه گردد . زيرا پايگاه قضا و داورى در ميان مردم براى بر طرف كردن خصومتهاى آنان است . بدانسان كه دعاوى آنان بر يكديگر حل‌وفصل شود و مشاجرات و كشمكشهاى ايشان قطع گردد . منتها اين داورى بايد بر وفق احكام شرع باشد ، كه از كتاب قرآن و سنت و احاديث گرفته مىشود . به همين سبب از وظايف خلافت به شمار مىرفته است و در جزو كارهاى عمومى آنان بوده است . . . و نخستين خليفه‌اى كه اين وظيفه را به اميران و واليان خويش تفويض كرده ، عمر ( رض ) بود كه ابو الدرداء را در مدينه و شريح را در بصره و ابو موسى اشعرى را در كوفه به منصب قضا برگماشت و آنان را در اين پايگاه شريك خويش ساخت . و در اين‌باره نامهء ذيل را به ابو موسى نوشت كه شهرت فراوان يافته است و احكام قاضيان در پيرامون نكات آن دور مىزند و در امر داورى دستورى كامل است : « اما بعد ، داورى فرضيه‌اى استوار و سنتىست كه بايد آن را به كار بست ، هنگامى كه دو طرف دعوى نزد تو\r\n\r\n\r\n","description":"","footnote":"\r\n( 1 ) . ر . پ . آ . دزى ، فرهنگ البسه مسلمانان ، ترجمهء حسنعلى هروى ، دانشگاه تهران ، 1345 ، ص 325 به بعد .\r\n","page_name":" 1231 ","page_number":521},
  {"content":"\r\n\r\nاستدلال مىكنند ، بدقت قضيه را درياب تا حقيقت را به دست آورى . . . در دادگرى خويش در ميان مردم مواسات را پيشه گير تا آن‌كه هيچ زبردستى به جانبدارى تو نسبت به خويش طمع نبندد و هيچ ناتوانى از عدالت تو نوميد نشود . مدعى بايد « دليل » بياورد و انكاركننده « سوگند » ياد كند . و صلح كردن مسلمانان با يكديگر دربارهء مسايل مورد نزاع رواست ، مگر صلحى كه حرامى را حلال يا حلالى را حرام كند . اگر در امرى داورى كرده باشى و فرداى آن‌روز همان قضيه را به خرد خويش رجوع دهى و در آن بينديشى و به راه راست رهبرى شوى ، نبايد داورى نخستين ، تو را از بازگشت به حق و عدالت بازدارد . زيرا حق مقدم بر هرچيزىست و بازگشت بدان از لجاجت و اصرار در امر باطل نيكوتر است .\r\nمسايلى را كه به ذهنت مىگذرد و در قرآن و سنت پيامبر دربارهء آنها نص وجود ندارد ، بايد حتما نيك بينديشى و به خوبى دريابى و آن‌گاه نظاير و اشتباه امور را به دست آورى و آنها را با هم بسنجى .\r\nبراى كسى كه ادعا مىكند و موجبات اثبات حق يا دليلش در دسترس او نيست ، مدتى معين كن و او را تا پايان آن ، مهلت ده ، اگر اسناد و دلايل خويش را در ظرف آن مدت بياورد ، بر حقانيت او رأى مىدهى و گرنه قضيه را بزيان وى پايان مىبخشى . زيرا تعيين چنين مدتى براى رسيدگى شك را بهتر مىزدايد . مسلمانان مىتوانند نسبت به يكديگر گواهان عادل باشند ، مگر كسى كه حد شرعى دربارهء وى اجرا شده يا در مورد آزمايش ، شهادت دروغ واقع گرديده يا در نسب و ولاء متهم باشد . . . زينهار هنگام داورى ميان دادخواهان كم‌صبرى و دلتنگى از خود نشان ندهى و آنان را نيازارى . زيرا پايدار ساختن حق در جايگاهى كه سزاست در نزد خدا پاداشى بزرگ دارد و مايهء نيكنامى مىشود و السلام . » « 1 »\r\n\r\nتكاليف قاضى :\r\n« كار قاضى در روزگار خلفا تنها منحصر به حل‌وفصل اختلافات ميان متداعيان بود ، سپس به تدريج به امور ديگرى مانند استيفاى بعضى از حقوق عمومى مسلمانان از طريق نظارت در اموال محجوران ، مانند ديوانگان و يتيمان و ورشكستگان و سفيهان و رسيدگى به وصيتهاى مسلمانان و امور اوقاف و امر زناشويى ، زنان بيوه و بىكس هنگامى كه سرپرست عائله خويش را از دست مىدادند . . . مراقبت در امور و مصالح كوچه‌ها و ساختمانها و رسيدگى به كار شهود و امينان و كسانى كه قيم و جانشين ديگرى مىشوند و حاصل كردن علم و آگاهى كامل دربارهء ايشان از راه عدالت و جرح گواهان تا دربارهء آنان اطمينان كامل پيدا كند . اينها همه از امور وابسته به منصب قضا بود . . . » « 2 »\r\n\r\n\r\n","description":"","footnote":"\r\n( 1 ) . مقدمه ابن خلدون ، پيشين ، ص 439 .\r\n( 2 ) . همان ، ج 1 ، ص 436 .\r\n","page_name":" 1232 ","page_number":522},
  {"content":"\r\n\r\n\r\nنمونه‌اى از محاكمات صدر اسلام و قرون بعد\r\nبراى آنكه خوانندگان به اصول محاكمات و آئين دادرسى مدنى و كيفرى در دوران بعد از اسلام آشنا شوند ، با استفاده از منابع گوناگون نمونه‌اى چند از محاكمات و دادرسيهاى آن دوران را كه مبين درجهء رشد اقتصادى و اجتماعى مردم آن دوران است ذكر مىكنيم :\r\n1 ) ابن بطوطه ضمن بيان تاريخ بناى مسجد پيغمبر چنين مىنويسد : « عمر مىخواست موضعى را كه از آن عباس عموى پيغمبر بود در محوطهء مسجد داخل كند ، عباس مخالفت نمود ، در ملك عباس ناودانى بود كه آب آن در مسجد فرومىريخت ، عمر آن ناودان را به عنوان اين‌كه موجب آزار مردم است ، از جاى بركند . عباس بر اين كار ، اعتراض كرد ، طرفين « ابى بن كعب » را به داورى برگزيدند . ابى يك ساعت آنها را دم در معطل كرد ، پس از آن‌كه اجازهء ورود داد ، گفت :\r\n« كنيزكم داشت سرم را مىشست . » عمر خواست آغاز سخن كند ، ابى گفت : « بگذار براى احترام پيغمبر نخست ابو الفضل عباس به سخن پردازد . » عباس گفت : « اين حدود را پيغمبر براى من معين كرد ، و من ناودان را كه كار مىگذاشتم پايم به شانهء پيغمبر بود . » ابى گفت : « من خود به اين موضوع واقفم . . . » عمر پس از شنيدن اين حديث رو به عباس كرد و گفت : « به خدا سوگند نمىگذارم ناودان را سرجاى خود نصب كنى مگر اين‌كه پاى بر دوش من نهى . » عباس ناودان را نصب كرد آنگاه گفت : « حال كه حقم را گرفتم ، اينك در راه خدا از آن صرفنظر مىكنم . » و از آن تاريخ قسمت مزبور وارد محوطهء مسجد شد . » « 1 »\r\n2 ) زن بدكارى را كه در حامله بودن او ترديد بود ، براى حد زدن نزد عمر آوردند . او كه همواره در مسايل دشوار قضايى از على ( ع ) استفتاء مىكرد ، در اين مورد نيز نظر او را پرسيد . امام فرمود بايد او را نگاهداشت تا وضع حمل نمايد و به عمر گفت : اگر بر خود زن تسلط و حكومت داشته باشى ، بر جنين او كه در رحم است هيچ نوع تسلط و حكومت نخواهى داشت .\r\n3 ) امام زن بدكارى را ، از دست كسانى كه مأمور اجراى حد بر او بودند رهايى بخشيد . عمر علت اين اقدام را پرسيد ، امام به گفتهء پيشواى اسلام استناد كرد كه گفته بود تكليف از سه كس برداشته شده است اول از كسى كه خواب است تا بيدار شود ، دوم از صغير تا كبير شود ، سوم از مجنون تا عاقل شود . عمر گفت بلى شنيده‌ام . امام گفت اين زن سفيه و بىعقل است شايد اين عمل در حال جنون از او سر زده باشد . عمر گفت من هم نمىدانم . على گفت : من هم نمىدانم .\r\nبنابراين نمىتوان در چنين موردى كه عاقل بودن شخص ، مشكوك است حكم رجم صادر كرد .\r\n4 ) زنى را به حضور عمر آوردند كه در بيابانى فوق العاده تشنه شده و نزديك به هلاكت بود ، در اين حال به چوپانى رسيده از او آب خواست ، چوپان هم دادن آب را منوط به زناى با او كرد و آن زن ناچار به آن عمل تن داد . عمر دربارهء اين زن و اين موضوع با امام مشورت كرد ، على فرمود اين بيچاره در اين كار مجبور بوده او را آزاد كن تا در پى كار خود رود .\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، ترجمهء دكتر محمد على موحد ، بنگاه ترجمه و نشر كتاب ، ص 105 به بعد .\r\n","page_name":" 1233 ","page_number":523},
  {"content":"\r\n\r\n5 ) يك نفر شخص ديگرى را كتك زد ، با اين‌كه مصدوم از شكايت خود گذشت ، حضرت به نام حفظ حقوق عمومى نه تازيانه به شخص متعدى نواخت .\r\n\r\nدادرسى عمر :\r\nدر دوران خلافت عمر ابو موسى اشعرى حكمران عراق گرديد . در كوفه مردى با وى درافتاد ، اشعرى فرمان داد تا او را زدند و سرش را تراشيدند ، او موى در كيسه نهاد و نزد عمر رفت و جريان را به اطلاع او رسانيد ، عمر براى اجراى حق ، نامه‌اى به ابو موسى اشعرى نوشت كه چون اين مرد نزد تو آمد ، به او اجازه ده تا از تو قصاص گيرد و با تو همان كند كه تو با او كردى . چون مرد رسيد ، ابو موسى و يارانش خواهش و شفاعت كردند ، مرد قبول نكرد . ناچار ابو موسى تسليم شد ، تازيانه آوردند تا ابو موسى را بزنند و سرش را بتراشند . پس از آن‌كه وسايل قصاص فراهم شد ، مرد ، ابو موسى را بخشيد و گفت خواستم مردم ببينند كه عظمت حكومت عمر به عدل اوست .\r\n\r\nانحراف عثمان :\r\nپس از آن‌كه عمر به دست يك نفر ايرانى به نام ابو لولو كشته شد ، طبق موازين شرع ، قاتل را كشتند . ليكن عبيد اللّه پسر عمر به كشتن قاتل اكتفا نكرد و يكى از نجباى ايران موسوم به هرمزان را كه مظنون به شركت در قتل عمر بود به قتل رسانيد . على كه مردى اصولى و هميشه در حفظ و حراست مقررات اسلامى سخت‌گير بود ، گفت عبيد اللّه به جرم اين كه مؤمنى را به ناحق كشته است بايد كشته شود . ولى عثمان به اين حرف گوش نداد و از جيب خود مبلغى به عنوان ديه و غرامت پرداخت . و چون زياد بن لبيه يكى از انصار در قطعه شعرى نرمى و ملايمت بىجاى عثمان را نكوهش كرد ، عثمان چكامه‌سراى جسور را خاموش كرد و بيرون راند . و بدين‌طريق عثمان از لحظهء اول زمامدارى نشان داد كه حاضر است اصول را زير پا بگذارد . در حالى كه على درست روش مخالف عثمان داشت . مىگويند على قبل از آن‌كه به دست عبد الرحمن كشته شود ، وى را با دشنه در مسجد ديد و با قراينى كه در دست داشت ، به سوء نيت او پى برد . ولى چون قصاص قبل از جنايت را جايز نمىدانست ، به او اعتراض نكرد . و چون مضروب شد ، به فرزند خود دستور داد با قاتل بدرفتارى نكند و گفت : « هنگام اجراى حكم اعدام ، همانطور كه او يك ضربه زد ، شما هم يك ضربه به سر او وارد كنيد . »\r\n\r\nطرز داورى عمر :\r\nعمر گاه در داوريهاى خود براى رعايت مصالح سياسى ، قوانين شرعى را فراموش مىكرد ، چنان‌كه يك‌بار زياد بن ابيه ثقفى كه جوانى هوشمند بود و بر اعمال مغيرة بن شعبه از صحابيان نظارت داشت ، دريافت كه مغيره والى بصره با زنى شوهردار به نام « ام جميله » رابطهء نامشروع دارد . روزى زياد و مهمانش از غرفهء منزل خود كه مقابل منزل مغيره بود به چشم خود هماغوشى جميله را با مغيره ( كالميل فى المكحله ) مشاهده كردند . زياد و يارانش پس از مشاهدهء اين جريان به مسجد آمدند و مانع اداى نماز جماعت شدند و بر او ريگ پاشيدند و جريان را به خليفه دوم اعلام كردند . عمر فرمان عزل مغيره را صادر و به دست ابو موسى اشعرى داد . در جريان محاكمه سه گواه نخستين يكان‌يكان جريان را به طور يكسان گزارش دادند . چون\r\n\r\n","description":"","footnote":"","page_name":" 1234 ","page_number":524},
  {"content":"\r\n\r\nعمر نمىخواست يكى از صحابيان به ارتكاب زناى محصنه سنگسار شود ، به گواه چهارم گفت :\r\n« چهره‌اى مىبينم كه گمان ندارم يكى از صحابيان پيغمبر با زبان او سنگسار شود . زياد كه بسيار زيرك بود مطلب را دريافت و به نحوى « شبهه » آميز و دوپهلو گواهى داد . در نتيجه ، حد زنا از مغيره ساقط شد و سه شاهد نخستين هركدام به كيفر قذف هشتاد تازيانه خوردند . » « 1 »\r\n\r\nداورى ديگر :\r\nروزى مسلمانى با يك نفر يهودى نزاع كرد و براى حل مشكل نزد محمد ( ص ) رفتند . حضرت به نفع يهودى فتوا داد . شخص مسلمان فتواى حضرت را نپذيرفت و نزد عمر شتافت . وقتى عمر از كيفيت امر آگاه شد ، گفت : قدرى صبر كن . سپس از جا برخاست و بيرون رفت . بعد از اندكى شمشير خود را همراه آورد و سر آن مسلمان را بريد و گفت : « اين‌ست سزاى كسانى كه مطيع خدا و رسول او نمىشوند . » « 2 »\r\n\r\nنمونه‌اى از داوريهاى حضرت امير ( ع )\r\n« مردى اعرابى به حضرت محمد ( ص ) گفت اين شتر را مىخرى ؟\r\nحضرت فرمود به چند مىفروشى ؟ گفت به دويست درهم . حضرت فرمود بيش از اين مبلغ مىارزد . سرانجام به 400 درهم از از اعرابى خريد و وجه آن را پرداخت . آن‌گاه اعرابى مهار شتر را گرفت و رفت و از تسليم شتر امتناع ورزيد و گفت ناقه از آن من است ، اگر تو را شاهدى هست اعلام كن . در اين اثنا ابو بكر رسيد . حضرت ماجرا را با او در ميان گذاشت . ابو بكر گفت اعرابى بينه مىطلبد و بر شماست كه اقامهء بينه كنيد . ضمن اين گفتگو عمر بن الخطاب پيدا شد ، طرفين داورى را به عمر واگذاشتند .\r\nعمر اظهارات طرفين را شنيد و به حضرت گفت اعرابى قسم مىخورد كه حق خود را استيفا نكرده‌ام . در بين گفتگو حضرت على ( ع ) رسيد و با موافقت طرفين بين اعرابى و حضرت به عنوان قاضى انتخاب شد . على فرمود : « اى اعرابى به رسول خدا چه ادعا دارى ؟ » گفت : « بهاى ناقه‌اى كه فروخته‌ام مطالبه مىكنم . » امير المؤمنين عرض كرد : « يا رسول اللّه شما چه مىگوييد ؟ » فرمود : « من تمام بهاى ناقه را پرداخته‌ام . » امير المؤمنين گفت : « اى اعرابى آيا رسول خدا راست گفت كه وجه ثمن ناقه را به تو پرداخته است ؟ » اعرابى گفت : « هيچ‌چيز به من نپرداخته است . » آن حضرت شمشير خود را از نيام بركشيد و به يك ضربت سر اعرابى را پراند . محمد ( ص ) فرمود يا على چرا چنين كردى ؟ عرض كرد يا رسول اللّه ما شما را به اوامر و نواهى خداوند متعال و بر امر جنت و نار و ثواب و عقاب و وحى متعال تصديق مىكنيم ، چگونه مىشود كه در بهاى ناقهء اين اعرابى ترا تصديق نكنيم . من اعرابى را از اين جهت كشتم كه شما را تكذيب كرد . . . رسول فرمود راست گفتى و حكم به حق كردى . ولى ديگر به مثل اين ، كار مكن . پس حضرت روى به ابو بكر و عمر كرد و فرمود حكم خدا اين بود كه على كرد . » « 3 »\r\n\r\n\r\n","description":"","footnote":"\r\n( 1 ) . امام شوشترى ، مجلهء بررسيهاى تاريخى ، شمارهء مسلسل 28 ، ص 13 .\r\n( 2 ) . تفسير شريف لاهيجى ، به تصحيح جلال الدين حسينى ( محدث ) از آيهء 58 از سورهء عمران .\r\n( 3 ) . قضاوتهاى حضرت امير المؤمنين ، گردآورى ذبيح اللّه محلاتى ، ص 13 .\r\n","page_name":" 1235 ","page_number":525},
  {"content":"\r\n\r\n\r\nمحاكمه يهودى با مرد مسلم :\r\nمجلسى در جلد نهم بحار نقل مىكند : « بين يك نفر يهودى و مردى انصارى مشاجره‌اى درگرفت ، نخست نزد محمد بن عبد اللّه ( ص ) رفتند به منفعت يهودى حكم داد . مرد انصارى راضى نشد و گفت حضرت از تو طرفدارى كرده است ، برويم نزد كعب بن اشرف ، من راضى نشدم اكنون نزد تو ( حضرت امير المؤمنين ) آمده‌ايم . حضرت گفت : « اكنون بين شما حكم به حق خواهم كرد . » پس داخل خانه شد و شمشير خود را برداشت و بيرون آمد و گردن انصارى را به يك ضربت جدا كرد . . . حضرت امير المؤمنين ( ع ) آن مرد را به قتل رسانيد چون حضرت رسول را تكذيب كرد . » « 1 »\r\nدر كنز العمال ( جلد سوم ص 69 ) از محمد بن منگدر روايت مىكند : « خالد بن وليد براى ابو بكر نوشت كه مردى در ميان قبايل عرب ملوط و منكوح واقع مىشود ( يعنى با او جماع مىكنند ) . چون نامه به ابو بكر رسيد ، با اصحاب و از جمله حضرت امير مشورت كرد . على ( ع ) گفت او را به آتش بسوزانيد . ابو بكر داورى على را به كار بست . » « 2 »\r\n\r\nزن و مردى كه عمر آنها را در حال زنا ديد :\r\nعمر در شبى از شبها كه شب‌گردى مىكرد ، در مدينه زن و مردى را ديد كه زنا مىكنند . چون صبح شد و مردم نزد او جمع شدند ، گفت :\r\n« ايها الناس اگر امام شما مردى را بنگرد كه با زنى زنا مىكند و اقامهء حد بر او بنمايد ، شما چه مىگوييد ؟ » گفتند : « البته تو امامى و عمل تو مقرون به صواب . » در اين موقع على ( ع ) گفت : « اگر چنين كارى بكنى ، بر تو حد جارى مىكنم . همانا شرع در مورد زنا از چهار شاهد كمتر نمىپذيرد . » « 3 »\r\n\r\nزيادتى شهوت زنان بر مردان :\r\nابو الفتوح رازى حديث مىكند : « چهل زن در نزد عمر ابن الخطاب آمدند و از كيفيت شهوت زنان پرسيدند . عمر گفت : « شهوت زنان ده برابر مردان است . » زنها گفتند : « چرا بايد مردان از زنان متعدد ، از نكاح دائم و متعه و كنيزان هرقدر بخواهند متمتع شوند و زنان بيش از يك شوهر نداشته باشند ؟ » عمر در جواب مبهوت ماند ، حضرت امير به يارى او آمد و به زنها گفت : « هركدام يك جام آب بياوريد . » چون آوردند ، فرمود : « همه را در يك ظرف بريزيد . » چون ريختند ، حضرت فرمود : « اكنون هركدام آب خود را برداريد . » گفتند : « اين كار محال است ، چون آبها ممزوج شده است . » حضرت فرمود : براى همين زنها يك شوهر بيشتر نبايد داشته باشند و الا ميراث و نسب باطل مىشود . » « 4 »\r\n\r\nانسانى كه هم زن بود و هم مرد :\r\nدر كتاب عجايب احكام امير المؤمنين آمده است : « زنى نزد شريح قاضى آمد و گفت : « سخنى محرمانه دارم . » و چون مجلس را خلوت يافت ، گفت :\r\n« آنچه مردان دارند من به تمام دارم و آنچه زنان راست ، مرا به كمال مىباشد ( يعنى مرا ذكر و خصيتين و فرج مىباشد ، ) شريح پرسيد : « از كدام مخرج بول مىكنى . » گفت : « از هردو ! » شريح\r\n\r\n\r\n","description":"","footnote":"\r\n( 1 ) . همان ، ص 18 .\r\n( 2 ) . همان ، ص 22 .\r\n( 3 ) . همان ، ص 42 .\r\n( 4 ) . همان ، ص 63 .\r\n","page_name":" 1236 ","page_number":526},
  {"content":"\r\n\r\nدر شگفتى فروشد . زن گفت : « تعجب نكن كه تو را با عجب‌تر از اين خبر دهم ، مرا ابن عمىست كه مرا تزويج كرده و از او حامله شدم و فرزندى بزادم ، و كنيزى دارم با او درآميختم از وى فرزند دارم . » حضرت فرمود دينار كه شخص ذيصلاحيّتى بود دنده‌هاى راست و چپ او را شماره كند ، دينار به فرموده عمل كرد . چون بيرون آمد عرض كرد : « يا امير المؤمنين دنده‌هاى او دنده‌هاى مرد است . » حضرت دستور داد موهاى سر او را تراشيدند و كلاه و نعلين به او داد و وى را به رجال ملحق كرد . » « 1 »\r\n\r\nسقط علقه :\r\nشيخ مفيد در ارشاد مىنويسد كه مردى زنى را زد ، آن زن در اثر ضربات وارده بچهء خود را كه « علقه » بود سقط كرد ، آن حضرت فرمود كه ديهء آن چهل دينار است . « 2 »\r\n\r\nقتل منكرين رسالت :\r\nكلينى در كافى مىنويسد : « حضرت امير در مسجد كوفه بود ، جماعتى را آوردند كه در ماه رمضان غذا مىخوردند و پيرو هيچ‌يك از مذاهب يهود و نصارا نبودند ، بلكه دعوى مسلمانى مىكردند و مىگفتند اشهد ان لا إله الى اللّه ، ولى نمىگفتند محمد رسول خداست . حضرت امير گفت : اگر منكر نبوت محمد شويد شما را با دود مىكشم . آنها مصرانه گفتند محمد مرد عربى بود كه مردم را بسوى خود مىخواند ، و نبى نبود . حضرت نيز آنان را در حفره‌يى كرد و در معرض دود شديد قرار داد و هرچه اصرار كرد از نظر خود عدول نكردند و شجاعانه جان سپردند . » « 3 »\r\nتا آغاز حكومت بنى اميه قضات ، احكام شفاهى صادر مىكردند و متداعيين فورا اجرا مىنمودند . ولى از اين دوره به بعد وقايعى رخ داد كه قضات را مكلف نمود كه احكام خود را بنويسند تا كسى را ياراى تحريف و تغيير آن نباشد .\r\nبا روى كار آمدن بنى اميه و بنى عباس ، قضاوت مانند ساير شئون مدنى و اجتماعى دستخوش اغراض خصوصى و طبقاتى گرديد .\r\n\r\nدادرسى معاويه\r\nمىگويند مردى از اهل كوفه به شتر خود سوار بود ، يكى از اهل دمشق دامن او را گرفته ادعا كرد : « اين شتر ماده از من است و تو از من ربودى . » اين دو را در حال نزاع نزد معاويه كه در مسجد بود بردند ، مرد دمشقى براى اثبات ادعاى خود 50 نفر از اهل دمشق را به عنوان شاهد به حضور معاويه آورد و همهء آنها شهادت دادند كه اين شتر ماده از مرد دمشقى است . معاويه چون شهادت جمع را شنيد ، به نفع مرد دمشقى رأى داد . مرد كوفى با تعجب و خنده گفت : « اى امير ، خدا تو را اصلاح كند ، اين شتر نر بود و اين مرد ادعا داشت كه من شتر ماده او را برده‌ام . اين جمع شهادت دروغ داده‌اند ، تو هم حق مرا تضييع كرده‌اى . » معاويه گفت : « حكم صادر شد و قطعى است . » در خلوت به او دوبرابر بهاى شتر را داد و مهربانيهاى ديگر هم كرد و گفت : « برو به رفيقت ( يعنى حضرت على ( ع ) بگو من با\r\n\r\n\r\n","description":"","footnote":"\r\n( 1 ) . همان ، ص 123 .\r\n( 2 ) . همان ، ص 133 .\r\n( 3 ) . همان ، ص 148 .\r\n","page_name":" 1237 ","page_number":527},
  {"content":"\r\n\r\nصد هزار نفر از اين مردم احمق با تو روبرو مىشوم كه بين شتر نر و ماده فرق نمىگذارند و بدون تميز به هرچه بخواهم شهادت مىدهند . »\r\n\r\nدادگسترى عمر بن عبد العزيز :\r\nدر ميان مروانيان عمر بن عبد العزيز ، در پاكدامنى و حق‌طلبى بىنظير بوده « . . . كسى نزد وى شكايت برد از يك عامل كه زمين وى را ستانده بود ، خليفه از آن‌كس بازخواست كرد ، و او گفت به فرمان وليد بن عبد الملك اين كردم از آن‌كه طاعت شما واجب است وى برآشفت و گفت نه چنين - طاعت ما بر شما واجب نيست ، جز در طاعت خداوند - و فرمان داد تا آن زمين را به صاحبش بازدادند ، به موجب روايت ديگر شاكى را كه از راه دورى آمده بود از بيت المال و هم از جيب خويش ، خرج سفر داد ، تا براى به دست آوردن آنچه حق وى بوده است از مال خويش خرج نكرده باشد » « 1 » وى به تمام معنى آزادمنش و حقجو بود مىگويند پس از مباحثه‌يى كه با خوارج و شايد ديگران كرد ، دريافت كه ترتيب موروثى در خلافت روا نيست و ظاهرا قصد داشت آن را لغو كند ، در اين بين بسترى شد و وفات يافت ( رجب 101 هجرى قمرى ) گفته شد كه مروانيها زهرش دادند از آن‌كه مىترسيدند شيوه خلافت او حكمرانى آنها را به خطر بيندازد . . . « 2 »\r\n\r\nنمونه‌يى از محاكمات خلفاى عباسى\r\nهارون الرشيد خليفهء عباسى ، براى راحتى خيال خود صيغهء عقد ازدواج عباسه خواهر خود را با جعفر برمكى جارى مىسازد تا در مجالس عيش و سرور اگر نظر آنها به يكديگر افتاد عملى خلاف شرع صورت نگرفته باشد . ضمنا به آن دو دستور مىدهد كه باهم نزديكى نكنند ، چون هردو دلباختهء هم بودند ، و اين شرط خلاف مقتضاى عقد بود . آن‌دو ، دستور خليفه را نقض و باهم نهانى آميزش كردند و از آنها دو فرزند به‌وجود آمد .\r\nپس از چندى هارون را از جريان باخبر مىسازند ، وى در مقام كينه‌توزى و انتقام برمىآيد و نخست خواهر خود را مورد بازخواست قرار مىدهد . ولى وى شجاعانه خطاب به برادر خود مىگويد : « . . . ما عملى را كه خدا و رسولش حلال كرده‌اند و شما آن را حرام دانسته‌ايد انجام داده‌ايم ، آيا اطاعت امر خدا واجب است يا اطاعت خليفهء مسلمين ؟ »\r\nهارون با خشم و غضب به عباسه خواهر خود گفت : « سزاى كسى كه از امر خليفهء مسلمين سربپيچد ، جز قتل چيز ديگرى نيست . » عباسه كه عشق عميقى به جعفر برمكى داشت ، خود را گناهكار شمرد و سعى كرد كه او را نزد خليفه مردى لايق و بىگناه معرفى كند . ولى تلاش او به جايى نرسيد و هارون با خشونت بسيار به خواهر خود گفت : « عباسه واى بر تو ، چگونه در برابر من به عشق خود اعتراف مىكنى و جعفر برمكى را از همهء افراد عرب و بنى هاشم بالاتر مىدانى ، تو هرقدر بخواهى مقام او را بالا ببرى ، بايد بدانى كه او جز يك شخص بيگانه ، كس ديگرى\r\n\r\n\r\n","description":"","footnote":"\r\n( 1 و 2 ) . بامداد اسلام ، دكتر زرين‌كوب ، ص 150 .\r\n","page_name":" 1238 ","page_number":528},
  {"content":"\r\n\r\nنمىباشد . » سپس گفت : « من ، تو و جعفر و فرزندان شما را خواهم كشت تا آثار اين عار و ننگ را زايل نمايم . »\r\nعباسه وقتىكه آن سخنان دور از منطق را از برادر خود شنيد ، به خليفه گفت « . . . من و جعفر شرعا باهم ازدواج كرديم و تو هم با زبان خود عقد زناشويى ما را جارى ساختى ، تو با صدها كنيزكان خوشرو كه در قصر دارى خوش هستى و از آنها تمتع و بهره برمىگيرى ، ولى مرا منع مىكنى كه با شوهر شرعى خود آميزش و نزديكى كنم . آيا ظلم و ستمى از اين بالاتر در دنيا وجود دارد ؟ همين زبيده همسرت ده كنيز خوشروى تقديم تو كرد تا از آنها لذت ببرى ، و زبيده بدون اين‌كه اين امر را پست و حقير بشمارد و تو و خود را گناهكار بداند چنين كارى كرد . ولى هر دوى شما مرا گناهكار مىدانيد ، زيرا با مردى كه عقد ازدواج من و او جارى شده است آميزش و نزديكى كرده‌ام . وقتى هم در برابرت تضرع و زارى مىكنم كه اين عمل را كه ابدا خلاف شرع نبوده است ببخشى ، مرا تهديد به قتل مىنمايى و اضافه مىكنى كه نه فقط به كشتن من اكتفا نخواهى كرد ، بلكه شوهرم و دو طفل بيگناه‌مان را خواهى كشت . هارون پس از شنيدن اين سخنان حق ، جلاد را فراخواند ، عباسه در آخرين لحظات زندگى خطاب به خليفهء مسلمين گفت :\r\n« آيا تصميم دارى مرا به قتل برسانى ، آيا از خدا نمىترسى ، آيا به خاطر اين‌كه من به امر خدا رفتار كرده و به گفتهء تو عمل نكرده‌ام ، مىخواهى مرا بكشى ؟ راستى شما مردان آنچه را كه براى خود مباح مىدانيد براى زنان حرام مىشماريد . آيا از روى عدل و انصاف است كه تو با صدها كنيز زيبا و خوشروى هم‌آغوش شوى و اين امر را گناه نشمارى ، ولى مرا كه با شوهر شرعى خود خود همبستر شده‌ام گناهكار و مستوجب قتل بدانى ؟ » هنوز گفتار عباسه تمام نشده بود كه به فرمان خليفه جلاد سر عباسه را از تن جدا كرد . پس از پايان كار عباسه ، خليفه جعفر برمكى يعنى يكى از بزرگترين خدمتگزاران خلافت عباسى را با غدر و مكر به قصر خويش فراخواند و ناجوانمردانه او را به قتل رسانيد و سپس دو طفل بىگناه آنان را از بين برد . پس از پايان اين جريان ، قتل و آزار برمكيان شروع شد . « 1 »\r\n\r\nدادرسى كه منصور را محكوم كرد :\r\nجهشيارى در كتاب الوزراء مىنويسد : « كارهاى قضايى « مدينه » از جانب منصور به محمد بن عمران الطلحى واگذار شده بود و نمير الشيبانى المدينى دبير او بود . « وقتى به زيارت حج رفت . ساربانها از او نزد قاضى شكايت بردند و دادخواهى كردند ، قاضى « نمير » دبير خود را خواست و گفت : به منصور بنويس با شاكيان نزد او حاضر شود ، و يا از ايشان رفع شكايت بكند . وى نامه را نوشت و محمد آن را مهر كرد و گفت به خدا هيچ‌كس به‌جز تو نبايد نامه را برساند . نمير نامه را با خود برد و به ربيع داد . . . ربيع نامه را به منصور داد و سپس بيرون آمد و به مردم گفت :\r\n\r\n\r\n","description":"","footnote":"\r\n( 1 ) . حبيب السير ، ج 2 ، ص 237 به اختصار ( نگاه كنيد به كتاب عباسه و جعفر برمكى ترجمهء محمد على شيرازى ) .\r\n","page_name":" 1239 ","page_number":529},
  {"content":"\r\n\r\nامير المؤمنين به شما سلام مىرساند و مىگويد : من به دادگاه احضار شده‌ام و نمىخواهم هنگام خروج من هيچ‌كس برپا بايستد و با من سخن بگويد . آنگاه منصور بيرون آمده و مسيب پيشاپيش و ربيع و نمير به دنبال او راه افتادند . منصور قبا و ردا برداشت و هيچ‌كس در برابرش برنخاست . چون رسيد ، سلام كرد ، سپس به ربيع گفت : مىترسم وقتى ابن عمران مرا ببيند هيبت من در دلش راه يابد و در كار خود تغيير نظر بدهد . به خدا اگر چنين بكند ، هرگز از جانب من به كار قضاوت ادامه نخواهد داد . آن‌گاه نزد محمد بن عمران رفت ، وى بر مسند خود تكيه داده بود .\r\nچون چشمش به منصور افتاد ، رداى خود را بر دوش كشيد و داخل آن پنهان شد . سپس طرفين دعوا را خوانده و از ساربانها و امير المؤمنين پرسش نمود . آن‌گاه به نفع شاكيان و عليه خليفه رأى داد و به او امر كرد كه حق ايشان را بازگرداند . ابو جعفر از نزد او بيرون رفت و به ربيع دستور داد محمد بن عمران را احضار كند ، چون وى نزد منصور رفت . منصور به او گفت خداوند تو را از جانب دين و خانواده و دودمان و خليفه‌ات بهترين پاداش بدهد ، آن‌گاه ده هزار دينار به او جايزه داد . . . » « 1 »\r\n\r\nقوانين جزايى و انواع كيفر در ايران و ممالك اسلامى\r\nمذهب اسلام مانند مذهب يهود ، معتقد به كيفر و قصاص است و مىگويد :  فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ .  يعنى هركس بر شما تجاوز كرد ، متقابلا بر او تجاوز كنيد . « 2 » در جاى ديگر مىفرمايد :  وَ لَكُمْ فِي الْقِصاصِ حَياةٌ يا أُولِي الْأَلْبابِ ؛  اى خردمندان قصاص تبه‌كاران موجب زندگى شماست . . . « 3 »\r\nدر امور جزايى مانند امور حقوقى بناى عمل مسلمين قرآن است و اساس آن مانند قوانين موسى بر قصاص و مجازات به مثل قرار گرفته است . منتها به موجب احكام تورات جانى يا يكى از افراد خانوادهء او مجازات مىشدند . در حالى كه اسلام به اقتضاى زمان قدمى جلوتر گذاشته و براى جلوگيرى از خونريزى و جنگهاى قبيله‌اى و خانوادگى ، قانون ديه را معمول گردانيده است . يعنى اصولا جزاى قتل عمد اعدام است ، مگر در مواردى كه ورثهء مقتول حاضر به گرفتن ديه باشند . و براى قتل غيرعمد ، يكصد شتر ديه معين شده است .\r\n يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى  . . . « اى مؤمنين بر شما فرض شده قصاص در كشته‌ها ، آزاد به آزاد ، بنده به بنده ، زن به جاى زن . » اگر اولياى مقتول در مطالبهء قصاص قاتل سختگيرى نكند ، بايد قاتل به قدر امكان بىدرنگ ديه را بپردازد . در قرآن اخذ ديه و گذشت از قاتل مورد تمجيد قرار گرفته و تجاوز از قصاص گناهى بزرگ شمرده شده است . در مورد دزدى خواه سارق زن باشد يا مرد ، مقرر شده است كه دست هر دوى آنها قطع شود . ديهء جراحات مختلف فرق مىكند و بر پدر و مادر مرتكب يا تمام خاندان او واجب است كه از عهدهء اداى آن برآيند .\r\n\r\n\r\n","description":"","footnote":"\r\n( 1 ) . جهشيارى ، الوزراء ، پيشين ، ص 180 به بعد .\r\n( 2 ) . سورهء بقره ، آيهء 194 .\r\n( 3 ) . سورهء بقره ، آيهء 179 .\r\n","page_name":" 1240 ","page_number":530},
  {"content":"\r\n\r\nمجازات راهزنى حبس يا قطع يكى از اعضاى راهزن است . حكم زناى محصنه سنگسار است مشروط بر اين‌كه چهار نفر گواه عينى وقوع آن را گواهى دهند و مجرم هم اقرار كند . مجازات شرابخوارى چهل تازيانه است .\r\n\r\nكيفرهاى شرعى :\r\nتا قبل از ظهور تمدن جديد ، در غالب بلاد اسلامى در حق متخلفين و گناهكاران حدود و تعزيرات شرعى را اجرا مىكردند . ابن اخوه مىنويسد : « حدود جمع حد و آن عقوبتىست شرعى و معين و قطعى كه حداقل و حداكثر ندارد ، بر خلاف تعزير كه به رأى امام بسته است تازيانه‌اى كه با آن حد را اجرا مىكنند بايد نه ستبر و سخت باشد و نه نازك و نرم ، بلكه متوسط ، تا تن را رنجور نكند . . . شلاق را از چرم گاو يا شتر تهيه مىكنند و بوسيلهء درفش مىدوزند . و معمولا آن را بر دكهء محتسب آويزند تا مردم ببينند . . . اگر زناكارى بكر ( يعنى مرد زن ناگرفته ) را نزد محتسب بياورند ، بايد او را صد تازيانه در ملاء عام بزند ، و اين كيفر در حق كسى اجرا مىشود كه بالغ و عاقل و مختار باشد . مرد هنگام حد يا تعزير بايد ايستاده باشد ، ولى زن بايد نشسته شلاق بخورد و شلاق بايد به سر و صورت و فرج و جاهاى خطرناك اصابت نكند .\r\nاگر مرد زن‌دارى زنا كند ، عقوبتش سنگسار كردن است . زن باردار را پس از وضع حمل حد مىزنند به شرط آن‌كه براى بچه‌اش زن شيردهنده‌اى پيدا شود . لواط و نزديكى با ستوران نيز چون زنا حرام است و شايد حرمت لواط بيشتر از زنا باشد . . . در حد لواط اختلاف شده است ، برخى بر آنند كه لواط مانند زناست . اگر زناكار محصن ( يعنى مرد متأصل ) باشد ، سنگسار مىشود و اگر بكر باشد ، تازيانه مىخورد . و ابو حنيفه گفته است در لواط حد نيست و مرتكب بايد تعزير و سپس زندانى شود تا بميرد . در نزديكى با ستوران قول اصلح آن است كه تعزير كنند . تعزيركار امام يا جانشين اوست و با حد و تأديب مغايرت دارد چنان كه اگر شوهر ، زن خود را ، يا معلم شاگرد را بزند تأديب ناميده مىشود . تعزير در مواردى چند است : از قبيل گناهى كه حد ( عقوبت معين ) يا كفاره ندارد . مثل دزدى در كمتر از حد نصاب و تهمت زدن در غير زنا و خيانت و شهادت دروغ رواست كه تعزير با چوب يا با تازيانه انجام گيرد . اما نبايد چنان باشد كه موجب خونريزى باشد . و رواست كه گناهكار را برهنه كنند و در ملاء عام آورند و گناه او را به بانگ بلند بگويند . و نيز رواست كه موى سرش را بتراشند . . . و در تعزير جايز است كه گناهكار را زنده به دار آويزند ، اما از غذا و آب و وضو گرفتن نبايد ممنوع شود . و نماز را به اشاره بخواند . و چون آزاد شد اعاده كند و صلب يعنى به دار زدن او از سه روز درنگذرد . » « 1 »\r\n\r\nعلاقه و توجه عمومى به دادگسترى\r\nدر آثار منظوم و منثور فارسى مكرر از لزوم عدالت و دادگسترى سخن به ميان آمده است :\r\nداد آبادانى بود و بيداد ويرانى ( قابوسنامه ) .\r\n\r\n\r\n","description":"","footnote":"\r\n( 1 ) . ابن اخوه ، آيين شهردارى ، پيشين ، ص 186 به بعد .\r\n","page_name":" 1241 ","page_number":531},
  {"content":"\r\n\r\nداد از خود بده تا دادخواهان را مقتدى گردى و از داد دهان مستغنى باشى ( نقل از سوانح الافكار خواجه رشيد الدين فضل اللّه ) .\r\n مر ملك را به عدل ثباتست و انتظام * مر عدل را به علم ظهور است و اشتهار\r\nبىعدل نيست كنگرهء ملك مرتفع * بىعلم نيست قاعدهء عدل پايدار\r\nاعلام عدل را به مساعى بلند كن * و ارباب علم را به ايادى نگاه دار \r\nرشيد وطواط\r\n ناصحى كان ترا بد آموزد * نيست ناصح كه از عدو بترست\r\nگنج و رنج و توانگر و درويش * هرچه در عالم است در گذر است\r\nداد كن داد كن كه دار الخلد * مسكن خسروان دادگر است\r\nيك صحيفه ز نام نيك ترا * بهتر از صد خزانهء گهر است \r\nرشيد وطواط\r\n داد از خويشتن بده تا داورت به كار نيايد . \r\nمرزبان‌نامه\r\n گوئيا باور نمىدارند روز داورى * كاين همه قلب و دغل در كار داور مىكنند \r\nحافظ\r\n قاضى كه به رشوت بخورد پنج خيار * ثابت كند از بهر تو صد خربزه‌زار \r\nسعدى\r\n آنچه ز دست تو دهن مىخورد * رشوت آسايش من مىخورد \r\nامير خسرو دهلوى\r\n همانا كه تنها به داور شده‌ست * به پيروزى خود دلاور شدست \r\nفردوسى\r\nهركه تنها به قاضى شود راضى بازآيد .\r\n« تمثيل »\r\n زيرا كه سرخ‌روى برون آيد * هركو به پيش قاضى تنها شد \r\nناصرخسرو\r\n به فيروزى خود دلاور شده‌ست * همانا كه تنها به داور شده‌ست \r\nنظامى\r\n خصم تنها گر برآرد صد نفير * هان و هان بىخصم قول او مگير \r\nمولوى\r\n هرآن‌كس ، كو رود ، تنها به قاضى * ز قاضى خرم آيد ، گشته راضى \r\nعطار\r\n\r\n","description":"","footnote":"","page_name":" 1242 ","page_number":532},
  {"content":"\r\n\r\nشاد باشد هركه سوى داوران تنها شود .\r\nقطران « 1 »\r\nقاضى واقعى به نظر مولوى :\r\n نايب حقست و سايهء عدل حق * آينه هرمستحق و مستحق\r\nكو ادب از بهر مظلومى كند * نه براى عرض و خشم و دخل خود\r\nآنك بهر خود زند او ضامنست * و آنك بهر حق زند او آمنست « 2 »\r\nچون قلم در دست غدارى بود * لاجرم منصور بر دارى بود\r\nچون غرض آمد هنر پوشيده شد ، * صد حجاب از دل به سوى ديده شد\r\nخشم و شهوت مرد را احول كند * ز استقامت روح را مبدل كند\r\nچون دهد قاضى به دل رشوت قرار ، * كى شناسد ظالم از مظلوم زار ؟ \r\nمولوى به دشوارى شغل « قضا » اشاره مىكند و قاضى را جاهلى مىداند كه ميان دو عالم ، يعنى اصحاب دعوى بايد داورى كند :\r\n قاضى بنشاندند و مىگريست * گفت نايب قاضيا گريه ز چيست ؟\r\nاين نه وقت گريه و فرياد تست * وقت شادى و مباركباد تست\r\nگفت آه ، چون حكم راند بيدلى * در ميان آن دو عالم ، جاهلى\r\nآن دو خصم از واقعه خود واقفند * قاضى مسكين ، چه داند زين دو بند ؟\r\nجاهلست و غافلست از حالشان * چون دود ، در خونشان و مالشان ؟\r\nگفت خصمان عالمند و علتى * جاهلى تو ليك شمع ملتى\r\nزانكه تو علت ندارى در ميان ، * آن فراغت هست نور ديدگان\r\nآن دو عالم را غرضشان كور كرد ، * علمشان را علت اندر گور كرد\r\nجهل را بىعلتى عالم كند ، * علم را علت كژو ظالم كند\r\nتا تو ، رشوت نستدى بيننده‌اى ، * چون طمع كردى ، ضرير « 3 » و بنده‌اى\r\nاز هوا ، من خوى را واكرده‌ام * لقمه‌هاى شهوتى كم خورده‌ام \r\nدر ايران به حكايت كتب و منابع تاريخى از ديرباز تظاهراتى براى اجراى حق و عدالت صورت مىگرفته است تا جايى كه گاه ، سلاطين به پيروى از تمايلات عمومى هفته‌اى يكى دو\r\n\r\n\r\n","description":"","footnote":"\r\n( 1 ) . دهخدا ، امثال و حكم ، پيشين ، ص 1954 .\r\n( 2 ) . مثنوى مولوى ، دفتر 6 .\r\n( 3 ) . كور ، ( نابينا ) .\r\n","page_name":" 1243 ","page_number":533},
  {"content":"\r\n\r\nبار « به مظالم مىنشستند » يعنى به دعاوى مردم مستقيما و بىواسطه رسيدگى مىكردند .\r\nچنان‌كه ابو الفضل بيهقى از قول سلطان مسعود مىنويسد : « . . . در هر هفته دوبار مظالم خواهد بود مجلس مظالم و در سراگشاده است . هركس را كه مظلمتىست ببايد آمد و بىحشمتى سخن خويش گفت تا انصاف تمام داده آيد و بيرون مظالم ( يعنى علاوه بر اين‌كه سلطان رسيدگى مىكرد ) آنكه حاجب غازى سپاهسالار درگاه است و ديگر معتمدان نيز هستند . نزديك ايشان مىبايد آمد به درگاه و ديوان ، و سخن خويش مىبايد گفت تا آنچه مىبايد كرد ايشان مىكنند و محبوسان را پاى برگشايند ، تا راحت آمدن ما ، به همهء دلها برسد ، آن‌گاه اگر پس از اين كسى به راه تهور و تعدى رود ، سزاى خويش بيند . »\r\nدر تاريخ برمكيان كه بنابر حدس استاد فقيد عبد العظيم قريب ترجمه و تحرير محمد هروىست ، نحوهء به مظالم نشستن چنين توصيف شده است :\r\n« . . . يك روز جعفر بن يحيى بن خالد بن برمك اندر سايه كوشك به مظالم بنشست و خلق بسيار گرد آمد و قصه‌ها بر وى عرض همى كردند و او توقيع مىكرد تا آفتاب بر سر وى تافت .\r\nسر قبه‌اى از ديبا بياوردند و بر فراز سر او بداشتند تا سايه گيرد او را ، و او همچنان توقيع مىكرد .\r\nدويست توقيع بكرد ، آن‌گاه برپاى خاست و دبيران را گفت : « اين توقيعها نسخت كنيد كه اين ، بهرى آنست كه از قاضيان و فقها ببايد پرسيدن و مناظره كردن و بهرى آنست كه با بازرگانان و بعضى با دهقانان راست بايد داشتن . » پس دبيران آن توقيعها را نسخت كردند و هرنوعى جدا كردند ، در اهل آن نوع عرضه كردند . . . » « 1 »\r\nنظام الملك براى حسن جريان امور به شاه توصيه مىكند كه هفته‌اى دوبار به مظالم نشيند و به شكايت و اظهارات مردم رسيدگى كند . « چاره نيست پادشاه را از آن‌كه در هفته دو روز به مظالم بنشيند و داد از بيدادگر بستاند و انصاف بدهد و سخن رعيت بشنود بىواسطه ، و چند قصه ( يعنى پيش آمد ) كه مهمتر بود بايد عرضه كند و در هريك مثالى ( يعنى فرمانى ) دهد . چون اين خبر در مملكت پراكنده شود ، ظالمان را شكسته مىدارد ، دستهاى ايشان كوتاه شود و كس نيارد ( يعنى نتواند ) بيداد كردن از بيم عقوبت . » « 2 »\r\nولى در عمل ، سلاطين و عمال حكومت به اجراى عدالت توجه نداشتند و « غالبا دادخواهان موفق به ديدار شاه نمىشدند و اگر پافشارى مىكردند ممكن بود كه فرمانى براى رسيدگى به شكايت آنها صادر شود . ولى اين فرامين براى حل و تصفيهء دعوى مؤثر نبود . گاه ، مردم پس از گرفتن نامه به محل خود نمىرفتند و عمال دربارى به زور اين مردم بىپناه را از درگاه شاه مىراندند . خواجه در اين‌باره مىنويسد : « نامه‌هايى كه از درگاه نويسند ، بسيارند و هرچه بسيار شود حرمتش برود ، كه تا مهمى نشود از مجلس عالى چيزى ننويسند و چون نويسند بايد كه\r\n\r\n\r\n","description":"","footnote":"\r\n( 1 ) . ذبيح اللّه صفا ، گنجينهء سخن ، ج 2 ، ص 47 .\r\n( 2 ) . سياستنامه ، به اهتمام هيوبرت ، پيشين ، ص 19 .\r\n","page_name":" 1244 ","page_number":534},
  {"content":"\r\n\r\nحشمتش چنان بود كه كس را زهرهء آن نباشد كه آن را از دست بنهد تا فرمان را پيش نبرد . اگر معلوم گردد كه كسى بر فرمان به چشم حقارت نگريسته است و اندر قيام كردن به سمع و طاعت كاهلى كرده است او را مالش بليغ دهند اگرچه از نزديكان بود . »\r\nاستاد نفيسى در كتاب خاندان طاهرى در پيرامون دادگسترى آن دوران چنين مىنويسد :\r\n« دادگسترى و قضاوت البته جنبهء شرعى داشت و بنابر احكام اسلامى بود ، در پايتخت ، كسى را كه بر همه داوران رياست داشت « قاضى القضات » يا « اقضى القضات » مىگفتند و وى از محترمترين مأموران دولت بود و به فرمان دربار خلافت ، عزل و نصب مىشد ، در هرآبادى بزرگ و كوچك و در هرمحل از شهر ، يك تن قاضى بود كه به دعاوى مردم مىرسيد و در ميان مردم حكم مىكرد و نكاح و طلاق و خريد و فروش و بخشش و ارث و هرگونه دادوستد مردم با او بود و مىبايست در مجلس عام و در حضور همهء مردم به كار برسد و مجلسى را كه در آن مىنشست و همه حق حضور در آن داشتند محكمه مىگويند . قاضى مكلف بود در هركارى از مدعيان ، شهود و گواهان بخواهد و عدهء شهود بسته به اهميت دعوى بود .\r\nشاهد بايد عادل باشد و قاضى او را بشناسد و از عدالت و راستگويى او مطمئن باشد و اگر در آن شك داشت ، ديگرى كه به عدالت معروف بود و او را معدل مىگفتند ، مىبايست در محضر قاضى به عدالت او شهادت دهد و گاهى او را مزكى مىناميدند . حدى را كه براى سياست لازم ببيند مىبايست در ملاء عام و در حضور همهء مردم بزنند و قاضى خود به دست خويش بزند .\r\nدر شهرها يكى از مهمترين بازماندگان خاندان رسالت مقام نقيب الاشراف داشت و همهء سادات و افراد خاندان رسالت را سرپرستى مىكرد و به كارشان مىرسيد و زندگى مادى و معنوى ايشان را اداره مىكرد . « 1 » »\r\n\r\nشاهد عادل :\r\nچنان‌كه اشاره شد ، يكى از مشاغل مهم و مؤثر آن ايام شغل شهادت دادن بود كه تحت عنوان « عدالت » در كتاب مقدمهء ابن خلدون ياد شده است . به اين ترتيب كه عده‌اى با در دست داشتن اجازه‌نامه‌اى از قاضى وقت مىتوانستند در محاضر ، گواهى دهند . گواهى اين اشخاص در سجلات يعنى در دفترى كه قاضى صورت دعاوى و حكم و چكهاى معاملات و مانند آنها را در آن مىنويسد ، ضبط و وارد مىگرديد و هريك از متداعيان مىتوانستند به مندرجات اين دفاتر استناد جويند .\r\nظاهرا سجلات صورت بسيار ناقصىست از دفاتر اسناد رسمى امروز كه به كمك آنها حقوق و املاك و ديون و ساير معاملات مردم حفظ مىشد . بايد متذكر بود قضات مسئوليت بزرگى در تعيين اين اشخاص به عهده مىگرفتند و موظف بودند كه قبل از نصب آنان به اين سمت حساس ، دربارهء خلق و خو و خصوصيات اخلاقى آنها تحقيق كنند و چنان‌كه بدون مطالعه در\r\n\r\n\r\n","description":"","footnote":"\r\n( 1 ) . سعيد نفيسى ، خاندان طاهرى ، ص 363 .\r\n","page_name":" 1245 ","page_number":535},
  {"content":"\r\n\r\nاين امور كسى را به اين مقام برمىگزيدند اگر عملى بر خلاف حق و عدالت از آنان سر مىزد مسوول آن قاضى بود . اين اشخاص غير از داشتن سواد ، معمولا كمابيش به مسايل فقهى آشنا بودند .\r\n\r\nدادگسترى يعقوب\r\nبه‌طورى كه در تواريخ آمده است ، يعقوب « . . . هرروز بر بالاى كوشك خود مىنشست ، و هركس كه شكايت يا عرضحالى داشت به پاى كوشك مىآمد و با وى بىواسطه سخن مىگفت . نوشته‌اند كه روزى يعقوب بر بالاى كوشك نشسته بود ، از دور مردى را ديد كه بر سر كويى سر به زانو نهاده است . دانست كه آن مرد را غمىست ، به حاجب خود فرمان داد تا او را حاضر كرد و از حال وى پرسيد . مرد گفت اگر امير خلوت كند ، شرح حال خود بگويم . يعقوب امر كرد تا حاضران دور شدند . آن مرد گفت اى امير حال من سخت‌تر از آن است كه حكايت بتوانم كرد ، يكى از سرداران تو هرشب ، بىاجازهء من از بام خانه فرود مىآيد و بر دختر من چشم دارد و مرا با او ياراى مخالفت و جنگ نيست . يعقوب از گفتهء او در عجب شد و از اين‌كه زودتر شكايت نكرده ملامتش كرد ، و سپس او را گفت كه چون آن سردار شب ديگر به خانهء تو فرود آيد ، اينجا به پاى كوشك آى ، مردى با سپر و شمشير با تو خواهد آمد و انتقام تو ازو خواهد گرفت .\r\nآن مرد شب ديگر به پاى كوشك آمد ، كسى با سپر و شمشير آنجا منتظر بود ، با وى به خانه رفت و آن سردار ، در خانهء او بود ، آن مرد شمشير بركشيد و سردار را هلاك كرد ، سپس گفت چراغى بيفروز . صاحب‌خانه چون چراغ برافروخت ، يعقوب را ديد كه خود براى اجراى عدالت آمده بود . يعقوب نان و آب خواست و بخورد و سوگند ياد كرد كه از آن ساعت كه تو راز خود با من گفتى شرط كردم كه هيچ نخورم تا دل تو از اين نگرانى و اندوه برهانم . . . روز ديگر فرمان داد تا جسد آن سردار را در نظر عام نهادند و منادى كردند كه سزاى ناحفاظان و تبه‌كاران اين است . » « 1 »\r\nناگفته نماند كه نظير اين داورى را به سلاطين ديگر نيز نسبت داده‌اند . همچنين گويند : « روزى شخصى نزد سلطان محمود به دادخواهى آمد ، سلطان از احوال او پرسيد . گفت مرا در خلوت بخوان تا ماجرا بگويم ، چون محمود او را در خلوت طلبيد ، گفت كه خواهرزادهء تو هرشب به خانه من مىآيد و مرا به ضرب تازيانه از خانهء خود بيرون مىكند و با زن من تا صباح مىباشد و من در اين مدت تمامى امرا و اعيان دولت را گفته‌ام ، هيچ‌كس را ياراى آن نيست كه به عرض برساند ، اكنون به تو كه پادشاهى ، توسل مىجويم . بالاخره سلطان محمود شبى به هدايت شاكى ، روانهء خانهء مرد گرديد و چون متوجه صحت گفتار او شد ، خنجر برآورد و سر خواهرزادهء خود را از تن جدا ساخت . » « 2 »\r\n\r\n\r\n","description":"","footnote":"\r\n( 1 ) . نصر اللّه فلسفى ، چند مقالهء تاريخى ، ص 151 .\r\n( 2 ) . در پيرامون تاريخ بيهقى ، پيشين ، ج 1 ، ص 374 و 483 .\r\n","page_name":" 1246 ","page_number":536},
  {"content":"\r\n\r\n\r\nداورى اسمعيل سامانى\r\nدر كتاب جوامع الحكايات و لوامع الروايات چنين آمده است : « روزى اسماعيل در اطراف مرو مىگذشت ، شترى را ديد كه در مزرعهء مردم مىچرد و از كشت آنان مىخورد . به غلام گفت برو و ببين كه شتر ، داغ كه دارد ( يعنى متعلق به كيست ) چون شنيد كه داغ امير دارد ، ساربان را بخواند و علت را پرسيد .\r\nوى گفت از دوش شتر فرار كرده و چون سحرگاه به فرار او واقف شدم به جستجو پرداختم . امير گفت كه چون عذر تو پسنديده افتد خداوند كشت را بياور تا بهاى آن بدهم ، چون صاحب مزرعه آمد ، امير همان دم بهاى غله به نرخ روز نقد به او داد ، آن‌گاه حاضران را گفت اگر من انصاف از خود ندهم ، انصاف از كسان نتوانم ستد . . . » « 1 »\r\n\r\nقضاوت سبكتكين\r\nبيهقى در تاريخ خود ضمن بيان اصول سياست و مملكتدارى سبكتكين مىنويسد : « متظلمى به در سراى پرده آمد و بخروشيد . . . امير مرا آواز داد ، پيش رفتم . گفت آن متظلم كه خروش مىكند بيار . بياوردم ، وى را گفت از چه مىنالى ؟ گفت مرد درويشم و درخت خرما دارم . . . پيلبانان خرماى من رايگان مىبرند . اللّه اللّه خداوند فرياد رسد مرا . . . ما دو غلام سوار با وى بوديم ، برفتيم و متظلم در پيش . . . من رفتم و مردك به خرما ربودن مشغول بود . چون حركت من بشنيد بازنگريست تا بر خويشتن بجنبد . به دو رسيده بودم و او را گرفته . . . امير فرمود تا رسن آوردند و پيلبان را با رسن استوار ببستند و متظلم را هزار درم ديگر بداد و درخت خرماى از وى بخريد و حشمتى بزرگ افتاد ، چنان‌كه در همهء روزگار امارت او نديدم و نشنيدم كه كس را زهره بودى كه در هيچ جاى سيبى و پشيزى از كسى به غصب بستدى .\r\nو چندبار به بست رفتم و پيلبان بر درخت بود ، آخر رسن ببريدند و بيفتاد . و از چنين سياست باشد كه جهان را ضبط توان كرد . » « 2 »\r\n\r\nداوران در عهد عضد الدوله :\r\nعضد الدوله ابو سعد بشر بن الحسين را به عنوان قاضى القضاة برگزيد و او از طرف خود چهار نفر را معين كرد تا در چهار گوشه بغداد به امر قضا مشغول باشند بشر تا وفات عضد الدوله به اين سمت باقى بود ( مسكويه ، ج 6 ، ص 339 ) بشر بن الحسين داودى قاضى القضاة فارس و عراق و جميع نواحى تحت تصرف عضد الدوله بود . ( آثار البلاد ص 212 ) « 3 »\r\nاكنون سازمانهاى انتظامى بعد از اسلام را مورد مطالعه قرار مىدهيم :\r\n\r\nامير حرس :\r\nبه نظر بارتلد در دربار سلاطين ايران بعد از اسلام مهمترين شغل در درگاه سلاطين مقام حاجب بزرگ يا حاجب الحجاب بود كه در حقيقت رئيس خدام دربار بود . و پس از دومين شغل از لحاظ اهميت شغل صاحب حرس يا « امير حرس » بود كه از زمان معاويه ايجاد شد . « معاويه نخستين فرمانرواى اسلامى بود كه خويشتن را در شكوه و جلال پادشاهى محاط\r\n\r\n\r\n","description":"","footnote":"\r\n( 1 ) . سعيد نفيسى ، احوال و آثار رودكى ، ص 333 .\r\n( 2 ) . تاريخ بيهقى ، ص 582 .\r\n( 3 ) . به نقل از شاهنشاهى عضد الدوله ، پيشين ، ص 56 .\r\n","page_name":" 1247 ","page_number":537},
  {"content":"\r\n\r\nساخت . و در آنجا شغل صاحب حرس ، بىشك وجوه مشترك بسيار با شغل رئيس نگهبانان يا صاحب الشرط داشت . صاحب الشرط درعين‌حال رئيس نظامى شهر بود ، طبرى در داستانى كه دربارهء يكى از حكام اموى نقل مىكند « حرس » و « شرط » را به يك معنى به كار مىبرد . در دربار خليفه اشخاص مختلف ، شاغل اين دو شغل بودند ، چنان‌كه ديديم در بغداد برجسته‌ترين افراد خاندان طاهريان و صفاريان شاغل اين شغل بوده و يا لااقل اسما اين مقام را داشته‌اند .\r\nصاحب حرس ( لااقل در زمان عباسيان ) مجرى اصلى احكام خليفه بود . نظام الملك از زبان خليفه مأمون ، سخنان زير را نقل مىكند : « مأمون خليفه روزى با نديمان خود گفت ، من دو امير حرس دارم و كار هردو از بامداد تا شب گردن زدن است و دست و پاى بريدن و چوب زدن و به زندان كردن است . » « 1 »\r\nمشخصات خارجى اين مقام مطابق با مفهوم و هدف آن بود ، در زمان امويان صاحب شرط پيشاپيش حاكم با نيزه حركت مىكرد ، نظام الملك مىخواهد كه در كاخ شاهى هميشه 50 چوبدار در اختيار صاحب حرس باشد . « بيست با چوب زر و بيست با چوب سيم ، ده با چوبهاى بزرگ . » پس از روى كار آمدن سلجوقيان ، از شدت استبداد سلاطين به طور محسوس كاسته شد .\r\nبارتولد مىنويسد : « پيشواى قوم صحرانشين كه از لحاظ وضع ظاهر و پوشاك به زحمت از لشكريان خويش مشخص و در همهء رنجهاى ايشان شريك بود ، نمىتوانست به صورت سلطان مستبدى همچون محمود يا مسعود درآيد . شايستهء توجه بسيار است كه شغل منفور صاحب حرس در زمان سلجوقيان بالكل فاقد اهميت گرديد . » « 2 »\r\nمقام صاحب‌خبر نيز بلا متصدى ماند ، دستگاه جاسوسى ، حس اخلاقى وحشيان را جريحه‌دار مىساخت . نظام الملك كه طرفدار دستگاه مزبور بود ، پاسخ الب‌ارسلان را به اين پرسش ، كه چرا كسى را به مقام صاحب‌خبر منصوب نمىكند به شرح زير نقل كرد : « چون من صاحب‌خبرى نصب كنم ، آنك مرا دوست دل و يگانه باشد و با اعتماد و دوستدارى و يگانگى خويش صاحب‌خبر را وزنى ننهد و او را رشوتى ندهد و آنك مخالف و دشمن من بود با او دوستى كرده او را مال بخشد . چون چنين باشد ناچار صاحب‌خبر هميشه از دوستان به سمع ما خبر بد رساند و از دشمنان خبر نيك و سخن نيك و بد همچو تير باشد ، چون تير بياندازى آخر يك تير بر نشانه آيد ، دل ما ، هرروز بر دوست گرانتر مىشود و بر دشمن خوشتر . از آن خلل تولد كند ، كس درنتواند يافت . » « 3 » منكر نتوان شد كه از اين سخنان نه‌تنها اعتمادى شريفانه به آدميان مىتراود ، بلكه گواه بر عقل سليم شخصى است كه هنوز تمدن فاسدش نكرده . دستگاه جاسوسى يك نقص ديگر هم داشت ، به اين معنى كه ممكن بود عليه سلطان به كار رود . مثلا « اگر محمود جاسوسانى بر پسر خويش مسعود گماشته بود ، مسعود نيز در دفترخانهء پدر جاسوسانى داشته .\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 172 .\r\n( 2 ) . تركستان‌نامه ، ترجمهء كريم كشاورز ، ص 490 .\r\n( 3 ) . همان كتاب ، ص 643 .\r\n","page_name":" 1248 ","page_number":538},
  {"content":"\r\n\r\nاز ديگر سو نظام الملك كه شغل صاحب‌خبر را يكى از قواعد نظام دولت و ملك مىشمارد ، حق دارد . زيرا كه حذف دستگاه جاسوسى بدون آن‌كه به جاى آن نظارت مؤثر و واقعى برقرار شود ، ممكن بود فقط خودكامى و بىبندوبارى شاهزادگان و واليان را شديد و افزون سازد . » « 1 »\r\nنظام الملك در فصل سى و نهم كتاب خود از موقعيت انتظامى امير حرس سخن مىگويد و او را چنين توصيف مىكند : « امير حرس به همه روزگار يكى از شغلهاى معظم بوده است از امير حاجب بزرگ هيچ‌كس از امير حرس به درگاه بزرگتر نبود از آنك شغل او به سياست تعلق دارد ، همه از خشم و عقوبت پادشاه بترسند و چون پادشاه بر كسى خشم گيرد ، او را فرمايد گردن زدن و دست و پاى بريدن و به دار كردن و چوب زدن و به زندان بردن و در چاه كردن . و مردمان از بهر جان خويش باك ندارند مال و نعمت فدا كردن . و هميشه امير حرس را كوس و علم و نوبت بوده است و مردمان به مثل ، از او بيش ترسيدى كه از پادشاه . و اندر اين روزگار ، اين شغل خلق شده است و رونق اين كار ببرده‌اند . اقل حال پنجاه مرد چوبدار بايد كه مدام بر درگاه باشند . بيست با چوب زر و بيست با چوب سيم و ده با چوبهاى بزرگ . و امير حرس بايد كه او را آلتى و برگى بود هرچه نيكوتر و حشمتى بود هرچه تمامتر . . . » « 2 » بارتولد از روش كار آزادمنشانهء سلاطين سلجوقى به نيكى ياد مىكند و مىگويد : « سياست و روش اجتماعى آنها با امثال مسعود و محمود غزنوى قابل قياس نبود . به همين علت از ايجاد سازمانهاى جاسوسى خوددارى كردند . » « 3 »\r\nدر دوران بعد از اسلام مانند قرون گذشته ، اشخاص خائن يا مظنون به خيانت ، بدون اينكه مورد بازجويى دقيق قرار گيرند ، اموال منقول و غيرمنقولشان ضبط مىشد ، سپس مورد مجازاتهاى ديگر قرار مىگرفتند . كسانى كه عليه حكومت موجود قدمى برمىداشتند ، به شديدترين وجهى كيفر مىديدند . گاه آنان را خفه مىكردند و زمانى سر مىبريدند يا به دار مىآويختند و يا پوست آنها را كنده توى آن كاه مىريختند و در شهر مىگردانيدند تا دشمنان دولت عبرت گيرند .\r\nبا اينكه نظام الملك و فرزندانش چنان كه تاريخ نشان مىدهد ، چندان به عدل و انصاف دلبستگى نداشتند ، معذلك اين وزير براى حفظ نظام « بورژوا فئودال » دوران خود ، هشت قرن پيش ، از لزوم آزادى و استقلال قضات و بىنيازى آنان سخن مىگويد و معتقد است كه بايد به قاضى حقوق كافى داد ، و او را در اظهارنظر و اعلام رأى آزاد گذاشت و به احكام و فرامين قضايى او گردن نهاد ، تا حرمت و حشمت قضات برجاى ماند .\r\nنظام الملك در فصل ششم كتاب خود تأكيد مىكند كه مردانى عالم و زاهد براى شغل قضا انتخاب كنيد و به آنان حقوق كافى بدهيد و آنها را از هرجهت تقويت كنيد تا حكم به ناحق ندهند و دادگسترى ملعبهء زورمندان نشود . « بايد كه احوال قاضيان مملكت يكان يكان بدانند و\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 79 تا 89 .\r\n( 2 ) . سياستنامه ، به اهتمام قزوينى ، فصل 39 ، ص 141 .\r\n( 3 ) . تركستان‌نامه ، پيشين ، ص 642 .\r\n","page_name":" 1249 ","page_number":539},
  {"content":"\r\n\r\nهركه از ايشان عالم و زاهد كوتاه‌دست‌تر باشد ، او را بر آن كار نگاه دارند و هركه نه چنين بود او را معزول كنند و ديگرى را كه شايسته باشد نشانند و هريكى از ايشان به اندازهء او كفاف و مشاهرت اطلاق كنند تا او را به خيانتى حاجت نيفتد . اين كار مهم و نازك است ، از بهر آن‌كه ايشان بر خونها و مالهاى مسلمانان مسلطاند . چون حاكمى به جهل يا طمع يا به قصد امضاى حكمى كند و سجلى دهد ، بر حاكمان ديگر لازم شود آن حكم بد را معلوم پادشاه گردانيدن و آن‌كس را معزول كردن و مالش دادن . و گماشتگان بايد كه دست قاضى قوى دارند و رونق در سراى او نگاه دارند . و اگر كسى تعذرى كند و به مجلس حكم حاضر نشود و اگر محتشم بود او را به عنف و كره حاضر كنند كه قضا به روزگار ، ياران پيغمبر ( ع ) به تن خويش كرده‌اند و كسى ديگر را نفرموده‌اند از بهر آن تا جز راست نرود . . . » « 1 »\r\nنظام الملك در فصل پنجاهم كتاب خود به وضع رقت‌بار مردم ، و عدم توجه مقامات دولتى و دربارى به شكايات خلق اشاره مىكند و مىنويسد : « هميشه مردم بسيار از متظلمان بر درگاه مقيم مىباشند و اگرچه قصه را ( يعنى شكايت را ) جواب نمىيابند ، نمىروند و غريب و رسول كه بدين درگاه آيد و اين فرياد و آشوب ببيند چنان پندارد كه بر اين درگاه ظلمى عظيم مىرود بر خلق . اين در بديشان بايد بست تا حاجات غريب و شهرى جمله گوش كنند و برجاى نويسند . و چون مثال به ايشان رسيد ، بايد كه در حال بازگردند تا اين فرياد و آشوب نماند . » « 2 »\r\n\r\nدادخواهى از ملكشاه سلجوقى\r\nدر عهد سلاجقه از بركت روش آزادمنشانه‌يى كه بعضى از شهرياران اين سلسله داشتند ، گفتگو و اعلام شكايت به آنان تا حدى امكان‌پذير بود « . . . در ابتداى سلطنت ملكشاه ، وقتى كه تازه نظام الملك فرماندهء مطلق امور مملكت شده بود دو نفر از اهل عراق سفلى به اردوى ملكشاه رفته در سر راه سلطان ايستادند و موقعى كه سلطان از آنجا مىگذشت پيش رفته و شكايت كرد كه امير خمارتكين كه املاك ما دو برادر جزء اقطاع اوست ما را مصادره كرد و هزار و ششصد دينار از ما بستد و دو دندان يكى از ما را بشكست ، اگر داد ما را ندهى خدا ميان ما و سلطان حكم كند . سلطان از اسب خويش به زير آمد و ايشان را گفت : هريك از شما يك آستين مرا بگيريد و باهم ، مرا به نزد خواجه حسن ( نظام الملك ) ببريد . ايشان قبول نمىكردند تا ايشان را سوگند داد و بدين وضع بجانب خيمهء خواجه رفتند . نظام الملك مطلع شد و به شتاب بيرون آمد ، به استقبال سلطان رفت و زمين بوسيده پرسيد كه سلطان عالم را چه بدين كار واداشت ؟ ملكشاه گفت : من تو را متقلد امور ساختم كه خود مؤاخذ نباشم و اگر رنج و ستمى به رعايا رسد تو مسئولى فردا در بارگاه عدل الهى اگر مسلمانان حقوق خويش از من بخواهند من به تو رجوع خواهم كرد به كار من و كار خود نيكو بنگر ! خواجه به كار آنان رسيدگى كرد و مال آن دو برادر را به ايشان داد . » « 3 »\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 53 .\r\n( 2 ) . همان ، ص 245 به بعد .\r\n( 3 ) . مجتبى مينوى ، نقد حال ، ص 348 .\r\n","page_name":" 1250 ","page_number":540},
  {"content":"\r\n\r\n\r\nراه مرعوب كردن عناصر فاسد و گناهكار :\r\nوضع عمومى ، در دورهء قرون وسطا با عصر جديد قابل قياس نيست . از مشخصات بارز آن دوران فقدان تمركز و نبودن امنيت است . در تمام دورهء فئوداليته به علت نبودن وسايل نقليهء موتورى و ضعف تشكيلات و سازمانهاى انتظامى و دور و پراكنده بودن مناطق نفوذ سلاطين ، ايجاد امنيت و آرامش در سراسر حوزهء قدرت پادشاهان ، كارى مشكل و دشوار بود ، به همين مناسبت در اين دوران تاريخى ، در شرق و غرب دستبرد به كالاى بازرگانان ، و تهديد حيات و آزادى افراد بخصوص در مناطق دوردست امرى عادى بود . هركس سفر دور و درازى در پيش مىگرفت ، زياد به برگشتن خود اميدوار نبود .\r\nدر اين دوره خداوندان قدرت براى ايجاد امنيت و آرامش نسبى چاره‌اى جز شدت عمل نداشتند و هرچند يك‌بار يكى دو تن از گناهكاران را بشدت در ملاء عام براى عبرت ديگران مجازات مىكردند . نظام الملك ضمن حكايتى در فصل بيست و هفتم كتاب خود در تأييد اين موضوع مىنويسد : « . . . روزى چشم البتكين بر غلامى ترك افتاد از آن خويش ، توبرهء كاه و مرغى بر فتراك بسته . گفت آن غلام به من آريد . پيش او بردند ، پرسيد كه اين مرغ از كجا آورده‌اى ؟ گفت از روستايى بستدم . گفت هرماهى بيستگانى و مشاهره از من نمىستانى ؟ گفت مىستانم . گفت پس چرا به زر نخرى و چرا به ظلم بستدى . در وقت فرمود تا آن غلام را به دو نيم زدند ، همانجا بر سر راه با آن توبرهء كاه بياويختند و سه روز منادى كردند كه هرآن‌كس كه مال مسلمانان ستاند ، همچنان با او كنم كه غلام خود را كردم . . . » « 1 »\r\nدر كتاب جامع العلوم فخر رازى در بابى كه از غزنويان سخن رفته ، مىنويسد : « پس از آن‌كه ابو على سيمجور به مخالفت امير نوح برخاست ، نوح از سبكتكين و محمود كمك خواست پس از چندين حرب ، سرانجام ابو على به چنگ دشمن افتاد . محمود او را در قفس آهنين كرد و همچنان محبوس مىداشت تا بمرد . ولايت خراسان بر امير نوح بن منصور مقرر بود . » « 2 »\r\nابو الفضل بيهقى رفتار سلطان محمود را در خوارزم نسبت به البتكين و كسان ديگرى كه متهم به قتل خواهر او بودند ، چنين توصيف مىكند : « . . . خونيان و همگان را سر برهنه پيش امير آوردند ، امير سخت شاد شد ازين گرفتن خونيان و فرمود تا ايشان را به حرس بردند و بازداشتند . . . چون از اين فارغ شد فرمود تا سه دار بزدند و اين سه تن را پيش پيلان انداختند تا بكشند . پس بر دندانهاى پيلان نهادند تا بگردانند و منادى كردند كه هركسى كه خداوند خويش را بكشد ويرا سزا اين است . پس بر آن دارها كشيدند و به رسن استوار ببستند و روى دارها را به خشت پخته و گچ محكم كرده بودند . چون سه پل و نام ايشان بر آن نبشتند و بسيار مردم را از آن خونيان به دو نيم كردند و دست و پاى بريدند و حشمتى سخت بزرگ افتاد . امير رضى إله عنه بازگشت مظفر و منصور و به سوى غزنين رفت و قطار اسيران از بلخ بود تا لاهور و ملتان و\r\n\r\n\r\n","description":"","footnote":"\r\n( 1 ) . سياستنامه ، پيشين ، فصل 27 .\r\n( 2 ) . در پيرامون تاريخ بيهقى ، گردآورى استاد نفيسى ، ج 2 ، ص 4 .\r\n","page_name":" 1251 ","page_number":541},
  {"content":"\r\n\r\nمامونيان را به قلعتها بردند و موقوف كردند . » « 1 » در آن دوره جريمه كردن و شلاق زدن جزو كيفرهاى خفيف بود .\r\nدر تاريخ بيهقى ضمن وقايع سال 422 مىخوانيم : « پس از آنكه بوبكر حصيرى و پسرش مورد سخط سلطان قرار گرفتند ، خليفهء شهر آن دو را با جبه و موزه به خانه خواجه بزرگ آورد ، خواجه بزرگ به آنان مىگويد : « هرچند خداوند سلطان فرموده بود تا ترا و پسرت را هريكى هزار عقابين بزنند ، من بر تو رحمت كردم و چوب به تو بخشيدم پانصد هزار دينار ببايد داد و چوب بازخريد و گرنه ، فرمان را به مسارعت پيش رفت ، نبايد كه هم چوب خوريد و هم مال بدهيد » پدر و پسر گفتند فرمان‌برداريم بر هرچه فرمايى اما مسامحتى به ارزانى دارد ، كه داند كه ما را طاقت ده‌يك آن نباشد ، بو عبد اللّه بازگشت و مىآمد و مىشد تا بر سيصد هزار دينار قرار گرفت و بدين خط بدادند ، و فرمان بيرون آمد كه اسبان را به حرس بايد برد و خليفت شهر هردو را به حرس برد و بازداشت ، و قوم بازگشت . . . » « 2 »\r\n\r\nحدود اختيارات و وظايف قضات\r\nدر كتاب التوسل الى الترسل بغدادى ضمن فرامين و منشورهاى عديده با بيانى سليس و روان به حدود وظايف و اختيارات قضات اشاره شده است از جمله ضمن منشورى كه « در حق اقضى القضات سيف المله والدين خلف الملكى » صادر شده است ، پس از مقدمه‌اى طولانى به اين جملات برمىخوريم :\r\n« به موجب اين مقدمات بعد از استخارات فضل خداى و استشارت عقل رهنماى در حضرت خوارزم . . . اقضى القضاتى كه بدين اوصاف حميده متجمل است . . . و نزديك ما محل پدرى دارد و بر اكابر عالم فضيلت سرورى . . . اين عهدهء گران در ذمت و امانت و ديانت او كرده . . . زمام تصرف قضا به دست دهاء و امضاء او داده‌ايم و مال اوقافى كه در اهتمام نواب و تصرف معتمدان او بوده است به مصب استحقاق . . . متواصل و نظر شفقت او در حق طبقات ائمه و علما اعلى درجاتهم متكامل و مساجد قدس و مدارس انس به وفور وفود صلحا و حضور كبار و علما مأنوس . . . و مىفرماييم تا چون در مجلس حكم و مسند قضا بنشيند و سخن خصمان را به سمع تحقيق اصغا كند فحوى آيت را كه فاحكم بين الناس بالحق پيش خاطر آرد و هيچ دقيقه از احتياط و استكشاف در امضاء حكومت فرونگذارد . . . و مىفرماييم تا در استيناس مدارس كه منبع علم و فتوا و مجمع ائمهء هدى باشد مبالغت نمايد و ابواب افادت بر مستفيدان گشاده و طريق عطلت بسته دارد . چه بر علما بعد از تزكيت نفس هيچ‌چيز واجب‌تر از تزكيت علم كه نصابى تمام و ذخيره‌اى بزرگ است نتواند بود . . . در عمارت مساجد . . . و در استثمار فوايد و استكثار عوايد و استقرار نتايج اوقاف و سبلات آثار كفايت و دلايل شهامت به اظهار رساند و به هرموضع نايبى با رأى صايب و عاملى با كفايت كامل . . . نصب كند ، تا در عمارت و آبادانى و زراعت و دهقانى آن\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 924 به بعد .\r\n( 2 ) . تاريخ بيهقى ، فياض ، ص 201 .\r\n","page_name":" 1252 ","page_number":542},
  {"content":"\r\n\r\nموضع منتسم باشد . . . و محصولات و ارتفاعات را از دست مستأكله و تصرف مستهلكه محفوظ و مصون گرداند . . . » سپس در پايان منشور به تمام اكابر و بزرگان خوارزم تأكيد شده است كه سر از اطاعت او نپيچند ، چه . . . « حكم او را در قضاء حضرت خوارزم نافذ و سعى او را در تدريس و توليت مواضع مذكور ، مشكور و دست او را در تصرف اين اشغال كه استحقاق دارد گشاده و طريق اعتراض برو بسته خواهد بود . . . » « 1 » همچنين در اين كتاب در منشور انتصاب افضل القضات صدر الدوله ، از قاضى مىخواهد كه هنگام رسيدگى بين اصحاب دعوى به عدالت داورى كند و به « شريف و دنى و فقير و غنى » به يك چشم بنگرد و در هنگام صدور رأى « از تعجيلى كه باطل را در صورت حق فرانمايد و رأى درست را از مواقع اصابت دور افكند . . . محترز باشد . . . » و از همه مهمتر ، از قاضى مىخواهد كه اگر حكمى به ناحق داد و بعد بر بطلان و ضعف آن پى برد ، بىدرنگ به تغيير آن حكم مبادرت نمايد . « . . . اگر او را در بعضى از قضايا سهوى كه آدميزاد از امثال آن معصوم نتواند بود درافتد و بعد از آن‌كه بر . . . لغزش قدم . . . خويش وقوف يابد متابعت حق پيشتر گيرد ، و خويشتن را در تغيير آن حكم هيچ شين و منقصت حكم صورت نكند .\r\nفالرجوع الى الحق خير و من التمادى فى الباطل . و مىفرماييم تا در تعديل و تزكيهء شهود كه بناى احكام بر قول ايشان است ، احتياط بليغ نمايد و در استبرا و انتقاد و تعرف حقيقت اعتقاد ايشان حسن كياست را نمايد و صدق فراست را كار بندد و بر قضيّت ستكتب شهادتم از كيفيت شهادت ايشان به واجبى برسد . . . تا محقق نگردد . . . غرض او از عرض شهادت احتساب آخرتست نه اكتساب اجرت . . . و اگر بىعاقبتى نااهل از سر جهل شهادتى بر خلاف راستى اقامت كند و استكشاف احوال او را در معرض فضيحت آرد اگر حاجت آيد آن وقيعت به بارگاه ما بردارد تا به واجبى تأديب آن متعدى لازم داريم . . . و مىفرماييم تا اموال غايبان در مهر نايبان خويش دارد و به مردانى معتمد سپارد و تصرف ناجايز را از خرج و استيكال آن مانع آيد تا حق مسلمانان مذهوب ( يعنى ربوده ) نشود . . . و مىفرماييم تا در حفظ تركات . . . تهاون نبرزد . . . و نصيب اطفال و ايتام به كمال و تمام در دست قوامى امنا و قوامى اعفا . . . وديعت نهد . . . و چون آثار استقلال اطفال ظاهر شد . . . و قلم تكليف بر ايشان جارى گشت . . . حق را به مستحق رسانند . . . و مىفرماييم كه بر كار گرفتن نامهاى حكمى از قضات اسلام به او رسد ، تحرز از مواقع شبهت و مفترض داند . . . ساتر معايب باشد نه مظهر مثالب . . . و در نقل شهادات عقل و علم را امام سازد و بىموجبى قوى ، بر نقض عقد سجلات و ابطال احكام حكام اقدام ننمايد . . . اما اگر وضوح بطلان آن . . . عذر را مجالى نگذاشته باشد . . . رعايت جانب حق ، تقديم بايد داشت . و مىفرماييم تا در صيانت امانتى كه به او سپارند از حجج ، وصايا و مصالحات و قباله‌هاى اقرارى و نامه‌هاى قرارى مبالغى عظيم تقديم كند و در حفظ آن وديعت بر مقتضاى شريعت مجتهد باشد . . . تا به\r\n\r\n\r\n","description":"","footnote":"\r\n( 1 ) . التوسل الى الترسل ، به تصحيح بهمنيار ، پيشين ، ص 49 به بعد .\r\n","page_name":" 1253 ","page_number":543},
  {"content":"\r\n\r\nوقت استدعا ، صاحب حق با او بازسپارد . » در اين منشور همچنين تأكيد شده است كه براى حسن جريان امور ، كاركنان و كارمندان بافضيلت و تقوى انتخاب كند تا « . . . مضرتى بر هيچ بيچاره نرسد . . . و كاتبى متدين و متورع . . . كه شرايط تحرير قبالات را عارف باشد و بر رسوم تحرير مقالات و در معرفت اساليب كتابت ماهر و بر اصدار سجلات و وثايق قادر . . . وكلاى ستودهء مخير و از علوم دينى باخبر كه بر اسرار دعاوى و بينات مطلع باشند . . . تا بدين ترتيبها ابهت مجلس قضا كه اهم اشتغال دينىست رونق هرروز زيادت گردد . و مىفرماييم . . . از حال قضات و حكام جملگى ممالك كه نواب و گماشتگان او باشند و حكم او در تقرير و تغيير منصب ايشان نفاذ دارد . . . هركه را به وفور علم و ظهور ديانت اهليت تقلد اين عمل و استحقاق . . . اين منصب بيند ، اين كار دينى بر وى مقرر دارد . . . آن‌كه در علم قاصر و در عمل مقصر باشد و بيم آن بود كه در تحمل اين امانت طريق خيانت سپرد . . . عزل او از مواجب شمرد .\r\nو مىفرماييم تا در عمارت مساجد و مواضع خير . . . تجمر ( يعنى سعى ) نمايد . . . اوقاف . . . در تحت تصرف اهتمام و حصانت شفقت خويش آرد و در توليت آن نايبانى معمار . . . نامزد كند . و مشرفانى امين و محاسبانى جلد را كه نقير و قطمير آن ارتفاعات در حيز معرفت و ضبط خود آرند . . . تا دست اطماع از تملك آن كوتاه ماند . . . اين عهد مبارك نبشتيم و اين عهدهء نازك در ديانت او كرديم . . .\r\nدر پايان منشور از عموم طبقات و اركان مملكتى خواسته شده است كه « . . . اقضى القضات مطلق در كل مملكت ، فلان را دانند . و در تنفيذ احكام شرعى دست او و نواب او گشاد . . . دارند . . .\r\nقضات و حكام اطراف ولايت و مملكت على درجاتهم مخاطبند به اين‌كه خويشتن را نايب و گماشتهء او شناسند و حكم او را در عزل و توليت . . . به واجب دانند . . . رخصت نيست كه كسى بىاجازت او . . . دم استبداد و استقلال زند و متصرفان و شركاء و وكلاء و زعماء اوقاف كه به ديوان قضا متعلق است ، مأمورند بدانكه رجوع در مصالح خويش به مجلس او كنند . » « 1 »\r\nدر همين كتاب در فرمانى كه به نام افضل القضات محمد بن خلف الملكى صادر شده است ، بار ديگر اصول وظايف و تكاليف دادرسان گوشزد شده است « . . . مىفرماييم كه در سرو علانيه فعل و قول خود را به زينت تقوى . . . متحلى دارد . . . و مىفرماييم تا در وقت استماع دعاوى و فصل خصومات و امضاء حكومات خويشتن را از اغراض انسانى و اعراض نفسانى خالى گرداند و متابعت حكم شريعت كند نه مطاوعت هوا و طبيعت . . . و مىفرماييم تا راه وصول ارباب دواعى و اصحاب دعاوى به مجلس خويش گشاده دارد و نقاب احتشام و حجاب امتناع از پيش برگيرد و در وقت استماع كلام متحاكمين . . . التفات خاطر با هردو جانب يكسان دارد . . .\r\n. . . و مىفرماييم تا البته به خويشتن گرد حمايت و عنايت نگردد ؟ و به سخن هيچ حامى . . .\r\n\r\n\r\n","description":"","footnote":"\r\n( 1 ) . التوسل الى الترسل ، ص 56 به بعد .\r\n","page_name":" 1254 ","page_number":544},
  {"content":"\r\n\r\nالتفات ننمايد . . . و اگر از منبع آن ، او را حايلى باشد ، آن حال را به مجلس ما رفع كند تا دفع فرماييم . و رونق مجلس قضا كه طراوت اسلام به واسطهء آن روى نمايد ، بيفزايد و استيفاء اموال مسلمانان و احياء حقوق مستضعفان كه به استظهار آن دست دهد نقصان نگيرد . . . و مىفرماييم تا در تنفيذ حكومات از تعجيلى كه باطل را در صورت حق فرانمايد . . . محترز باشد . . . و اگر در بعضى از قضاى سهوى كه آدميزاد را از امثال آن معصوم نتواند بود در اوفتد . . . متابع حق بيشتر گيرد و خويشتن را در تغيير آن حكم هيچ شين و منقصت حكم صورت نكند . . . و در تعديل و تزكيهء شهود كه بناى احكام بر قول ايشان است ، احتياط بليغ نمايد . . . و در استخلاص حقوق مسلمانان . . . اهمال و امهال روا ندارد . . . و مىفرماييم تا اموال غايبان در مهر نايبان خويش دارد و به مردمانى معتمد سپارد و تصرف ناجايز را مانع آيد . . . در حفظ تركات . . . سستى و تهاون نبرزد و نصيب اطفال و ايتام به كمال و تمام در دست قوامى از امنا . . . كه طمع طعمه حرام و حرص كسب خطا ندارند وديعت نهد . . . و چون آثار استقلال اطفال ظاهر شد . . . حق به مستحق برساند . . .\r\nو مىفرماييم تا در صيانت امانتى كه به او سپارند از حجج وصايا و مصالحات و قباله‌هاى اقرارى مبالغى عظيم تقديم كند . . . و مىفرماييم تا در مجلس قضا . . . كاركنانى كه انواع فضايل مستوعب باشند فراكند . . . و نايبى در هنر اصيل و در حكومت عدل بىنظير . . . نصيب فرمايد . . . و كاتبى متدين . . . كه شرايط تحرير قبالات را عارف باشد و بر رسوم تحرير مقالات واقف مرتب گرداند . . . قال اللّه تعالى  وَ لْيَكْتُبْ بَيْنَكُمْ كاتِبٌ بِالْعَدْلِ .  و وكلاى ستوده مخير و از علوم دينى باخبر . . . بر كار كند . . . و مىفرماييم تا از حال قضات و حكام جملگى ممالك . . . باخبر باشند . . . آن كه در علم قاصر و در عمل مقصر باشد . . . عزل او از مواجب شمرد . « 1 » در كتاب التوسل الى الترسل اثر بهاء الدين محمد بن مؤيد بغدادى ضمن « منشور ولايت جند . . . » راجع به نحوهء دادرسى و قضاوت چنين تعليم داده شده است : « . . . فرموديم تا به هرولايت بارعام دهد . . . راه وصول همگان به بارگاه خويش گشاده دارد و سخن مظلومان و تظلم بيچارگان به واجبى بشنود . . . تا اهل طغيان از خوف تدارك او ، دست عدوان كشيده دارند . . . و درماندگان از نعمت و راحت و رحمت او بىنصيب نمانند و در انصاف و انتصاف ميان قوى و ضعيف و وضيع و شريف و بعيد و قريب . . .\r\nتفاوت جايز ندارد . . . و با خلايق كه جمله امانت خالقند طريق مرحمت و معدلت سپرد ، چه عدل و نيكوكارى شجره‌اىست كه ثمرهء آن تمتع و برخوردارى باشد . . . »\r\nو در سطور بعد از لزوم كيفر گناهكاران سخن مىگويد :\r\n12 ) . « و فرموديم تا در سياست اصحاب جرايم كه از . . . لوازم جهاندارىست ، قدم بر جادهء بينت و تحرز نهد و به منتهاى احتياط و قصاراى انديشه برسد . . . و متابعت عقل و سكينه كند نه مطاوعت خشم و كينه . . . اما در حق جماعتى اشرار كه بر هتك استار و سفك دماء احرار ، دليرى\r\n\r\n\r\n","description":"","footnote":"\r\n( 1 ) . التوسل الى الترسل ، پيشين ، ص 71 - 61 .\r\n","page_name":" 1255 ","page_number":545},
  {"content":"\r\n\r\nنمايند ابقايى . . . جايز ندارد و دقيقه و لكم فى القصاص حيات فرونگذارد . . . » « 1 »\r\nدر همين كتاب ضمن يك رشته تعاليم سياسى به حكمران جند در مورد سادات و ائمه و قضات و مشايخ چنين آمده است :\r\n1 ) « سادات كه ثمرهء شجرهء رسالت و درّ درياى نبوتند ، مؤقر و مكرم و مقتدى و معظم دارد . . . و ايشان را به حسن اشفق . . . و اسباب معاش . . . كه لايق منصب ايشان باشد مستغنى گرداند .\r\n2 ) و ائمه و علما را كه ورثهء انبيا و حفظهء بيضهء دين خدايند . . . به چشم اعزاز و احترام ملحوظ دارد . . . و به گفت و اشارت ايشان تبرك و تيمن جويد .\r\n3 ) و قضات و حكام را كه در امضاء احكام و فصل خصومات امراء شرع و امناء خدايند ، به تحصيل حق ضعيفان دست قوى دارد و البته به نقصان رونق مجلس قضا دست ندهد . . . تا حقوق مستضعفان مستهلك نشود و اموال بيچارگان منهوب نگردد . . .\r\n4 ) و اهل صلاح و متصوفه را كه اوتاد زمين و سالكان طريقت حقند ، از صدقات . . . محظوظ گرداند چنان‌كه . . . فارغ به دعاء دولت قاهره ثبتها الله مشغول باشند .\r\n5 ) وجوه مشايخ و رعايا را كه ودايع آفريدگار و مادهء امداد روزگارند و نظام پادشاهى به نظام ايشان منوط است و رضاى الهى به فراغ بال ايشان مربوط ، در حجر شفقت و جوار رحمت خويش دارد . . . چنان‌كه طريق ظلم و عدوان به كلى مسدود ماند . . . » « 2 »\r\nبه‌طور كلى در هريك از فرامين عهد سلجوقى به قسمتى از وظايف و تكاليف داوران اشاره شده است ، در فرامين عهد سنجرى و ساير ادوار از متصديان امر قضا و بخصوص از قاضى القضات هراستان مىخواستند كه علاوه بر حسن جريان امور قضايى به امور و مسايل ديگرى نظير خطابت و امامت و احتساب و شيخ الاسلامى و وضع منابر و مساجد و مدارس و خانقاهات و توليت اوقاف و حفظ اموال غايبان و ايتام نظارت دقيق نمايد و در تعديل و تزكيهء شهود كه رأى قضاة برحسب صدق و كذب اظهارات آنان دگرگون مىشد دقت بسيار نمايند و هنگام دادرسى بين فقرا و اغنيا و ستمگران و ستمكشان فرقى و امتيازى نگذارند و از صدور حكم عادلانه غفلت نورزند .\r\n\r\nفرمان تفويض شغل قضاى بلخ از طرف سلطان سنجر به قاضى حميد الدين محمودى بلخى :\r\n« مناظم احوال ملك و دولت از نتايج ترتيب مصالح امور دين و شريعت است . . . چون به سمع ما رسيد كه ديوان قضا به بلخ از مستحقى مستعد انتصاب . . . خالى مانده است . . . رأى چنان ديد كه قاضى القضات امام اجل افضل حميد ظهير الدين . . . ابو بكر محمد بن عمر بن على المحمودى ادام إله تأييده متكفل آن شغل بزرگ باشد و مكان اسلاف به وى معمور و\r\n\r\n\r\n","description":"","footnote":"\r\n( 1 ) . همان ، ص 19 به بعد .\r\n( 2 ) . همان ، ص 9 به بعد .\r\n","page_name":" 1256 ","page_number":546},
  {"content":"\r\n\r\nحق موروث در نصاب استحقاق منجز گردد . بعد از استخارت ، از خداى عز و جل قضاى بلخ و مضافات آن به اهتمام قاضى القضات حميد ادام إله تمكينه مفوض گردانيديم و او را متحمل آن امانت كرديم و مىفرماييم تا به اهتزاز تمام ملابس آن كار گردد و به رغبتى صادق آن مهم دينى را اعتناق كند و آثار سلف صالح در تمشيت آن زنده گرداند . . . و در مجلس قضا مساوات ميان خصمان لفظا و عبارتا و اشارتا از لوازم داند و در تعديل و تزكيت شهود مبالغت نمايد و حفظ اموال ايتام از دست مستاكل واجب و متعين داند و صيانت آن تا به وقت ايناس رشد مفترض شناسد . . . كافهء اعيان و معتبران و مشاهير ائمه و سادات و اصناف و رعاياى بلخ و مضافات ادام إله عزهم قاضى خويش به فرمان ظهير الدين را دانند و در مهمات شرعى رجوع به دو كنند و بر توقير و احترام مجلس قضا متوفر باشند و از جاده احكام شرعيات عدول نكنند . و از حضور به وقت استحضار ، تمرد ننمايند . . . و هرچه متضمن مزيد اعزاز و اجلال قضا باشد تقديم كنند . . . و ادرارات كه به اسم اوست و آنچه از تحويل پدر به دو رسيده است بر وى مقرر دانند و مجرى و ممضى دارند و گماشتگان فرمان ديوان ما را به انقياد تلقى كنند . و در تحرى رضاى ظهير الدين به مجلس ما تقرب جويند و آن را به ارتضا مقرون شناسند ، انشاء الله تعالى كتب بالامر اعلاه الله و المثال نفذه الله . . . فى سلخ جمادى الاول سنهء سبع و اربعين و خمسمايه ( 547 )\r\nاز اين فرمان چنين برمىآيد كه شغل قضاى بلخ از پدران و اسلاف به قاضى حميد الدين محمودى رسيده بود و پدرش نيز متصدى اين شغل بوده است . ديگر آن‌كه لقب اين قاضى جديد هم « حميد الدين » بوده و هم ظهير الدين . . . » « 1 »\r\n\r\nمنشور قضا\r\nدر يكى از نامه‌هاى رشيد الدين وطواط « 2 » ضمن منشور قضاى خوارزم چنين آمده است : « اقضى القضاة فلان . . . از خاندان زهد و تقوى است . . . و آثار و اخبار رسول نصب خاطر دارد و اجماع صحابه و مذاكرات علما و مشاورات صلحا را در همه احوال نافع و مفيد شناسد و درهاى مدعيان و خصوم گشاده گرداند . و در خصومات و راندن قضايا و حكومات وقار و تأنى كار بندد و شرايط احتياط و استقصاء بجاى آورده بسوى قوى و ضعيف و مؤسر و معسر يكسان نگردد و راه مغمز طاعن و غايب بر او بسته باشد . . . و دين را كه علق مظنهء عقلاست ، به دنياى خسيس نفروشد . . . و نايبان سديد امين گمارد ، و از حال هريك سراء و جهرا بررسد . و چون اختيار افتد نيابت را اختيار كند ، و در حال عدول و اهل تزكيب نيكو نگرد و نواب را بگويد تا در شنيدن شهادات احتياط نمايند .\r\n. . . در حفظ تركات و اموال ايتام مجد و مجتهد باشد و مساهلت و محابا در اين معنى مخصوصا و ديگر معانى عموما يكسو نهد و نگذارد كه هيچ‌كس بىحجت ، حق ايتام ببرد يا به ظلم مال ايشان بخورد . . . و مناكحات را . . . در مهر و اجور مستقصى باشد تا بر وجه اجحاف و\r\n\r\n\r\n","description":"","footnote":"\r\n( 1 ) . مجموعهء منشآت لنينگراد ، به نقل از مجلهء يادگار ، سال اول ، شماره 8 ، ص 25 به بعد .\r\n( 2 ) . اسناد و نامه‌هاى تاريخى ، به اهتمام مؤيد ثابتى ، ص 141 .\r\n","page_name":" 1257 ","page_number":547},
  {"content":"\r\n\r\nاسراف نرود و در تركات وصايا و جمله احكام و قضايا كه تعلق بدان دارد چنان رود كه موجب شرع و مقتضاى دين است .\r\nو آنچه باشد به مصاب استحقاق رساند و از ميل و قاعده گردانيدن و مداهنت و جنوح نمودن بپرهيزد و حقيقت داند كه هيچ‌چيز از حركات و سكنات و افعال و احوال او بر علم خداى پوشيده نيست . . . سبيل جملگى خدم و حشم و گماشتگان و رؤسا و عمال و منظوران و كافهء رعاياى ولات خوارزم آن است كه بر توقير و احتشام و تمكين و احترام فلان ادام اللّه تأييده توفر نمايند ، و از حكم و قضاياى ايشان عدول نپسندند و نواب او را هركجا باشند تمكين دهند . . . » « 1 »\r\n\r\nفرمان انتصاب قاضى القضات گيلان\r\n« چون حسب الامر حكام مطاعه . . . اقضى القضات و تقديس شرعيات . . .\r\nگيلان بيه پيش . . . و ديلمان ، و حزكام و حسنكياده و توابع . . . به شريعت . . .\r\nمرجوع بوده بعد فوته امور مسطوره به دستورى كه به مرحمت‌پناه مرجوع بود حسب الاستدعا شريعت‌پناه . . . حاجى ابو طالب برادرزادهء مرحوم مشار اليه به او مفوض شده . . . لهذا سادات عظام و نقباء كرام و ارباب . . . و جمهور سكنه و عموم متوطنهء بلاد طيبهء لاهيجان و توابع و حزكام و ديلمان و . . . شريعت‌پناه . . . را اقضى القضاة گيلان . . . دانسته اوامر مشروعهء او را مطيع و منقاد بوده در امور مسطورهء . . . قبالجات و اسناد و نوشتجات را به مهر و سجل و خط شريعت‌پناه مومى اليه معتبر دانند و اعزاز و احترام و توقير و اكرام او بجا آورند ، حدود و وظيفهء شريعت‌پناه مومى اليه آن‌كه به لوازم امور مسطوره در كسب و سجلات و ارتفاع و عقود و مناكحات و تقسيم مواريث و تركات و قطع و وصل مرافعات و مشاجرات و اجراى منع در نامشروعات و ضبط اموال . . . و سفها و مجانين . . . و منع مسكرات و كسر آلات لهو و لعب قيام و اقدام نموده و دقيقه‌اى فوت و فروگذاشت . . . و طلاق در حضور علماء و عدول مؤمنين در مسجد جامع آنجا منعقد كرده . . . و قضات جزو ولايت مسطوره و توابع آن به عزل افادت‌پناه مزبوره معزول و به نصب او منصوب . . . و چون تنقيح معاملات شرعيه و مرافعات ماليه به مومى اليه مرجوع و متعلق است ، احدى در امر مزبوره مدخل نساخته ، مخصوص او دانسته و در باب نظم و نسق و رواج و رونق . . . مساعى جميله به منصّه ظهور . . . و حكام و وزراء و كلانتران و تيولداران محال مزبور تمشيت و تقويت مشار اليه بجا آورده و همه‌ساله درين باب خطاب و مثال مجدد طلب نكنند . ذيحجه الحرام ، سنهء 1048 . » « 2 »\r\nبه نظر نويسندهء راحة الصدور : « استقامت مملكت به چهار كس ممكن بود ، چناك تخت به چهارپايه قايم شود ، اول قاضى عادل كه در امضاى احكام شرع رعايت جانب حق كند و به محمدت و مذمت خلق مايل نباشد و ستايش خواص و نكوهش عوام ، او را دامن‌گير نبود . دوم\r\n\r\n\r\n","description":"","footnote":"\r\n( 1 ) . نامه‌هاى رشيد الدين وطواط ، به اهتمام دكتر تويسركانى به اختصار ، ص 74 به بعد .\r\n( 2 ) . اسناد نامه‌هاى تاريخى ، پيشين ، ص 46 . و نيز رك . 150 سند تاريخى از جلايريان تا پهلوى ، به اهتمام سرهنگ قايم‌مقامى .\r\n","page_name":" 1258 ","page_number":548},
  {"content":"\r\n\r\nصاحب‌ديوانى كه داد مظلوم از ظالم و انصاف ضعيف از قوى بستاند . و سوم دستورى ناصح كه بيت المال از حقوق خراج و جزيه اليهود به وجه استقصا بستاند و ظلم روا ندارد . چهارم وكلايى و حجّابى كه اخبار درست و راست انها كنند و از صدق نگذرند و تقوى كسى را دست دهد و ميسر و ممكن گردد كه يا ديندارى بود كه از عذاب بترسد يا كريمى كه از عار انديشد يا عاقلى كه از عواقب پرهيزد . » « 1 »\r\n\r\nاصلاحات قضايى ملكشاه سلجوقى\r\n« از امورى كه در سلطنت ملكشاه مورد نظر قرار گرفت ، يكى تنظيم كار قضات بود ، چه اختلاف نظر قضات در كيفيت دادرسى و قبول نفوذ و تأثير عوامل مختلف باطنى و ظاهرى در كيفيت امور قضايى از پيش مشكلاتى به وجود آورده بود ، كه اهم آنها طرح دعاوى كهنه مربوط به اسناد قديمه بود . اشخاص با ارائهء اسناد و بنچاقهاى كهنه و اقامهء شهود ، شالودهء مالكيتهاى مسلم را سست مىكردند .\r\nملكشاه با ارشاد خواجه نظام الملك دستور العملى براى قضات صادر كرد كه از قبول دعاوى كهنه امتناع ورزند و به طور كلى هرگونه سند و دعوايى را كه سى سال از آغاز تاريخ آن مىگذشت ، براى طرح در محضر قانونى غيرقابل‌قبول شمارند . . . و تعيين و تأييد قضات از طرف سلاطين سلجوقى سبب شده در شهرهاى بزرگ ايران از نسل برخى از قضات معروف مانند خانواده صاعديه در نيشابور و خاندان تركه در اصفهان و ابو الشوارب در بغداد جماعتى نسلا بعد نسل مقام قضاوت داشته باشند . » « 2 »\r\nبراى آشنايى بيشتر با اوضاع اجتماعى و قضايى آن روزگار ، قسمتى از نامهء حكيم سنايى به حكيم عمر خيام را ذيلا نقل مىكنيم :\r\n\r\nنامهء حكيم سنايى به عمر خيام\r\nاز اين نامه چنين برمىآيد كه سنايى به نيشابور رفته و در كاروانسرايى منزل گرفته بوده است و شاگردى ( يعنى نوكر و خادمى ) همراه داشته است . در آن كاروانسرا يك دزدى اتفاق مىافتد و هزار دينار طلا از دكان صرافى مىزنند ، تهمت بر غلامى هندو مىافتد و او را مىگيرند و چندان چوب مىزنند كه ناچار مقر مىآيد كه من دزديده‌ام و آن را به نوكر خواجه سنايى داده‌ام . اين خادم را نيز مىگيرند و زحمت زيادى براى حكيم سنايى فراهم مىآيد ، چنان‌كه در مدت يك ماه و نيمى كه اين گفتگو در بين بوده است ، سنايى مشرف به اين مىشود كه خود را بكشد ، و بدتر آن‌كه شاگرد يا خادمش هم تقاضا و توقع ازو داشته است كه در حمايت او سخنى بگويد . عاقبت حكيم سنايى تاب آن ناملايمات را نياورده ، نيشابور را ترك مىكند و به هرات مىرود . نوكر او در نيشابور چون از حمايت خواجهء خود مأيوس مىشود ، مىگويد كه من آن هزار دينار را به خواجه سنايى داده‌ام . صراف نامه‌اى درين خصوص به حكيم سنايى نوشته آن را توسط قاصد\r\n\r\n\r\n","description":"","footnote":"\r\n( 1 ) . راحة الصدور ، به تصحيح محمد اقبال ، ص 387 .\r\n( 2 ) . محيط طباطبايى ، دادگسترى در ايران ، ص 23 ( به اختصار ) .\r\n","page_name":" 1259 ","page_number":549},
  {"content":"\r\n\r\nمخصوص روانه مىدارد . سنايى جوابى تند و تيز به صراف مىنويسد و ضمن مكتوبى ، هم دوستانه و هم متوقعانه به خدمت خيام مىنويسد و اندكى هم تحكم و بزرگوارى به كار مىبرد كه هرچند به معنى من از تو بزرگترم ، در اين موقع به معاونت تو محتاجم ، آخر ، كلام تو در آن شهر مقبول و نافذ است ، به آن صراف ملعون بگو كه من اهل اين نيستم كه هزار دينار او را بدزدم ، نتيجهء دعوى و مكاتبه او را نمىدانيم .\r\nدر اينجا جمله‌اى چند از اين دو نامهء تاريخى براى اطلاع خوانندگان نقل مىشود در نامهء سنايى به صراف ، پس از مقدمه‌اى چنين آمده است : « . . . بترس از حسرت روزى كه حسرت سود ندارد و مپوش بر خداى تعالى رازى كه بر حضرت لا يخفى عليه شى پوشيده نيست و بدان داننده دانايان كه من تا آن امانت كه گواهى آن و حملها الانسان است قبول كرده‌ام امانت هيچ دزد براى مزد نپذيرفته‌ام و تا بر عقبة السلام متكا ساختم بر هيچ ناهمتا و ناهموارى سلام عليك نداشته‌ام ، به نقاشان خيال مغرور مشو ، فراشان محال را مهجور مكن و در راستكارى كوش تا رستگارى يا بى . »\r\n\r\n","description":"","footnote":"","page_name":" 1260 ","page_number":550},
  {"content":"\r\n\r\nو ضمن نامهء مشروح‌ترى به حكيم عمر بن خيام مىنويسد : « . . . معلوم مجلس است از واقعهء وقيعت آن صرافى كه . . . به تلقين شياطين و تعليم مشتى بىدين گنج‌خانه قناعت ما را به تاراج مىداد و كنج عافيت ما را خراب مىكرد ، يك دم با جوهر آدم مشورت نكرد و يك لحظه با مردى آشنا نشد و يك چشم‌زخم با شرع و عقل و تدبير نينديشيد ، همى او بود و تلبيس رفته ابليس و غرور مشتى بىنور ، عنان دل به دست الخناس داده تا به خانهء يوسوس فى صدور الناس ، در لوح خيال او نقشهاى محال مىكردند و او بر آن عشوه‌ها گوش داشت و تعريف انما النجوى من الشيطان فراموش كرده و يحسبون انهم مهتدون دست در آن گوش كرده و مرا در آن مدت يك ماه و نيم هم خواب از چنگ او گريخته و هم آب از تنگ او ريخته ، از آنجا كه ضعيفى مزاج است بارها خواستم كه اين بارها از خود بيفكنم و خنجرى بر حنجره خويش نهم و اين عندليب روحانى را از تنگى و بند نجات دهم و اين مخدرهء ظلمانى را هم به پردهء غيب بازفرستم ، اما طبيب آفرينش دستورى نداد و عقل مرشد اجازت نفرمود قفص سلطان را به فرمان شيطان شكستن و صدف در شرف را از ننگ مشتى ناخلف شكافتن . و عقل مرشد هر لحظه اين بيت بر جان من مىخواند :\r\n به شهرى كامدت در كار سستى ، * تحول قلتبان ، آخر نرستى ! \r\nو رحمة للعالمين مرا بدين كلمه ارشاد مىكرد سافروا تصحوا تغنموا ، به عاطفت و رأفت اين هردو ، خود را از ظلمات اسكندرى به عين الحيات خضرى رسانيدم و شرح آنچه ائمه و قضات و سادات هرات و اواسط الناس و عوام اين شهر به استقبال و اقبال و مراعات با من كردند در حد و عد نيايد .\r\n. . . من متعجب از سكون صلابت تو كه چندين محيلان در شهر ، و ذو الفقار زبان تو در نيام و چندين فساد در جوارند و درهء صلابت تو بر طاق ، توقع اين عاشق صادق آن است كه چون نوشته بدان پيشواى حكيمان رسد ، در حال به ذو الفقار زبان ، حيدروار سرشان بردارد . . . بارى ، عز اسمه داند كه از اكنون تا قيامت حاصل اين ماليخوليا جز آن نباشد كه دينارش به ديوان عوانان خرج شود و دينش به دست ديوان تلف ، تا اين‌جا زردروى باشد و آنجا سياه‌روى و بگويندش كه هان الفتنة نائمه لعن اللّه من ايقظها ، خويشتن از زخم لعنت صيانت كند و خصومت اينجا با سلطان داند و آنجا با سبحان . . . و اسلام عليك الف الف به محمد و آله » « 1 »\r\n\r\nتدبير يك قاضى :\r\nدر باب سى و يكم قابوسنامه ضمن بحث از علم دين و قضا مىنويسد :\r\nشخصى نزد ابو العباس رويانى كه قاضى القضات طبرستان بود ، از شخصى به صد دينار شكايت برد ، قاضى از وى گواه خواست ، گفت ندارم . قاضى گفت : « پس طرف تو را سوگند مىدهم . » مدعى گفت : « سوگند بده كه سوگند به دروغ مىخورد و باك ندارد . » قاضى گفت : « چاره نيست . »\r\n\r\n\r\n","description":"","footnote":"\r\n( 1 ) . مجلهء يغما ، مرداد 29 ، ص 210 به بعد .\r\n","page_name":" 1261 ","page_number":551},
  {"content":"\r\n\r\nمدعى زار بگريست و از قاضى استمداد جست . قاضى تفصيل ماجرا پرسيد ، مدعى گفت : « اين شخص دوست قديمى من است و چون عاشق بىقرار كنيزكى بود و پول نداشت ، من به او صد دينار دادم تا كنيز را بخرد و يك ماه با او باشد و پس از يك ماه بفروشد و پول مرا بدهد . » قاضى گفت : « كجا نشسته بودى ؟ » گفت : « زير درخت . » قاضى گفت : « چون زير درختى بودى چرا گفتى گواهى ندارم ؟ » مدعى را گفت كه اين مهر من ببر و درخت را بگوى كه اين مهر قاضى است ، مىگويد كه بيا و گواهى كه بر تست بده ! قاضى به حكمهاى ديگر مشغول شد . . . ناگاه در ميان حكمى كه مىكرد ، روى به سوى آن مرد كرد و گفت : « فلان آنجا رسيده باشد ؟ » گفت : « نى هنوز اى قاضى ، و قاضى به حكم مشغول شد . . . » قاضى گفت : « اگر اين زر از وى در زير آن درخت نگرفته‌اى ، من كه از تو پرسيدم كه اين مرد به درخت رسيده باشد ؟ گفتى نى هنوز . . . چرا نگفتى كه كدام درخت و من هيچ درخت نمىشناسم ؟ . . . » پس آن مرد را الزام كرد و زر بستاند و به خداوند داد . . .\r\nپس همهء حكمها را از كتاب نكنند ، از خويشتن بايد چنين استخراجها كنند و تدبيرها سازند . » « 1 » آقاى مهدى محقق ضمن مطالعه در اصطلاحات ادارى و يونانى تاريخ بيهقى راجع به مصطلحات ديوان قضا و مظالم چنين مىنويسد :\r\n1 ) . مجلس قضا : « چون جعفر برخاست آن قصه‌ها به مجلس قضا و . . . بردند »\r\nمجلس قضا محلى بود كه امور دادرسى در آنجا صورت مىگرفت .\r\n2 ) . مجلس مظالم : « و در هفته دوبار مظالم خواهد بود . . . مجلس مظالم محلى بود كه مردم شكايات خود را به آنجا مىبردند . ماوردى مظالم را چنين تعريف كرده است : « و نظر المظالم هو قود المتظالمين الى التناصف بالرهبة و زجر المتنازعين عن التجاحد بالهيبة »\r\n3 ) . قصه : به معنى نامهء شكايت و تقاضاست كه امروز اظهارنامه مىگويند « يك روز به مجلس مظالم نشسته بود و قصه‌ها مىخواند . »\r\n4 ) . قاضى القضات : « و اين احمد مردى بود كه با قاضى القضاتى وزارت داشت . »\r\n5 و 6 ) . مزكى و معدل : مزكيان و معدلان كسانى بودند كه در مجلس قضا حكم به تزكيه و عدالت شهود مىكردند . « مردى سى و چهل اندر آمدند مزكى و معدل . »\r\nناصرخسرو گويد :\r\n « اينان كه دست خويش چو تشپيل كرده‌اند * اندر ميان خلق مزكى و داورند\r\nدشمن عدلند و ضد حكمت اگر چند * يكسره امروز حاكمند و معدل » « 2 » \r\nشادروان فروزانفر نيز در حواشى بهاء ولد به پاره‌اى اصطلاحات ديوانى و قضايى قرون وسطا اشاره كرده است :\r\n\r\n\r\n","description":"","footnote":"\r\n( 1 ) . عنصر المعالى . . . قابوسنامه ، به اهتمام عبد المجيد بدوى .\r\n( 2 ) . يادنامهء ابو الفضل بيهقى ، پيشين ، ص 623 .\r\n","page_name":" 1262 ","page_number":552},
  {"content":"\r\n\r\n\r\nاميرداد :\r\nظاهرا كسى كه اجراى اوامر شاه در روز مظالم و يا تصدى امور مظالم به عهده او بوده است ، بدين عنوان خوانده مىشد : « اميرداد حبشى بن التونتاق كه در سال 490 از جانب بركيارق بن ملكشاه ( 498 - 485 ) امارت خراسان يافت ( ابن الاثير حوادث سنه 490 ) و اميرداد ابو بكر بن مسعود كه نظامى عروضى نام وى را در حكايتى دوبار آورده است ( چهار مقاله طبع تهران 1336 ص 69 - 98 ) و از عبارت متن كه اين كلمه به صورت اضافه آمده نيز معلوم مىشود كه عنوان مذكور نشانهء يكى از مشاغل دربارى يا ديوانىست . مانند « اميربار » و ميرشكار « و مير آخور » و دادبك ( مركب از فارسى و تركى ) تعبير ديگر است از آن و حبشى بن آلتونتاق را دادبك نيز خوانده‌اند . » « 1 »\r\n\r\nعوان - اعوان\r\n« به معنى سرهنگ ديوان و مأمور اجراى ديوان قضا ، و حسبت و عوان خود به احتمال قوى مخفف اعوان است يعنى ياران كه اصطلاحا نزد ارباب ديوان اطلاق مىشده است بر كسى كه اجراى اوامر ديوان بر عهدهء او بود .\r\n مگوى خيره كه چون رسته شد فلان اعوان * مگوى خيره كه چون برده شد فلان ابدال \r\nقطران تبريزى\r\n مىزند او را كه هين او را بزن ، * زان عوانان نهان افغان من ! \r\n\r\nقاضيان و وكيلان دادگسترى در ممالك اسلامى\r\n« بر خلاف مشاغل عمومى و لشكرى كه نامسلمانان ، نظير پارسيها ، يهوديان و مسيحيان ، نيز مىتوانستند در آن شركت جويند ، قاضيگرى و رسيدگى به دعاوى مردم منحصرا به مسلمانان واگذار مىشد و پيروان اديان و مذاهب ديگر ، از گروه خودشان يكى را براى قاضيگرى و دادرسى برمىگزيدند . در ممالك اسلامى ، خليفه شخصا از ميان جمعى از مجتهدان ، يك نفر را به عنوان قاضى برمىگزيد . هرقاضى ممكن بود روزانه ، پنجاه پرونده رسيدگى و دادرسى كند .\r\nمحضر قاضى در مسجدهاى بزرگ يا مسجد جامع قرار داشت و جريان دادرسى علنى بود . غير از دعاوى مربوط به صاحب‌منصبان عالىرتبه ، قاضى به كليهء اختلافات رسيدگى مىكرد . در دستگاه خلفاى فاطمى مصر ، مهمترين محاكم قاهرهء قديم در جامع عمرو عاص تشكيل مىشد .\r\nقاضى القضات با جامه‌اى سياه و كلاهى مشكى و بلند و شمشيرى مخصوص در مقر خود كه از بالشهاى ابريشمين پوشيده شده بود ، جلوس مىكرد و در اطراف او سوگندخورده‌ها و پنج مأمور اجرا و چهار عضو دفترى ، هريك در جاى مخصوص خود مىنشستند .\r\nسابقا طرفين دعوى ، در مقابل قاضى مىايستادند و طرح دعوى مىكردند ، ولى از قرن دهم ميلادى همهء اصحاب دعوى ، اجازهء نشستن داشتند . حقوق كارمندان قضايى به قرار زير بود :\r\nدر سال 912 ميلادى رئيس دفتر قاضى در بغداد هرماه سىصد سكهء طلا ، مأمور اجرا 120 ، داروغه و محتسب كه در مدخل محكمه به دعاوى كوچك رسيدگى مىكردند همه ماهه صد\r\n\r\n\r\n","description":"","footnote":"\r\n( 1 ) . فروزانفر ، بهاء حواشى ولد ، جزء 4 ، ص 213 .\r\n","page_name":" 1263 ","page_number":553},
  {"content":"\r\n\r\nسكهء طلا حقوق مىگرفتند . غير از قاضيگرى ، شغل ديگرى در محاكم بود به نام عدلگرى كه صاحب آن در محاكم و دادرسيها در حكم مصدق و معترف در جريان دادرسى شركت مىكرد . در آغاز امر شرافتمندترين افراد از طبقهء بورژوا به مقام عدل انتخاب مىشدند . از قرن نهم به بعد محاكم هر 6 ماه يك‌بار اشخاص ذيصلاحيت قلمرو خود را به منظور عدلگرى معرفى مىكردند ، چنان‌كه در بصره كه بندرگاه و مركز بورژوازى بود ، 000 ، 36 نفر به نام عدل يا فرد صالح معرفى شدند .\r\nولى فقط از نيمى از اين عده به منظور عدلگرى دعوت به عمل مىآمد . در قرن دهم عدلگرى هم به صورت شغلى درآمد . و معمولا عدول از طرف خليفهء وقت انتخاب مىشدند . در سال 912 يك هزار و هشتصد نفر به عنوان عدل در بغداد انتخاب شدند ، در حالى كه خليفه الحاكم بامر اللّه در مصر براى سراسر مصر 1200 نفر بورژوا را به عدلگرى انتخاب كرد . با گذشت زمان ، شغل عدل به ابتذال گراييد و اين مقام در معرض خريد و فروش قرار گرفت ، به‌طورى كه از اين پس براى احراز اين مقام ، شرافتمندى و حسن سابقه ديگر ضرورت نداشت ، بلكه فقط ثروت و علاقهء زمامداران وقت براى انتخاب اشخاص به اين سمت كافى بود كه يك نفر پارسى ، يهودى ، صابى ، قبطى يا نسطورى بر مسند عدلگرى جلوس كند . از اين دوره به بعد بازرگانان ، تجار بزرگ و صرافان با جديت ، تكاپو مىكردند تا عنوان افتخارآميز « عدل » را به كف آورند .\r\nبعضى به غلط تصور كرده‌اند كه در ممالك اسلامى شغل وكيل دادگسترى وجود نداشته است . بىشك توجه اين اشخاص بيشتر معطوف به وضع اجتماعى ممالك اسلامى در قرن 19 بوده است . در حالى كه ما مدارك و اسناد بسيارى در دست داريم كه در قرن يازدهم و دوازدهم ، نه‌تنها در ممالك اسلامى ، شغل وكالت عدليه وجود داشته ، بلكه نيمكت وكلاى دعاوى همواره از عده‌اى وكيل زايد احاطه شده بود .\r\nابن الاخوه مىنويسد كه « كثرت عدهء وكلاى عدليهء بلاد مصيبت عصر ماست ، زيرا كه اكثر آنها مردمانى فاسد و مغرضند ، از دو طرف دعوى پول مىگيرند و از قدرت بيان و اطلاعات حقوقى خود ، براى به كرسى نشاندن دعاوى بىاساس استفاده مىكنند . گاه جانب حق را براى تأمين منافع خصوصى ناديده مىگيرند ، با تلاش و تكاپوى خود در محاكم ، وجدان و فكر قاضيان را از حق منحرف مىسازند . »\r\nسپس ابن الاخوه مىنويسد : « هرمرافعه و دعوايى بدون وكيل زودتر رسيدگى مىشود . چنان كه امروزه ( مقصود قرن سيزدهم است ) حتى الامكان قاضيان از دعوت وكلا ، خوددارى مىكنند ، مگر در مورد كسانى كه به علت بيمارى ، پيرى و به خاطر اين‌كه زن هستند ، آمدنشان در محاكم امكان‌پذير نيست . هنگامى كه در يك دادرسى پاى مجنون يا صغير در ميان باشد ، قاضيان مكلفند خودشان يك نفر را به نام وكيل انتخاب كنند . » صحت گفته‌هاى ابن الاخوه پس از فساد طبقه بورژوازى و در اواخر قرون وسطا بيش‌ازپيش به چشم مىخورد . زيرا در اين دوره طبقات\r\n\r\n","description":"","footnote":"","page_name":" 1264 ","page_number":554},
  {"content":"\r\n\r\nمتنعم جامعهء اسلامى قديم در عين غنا و ثروتمندى ، از اين‌كه عده‌اى به نام سردفتر ( صاحب محضر ) ، عدل و وكيل دعاوى دورادور آنها باشند لذت مىبردند .\r\nابن الاخوه مىنويسد : « در روزگار ما ( قرن سيزدهم ميلادى ) عدهء زيادى از مسلمانان به فراگرفتن علم حقوق مشغولند و مىكوشند تا در علوم قضايى استاد و زبردست شوند به حدى كه امروز كمتر ناحيه‌اى مىتوان يافت كه از چندين مفتى و حقوقدان بىنصيب باشد . »\r\nاين آشفتگى و ازدحامى كه ابن الاخوه از آن شكايت مىكند ، ناشى از اين بوده كه كسبهء جزء ، كارگران و حتى كشاورزان همواره آرزو داشتند كه فرزندان خود را به فراگرفتن علم حقوق وادار كنند . از طرف ديگر كليهء كسانى كه شغل آزاد داشتند ، يا سمت و موقعيتى در سازمانهاى ديوانى احراز كرده بودند ، سعى مىكردند كه فرزندان خود را به جاى خود بنشانند . مخصوصا قاضيان در اين مرحله توفيق بيشترى كسب كردند و در حقيقت سلسله‌اى تشكيل دادند . چنان‌كه در قرن نهم و دهم از خاندان ابو الشوارب در طى دو قرن 8 قاضى القضات و 6 قاضى درجهء دوم كار محاكم را اداره مىكردند . ابو برده نيز از سال 947 ميلادى به بعد منصب قاضى القضات شيراز را منحصر به خاندان خود كرد ، و از سال 1010 كه يكى از اعضاى اين خانواده قاضيگرى شهر غزنه را در افغانستان فعلى بر عهده گرفت ، اولادش تا دو قرن بر سر اين كار ماندند .\r\nافراد اين خاندان موقع‌شناس و سازشكار بودند و خود را با كليهء نوسانات سياسى هماهنگ مىساختند .\r\nهمين خاندان ابو برده ، طى سه قرن يعنى از قرن دهم تا قرن دوازدهم ميلادى شغل سرقاضيگرى و كدخدايى شهر شيراز را توأما در دست داشتند و در اين دوره سراى آنها هم كاخ دادگسترى و هم شهردارى شيراز بود ، به طورى كه ابن البلخى متذكر شده است ، در كاخ دادگسترى اين خاندان ، سوابق و پيشينه‌ها و پيشنويسها و صورت‌مجلسها و پرونده‌هاى چند قرن بايگانى و ضبط شده بود . مردم مىگفتند كه اين خاندان در كار خود مهارت و استادى دارند . و به طرز رفتار قضات درجهء دوم ، سوگندخوردگان ، سردفتران و وكلاى دعاوى با مردم ، با دقت نظارت و رسيدگى مىكنند و علاوه بر فارس به هرشهرى كه قدم مىنهند دادگسترى آنجا را در اختيار خود مىآورند . در قاهرهء قديم شغل سرقاضيگرى ( - قاضى القضاتى ) هشتاد سال در خاندان النعمان باقى ماند ، به محض اين‌كه يكى از افراد اين خانواده‌ها قاضيگرى منطقه‌اى را در دست مىگرفت ، سعى مىكرد كه نه‌تنها كليهء مراكز قضايى قلمرو خود را منحصرا به دست ايادى و عمال خويش بسپارد ، بلكه كوشش مىكرد ، كه در كشورهاى مجاور نيز عمال خود را به كار قضا بگمارد چنان كه سرقاضيان قاهرهء قديم ، در عصر خلفاى فاطمى تمام محاكم شام و حجاز و يمن را تحت اداره و تصرف خود درآوردند و دولتهاى وقت نه‌تنها با اين كارها مخالفتى نمىكردند ، بلكه براى تأمين منافع سياسى خود با اين نوع اقدامات روى موافق نشان مىدادند . زيرا كه قاضيان و فرودستان آنها عموما از يك « مذهب » يا حزب سياسى بودند و دولتها سعى مىكردند كه فقط آن\r\n\r\n","description":"","footnote":"","page_name":" 1265 ","page_number":555},
  {"content":"\r\n\r\nحزب مورد نظر خود را در همه جا دست‌اندركار دارند ، و مفتيان يعنى استادان حقوق را كه از آن حزب بخصوص نيستند از كارها دور دارند و به طور غيرمستقيم از پيشرفت آنها مانع آيند ، و به زبان ديگر احزاب غيردولتى را پرورش ندهند . . . « 1 »\r\nدر فارس‌نامه ابن بلخى ضمن شرح « گشادن مسلمانان پارس را » مىنويسد : « . . . و در پارس تا اسلام ظاهر شدست ، همگان مذهب سنت و جماعت داشته‌اند و مبتدعان آنجا ثبات نيابند و تعصب مذهب گبرى ندانند و بر خصوص تا جد اول از آن اين قاضى القضات ابو محمد ، كى اكنون قاضى شيرازست به پارس افتاد ، نظام دين و سنت نگاه داشت ، و قاعده نهاد سخت نيكوكار شرع را ، و نسب او چنين است كى به دار الخلافهء مقدس مجدها للّه به عهد راضى رضوان اللّه عليه قاضى بود . نام او ابو محمد عبد اللّه بن احمد بن سليمان بن ابراهيم بن ابى برده الفرازى كى يگانهء جهان بود ، در علم و ورع و از بنى فرازه بود ، قبيله‌اى است از قبايل عرب و هشتاد پاره تأليف دارد در علم دين و از حضرت خلافه ، قضاى پارس و كرمان و عمال و تيز و مكران به دو دادند و در آن عصر كرمان به حكم ابو على بن الياس بود و از نيكوسيرتى او چنان بود كى چون ديلم بيامد و پارس بگرفتند و بعد از آن كرمان بگرفتند ، او را تمكين تمام دادند و هرگز مال نيندوختى و جز بر بهيمهء مصرى ننشستى به روزگار عضد الدوله .\r\nعضد الدوله او را تجربهء بسيار كرد و چون دانست كسى بىنظير است حرمتى نهاد او را سخت بزرگ ، و اين قاضى ابو محمد فرازى پنج پسر داشت ، ابو ذر و ابو زهير و ابو طاهر و ابو الحسن و ابو نصر . و ازين جمله اين پنج پسر ابو ذر و ابو زهير به كرمان به دهقانان معروف و ابو طاهر نايب پدر بود در قضاى كرمان و اين قاضى محمد بود كى به رسولى كرمان به درگاه اعلى اعلاه اللّه آمده بود درين سال و ابو الحسن و ابو نصر هردو همباز بودند در قضاى پارس . پس پسر عضد الدوله ابو الحسن را به رسولى به غزنه فرستاد و چون سلطان محمود او را بديد و علم و ورع و نيكوسيرتى او بيازمود ، رها نكرد كى بازگردد و قضاى غزنه به دو داد و اكنون نسل او مانده است و قضات غزنه ايشان‌اند . و ماند ابو نصر كى پسر كهين بود و او جد اول است از آن اين قاضى پارس و مردى بوده است با كمال عقل و وفور علم و فضل و او را وصلت بود با چندان مرداسيان‌كى رئيسان بودند . و اين ابو نصر قاضى پارس و او را پسرى آمد عبد اللّه نام از دختر مرداسيان ، پس قضاى پارس به ميراث پدر و رياست آن ولايت به ميراث خاندان مادر ، به دو رسيد و اين عبد اللّه جد اين قاضى بود ، كى اكنون است و از آن عهد باز قضا و رياست پارس همچنان در خاندان ايشان است به حكم ارث و استحقاق و قانون قضاى پارس همچنان نهاده‌اند كى به بغداد است كى اگر صد سال باز حجتى نبشته باشند نسخت آن در روزنامه‌ها با مجلس حكم مثبت است و هرگز در خاندان او هيچ از نواب مجلس حكم و رياست و دبيران و وكيلان\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطا ، پيشين ، ص 161 به بعد .\r\n","page_name":" 1266 ","page_number":556},
  {"content":"\r\n\r\nيك درم سيم از هيچ‌كس نستاند . . . »\r\n\r\nتشكيلات قضايى در ايران\r\nدر ايران بعد از اسلام به طورى كه از فحواى كتب و آثار مربوط به اين دوره برمىآيد ، عمل قضا و دادرسى به وسيلهء نمايندگان دين و دولت صورت مىگرفت و دولت در عزل و نصب و نظارت در اعمال آنها آزادى كامل داشت معمولا در شهرها يك يا چند نفر به نام قاضى به دعاوى حقوقى يا جزايى مردم رسيدگى مىكردند و در رأس قضات هرمنطقه شخصى به نام « قاضى القضات » قرار داشت ، و هنگام معاملات و خريد و فروش اراضى و اموال و قرض ، قباله‌اى تنظيم مىشد و گواهان عادل صحت آن را تأييد مىكردند ، و ظاهرا اين‌گونه معاملات در دفترى ثبت مىشد .\r\nبراى جلوگيرى از طرح دعاوى در محاكم و ظهور اختلافات ، از صدر اسلام تنظيم سند مورد توجه قرار گرفت مخصوصا در سوره بقره آيه 282 چنين آمده است :  « يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ . . . » \r\nترجمه كامل آيه : « اى كسانى كه ايمان آورده‌ايد چون معامله كنيد براى مدت معينى آن را بنويسيد ، نويسنده بايد درستكار و عادل و از نوشتن سند خوددارى نكند و آن را طبق موازين شرعى تنظيم كند و مديون آن را امضاء كند و بايد دو تن از مردان وقوع معامله را گواهى دهند و اگر دو مرد نباشد يك مرد و دو زن از كسانى كه طرفين راضى هستند بر صحت معامله گواهى دهند تا اگر يكى از شهود جريان معامله را فراموش كرد ديگرى آن را به خاطر آورد هنگامى كه براى اداى شهادت خوانده شوند حق ندارند از اداى شهادت خوددارى كنند ، در نوشتن سند با تاريخ معين مسامحه و فراموشى به خود راه ندهيد ، خواه معامله كوچك و يا بزرگ باشد نوشتن سند نزد خدا براى شهادت محكمتر و اقرب به احتراز از شك و ريب است مگر آنكه معامله نقد و در جريان باشد كه در اين صورت نوشتن سند ضرورت ندارد اصحاب معامله بايد اجر كاتب را بپردازند . » ( پايان آيه )\r\nمحررين و نويسندگان اسناد در ممالك اسلامى بايد اولا به احكام معاملات و فقه اسلامى احاطه كامل داشته و ثانيا بايد به زيور عدل آراسته باشند و هرگز از يكى از طرفين معامله جانبدارى نكنند .\r\n\r\nمسئوليت محررين اسناد\r\n« مفسرين عامه و خاصه معنى عدالت ، در كتابت اسناد را به وجوهى مختلف ذكر كرده‌اند ، و ما به اختصار ، تفسير طبرى را در مجمع البيان از مفسرين خاصه و تفسير امام فخر رازى را در تفسير كبير از مفسرين عامه نقل مىكنيم . طبرى در مجمع البيان چنين مىفرمايد مراد از عدل در كتابت اينست كه نويسنده سند مدانيه يا بيع را بين متعاقدين به راستى و انصاف و حق بنويسد ، از اوصاف و مقدار و خصوصيات مورد معامله چيزى نكاهد ، از لحاظ مدت در معاملات مؤجله و تصريح شرايط در معاملاتى كه داراى شرايطى است و انطباق آن با قوانين و اصول و صراحت عبارت در\r\n\r\n","description":"","footnote":"","page_name":" 1267 ","page_number":557},
  {"content":"\r\n\r\nمنظور متعاملين و احتراز از جملات مبهم و اضافى ، دقت كافى بنمايد كه موجب ضرر متعاملين نشود . امام فخر رازى در تفسير كبير خود معنى عدالت در كتابت را به چهار وجه نقل مىكند :\r\nوجه اول - مىگويد مراد از عدل در كتابت آنست كه نويسنده سند را به نحوى بنويسد كه در خصوصيات و مقدار مورد معامله كم و زياد نشود و به نحوى رعايت مواد معين قانون بشود ، كه ، سند صالح براى تأمين حق متعاملين عند الحاجه بوده باشد .\r\nوجه دوم آنكه اگر نويسنده فقيه و عالم در احكام معاملات باشد بر او واجب است نوشته را به نحوى بنويسد كه در نكات دقيقه فقهى جانب يكى از متعاملين را دون ديگرى نگيرد و توانايى خود را به نفع يكى و دون ديگرى به كار نبرد بلكه ناچار است با نظر تساوى و عدالت در تنظيم سند با متعاملين رفتار نمايد به نحوى كه طرفين مصون از ابطال حق خود باشند .\r\nوجه سوم را علامه رازى از فقها نقل مىكند به اينكه نويسنده بايد در مسايل خلافى قول متفق يا مشهور را در سند اعمال نمايد به نحوى كه از قضات مسلمين كسى نتواند راهى براى ابطال سند به دست آورد و رأى فقيه ديگرى را مستند قرار دهد اين وجه در حال حاضر مصداق پيدا نمىكند زيرا در تمام كشورهاى اسلامى و ايران ، قوانين مدنى رسما تصويب ، و قول مشهور فقها ، در قوانين مدنى اقتباس شده است .\r\nوجه چهارم آنست كه نويسنده از استعمال الفاظ مجمل و مشتبه در سند احتراز جويد زيرا ممكن است در محضر قاضى اختلاف در معنى لغايت واقع شده و موجب تضييع حقى شود . . .\r\nبه نظر رازى نويسندهء سند نبايد تنها فقيه و عارف به اقوال و آراء مكاتب مختلف فقهى باشد بلكه بايد اديب و نويسنده‌يى توانا باشد تا بتواند بين الفاظ و لغات متشابه فرق بگذارد و از نوشتن جملات و عبارات مجمل و مبهم و دوپهلو احتراز جويد چه غالبا همين سهل‌انگاريها و غرض‌ورزيهاى سردفتران سبب طرح دعاوى حقوقى در مراجع قضايى مىشود و چه‌بسا حذف كردن يا اضافه نمودن يك كلمه مفاد يك سند را دگرگون مىسازد . « 1 »\r\nدر معاملات استقراضى وجهى به عنوان سود پول به قرض‌دهنده مىدادند « . . . اين ششصد دينار بده و قباله به هفتصد دينار بستان ، به گواهى عدل كه چون وقت ارتفاع باشد با تشريفى نيكو به تو رسانم . » « 2 »\r\n\r\nقباله فارسى از قرن ششم :\r\nاستاد مجتبى مينوى در پيرامون اين قباله مىنويسد : « قطعه‌اى از يك قباله بيع زمينى كه شايد در اراضى تركستان شرقى واقع است در سنوات 1900 تا 1901 ميلادى در ناحيه ختن در دشت تقلا مكان در ميان اسناد و مكاتيبى يافت شده كه در خاك مدفون بود و دكتر هورنله آنها را به دست آورده بود و اين قباله به فارسى نوشته شده است . و يك نيمه آن از طول پوسيده و از ميان رفته بوده است از نيمه موجود بنده سوادى برداشته‌ام كه در آن همه\r\n\r\n\r\n","description":"","footnote":"\r\n( 1 ) . جمال الدين جمالى ، سردفتر در اسلام ، ص 30 به بعد .\r\n( 2 ) . سياستنامه ، پيشين ، ص 54 .\r\n","page_name":" 1268 ","page_number":558},
  {"content":"\r\n\r\nخصوصيات و شكل خط و نقطه‌ها را چنان تقليد كرده‌ام كه مىتوان گفت در حكم عكس آن سند است . . .\r\nبسم اللّه . . . اين خطيست كى نبشته آمد به مشهد اين مردمان . . . حسين بن لنكوكوهى به حال تندرستى . . . به روستاى درنكو پنج خروار تخم زمين . . . يحيى بن ايوب را فروختم بهاى تمام يافتم زمين به . . . و دست من از اين زمين كوتاه شد از ملك من . . . زمين فروشنده حد دوم جوى كلا آسيا حد سيوم . . . محمود و احمد و اين ( ؟ ) چهار حد بيع مسلمانان به درستىست و در اسلام . . .\r\nبيرون كردم از امروز باز ملك يحيى گرديد . پس ازين فرزندان . . . خصومت كند ، آن همه زور است و بهتانست و باطلست و . . . بيرون آمد و از . . . حجت باشد به تاريخ سال بر پانصد و يك از هجرة النبى عليه . . . شهد بذلك زكريا بن لنكوكوهى شهد بذلك حسن بن لنكوكوهى شهد بذلك يعقوب بن سركوسباشى شهد بذلك عمر بن قتلغ سباشى . . . شهد بذلك محمود بن قتلغ سباشى شهد بذلك . . . بن قتلغ . . . شهد بذلك يونس بن ليوا . . . » « 1 »\r\n\r\nوظايف قاضى و دستياران او\r\n« احقاق حق و دفع باطل و امر به معروف و نهى از منكر در سدهء اول و دوم بر عهدهء كسانى بوده كه بر مسند قضا مىنشستند . ايفاى چنين وظيفهء دشوار و كشدارى مقتضى وجود قدرت اجرايى بود و در ابتدا كار شرطه ( شهربانى ) كه وسيلهء اجرايى بود ، از وظيفهء قاضى جدا نبود ، ولى بعدا تفكيك شد و در مقابل ، حفظ حقوق ايتام و نگهدارى مال كسانى كه غايب بودند و امر نظارت بر بيت المال مسلمين بر عهدهء قاضى محول بود . علاوه بر آنها ، نظارت بر ضرابخانه و تشخيص عيار زر و سيم مسكوكات به اعتبار حراست از بيت المال ، گاهى سربار كار قاضى مىشد .\r\n\r\nدستياران قاضى :\r\nنواب قاضى كسانى بودند كه هرگاه بر مسند قضا مىنشستند ، كار قاضى را انجام مىدادند . در صدر اسلام عامل اجراى اوامر قاضى و ناظم مجلس قضا را جلواز مىگفتند ، بعدها كه حوزه كار قضا وسيع‌تر شد ، عده‌اى كمك به نام عوان به يارى او برخاستند ( كلمهء عوان از عون به معنى كمك گرفته شده است ) بعد از آن‌كه ثبت و ضبط مدارك و اسناد حكم ضرورت يافت ، نويسندگانى به اين كار منصوب شدند به نام كاتب دار القضا كه علاوه بر لياقت و كفايت ، از اطلاعات قضايى نيز بىنصيب نبودند . سرپرستى از بيت المال و دار الضرب و مجلس قضا و صندوق امانات ، قاضى را ناگزير از انتخاب اشخاص درستكارى مىكرد كه آنان را امناى قاضى مىگفتند . افرادى كه در عرض و اقامه شهود و ارائهء بينه دخالت داشتند ، وكيل قاضى خوانده مىشدند و اينان بودند كه احيانا موجبات وحشت و نفرت مردم را از مراجعه به قضات فراهم مىآوردند .\r\n\r\n\r\n","description":"","footnote":"\r\n( 1 ) . فرهنگ ايران‌زمين ، ج 14 ، ص 287 به بعد .\r\n","page_name":" 1269 ","page_number":559},
  {"content":"\r\n\r\nشفاعت وزيرى به نفع محكوم\r\nبعد از وكلا ، شهود بودند . در ابتدا هركس نسبت به هرامر اطلاع داشت ، در محضر قاضى مىگفت ، ولى با توسعهء شهرها افراد مخصوصى در پيرامون قاضى گرد آمدند كه شهود خوانده مىشدند و تعداد آنها گاهى به هزارها مىرسيد .\r\nكسانى كه مىتوانستند اعتماد قاضى را به عدالت شاهد جلب كنند معدل خوانده مىشدند و در موردى كه صلاحيت شاهد مورد اعتراض طرف دعوى قرار مىگرفت ، كسى كه مىتوانست به صلاحيت او نظر بدهد مزكى خوانده مىشد كه در حقيقت شاهد را تزكيه مىكرد .\r\nكثرت عوانان و وكلا و شهود و معدلان و مزكيان در پيرامون مسند قضا كار قضاوت را متدرجا از مجراى طبيعى خارج كرد . ارثى بودن مقام قضا در بعضى از شهرها و مداخلهء متنفذين\r\n\r\n","description":"","footnote":"","page_name":" 1270 ","page_number":560},
  {"content":"\r\n\r\nدر كار داورى و قضاوت موجب شكايت مردم شده بود . . . » « 1 »\r\n\r\nاهميت شهادت شهود\r\nدر دوران قرون وسطا چنان‌كه گفتيم ، غير از اسناد و مدارك كتبى ، شهادت مشهود در اثبات دعاوى نقشى اساسى داشت . شهادت انواع و اقسام مختلف داشت و ما به ذكر چند نمونهء آن مبادرت مىكنيم ؛\r\n« شهادت علمى ، يعنى كسى استنباط علمى و دانسته و فهميدهء خود را بيان كند . در حالى كه شهادت عينى عبارت است از بيان مشهودات كه به وسيلهء شاهد در محضر دادگاه اعلام مىشود .\r\n( قاضى به دو شاهد بدهد فتوى شرع . . . سعدى )\r\nشهادت سربسته ، گواهى و شهادتى را گويند كه در آن شك و ريب و غرض نباشد و از روى راستى و اخلاص بيان شود ، خاقانى گويد :\r\n به يك شهادت سربسته مرد احمد باش * كه پايمرد سران اوست در سراى جزاء \r\nشهادت فرع ، عبارت است از شهادت دادن كسى بر شهادت شخصى ديگر . . . در موردى شهادت شاهد فرع ، قبول است كه شاهد اصلى در دسترس نباشد .\r\nديگر از انواع شهادت ، شهادت ناحق ، شهادت زور و شهادت دروغ است .\r\nشهادت يمين ، گواهى است كه مرد بر نابكارى زن خويش دهد . . . شهادتى را جرح كردن ، يعنى طعن و ترديد در درستى و صحت گواهى گواه . . . ناصرخسرو گويد :\r\n اصل دين آموخت پيغمبر اگر منكر شوى * كافران را كشتن از بهر شهادت چيست پس ؟ \r\nشهادت يافتن يعنى كشته شدن در راه حق . . . » « 2 »\r\n\r\nوضع شهود در عهد مستكفى\r\nمسعودى مىنويسد : « پس از آن‌كه مستكفى باللّه به خلافت رسيد ، بار داد ، و از كار قاضيان پرسيد و دربارهء شهود رسمى پايتخت تحقيق كرد و بگفت تا بعضىشان را بر كنار كنند و بعضىشان را از دروغ توبه دهند و بعضى را برقرار دارند و اين به سبب چيزها بود كه پيش از خلافت از آنها دانسته بود .\r\nقاضيان نيز فرمان او را در اين باب كار بستند . قضاى ناحيه شرقى بغداد را به ابو موسى حنفى داد و بر جانب غربى . . . ابى الشوارب اموى حنفى را به داورى برگزيد . » « 3 »\r\nابن اخوه بار ديگر از وكلاى دادگسترى و بىايمانى آنان شكايت مىكند و مىنويسد :\r\n« وكيلانى كه نزد قاضى هستند ، مصلحت مردم را در نظر نمىگيرند و در روزگار ما بيشتر وكيلان سست عقيده‌اند و از هركدام از طرفين دعوى چيزى مىگيرند و صورت شرعى بدان مىدهند و قضيه را متوقف مىكنند ، و بدين‌سان حق مردم ضايع مىشود . اما اگر خود طرفين دعوى حاضر شوند ، بىآن كه وكيلى داشته باشند ، حقيقت از لابلاى سخنانشان به زودى آشكار مىشود . » « 4 »\r\n\r\n\r\n","description":"","footnote":"\r\n( 1 ) . محيط طباطبائى ، دادگسترى در ايران ، ص 30 به بعد .\r\n( 2 ) . لغت‌نامهء دهخدا ، ص 93 .\r\n( 3 ) . مروج الذهب ، ج 2 ، ص 729 .\r\n( 4 ) . آيين شهردارى ، ص 197 .\r\n","page_name":" 1271 ","page_number":561},
  {"content":"\r\n\r\nدر دوران بعد از اسلام ، كسانى كه به حق و حقيقت پاىبند بودند ، فقط موقعى به حكم قاضى و فتواى مفتى و شهادت شهود گردن مىنهادند كه آنان عادل و راستگو باشند .\r\nبه قول ابن اخوه « با گفتار دو تن گواه كسى كشته مىشود ، زنى حلال مىگردد ، گمراهى به هدايت تبديل مىشود و اموال منتقل و حدود واجب مىشود و كسى حق مخالفت با ايشان ندارد . از اين‌رو بر گواه عاقل واجب است كه احكام شهادت را به‌كار بندد و براى كسب مقام و ثروت و انتقام‌جويى و حب و بغض از راه راست و بيان حقيقت غفلت نورزد . گواه بايد آزاد ، عاقل ، بالغ ، صالح ، هشيار ، بامروت باشد . بنابراين ، گواهى برده ، بچه ، كافر ، ديوانه و فاسق در مراجع قانونى صدر اسلام مورد قبول قرار نمىگرفت و تقوى و پرهيزگارى شرط اساسى براى احراز اين سمت بود . . . » « 1 »\r\nدر منابع تاريخى دوران قرون وسطا مكرر از ديوان مظالم و به مظالم نشستن و مجلس قضا و مجلس مظالم سخن به ميان آمده است . و مراد از اين جلسات كه گاه در آنها امير ، سلطان و يا خليفه و يا نمايندهء مخصوص او شركت مىكردند ، رسيدگى به دعاوى و تظلمات مردم بود .\r\n\r\nعبد الملك مروان در ديوان مظالم\r\n« عبد الملك مروان به شيوهء سلاطين قديم ايران روزى از روزهاى هفته را اختصاص به رسيدگى حضورى به شكايات مردم از عمال و مقامات ديگر و حتى قضات داد و خود در مجلس رسيدگى به تظلمات مىنشست و در موارد مشكل از فقها ، علماى دين كه پيش او حاضر بودند استشاره و استفاده مىكرد .\r\nتشكيل ديوان مظالم كه در حقيقت وظيفهء دادگاههاى استينافى و انتظامى قضاة و ديوان كشور و شوراى دولتى را انجام مىداد ، براى جلوگيرى از تجاوزات ارباب قدرت و بستگان درگاه خلافت ، وسيلهء بسيار مؤثرى بود . » « 2 » با اين‌كه در عهد عباسيان بيش‌ازپيش قدرت و استقلال قضايى سستى گرفته بود ، معذلك قاضى شجاعى به نام محمد بن حسن شيبانى در موردى كه هارون مىخواست امان يحيى علوى را باطل كند و او را به قتل برساند ، با نظر خليفه مخالفت ورزيد . ولى اكثريت قضات حاضر به مبارزه و مقاومت در برابر خليفه نبودند و غالبا چنان‌كه گفتيم مردان متقى و باشخصيت با چنين دستگاهى همكارى نمىكردند در ايام قديم رسم بوده است كه گاه مظلومان جامه‌اى كاغذين مىپوشيده‌اند و موضوع دادخواهى و شكايت خود را بر آن مىنوشتند و در پاى علم داد مىايستاده‌اند تا حاكم شهر آنان را بشناسد و به دادشان برسد ، اوحدى گويد :\r\n بعد از اين چون قلم به سر كوشم * جامهء كاغذين فروپوشم \r\nحافظ گويد :\r\n\r\n\r\n","description":"","footnote":"\r\n( 1 ) . معالم القريه يا آيين شهردارى ، پيشين ، ص 199 .\r\n( 2 ) . دادگسترى در ايران ، پيشين ، ص 18 به بعد .\r\n","page_name":" 1272 ","page_number":562},
  {"content":"\r\n\r\n علم جامه ، جمله قصهء داد * وندر او كرده غصهء خود ياد\r\nكاغذين‌جامه به خوناب بشويم كه فلك * رهنمونيم به پاى علم داد نكرد « 1 » \r\nگاه به قصد دادخواهى گل يا كاه به سر مىريختند و در مواردى كه موضوع قتل در ميان بود ، پيراهن مقتول را بر سر چوب مىآويختند . « 2 »\r\n\r\nاعتراض عمومى :\r\nگاه مظلومين و دادخواهان بانگ اعتراضشان بلند مىشد : « ناگاه جمعى از دادخواهان فرياد و نفير به كرهء اثير رسانيدند . » ( انوار سهيلى ) .\r\nغير از دادرسيهايى كه از طرف امرا و سلاطين صورت مىگرفت و پايه و مبناى قضايى و سازمانى نداشت ، چنان‌كه قبلا به تفصيل گفتيم عده‌اى از طرف شاه يا قاضى القضات وقت در شهرستانهاى مهم به كمك معاونين و كارمندان خود با توجه به موازين شرعى و قوانين فقه اسلامى به رسيدگى و حل‌وفصل دعاوى مشغول بودند . از حدود قدرت و اختيارات آنان چنان كه قبلا گفتيم در كتاب التوسل بغدادى و ديگر منابع به تفصيل ياد شده است .\r\nدر آن دوره نيز ، بازار رشوه و حق‌كشى رواج داشت . با اين حال قضات پاكدامن و شريفى بودند كه با نهايت دقت و احتياط به دعاوى رسيدگى و اظهارنظر مىكردند .\r\nدر مواردى كه دزدى و رشوه‌گيرى قاضى از حد مىگذشت ، شاه يا فرمانرواى محل ، اموال او را به نفع خود مصادره مىكردند و وى را از مقام قضا عزل مىنمودند . غير از قضات چنان‌كه اشاره شد ، شخص شاه ، حكام ، و سران سپاه نيز به اختلافات رسيدگى و برحسب ميل و تشخيص خود اظهارنظر مىكردند .\r\n\r\nارزش و شخصيت قضات\r\nدر دوران بعد از اسلام نيز قضات و داوران از دو حال بيرون نبودند ، بعضى حامى حق و طرفدار مظلوم بودند و برخى ديگر براى حفظ مقام و موقعيت خود به هرعمل دور از عدل و انصافى تن درمىدادند . ضمن مطالعهء متون تاريخى اين دوران ، گاه به سيماى رادمردان شجاع و باايمانى برمىخوريم كه با نهايت جرأت و جسارت در مقابل خداوندان پول و زور ايستاده و به هيچ قيمتى پاى خود را از حريم عفت و شرافت بيرون نگذاشته‌اند . و گاه با قيافهء كسانى روبرو مىشويم كه جز كسب مال و مقام و اطفاى شهوات و تمايلات شخصى هدفى نداشته‌اند و براى وصول به اين هوسهاى زودگذر از هيچ اقدامى فروگذار نكرده‌اند .\r\n\r\nدو قاضى پاكدامن\r\nابو الحسن بولانى و فرزندش از گرفتن كيسه‌هاى زر سلطان مسعود امتناع ورزيدند : ابو الفضل بيهقى در تاريخ معروف خود مىنويسد :\r\n« سلطان مسعود ، به من گفت : « دو كيسهء زر - كه هركدام هزار مثقال زر است - از آغاجى خادم بستان و بونصر را بگوى كه زرهاست كه پدر ما رضى إله عنه از غزو هندوستان آورده است و بتان\r\n\r\n\r\n","description":"","footnote":"\r\n( 1 ) . رك ديوان حافظ ، به اهتمام انجوى شيرازى ، حواشى ، ص 122 . نيز : امثال و حكم ، پيشين ، ج 2 ، ص 585 .\r\n( 2 ) . همان ، ص 122 .\r\n","page_name":" 1273 ","page_number":563},
  {"content":"\r\n\r\nزرين شكسته و بگداخته و پاره كرده و حلال‌تر مالهاست ، و در هرسفرى ما را ازين بيارند تا صدقه كه خواهيم كرد ، حلال بىشبهت باشد . . . مىشنويم كه قاضى بست ، ابو الحسن بولانى و پسرش بوبكر سخت تنگ‌دست‌اند و از كس چيزى نستانند و اندك‌مايه ضيعتى دارند . يك كيسه به پدر بايد داد و يك كيسه به پسر ، تا خويشتن را ضيعتكى حلال خرند و فراختر بتوانند زيست ، و ما حق اين نعمت تندرستى كه بازيافتيم لختى گزارده باشيم . » من كيسه‌ها بستدم و نزديك بونصر آوردم و حال بازگفتم ، دعا كرد و گفت ، « خداوند اين سخت نيكو كرد و شنوده‌ام كه ابو الحسن و پسرش وقت باشد كه به ده درم درمانده‌اند . » و به خانه بازگشت و كيسه‌ها با وى بردند ، و پس از نماز ، كس فرستاد ، به قاضى رسانيد . قاضى بسيار دعا كرد و گفت : « اين صلت فخر است ، پذيرفتم و بازدادم كه مرا به كار نيست و قيامت سخت نزديك است ، حساب اين نتوانم داد ، و نگويم كه مرا سخت دربايست نيست ، اما چون بدانچه دارم و اندك يافتم قانعم ، و زور و و بال اين چه به كار آيد ؟ » بونصر گفت : « سبحان اللّه ، زرى كه سلطان محمود به غزو از بتخانه‌ها به شمشير بياورده باشد و بتان شكسته و پاره كرده و آن را امير المؤمنين ( يعنى خليفه عباسى ) مىروا دارد ستدن ، آن قاضى همى نستاند ؟ » گفت : « زندگى خداوند دراز باد ، حال خليفه ديگرست كه او خداوند ولايت است ، و خواجه با امير محمود به غزوها بوده است و من نبوده‌ام و بر من پوشيده است بر طريق مصطفى بوده است يا نه ؟ به هيچ حال من اين نپذيرم و در عهدهء اين نشوم . » گفت : « اگر تو نپذيرى به شاگردان و مستحقان و درويشان ده . » گفت : « من هيچ مستحق را نشناسم دربست كه زر بديشان توان داد ، و مرا چه افتاده است كه زر كسى ديگر برد و شمار آن به قيامت مرا بايد داد ؟ به هيچ حال اين به عهدهء قبول نكنم . »\r\nبونصر پسرش را گفت : « تو از آن خويش بستان . » گفت : « زندگانى خواجه عميد درازباد ، علىاىحال من نيز فرزند اين پدرم كه اين سخن گفت ، و علم از وى آموخته‌ام . . . من هم از آن حساب و توقف و پرسش قيامت بترسم كه وى مىترسد و آنچه دارم از اندك‌مايه حطام دنيا حلال است و كفايت است و به هيچ زيادت حاجتمند نيستم . » بونصر گفت : « . . . بزرگا كه شما دو تن‌ايد . و بگريست و ايشان را بازگردانيد و باقى روز انديشمند بود و ازين ياد مىكرد ، و ديگر روز رقعتى نبشت به امير و حال بازنمود و زر بازفرستاد . . . » « 1 »\r\nالبته مردانى چون ابو الحسن بولانى و فرزندش كه با زهد و پاكدامنى زندگى مىكردند ، چون سيمرغ كيميا بودند . اكثريت قضات و دادرسان آن دوره را نيز مردانى چاكرپيشه و نوكرمآب تشكيل مىدادند كه قانون و حق و عدالت را در راه اجراى منويات اربابان خود قربانى مىكردند و براى جلب محبت زورمندان زمان ، از تملق‌گويى ، مداهنه‌كارى و حتى قوادى خوددارى نمىكردند ، بيهقى مىنويسد :\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 512 .\r\n","page_name":" 1274 ","page_number":564},
  {"content":"\r\n\r\n« . . . مردى بود به نشابور كه وى را ابو القاسم رازى گفتندى ، و اين بو القاسم كنيزك بپروردى و نزديك امير نصر آوردى و با صله بازگشتى ، و چند كنيزك آورده بود . وقتى امير نصر ، بو القاسم را دستار داد و در اين باب عنايت نامه نبشت نشابوريان وى را تهنيت كردند و نامه بياورد به مظالم برخواندند . از پدرم شنودم كه قاضى بوالهيثم پوشيده گفت ، و وى مردى مزّاح بود : « اى ابو القاسم ياد دار كه قوادى به از قاضيگرى است . » قولو الحق و لو على انفسكم .\r\nاكنون بعد از قريب هزار سال بايد به ابو الفضل بيهقى آفرين گفت كه در تاريخ پرارج خود به وقايع روزمره اجتماعى آن دوران توجه كرده و با ذكر سخنان پرمغز بولانى و فرزند شجاعش نشان داده است كه از ديرباز در ايران‌زمين ، مردان روشندل و حقيقت‌بينى بودند كه به چپاولها و غارتگريهايى كه به نام « غزو » و به عنوان گسترش دين صورت مىگرفت به ديدهء نفرت و انزجار مىنگريستند ، و پولهايى را كه از اين راههاى وحشيانه تحصيل مىشد ، نه‌تنها حلال نمىدانستند ، بلكه از پليدترين مالها به حساب مىآوردند . و مانند فردوسى پاكزاد به « زيان كسان از پى سود خويش » راضى نبودند و لشكركشيهاى محمود و استادان عرب او را به ممالك همجوار جز غارتگرى و تجاوز صريح به حقوق مردم به چيزى ديگرى توجيه و تفسير نمىكردند . آفرين و هزار آفرين بر اين مردان واقع‌بين و حقيقت‌گو .\r\nرفتار محمود با ابو ريحان : نظامى عروضى در چهار مقالهء خود نمونه‌اى از اعمال بوالهوسانه و دور از منطق شهرياران مستبد را نشان مىدهد : « محمود غزنوى روزى در قصر خود نشسته بود ، خطاب به ابو ريحان بيرونى گفت : « من از كداميك از اين چهار در بيرون خواهم رفت ، حساب كن و بر پاره‌كاغذ بنويس . »\r\nابو ريحان به كمك اسطرلاب حساب كرد و بر پاره‌كاغذ بنوشت ، سپس محمود فرمان داد كه تيشه و بيل آوردند و در پنجمى كندند و از آن در بيرون شد ، سپس كاغذ ابو ريحان آوردند ، نوشته بود : « از اين چهار بيرون نشود به ديوار مشرق درى كنند و از آن در بيرون شود . . . »\r\nمحمود سخت عصبانى شد و فرمان داد او را از بام به زمين اندازند . اتفاقا بيرونى به دامى افتاد و آهسته به زمين فرود آمد ، پس از چندى محمود از كرده پشيمان شد ، خواجه حسين ميمندى ابو ريحان را نزد محمود برد ، گفت : « اگر هيچ‌چيز به تو پوشيده نيست ، چرا به اين حال واقف نبودى . » ابو ريحان طالع تحويل خود بيرون آورد ، در آنجا از اين ماجرا خبر داده بود ، محمود باز در غضب شد و مدت 6 ماه او را زندانى كرد .\r\nپس از آن‌كه سلطان محمود اجازهء آزادى او را داد ، به وزير خود گفت : « پادشاهان چون كودك خردسال باشند سخن بر وفق رأى ايشان بايد گفت . » و به ابو ريحان بيرونى گفت : « يا بوريحان اگر خواهى كه از من برخوردار باشى سخن بر مراد من گوى نه بر سلطنت علم خويش . » اين حكايت راست يا دروغ ، نمودارى است از استبداد مطلق برخى از سلاطين گذشته .\r\n\r\nفقدان امنيت اجتماعى :\r\nقاضى حميد الدين ( متوفى به سال 559 هجرى ) در كتاب مقامات\r\n\r\n","description":"","footnote":"","page_name":" 1275 ","page_number":565},
  {"content":"\r\n\r\nحميدى حكايت شيرينى نوشته كه بسيارى از اسرار اجتماعى آن ايام را فاش مىكند ، و وضع زندانها و طرز رفتار مأمورين انتظامى آن دوران را تا حدى نشان مىدهد .\r\nموضوع حكايت اين است كه شخصى با دوستان و آشنايان خود هرشب در مجلس عيش و سور شركت مىكرد تا شبى پيرمرد مجرب و دانشمندى را به مجلس خود دعوت مىكنند . پير از قبول دعوت آنان سر باز مىزند و مىگويد : « از جگر خود كباب كردن ، بهتر كه از كاس مردمان شراب خوردن . » هرچه جوانان اصرار كردند پير دعوت آنان را نپذيرفت و سرانجام علت امتناع خود را بيان نمود و گفت كه در ايام جوانى به شهر نيشابور رسيدم و چون قصد توقف چندروزه داشتم ، با بزازى طرح دوستى ريختم و با او از هردرى سخن مىگفتم تا شبى بزاز مرا به منزل خود دعوت كرد . پس از طى راهى دراز به منزل او رسيدم ، پس از ساعتى ، بزاز نزد من آمد و گفت : « بدان و آگاه باش كه اين سراى كه مىبينى در عهد قديم زندانى عظيم بوده است ، هنوز در زير اين خاك هزار سر بىباك و شخص ناپاكست و من . . . ورثهء صاحب‌دار را بر سر دار برده‌ام . . . و اين بدان مىگويم كه تا نصيحت بپذيرى و پند گيرى و بدانى كه كسب مال بىغصب و و بال نتوان كرد و شربت صاف از گزاف نتوان خورد . . . بعد از آن‌كه سراى بدين وجه به دست آوردم . . .\r\nامانات فقرا ودايع ضعفا بر اين در و دكان و صحن و ايوان به كار بردم . . . بدان‌كه اين تشت را در بازار دمشق به هزار عشق خريده‌ام . . . و اين دستار كه پرستار در گردن دارد در . . . طبرستان بخريدم . . . » چون ميزبان از پى ترتيب خوان رفت ، گفتم : « . . . الفرار من ما لا يطاق من سنن المرسلين . . . دست بر در نهادم و بند سينه بگشادم . . . و تن به قضا و قدر دادم و راه راست بگرفتم و به تك مىرفتم . . . بزاز چون دريافت . . . بر اثر من مىشتافت . . . من چون صيد دام‌گسسته و مرغ از قفس جسته ، همگى همت در دويدن . . . مصروف داشته تا بدان كشيد . . . كه فوجى از عسس از پيش و پس به من رسيدند و به زخم چوبم گريان كردند . . . سر و پا برهنه در زندان شحنه كردند و به دست جلادم سپردند . . . تا دو ماه در آنجا زندان ، با دزدان و رندان بماندم هيچ دوست از حال من آگاه و كسى را به سوى من راه نه ، تا روزى بهر دفع بينوايى ، به اسم گدايى مرا به در زندان آوردند . . . كنده بر پاى و خرقه‌اى دربر و كلاه ژنده‌اى در سر ، نمد بر پشت و كاسه در مشت بر شارع اعظم ايستادم و كاسه دريوزه بر دست نهادم . اتفاق را همشهريى به من رسيد و تيز تيز در من نگريد ، چون چشم دوم باز بينداخت ، مرا بشناخت و به چشم عبرت در من نگريست و بر احوال من زار بگريست ، پنداشت كه شورى يا فسادى انگيخته‌ام و يا خونى به ناحق ريخته‌ام . چون صورت حال بشنيد ، برفت و خبر به ديگر ياران برد . . . تا سخن را با والى گفتند و مثالى از امير عسس به وكيل حرس آوردند و مرا بعد از دو ماه از زندان بيرون كردند . . . » آن شب تا روز اين حديث در پيش افكنده بوديم و چون شمع ، گاه در گريه و گاه در خنده بوديم ، پير با صبح نخستين همعنان شد و چون شب گذشته از ديده‌ها نهان .\r\n از بعد آن ندانم چرخش كجا كشيد * با واقعات حادثه كارش كجا كشيد . . . \r\n\r\n","description":"","footnote":"","page_name":" 1276 ","page_number":566},
  {"content":"\r\n\r\nدر آثار منظوم شعرا نيز جسته‌جسته مطالبى كه از بيدادگرى سلاطين و مأمورين انتظامى ( نظير شحنه و عسس ) در آن ايام حكايت دارد به چشم مىخورد . نظامى در مخزن الاسرار خود مىگويد :\r\n پيره‌زنى را ستمى درگرفت * دست زد و دامن سنجر گرفت\r\nكاى ملك آزرم تو كم ديده‌ام * وز تو همه‌ساله ستم ديده‌ام . . .\r\nمسكن شهرى ز تو ويرانه شد * خرمن دهقان ز تو بيدانه شد « 1 » \r\nهمچنين شيخ عطار از زبان كافى خطاب به سنجر مىگويد :\r\n خواجه كافى آن برهان دين ، * گفت سنجر را كه اى سلطان دين !\r\nواجبم آمد به تو دادن زكات ، * زان كه تو درويش‌حالى در حيات\r\nگر ترا ملك و زرى هست اين زمان ، * هست آن جمله از آن مردمان\r\nكرده‌اى از خلق حاصل آن‌همه * بر تو واجب مىشود تاوان ، همه !\r\nچون از آن خود نبودت هيچ‌چيز ، * زين همه منصب چه سودت ؟ هيچ نيز !\r\nاز همه‌كس گرچه دارى بيشتر ، * من ندانم كس ز تو درويشتر \r\nناصرخسرو قباديانى ضمن توصيف شمه‌اى از مظالم آن دوران به فقها و قضات فاسد كه در حقيقت ابزار كار و آلت فعل ستمگران زمان بودند حمله مىكند و پرده از روى اعمال رياكارانهء آنها برمىدارد :\r\n اين قوم كه اين راه نمودند شما را ، * زى آتش جاويد دليلان شمااند .\r\nاين رشوت‌خواران ، فقهااند شما را * ابليس ، فقيه است گر اينها فقهااند\r\nاز بهر قضا خواستن و خوردن رشوت ، * فتنه همگان بر كتب بيع و شرااند\r\nرشوت بخورند ، آنگه رخصت بدهندت * نه اهل قضااند ، بل از اهل غذااند \r\nدر جاى ديگر مىگويد :\r\n سيرت راه‌زنان دارى ليكن تو ، * جز كه بستان و زر و ضيعت نستانى\r\nروز با روزه و با ناله و تسبيحى ، * شب با مطرب و با بادهء ريحانى\r\nبادهء پخته حلال است به نزد تو ، * كه نه بر مذهب بويوسف نعمانى \r\n\r\nمعرفى چند قاضى فاسد :\r\nنظامى عروضى در چهار مقاله مىنويسد : « صاحب بن عباد مردى را به كار قضا در قم برگزيد . پس از چندى اخبارى كه از فساد و رشوت‌ستانى او حكايت مىكرد ، به وى رسيد . صاحب باور نمىكرد تا سرانجام جمعى از ثقات اهل قم به صاحب گفتند :\r\nزمان خصومت كه ميان فلان و به همان بود ، قاضى پانصد دينار رشوت بستد ، صاحب را عظيم مستنكر آمد ، به دو وجه ، يكى از كثرت رشوت و دوم از دليرى و بىديانتى قاضى . حالى قلم\r\n\r\n\r\n","description":"","footnote":"\r\n( 1 ) . نظامى ، مخزن الاسرار .\r\n","page_name":" 1277 ","page_number":567},
  {"content":"\r\n\r\nبرگرفت بنوشت بسم اللّه الرحمن الرحيم ، ايها القاضى بقم قد عزلناك فقم ، فضلا دانند و بلغا شناسند كه اين كلمات در باب ايجاز و فصاحت چه مرتبه دارد . » « 1 »\r\nخواجه نظام الملك در كتاب خود از خيانت و سوءنيت قاضى القضات بغداد سخن مىگويد و مىنويسد كه : « شخصى كه قصد سفر داشت ، تمام مايملك خود را فروخت و قسمت اعظم وجه آن را در دو آفتابه مسين كرد و نزد قاضى القضات به امانت سپرد و او قبول كرد . پس از ده سال كه از سفر بازگشت دوباره ماجراى خود را با قاضى در ميان نهاد و از او پولهاى خود را مطالبه كرد . ولى قاضى تجاهل كرد و سرانجام گفت اگر در مطالبهء خود اصرار بورزى بر ديوانگى تو حكم كنم تا در تيمارستان زندانى شوى . مرد چون اين سخن بشنيد ، سخت ناراحت شد تا يكى از منهيان و جاسوسان عضد الدوله از جريان باخبر شد و موضوع را به اطلاع شاه رسانيد .\r\nشاه گفت « . . . اگر در دار الملك من اين رود از مردى پير و عالم ، بنگر از قاضيان جوان متهور چه خيانت رود . و در ابتدا اين قاضى مردى بود درويش ، صاحب عيال و آن قدرت مشاهره ( يعنى مواجب ) كه فرموده‌ايم چندان است كه كفاف او باشد . امروز او را در بغداد و نواحى چندان ضياع و عقار و باغ و بستان و سرا و مستغل و تجمل هست كه آن را حدى نيست و اين‌همه نعمت از آن‌قدر مشاهره نتوان يافت پس درست كه از مال مسلمانان است . »\r\nسپس عضد الدوله براى جلوگيرى از انكار قاضى او را محرمانه نزد خود مىخواند و مىگويد كه « . . . در همهء مملكت از تو پارساتر و باورع‌تر و بىطمع‌تر . . . مردى نيست مىخواهم كه دوبار هزار هزار دينار زر نقد و جواهر به وديعت پيش تو بنهم ، چنان‌كه تو دانى و من و خداى تعالى تا اگر پيش‌آمد ناگوارى روى داد اين وجوه در مصلحت فرزندان من خرج شود . » چندى پس از اين جريان ، شاه آن مرد بيچاره را نزد خود فراخوانده به او مىگويد برو و به قاضى القضات بگو كه « . . . مدتى صبر كردم و حرمت تو نگاه داشتم . . . همه شهر دانند كه مرا و پدر مرا چه حال بود . . . اگر زر من بدهى فبها ، و الا هم‌اكنون نزد عضد الدوله روم از تو تظلم كنم و بىحرمتى به سر تو آرم كه جهانيان عبرت گيرند . »\r\nقاضى پس از شنيدن اين سخنان ، با خود گفت اگر مال اين مرد ندهم و او از من نزد سلطان شكايت كند ، بيم آن است كه او از من مشكوك شود و آن‌همه مال و جواهر به من نسپارد . ناچار قاضى با لطف و محبت فراوان هردو آفتابه به او تسليم كرد ، و آن مرد به كمك دو مرد حمال آفتابه‌هاى زر را نزد عضد الدوله برد .\r\nعضد الدوله چون آفتابه‌هاى زر بديد ، بخنديد و گفت : « الحمد للّه كه تو به حق خود رسيدى و خيانت قاضى ظاهر شد . . . » پس حاجب بزرگ را بفرمود كه برو و قاضى را سر و پا برهنه و دستار در گردن كن پيش من آر . حاجب رفت و قاضى را همچنان آورد كه فرموده بود . چون قاضى را\r\n\r\n\r\n","description":"","footnote":"\r\n( 1 ) . نظامى عروضى ، چهار مقاله ، به اهتمام قزوينى ، پيشين ، ص 18 .\r\n","page_name":" 1278 ","page_number":568},
  {"content":"\r\n\r\nبياوردند ، نگاه كرد آن مرد را بديد ايستاده و هردو آفتابه به دست گرفته ، گفت : « آه سوختم و دانست كه هرچه با او گفت و نمود براى اين دو آفتابه بود . » پس عضد الدوله فرمان مىدهد كه تمام دارايى او را به نفع خزانه ضبط كنند . » « 1 »\r\n\r\nقاضى طماع :\r\nروزى شخصى نزد سلطان محمود آمد و گفت : « دو هزار دينار سربسته و مهر نهاده به نزد يك قاضى امانت گذاشتم و در مراجعت امانت را از قاضى خواستم به من داد . چون به خانه برگشتم و كيسه را گشودم ، در آن مس بود . به قاضى رجوع كردم ، گفت : « سربسته و مهر نهاده به من سپردى همچنان به تو بازدادم ، اكنون چه مىگويى . » آن شخص به سلطان محمود شكايت كرد ، سلطان محمود مدتى فكر كرد و جامه‌اى را پاره كرد و به شكار رفت . فراش خاص او كه جامه را پاره ديد ، نگران شد .\r\nرفوگر زبردستى طلب كرد و آن را به صورت نخستين بازگردانيد . محمود در مراجعت آن جامه را درست يافت . از فراش پرسيد ، معلوم شد كه وى از بيم سلطان بدين كار دست زده .\r\nسلطان ، رفوگر را كه در آن شهر بىنظير بود ، فراخواند و پرسيد : « هيچ كيسه در اين مدت رفو كرده‌اى ؟ » گفت : « كيسهء قاضى رفو كرده‌ام . » گفت : « اگر آن كيسه ببينى مىشناسى ؟ » گفت : « آرى ! » سلطان آن كيسه به دو نمود ، گفت : « همين كيسه است كه من رفو كرده‌ام . . . » قاضى را حاضر آوردند و كيسهء رفو كرده به دو نمودند . . . قاضى خجل شد . . . بفرمود تا قاضى را نگونسار بياويختند تا 50 هزار دينار بداد ، آن‌گاه فرود آوردند . » « 2 »\r\n\r\nميگسارى قاضى جمال الدين مصرى :\r\n« الملك المعظم چون شنيده بود كه قاضى جمال الدين مصرى ، قاضى القضات دمشق به شرابخوارى روى كرده ، بر آن شد كه به چشم خويش حقيقت امر را ببيند و يقين حاصل كند . پس هنگامى كه در مجلس شراب نشسته بود ، قاضى را نزد خود خواند ، و قاضى به زودى در مجلس حضور يافت . ملك جامى لبريز از شراب پيمود ، اما قاضى جمال الدين از جاى برخاست و به خانهء خويش بازگشت و پس از زمانى غيبت دوباره به مجلس ملك آمد در حالى كه البسهء خاص مقام قضا يعنى طرح بقيار ، و فوقانيه را از تن بيرون كرده و قبا و منديل و عمامه‌اى سبك پوشيده بود و اين‌چنين در كسوت نديمان مجلس طرب ، به حضور الملك المعظم رفت ، زمين را بوسه داد و جام شراب را از دست ملك برگرفت و نوشيد و چنان سرخوش و سبك‌روح ، رسم باده‌گسارى به جاى آورد كه امير به وجد آمد ، و آن‌گاه از غيبت خود چنين عذر خواست كه شايسته نبود در كسوت قضا خود را تسليم چنين سرگرميها سازد . ملك المعظم از سخنان او مسرور گرديد ، ولى با وجود اين در پايان مجلس كه از مستى به خويش آمد ، به يقين دانست كه با آنچه ديده است ديگر نمىتوان منصب قاضى القضاتى را به\r\n\r\n\r\n","description":"","footnote":"\r\n( 1 ) . خواجه نظام الملك ، سياستنامه ، پيشين ، ص 94 به بعد ( به اختصار ) .\r\n( 2 ) . در پيرامون تاريخ بيهقى ، پيشين ، ج 2 ، ص 670 .\r\n","page_name":" 1279 ","page_number":569},
  {"content":"\r\n\r\nچنين كسى سپرد ، پس اين منصب را به قاضى شمس الدين تفويض كرد با خلعت . » « 1 »\r\n\r\nجنايت در راه كسب مقام\r\nبه‌طورى كه از روضة الصفا و حبيب السير برمىآيد ، در نيمهء اول قرن هشتم ، هنگامى كه تبريز در محاصرهء سلطان جلال الدين بود ، ملكهء سلجوقى بر بام و حصار بود ، مشاهده كرد و سلطان هم او را ديد و دل بر او بست .\r\nملكه به اميد ازدواج به سلطان جلال الدين خوارزمشاه ادعا كرد كه شوهرم مرا طلاق داده است ، و خواستار ازدواج با جلال الدين شد . چون براى عقد و ازدواج به قاضى قوام الدين بغدادى رجوع كردند ، وى چون مىدانست كه ملكه همسر اتابك ازبك والى آذربايجان است ، از اجراى صيغهء عقد سرباز زد . ولى عز الدين قزوينى كه از روحانيان عصر بود ، اجراى صيغهء عقد را به شرط آن‌كه به منصب قضاى تبريز برگزيده شود پذيرفت و ملكه را براى جلال الدين عقد كرد .\r\nهنگامى كه اين خبر به گوش اتابك رسيد ، از شدت تأثر درگذشت .\r\n\r\nدادرسى در غرب\r\nبه‌طورى كه ادموند فارال در كتاب زندگى روزمره در عصر سنلويى ( مقارن با عهد مغول ) نوشته است : « در اروپاى قرون وسطا نيز دادرسى و قضا وضع دلخراشى داشته است . عده‌اى به نام وكيل به انواع وسايل اصحاب دعوى را مىدوشيدند و از آنها به اسامى مختلف پول مىگرفتند . كارمندان دادگسترى نيز به انواع گوناگون اخاذى مىكردند . يكى پول امضا مىخواست ، ديگرى پول انتقال پرونده را مطالبه مىكرد . يكى پول شراب و ديگرى وجه شمع را مطالبه مىكرد ، كار را هرقدر مىتوانستند ديرتر رسيدگى مىكردند . به نظر يكى از صاحبنظران آن ايام : « فواحش كه خودفروشى مىكنند ، بهتر از آنها هستند . » ظلم و بيدادگرى به طبقهء سوم حد و حدودى نداشت . چنان‌كه يك‌بار سه نفر از ستمگران يك ده يعنى كدخدا ، جنگلبان و كشيش ، به زن يك نفر زارع دل باختند ، زن در برابر آنها ايستادگى كرد ، به همين جهت اين سه تن تصميم گرفتند اين زن و شوهر را به خاك سياه بنشانند ، كشيش شوهر را متهم كرد كه نامادريش را از كليسيا بيرون كرده و مبلغى جريمه‌اش كرد . كدخدا او را متهم كرد كه حبوبات را از انبار ارباب دزديده است و او را محكوم به پرداخت جريمه كرد ، جنگلبان او را متهم كرد كه چوبها را از جنگل ربوده است و لذا گاوهايش را تصاحب كرد و مبلغى از او به اين بهانه پول گرفت . . . » « 2 »\r\n\r\nطرز رفتار با مجرمين\r\nپس از استقرار حكومت بنى اميه ، عملا تا حدودى مذهب از سياست تفكيك گرديد و زمامداران كيفرهاى شرعى را به چيزى نگرفتند و خود به هرنحو كه مىخواستند مخالفان و دشمنان سياسى و بزهكاران عمومى را مورد تعقيب و شكنجه قرار مىدادند .\r\n\r\n\r\n","description":"","footnote":"\r\n( 1 ) . فرهنگ البسه ، پيشين ، ص 81 به بعد .\r\n( 2 ) . ادموند فارال ، زندگى روزمره در عهد سنلويى ، ترجمهء محسن غروى ( پيش از انتشار ) .\r\n","page_name":" 1280 ","page_number":570},
  {"content":"\r\n\r\nبه‌طورى كه از كتب و منابع تاريخى ايران بعد از اسلام برمىآيد ، زندانى كردن يا « بازداشتن » يكى از انواع كيفرها بود . شادروان دهخدا در لغت‌نامه مىنويسد :\r\nكلمهء بازداشتن از ديرباز به معنى حبس كردن و زندانى كردن نيز استعمال شده است « . . . گفت به هيچ حال اعتماد نتوان كردن بر بازداشتگان » « 1 »\r\n« بفرمود تا بازداشتگان را بيرون آوردند ، هشتصد مرد بودند ، همه از فرزندان ساسانيان و ديگر نژاد ملوك ( فارسنامه ابن البلخى ، ص 95 ) . بفرمود تا همهء بازداشتگان را و اسيران را رها كردند . » ( مجمل التواريخ و القصص ) .\r\n چون به شهر آمد از گماشتگان * كرد تحقيق بازداشتگان « 2 » \r\nنظامى\r\n\r\nمختصات زندانها در قرون وسطا\r\nدر منابع تاريخى و ادبى ايران بعد از اسلام جسته‌جسته مطالبى در پيرامون خصوصيات زندانها و مشقات و رنجهايى كه در حق زندانيان روا مىداشتند به چشم مىخورد ، فردوسى در داستان بيژن و منيژه از دستبند و پابند سخن مىگويد :\r\n بسودست پايش به بند گران * دو دستش به مسمار آهنگران\r\nبفرمود خسرو به پولادگر * كه بند گران ساز و مسمار سر \r\nدر جاى ديگر اين داستان آمده است كه :\r\n هم اندر زمان پاى كردش به بند * كه از بند گيرد بدانديش پند \r\nدر داستان بيژن و منيژه ، فردوسى وضع ظاهرى يك زندانى را مجسم مىكند :\r\n فروهشت رستم به زندان كمند * برآوردش از چاه با پاىبند\r\nبرهنه تن و موى و ناخن دراز * گدازنده از درد و رنج و نياز \r\n\r\nكلاه كاغذى :\r\nبه‌طورى كه از شاهنامه و ديگر منابع برمىآيد گاه بر سر بزهكاران كلاه كاغذى مىنهادند و با اين عمل آنها را رسواى خاص و عام مىكردند .\r\nدر جنگ رستم با تورانيان به خائنان چنين آژير مىدهد :\r\n كه گر نامدارى ز ايران‌زمين * هزيمت پذيرد ز سالار چين\r\nنبيند مگر داد پابند و چاه * به سر برنهاده ز كاغذ كلاه\r\nخروشيد رستم چو او را بديد * همه تن در آهن شده ناپديد\r\nبزد دست و بگسست زنجير و بند * جدا كرد از او حلقه و پاىبند\r\nسوى خانه رفتند از آن چاهسار * به يك دست بيژن ، به ديگر زوار \r\nاحمد بن حسن ميمندى وزير سلطان محمود پس از سالها وزارت به دستور محمود در\r\n\r\n\r\n","description":"","footnote":"\r\n( 1 ) . تاريخ بيهقى ، چاپ اديب ، ص 265 .\r\n( 2 ) . لغت‌نامهء دهخدا ، ص 375 .\r\n","page_name":" 1281 ","page_number":571},
  {"content":"\r\n\r\n« كالنجر » زندانى مىشود ، از طرز رفتار مأمورين با او اطلاع كافى نداريم . آنچه مسلم است مسعود پس از مرگ پدر او را با اصرار و احترام فراوان بار ديگر به مسند وزارت مىنشاند . در اين موقع فرخى شاعر متملق دربارى در وصف او چنين مىگويد :\r\n بودن تو به حصار اندر جاه تو نبود * آن نه جاهىست كه تا حشر پذيرد نقصان\r\nشرف و قيمت و قدر تو به فضل و هنرست * نه به ديدار و به دينار و به سود و به زيان\r\nهربزرگى كه به فضل و به هنر گشت بزرگ * نشود خرد به بد گفتن به همان و فلان\r\nگرچه بسيار بماند به نيام اندر تيغ * نشود كند و نگردد هنر تيغ نهان\r\nورچه از چشم نهان گردد ماه اندر ميغ * نشود تيره و افروخته باشد به ميان\r\nشير هم شير بود گرچه به زنجير بود * نبرد بند و قلاده شرف شير ژيان\r\nباز هم باز بود ورچه كه او بسته بود * شرف بازى از باز فكندن نتوان \r\nدر آن دوره كيفرها با جرايم چندان تناسب و همآهنگى نداشت و گاه ممكن بود شخصى به جرمى كوچك در اثر تحريك غضب شاه يا عمال او به كيفر مرگ محكوم گردد .\r\nظاهرا خفيفترين كيفرها چوب زدن و زندانى كردن مجرمين بود . از جزئيات وضع زندانها و طرز رفتار مأمورين با آنها اطلاعات زيادى نداريم . آنچه مسلم است زندگى آنها به دستور كوتوال تحت مراقبت پاسبانان قرار مىگرفت .\r\nمعمولا اميران و وزيران بزرگ را در قلعه‌يى بازداشت مىكردند و تحت نظر مىگرفتند .\r\nدر تاريخ بيهقى مىخوانيم كه سلطان مسعود پس از آنكه كليه جواهرات و نقدينه و جامه‌هاى امير محمد و بستگان او را بگرفت ، بر آن شد كه برادر را ، به قلعه منديش منتقل كند ، بيهقى مىنويسد : « امير جلال الدوله محمد چون اين بشنيد بگريست و دانست كه كار چيست ، اگر خواست و اگر نخواست او را تنها از قلعه فرود آوردند و غريو از خانگيان او برآمد ، امير رضى إله عنه چون به زير آمد آواز داد كه حاجب را بگوى كه فرمان چنان است كه او را تنها برند ؟\r\nحاجب گفت نه ، كه همه قوم با وى خواهند رفت و فرزندان بجمله آماده‌اند . . . امير را براندند و سوارى سيصد و كوتوال قلعهء كوهتيز با پياده‌يى سيصد تمام سلاح با او ، و نشاندند حرمها را در عماريها و حاشيت را بر استران و خران ، و بسيار نامرد مىرفت در معنى تفتيش و زشت گفتندى و نه جاى آن بود ، كه علىاىحال فرزند محمود بود . . . » « 1 »\r\n\r\nوضع عمومى زندانيان\r\nبه خوراك و پوشاك و نظافت زندانيان توجهى نداشتند و غالبا براى جلوگيرى از فرار ، پاى آنان را در زنجيرى مىبستند . ربيعى پوشنجى از وضع نامساعد خود در زندان شكايت مىكند و مىگويد :\r\n شاه جهان خسرو روى زمين * وارث جمشيد ملك فخر دين \r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 83 .\r\n","page_name":" 1282 ","page_number":572},
  {"content":"\r\n\r\n داشت يكى بند گران ساخته * زاهن و فولاد بپرداخته\r\nكرد مرا بسته بدان بند پاى * سر مكش از خواهش كيهان خداى\r\nآن دگران را همه آزاد كرد * چرخ فلك بين كه چه بيداد كرد !\r\nمن شده بس بسته بند گران * راست چو كاوس به مازندران\r\nبار غمى بر دل و بر پاى بند * با همه غم هم‌نفسم تا به چند ؟\r\nجان من از صحبتشان در غريو * بلعجبى چند ، نه مردم نه ديو !\r\nده تن از اين قوم نگهبان من * واى بر اين حال پريشان من ! \r\nو نيز از اشعارى كه خاقانى شروانى در زندان سروده است ، مىتوان به وضع دلخراش زندانيان پى برد .\r\n\r\nرفتار بساسيرى با رئيس الرؤسا\r\nچون رئيس الرؤسا ابو القاسم بن مسلمة در نيمه اول قرن پنجم هجرى در جريان مبارزاتى كه بين خليفه بغداد و اسماعيليان وجود داشت به دست بساسيرى افتاد ، وى با بيانى سرزنش‌آميز او را « مهلك الامم و مخرب البلاد » خواند ، ولى رئيس الرؤسا از او طلب بخشايش كرد .\r\n« بساسيرى گفت : تو صاحب‌قلمى و اهل دين و عدالت چون مالك شدى . . . خانه‌هاى مرا سوختى و اموال مرا غارت كردى و حرم مرا به برده گرفتى . من چگونه عفو كنم كه مردى لشكرىام و صاحب شمشير ! پس بفرمود تا رئيس الرؤسا را به انواع ، عذاب كردند و جامه‌هاى خلق ( يعنى كهنه ) در او پوشانيدند در شتر نشاندند و پوست گاوى در او دوختند ، چنان كه شاخهاى گاو بر سر او بود ، و بعد از اينهمه خلاف ، دو قلاب آهنين در حلقش انداختند و صلب كردند تا بمرد . » « 1 »\r\nبيهقى ضمن توصيف جنگ با آل بويه مىنويسد : « . . . بسيار بزدند و اسير گرفتند . . . ديگر روز حسن گفت تا اسيران و سرها را بياوردند ، هشت هزار و هشتصد و اند سر و يك هزار و دويست و اند تن اسير بودند . مثال داد تا بر آن راه كه آن مخاديل آمده بودند سه‌پايه‌ها برزدند و سرها را بر آن بنهادند و صد و بيست دار بزدند و از آن اسيران و مفسدان كه قويتر بودند بر دار كردند و حشمتى سخت بزرگ افتاد و باقى اسيران را رها كردند و گفتند برويد و آنچه ديديد بازگوييد . . . » « 2 »\r\nبراى آشنايى بيشتر با وضع زندان و زندانيان در قرون وسطا مطالعه حبسيات مسعود سعد و ديگران خالى از فايده نيست :\r\n فلك كژروتر است از خط ترسا * مرا در بند دارد راهب‌آسا\r\nتنم چون رشتهء مردم دوتايست * دلم چون سوزن علياست يكتا\r\nمن اينجا پاىبند رشته ماندم * چو عيسى پاىبند سوزن آنجا \r\n\r\n\r\n","description":"","footnote":"\r\n( 1 ) . تجارب الامم ، ص 255 .\r\n( 2 ) . تاريخ بيهقى ، پيشين ، ص 47 .\r\n","page_name":" 1283 ","page_number":573},
  {"content":"\r\n\r\n غصه بر هردلى كه كار كند * آب چشم آتشين نثار كند\r\nبر دو پايم فلك ز آهن‌ها * حلقه‌ها چون دهان مار كند\r\nاين دهن‌هاى تنگ بىدندان * بر دو ساق من آن شعار كند\r\nكه به دندان بىدهان همه‌سال * اره با ساق ميوه‌دار كند\r\nسگ ديوانه شد مگر آهن * كه همه ساق من فكار كند\r\nگرچه خصمان ز ريگ بيشترند * همه را مرگ خاكسار كند \r\nاز آنچه گذشت ، به خوبى پيداست كه بستن غل و زنجير به پاى زندانيان معمول بوده است .\r\nبا مطالعه اشعار مسعود سعد سلمان و عين القضات همدانى و خاقانى و ديگران ، مىتوان تا حدى به خصوصيات زندانها و كيفرهاى معمول در دورهء قرون وسطا پى برد .\r\nنظامى عروضى در چهار مقاله كه در حدود 550 تأليف كرده ، راجع به اشعار حبسيه يعنى ناله‌هاى جانسوز مسعود سعد در زندان چنين مىنويسد : « . . . اصحاب انصاف دانند كه حبسيات مسعود در علو به چه درجه است و در فصاحت به چه پايه بود . وقت باشد كه من از اشعار او همى خوانم ، موى بر اندام من برپاى خيزد و جاى آن بود كه آب از چشم من برود . » « 1 »\r\nنظام الملك در سياستنامه به اختيارات نامحدود سلاطين و امرا در حق عامهء مردم اشاره مىكند و مىنويسد : « چون پادشاه بر كسى خشم گيرد ، او را فرمان گردن زدن و دست و پاى بريدن و بر دار كردن و به چوب زدن و به زندان بردن و در چاه كردن . . . » « 2 »\r\nبه‌طورى كه از بعضى شواهد و مدارك تاريخى برمىآيد ، كسانى كه عليه دين و دولت قيام مىكردند ، غالبا به شديدترين نحوى اعدام مىشدند و گاه در حبس مجرد تحت مراقبت مأمورين و زندانبانان قرار مىگرفتند . زندانهاى مجرد غالبا كوچك و داراى روزنى بود كه از آن نور به زندان مىرسيد . زندانيان روى خاك و شن يا روى حصير مىخفتند و گاه به دست و پاى آنان غل و زنجير مىزدند . هنگام شب از شمع و چراغ محروم بودند به خوراك و پوشاك و نظافت و استحمام آنان توجهى نمىشد . مسعود سعد سلمان كه ساليان دراز از عمر خود را در اثر سعايت دشمنان در زندان گذرانيده است ، اشعار جالبى در وصف زندان دارد و تقريبا تمام خصوصيات زندانهاى قرون وسطا را با استادى بيان مىكند :\r\n سقف زندان من سياه شبى است * كه دو ديده به دوده انبازد\r\nروز ، هركس كه روزنش بيند * اخترى سخت خرد پندارد\r\nدر اين حصار خفتن من هست بر حصير * چون بر حصير گويم ، خود هست بر حصار\r\nدر هردو دست رشتهء بند است چون عنان * بر هردو پاى حلقهء كند است چون ركاب \r\n\r\n\r\n","description":"","footnote":"\r\n( 1 ) . چهار مقاله ، چاپ ليدن ، پيشين ، ص 45 .\r\n( 2 ) . سياستنامه ، پيشين ، فصل سى و نهم ، ص 141 .\r\n","page_name":" 1284 ","page_number":574},
  {"content":"\r\n\r\n نه روزم هيزم است و نه شب روغن * زين هردو بفرسود مرا ديده و تن\r\nدر حبس شدم به مهر و مه قانع من * كاين روزم گرم دارد آن شب روشن\r\nمحبوس چرا شدم ، نمىدانم * دانم كه نه دزدم و نه عيارم\r\nنز هيچ عمل نواله‌اى خوردم * نز هيچ قباله باقيى دارم \r\nنظامى عروضى از اين‌كه مرد خوش‌طبع و آزاده‌اى چون مسعود سعد سلمان ساليان دراز در حبس و بند افتاده است اظهار ملال مىكند و روش ظالمانهء سلطان ابراهيم را به باد انتقاد مىگيرد و دربارهء حبس و زندان ، چنين داورى مىكند : « . . . شنيدم كه خصم در حبس داشتن نشان بددلىست . زيرا كه از دو حال بيرون نيست : يا مصلح است يا مفسد ، اگر مصلح است در حبس داشتن ظلم است و اگر مفسد است مفسد را زنده گذاشتن هم ظلم است . در جمله بر مسعود به سرآمد و آن بدنامى تا دامن قيامت بماند . » « 1 »\r\nمسعود سعد در يكى از قصايد خود كه در وصف حصار ناى سروده ، تألمات روحى خود را با بيانى جالب و تكان‌دهنده وصف مىكند :\r\n نالم به دل چو ناى من اندر حصار ناى * پستى گرفت همت من زين بلند جاى\r\nآرد هواى ناى مرا ناله‌هاى زار * جز ناله‌هاى زار چه آرد هواى ناى ؟\r\nگردون به درد و رنج مرا كشته بود اگر * پيوند عمر من نشدى نظم جانفزاى\r\nنى نى ز حصن ناى بيفزود جاه من * داند جهان كه مادر ملكست ز حصن ناى\r\nگر شير شرزه نيستى اى فضل كم‌شكر * ور مار گرزه نيستى اى عقل كم گزاى\r\nاى محنت ! ارنه كوه شدى ساعتى برو * وى دولت ارنه باد شدى لحظه‌اى بپاى\r\nاى بىهنر زمانه ! مرا پاك درنورد * وى كوردل سپهر مرا نيك برگراى !\r\nاى روزگار ! هرشب و هرروز از حسد * ده چه ز محنتم كن و ده در ز غم گشاى\r\nاى اژدهاى چرخ ! دلم بيشتر بخور * وى آسياى چرخ تنم تنگ‌تر بساى !\r\nاى ديدهء سعادت ، تارى شو و مبين * وى مادر اميد سترون شو و مزاى !\r\nاى تن جزع مكن كه مجازيست اين جهان * وى دل غمين مشو كه سپنجيست اين سراى\r\nگر عز و ملك خواهى اندر جهان مدار * جز صبر و جز قناعت دستور و رهنماى \r\nبه نظر نظامى گنجوى زندان جوهر و شخصيت آدمى را عيان مىكند :\r\n مرد به زندان شرف آرد به دست * يوسف از اين‌روى به زندان نشست . \r\n« 2 » مسعود سعد در اشعار زير مختصات زندان خود را بيان مىكند :\r\n اى دل‌آراى روزن زندان * ديدگان را نعيم جاويدى ! \r\n\r\n\r\n","description":"","footnote":"\r\n( 1 ) . چهار مقاله ، پيشين ، ص 43 .\r\n( 2 ) . چهار مقالهء نظامى عروضى ، به تصحيح قزوينى ، پيشين ، ص 43 .\r\n","page_name":" 1285 ","page_number":575},
  {"content":"\r\n\r\n بىمحاق و كسوف بادى زانك * شب مرا ماه و روز خورشيدى\r\nتارى از موى من سفيد نبود * چون به زندان فلك مرا بنشاند\r\nماندم اندر بلا و غم چندان * كه يكى موى من سياه نماند \r\nمسعود سعد به فحواى اين شعر ، آثار خود را در زندان روى خاكستر و با انگشت مىنوشته است :\r\n نبشتستنى را خاكستر است دفتر من * چو خامه نقش وى انگشت مىكند پيدا \r\nدر حصار مرنج در وصف حال خود مىگويد :\r\n اكنون در اين مرنجم در سمج بسته در * در بند خود نشسته چو بر بيضه ماكيان\r\nرفتن مرا ز بند به زانوست يا به دست * خفتن چو حلقه‌هاى نگون است يا سنان\r\nسكباجم آرزو كند و نيست آتشى * جز چهره‌اى به زردى مانند زعفران\r\nدر هيچ‌وقت بىشفقت نيست كوتوال * هرشب كند زيادت بر من دو پاسبان\r\nتيغ تيز است بر دل و جگرم * غم و تيمار دختر و پسرم \r\nو از نرفتن به حمام و آلودگى خود نيز شكايت مىكند :\r\n گرمابه سه داشتم به لوهور * وين نزد همه كسى عيان است\r\nامروز سه سال شد كه مويم * مانندهء موى كافران است\r\nبر تارك و گوش و گردن من * گويى نمد تر گران است\r\nاز رنج دل اندكى بگفتم * باقى همه در دلم نهان است \r\nدر اشعار زير مسعود سعد از حبسهاى گوناگون خود و مراقبت دايمى نگهبانان شكايت مىكند :\r\n هفت سالم بسود سود و دهك * پس از آنم سه سال قلعهء ناى\r\nبند بر پاى من چو مار دو سر * من بر او مانده همچو مارافساى\r\nناخن از رنج حبس روى خراش * ديده از درد بند خون‌پالاى\r\nمقصور شد مصالح كار جهانيان * بر حبس و بند اين تن رنجور ناتوان\r\nدر هرحبس و بند نيز ندارندم استوار * تا گرد من نباشد ده تن نگاهبان\r\nهر ده نشسته بر در و بر بام سجن من * با يكدگر دمادم گويند هرزمان\r\nخيزيد بنگريد مبادا بجادويى * او از شكاف روزن پرد بر آسمان\r\nهان برجهيد زود كه حيلتگرىست اين * كز آفتاب پل كند از سايه نردبان \r\n\r\n","description":"","footnote":"","page_name":" 1286 ","page_number":576},
  {"content":"\r\n\r\n از من همى هراسند آنان كه سالها * زيشان همى هراسد در كار جنگوان \r\nمسعود سعد در ايام شباب چندى به كارهاى ديوانى اشتغال داشت و كمابيش در فعاليتهاى سياسى شركت مىجست و شايد به همين علت مورد بخل و حسد رقيبان قرار گرفت و به دست پادشاهان غزنوى هند به زندان افتاد . ولى خاقانى مردى آزاده بود و به احتمال قوى در اثر سعايت بدخواهان تنگ‌نظر مورد بىمهرى پادشاهان شيروان قرار گرفته و به حبس و بند گرفتار آمده است . اينك نمونه‌اى از حبسيات او را كه نمودار طرز كيفر بزهكاران در آن عهد است در اينجا نقل مىكنيم :\r\n نفسى در ميان ميانجى بود * آن ميانجى هم از ميان برخاست\r\n. . . پاى من زير كوه آهن بود * كوه بر پاى ، چون توان برخاست ؟\r\nسوزش من چو ماهى از تابه * زين دوبار نهنگ‌سان برخاست\r\nساقم آهن بخورد و از كعبم * سيل خونين به ناوران برخاست\r\nبلكه آهن ز آه من بگداخت * ز آهن آواز الامان برخاست\r\nسگ ديوانه پاسبانم شد * خوابم از چشم سيل ران برخاست\r\nغصه بر هردلى كه كار كند * آب چشم آتشين نثار كند\r\n. . . برد و پايم فلك دو آهن را * حلقه‌ها چون دهان مار كند\r\nاين دهنهاى تنگ بىدندان * برد و ساق من آن شعار كند\r\nسگ ديوانه شد مگر آهن * كه همه ساق من آن فگار كند \r\nخاقانى از شعراى قرن ششم هجرى ضمن شكايت از حبس و بند از عز الدوله قيصر براى رهايى خود از زندان استمداد مىجويد ، اينك قسمتى از قصيدهء ترسائيهء او را نقل مىكنيم :\r\n فلك كژروتر است از خطر ترسا * مرا دارد مسلسل راهب‌آسا\r\n. . . تنم چون رشتهء مردم دوتايست * دلم چون سوزن عيسى است يكتا\r\nمن اينجا پاىبند رشته ماندم * چو عيسى پاىبند سوزن آنجا\r\nلباس راهبان پوشيده روزم * چو راهب زان برآرم هرشب آوا\r\n. . . شده است ز آه دريا جوشش من * تيمم‌گاه عيسى قعر دريا\r\nبه من نامشفقند آباء علوى * چو عيسى زان ابا كردم ز آبا\r\nگر آن كيخسرو ايران و تور است * چرا بيژن شد اندر چاه يلدا ؟\r\n. . . برآرم زين دل چون خان زنبور * چو زنبوران خون‌آلود ، غوغا !\r\nزبان روغنيم زاتش آه * بسوزد چون دل قنديل ترسا\r\nچو قنديلم برآويزند و سوزند * سه زنجيرم نهادستند اعدا\r\nچو مريم سرفكنده زيرم از طعن * سرشكم چون دم عيسى ، مصفى \r\n\r\n","description":"","footnote":"","page_name":" 1287 ","page_number":577},
  {"content":"\r\n\r\n چنان استاده‌ام پيش و پس طعن * كه استاده‌ست الفهاى اطعنا\r\nمرا ز انصاف ياران نيست يارى * تظلم كردنم زان نيست يارا\r\nعلى اللّه از بد دوران على اللّه * تبرا از خدا دوران تبرا\r\nنه از عباسيان خواهم معونت * نه بر سلجوقيان دارم تولا\r\nچو داد من نخواهد داد اين دور * مرا چه ارسلان سلطان چه بغرا !\r\nچو يوسف نيست كز قحطم رهاند * مرا چه ابن يامين چه يهودا\r\nمرا اسلاميان چون داد ندهند * شوم برگردم از اسلام حاشا !\r\n. . . مرا مشتى يهودى فعل خصمند * چو عيسى ترسم از طعن مفاجا\r\n. . . بگردانم ز بيت اللّه قبله * به بيت المقدس و محراب اقصى\r\nمرا از بعد پنجه ساله اسلام * نزيبد چون صليبى بند بر پا\r\nروم ناقوس بوسم زين تحكم * شوم زنار بندم زين تغذا\r\n. . . مرا خوانند بطلميوس ثانى * مرا دانند فيلاقوس و الا\r\n. . . بس اى خاقانى از سوداى فاسد * كه شيطان مىكند تلقين سودا\r\nرفيق دون چه انديشد به عيسى * وزير بد چه آموزد به دارا ؟\r\nمگوى اين كفر و ، ايمان تازه گردان * بگوى استغفر اللّه زين تمنا !\r\n. . . چه بايد رفت تا روم از سر دل * عظيم الروم و عز الدوله اينجا ؟\r\nمسيحا خصلتا قيصر نژادا * ترا سوگند خواهم داد حقا\r\nبه روح القدس و نفخ روح و مريم * به انجيل و حوارى و مسيحا\r\n. . . كه بهر ديدن بيت المقدس * مرا فرمان بخواه از شاه دنيا \r\n« 1 » فردوسى شاعر آزادهء ما معتقد است كه حتى الامكان بايد بزهكاران را با بند و زندان كيفر داد و از خون ريختن اجتناب ورزيد .\r\n سپهبد كه با فريزدان بود * همه خشم او بند و زندان بود\r\nچو خونريز گردد بماند نژند * مكافات بايد ز چرخ بلند \r\nفردوسى\r\n\r\nشكنجه براى گرفتن اقرار :\r\nغزالى در كتاب مستصفى حدود 8 قرن پيش مخالفت خود را با ضرب و شتم متهم ( براى گرفتن اقرار ) اعلام مىكند : « مالك معتقد به ايراد ضرب است ولى غزالى مخالف آن است . زيرا مصلحتى كه ايراد ضرب را در مثال اخير توجيه مىكند عبارتست از ايراد ضرب به منظور واداشتن متهم به اعتراف ، ولى بايد دانست كه در برابر مصلحت مذكور پاى مصلحت بزرگترى قرار دارد و آن احترام به شخصيت انسانى و ممنوعيت مجازات بىگناه\r\n\r\n\r\n","description":"","footnote":"\r\n( 1 ) . مينورسكى ، شرح قصيدهء ترسائيهء خاقانى ، با تعليقات دكتر زرين‌كوب ، ص 43 به بعد .\r\n","page_name":" 1288 ","page_number":578},
  {"content":"\r\n\r\nاست » « 1 » ( مستصفى ، ص 297 ، به بعد ) غزالى بر خلاف امام مالك به طور مطلق با قتل بدعت‌گزاران و طاغيان و زنديقان موافق نيست وى با احترامى كه هميشه براى زندگى بشر قايل است « . . . مجازات قتل را فقط براى كسى كه مرتكب قتل ديگرى شده باشد صحيح مىداند و مىگويد اگر آشوب‌گران موجب قتلى نشده باشند مجازات آنان حبس موبد است . »\r\nو سعدى با ديدى وسيع و عارفانه بر آن است كه جهاندارى ارزش اين ندارد كه قطره‌اى خون بر زمين فروريزد :\r\n به مردى كه ملك سراسر زمين * نيرزد كه يك قطره خون بر زمين \r\nبيهقى مىنويسد : « . . . امير فرمود كه قصاص بايد كرد ، مهتر سراى گفت زندگى خداوند دراز باد ، دريغ باشد اين‌چنين رويى زير خاك گران . امير گفت : او را هزار چوب بزنند و خصى كرد . اگر بميرد قصاص كرده باشد . . . بزيست و به آب خود ( يعنى آبروى خود ) بازآمد و در خادمى هزار بار نيكو از آن شد و زيباتر . . . »\r\nدر هفت‌پيكر نظامى ضمن توصيف خشم گرفتن بهرام بر وزيرى ستمكار ، پرونده‌سازيها و مظالم آن روزگار ، به خوبى تشريح شده است . نظامى در اين منظومه نشان مىدهد كه زورمندان آن دوران اگر بر كسى خشم مىگرفتند ، مىتوانستند به اسامى و عناوين گوناگون مردم را اسير و زندانى كنند . چنان‌كه در يك مورد ، وزير آزمندى پس از تعدى به اموال مردم ، به يكى از معترضين كه در مقام دادخواهى بود ، چنين مىگويد :\r\n چون برانگيختم خروش و نفير * زان خيانت مرا گرفت وزير\r\nكو هواخواه دشمنان بوده است * تو چنينى و او چنان بوده است\r\nغوريى تند را اشارت كرد * تا مرا نيز خانه غارت كرد\r\nبند بر پاى من نهاد و به زور * كرد بر من سراى را چون گور\r\nآن برادر به جور جان بوده * وين برادر به دست و پا مرده \r\nدر مورد ديگرى وزير طماع كه چشم بر باغ مردى دوخته بود ، چون وى از فروش باغ خوددارى كرد بر او تهمتى بست و مدت دو سال زندانيش نمود . در مورد سوم نظامى نشان مىدهد كه چگونه زورمندان به بازرگانان ستم مىكردند ، و چون تاجرى بهاى مرواريد خود را مطالبه كرد ، به جاى « عقد مرواريد » دست و پاى او را در بند نهاد .\r\n عوض عقد من كه برد از دست * دست و پايم به عقده‌ها دربست ! \r\nسپس نظامى از ستمگرى وزير نسبت به مطربى كه دلباختهء زنى بود سخن مىگويد و نشان مىدهد كه چگونه زن دلبند او را از كفش مىربايد و چون زبان به شكايت مىگشايد ، چهار سال او را زندانى مىكند . در منظومهء ديگر ، نظامى آشكار مىكند كه چون حكمران منطقه‌اى به وزير\r\n\r\n\r\n","description":"","footnote":"\r\n( 1 ) . سياست غزالى ، ترجمهء مهدى مظفرى ، ص 238 به بعد .\r\n","page_name":" 1289 ","page_number":579},
  {"content":"\r\n\r\nوقت رشوه و « حق و حساب » نمىداده او را مدت 5 سال زندانى كرده‌اند .\r\n قسمت من چنان‌كه بايد داد * بده ، ارنه ، سرت دهم بر باد \r\nهمچنين در ديگر حكايات منظوم ، نظامى با استادى تمام نشان مىدهد كه چگونه بعضى از قدرتمندان ايران براى دست يافتن به مطلوب خويش از هيچ ظلم و جنايتى روىگردان نبودند . « 1 »\r\nبه نظر سعدى : « چهار كس از چهار كس همىترسند و به جان برنجند : حرامى از سلطان و دزد از پاسبان و فاسق از غماز و روسپى از محتسب . و آن را كه حساب پاك است از محاسبه چه باكست . » « 2 »\r\nمولوى و سعدى شيرازى در دو حكايت زير به آشفتگى اوضاع اجتماعى ايران در عهد مغول و رنجهايى كه از اين رهگذر نصيب مردم بىپناه مىشده اشاره كرده‌اند . « شخصى از ترس خود را در خانه‌اى افكند ، رخها زرد چون زعفران ، لب‌ها كبود چون نيل ، دستها لرزان چون برگ بيد ، خداوند خانه پرسيد خير است ، چه واقع افتاده است ؟ »\r\nگفت : « در بيرون خر مىگيرند به سخره . » گفت : « مبارك ، تو خر نيستى چه مىترسى ؟ » گفت :\r\n« به جد گرفته‌اند و تميز برخاسته ، ترسم كه مرا خر گيرند . . . »\r\nسعدى نيز اين معنى را با عبارتى مصنوع و مزين چنين بيان مىكند : « گفتم حكايت آن روباه مناسب حال تست كه ديدنش گريزان و بىخويشتن ، افتان و خيزان » كسى گفتش : « چه آفت است كه موجب مخافت است ، گفتا شنيده‌ام كه شتر را به سخره مىگيرند . » گفت : « اى سفيه شتر را با تو چه مناسبت است و تو را به دو چه مشابهت ؟ » گفت : « خاموش كه اگر حسودان به غرض گويند شتر است و گرفتار آيم ، كرا غم تخليص من دارد تا تفتيش حال من كند و تا ترياق از عراق آورده شود ، مارگزيده مرده بود . » « 3 »\r\nاز اين دو حكايت به خوبى پيداست كه در آن روزگار تيره و تار بازار تهمت و افترا سخت رايج بوده و زورمندان مغرض مىتوانستند با ايراد اتهامى بىاساس شخص بىگناهى را ماهها بلكه سالها زندانى كنند .\r\n\r\nحمايت از خانواده زندانيان\r\nسعدى در حدود 7 قرن پيش ، در بوستان ، ارباب قدرت را به وضع دلخراش زندانيان و خانوادهء بىسرپرست آنان متوجه مىسازد . و از لزوم حمايت از خانواده‌هاى بىسرپرست با علاقه و دلسوزى فراوان سخن مىگويد :\r\n . . . سر پرغرور از تحمل تهى * حرامش بود تاج شاهنشهى\r\n. . . گنه بود مرد ستمكاره را * چه تاوان زن و طفل بيچاره را\r\nنظر كن بر احوال زندانيان * كه ممكن بود بىگنه در ميان \r\n\r\n\r\n","description":"","footnote":"\r\n( 1 ) . ديوان نظامى ، چاپ اميركبير ، پيشين ، ص 22 - 814 .\r\n( 2 ) . كليات سعدى ، پيشين ، ص 13 .\r\n( 3 ) . همان ، ص 84 .\r\n","page_name":" 1290 ","page_number":580},
  {"content":"\r\n\r\n بينديش از آن طفلك بىپدر * وز آه دل دردمندش حذر\r\nبسا نام نيكوى پنجاه سال * كه يك نام زشتش كند پايمال\r\nدر آفاق اگر سربه‌سر پادشاست * چو مال از توانگر ستاند ، گداست \r\n\r\nزندان انفرادى :\r\nابن جوزى در حوادث سال 495 مىنويسد كه روز پنجشنبه 6 محرم آن سال كيا ابو الحسن على بن محمد ، مدرس نظاميه را دستگير كرد . در زندان منفردش حبس نمودند .\r\nو سبب آن بود كه نزد سلطان محمد سلجوقى سعايت كردند كه اين مرد از فرقهء باطنى است .\r\nاكنون نظرى به مركز خلافت مىافكنيم و وضع زندانيان و مجرمين را در حوزهء قدرت خلفا مطالعه و بررسى مىكنيم :\r\n\r\nزندان حجاج :\r\nيكى از شقىترين حكمرانان ، در دورهء بنى اميه حجاج بن يوسف ثفقىست .\r\nاين مرد با اين‌كه ظاهرا به تعاليم دينى پاىبند بود ، چون به امارت رسيد ، به كليهء مبانى اخلاقى و مذهبى پشت‌پا زد . « مورخان شيعه و سنى كه در روزگار عباسيان مىزيسته‌اند ، نوشته‌اند كه وى در دوران حكومت 20 سالهء خود در حدود يكصد و بيست هزار تن را به جلاد سپرده است .\r\nبعضى اين رقم را هفتاد يا هشتاد هزار نوشته‌اند . مسعودى نوشته است كه وقتى حجاج مرد ( رمضان 95 هجرى ) ، زندانهاى او گرانبار از پنجاه هزار مرد و سى هزار زن بود كه شش هزار تن از آنان به كلى عريان بودند . زنان و مردان در زندان عمومى به سر مىبردند ، هيچ بامى در برابر آفتاب تابستان و باران و سرماى زمستان آنان را محفوظ نمىداشت .\r\nمؤلف كتاب عقد الفريد عدهء زندانيان حجاج را مقارن مرگ او يكصد و سى و سه هزار نوشته است . به قولى به اين بدبختان به جاى هرنوع آشاميدنى آب نمك مخلوط با آهك و يا خاكستر مىخورانيدند . به روايتى ديگر حجاج به زندانيان خود فضولات آميخته با گميز خر مىداد .\r\nبنابراين با تكيه برين گونه احوال است كه نوشته‌اند در زندانهاى حجاج پنجاه هزار مرد و سى هزار زن مرده‌اند . . . به قول ذهبى مؤلف تاريخ الاسلام ، حجاج براى افراد مطيع خود بهترين اشخاص و براى مخالفان و مردم نافرمان وحشت‌انگيزترين كسان به شمار مىرفت . . . » « 1 »\r\nمسعودى در مروج الذهب در وصف زندان حجاج مىنويسد : « چون حجاج بمرد پنجاه هزار مرد و سى هزار زن در محبس وى بود كه 16 هزار كس از زنان برهنه بودند . محبس مردان و زنان يكى بود و زندان حفاظى نداشت . . . » « 2 »\r\n\r\nزندان منصور\r\nمنصور در دوران خلافت عده‌اى را مأمور كرد كه به وضع زندانيان رسيدگى كنند . « فرستادگان منصور در خانه‌اى از خانه‌هاى زندان درآمده پيرى را ديدند در بند كه روى به جانب قبله داشت و اين آيه را تكرار مىكرد  وَ سَيَعْلَمُ الَّذِينَ ظَلَمُوا \r\n\r\n\r\n","description":"","footnote":"\r\n( 1 ) . غلامحسين يوسفى ، ابو مسلم سردار خراسان ، ص 11 به بعد .\r\n( 2 ) . مروج الذهب ، پيشين ، ج 2 ، ص 169 .\r\n","page_name":" 1291 ","page_number":581},
  {"content":"\r\n\r\nاى منقلب ينقلبون .\r\nآن جماعت پرسيدند كه اى شيخ تو از كجايى ؟ پير گفت : از همدان و ايشان او را نزد منصور بردند ، منصور از حال وى استفسار كرد . پير گفت من مردىام از خاندان گرامى و اشراف همدان ، و چون والى تو به آن ولايت آمد ضيعت مرا كه به هزار درهم مىارزيد بر سبيل غصب گرفت ، و چون استغاثه كردم مرا در بند و زنجير كشيد و به نواب دار الخلافه نوشت كه اين شخص هوس عصيان و طغيان داشت ، از آن جهت او را مقيد و مغلول بدانجانب ارسال نمودم . منصور پرسيد كه چندگاه است كه در زندانى ؟ پير گفت چهار سال باشد كه به اين بلا گرفتارم . منصور فرمود بند از پاى پير برگرفتند . بعد از آن با او گفت كه ايها الشيخ ما ، ضيعت تو را با خراج آن بر تو مسلم داشتيم و تو را بر ولايت همدان والى گردانيديم تا حاكم سابق را كه نسبت به تو ، اين جايز داشته انتقام خود از وى بكشى . پير همدانى منصور را دعا كرد و گفت يا امير ضيعت را قبول كردم و چون صلاحيت امارت ندارم در آن امر شروع نمىكنم و از سر جريمه والى درگذشتم ، و منصور او را رخصت انصراف ارزانى داشت . . . » « 1 »\r\n\r\nيحيى ابن خالد در زندان :\r\n« يحيى بن خالد ، هنگامى كه در زندان بود ، در پاسخ‌نامه دوستش ، كه جوياى حال او شده بود نوشت « بهترين و خوشحالترين مردم در برخوردارى از نعمت ، كسى است ، كه همواره از دهنده آن سپاسگزارى كند و در برابر آنچه كه از دست مىدهد ، صبر و شكيبايى پيش بگيرد . »\r\n\r\nعهدشكنى رشيد :\r\nپس از آنكه برمكيان مورد قهر و غضب هارون الرشيد قرار گرفتند و به زندان افتادند « رشيد نامه‌اى به خط خود براى « يحيى » نوشت و در آن سوگند اكيد خورد كه درباره‌اش بدرفتارى نمىكند و به جان و مال او آسيب نمىرساند . » او همه كسان و سران و دوستانش را در اين قسمت گواه گرفت . « يحيى » نامه را به فرزند خود « فضل » سپرد و دستور داد آن را نگاه دارد ، نامه همچنان نزد فضل بود تا آنكه خزانه‌هاى او ضبط شد « يحيى بن خالد فقط پنجهزار دينار داشت و موجودى فضل چهل هزار درهم بود . نزد « جعفر » و « موسى » چيزى يافت نشد و محمد بن يحيى هفتصد هزار درهم داشت . حارث بن ابى سامه در كتاب اخبار الخلفا مىنويسد : « در خانه‌اى كه جعفر بن يحيى در « سويقه جعفر » داشت آب‌انبارى يافت شد كه در آن چهار هزار دينار بدست آمد و زن هردينار آن برابر يكصد و يك دينار بود و بر روى هريك از آنها شعر زير ديده مىشود :\r\n و اصفر من ضرب دار الملوك * يلوح على وجهه جعفر \r\nيعنى : « زردتر از مسكوك دربار پادشاهان است و جعفر بر روى آن مىدرخشد . . . »\r\nشك نيست كه اين ذخاير گران ، و پولهايى كه بعضى از افراد اين خاندان به متملقين و\r\n\r\n\r\n","description":"","footnote":"\r\n( 1 ) . روضة الصفا ، ج 3 ، ص 413 . نيز رك مروج الذهب ج 2 ، ص 291 .\r\n","page_name":" 1292 ","page_number":582},
  {"content":"\r\n\r\nاطرافيان و شعرا و هنرمندان مىدادند حاصل كار و نتيجهء سعى و تلاش آنها نبود ، بلكه آنها اين پولها را از مردم يا از بيت المال مىربودند و در راه هوا و هوس خود خرج مىكردند ، كسانى كه از اين خوان يغما بهره‌مند مىشدند زبان به مدح برمكيان مىگشودند و زبان ديدگان و غارت‌شدگان نفرين مىكردند و دشنام مىدادند . » « 1 »\r\n\r\nاختفاى يك مجرم سياسى :\r\nدر همان ايامى كه ابراهيم بن مهدى تحت تعقيب سياسى مأمون بود ، « هرروز به منزلى و هرشب جايى به سر مىبردم و مأمون وعده كرده بود كه هركه ابراهيم را بياورد ، صد هزار درهم به وى دهد . و به اين سبب مضطرب الحال زندگى مىكردم و در آن اوقات . . . از زاويهء اختفا بيرون آمده خواستم كه نهان‌خانهء ديگر پيدا كنم و حال آن‌كه در هيئت خود تغيير داده بودم تا در بادى النظر كسى مرا نشناسد . . . تا در كوچهء دربسته دررفتم . . . مردى ديدم . . . گفتم كه مرا لحظه‌اى در منزل خود جاى مىدهى ؟ گفت بلى به اين خانه درآى . و چون به قول او عمل نمودم ، در خانه را از بيرون بست و ناپيدا شد . با خود گفتم كه از آنچه مىترسيدم پيش آمد و همين لحظه عوانان و عسسان خواهد آورد تا مرا گرفته نزد مأمون برند . و در اين انديشه بودم كه صاحب بيت پديد آمد و مقدارى نان و گوشت و يك كوزه و كاسهء نو و فرش پاكيزه همراه آورد و عذرخواهى نمود . گفت كه من مردى حجامم و با خود انديشيدم كه شايد تو را از اشياء معمولهء من تنفرى پيدا شود و بنابراين زمانى از خدمت تخلف كرده به خريدن اين چيزها مشغول شدم . ابراهيم گويد برخاستم و به جهت خود آشى لذيذ پختم و چون از طعام خوردن فارغ شدم ، گفت ميل دارى قدرى شراب حاضر سازم و در خدمت تو به عيش و سرور به شب رسانم ؟ گفتم اختيار با توست ، چون هركدام سه جام خورديم ، عودى بيرون آورد ، گفت هرچند گستاخى مىكنم ، اما پاس خاطر من بر تو واجب است ، هيچ توانى كه بنده خود را با سماع غنا و سرود محظوظ كنى ؟\r\nگفتم تو را از كجا معلوم شد كه من ازين فن مدخل مىنمايم ، جواب داد تو معروف‌تر از آنى كه به تعريف احتياج داشته باشى . ابراهيم بن مهدى تويى كه مأمون قبول كرده است كه هركس از تو نشانى دهد صد هزار درهم به وى بخشد . ابراهيم گفت چون اين سخن از حجام شنيدم ، عود بر كنار نهادم و خواستم به سرود گفتن اشتغال كنم گفت ملتمس آنست كه من تمنا كنم . . . از وى پرسيدم كه اين اصوات از كه آموختى ؟ گفت مدتى ملازم اسحق بن ابراهيم بوده‌ام . . . چون شب شد و عزم آن نمودم كه از منزل حجام به جاى ديگر روم ، خريطه پر از دينار پيش او نهادم . . . گفت عجب حالتى مشاهده مىكنم ، من مىخواهم كه آنچه دارم پيشكش تو كنم . . . فلسى برنگرفت و مرا به موضعى برد كه در آنجا پنهان گشتم تا خداى تعالى فرج داد . » « 2 »\r\nگاه مجرمين سياسى براى نجات از دست عسسان تغيير وضع و لباس مىدادند و به كسوت\r\n\r\n\r\n","description":"","footnote":"\r\n( 1 ) . جهشيارى ، كتاب الوزراء و الكتاب ، ترجمهء ابو الفضل طباطبايى ، ص 317 .\r\n( 2 ) . روضة الصفا ، ج 3 ، ص 460 .\r\n","page_name":" 1293 ","page_number":583},
  {"content":"\r\n\r\nزنان ملبس مىشدند . مؤلف روضة الصفا و نويسندهء حبيب السير دربارهء وضع ابراهيم بن مهدى بعد از دستگيرى چنين مىنويسد : « عسسان بغداد ابراهيم بن مهدى را كه در كسوت نسوان ، با دو عورت از منزلى مىگريخت ، شناخته بگرفتند و پيش مأمون بردند و ابراهيم فصلى در باب فضيلت عفو و اغماض تقرير كرد ، مأمون از جريمهء عم خود تجاوز فرمود ، اما او را در همان لباس با امرا و اركان دولت نموده . » « 1 »\r\nدر دوران بعد از اسلام وضع زندانها از جهات مختلف بسيار درهم و آشفته بود . اگر كسى با تقصير يا بدون تقصير ( به علت سوءظن ) زندانى مىشد ، ممكن بود سالها بدون تحقيق و بازجويى در زندان به سر برد . چنان‌كه در عهد سلطان محمود ، حسين پسر سام از بازماندگان ملوك غور در اثر غرق شدن كشتى با رنج بسيار به ساحل رسيده در كنار دكانى بخفت ، « پاسبانان به گمان دزدى او را گرفته به زندانش فرستادند . مدت 7 سال در زندان بود تا آن‌كه پادشاه آنجا را مرضى طارى شد ، به آزادى زندانيان اشارت كرد حسين نيز خلاص شد . . . » « 2 »\r\nبه وضع درهم و نابسامان زندانها در سياستنامه نيز اشاراتى رفته است : نظام الملك در فصل چهارم كتاب خود ضمن توصيف رفتار بهرام گور با وزيرى ستمگر ، فى الحقيقه از وضع آشفتهء زندانها در دوران قرون وسطا سخن مىگويد و مىنويسد پس از آن‌كه پاى تفتيش و تحقيق به ميان آمد و وضع زندان و زندانيان را مورد بازرسى قرار دادند ، دريافتند كه « . . . زياده از هفتصد مرد زندانى بودند ، كم از بيست مرد خونى و دزد و مجرم برآمد ، ديگر همه آن بودند كه وزير ايشان را به طمع مال و ظلم بازداشته بود و در زندان كرده ، و چون خير منادى پادشاه مردمان شهر بشنيدند ديگر روز چندان متظلم به درگاه آمدند كه آن را حد و اندازه نبود . » « 3 »\r\nبه دار زدن : كيفر به دار آويختن ، در جهان اسلامى و ايران بعد از اسلام سخت معمول بود و شعرا و نويسندگان از اين كيفر وحشيانه گه‌گاه ياد كرده‌اند :\r\n بدين دشت هم دار و هم منبر است * كه روشن جهان زير تيغ اندر است \r\nفردوسى\r\n آن‌كس كه كرد در حق دارا بدى ، هنوز * نقاش ، نقش او همه بر دار مىكند\r\nز يك پدر دو پسر نيك و بد عجب نبود * كه از درختى پيدا شده است منبر و دار \r\nسلمان ساوجى\r\n چو پرداخت آن دخمه ارجمند * ز بيرون بزد دارهاى بلند \r\nفردوسى\r\n بفرمود تا خوار كردندشان * رسن بسته بر دار كردندشان \r\nنظامى\r\n\r\n\r\n","description":"","footnote":"\r\n( 1 ) . همان ، ص 461 و نيز رك . حبيب السير ، ج 2 ، ص 260 .\r\n( 2 ) . در پيرامون تاريخ بيهقى ، ج 2 ، ص 660 .\r\n( 3 ) . سياستنامه ، پيشين ، ص 36 .\r\n","page_name":" 1294 ","page_number":584},
  {"content":"\r\n\r\n آن‌كه آن كند كه خواهد * آنجاش برند كه نخواهد \r\nامثال و حكم دهخدا\r\nدر كتاب كليله و دمنه در باب « زرگر و سياح » چنين آمده است : « ملك گمان برد كه او گناهكار است . . . بفرمود تا او را گرد شهر بگردانند و بركشند ( بركشيدن به معنىدار زدن و به دار كشيدن به كار رفته است ) . گاهى مجرم زنده را به درختى يا تيرى مىبستند و دو دست او را بر دو شاخهء درخت ميخكوب مىكردند و با ريسمان محكم مىبستند و او را سنگ‌باران يا تيرباران مىكردند و يا مىگذاشتند تا از گرسنگى و تشنگى تلف شود و گاهى جسد كسى را كه كشته بودند بدين نحو بر دار مىكشيدند و مدتى مىماند و گاهى پس از زمانى كه جسد بر دار مانده بود به زير مىآوردند و مىسوزانيدند . . . » « 1 »\r\n\r\nمحاكمه و به دار آويختن منصور حلاج بيضاوى ( 309 - 244 )\r\nيكى از محاكمات تاريخى و پرسروصداى جهان اسلام محاكمه و اعدام منصور است . در نخستين سالهاى قرن چهارم هجرى ، وضع اجتماعى و اقتصادى جهان اسلامى عموما و وضع بغداد ، مركز خلافت سخت آشفته و درهم بود .\r\nخليفهء عباسى المقتدر و اطرافيان او ، هدفى جز عياشى و مال‌اندوزى نداشتند . كارگزاران آنها به انواع وسايل از مردم خراج مىگرفتند . در سال 306 ابن عيسى به كارگزارى انتخاب شد و تا جايى كه مىتوانست از سختگيرى عمال خراج جلوگيرى كرد . ولى حامد كه محاسبى فاسد و بىآزرم بود ، علىرغم ابن عيسى خليفه را به احتكار و فروش گندم تطميع كرد . ابن عيسى كه با اين دسايس مخالف بود ، اعلام كرد كه اگر اين روش پيش گرفته شود در اثر گرسنگى بلواى عام خواهد شد . بالاخره در اثر بىكفايتى خليفه و طمع‌ورزى او و حامد ، مردم قيام كردند . تهيدستان به مخازن بازرگانان حمله‌ور گشتند ، درهاى زندان باز شد به حلاج كه زندانى بود پيشنهاد فرار كردند . ولى او سقراطوار نپذيرفت و تن به اين كار نداد . حلاج در بين طبقات حاكم عالم اسلام عده‌اى دوست و ارادتمند داشت كه از آن ميان بلعمى وزير سامانى ، نصر قشورى ، ابن عيسى و ثقفى مفتى سنى محكمهء نيشابور و عده‌اى ديگر قابل ذكرند . حنبليان نيز به منصور دلبستگى نشان مىدادند چنان‌كه در طى تظاهرى در بغداد ، حامد را از جهت سياست غلط اقتصادى وى در اخذ خراج مورد حملهء شديد قرار دادند و رهايى منصور حلاج را از زندان خواستار شدند . رهبر شورشيان يكى از پيروان حلاج به نام « ابن عطا » بود .\r\nدر مقابل دوستان ، عده‌اى نيز كمر به دشمنى حلاج بسته بودند . شلمغانى و ديگر عناصر شياد و منفعت‌پرستى كه گرد خليفه حلقه زده بودند با منصور كه مردى مبارز ، طرفدار خلق و آزادانديش بود سر دشمنى داشتند .\r\nحلاج مردى بىطرف و نسبت به وقايع سياسى و اقتصادى جهان اسلامى بىاعتنا نبود ، او\r\n\r\n\r\n","description":"","footnote":"\r\n( 1 ) . كليله و دمنه ، به تصحيح مجتبى مينوى ، پيشين ، حواشى ، ص 405 .\r\n","page_name":" 1295 ","page_number":585},
  {"content":"\r\n\r\nوقتى مظالم مأمورين ديوانى و دولتيان را مىديد ، بر سكوت خليفهء فاسد اعتراض مىكرد . وى مكرر به خليفه گفته بود كه در مقابل خدا و خلق مسئول است و بايد از مظالم عمال ستمگر خود جلوگيرى كند . همين سخنان اعتراض‌آميز سبب گرديد كه خليفه از منصور حلاج و ابن عيسى ، دوست او كه طرفدار اصلاح وضع اجتماعى بودند روى بگرداند و حامد را به وزارت برگزيند و از او براى طرد مخالفان استمداد جويد .\r\nپس از آن‌كه حامد وزير ، وارد ميدان شد و به سركوبى شورشيان پرداخت ، تصميم گرفت حلاج را به محكمه فراخواند . ولى در محكمه كسى حاضر نبود كه عليه حلاج گواهى قاطعى بدهد ناچار وزير فرومايه تصميم به پرونده‌سازى گرفت و گفت حلاج همان كسى است كه مىگويد : « به جاى اداى حج ، نذر و زيارت كعبهء دل كافى است . » بنابراين قتل چنين كسى واجب است . منصور يك بار به دوست خود شاكر بن احمد نوشته بود « اهدم الكعبه ! » يعنى كعبه را ويران كن . ظاهرا مراد حلاج ، ويران كردن كعبهء اصنام بدن و استقبال از شهادت بود . اما اهل ظاهر و معاندين مىگفتند حلاج مانند قرامطه ، مرادش ويران كردن كعبه يا بيت الحرام است . حامد وزير با اعلام اين مطالب سعى مىكرد افكار عمومى را براى قتل حلاج كه شهرتى عظيم داشت آماده كند . ولى دوستان او نيز آرام نبودند چنان‌كه ابن عطا سردستهء شورشيان بر سر وزير فرياد كرد : « تو كه در خراج و ماليات چنين زياده ستانى ، شايسته نيست كه بر رفتار مردان ارجمند كه من پيرو مسلك ايشانم خرده‌گيرى كنى . » ابن عطا را آن‌قدر زدند كه بر اثر ضربه‌ها جان سپرد .\r\nابو عمر ، كه مردى سخنور بود ، ادارهء اين محكمهء ساختگى را به عهده گرفت ، از ابن بهلول قاضى سنى حنفى نيز خواستند كه در اين دادرسى با ابو عمر همكارى كند ولى او تن به اين كار نداد ناچار به جاى او مرد سست‌اراده و ضعيفى به نام ابو الحسن آشنايى را برگزيدند .\r\nماسينيون مىنويسد : « در اين جلسه هيچ‌يك از گواهان اصلى حضور نداشتند . عبد إله بن مكرم سركردهء « گواهان اجير » براى موافقت با اين رأى ، گروهى را گرد خود جمع كرد . علاوه بر آنها اركان محكمه ، رأى برخى از فقها و قراء را كه از مخالفان منصور حلاج بودند بر آنها افزود ، تا مجموع آراء متفق بر قتل منصور حلاج را به 84 رسانيد . به پاداش اين خوش‌خدمتى عبد إله بن مكرم به منصب پردرآمد قضاى قاهره رسيد . » « 1 » حامد با اصرار تمام حكم اعدام حلاج را از خليفه گرفت .\r\nدر روز 23 ذى الحجه با آواز و بوق و كرنا منادى شد كه وزير حكم قتل منصور را اجرا مىكند . « نگهبانان در هرسوى مىگرديدند تا آشوبى رخ ندهد ، - در روز 24 ذى الحجه در كرانهء غربى دجله گروه زيادى از مردم گرد آمدند ، حلاج را كه كلاه افسرى بر سر داشت آوردند . شب قتل ، حلاج گفته بود مرا شهادت نصيب است ، و روز واپسين پيروزمندانه حشر خواهم يافت .\r\n\r\n\r\n","description":"","footnote":"\r\n( 1 ) . ماسينيون ، منصور حلاج ، ترجمهء روان فرهادى ، ص 43 به بعد .\r\n","page_name":" 1296 ","page_number":586},
  {"content":"\r\n\r\nعمال حامد ، « ابتدا تازيانه‌اش زده ، سپس دست و پايش را بريدند . آنگاه به دارش آويختند . در حالى كه هنوز زنده بود ، دوست و دشمن به سوى وى مىشتافتند تا از او پرسشى كنند . . . از بريدن سر حلاج چنان‌كه رسم بود ، تا هنگام شب از جانب خليفه دستورى نرسيده و به فردا موكول شد ، تا وزير هنگام قرائت حكم حاضر باشد ، براى راضى ساختن خليفه به قتل حلاج ، حامد در حضور خليفه گفته بود : « او را بكش اگر از اين كار تو را زيانى رسد ، مرا بكش . » . . . سر بريده‌ى حلاج فروافتاد ، تنش را به نفت آغشته كردند و آتش زدند ، خاكسترش را از فراز مناره‌اى در دجله ريختند » ( 26 ماه مارس 922 ميلادى نزديك نوروز سال 310 هجرى شمسى ) .\r\nبعدها حاضران در آن ميدان روايت كردند كه هنگام مثله كردن و شكنجه دادن منصور سخنانى بر زبان او جارى شد كه ديگركس نگفته و نشنيده بود :\r\n« خدايا اگر دوست مىدارى آن را كه به تو آزار رساند ، چگونه دوست نخواهى داشت آن را كه در راه تو آزار بيند . » چنان‌كه گفتيم ، حلاج دوستان و نيكخواهان بسيار داشت . يكى از آنها « شبلى » صوفى نامدار بود كه در روز شهادت و مثله شدن او با دلى پريشان و جگرى سوخته به ديدارش شتافت و در ميان آن گروه كه حلاج را سنگباران مىكردند درآمد . مىگويند شبلى در آن هنگام شاخه گلى به طرف منصور حلاج انداخته است .\r\nاين كار شبلى نمايشگر مهر و صفاى برادرانهء اوست . گويى به منصور حلاج چنين مىگفت :\r\n« آفرين بر تو كه در راه سربازى صوفيانه از من دلاورتر و نيكبخت‌ترى . البته شبلى سر آن نداشت كه با منصور حلاج يك جا بميرد ، بلكه آرزو مىكرد كه بداند حال منصور حلاج پس از مرگ چگونه خواهد بود . شبلى پس از مرگ حلاج ، براى كشف راز جانبازى عاشقانه او به انديشه پرداخت ، و به مريدان راه تصوف گفت : شهادت منصور حلاج گوهرى است كه دست يافتن به آن به آسانى ممكن نيست ، بايد آن را گرامى داشت و در سينه نهفت ، نه آن‌كه به نام زاد و توشهء جاودانگى به هركس و ناكسش تسليم كرد . » « 1 »\r\nبعضى از وابستگان دستگاه خلافت كه به منصور حلاج ارادت داشتند ، بدون آن‌كه از غضب خليفه بيمى به خود راه دهند ، او را مرد خدا ناميدند و در مرگ او سوگوارى كردند . حتى در ميان فقهاى آن عصر ابن سريح اولين محاكمهء حلاج را از اعتبار انداخت . وى عدم صلاحيت محاكم شرعى را دليل آورد و گفت درك شوريدگى صوفيانه ، و الهام غيبى ، از دسترس قاضيان كه به امور روحى و باطنى كارى ندارند ، به دور است . اين حكم در مدرسهء وقف « و علج » بغداد درس داده شد و بىكم‌وكاست از استاد به شاگرد انتقال يافت و مورد قبول مكتب شافعى قرار گرفت . در ميان خداوندان تصوف بيش از همه شيخ عطار در تذكرة الاولياء از او به نيكى ياد كرده وى را شير بيشهء تحقيق شمرده است . » « 2 »\r\n\r\n\r\n","description":"","footnote":"\r\n( 1 ) . همان ، ص 49 به بعد .\r\n( 2 ) . همان ، ص 70 .\r\n","page_name":" 1297 ","page_number":587},
  {"content":"\r\n\r\n\r\nكيفرهاى شديد\r\nمنابع تاريخى و اجتماعى ايران در دوران بعد از اسلام نشان مىدهد كه زمامداران شرقى ، براى آزار گناهكاران و متهمين سياسى به وحشيانه‌ترين اعمال دست مىزدند و محافل دينى ، غالبا به وظيفهء مذهبى و اخلاقى خود عمل نمىكردند و به اعمال ظالمانهء امراى عصر اعتراضى نداشتند و گاه در كوته‌نظرى و غرض‌ورزى بر آنان پيشى مىگرفتند . اكنون با استفاده از مدارك تاريخى ، نمونه‌اى چند از بيدادگريهاى آن دوران را ذكر مىكنيم :\r\n\r\nقتل ابن المقفع :\r\nسفيان والى بصره كه با ابن المقفع دشمنى داشت ، به دستور منصور خليفه وى را به حجره‌اى برد « پس دستور داد تا تنورى برتافتند و اندامهاى او يك‌يك باز مىكرد و در پيش چشم او به تنور مىافكند تا جمله اعضاى او بشد . پس سر تنور استوار كرد و گفت بر مثلهء تو ، مرا مؤاخذتى نرود چه تو زنديقى بودى و دين بر مردمان تباه مىكردى . . . » « 1 »\r\nدر تاريخ بيهقى نيز از آلات شكنجه ياد شده است « مستخرج و عقابين و تازيانه و شكنجه‌ها آورده و جلاد آمده . . . » « 2 » امير معزى نيز به بعضى از وسايل تهديد و ارعاب اشاره مىكند :\r\n هيبت او دست مكاران و محتالان ببست * كس نيارد گشت اكنون گرد مكر و احتيال\r\nور كسى خواهد كه گردد ، گو بيا بنگر نخست * قصهء تير دوشاخ و قصهء چاه و جوال \r\nناصرخسرو گويد :\r\n زين به نبود مذهبى كه گيرى * از بيم عقابين و تازيانه \r\nنظامى گويد :\r\n تا چند غم زمانه خوردن * تازيدن و تازيانه خوردن \r\nبيهقى مىنويسد : « . . . با بو سعيد خاص . . . چه سياستها راندن فرمود از تازيانه زدن و دست و پاى بريدن و شكنجه‌ها . . . » « 3 »\r\nگاه مجرمين را با تخماق يعنى با چوبى كه روى آن ميخهاى آهنين فروكرده‌اند مضروب و له مىساختند . « 4 »\r\n\r\nشكنجه :\r\nآزار و تعذيب و سياست گناهكاران در ايران سابقه‌اى كهن دارد ، گوشت را با آتش آشنا كردن و زخمها را به نمك آلودن نيز نمونه‌اى از شكنجه‌هاى قرون وسطايىست .\r\n دارند هميشه آتش و انبرونى * اسباب شكنجه را مهيا دارند \r\nحكيم ركناى كاشى\r\n« صد هزار آدمى در پنجهء شكنجه و چنگال سگان ايشان افتادند و در زير تشت آتش گرفتار شدند . » « 5 »\r\n\r\n\r\n","description":"","footnote":"\r\n( 1 ) . لغت‌نامهء دهخدا ، ص 353 .\r\n( 2 ) . تاريخ بيهقى ، چاپ اديب ، پيشين ، ص 368 .\r\n( 3 ) . تاريخ بيهقى ، پيشين ، ص 124 .\r\n( 4 ) . لغت‌نامهء دهخدا ، ص 201 .\r\n( 5 ) . محمد بن ابراهيم ، تاريخ سلاجقهء كرمان ، به اهتمام دكتر باستانى پاريزى .\r\n","page_name":" 1298 ","page_number":588},
  {"content":"\r\n\r\nدر برهان قاطع راجع به كيفر چارميخ ، چنين آمده است : « بر پشت يا به روى خوابانند و چهار دست و پاى او ميخ بندند و كنايه از عناصر اربعه هست و عمل لواطه را نيز گويند . » « 1 »\r\n گر جربه تو محكم است بيخم * بركش چو صليب چارميخم \r\nنظامى\r\n\r\nقتل فجيع برامكه\r\nدر صفحات پيش ، از قول جهشيارى مطالبى در پيرامون قتل برمكيان گفتيم اكنون براى مزيد اطلاع خوانندگان گوييم : « هارون در بازگشت از سفر حج خويش و در شب آخر محرم سال 187 هجرى ، جعفر را به ناگهان تسليم مرگ كرد ، در حالى كه روز پيش با او به شكار رفته بود و روزى را براى اغفال . . . با او به عشرت سر كرده بود .\r\nهمان شب به فرمان خليفه خانه‌هاى برامكه و ياران و دست‌پروردگانش را نيز محاصره كردند .\r\nيحيى در خانهء خويش و فضل در خانه‌اى نزديك سراى خليفه توقيف شدند . هيچ‌كس از برامكه جز محمد بن خالد نرست ، و اموال همه توقيف گشت . بسيارى از اطفال و غلامان و كسان آنها هم كشته شدند . فردا سر جعفر را به امر خليفه بر جسر اوسط نصب كردند ، جسدش را نيز دو نيم كردند و بر جسر اعلى و جسر اسفل نهادند .\r\nدر سال بعد كه هارون آهنگ خراسان داشت ، اين جسد بدفرجام را با خار و خس و چوب و نفت ، آتش زدند . يحيى و فضل نيز در زندان فروشدند . يحيى در محرم سال 190 و فضل سه سال بعد از آن در زندان ، بسيارى روزها گرسنگى مىكشيدند ، و با اين‌همه گه‌گاه آنها را براى كشف بقاياى ثروتشان كه خليفه هنوز بدان چشم داشت در زندان شكنجه مىكردند . در صورتى كه همهء ثروت آنها را در همان روزهاى نخست مصادره كرده بودند . اين بود سرنوشت غم‌انگيز برامكه كه بعد از سالها خدمتگزارى قربانى خشم و حسد خليفه شدند . . . » « 2 »\r\nگاه محكومين به اعدام را بر نطع يا فرشى چرمين مىنشاندند و سرشان را مىبريدند « . . . يافتم افشين را بر گوشهء صدر نشسته و نطعى پيش وى فرود ، كه صفه بازكشيده ، و بودلف به شلوارى و چشم ببسته آنجا بنشانده و سياف شمشير برهنه به دست ايستاده . » « 3 » در تاريخ سلاجقه كرمان از كيفر قاورد غزى چنين ياد شده است : « . . . صد هزار آدمى در پنجهء شكنجه و چنگال نكال ايشان افتادند و در زير تشت آتش گرفتار شدند و خاكستر در گلو مىكردند . . . و اين را قاورد غزى نام نهاده بودند :\r\n قاورد غزى كه دور باد از لب تو * من خورد ستم ، هجر تو ، آن را ماند . » « 4 » \r\nدر كيفر قتل دقت و رسيدگى كافى نمىشد و گاه با كمترين غفلت يا در نتيجهء غرض‌ورزى زمامداران ممكن بود يك نفر يا عده‌اى از بين بروند . سعدى در گلستان فرمايد :\r\n\r\n\r\n","description":"","footnote":"\r\n( 1 ) . برهان قاطع ، ص 368 .\r\n( 2 ) . دكتر زرين‌كوب ، تاريخ ايران ، پيشين ، ص 527 .\r\n( 3 ) . تاريخ بيهقى ، چاپ فياض ، پيشين ، ص 174 .\r\n( 4 ) . تاريخ سلاجقهء كرمان ، اثر محمد بن ابراهيم ، به اهتمام دكتر باستانى پاريزى .\r\n","page_name":" 1299 ","page_number":589},
  {"content":"\r\n\r\n« يكى از بندگان عمرو ليث گريخته بود كسان از عقبش رفتند و بازآوردند ، وزير را با او غرضى بود ، اشاره به كشتن كرد تا ديگر بندگان چنين حركتى نكنند . بندهء مسكين سر در پيش نهاد و گفت . . . من پروردهء نعمت اين خاندانم ، نخواهم كه فرداى قيامت به خون من گرفتار آيى و اگر لا بد خواهى كشت به تأويل شرعى بكش ، گفت : « تأويل شرعى چگونه باشد ؟ » گفت : « اشارت فرماى تا من وزير را بكشم ، بعد از آن مرا به قصاص او بكش تا به حق كشته باشى . » ملك را خنده گرفت و وزير را فرمود چه مصلحت مىبينى ؟ وزير گفت : « اى خداوند جهان از براى خداى ، اين شوخ ديده را به صدقهء گور پدرت آزاد كن كه مرا در بلايى نيفكند . » « 1 »\r\nسعدى در مورد كيفر بزهكاران واقعى معتقد به شدت عمل است و با كمال صراحت مىگويد : « . . . اگر سلطان دفع دزدان نكند ، به بازوى خود كاروان مىزند . » ولى درعين‌حال تأكيد مىكند كه قبل از كيفر و مجازات بايد رسيدگى و تحقيق كرد و پس از ثبوت جرم ، كيفر داد .\r\nسعدى در مقام اندرز به سلاطين مىگويد : « مردم متهم و ناپرهيزگار را قرين خود نگرداند كه طبيعت ايشان در وى اثر كند . . . تا به غور گناه نرسد عقوبت نفرمايد ، قطع يد دزدان به شفاعت دوستان درنگذارد . » « 2 » با اين حال مىگويد براى كيفر گناهكاران بايد مراحلى را در نظر داشت و از شدت عمل و شتاب‌زدگى خوددارى كرد : « در كشتن بنديان تحمل اوليتر ، به حكم آن‌كه اختيار همچنان باقيست . توان كشت و توان بخشيد اگر بىمصلحتى كشته شود مصلحتى كه تدارك آن ممتنع بود . »\r\n نيك سهلست زنده بىجان كرد * كشته را باز زنده نتوان كرد . » « 3 »\r\nگر آيد گنهكارى اندر پناه * نه شرط است كشتن به اول گناه\r\nچو بارى بگفتيد و نشنيد پند * بده گوشمالش به زندان و بند\r\nوگر پند و بندش نيايد به كار * درخت خبيث است بندش برآر\r\nصوابست پيش از كشش بند كرد * كه نتوان سركشته پيوند كرد « 4 » \r\nقبل از سعدى ، اسدى نيز آدمكشى را در هرحال ، عملى ناصواب مىداند :\r\n گر آرى به كف دشمنى پرگزند ، * نكش ، در زمان ، بازدارش به بند\r\nتو آن زنده را كشتن اندر گزار * نكرده است كس كشته را زنده باز\r\nبود كت نياز افتد از روزگار * به از دوست آن دشمن آيد به كار \r\nدر دورهء قرون وسطا هروقت سلطان يا فرمانروايى مىخواست گناهكارى را مورد عفو قرار دهد يا به وى تأمين دهد ، انگشترى خود را نزد وى مىفرستاد ، و اين انگشترى در حكم امان يا\r\n\r\n\r\n","description":"","footnote":"\r\n( 1 ) . كليات سعدى ، چاپ بمبئى ، رسالهء پنجم ، ص 26 .\r\n( 2 ) . همان ، ص 25 .\r\n( 3 ) . همان ، ص 68 .\r\n( 4 ) . همان ، ص 81 .\r\n","page_name":" 1300 ","page_number":590},
  {"content":"\r\n\r\nزينهار بود .\r\nحافظ گويد :\r\n از لعل تو گريانم انگشترى زنهار * صد ملك سليمانم در زير نگين باشد \r\nگردلفسكى در تاريخ سلاجقه روم مىنويسد : « يكى از مجازاتهاى آن دوره آتش زدن متهم بود ، سلطان كيكاوس اول ، يكى از سلاجقهء روم فرمان مىدهد كه كليهء مقصرين را دست و پا بسته در خانه‌اى نگهدارند ، سپس خانه را آتش بزنند . لامعى شاعر در كليات خود مىنويسد يك نفر دانشمند كه از اوضاع خسته شده و از مظالم محتسب و قاضى به جان آمده بود ، آنها را به منزل خود دعوت مىكند ، بعد دور خانه را آتش مىزند .\r\nاگر مجرمى زنده به دست نمىآمد ، مردهء او را آتش مىزدند . « يازجى » يكى از مخالفين دستگاه حكومت سلاجقهء روم پس از آن‌كه كشته شد ، يارانش جسد او را قطعه‌قطعه كردند و هر قطعه را در جايى به خاك سپردند تا دشمن خونخوار بدن او را نسوزاند . » « 1 » به‌طور كلى سازمان قضايى ايران در اواخر عهد خوارزمشاهيان بيش‌ازپيش به انحراف گراييده بود تا جايى كه شيخ نجم الدين رازى كه مردى صوفى و محافظه‌كار بود زبان به اعتراض مىگشايد :\r\n\r\nوظايف يك قاضى شرافتمند\r\nشيخ در سطور زير وضع آشفته دستگاه قضايى و تبعيضات و حق‌كشيهاى زورمندان و ضعف و زبونى عده‌يى قاضى نما را ، در آن ايام روشن مىكند . به نظر رازى : چون پادشاه « قاضيى به شهرى و ولايتى فرستد ، بايد كه عالم و عاقل و ديندار و صالح فرستد كه دست كشيده دارد ، از مال ايتام و مواريث و اوقاف و رشوت و امثال اين - خدمتگاران مصلح و معتمد و متدين دارد كه در دعاوى ميل و حيف نكند ، و به طمع ، حق باطل ، و باطل حق نكند . اين معنى در روزگار ، دشوارتر دست دهد ، زيرا كه بيشتر قضا به خدمتى مىدهند نه به اهليت ، بضرورت هركه خدمتى گيرد . » « 2 »\r\nبه نظر نجم رازى مرد صالح و پاكدامن « طالب قضا نشود و گرد درگاه ملوك و نواب حضرت نگردد و خدمتى ندهد و درين عهد ( يعنى قرن ششم هجرى مقارن حملهء مغول ) قضا بيشتر به خدمتى مىدهند . . . نه به اهليت . »\r\nدر جاى ديگر مىنويسد قضاة بر سه گروهند . اول - آنان‌كه - به علم قضا جاهلند و از سر جهل و هوا و ميل نفس قضا كنند ، دوم آنك به علم قضا عالم بود اما به علم كار نكند و بجهل و هوا كار كند و ميل و محابا كند و جانب خلق بر جانب خداى ترجيح نهد و رشوت ستاند و كتابت سجلات و عقود انكحه به قباله دهد و از آن مال و خدمتى ستاند و نيابتها در ولايت به\r\n\r\n\r\n","description":"","footnote":"\r\n( 1 ) تاريخ سلاجقهء آسياى صغير ، ترجمهء على اصغر چارلاقى ( قبل از انتشار ) .\r\n( 2 ) . نجم رازى ، مرصاد العباد ، به اهتمام دكتر رياحى ، ص 462 به بعد .\r\n","page_name":" 1301 ","page_number":591},
  {"content":"\r\n\r\nمال و رشوت دهد و خدمتگاران را مستولى كند تا رشوتها ستانند و در ابطال حقوق كوشند ، و در اموال مواريث و ايتام تصرف فاسد كنند و تزويرات بردارند و باطلها را به حق فرانمايند و تصرف در اوقاف به ناواجب نمايند و مناصب و مساجد و مدارس و خانقاهات ، به علتها و غرضها و رشوتها ، به نااهلان و مستأكله دهند و تقويت اهل دين نكنند و كار احتساب و امر به معروف و نهى منكر مهمل گذارند و آنچ به ابواب البر تعلق دارد كه بر قاضى واجب بود غمخوارگى آن كردن ضايع گذارد ، نجم الدين رازى در اوايل قرن هفتم هجرى با صراحت تمام مىنويسد : « اين ضعيف در بلاد جهان ، شرق و غرب قريب سى سال است تا مىگردد هيچ قاضى نيافت كه از اين آفات مبرا و مصون بود . . . معهذا اگر كسى از اين خصال ناپسند پاك و مبرا بود . . . از نادره جهان بود ، به چنين قاضى تبرك نمودن و تقرب جستن واجب بود . . . » « 1 »\r\nسنايى وضع طبقات محروم و ستمديده را در برابر خداوندان قدرت در نيمه اول قرن ششم هجرى با استادى تمام مجسم مىكند .\r\n . . . پادشاهان قوى بر دادخواهان ضعيف * مركز درگاه را سد سكندر كرده‌اند\r\nعالمان بىعمل از غايت حرص و امل * خويشتن را سخره اصحاب لشكر كرده‌اند\r\nخون چشم بيوگان است آنكه در وقت صبوح * مهتران دولت اندر جام و ساغر كرده‌اند\r\nمالداران توانگر كيسه‌ى « درويش‌دل » * در جفا درويش را از « غم » توانگر كرده‌اند\r\nتا كه دهقانان ، چو عوانان قباپوشان شدند * تخم كشت مردمان بىبار و بىبر كرده‌اند\r\nغازيان ، نابوده در غزو غزاى روم و هند * لاف خود افزون ز پور زال و نوذر كرده‌اند \r\nدر كتب داستانى گاه از كيفرها و شكنجه‌هاى بدنى كه در دورهء قرون وسطا معمول بوده سخن رفته است : « روح‌افزاى را دركشيد و چوب زد ، چنان‌كه به هرچوبى دو سه جاى روح‌افزاى شاخ شد و خون روانه شد ، تا ده چوب تمام شد . روح‌افزاى زنهار خواست ، گفت : « مرا مزنيد تا راست بگويم . » او را بنشاندند و آب خواست و او را آب دادند تا بازخورد . . . بفرمود تا ماه پرى و روح‌افزاى را بند برنهادند و به شه‌دره بردند . خادمى بود سياه ، زشت ، نام او منگول ، او را بفرستادند تا بر وى موكل شد . . . »\r\nدر جاى ديگر از داستان سمك عيار چنين آمده است : « . . . گفت : اى شاه ، من او را به علامتها خواهم كشتن كه جهانيان عبرت گيرند . شاه گفت : « تو دانى در حال او را بيفكند و هردو چشم او به كارد برآورد ، و همه دندانهاى وى بشكست به سنگ ، و او را به دست سرخ‌ورد ، داد و گفت او را نگاه دار كه من با او كار دارم . . . »\r\n\r\n\r\n","description":"","footnote":"\r\n( 1 ) . همان ، ص 496 به بعد .\r\n","page_name":" 1302 ","page_number":592},
  {"content":"\r\n\r\nو در صفحهء 118 مىنويسد : « . . . پس چون خشم بر خاطور و كانون افكند ، گفت : زود هردو را ببريد و به دار كنيد و تيرباران كنيد تا بعد از اين كسى با پادشاه خود طنز نكند . . . » « 1 »\r\n\r\nانتحار :\r\nگاه مردان جنگى و رجال سياسى قبل از آن‌كه مورد شكنجه قرار گيرند دست به خودكشى مىزدند . در تاريخ غزنويان مىخوانيم پس از آن‌كه محمود غزنوى بر محمد سورى دست يافت ، وى را « پيش سلطان بردند و او ، از روى آزردگى خاطر ، نگين مسموم مكيده و در مجلس سلطان محمود ، وديعت جان را به قابض ارواح سپرد . » « 2 »\r\nنظام الملك در سياست‌نامه مىنويسد : « شنيدم كه در غزنين خبازان درهاى دكان برنهادند ، نان ناياب گشت و درويشان در رنج افتادند . تظلم به درگاه سلطان محمود آوردند و از نانوايان بناليدند ، سلطان محمود بفرمود تا نانواى خاص بياوردند و در زير پاى پيل افكندند چون بمرد ، به دندان پيل بستند و در شهر بگردانيدند و بر وى منادى كردند كه : « هركه در دكان گشاده نكند و نان نفروشد ، با او همين رود كه با اين رفت . » انبارها خرج كردند ، نماز شام بر در هردكانى پنجاه من نان مانده بود و كس نمىخريد . »\r\n« گاه بزهكاران را در قفس آهنين مىكردند ، چنان‌كه سلطان محمود غزنوى چون بر ابو على سيمجور دست يافت ، او را در قفس محبوس كرد تا جان داد . » « 3 »\r\nچند قرن بعد چون تيمور لنگ بر بايزيد پادشاه عثمانى غلبه كرد ، او را در قفس آهنين محبوس كرد . به محض اينكه تيمور بايزيد را در قفس ديد ، به خنده درآمد . بايزيد به تيمور گفت :\r\n« از اين پيروزى سرمست مشو ! » تيمور جواب داد : « بر ناپايدارى احوال جهان واقفم و خندهء من بر تو از سر خودخواهى و غرور نيست ، بلكه بخت و اقبال با برگزيدن دو مرد ناقص مثل من و شما براى تقسيم كردن تمام امپراتورى آسيا واقعا انتخاب عجيبى كرده است . زيرا شما از يك چشم كور و من از يك پا لنگم . » « 4 »\r\nدر احسن التواريخ ضمن وقايع سال 866 مىخوانيم كه منهيان به سلطان ابو سعيد گزارش دادند كه : « خواجه معز الدين ظلم بسيار كرده و شيخ احمد صراف نيز به بهانهء قرض از مردمان و تجار زر بسيار گرفته . چون اين خبر به خسرو والاگهر رسيد ، حكم عالى صدور يافت كه ايشان را به وجهى هلاك كنند كه موجب عبرت بىباكان ديگر شود . شيخ احمد را در دروازهء ملك پوست كندند و خواجه معز الدين را در ديگ آب جوشان انداختند و مىجوشيد تا هلاك شد و نشان\r\n\r\n\r\n","description":"","footnote":"\r\n( 1 ) . سمك عيار ، به اهتمام دكتر خانلرى ، ص 117 به بعد .\r\n( 2 ) . در پيرامون تاريخ بيهقى ، ج 2 ، پيشين ، ص 814 .\r\n( 3 ) . در پيرامون تاريخ بيهقى ، پيشين ، ج 2 ، ص 4 .\r\n( 4 ) . سفرنامهء سانسون ، ترجمهء دكتر تفضلى ، پيشن ، ص 27 .\r\n","page_name":" 1303 ","page_number":593},
  {"content":"\r\n\r\nعالم مطاع صدور يافت كه بعد از اين در هرات و بلوكات زرنام بردار را بىنشان نستانند و نشان را بر سنگ نقش كرده بر در مسجد جامع هرات در جاى مناسب نصب كنند . » « 1 »\r\nابو الفضل بيهقى ضمن گفتگو از تاريخ خوارزم و مأمونيان ، از گناهكاران سخن مىگويد و مىنويسد : « خونيان و همگان را سراپاى برهنه پيش سلطان « محمود » آوردند . امير سخت شاد شد از ديدن خونيان و فرمود تا ايشان را به حرس سپردند و بازداشتند و امير به خوارزم آمد و آن ولايت را بگرفت و خزانه‌ها برداشتند و امير نونشانده را با همه آل و تبار مامونيان فروگرفتند و چون از اين فارغ شدند ، فرمود تا سه دار بزدند و اين سه تن را پيش پيلان انداختند تا بكشتند .\r\nپس بر دندانهاى پيلان نهادند تا بگردانيدند و منادى كردند كه هركسى كه خداوند خويش را بكشد ، وى را سزا اين است . پس دارها كشيدند و بر رسن استوار ببستند و بسيارى مردم را از خونيان ميان به دو نيم كردند و دست و پاى بريدند و حشمتى سخت بزرگ افتاد و آن ناحيت را به حاجب آلتونتاش سپرد . . . »\r\nدر سال 542 سلطان سنجر به قصد جنگ با آتسز به خوارزم لشكر كشيد و تصميم گرفت ناحيهء هزار اسب را بگيرد . رشيد وطواط در جواب انورى بيت زير را بر تيرى نوشت و بينداخت :\r\n گر خصم تو اى شاه بود رستم گرد * يك خر ز هزار اسب تو نتواند برد \r\nچون سنجر از اين بيت وطواط باخبر گرديد ، در خشم شد و سوگند خورد چون او را دستگير كند هفت عضو او را از يكديگر جدا كند . « وطواط هرشب به آشيانه و هرروز به واديى پناه بردى و در خفيه به اركان دولت سنجرى توسل جستى ، هيچ‌كدام ازيشان به سبب مشاهدهء غضب سلطان به تكفل مصلحت او زبان نمىداد . » « 2 » بالاخره منتخب الدين رئيس ديوان انشاء و مشاور و نديم او قدم شجاعت پيش نهاد و در روز و ساعت مناسبى خطاب به سلطان سنجر گفت وطواط مرغكى ضعيف است و طاقت اين ندارد كه او را به هفت پاره كنند . اگر فرمان باشد او را به دو پاره كنند . سلطان بخنديد و از گناه او درگذشت .\r\nكيفرهاى سبعانه نه‌تنها در حق مردم عادى ، بلكه در مورد خلفا و امرايى كه به چنگال دشمنان اسير مىشدند نيز ، اجرا مىشد .\r\nمسعودى دربارهء چگونگى قتل مهتدى مىنويسد : « معروفتر از همه اين‌كه او را با خنجر كشتند . بعضى گفته‌اند آلات مردى او فشردند تا جان داد . بعضى گويند او را ميان دو تختهء بزرگ نهادند و با طناب محكم بستند تا بمرد و به قولى خفه شد و به قولى او را زير فرشها و مخده‌ها\r\n\r\n\r\n","description":"","footnote":"\r\n( 1 ) . احسن التواريخ ، به تصحيح دكتر نوايى ، پيشين ، ص 425 .\r\n( 2 ) . تاريخ جهانگشاى جوينى ، ج 2 ، ص 9 به بعد . نيز رك . تذكرهء دولتشاه سمرقندى ، ص 90 .\r\n","page_name":" 1304 ","page_number":594},
  {"content":"\r\n\r\nفشردند تا جان داد . » « 1 »\r\nهمچنين مسعودى در مروج الذهب مىنويسد : « پس از كشته شدن محمد و ابراهيم ، روزى منصور خليفهء عباسى به مصاحبان خود گفت : « به خدا هيچ‌كس صميمىتر از حجاج نسبت به بنى مروان نبود . » مسيب بن زهير ضبى برخاست و گفت : « اى امير مؤمنان حجاج كارى نكرده كه ما نكرده باشيم . . . به ما فرمان دادى فرزندان پيغمبرمان ( ص ) را بكشيم ، ما نيز اطاعت تو كرديم ، آيا با تو صميمى بوده‌ايم يا نه ؟ . . . از پيش گفتيم كه منصور عبد اللّه بن حسن بن على رضى إله عنه و بسيارى از خاندان او را بگرفت و اين به سال 144 هنگام بازگشت وى از حج بود . . . در ربذه منصور محمد بن عبد إله بن عمر ابن عثمان را برهنه كرد و هزار تازيانه زد . . . منصور در تخت روانى از ربذه برفت و اين گروه را به بند آهنين كردند و در كجاوه‌هاى سرگشاده نهادند . . . آنها را به كوفه بردند و در زير زمين محبوس كردند كه روز را از شب تشخيص نمىدادند . . . آنها را در حبس بداشتند تا مرگشان دررسيد . . . كار تطهير و وضوى آنها در همانجا بود و از عفونت به رنج افتاده بودند . پاهاى آنها ورم مىكرد ، همچنان بالا مىرفت تا به قلب مىرسيد و مايهء مرگ مىشد . » « 2 »\r\n\r\nاعتصاب غذا :\r\n« شريف ابو جعفر را حبس كردند ، روزه گرفت و هيچ نخورد تا بيمار شد ، از مردم فرياد و فغان برخاست به ناچار او را از حبس خارج كردند ، ولى همين مرض منتهى شد به موت او در سال 470 هجرى قمرى . در كتاب ويس و رامين نيز به بعضى از كيفرهاى معمولى آن زمان اشاره شده است :\r\n كنون خواهى بكش خواهى برانم * وگر خواهى برآور ديدگانم\r\nوگر خواهى به بند جاودان دار * وگر خواهى برهنه كن به بازار \r\n\r\nتخته‌بند :\r\n« نوعى از شكنجه كه دست و پاى كسى را با تخته ببندند تا او حركت نتواند كرد . » « 3 » سعدى در گلستان گويد : « هارون اركان دولت را گفت جزاى چنين كس چه باشد ، يكى اشارت به كشتن كرد و ديگرى به زبان بريدن و ديگرى به زجر و نفى . . . »\r\nبه‌طورى كه از داستان « تاجدار مرو و سگان آدمىخوار » كه نظامى با استادى تمام آن را به رشتهء نظم كشيده ، برمىآيد در عصر ميانگين يا قرون وسطا يكى از كيفرها اين بود كه گناهكاران را نزد سگان خونخوار رها مىكردند :\r\n شه چون شدى از كسى برآزار * داديش بدان سگان خونخوار\r\nهركس كه ز شاه بىامان بود * آوردن و خوردنش همان بود \r\n\r\n\r\n","description":"","footnote":"\r\n( 1 ) . مسعودى ، مروج الذهب ، ج 2 ، ص 587 .\r\n( 2 ) . همان ، ص 302 به بعد .\r\n( 3 ) . بهاء الدين ولد ، معارف ، پيشين ، ص 470 .\r\n","page_name":" 1305 ","page_number":595},
  {"content":"\r\n\r\nيكى از ندماى شاه به حكم عقل و مال‌انديشى به نواختن سگان پرداخت :\r\n هرروز شدى و گوسفندى * در مطرح آن سگان فكندى \r\nعاقبت روزى شاه بر اين نديم خشم گرفت و دستور داد تا او را پيش سگان افكندند ولى سگان كه اسير مهربانيهاى او بودند ،\r\n چون منعم خود شناختندش * دم لابه‌كنان نواختندش \r\nصبحگاهان شاه از كردهء خود نادم شد ، سگبان چون از پشيمانى شاه باخبر گرديد ، گفت :\r\n زان گرگ سگان اژدهاروى * نازرده بر او يكى سر موى \r\nشاه نديم را فراخواند و علت را جويا شد ، او جسورانه گفت :\r\n گفتا سبب آن‌كه پيش ازين بند * دادم به سگان نواله‌اى چند\r\nايشان به نواله‌اى كه خوردند * با من لب خود به مهر كردند\r\nده سال غلامى تو كردم * اين بود برى كه از تو خوردم !\r\n. . . سگ دوست شد و تو آشنا ، نى * سگ را حق خدمت و تو را نى !\r\n. . . سگ صلح كند به استخوانى * ناكس نكند وفا به جانى \r\n\r\nكيفر ، به فرمان صاحب عباد :\r\nصاحب عباد وزير نامدار آل بويه يك‌بار بر يكى از غلامان خود خشم گرفت و با عبارتى مصنوع و مختصر فرمان كيفر او را صادر كرد : « احصد نبات خديه و انقش بالسوطه جنبيه ، يعتبر الناظرون اليه . يعنى : گياه رويش را دور كن ( ريشش را بتراش ) و دو پهلويش را با تازيانه پرنگار نما تا نگرندگان از ديدنش عبرت گيرند . »\r\nيكى از مطالبى كه از مطالعهء كتاب گرانقدر راحة الصدور و آية السرور راوندى مىتوان دريافت ، اين‌كه در عهد سلاجقه نيز بيماران روحى و مبتلايان به ساديسم كمابيش وجود داشتند و از رنج و عذاب و شكنجهء همنوعان خود لذت مىبردند :\r\nمؤلف كتاب ضمن بيان احوالات سلطان محمد ملكشاه مىنويسد : « و در آن عهد نابينايى ظاهر شد ، او را علوى مدنى گفتندى . آخر روز در كوچهء خود ايستادى عصايى در دست ، دعا كردى كه خدايش بيامرزاد كه دست اين نابينا گيرد و در اين كوچه به در خانه رساند . و آن كوچه دراز و تاريك بود و سراى كور ، در آخر ، و به دهليز سراى چاهى بود ، چون علوى را به در سراى بردندى ، قومى آن شخص را در سراى كشيدندى و در آن چاه سرنگون كردندى و از آن چاه منفذها با سردابها مدت چهار پنج ماه بر اين بگذشت و خلقى بسيار از جوانان شهر مفقود شدند ، كس بيرون نمىبرد و از مرده و زنده خبرى نمىيافتند . روزى زنى گداى از اين سراى چيزى مىخواست ، ناله‌اى شنيد . گفت : « خدا بيمارتان را شفا دهد . » مردم آن خانه انديشيدند كه او بر آن حال وقوف يابد ، خواستند كه او را به بهانهء نان دادن در سراى كشند ، زن بترسيد و بگريخت و به\r\n\r\n","description":"","footnote":"","page_name":" 1306 ","page_number":596},
  {"content":"\r\n\r\nدر كوچه ، قومى را گفت ، از فلان سراى نالهء منكر شنيدم و قومى قصد من كردند ، آن كارى بزرگ بود و واقعه‌اى عظيم و مردم خود در جستجوى غايبان بودند ، فغانى برخاست و جهانى مردم به در خانه جمع شدند و ناگاه در سراى رفتند و به بيغوله‌ها و زواياى خانه جستن كردند و راه سردابه بيافتند ، بيشتر از چهار صد پانصد مرد را در آنجا ديدند ، بعضى كشته و بعضى به چهارميخ به ديوار بازدوخته و دو تن را هنوز رمقى مانده بود . آوازه در شهر افتاده و خلايق روى نهادند و هركس دوستى و خويشى باقى مىيافتند و غريوى در اصفهان افتاد كه مثل آن ، كس نشان نداد و علوى مدنى و زنش را بگرفتند و ياران او را بجستند و او را و زنش را در بازار لشكر بسوختند . » « 1 »\r\n\r\nكيفر دادن\r\nدر منابع تاريخى ، سياست راندن ، سياست فرمودن و سياست كردن به معنى مجازات و كيفر دادن نيز به كار رفته است . « هرگاه كه پادشاه عطا ندهد و سياست هم بر جايگاه نراند ، همهء كارها بر وى شوريده و تباه گردد . »\r\n( بيهقى )\r\n دمى بيش بر من سياست نراند ، * عقوبت بر او تا قيامت بماند . \r\nسعدى\r\n« سلطان سعد الملك را با چند تن ديگر از خواجگان معروف سياست فرمود و به در اصفهان بر كنار زرينه‌رود همه را بياويخت . » ( مجمل التواريخ ) .\r\nپادشاه بايد كه مخالطت و مجالست با اهل علم و فضل كند زيرا كه پيدا كرديم كه كار پادشاه سياست كردن ظاهر است و كار عالم سياست كردن باطن است ( حدايق الانوار ) . « 2 »\r\n\r\nسياف :\r\nكلمهء سياف به معنى شمشيرزن ، دژخيم و ميرغضب به كار رفته است « و ابو دلف با شلوارى و چشم‌بسته آنجا بنشانده و سياف شمشير برهنه به دست ايستاده و افشين با ابو دلف در مناظره و سياف منتظر ، كه بگويد ده تا سرش بيندازد . » « 3 »\r\nسلاجقهء كرمان در آخرين سالهاى زمامدارى از طريق عدل و انصاف به كلى منحرف شدند ، به قول نويسندهء عقد العلى به جاى تأديب با چوب و يا حبس گناهكاران « . . . زلت قدم را به ارفت دم مقابل داشتند و به كمتر جرمى مسلمانى را هلاك كردند ، زمام امور به دست نااهلان مىدادند ترتيب اسباب جهاندارى از دست ملوك بيرون شد ، هرتركى قبايى نو مىبافت تمناى اتابكى و خيال دادبگى مىكرد . . . » « 4 »\r\n\r\n\r\n","description":"","footnote":"\r\n( 1 ) . راحة الصدور ، ص 157 به بعد .\r\n( 2 ) . لغت‌نامه ، پيشين ، ص 742 .\r\n( 3 ) . بيهقى ، چاپ اديب ، پيشين ، ص 171 .\r\n( 4 ) . عقد العلى ، پيشين ، ص 19 .\r\n","page_name":" 1307 ","page_number":597},
  {"content":"\r\n\r\n\r\nچگونگى قتل ملك صالح\r\nهلاكو كه از ملك صالح سخت خشمناك بود ، تصميم گرفت كه او را به بدترين صورتى به ديار نيستى فرستد ، پس فرمان داد : « . . . تا اعضايش را در دنبه گرفتند و نمدى بر وى پيچيده به رسن محكم بستند و در آفتاب انداختند و گاهى اندك غذايى به وى مىدادند و پس از چند روز آن دنبه‌ها مستحيل به كرمان شده اعضاى ملك را آغاز خوردن كردند ، و صالح مدت يك ماه به اين عقوبت مبتلا بود ، تا وفات يافت . آنگاه پسر سه ساله او را كه علاء الملك نام داشت ، در كنار رودخانه موصل به ضرب تيغ جان‌گسل ، دو نيم زدند و هرنيمهء او را در جانب رودخانه بياويختند . » « 1 »\r\n\r\nقتل صدر الدين زنجانى :\r\n« روز يكشنبه 21 رجب يك دست او را امير سوتاى گرفته و ديگر دست او را پهلوان ملك غورى ، و امير قتلغ شاه او را از ميان به دو نيم زد . » « 2 »\r\n\r\nرشوه‌خوارى و آدم‌كشى\r\nاسفنديار كاتب در تاريخ طبرستان مىنويسد : كه هيثم زندانبان يوسف بن - عمر بود و او نام كسانى را كه در زندان مىمردند مىنوشت و به اطلاع مخدوم خود يوسف بن عمر مىرسانيد « ابى برده . . . محبوس بود ، از او تمنى كرد كه ده هزار درم بستاند و نام او در مردگان نويسد و بدين حيلت وى را خلاص دهد زر بستد و نام او عرض داشت امير گفت او را همچنان مرده پيش من آور سجان ( يعنى زندانبان ) از خيانت بترسيد بازآمد و مخده بر رويش نهاد و هلاك گردانيد ، هم مال رفت هم جان . » « 3 »\r\nمعين الدين اسفزارى در تاريخ هرات در ضمن وقايع سال 866 داستانى مىنويسد كه خلاصهء آن از اين قرار است كه سلطان ابو سعيد ميرزا را معلوم شد كه خواجه معز الدين شيرازى و شيخ احمد صراف در وقت وصول وجوه ، نسبت به مردم ظلم و تعدى بسيار كرده‌اند . رأى عالى چنين اقتضا كرد كه آنها را به عقوبتى هلاك كند كه سبب عبرت ساير عمال و مباشران باشد .\r\nپس حكم كرد كه شيخ احمد صراف را بر در ملك پوست كرده به عذابى اليم كشتند و خواجه معز الدين را در ديگ آب جوش انداختند تا پخته شد . چون اين خبر به دستور ملك ، به خواجه شمس الدين محمد مرواريد رسيد ، از هيبت سياست سلطان بيهوش گشت . . .\r\nمردم از ديرباز ، تنها از زخم شمشير رنجه نمىشدند ، بلكه از زخم زبان و سخن تلخ شنيدن و سرزنش و طعنهء اين و آن نيز رنج روحى مىبردند . اسدى گويد :\r\n ز زخم سنان بيش زخم زبان * كه اين تن كند خسته و آن روان\r\nزخم كان از زبان ياران است * بدتر از زخم تيرباران است \r\nمكتبى\r\n صد زخم‌زبان شنيدم از تو * يك مرهم دل نديدم از تو \r\nنظامى\r\n\r\n\r\n","description":"","footnote":"\r\n( 1 ) . حبيب السير ، پيشين ، ج 3 ، ص 101 . نيز رك . اسناد و نامه‌هاى تاريخى ، مؤيد ثابتى ، ص 413 .\r\n( 2 ) . تاريخ غازانى ، به تصحيح كارل‌يان ، ص 130 .\r\n( 3 ) . تاريخ طبرستان ، به تصحيح اقبال آشتيانى ، ص 12 .\r\n","page_name":" 1308 ","page_number":598},
  {"content":"\r\n\r\nهمت مسكينان و ضعيفان ، زخم زيادتر زند و سخت‌تر كه بازوى پهلوانان .\r\n( مجالس سعدى ، ص 23 )\r\nدر عهد تيمور بيش‌ازپيش اصول و مبانى حقوق بشر ناديده گرفته مىشد .\r\n\r\nكيفر شديدى كه مترجم كلاويخو را تهديد مىكرد\r\nنه‌تنها منشيان و دبيران در اثر كمترين اشتباه و سوء سياست مورد حمله و تعرض زورمندان قرار مىگرفتند بلكه مترجمان نيز گه‌گاه به علل گوناگون ممكن بود مورد حمله و غضب شهرياران و مخدومان قرار گيرند . در سفرنامه كلاويخو ، مىخوانيم كه در يكى از مهمانيها ، مترجم سفير اسپانيا ديرتر از وقت مقرر به حضور تيمور بار يافت ، و مورد اعتراض شديد امير و بزرگان دربار او قرار گرفت ، كلاويخو در سفرنامهء خود در مورد اين ماجراى اسف‌انگيز چنين مىنويسد :\r\n« . . . بزرگان به دنبال مترجم بيچارهء ما فرستادند و به خشم به او گفتند : « چرا در آمدن شتاب نكردى و خشم پادشاه را بر ما برانگيزاندى ؟ چرا اصلا پيوسته ملتزم سفيران فرنگ نبودى و از خدمت آنان دور مانده‌اى ؟ همه تقصيرها به گردن تست كه دير آمدى و براى مكافات تو ما فرمان مىدهيم تا بينىات را سوراخ كنند و از آن ريسمانى بگذرانند و در اردوگاه بگردانند تا عبرت ديگران شود ، هنوز سخن آنان به پايان نرسيده بود كه چند تن او را گرفتند و يكى بينيش را گرفت و نزديك بود آن را سوراخ كنند كه آن بزرگى كه به دنبال ما آمد و ما را ديرگاه به سور برد شفاعت كرد و از ديگران خواست كه به او رحم كنند و ببخشايند . سرانجام موافقت كردند و آن مترجم از خطر جست . » « 1 »\r\nنويسندهء شرح حال خواجه احرار مىنويسد : « خواجه احرار در دوران جوانى با دراويش ديگر ، مورد تحقير و تخفيف مأمورين بىرحم الغ بيك واقع شده بود و در دربار الغ بيك براى مجازات مظلومين و تبهكاران سردابهاى مرطوب و سياهچالهاى مخوف وجود داشت ، براى تنبيه مغضوبين يك نفر موسوم به « يساول » مأموريت داشت . روزى كه الغ بيك در تاشكند بود ، دستور داد همهء شيخ‌زادگان شهر در « مزار » جمع شوند . در ميان 17 نفر شيخ جوان كه در آن محل جمع شده بودند ، جوانتر از همه خواجه احرار بود . همين‌كه الغ بيك در محل حاضر شد ، به يساول دستور داد كه آنان را روى خاك بيفكند و به شدت مانند غلطكها بغلطاند . چون نوبت به خواجه احرار رسيد ، با يك حركت سريع و جسورانه خود را از چنگ « يساول » رها ساخت . عمل بىباكانهء درويش جوان ، مورد پسند الغ بيك واقع شد . . . معلم خواجه احرار موسوم به حسن عطار از او خواست كه از اين موقعيت استفاده كند و به صف خدمتگزاران دربار وارد شود و به يارى مظلومينى كه مورد شكنجه واقع مىگردند قيام نمايد . . . » « 2 »\r\n\r\n\r\n","description":"","footnote":"\r\n( 1 ) . سفرنامهء كلاويخو ، ترجمهء مسعود رجب‌نيا ، بنگاه انتشارات ترجمه و نشر كتاب ، ص 224 .\r\n( 2 ) . الغ بيك و زمان او ، پيشين ، ص 193 .\r\n","page_name":" 1309 ","page_number":599},
  {"content":"\r\n\r\n\r\nمبارزه با انحراف در عصر ما\r\nدر جامعهء قرون وسطا كيفر گناهكاران و مبارزه با كجروان امرى كاملا طبيعى بود و هرگز مديران جامعه بر آن نبودند كه علل انحرافات اخلاقى را كشف كنند و در مقام درمان عناصر منحرف جامعه برآيند . ولى امروز جامعه‌شناسان مترقى مىگويند : « سلامت جامعه مبارزه با كجروان را ايجاب مىكند و در اين مبارزه به هيچ روى نبايد منحرفان را مورد نفرت و خصومت قرار داد . و درصدد آزار يا نابودى آنان برآمد . زيرا منحرفان گناهى ندارند ، بلكه خود قربانيان ستمديدهء جامعه‌اند .\r\n« در سده‌هاى پيشين كجروان به شدت منفور جامعه بودند و از اين‌رو چون كسى گرفتار نوعى انحراف مىشد ، ديگران به جاى آن‌كه او را بيمار بشمارند و مورد دلسوزى قرار دهند ، با بيزارى و دشمنى با او مواجه مىشدند و او را از خود مىراندند . از اين‌رو منحرفان همواره در كتمان انحراف خود مىكوشيدند و بر اثر اين كتمان امكان بهبود را از خود مىگرفتند . . . شخص منحرف يعنى كسى كه نتوانسته است موافق هنجارهاى اجتماعى رفتار كند ، گناهى ندارد . گناه از آن جامعه‌اى است كه نتوانسته است فرهنگ خود را متعادل گرداند ، و بدين‌علت زندگى مردم را دچار ضرر و خطر كرده است . به راستى جامعه بايد به جاى آن‌كه به كجروان خود خشم گيرد ، خود را مسئول و مقصر داند و در برابر كجروان احساس شرمسارى كند و با تمام نيرو در رفع انحرافها بكوشد .\r\nمبارزه با انحرافات اجتماعى ، مانند مبارزه با انواع بيمارى از دو راه ميسر است ؛ يكى از راه درمان و ديگرى از راه پيشگيرى .\r\nجامعه بايد براى درمان كجروىها از آخرين وسايل علمى سود جويد . . . بيمارستانها و آسايشگاههاى روانى كنونى به استثناى تعدادى قليل ، براى پذيرايى و درمان بيماران آمادگى كافى ندارند . اگر اين مؤسسات ، بيمار را در محيط زندگى فعال و پرتنوعى قرار دهند . . . و با كارهاى تازه‌اى آشنا كنند ، بر اثر جذبهء كار ، بيمار بهبود مىيابد . . . از اينجاست كه آميختن درمانهاى روانى با كار در جامعه‌هاى نو ، مخصوصا در اتحاد جماهير شوروى رواج مىيابد . در عصر ما پيشگيرى كج‌رويها مهمتر از درمان است . اكثر جامعه‌شناسان برآنند كه براى مبارزه با كجرويهاى اجتماعى بايد زمينهء پيدايش آنها را از ميان برداشت و براى حصول اين منظور رعايت دو اصل را ضرور مىدانند : اصل اول سالم كردن محيط اجتماعى كودكان يعنى خانواده است و اصل دوم ، سالم كردن محيط اجتماعى همگان يعنى جامعه است . . . بدون سلامت جامعه بزرگ ، سلامت خانواده و هيچ سازمان اجتماعى ديگر ميسر نمىشود .\r\nبنابراين جامعه‌هاى بيمار كنونى بايد بىدرنگ درصدد علاج خود برآيند و عواملى مانند سودجويى فردى ، و رقابت خصومت‌آميز و اجحاف طبقه‌يى ، بايد از زندگى اجتماعى برخيزند و فرهنگها سازگارى و تعادل از كف رفتهء خود را بازيابند .\r\nاصلاحات محدود ، مانند تغيير روش آموزش يا مبارزه با ميگسارى و بيماريهاى آميزشى با\r\n\r\n","description":"","footnote":"","page_name":" 1310 ","page_number":600},
  {"content":"\r\n\r\nتأسيس باشگاه و انجمن با آنكه بىتاثير نيستند از عهدهء سالم كردن محيط جامعه برنمىآيند . . . » « 1 »\r\n« مان » در كتاب اصول روانشناسى مىنويسد :\r\n« امروز دانشمندان معتقدند انحرافات فكرى ، و اخلاقى و اقدام به اعمالى كه از نظر قانونى جنحه يا جنايت خوانده مىشود ، محصول بيماريهاى فكرى و روانى است و بايد بينوايان و مبتلايان به اين نوع امراض را مورد معالجه روانى و طبى قرار داد .\r\nپيشينيان اين قبيل تبه‌كاران را مردمى منحرف و غيرقابل درمان مىشمردند حتى تا صد و پنجاه سال پيش نظر غالب كسان راجع به ديوانگان آن بود كه شيطان به قالب آنها حلول كرده است . اين بود كه آنان را با دزدان و روسپيان و آدم‌كشان به زندان مىانداختند و در ديوانه‌خانه‌ها با غل و زنجير نگهدارى مىكردند ، اغلب آنها را كتك مىزدند ، و شكنجه بدنى مىدادند تا آرامشان كنند و به اطاعت وادارند . . . » « 2 »\r\nپس از حملهء مغول ، بنيان سازمانهاى اجتماعى و ادارى ايران عموما و اساس تشكيلات قضايى خصوصا درهم ريخت . پس از آن‌كه آتش جنگ و خونريزى فرونشست ، يك‌چند ياساى چنگيزى بر حيات اجتماعى مردم سايه افكند . با گذشت زمان قوم بيابانگرد مغول به حكم ضروريات تاريخى و اجتماعى مغلوب فرهنگ و تمدن ملل خاورميانه گرديدند و به تدريج قوانين قديم بار ديگر بر روابط اجتماعى و اقتصادى مردم حاكم گرديد .\r\n\r\nياساى چنگيزى\r\nدر كتاب بزرگ قانون يا ياساى چنگيزى كه با همكارى اوكتاى جغتاى به رشتهء تحرير درآمده است ، در مورد چگونگى رفتار با كشورهاى خارجى ، نحوهء جنگ ، تقسيم‌بندى سپاهيان ، و دستگاه نامه‌رسانى ، ماليات ، مسألهء وراثت و بالاخره روابط اعضاى خانواده با يكديگر ، به فرمانروايان مغولى تعاليم و آموزشهايى داده شده بود . ياساى چنگيزى كاملا با مقتضيات زمان همآهنگى داشت و بازماندگان چنگيز تعهد كرده بودند مفاد ياسا و مكمل آن را محترم شمارند . در عهد غازان و بازماندگان مسلمان او گاه بين تعاليم اسلامى و ياساى چنگيزى تعارض و اختلاف به ظهور مىرسيد ، ولى با گذشت زمان قدرت ياسا و رسوم قومى مغولان از درجهء اعتبار ساقط شد .\r\nدر حقوق جزاى مغولان براى زنان محصنه ، دزدى ، قتل يكى از مغولان و عدم رعايت بعضى از آداب كشتار و طهارت ، مجازات مرگ پيش‌بينى شده بود . قتل يكى از مسلمانان با پرداخت چهل باش جبران مىشد . كشتار گوسفندان طبق مراسم اسلامى در فضاى سربسته و مخفيانه مجاز بود . در بين مغولان كيفرهاى وحشيانه بسيار معمول بود . از جمله سوزاندن تبه‌كار يا درون روغن گداخته فروبردن او ، متداول بود . اغلب بستگان محكوم مقتول نيز به قتل مىرسيدند و ثروت آنان ضبط مىشد و اعضاى خانوادهء سلطنتى را خفه مىكردند تا خون آنها\r\n\r\n\r\n","description":"","footnote":"\r\n( 1 ) . آگ‌برن و نيمكف ، زمينهء جامعه‌شناسى ، ترجمه و اقتباس امير حسين آريانپور ، جيبى ، تهران ، ص 211 به بعد .\r\n( 2 ) . اصول روانشناسى مان ، ترجمهء محمود صناعى ، ص 12 .\r\n","page_name":" 1311 ","page_number":601},
  {"content":"\r\n\r\nريخته نشود . و دادگاه غالبا از اميران و شاهزادگان تشكيل مىشد و خان مغول عاليترين منصب قضايى را داشت ، اقامهء دعوى بر پايهء شهادت شهود مىشد و اگر صحت گفتار و اتهام شاكى به ثبوت مىرسيد ، جان و مال محكوم در اختيار شاكى قرار مىگرفت . او مىتوانست وى را آزاد كند يا بكشد . اگر شكايت بىمورد بود ، شاكى به مرگ محكوم مىشد . مغولان پس از استقرار در چين و ايران به اسناد و مدارك كتبى نيز توجه كردند و ظاهرا در محاكمات صورت‌جلسه‌اى نيز تنظيم مىگرديد . همان‌گونه كه فرمانروايان مغرضانه در امور قضايى دخالت مىكردند ، مغولان و افراد عادى آنان نيز از هيچ‌گونه غرض‌ورزى و دخالت فروگذار نمىكردند . رشيد الدين فضل اللّه گفته است كه مردم در امور قضايى به آنان مراجعه مىكردند و حكومت تصميم مغرضانهء آن را به كار مىبست و اين حال آشفته تا روى كار آمدن غازان خان دوام يافت . « 1 »\r\n\r\nدادگسترى و قوانين در عهد مغول\r\nقوم وحشى و بيابانگرد مغول به اقتضاى محيط نشو و نماى خود داراى قوانين و نظامات مخصوص بودند كه سينه‌به‌سينه به يكديگر منتقل مىكردند . پس از استقرار حكومت چنگيزى در ديگر نقاط ، در احكام و قواعد مزبور به اقتضاى زمان تغييراتى پديد آمد و مقرر گرديد كه نظامات جديد در طومارهايى نوشته شود .\r\nبنابراين ياساى چنگيزى به مجموعهء قوانينى اطلاق مىشود كه حقوق مدنى و اجتماعى تودهء مردم و افراد ارتش چنگيزى را مشخص مىكند و ما رئوس و اهم اين قوانين را با استفاده از منابع مختلف ذيلا مشخص مىكنيم :\r\n1 ) . عقيده و مذهب به شرط اعتقاد به خداى واحد آزاد است .\r\n2 ) . پادشاه بايد از نسل ذكور چنگيز خان باشد و حكومتش از طرف مجمع شاهزادگان تصويب شود .\r\n3 ) . با دشمن نبايد صلح كرد ، مگر پس از غلبهء بر وى .\r\n4 ) . شكار از فروردين تا مهرماه ممنوع است .\r\n5 ) . خوردن خون و احشاء حيوانات مباح است .\r\n6 ) . تمام كسانى كه در خدمات جنگى وارد نيستند ، بايد مجانا در خدمات عمومى و عام المنفعه شركت نمايند و در هرهفته يك‌بار براى سلطان بلاعوض كار كنند .\r\n7 ) . مجازات دزدى معمولا 7 تا 700 ضربهء چوب است كه آن را مىتوان به 9 برابر مال مسروق خريده و گاهى نيز مجازات دزدى اعدام است .\r\n8 ) . هيچ فردى از مغول غلام ديگرى نمىشود ، اما مغولان مىتوانند افراد ديگر را برده كنند .\r\nهركس غلام ديگرى را بدون اجازه تصرف كند يا غلام فرارى را به صاحبش بازنگرداند ،\r\n\r\n\r\n","description":"","footnote":"\r\n( 1 ) . برتولد اشپولر ، تاريخ مغول ، ترجمهء ميرآفتاب ، ص 275 به بعد .\r\n","page_name":" 1312 ","page_number":602},
  {"content":"\r\n\r\nمجازاتش اعدام است .\r\n9 ) . هرمردى مىتواند با هرزنى كه از اقرباى طبقه اول و دوم او نباشد ازدواج كند تعداد زن و غلام محدود نيست ، به شرط آن‌كه مرد از عهدهء مخارج آنها برآيد .\r\n10 ) . مجازات زنا اعدام است ، هركس زانى و زانيه را در حين ارتكاب ببيند مىتواند آنها را بكشد .\r\n11 ) . مجازات جاسوسى و لواط و شهادت دروغ و جادوگرى مرگ است .\r\n12 ) . مجازات مباشر خائن اعدام است ، مگر آن‌كه تقصيرش كوچك باشد . در اين صورت تعيين مجازات او بسته به نظر خان است .\r\n13 ) . ترخانها مىتوانند تا 9 بار بدون مجازات مرتكب جرم شوند ( ترخانها طبقه‌اى از بزرگان مغول بودند كه از كليهء خدمات عمومى و پرداخت ماليات معاف بودند و بدون اجازه مىتوانستند به حضور خان بروند ) . « 1 »\r\nپس از حملهء مغول به ايران ، وضع اجتماعى و اقتصادى ايران بيش‌ازپيش در هم و آشفته گرديد . ياساها يعنى مجموع قواعد و قوانين مغول بسيار منحط و ابتدايى بود و فقط براى حل و اجراى آنها در محيط ايران كه به اقتضاى تكامل نسبى اقتصادى و اجتماعى ، قوانين و نظامات اجراى آنها در محيط ايران كه به اقتضاى تكامل نسبى اقتصاد و اجتماعى ، قوانين و نظامات مترقىترى داشت امكان‌پذير نبود . با اين حال پس از حملهء مغول مداخلهء بزرگان و امراى آن قوم ، و بىخبرى و غرض‌ورزى آنان به آشفتگى اوضاع كمك كرد و بخصوص كار قضاوت و داورى بيش از ساير شئون دستخوش ابتذال و رسوايى گرديد .\r\n\r\nوضع دادرسى و محاكم در روزگار مغول :\r\nحكام و امراى مغول به علت بىخبرى و گاه به حكم اغراض خصوصى ، اشخاص بىمايه و مغرض را به كار داورى مىگماشتند . غالبا اين قبيل اشخاص شياد و محيل با ريشى بلند و عمامه‌اى بزرگ و اتخاذ القاب و عناوين عربى خود را نزد امراى جاهل مغول از اجلهء دانشمندان و فقها معرفى مىكردند و آنها نيز يا به علت ساده‌لوحى و جهالت و يا به سبب اغراضى خاص اين قبيل مردم را براى اعمال قضا و داورى در بين مردم و ادارهء محضر شرع و عدالتخانه‌ها به نقاط مختلف كشور گسيل مىداشتند . در نتيجهء اين آشفتگى به تدريج قضاتى كه مايل نبودند كه پاى خود را از حريم عدالت و قوانين شرعى فراتر گذارند ، مناصب ديرين خود را ترك گفتند . ظلم و تبعيض و رشوه‌خوارى امرى عادى و معمولى شد .\r\nدادرسى و قضا مانند ديگر شئون زندگى وسيلهء دست زورمندان گرديد . قضات همان‌طور كه به اراده و ميل امرا و زورمندان انتخاب مىشدند ، بنابه ميل آنها در مسايل مورد اختلاف اظهار عقيده مىكردند . هركس مداركى داشت و مىخواست حقى را به كرسى بنشاند ، ناگزير بود به\r\n\r\n\r\n","description":"","footnote":"\r\n( 1 ) . نگاه كنيد به تاريخ مغول ، عباس اقبال ، سال 1312 ، ص 77 به بعد و تاريخ مغول برتولد اشپولر ، پيشين ، ص 276 به بعد .\r\n","page_name":" 1313 ","page_number":603},
  {"content":"\r\n\r\nشخص متنفذى متوسل شود تا شايد با الحاح و اصرار و دادن رشوه ، تمام يا قسمتى از حق خود را به كف آورد . امرا و قضات دست‌به‌دست هم داده و به دوشيدن طرفين دعوا مشغول مىشدند .\r\nشغل دادرسى را به مقاطعه مىدادند و قضات غالبا به علت اعمال نفوذ طرفين ، حكم نمىدادند و به قول رشيد الدين فضل اللّه « . . . كلمة الحق نمىگفتند . . . در خفيه به ايشان مىرسانيدند كه اين جماعت قوىدستانند و جوابى مطلق نمىتوانيم گفت بدين طريقه روز مىگذرانيدند و در ميانه چيزى مىستدند . . . چون مدعى باطل به حمايت قوىدستى مىرفت ، مدعى عليه مسكين كه مالك به حق بود ، به حمايت ديگرى از راه ضرورت توسل مىجست . . . »\r\nرشيد الدين فضل اللّه در جاى ديگر مىنويسد كه در اثر بىعلاقگى و نوكرمآبى و ناپاكى ، بعضى از قضات براى موضوع واحدى دو حكم مخالف به دست دو طرف دعوى مىدادند و آنها را ممهور و مسجل مىكردند و اين وضع آشفته تا عصر غازان دوام داشت . وى براى پايان دادن به اين وضع و خاتمه دادن به اين نوع اسناد و مدارك معارض دستور رسيدگى مجدد صادر كرد و مقرر داشت كه در مواردى كه حل مسئله محتاج به مشورت با ائمه و ارباب اطلاع باشد ، مجمعى تشكيل دهند و پس از مشاوره و دقت كافى ، هرطرف كه ذيحق بود ، حاكم ، مدارك او را تنفيذ كند و مكتوب و مدارك ديگر را در « طاس عدل » بشويد .\r\n\r\nگفتگوى غازان با قضات و مشايخ :\r\nرشيد الدين فضل اللّه در تاريخ مبارك غازانى از قول غازان خان خطاب به قضات و مشايخ و زهاد و اهل علم و تقوا چنين مىنويسد : « . . . در مجلسى كه بزرگان و معتبران در قورولتاى به بندگى آمده بودند ، فرمود كه شما لباس دعوى پوشيده‌ايد و اين قضيه معظم است و اين دعوى با خلق نمىكنيد ، با خدا مىكنيد و يمكن كه خلايق دعوى شما را چند روز كه بر حقيقت آن واقف نباشند مسلم دارند . ليكن خداى تعالى بر ضماير شما مطلع است و با وى تزوير و تلبيس درنگيرد و غيرت آورد هم در دنيا مكافات آن كند و از آن عقبى ، خود مقرر و معين است . . . آنان‌كه اين لباس دعوى نپوشيده‌اند و يك‌رنگ‌اند و خويشتن را از ديگران امتيازى ننهاده و انديشهء تمكين و سرورى و زهد و مستورى ندارند ، كس را بر ايشان اعتراض نيست . . . شما لباس دعوى پوشيده‌ايد و متعهد و متكفل اداى حقوق گشته و مىگوييد ما چنين‌ايم و چنين خواهيم كرد ، اكنون نيكو بينديشيد ، اگر از عهدهء اين عهد و ميثاق و دعوى كه لازمهء اين لباس است بيرون مىتوانيد آمد و به سخن خود مىتوانيد رسيد به غايت نيك و پسنديده باشد . . . و نيز محقق دانيد كه حق تعالى مرا جهت آن پادشاهى داد و بر سر خلق گماشت تا تدبير كار ايشان كنم و عدل و سويت ميان ايشان نگاه دارم و بر من واجب گردانيد كه حق گويم و حق كنم و مجرمان را مالش دهم به قدر گناه ، و حكم خدا را در ازل چنان اقتضا كرد كه بازخواست از خواص زيادت باشد . و از اين جهت كه بهايم به گناه مأخوذ نيستند ، پادشاهان نيز بايد همچنين بيشتر بازخواست گناه بزرگان كنند و آنان را كه مقدم اقوام باشند ، مقدم دانند و آن را دستور داشته ياساميشى ملك كنند . بدين‌واسطه من نيز بيشتر گناهان شما پرسم و خطاب با\r\n\r\n","description":"","footnote":"","page_name":" 1314 ","page_number":604},
  {"content":"\r\n\r\nشما كنم . . . گمان مبريد كه به لباس شما نظر كنم ، بلكه به افعال و اعمالتان . . . صدق و صفا ورزيد و همت و انديشه نيكو گردانيد تا جملهء عالم و ما نيز به بركت آن محفوظ مانيم . . . و اگر من چيزى خلاف شرع و عقل كنم مرا تنبيه و اعلام كنيد و حقيقت دانيد كه سخن شما وقتى در من اثر كند و مقبول و مسموع افتد كه معنى شما با دعوى موافق و مطابق باشد . چه در آن‌وقت سخن از سر صدق و صفا و قوت نفس گوييد و هرآينه مؤثر آيد . . . » « 1 »\r\n\r\nچگونگى تنظيم اسناد :\r\nدر كتاب تاريخ مبارك غازانى در حكايت چهاردهم به احكام و دستورهايى برمىخوريم كه معرف محيط اجتماعى آن روزى ايران است و نشان مىدهد كه در آن ايام چگونه عده‌اى از مردم منفعت‌طلب زمان ، با همكارى قضات و خطبايى كه نقش سردفتر داشتند ، به تنظيم اسناد بىاساس مبادرت مىكردند و با اين اقدام دعاوى و اختلافات دامنه‌دارى براى مردم بىپناه ايجاد مىكردند .\r\nغازان ظاهرا در سايهء تعليمات وزير باتدبيرش رشيد الدين فضل اللّه در مقام حل اين مشكل برمىآيد و در حكايت چهاردهم تحت عنوان « دفع تزويرات و دعاوى باطل و دفع خيانت بىامانتيان و نامتدينان » چنين دستور مىدهد : « پادشاه اسلام خلد سلطانه از كمال معدلت انواع تزويرات و دعاوى باطل را دفع فرمود و طايفه قضاء و خطبا را كه در علوم شرعى ماهر نباشند از تحرير قبالات و وثائق منع فرمودند و تمامت قضاة را فرمود تا قبالات را بر يك طريقه نويسند چنان كه جمله دقائق شرعى مرعى باشد ، تا ابواب و منازعات ميان خلق مسدود ماند . »\r\nغازان خان براى حل اين مشكلات بموجب پنج « يرليغ » به مقامات قضايى تعليمات و دستورهايى مىدهد كه ما خلاصه‌اى از آنها را ذيلا نقل مىكنيم : به موجب نخستين يرليغ مقرر مىشود كه امور قضايى انحصارا به قضاتى كه به مسايل شرعى احاطه دارند محول شود تا از اين پس مال ايتام و كسانى كه غايبند مورد تجاوز قرار نگيرد . ضمنا غازان خان دستور داده بود كه طبق يرليغ بزرگ چنگيزى ، حريم زندگى و قدرت قضات از هرنوع تجاوزى مصون باشد و از ايشان به هيچ عنوان ماليات و عوارض نگيرند و در خانه‌هاى ايشان به هيچ عنوانى خواه به نام ايلچى ، خواه به عناوين ديگر وارد نشوند و آبرو و حيثيت آنان را نگه دارند ، و اگر كسى به قاضى سخنان ناروا مىگفت ، شحنهء ولايت مكلف بود او را سزا دهد . هيچ مقامى اجازه نداشت كه قاضى را نزد خود فراخواند ، و قضات نيز مكلف بودند كه بدون دريافت وجهى به اختلافات رسيدگى نمايند . و هرگاه « حجت نو » يعنى سند جديدى تنظيم كردند ، اسناد كهنه را در طاس عدل بشويند تا اسناد معارض نزد مردم پيدا نشود . همچنين به موجب قراردادى دستور داده شده بود كه « حجتهاى كهنه » و قباله‌هاى كهن را كه سى سال از عمر آنها گذاشته بود و مورد استفاده قرار نگرفته ، به اصحاب دعوى پس ندهند ؛ بلكه اين نوع مدارك را در طاس عدل بشويند .\r\n\r\n\r\n","description":"","footnote":"\r\n( 1 ) . تاريخ مبارك غازانى ، پيشين ، ص 35 .\r\n","page_name":" 1315 ","page_number":605},
  {"content":"\r\n\r\nاگر اصحاب دعوى به معيت ارباب قدرت و صاحبان نفوذ در محضر قاضى حاضر مىشدند ، قاضى مكلف بود ، ما دام كه حاميان در محضر او هستند از اصحاب دعوى سخنى نشنود .\r\nاگر دعوايى بين دو مغول يا بين يك مغول و مسلمان روى مىداد ، ظاهرا براى آن‌كه قاضى آزادى عمل بيشترى داشته باشد ، مقرر شده بود كه در هرماهى دو روز « شحانى و ملوك و بيتكچيان و قضات و علويان و دانشمندان در مسجد جامع به ديوان المظالمه جمع شوند و دعاوى جمعيت بشنوند و به كنه آن رسيده به موجب حكم شريعت به فيصل رسانند . ظاهرا منظور از اين دادرسيهاى جمعى اين بوده كه قاضى را متهم به جانبدارى از طرفين دعوى نكنند .\r\nبه موجب دستور ديگرى به كليهء متنفذين و شخصيتهاى محلى دستور داده شده بود كه از معاملهء املاكى كه مورد اختلاف است خوددارى كنند .\r\nاشخاصى كه از شركت در اين نوع معاملات منع شده‌اند ، بدين قرارند : « مادران تركان ، خاتونان ، فرزندان ، دختران ، دامادان ، اميران تومان و هزاره و صده و دهه و مغولان بسيار ، بيتكچيان ، اميران بزرگ ، قاضيان ، علويان ، دانشمندان ، شيخان ، رؤسا . » قضاتى كه در دهات انجام وظيفه مىكردند جز خطبه خواندن ، و تنظيم اسناد قرض و صداقنامه كار ديگرى نداشتند . كسانى كه دعوى مهمى داشتند ، ناگزير بودند براى اقامهء دعوى به شهر آيند و پيش قاضى شهر موضوع را عنوان كنند و قاضى با حضور معتمدى متدين به موضوع رسيدگى نمايد تا كسى كه ملكى را فروخته يا به رهن گذاشته ، بار ديگر عملى به تزوير نكند . و اگر كسى مرتكب اين قبيل معاملات مىشد ، ريش او را تراشيده گرد شهر مىگردانيدند و اگر محرر با علم و اطلاع به چنين معامله‌اى دست مىزد ، او را مىكشتند .\r\nغازان خان در يكى از يرليغهاى خود دستور مىدهد كه مأمورين قضايى دقت كنند كه مالكيت بايع قبل از بيع ، مسلم باشد . ظاهرا در عصر غازانى در اثر امنيت و آرامشى نسبى فعاليتهاى عمرانى زياد شده بود و خريد و فروش املاك رواج داشت و جمعى از سودجويان به انواع حيل و تدابير متوسل مىشدند تا از راه معاملات تقلبى سود كلانى به دست آورند . غازان مىگويد : « . . . همهء همت ما به رفاهيت عموم خلايق مصروف و خواهان آن‌كه عدل و انصاف ما ، در جهان منتشر گردد و هيچ قوىدست ، بر ضعيفى زور و زيادتى نتواند كرد و به طريق حيل و انواع تزويرات و تأويلات حق هيچ مستحقى باطل نگردد و انواع منازعات از ميان خلايق مرتفع شود . » ظاهرا در آن ايام بعضى از مالكين بزرگ براى املاك خود دو قباله تنظيم مىكردند و به موجب يكى از آن اسناد ، املاك خود را به صور مختلف معامله مىكردند و هنگام بروز اختلاف از اعلام حقيقت و ابراز مدارك اصلى خوددارى مىكردند و با هزاران حيله و اقامهء گواهان دروغين مىكوشيدند تا باطلى را حق جلوه دهند . و غالبا قاضى بيچاره را اغفال مىكردند و با ابراز اسناد مختلف ، كشف حقيقت را دشوار مىساختند .\r\nبه همين مناسبت غازان دستور مىدهد : « بايد كسانى كه حجت و قبالات مبايعات املاك\r\n\r\n","description":"","footnote":"","page_name":" 1316 ","page_number":606},
  {"content":"\r\n\r\nنويسند ، كتاب دار القضا باشند ، ديگرى ننويسد . و البته بايد قاضى چون در دار القضا به حكم نشيند ، طاسى پرآب بر كرسى حاضر گرداند و نام آن طاس عدل فرموده‌ايم » به دستور غازان خان كليهء اسناد و مداركى كه در محضر قاضى بطلان و مجعول بودن آنها محرز مىشد ، در آب طاس عدل مىشستند . و مقرر شد هرمالكى كه تمام يا قسمتى از ملك خود را بفروشد ، آن قسمتى كه فروخته در سند ذكر شود و بنويسد كه در فلان تاريخ چه ميزان به فلان شخص فروخته و اين معانى در اسناد بايع و مشترى منعكس شود تا راه دعوى مسدود گردد . كسانى كه گواهى دروغ مىدادند ، ريش آنها را تراشيده بر درازگوش مىنشاندند و گرد شهر مىگردانيدند و اگر كسى ملكى را مىفروخت يا رهن مىگذاشت و بار ديگر همان ملك را معامله مىنمود ، آن اشخاص را به ياسا مىرسانيدند . حق قضات و كتاب معين شده بود و غازان تأكيد كرده بود كه از حد خود تجاوز نكنند . . . ديگر فرموديم كه قضات به علت سجل و دعاوى بر عادت معهود دانگى توقع ندارند و نستانند ، به مرسومى كه فرموده‌ايم قناعت نمايند و آن كاتب كه حجت نويسد به هر حجتى كه مبلغ صد دينار باشد يك درم بستاند و آنچه تا بالاى صد دينار باشد يك دينار بستاند و قطعا زيادت نستاند .\r\n. . . هروكيل كه از دو طرف چيزى گيرد ، او را تعزير كنند و ريش او بتراشند و از وكالت معزول كنند . در كتاب تاريخ غازانى بار ديگر در مورد مرور زمان سى ساله چنين مىنويسد : « هردعوى كه از سى سال باز با وجود تمكين مدعى و ارتفاع موانع متعرض آن نشده باشند ، اگر بعد از انقضاء آن مدت دعوى كنند اصلا نشنوند . چه فساد دعاوى ظاهرست و شنيدن آن مستهجن ، و سلاطين سلجوقى پيش از اين به آن معنى افتاده‌اند و به مدد اجتهاد ائمه وقت منع سماع آن كرده . . . »\r\nقراين تاريخى نشان مىدهد كه در مواردى كه قاضى اهليت علمى و اخلاقى نداشته و يا ، چنان‌كه بايد گوش‌به‌فرمان متنفذين محلى نبوده است ، اكابر و اعيان محل مىتوانستند تقاضاى تغيير يا عزل او را بنمايند :\r\n\r\nفرمان قضاء ممالك هرات\r\nدر تاريخ‌نامهء هرات مىخوانيم كه در عصر اولجايتو ، قاضى هرات امير على نصرت ظاهرا شايستگى احراز اين مقام را نداشت ، به همين مناسبت « . . . ائمه و مشايخ و اكابر و اعيان شهر هرات احسن اللّه احوالهم محضرى نوشتند بر آن جمله كه امير على كه قاضى خطهء محروسه هرات است از علم عارىست و در امور شرعيه به خلاف احكام شرع مصطفوى شروع مىنمايد و آن محضر را به عراق فرستادند . . . » چون اولجايتو سلطان ، از جريان مطلع شد ، گفت هركس را ملك غياث الحق تعيين گرداند منصب قضاى هرات را به او ارزانى دارند و به اين ترتيب صدر الحق والدين به اين مقام برگزيده شد و به موجب فرمان « . . . منصب قضاء و خطهء محروسهء هرات را با ولايات او چون فوشنج و جره و كوسويه و آزاب و تولك و هراترود و فيروزكوه و غرجستان و جرزوان و اسفراز و دره و قلعه كاه و فراه و غور و گرمسير تا حد سند ، به دو مفوض كرده آمد و اين مهم بزرگ به\r\n\r\n","description":"","footnote":"","page_name":" 1317 ","page_number":607},
  {"content":"\r\n\r\nصداقت و امانت او بازبسته شد . . . كه در استماع شهادت احتياط نمايد و در حفظ تركات و اموال اتباع مجد و مجتهد باشد و مساهلت و محابا درين معنى خصوصا و در همهء معانى عموما به يكسو نهد و در قطع خصومات و امضاى حكومات فتواى مفتيان مصيب را دستور اعمال خود سازد و نواب و گماشتگان خود را از اخذ و قبول رشى و از ميل و مداهنت اجتناب كلى فرمايد ، سبيل ائمه و سادات و معارف و اصحاب مناصب و عموم رعايا و كافهء براياى خطهء معمورهء هرات حميت عن الافات آن است كه در توقير و احتشام مولاناى معظم صدر الحق والدين زيدت فضايله اجتهاد هرچه تمامتر به جاى آرند و در رعايت جانب او . . . فرونگذارند و منصب قضا و خطابت و امانت و احتساب و شيخ الاسلامى و تصرف منابر و مساجد و مدارس و خانقاهات و توليت اوقاف و سبيلات و آنچه از لوازم و عوارض منصب قضا باشد به دو مفوص دانند و او را در استحلاف و عزل و تقلد نواب . . . و حفظ اموال ايتام و غايبان و آنچ از شغل قضاست مطلق العنان شناسند و در كل امور شرعى رجوع به دو و نواب او كنند . . . و در خطهء هرات و ولايات او هرقاضى كه يرليغ و التمغاى و مثالى داشته باشد ، به مولاناى معظم صدر الحق والدين تسليم كنند و برين جمله بروند . . . چون مولانا معظم به هرات برسد ، روز جمعه در مسجد جامع احكام پادشاه و امراء و صواحب بخوانند و امير محمد بن على نصرت را معزول و يرليغ و امثله كه در دست داشت ازو بستانند و قضاى شهر هرات را در تصرف آورد . . . و در تقويت و تربيت اهل علم و تقوى معاونت هرچه تمامتر فرموده و در قلع و قمع فسقه و فجره اجتهاد بليغ به جاى آورد . . . » « 1 »\r\n\r\nاصلاحات جديد در قوانين و نظامات قضايى\r\nپس از روى كار آمدن حكومت مغول ، چنان‌كه گفتيم آشفتگى در كار قضا بيش‌ازپيش ظاهر گرديد . پس از آن‌كه غازان خان به آيين اسلام گرويد ، در صدد اصلاح مفاسد امور برآمد و در كليهء مسايل مورد ابتلاى عامه ترتيبات تازه‌اى در ضمن يرليغها ( فرمانها ) برقرار ساخت كه از آن جمله اصلاح دستگاه قضا را بايد در صدر كارهاى نيك او قرار داد . خواجه رشيد الدين فضل اللّه وزير او در مقدمه‌اى كه بر سواد يرليغهاى پنجگانهء غازانى مربوط به اصلاح دستگاه عدالت نوشته ، مىگويد : « پادشاه اسلام خلد سلطانه از كمال معدلت ، انواع تزويرات و دعاوى باطل را رفع فرمود تا قبالات را بر يك طريقه نويسند . چنان‌كه جملهء دقايق شرعى مرعى باشد تا ابواب منازعات ميان خلق مسدود ماند . و آن احكام و دستورها برين تفصيل است :\r\n1 . يرليغ در باب تفويض قضا كه به قضات داده‌اند .\r\n2 . يرليغ در باب آن‌كه دعاوى سى ساله نشنوند .\r\n3 . يرليغ در اثبات مالكيت بايع قبل البيع .\r\n4 . يرليغ در باب تأكيد احكام سابقه و تمهيد شرايط لاحقه .\r\n5 . يرليغ دستور الوثايق كه تمامت ائمهء عصر بر آن اتفاق كردند .\r\n\r\n\r\n","description":"","footnote":"\r\n( 1 ) . سيف هروى ، تاريخ‌نامهء هراة ، چاپ كلكته ، ص 610 به بعد .\r\n","page_name":" 1318 ","page_number":608},
  {"content":"\r\n\r\n\r\nمجمل دستورهاى غازانى :\r\n1 . قاضى ، پيش امرا و وزراء جهت رسيدگى نرود و هركس ، براى تفصيل قضايا بايد به دار القضا برود .\r\n2 . قاضى چون راتب منظم ساليانه داشت ، به هيچ علت و بهانه از مردم چيزى نستاند .\r\n3 . هركس حجتى نو نويسد ، قبالهء كهنه را در طاس عدل بشويد .\r\n4 . هرقباله‌اى كه سى سال از تاريخ كتابت او گذشته باشد ، در طاس عدل بشويد .\r\n5 . هركس تزوير و حيله‌اى در كار قضا كند ، ريش او را تراشيده بر گاو نشانده و گرد شهر بگردانند .\r\n6 . مردم عادى را از نوشتن محضر منع كند و به محضر كسى اعتبار نكند .\r\n7 . اگر كسى از ارباب نفوذ براى حمايت از طرف دعوى به محكمه بيايد ، پيش از خروج او از محضر قضا ، دعوى را طرح نكند .\r\n8 . براى رسيدگى به دعاوى كه ميان دو مغول يا يك ترك و يك تازيك برپا شد ، در هرماهى دو روز در مسجد جامع ديوان مظالم تشكيل دهند . و با حضور حكام و بيتكچيان و قضات و علويان و دانشمندان متفقا به دعوى رسيدگى كنند .\r\n9 . در هردعوى كه بر قاضى مشكل افتد ، ديوان مظالم بدان صفت تشكيل يابد .\r\n10 . هرملكى كه در ملكيت آن گفتگو باشد ، مادران و بندگان و خاتونان و فرزندان و دختران و دامادان ( خانوادهء ايلخان و امير تومان و هزاره و صده و دهه و ساير مغولان و بيتكچيان ديوان بزرگ و قاضيان و علويان و دانشمندان و مشايخ و پارسايان ) دخالت نكنند و نخرند .\r\n11 . معتمدى معين ، نصب كند تا تاريخ قبالجات را بنويسد و روزنامه نگاه دارد تا اگر كسى ملكى را يك‌بار فروخته يا به رهن گذارده ، بار ديگر نفروشد و به گرو ننهد .\r\n12 . كسى كه بدين كار اقدام كند ، ريش او تراشيده ، گرد شهر بگردانند .\r\n13 . اگر اين كار با اطلاع تاريخ‌نگار دار القضا انجام پذيرد ، او مقصر و سزاوار قتل است .\r\n14 . فروشندهء ملك بايد پيش از معامله ، مالكيت خود را در دار القضا به اثبات برساند .\r\n15 . غير از كتاب دار القضا هيچ‌كس به كتابت قباله‌ها اقدام نكند .\r\n16 . قضات هم كاتبان خود را محدود سازند .\r\n17 . هركاتبى كه حجتى نويسد ، دادوستد آن صد دينار باشد . يك درم حق الكتابه بستاند ( يعنى يك هزارم ارزش معامله ) و اگر از صد دينار بيشتر باشد ، يك دينار تنها بگيرد .\r\n18 . هردعوى كه به پايان رسد و حكم قطعى صادر شود ، صكوك قديمه ( بنچاقها يا بنجك‌ها ) را بشويد .\r\n19 . قاضى طاس پرآبى در محكمه پيش روى خود بنهد براى شستن بنچاقها كه آن را طاس عدل گويند .\r\n\r\n","description":"","footnote":"","page_name":" 1319 ","page_number":609},
  {"content":"\r\n\r\n20 . اگر وكيلى از متخاصمين چيزى گرفته باشد ، ريش او بتراشند و تشهير كنند .\r\n21 . در تعديل و تزكيهء شهود بيش از حد معهود اهتمام ورزند .\r\n22 . شهود دعوى را از هم جدا نموده و ما دام كه صدق گفتار ايشان به تحقق نينجامد ، به ثبوت مدعى حكم نكند .\r\n23 . در مهر و امضاى سجلات و قبالجات دقت كامل به كار برند ، و پس از اطمينان بر صحت آنها به مهر شهادت برسد .\r\n24 . اگر دو وثيقهء مخالف در دست دو طرف مرافعه باشد ، ائمه و علما ، دار العدل منعقد سازند و پس از تشخيص صحت يكى از آن دو وثيقه ، وثيقهء باطل را در طاس عدل بشويند .\r\n25 . اگر فى المجلس قضيه‌اى خاتمه نيافت ، هردو وثيقه را به امينى سپارند و به خصمان بازندهند تا وقتى حقيقت ثابت شود .\r\n26 . اگر به ظهور پيوندد كه مدعى ملكى را فروخته و بعد به استناد حجتى طرح دعوى كرده است ، قضات دعوى را نپذيرند و ملك را به مالكيت متصرف آن بازگذارند .\r\n\r\nدوام اصلاحات غازانى :\r\nاصلاحات غازانى تا اواخر سده هشتم تقريبا به همان صورت برقرار بود و قسمتهايى از آن‌كه مربوط به تنظيم اسناد معاملات باشد از حيث پيش‌بينى نكات دقيق ، تا روزگار ما معمول و متداول محضر شرع بود .\r\nدر سوادهايى كه از احكام انتصاب قضات و كتاب دار القضا و امراى بارغو در مجموعه‌هاى منشآت قديم مربوط به سده‌هاى هشتم و نهم هجرى ديده مىشود ، شواهد و مظاهرى از بقاى اصلاحات غازانى به نظر مىرسد . » « 1 »\r\n\r\nفرمان قضا در عهد غازان خان\r\nبطورىكه از تاريخ مبارك غازانى برمىآيد ، اين پادشاه براى حسن جريان امور ، اشخاص ذيصلاحيت و خوشنام را به سمت داورى به نقاط مختلف مىفرستاد و براى آنها احكام و فرامينى صادر مىكرد كه خلاصهء يكى از آنها اين است : « بسم اللّه الرحمن الرحيم . . . كسانى كه از قبل ما در فلان طرف حاكمند ، بدانند كه فلانى را قضاى آنجا و توابع آن فرموديم تا هرقضيه و كار مهمى كه به شرع تعلق داشته باشد در اين ولايت با او گويند تا او حكم كند و به قطع رساند و مال ايتام و غايب را نيكو محافظت نمايد و بيرون از او كائنا من كان هيچ آفريده در ميان كار او درنيايد ، و كسى را كه او در زندان شرع كرده باشد ، هيچ آفريده آن زندانى را بيرون نياورد ، و جماعتى كه به مهمات و كارهاى شرعى موسومند خلاف او نكنند . . . و هركه برابر و در روى قاضى سخنان سخت گويد و جواب دهد و حرمت او كم كند ، فرموديم تا شحنهء ولايت او را سزا دهد . ديگر ، قاضى را هيچ آفريده پيش خود نخواند ، قاضى نيز چون كار شريعت قطع كند . . . از هيچ آفريده چيزى نستاند و چون\r\n\r\n\r\n","description":"","footnote":"\r\n( 1 ) . محيط طباطبايى ، دادگسترى در ايران ، پيشين ، ص 36 به بعد .\r\n","page_name":" 1320 ","page_number":610},
  {"content":"\r\n\r\nحجتى نو نويسد . . . حجتهاى كهنه را پيش طاس عدل حاضر گرداند و در آنجا اندازد و بشويد و دعاوى . . . كه تاريخ آن بيش از سى سال باشد ، مسموع ندارند و چون چنان قباله‌هاى كهن را پيش او آرند ، به خصمان و مدعيان ندهد و در طاس عدل بشويد . . . » در اين نامه به داوران تأكيد شده كه تحت نفوذ و قدرت زورمندان قرار نگيرند و دعاوى مهم را چنان كه قبلا نيز گفتيم بطور جمعى رسيدگى نمايند ، يعنى اگر اصحاب دعوى از مغولان و متنفذان بودند ، سران حكومت و قضات و علويان و دانشمندان در مسجد جامع گرد آيند و به موضوع رسيدگى كنند و حكمى كتبى صادر نمايند . در اين نامه همچنين تأكيد شده است كه هيچ‌يك از سران و شخصيتهاى مملكتى حق ندارند كه در خريد و فروش املاكى كه مورد نزاع و گفتگو و دعوى است ، شركت جويند . و قضات و معتمدان محلى بايد كليهء معاملاتى را كه انجام مىگيرد ، از قبيل فروش و رهن و غيره در دفاتر مخصوص ثبت كنند . و اگر كسى دوبار ملكى را فروخت يا به رهن گذاشت ، « ريش آن شخص بتراشند و گرد شهر برآرند . »\r\nبه موجب فرمان ديگر تحت عنوان « اثبات مالكيت بايع قبل البيع » غازان به قضات و دادرسان تأكيد مىكند كه براى جلوگيرى از تقلب و تزوير ، بايع و مشترى را پيش قاضى حاضر كنند و گواهان پاكدامن گواهى دهند كه ملك از آن بايع و تحت تصرف اوست و هيچ‌كس نسبت به او ادعايى ندارد . و اگر مدعى پيدا شد ، معامله باطل است . در اين جريان بار ديگر گفته شده است : « . . . قضات به علت سجل و دعاوى بر عادت معهود ، دانگى توقع ندارند و نستانند و به مرسومى كه فرموده‌ايم قناعت نمايند . و آن كاتب كه حجت نويسد ، به هرحجتى كه به مبلغ صد دينار باشد يك درم بستاند و آنچه بالاى صد دينار باشد تا يك دينار بستاند و قطعا زيادت نستاند . و مدير كه اشهاد مىكند ، به هرحجتى كه تمام گواه كند نيم دينار رايج بستاند و هروكيل كه از هردو طرف چيزى گيرد ، او را تعزير كنند و ريش او را بتراشند و از وكالت معزول كنند . . . »\r\nنكتهء ديگرى كه توجه به آن ضرورى است ، اين‌كه ابطال دعاوى سى ساله ابتكار غازان خان نبوده است ، بلكه نخست سلطان ملكشاه دعاوى كهنهء سى ساله را قابل استماع ندانست و بعدها « در عهد هولاكو خان وزراى تازيك عرضه داشتند و هم بر آن موجب يرليغ ( - فرمان ) نافذ گشت ، و بعد از آن در زمان اباقا خان و ارغون و كيخاتو خان امضاء آن حاصل گردانيدند ، ليكن اثرى از نفاذ آن به ظهور نمىپيوست . »\r\nسپس رشيد الدين فضل اللّه مىنويسد كه در عهد اين شهرياران چون هيئت حاكم مىخواستند « املاك بسيار به وجوه اندك بخرند » ، به ظلم و زور متوسل مىشدند و ملكى را كه ده هزار دينار ارزش داشت ، به مبلغ سى يا صد دينار مىخريدند و فروشنده و قضات پاكدامن جرأت دم زدن و مخالفت نداشتند . غازان خان براى اين‌كه به اين آشفتگى و فقدان امنيت مالى و قضايى پايان دهد ، از مولانا فخر الدين ، قاضى هرات كه از فحول علماى روزگار و قاضى القضات وقت بود ، استمداد نمود و به يارى آنان فرامينى به قضات معتمد صادر كرد و به اين ترتيب تا حدى به\r\n\r\n","description":"","footnote":"","page_name":" 1321 ","page_number":611},
  {"content":"\r\n\r\nستمگرى سران مغول و همدستان ايرانى آنان پايان داد و از بركت امنيت قضايى ، چنان‌كه ديديم فعاليت عمرانى بىسابقه‌اى در دوران قدرت غازانى آغاز شد .\r\n\r\nگواهى گواهان :\r\nچون در آن ايام يكى از مدارك و دلايل اصحاب دعوى گواهى گواهان بود ، تأكيد شده است كه گواهى دو گواه عادل براى اثبات هردعوى شرعا كافى است ، ولى نبايد از نظر دور داشت كه پيدا كردن مردان راستگو و عادل ( به معنى حقيقى كلمه ) كارى است دشوار « و به مجرد آن‌كه گواه سمت و صفت نيكمردان از خود نمايد و ظاهر خوش يا صنعت سخن را آرايش دهد ، فريفته نشايد شد و در اقتباس حقيقت حال و استخراج باطن قضيه لطف انديشه و صفاى ذهن را كار بايد فرمود . » سپس مىنويسد براى كشف حقيقت بهتر آن است كه راه احتياط پيش گيريم و از گواهان جداجدا تحقيق كنيم و از يك فرد واحد چندبار بازجويى كنيم ، اگر در همه حال به طور يكنواخت و يكسان سخن گفتند ، باور كنيم و الا از تناقضات و اختلافاتى كه در گفتهء آنهاست ، به حقيقت راه يابيم و به حيله‌ها و تدابيرى كه براى واژگون كردن حقيقت به كار برده‌اند واقف گرديم .\r\nمحمد نخجوانى از صاحبنظران عهد ايلخانان مغول در جلد دوم دستور الكاتب پس از مقدمه‌يى طولانى در « تفويض قاضى القضاتى ممالك » وظايف متصدى اين شغل خطير را چنين تعيين مىكند : « . . . استماع مرافعات و فصل مخاصمات و كتابت سجلات و توقيعات و تعيين نواب و ترتيب كتاب و مورخان جهت حجج و وثايق و قبالات و عقود مناكحات و قسمت مواريث و تركات و محافظت بيت المال و اموال ايتام و غيب و سفها و ضاله و ساير لوازم و لواحق امور شرعى و احكام دينى اشتغال نمايد و در فصل احكام و تمييز ، ميان حلال و حرام اجتهادى كه مستخرج از ينابيع دين‌دارى و منابع پسنديده كردارى اوست بجاى آرد و بين الحق و الباطل فاروق بوده ، . . . بين المتداعيين رعايت سويت نموده بلفظ و لحظ فرقى نكند . » « 1 » و مهمتر از همه اينكه مىنويسد دارسان هنگامى كه ناراحتى فكرى و جسمى دارند به دعاوى مردم رسيدگى نكنند .\r\n\r\nچگونگى قتل شرف الملك :\r\nدر كتاب سيرت جلال الدين منكبرنى در وصف قتل شرف الملك چنين مىخوانيم : « . . . چون اين سلاحداران درآمدند و دانست كه او را خواهند كشتن مهلت خواست كه غسل كند و دوگانه‌اى بگزارد . . . آنگه ايشان را دستور داد كه درآمدند و گفت كسى كه قول كافران را باور دارد جزاء او اين باشد ، ايشان گفتند ، از خفه كردن و كشتن كدام اختيار است ؟ گفت : شمشير اولى باشد ، گفتند ملوك و اكابر را به شمشير نكشند خفه كردن آسانتر باشد ، گفت شما دانيد ، به زه كمان او را خفه كرده بيرون آمدند ، تا چون زمانى بگذرد و سرد شود درآيند و سر از تن جدا كنند ، پس چون درآمدند او را زنده شده و نشسته يافتند ، به شمشير كشتند . . . » « 2 »\r\n\r\n\r\n","description":"","footnote":"\r\n( 1 ) . محمد نخجوانى ، دستور الكاتب ، ج 2 ، به اهتمام علىزاده ، ص 181 به بعد .\r\n( 2 ) . سيرت جلال الدين منكبرنى ، به اهتمام استاد مينوى ، ص 260 به بعد .\r\n","page_name":" 1322 ","page_number":612},
  {"content":"\r\n\r\nبعضى از امرا و شهرياران در ظلم و بيعدالتى كم‌نظير بودند اسفنديار كاتب در آغاز قرن هفتم در تاريخ طبرستان در ذكر بدفعلى « با حرب » و هلاك او مىنويسد : « مردم لارجان از كفر و بىديانتى و ملحدى « با حرب » ستوه شدند كه زنان مسلمانان را به مجلس شراب بردى و به تهور و جنون دست و پاى و گوش و بينى بريدى و زنان را در زير غلامان فرمودى خفت و او بر پشت غلامان و اگر كلمهء بازگفتندى شمعهاى سوزان در اسافل زنان و غلامان زدى و از نامسلمانى او چه تقرير توان كرد و اگر شرح رود باور نباشد . عاقبت غلامان چون او را تنها ديدند با شمشير قطعه‌قطعه كردند غير از « با حرب » ، مظالم اصفهبد حسن نيز ، از جنون آدمكشى او حكايت مىكنند : وى پس از آماده كردن سپاه خطاب به آنان گفت : « اكنون مىبايد از اول خراسان تا طوس چنان بسوزانند كه خلال در آن ولايت بنماند و كودك شيرخوار در گهواره بايد كه بكشند و اگر معلوم شود كه هيچ مسجد و زيارتگاه و مواضع ديگر بماند كه شما ناسوخته گذاشتيد شما را بعوض آن بسوزانم . . . شب و روز به شراب خوردن مشغول بود . . . هميشه سيصد چهار صد غلام امرد داشتى . . . هيچ مخلوق را زهره نبود كه با ايشان هم‌آواز شود تركان ستوه شدند . . . چون او بخفت . . . سيصد غلام جمله به سلاح شدند . . . او را به شمشير و خشت و زوبين پاره‌پاره كردند چنان كه هيچ عضوى از اعضاى او به يك پاره نبود . . . » « 1 »\r\nبه‌طور كلى در دوران قرون وسطا براى حبس و زجر و زندانى كردن مردم دليل و برهان قانونى لازم نبود ، اراده يا اغراض خاص زورمندان در حكم قانون بود . گاه با تهمتى ناروا و غرض‌آلود مىتوانستند شخص شريف و بىگناهى را به انواع مشقات مبتلا سازند يا خرمن هستى او را بر باد دهند :\r\n\r\nماجراى مدرسهء سيد ركن الدين يا نمونه‌اى از مظالم زورمندان\r\nدر تاريخ جديد يزد مربوط به اواخر قرن نهم آمده است : « مولاناى اعظم سيد ركن الحق با همت عالى خود مدرسه ركنيه را بنيان نهاد . ولى يكى از اتابكان يزد ( اتابك يوسف شاه ) بر وى حسد برد و بر آن شد كه به سيد آزار و اذيتى رساند . اتفاقا در آن ايام ترسايى متمول به يزد آمد و و مسكن و باغ و سرا ساخت و در راه آسايش خلق قدمهايى برداشت جماعت عياران شب بر بالين آن خواجهء ترسا رفتند و او را به قتل آوردند و مال بسيار و فلورى بىشمار از وى بردند . روز ديگر معاندان تهمت بر سيد ركن الدين نهادند ، ديوان مظالم بنهادند و هيچ نوع آثار كشتن ترسا بر كسان او ظاهر نشد . بعد از آن گفتند كه عمارتى چنين عالى را زر بسيار بايد ، شك نيست كه از مال ترسا اين عمارت مىكند . به تغلب سيد را بگرفتند و تخويف بسيار بكردند اما به جايى نرسيد . آخر به شكنجه و چوب زدن درآمدند و به مدت دو روز قريب هزار چوب بر وى زدند و پوست از اندام او جدا شد ، چنان‌كه يك خليطه از پوست اندام او جمع شد .\r\nو او را تعذيب كردند و بر شتر برهنه نشاندند و گرد شهر وى را بگردانيدند و پشكل گوسفند و\r\n\r\n\r\n","description":"","footnote":"\r\n( 1 ) . تاريخ طبرستان ، به اهتمام اقبال آشتيانى ، ص 117 - 110 .\r\n","page_name":" 1323 ","page_number":613},
  {"content":"\r\n\r\nشتر بر سر او ريختند . روزى نشسته بود از غلام اتابك آب طلبيد ، بول در كوزه كرد و به وى دادند و آخر او را به خورميز بردند و در چاه قلعه محبوس كردند . و در اين‌همه واقعات فرزند او مرتضى اعظم سعيد شمس الدين محمد ، مخفى بود به كوچهء نايبان . در آن كوچه خواجه‌اى بود نام او خواجه عليشاه اين خواجه به حكم خوابى كه ديده بود به يارى سيد شمس الدين فرزند او شتافت و وسايلى برانگيخت تا او را به تبريز رسانيد . در تبريز سلطان ابو سعيد از او محترمانه پذيرايى كرد و نيابت عامهء ممالك و قضا و صدارت به وى تفويض كرد . . . و ايلچى و يرليغ به جانب يزد فرستاد كه سيد ركن الدين را خلاص دهند و بر مسند قضا نشانند و معاندان او را تأديب بليغ كنند ، و خلعت براى او بفرستاد . چون ايلچى به يزد آمد ، مردمان خرمى كردند . سيد ركن الدين را بيرون آوردند و سواره به شهر آوردند و در مدرسهء خودش به مسند قضا نشاندند و ايلچى سخنان سخت به اتابك گفت .\r\nقاضى ركن الدين كسانى را كه برو چوب زده بودند بطلبيد و هريك را به عدد هرچوبى فلورى بداد و آن‌كه بول در كوزه كرده بود حلواى نبات در كمچهء زرين در دهان وى كرد . . . بعد راه سفر كعبه پيش گرفت و در مراجعت بار ديگر به ساختن حمام ، مدرسه و بازار و ديگر امور خير اشتغال ورزيد تا در سنهء اثنى و ثلاثين و سبعمايه درگذشت . » « 1 »\r\nابن بطوطه جهانگرد معروف ، ضمن مسافرت خود از خوارزم مىگذرد و از قضات آنجا به نيكى ياد مىكند و مىنويسد : « امير خوارزم معمولا هرروز به محبس قاضى مىآيد و در محاكمات شركت مىجويد ، فقها و كتاب و همچنين يكى از امراى بزرگ و 8 تن ديگر از اميران و ريش‌سفيدان ترك در آن مجلس حضور دارند ، از محاكمات آنچه راجع به قضاياى شرعى است قاضى حكم مىدهد و آنچه مربوط به شرع نباشد ، امراى مزبور دربارهء آن قضاوت مىكنند و احكام آنها بسيار مضبوط و عادلانه است . زيرا احدى را به ميل و هوس خود متهم نمىدانند و رشوه از هيچ‌كس نمىگيرند . » « 2 » نه‌تنها در ايران ، بلكه در كليهء ممالك شرق نزديك ، مردان شجاع و مبارزى بوده‌اند كه با وجود تمام مشكلات و موانع ، در راه به كرسى نشاندن حرف حق سعى و تلاش كرده‌اند كه از آن جمله شرح مجاهدات ابن خلدون اندلسى قابل‌توجه و شايان ذكر است .\r\nوى پس از قبول شغل قضاء با شدت و قاطعيت تمام به انجام وظيفه مشغول مىشود ، تا جايى كه حق‌طلبان او را مورد تحسين قرار مىدهند و زورمندانى كه منافعشان در خطر افتاده بود زبان به طعن و سرزنش او مىگشايند . ولى او بدون هيچ بيم و هراسى در محيط اجتماعى مصر به وظايف خود عمل كرد . وى دربارهء مبارزات خود مىگويد : « پس از آن‌كه سلطان در بارگاه خود به من خلعت بخشيد و يكى از خواص خود را مأمور كرد كه مرا بر مسند قضا در مدرسهء صالحيه بنشاند ، به وظايفى كه لازمهء اين مقام پسنديده بود ، قيام كردم . . . و در اين راه نه از سرزنش\r\n\r\n\r\n","description":"","footnote":"\r\n( 1 ) . على كاتب ، تاريخ جديد يزد ، به اهتمام ايرج افشار ، 125 به بعد .\r\n( 2 ) . سفرنامهء ابن بطوطه ، ترجمهء دكتر موحد ، ص 367 .\r\n","page_name":" 1324 ","page_number":614},
  {"content":"\r\n\r\nبدانديشان مىهراسيدم و نه جاه و نفوذ صاحبان قدرت مرا از آن بازداشت . به هردو طرف دعوى به يك ديده مىنگريستم و يكى را بر ديگرى ترجيح نمىدادم و حق ناتوان را بازمىستدم ، و هرگونه شفاعت و وساطتى را كه از هردو سوى برانگيخته مىشد رد مىكردم و شيفتهء آن بودم كه در شنيدن دلايل پايدارى كنم و در عدالت كسانى كه براى شهادت حاضر مىشوند دقت كافى مبذول دارم . زيرا گواهان را گروهى تشكيل مىدادند كه . . . بازشناختن آنان از يكديگر دشوار مىنمود و حكام و قضات از انتقاد و اصلاح آنان خوددارى مىكردند . . . بيشتر آنان‌كه از آموزگاران قرآن و پيشنمازان بودند ، با شاهزادگان و اميران معاشرت مىكردند و با تلبيس و ريا ، خود را نزد آنان در زمرهء عدول مىشمردند . در نتيجه اميران را مىفريفتند . . . در اثر فساد و تباهى آنان ، انواع مفاسد در ميان مردم رواج گرفت ، من به قسمتى از اين تزويرها و نيرنگسازيها آگاه شدم ، و آنان را به شديدترين كيفرها رسانيدم . همچنين بر من جرح گروهى از گواهان ثابت شد و از اين‌رو آنان را از شهادت منع كردم و در ميان اين گروه محرران دفاتر قضات و كسانى كه در محاضر به كار توقيع احكام مىپرداختند نيز وجود داشتند . اين گروه در نوشتن دعاوى و طرز ثبت احكام و فتاوى در دفاتر مهارت داشتند و به همين جهت اميران و شاهزادگان ، آنان را به خدمت خود مىگماشتند و از وجود ايشان در عقود و معاملات خود استفاده مىكردند تا احكام را به نفع آنان در نهايت استحكام و مطابق كليهء شروط بنويسند و سود آنان را بر حق ديگران ترجيح دهند . . . اين گروه غالبا عقود و معاملات رسمى و صحيح را نيز با تزوير و حيله از درجهء اعتبار ساقط مىكردند و راههاى تزويرآميزى خواه از نظر فقهى و خواه از لحاظ طرز نوشتن آنها به دست مىآوردند ، و هنگامى به اين نيرنگها اقدام مىكردند كه پاى منافع صاحب قدرتى در ميان بود يا از طرف ، به اخذ رشوه نايل مىشدند و مخصوصا اين‌گونه تزويرها را دربارهء اوقاف مجرى مىداشتند . . . در نتيجهء اين عمليات ، زيان بزرگى به اوقاف وارد آمد و عقود و معاملات متزلزل شد .\r\nمن در راه خدا ، اين شيوهء تزويرآميز را ريشه‌كن كردم . . . آن‌گاه به كار مفتيان و قضات توجه كردم . . . زيرا احكام ناسخ و منسوخ زياد صادر مىكردند . . . در ميان آنان مردم فرومايه‌اى ديده مىشدند كه نه معلوماتى داشتند و نه به صفت عدالت متصف بودند . . . اين قاضيان نيز هيچ‌كس را ناراضى از محضر خود برنمىگردانيدند و برحسب ميل او فتوا مىدادند و در نتيجه احكام و فتاوى ناسخ و منسوخ رواج يافت . . . و نزاعهاى مردم پايان‌پذير نبود . من راه حق را بازگفتم و نشان دادم و هوسبازان و نادانانى را كه قضاوت را بازيچهء خود ساخته بودند منع كردم و آنها را از اين مقامات دور ساختم . . . » « 1 »\r\nدر دورهء امير تيمور و جانشينان او بازار عدل و نصفت بيش‌ازپيش رو به كسادى نهاد ، چنان‌كه شاهرخ پس از آن‌كه بر فرزند ياغى خود چيره شد به جاى آن‌كه گناهكار اصلى را كيفر دهد ،\r\n\r\n\r\n","description":"","footnote":"\r\n( 1 ) . مقدمهء ابن خلدون ، آثار و احوال ابن خلدون ، ص 68 .\r\n","page_name":" 1325 ","page_number":615},
  {"content":"\r\n\r\nكسانى را كه به يارى او ( محمد ) برخاسته بودند به سختى كيفر داد . پس از استقرار حكومت صفويه چنان‌كه ديديم آيين تشيع به زور شمشير بر مردم ايران تحميل شد . به اين ترتيب شيعيان كه پس از سقوط حكومت آل بويه موقعيت اجتماعى خود را از كف داده بودند ، جانى تازه گرفتند و فقهاى اين مكتب بر مسند علماى شافعى و حنفى نشستند و كتابهاى شرايع و شرح لمعه ، دليل راه آنان قرار گرفت . شاه طهماسب فرامينى براى تنظيم كار قضا به دستيارى علماى شيعه تدوين كرد كه ظاهرا اصول آنها در مجموعه‌ها و جنگها نوشته شده است از جمله در « آيين شاه طهماسب صفوى در قانون سلطنت » كه خطاب به بيگلربيگيان و ضابطان و عاملان و ديگر مسئولين امور صادر شده است ، به موردى برمىخوريم كه از نظر قضايى حايز اهميت است . از جمله در مادهء هشتم به متصديان امور تأكيد شده كه « تقصيرات وزلات و جرايم مردم را به ميزان عدالت سنجيده ، پايهء هريكى را به جاى خود دارند . . . » و در مادهء نهم مىگويد : « متمردان را به نصيحت و ملايمت و به درشتى و هيبت و به تفاوت مراتب رهنمونى كند و چون از نصيحت و تدبير گذرد به بستن و زدن و بريدن عضو نسبت به تباين مدارج عمل نمايند و در كشتن دليرى نكنند . . . كه نتوان سركشته پيوند كرد . . . و در مادهء دهم مىخوانيم : « و از پوست كندن و سوختن و عقوبتهاى سخت سلاطين كبار احتراز نمايند . » و در ماده شانزدهم و هفدهم تأكيد شده كه متصديان امور رأسا رسيدگى كنند و اسامى شاكيان را برحسب تاريخ مراجعه بنويسند و به نوبت رسيدگى كنند تا متظلمان محنت انتظار نكشند . « 1 »\r\nپس از حملهء مغول و تيموريان ، با وجود فساد محيط ، در گوشه و كنار كشور ، مردانى بودند كه در كار دادرسى تسليم ارباب قدرت نمىشدند .\r\nاكنون براى اطلاع خوانندگان از خصوصيات دستگاه دادگسترى و وضع قضات در اواخر عهد تيمورى قسمتى از نامهء قاضى صفى الدين را به سلطان وقت ، كه بايد سرمشق هرقاضى مقاوم و باشخصيتى قرار گيرد عينا نقل مىكنيم :\r\nنامهء پرمغز قاضى صفى الدين به سلطان حسين بايقرا :\r\nوى پس از مقدمه‌اى چنين مىنويسد : « . . . بعد از اهداء مسايل دعا ، و ابداع دلايل ثنا . . . عرض مىكنيم كه مقصود اكفا و اقران من از تصدى قضا ، اكتساب مال و اكتثار جاه است و مرا اهتمام به هيچ‌يك از اين دو نيست .\r\n. . . و اعراض من از اكتساب مال براى آن است كه بنياد معيشت من بر زراعت است و به نانى خشك كه از آن حاصل مىكنيم مرا قناعت ، و چه خوب فرموده امام شافعى ، امت مطامعى و ارحت نفسى . . . ( يعنى مىراندم طمعهايم را و آسوده كردم نفس خود را ) . . . و اگر خواهم كه غير حاصل زراعت چيزى به دست آورم ، به يكى از سه طريق ميسر است :\r\n\r\n\r\n","description":"","footnote":"\r\n( 1 ) . آيين شاه طهماسب صفوى در قانون سلطنت ، به نقل از مجلهء بررسيهاى تاريخى ، به اهتمام دانش‌پژوه ، شماره مسلسل 38 ، سال هفتم ، ش 1 ، ص 121 به بعد .\r\n","page_name":" 1326 ","page_number":616},
  {"content":"\r\n\r\nاول ) . طمع بر خدام آفتاب احترام حضرت پادشاه ، كه ملاذ و معاذ هفت كشور است و ظاهر آن است كه چون مرا اين طمع پيدا شد ، در نظر اهل بصيرت ذليل نمايم و بر طبع گران دولت قاهره ثقيل آيم و دل من به مذلت كشيدن و بر طبع مردم ثقيل آمدن رضا نمىدهد و به نيل طمع ، خال‌خوارى بر چهرهء دانش خود نمىنهد .\r\n. . . قال رجل لرسول اللّه ( ص ) اوصنى ، فقال عليك باليأس مما فى ايدى الناس و اياك و الطمع فانه فقر حاضر و قال على ( ع ) الطمع رق موبد . . . ( شخصى پيامبر را ( ص ) گفت پندى ده مرا ، فرمود بر تو باد بر نااميدى از آنچه در دست مردمان است و بپرهيز از آزمندى كه آزمندى فقر و نيازمندى است . و على ( ع ) فرمود كه طمع ، بندگى هميشگى است .\r\n سالها پيروى مذهب رندان كردم ، * تا به فتواى خود حرص به زندان كردم . \r\nدوم ) . رشوه از مترافعين و متنازعين گرفتن و اوقاف و اموال ايتام و سفهاء و مجانين تصرف كردن و هرچند كه اين رذيله در اكثر بلاد از مشرق تا مغرب شايع است ، اما اقتضاى طبع من به خلاف اين صورت ، واقع ، و كبوتر دل من ميل به اين دانه نمىكند و هماى همت من به اين جيفه فرونمىآيد و دشمنان كه تخم كدورت من در مزارع صدور مىكارند ، تكذيب اين دعوى و انكار اين معنى ندارند و الفضل ما شهدت به الاعداء و چگونه رشوه گيرم ، و حق تعالى مىگويد :\r\n وَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ وَ أَنْتُمْ تَعْلَمُونَ . \r\nو ابو هريره از حضرت مصطفى ( ص ) روايت مىكند لعن اللّه الراشى و المرتشى فى الحكم .\r\n. . . سوم اخذ وظيفهء تدريس و اجرت افتا ( فتوا دادن ) و قطع خصومات و تسجيل و عقد نكاح و ضبط اوقاف و اموال ايتام و امثال آن .\r\n. . . و با قطع نظر از اين مسايل ، من از حق تعالى قبول كردم كه در خدمت مطلق خلايق به تخصيص امت حضرت مصطفى ( صلم ) هرقدر كه مقدور باشد سعى نمايم و به هيچ‌وجه از وجوه طمع نكنم .\r\n تو بندگى چو گدايان به شرط مزد مكن * كه شاه خود روش بنده‌پرورى داند \r\nاگر مرا داعيهء جاه بود ، بايستى كه با همه‌كس درساختمى و با خلق عالم شطرنج نفاق باختمى و جانب اقويا و اغنيا را بر جانب ضعفا و فقرا ترجيح دادمى تا اهل قدرت همه مطيع من بودندى . و حال آن‌كه يك درويش سوختهء نيازمند پيش من ، بهتر از هزار غنى متبختر و متكبر . . .\r\n قلندران حقيقت به نيم جو نخرند * قباى اطلس آن‌كس كه از هنر خالى است \r\nمن در يزد متعين بلدم و هرچند كه من به تعين خود قايل نيستم ، چه ، هيچ فضيلت در خود نمىبينم ، اما احتمال تعين را نفى نمىكنم پس احتياط در اين ، مقتضى آن است كه من به سرخود ترك قضا نكنم ، چه اگر متعين بلد باشم ، قضا بر من واجب باشد و به عزل نفس خود منعزل نشوم . . . »\r\n\r\n","description":"","footnote":"","page_name":" 1327 ","page_number":617},
  {"content":"\r\n\r\n\r\nقاضى مير حسين ميبدى :\r\nيكى ديگر از قضات شرافتمند ايران كه در دوران دادرسى و قضا ، دامن آلوده نكرده و تن به پستى و حق‌كشى نداده است ، قاضى ميبدى است . اين مرد فاضل و دانشمند كه در قرن نهم هجرى مىزيسته ، با درخواست علامه دوانى از سلطان يعقوب ، به سمت قضا به يزد مىرود . اما به موجب منشآتى كه از او در دست است ( 33 فقره از آنها در كتابخانهء آستان قدس رضوى است ) همواره در مقام استعفا از شغل قضا و كار اوقاف يزد بوده است . وى در يكى از نامه‌هاى خود خطاب به دوستى چنين مىنويسد :\r\n « ديرى است كه آن ماه پيامى نفرستاد * ننوشت كلامى و سلامى نفرستاد \r\nعرض مىكنم كه مقصود اكفاء اقران من از تصدى قضا اكتساب مال و اكتثار جاه است و مرا اهتمام به هيچ‌يك از اين دو نيست . . . و اعراض من از اكتساب مال براى آن است كه بنياد معيشت من به زراعت است و به نانى خشك كه از آن حاصل مىكنم مرا قناعت است . . . » « 1 »\r\n\r\nدادگسترى در عصر تيمور\r\n« كلاويخو در سفرنامهء خود ضمن توصيف سمرقند مىنويسد : « در يكى از جشنها كه به افتخار يكى از بستگان تيمور ترتيب داده بودند ، وى فرمان داد كه كليهء كسبهء شهر يعنى فروشندگان قماش و جواهر و درودگران و ديگر اصناف و آشپزان و قصابان و نانوايان و خياطان و كفاشان و ساير صنعتگران مقيم پايتخت به اردوگاه بزرگ بيايند و هريك در محل مخصوص خود بساط خويش بگسترانند و هنر و كار خود را عرضه كنند . در اين روز ، تيمور ضمن اجراى جشن عروسى ، براى آن‌كه درس عبرتى به مردم داده باشد ، به مجازات گناهكاران نيز اقدام كرد . نخستين كسى كه داورى تيمور در حق او اجرا شد ، حاكم سمرقند بود كه هفت سال قبل در دوران حكومت ، از اختيارات خود سوء استفاده كرده بود . تيمور دستور داد او را محاكمه و بىدرنگ به دار آويزند و اموال او را مصادره كنند . سپس در همين روز فرمان داد يكى از مقربين خود را كه از حاكم سمرقند شفاعت كرده بود به دار زنند . علاوه بر اين ، عده‌اى از مجرمين سياسى و پيشه‌وران گرانفروش را به سختى مجازات كرد . » سپس كلاويخو مىنويسد : « در بين مردم تاتار رسم است كه مردم عالىقدر را به دار مىآويزند و طبقات پست را چون گناهى مرتكب شوند گردن مىزنند . » « 2 »\r\nوساطت يك مرد روحانى به نفع مردم بىنوا ، در برابر تيمور سفاك : به‌طورى كه كلاويخو به تفصيل متذكر شده است ، تيمور در دوران حكومت خود در سمرقند به احداث خيابانهاى وسيع و بازارها و معابر و دكاكين نو اقدام كرد و بلافاصله پس از خرابى خانه‌ها ، كارگران و استادان دست‌به‌كار ساختن دكان در دو طرف خيابان شدند و در فواصل مختلف فواره‌هايى ساختند . مخارج اين مغازه‌ها به گردن شوراى شهر بود ، شب و روز براى پايان كار ، كارگران فعاليت مىكردند عده‌اى مشغول خراب كردن و جمعى به كار ساختن مشغول بودند و در\r\n\r\n\r\n","description":"","footnote":"\r\n( 1 ) . به نقل از نسخهء خطى و مجموعهء منشأت قاضى مير حسين ميبدى ، شارح ديوان حضرت امير متعلق به نويسندهء فقيد حسين مسرور\r\n( 2 ) . سفرنامهء كلاويخو ، پيشين ، ص 252 به بعد .\r\n","page_name":" 1328 ","page_number":618},
  {"content":"\r\n\r\nنتيجهء كار مداوم ، بيست روزه ساختمان خيابان به پايان رسيد . در جريان خرابى عده‌اى بىنوا ، بىخانمان شدند و هستى آنها از كف رفت . ولى جرأت دم زدن نداشتند . بالاخره اين جماعت زيان‌ديده به روحانيون متوسل شدند تا روزى يك تن از سادات روحانى كه با تيمور مشغول شطرنج‌بازى بود جسارت ورزيد و با نهايت ادب استدعاى مردم ستمديده را به اطلاع او رسانيد .\r\nتيمور تا اين سخن را شنيد ، سخت برآشفت و گفت همهء زمين سمرقند از آن شخص اوست ، زيرا همهء آن محل را با پول خويش خريده است . طرز صحبت تيمور طورى بود كه گوينده سخت نگران و سراسيمه شد ، زيرا بيم آن بود كه فرمان دهد كه سر شاكيان را از تن جدا كنند .\r\nدر سمرقند مقررات شديدى براى مبارزه با تعدى و تجاوز وجود دارد . تيمور در سفرهاى خود ، عده‌اى مأمور براى اجراى عدالت همراه خود مىبرد . عده‌اى از قضات مأمور داورى در امور جنايى و خونريزيهاى ناشى از نزاع اشخاص با يكديگر هستند و برخى از داوران اختلاس و حيف‌وميل پولهاى دولتى را مورد رسيدگى قرار مىدهند و جمعى ديگر به شكايات مردم از مأمورين دولتى رسيدگى مىكنند . هرجا كه شاه برود ، عده‌اى داور ، و مأمور در چادرهاى مخصوص خود به دعاوى رسيدگى مىكنند . و نتيجه را به اطلاع تيمور مىرسانند و احكام را شش - شش و چهار - چهار اجرا مىكنند . در مواردى كه حكم بايد نوشته شود ، به منشيان خود دستور مىدهند كه حكم را بنويسند . پس از مهر و امضا حكم صادره را به اطلاع تيمور مىرسانند و پس از مهر و امضاى او به موقع اجرا مىگذارند . » « 1 »\r\n\r\nشكنجه براى گرفتن اعتراف\r\nابن بطوطه كه در نيمه اول قرن هشتم در ايران و چند كشور آسيايى مسافرت كرده است از مظالم و بيدادگريهاى سلطان هند نسبت به طبقات مختلف مردم مطالبى مىنويسد ؛ از جمله اين‌كه : « سلطان دو فقيه را كه اهل سند بودند مأمور كرد كه به اتفاق اميرى كه به حكومت يكى از شهرها گماشته شده بود به آنجا بروند ، و آنان را گفت كه من كار ملك و رعيت را به شما سپرده‌ام ، اين امير با شما خواهد بود و به اشارت شما كار خواهد كرد ، فقها جواب دادند كه ما مانند دو شاهد با او خواهيم بود ، پادشاه گفت ، معلوم مىشود ، قصد شما اين است كه مال مرا بخوريد ، ضايع كنيد و خرابى كار را به گردن اين ترك هيچ‌ندان بيندازيد ، گفتند به خدا ما همچو مقصودى نداشتيم هرقدر متهمين گفتند كه ما نيت سويى نداشتيم نپذيرفت و به شيخ‌زاده نهاوندى گفت از راه شكنجه از آنان اقرار بگيرد آن مرد شقى نيز بر سينه‌هاى هركدام پاره‌هاى آهن سرخ بچسبانيد ، پس از لحظه‌اى كه آهن را برداشتند ، گوشت سينه آنان نيز از جاى كنده شده بود ، آنگاه بول و خاكستر آوردند و بجاى جراحات ريخته ، آن دو فقيه چون طعم شكنجه را چشيدند ، اقرار كردند كه نيت‌شان همان بود ، كه سلطان گفته است ، و آنان مجرم و مستحق قتل مىباشند و خود را محكوم مىدانند و هيچ‌گونه\r\n\r\n\r\n","description":"","footnote":"\r\n( 1 ) . همان ، ص 282 به بعد .\r\n","page_name":" 1329 ","page_number":619},
  {"content":"\r\n\r\nحق و دعوى درباره خون خود نه در دنيا و نه در آخرت براى خويش قايل نيستند و اين جمله را به خط خود نوشتند ، و پيش قاضى اعتراف كردند و قاضى بر نوشته مزبور سجل نهاد و اضافه كرد كه اقرار و اعتراف آنان بىهيچ اكراه و اجبار صورت گرفته است . « ! » آن دو فقيه ديدند كه اگر اعتراضى بكنند به سخت‌ترين شكنجه‌ها دچار خواهند شد و مرگ را بر آن عذاب ترجيح دادند رحمهما اللّه تعالى » « 1 »\r\nابن بطوطه مىنويسد : « همين سلطان شقى يك‌بار عفيف الدين كاشانى را به جرم اينكه يكى از اقدامات سلطان را بىفايده خوانده بود زندانى كرد و گفت « تو چه حق دارى كه در كارهاى دولت مداخله مىكنى ؟ » بعد از مدتى فقيه را آزاد كردند و او راه خانهء خود پيش گرفت سر راه به دو تن از فقها كه از دوستان او بودند برخورد ، اظهار خوشحالى كردند كه الحمد للّه خلاص شد ، فقيه در جواب اين آيه را خواند  الْحَمْدُ لِلَّهِ الَّذِي نَجَّانا مِنَ الْقَوْمِ الظَّالِمِينَ  ( شكر خدا را كه از دست ستمكاران رهايى بخشيدمان ) اين سه دوست بعد از اين گفتگو از هم جدا شدند ولى هنوز به خانه خود نرسيده بودند كه فرمان احضار آنان صادر شد چون آمدند سلطان فرمان داد هرسه را گردن بزنند ، چون دو نفر فقيهى كه در راه كاشانى را ديده بودند از گناه خود جويا شدند شاه گفت گناه شما اين است كه گفته او را شنيديد و اعتراض نكرديد ، پس معلوم مىشود كه شما هم با او هم‌عقيده بوديد . . . » « 2 »\r\nاينهاست نمونه‌يى از استبداد خونين آسيايى در قرون وسطا .\r\n\r\nكيفرى وحشيانه :\r\nابن بطوطه ضمن مسافرت خود در ماوراء النهر از كبك خان يكى از امراى آنجا نام مىبرد و عدالتخواهى او را مىستايد و براى اثبات دادگسترى اين امير حكايت زير را نقل مىكند : « زنى شكايت يكى از امرا پيش او آورد و گفت زنى فقيرم و چند فرزند دارم كه معاش آنان را از فروش شير گوسفندانم اداره مىكنم و اين امير شير را به زور از من گرفت و خورد .\r\nكبك خان گفت هم‌اكنون بفرمايم شكم آن امير را بدرند اگر شير از آن به درآمد به سزاى خود رسيده است و گرنه بفرمايم تا تو را نيز شكم بدرند . زن گفت حلالش كردم و چيزى نمىخواهم .\r\nكبك خان بفرمود تا امير را شكم دريدند و از قضا شير از شكم او بيرون ريخت . » « 3 »\r\n\r\nاشخاص شريف در عهد الغ بيك شغل قضا را نمىپذيرفتند :\r\nبارتولد شرق‌شناس نامدار مىنويسد روحانيان الغ بيك معتقد بودند : بعد از وفات خلفاى راشدين الغ بيك نيز مانند ساير حكمرانان و زمامداران ممالك اسلامى پادشاه دادگرى نبود . در زمان حكمرانى او اشخاص باشخصيت و شريف از ترس لكه‌دار شدن شرافت و حيثيت اجتماعى خود حاضر نبودند شغل قضا را بپذيرند . آنان را جبرا به قبول اين كار وادار مىكردند مثلا گفته مىشود حسام الدين شعشانى كه از شيوخ بخارا بوده از ترس الغ بيك شغل قضا را قبول كرده بوده و مقام قضاى\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، ترجمهء محمد على موحد ، ص 492 .\r\n( 2 ) . همان ، ص 491 به بعد .\r\n( 3 ) . همان ، ص 376 به بعد .\r\n","page_name":" 1330 ","page_number":620},
  {"content":"\r\n\r\nسمرقند را شمس الدين محمد مسكين در اختيار داشت . در حق عدالت و شجاعت معنوى قاضى سمرقند اين حكايت نقل شده است :\r\n\r\nمقاومت يك قاضى در برابر الغ بيك :\r\nالغ بيك مانند ساير حكمرانان اسلام به بازرگانان ماوراء النهر به شرط تنصيف منافع ، از خزانهء دولتى پول مىداد ، يكى از تجار سرشناس سمرقند كه متضرر شده بود و از طرفى سلطان از پس دادن جواهرات گرانبهايى كه از او گرفته بود خوددارى مىنمود ، از فرط غصه و اندوه سكته كرد و مرد . الغ بيك با آوردن گواهان نادرست مىخواست ميراث هنگفت متوفى را تصاحب كند . قاضى شهر همين‌كه از نيت سوء الغ بيك اطلاع حاصل كرد ، به وسيلهء يكى از مقربين دربار اين پيام تاريخى را فرستاد : « تازه كردن اين ماجراى غم‌انگيز و آوردن گواهان بىايمان براى شما فايده ندارد و زيرا حقيقت امر چون روز روشن و بر من معلوم است اگر در انجام مطلوب خود اصرار داريد ، امر بفرمايند مرا توى آب سرد بيندازند و تحت شكنجه قرار دهند ، آنوقت با جان و دل حكم به نفع شما صادر خواهم كرد و ممكن است پا فراتر گذاشته اموال همهء بازرگانان ماوراء النهر را از آن شما بدانم . »\r\nالغ بيك تحت تأثير پيغام بىباكانهء قاضى شمس الدين محمد مسكين ، قرار گرفت و از تعقيب موضوع صرف‌نظر كرد .\r\nظاهرا چون الغ بيك مردى دانشمند بود و به علوم عقلى و منطق و استدلال دلبستگى داشت ، چندان مورد محبت روحانيان قشرى نبود . بارتولد مىنويسد : « . . . وقايع مربوط به قاضى سمرقند و ساير حكايات هيجان‌انگيزى كه به نام درويش و محتسب براى الغ بيك و ديگران ساخته و پرداخته‌اند همه ناشى از خصومت شديد دراويش و شيوخ ماوراء النهر با دستگاه حكمرانى الغ بيك مىباشد . » « 1 »\r\n\r\nنمونه‌اى از داوريهاى اواخر عصر تيموريان :\r\nظاهرا در آن ايام هرگاه كسى جرم بزرگى مرتكب مىشد مردم كوچه و بازار پس از وقوف بر گناه ، او را مورد ضرب و شتم قرار مىدادند و غالبا منتظر رسيدگى و صدور حكم قاضى نمىشدند .\r\nواصفى در بدايع الوقايع در مواقع مختلف ، مناظرى چند از آشفتگى اوضاع اجتماعى و فقدان امنيت قضايى در آن دوران تصوير مىكند . از جمله ضمن حكايتى مىنويسد : « . . . آن جماعت ما را در لت كشيدند و آن مقدار زدند كه فوق آن متصور نباشد . بعضى مردم گفتند كه در اين شهر حاكم و داروغه و قاضى هست تا بر ايشان ثابت نشود ايشان را جفا كردن معنى ندارد .\r\nالقصه دست و گردن ما را بستند و ما را كشان‌كشان به در خانهء امير محمد على كرباس‌فروش كه حاكم مشهد بود حاضر گردانيدند . داروغه گفت راست گوييد كه اين واقعه چگونه است ، و الا به ضرب چوب پوست شما را پاره مىسازم . . . » « 2 »\r\n\r\n\r\n","description":"","footnote":"\r\n( 1 ) . الغ بيك و زمان او ، پيشين ، ص 210 به بعد .\r\n( 2 ) . واصفى ، بدايع الوقايع ، ص 1026 .\r\n","page_name":" 1331 ","page_number":621},
  {"content":"\r\n\r\nدر جاى ديگر مىنويسد : « القصه دست فقير و ميرزا بيرم را بربستند و سر و روى ما را درهم شكستند و ما را به در خانهء حاكم مشهد كه عين القضات نام داشت بردند و او مردكى بود كه در سلسلهء شاه اسماعيل به قد و قامت و عظمت جثهء او ديگرى نبود . جامهء زربفت در بر و تاج شاهى بر سر . . . محب على پيش وى به زانو درآمد و گفت اى خليفه اين دو كس كشندهء برادرم حسن على مداح‌اند و مدت 15 سال است كه از غصهء اينها كاسه‌هاى خون خورده‌ام ، اكنون محل آن آمد كه خون اينها را لاجرعه دركشم ، عين القضات گفت اول دوازده چوب دستور شاهى را كار فرمايم و بعد از آن تحقيق نمايم . . . ميرزا بيرم را دوازده از آن چوب زدند ، سرانجام پس از رسيدگى ميرزا بيرم را حكم شد كه در سر سنگ پاره‌پاره سازند . »\r\nاگر مجرمى فرار مىكرد مأمورين او را تعقيب مىكردند و به مردم شهر اخطار مىنمودند كه بىدرنگ او را تحويل دهند « . . . سه كس به اين صفت و كسوت به نيشابور درآمده‌اند ، ايشان را پوشيده و پنهان ندارند و در هركجا كه ايشان را يابند كه پوشيده داشته باشند آن كوى و محله را غارت كنند و اهل آن را به قتل رسانند . . . » مردم بينوا و ژنده‌پوش غالبا مورد بىمهرى و اهانت قرار مىگرفتند . واصفى در طى مسافرت خود در نزديكى نيشابور مورد هجوم سگان ولگرد قرار مىگيرد ، سگان جامهء او را پاره و پايش را مجروح مىكنند . چون فرياد مىكند مردم از خيمه‌ها بيرون مىدوند و به گمان اين‌كه وى دزد است دستهاى او را به قفا مىبندند « . . . مرا در خيمه آورده پاى مرا از ستون خيمه گذرانيدند و مرا مىزدند كه فلان و فلان چيزهاى ما كه بردى چه كردى ؟ راست بگوى ! حال بر اين منوال بود تا نيمروز ناگاه از جانب سبزوار چهار سوار پيدا شدند و زهرهء من آب شد كه مبادا به طلب من مىآمده باشند . اهل خيمه بيرون آمدند و پرسيدند و گفتند كه ما از خراسان به سبزوار تحصيل برده بوديم ، اكنون زر نو كرده به خراسان مىرويم ، ساعتى مىخواهيم كه اسبهاى خود را آسايش دهيم . ايشان را به خيمه درآورده نزديك به اين خيمه كه فقير در « وى » بند بود ، بعد از زمانى يكى از اين چهار كس به اين خيمه درآمد و در فقير بسيار نگاه كرد و گفت : « شما از خراسان نيستيد ؟ » گفتم بلى ، گفت : « به ميرشاه ولى كوكلتاش آشنايى داشتيد ؟ » گفتم : « من استاد پسر ويم . » فرياد زد و پيش دويد و گفت : « شما ملا واصفىايد كه بدين حال گشته‌ايد ( اين چه حالست ) ؟ » دست در گردنم كرد و گفت : « مرا نمىشناسيد من سلطان مراد ، زرگر ميرشاه منصور . » آن سه كس و اهل خيام همه آمدند و در احوال من زارزار گريستند .\r\nسلطان مراد آن مردم را گفت اى كورباطنان آن مقدار شعور نداريد كه اين مرد عزيز اهل اين كار نيست . . . فى الحال زنجير از پاى من برداشتند . . . » « 1 »\r\n\r\nحسن تدبير الغ بيك :\r\n« روزى نزد الغ بيك ميرزا ، كس آمده گفت كه من از سمرقند به بخارا\r\n\r\n\r\n","description":"","footnote":"\r\n( 1 ) . همان ، ج 2 ، ص 110 به بعد .\r\n","page_name":" 1332 ","page_number":622},
  {"content":"\r\n\r\nمىرفتم و هميانى در روى هزار تنكه همراه داشتم چون دو فرسنگ از شهر برآمدم بر لب آبى در سايهء درختى نشسته طعام مىخوردم ، مرا يارى بود از راه رسيد ، او را طلب نموده باهم طعام تناول كرديم مصلحت چنان شد كه آن هميان همراه به من نباشد . آن را به مصاحب خود سپرده گفتم كه اين را به خانهء من سپار . چون از بخارا بازگشتم معلوم شد كه آن امانتى را به خانهء من نسپرده بود . چون از وى طلب مىنمايم مىگويد كه من ترا هرگز نديده‌ام . پادشاه فرمود كه او را حاضر ساختند از وى پرسيد گفت كه من هرگز او را و آن درخت را كه مىگويد نديده‌ام و نمىدانم كه در كجاست . پادشاه مدعى را گفت برو و از آن درخت چند برگى بيار . و آن شخص را كه منكر بوده پيش خود نگاهداشت و با وى به حكايت مشغول شد . در اثناى گرمى حكايت پرسيد كه آيا آن شخص به پيش آن درخت رسيده باشد ؟ آن منكر غافل بود ، گفت ظاهرا هنوز نرسيده باشد .\r\nپادشاه به خنده درآمده ، گفت تو نگفته بودى كه من آن درخت را نديده‌ام و نمىدانم ؟ پس چگونه دانستى كه آن شخص نرسيده باشد ! برخيز و مهمل مگوى و طريق كذب مپوى در راه انصاف درآى و امانت را به وى تسليم نماى . » « 1 »\r\nشبيه اين حكايت در قابوسنامه نيز آمده است كه قبلا آورديم .\r\nبطورى كه در حبيب السير آمده است يكى از قضاتى كه به اصرار الغ بيك مقام قضاوت را قبول كرده بود ، مورد غضب او قرار مىگيرد ، سلطان دستور مىدهد ريش او را بتراشند و سربرهنه در كوچه و بازار شهر بگردانند . ولى اين دستور با وساطت خواجه عبد المؤمن به شرط تسليم بيست رأس اسب از طرف قاضى ، معلق مىماند . پس از مدتى الغ بيك ، از واسطه ، اسبها را مطالبه مىكند ، همين كه او ماجرا را با قاضى در ميان مىگذارد ، وى پاسخ مىدهد كه « حاضر است ريشش را بتراشند ، ولى اسب از او نگيرند . الغ بيك بسيار بخنديد و قاضى را عفو كرد . »\r\nدر پايان اين بحث ، بىمناسبت نيست كه گفته‌هاى عميق و طنزآميز و مقرون به حقيقت عبيد زاكانى را در مورد قاضى و متعلقات ، از رسالهء تعريفات او بخوانيم تا بهتر با اعمال نارواى بعضى از قضات فاسد و همكاران آنها در عهد ايلخانان آشنا شويم :\r\nالقاضى : آن‌كه همه او را نفرين كنند .\r\nنايب القاضى : آن‌كه ايمان ندارد .\r\nالوكيل : آن‌كه حق باطل گرداند .\r\nالعدل : آن‌كه هرگز راست نگويد .\r\nاصحاب القاضى : جماعتى كه گواهى به سلف فروشند .\r\nالبهشت : آنچه نبينند .\r\nالحلال : آنچه نخورند .\r\n\r\n\r\n","description":"","footnote":"\r\n( 1 ) . همان‌جا .\r\n","page_name":" 1333 ","page_number":623},
  {"content":"\r\n\r\nمال الايتام و الاوقاف : آنچه بر خود از همه چيز مباح‌تر دانند .\r\nچشم قاضى : ظرفى كه به هيچ پر نشود .\r\nالدرك الاسفل : مقام او .\r\nبيت النار : دار القضا ، المحتسب ، آلت قاضى .\r\nعتبته الشيطان : آستانهء آن .\r\nالرشوه : كارساز بيچارگان . السعيد : آن‌كه هرگز روى قاضى نبيند .\r\nالسوگند : نانخورش دروغگويان . الصاحب منصب : دزد با شمشير . » « 1 »\r\nدر مشايخ و ما يتعلق بهم : الشيخ : ابليس . التلبيس : كلماتى كه در باب دنيا گويند .\r\nالوسوسه : آنچه در باب آخرت گويند .\r\nالمهملات : كلماتى كه در معرفت رانند .\r\nالشياطين : اتباع او - الصوفى مفتخوار .\r\nالمريد و السالوس و الرزق الحاجى : آن‌كه دروغ به كعبه خورد .\r\nدر جاى ديگر عبيد زاكانى در توصيف اخلاق اجتماعى اكثريت قضات دوران خود چنين مىنويسد : « قاضيان و اتباع ايشان ، به واسطهء اين‌كه به عصيان و تزوير و تلبيس و مكروه و حرام‌خوارگى و ظلم و بهتان و نكته‌گيرى و گواهى به دروغ و حرص و ابطال حقوق مسلمانان و طمع و حيلت و افساد در ميان خلق و بيشرمى و اخذ رشوت موصوف بودند . . . » « 2 »\r\nدر عهد حافظ قاضى عضد ( - نويسندهء كتاب مواقف ) نزد شاه شيخ ابو اسحق بسيار گرامى بود . « شاه در دشواريهايى كه پيش مىآمد با او مشورت مىكرد و گه‌گاه او را نزد امراى مجاور به سفارت مىفرستاد . مولانا سراج الدين كه در مدرسهء خاتونيه عنوان شيخى داشت ، معلم شاه شيخ بود و محتشمان و حكام عصر با او به ادب و حرمت مىزيستند . شيخ مجد الدين كه « قاضيى به از او آسمان ندارد ياد » چنان موجه و محترم بود كه حتى شاه شيخ وقتى به مجلس او مىرفت چنان‌كه ابن بطوطه ( ص 198 ) جهانگرد مغربى نقل مىكند ، در پيش او به ادب مىنشست . مادر و خواهران شاه اگر با يكديگر داوريها داشتند ، به مدرسهء او مىرفتند . . . » « 3 »\r\nپس از حملهء مغول و روى كار آمدن تيموريان و استقرار حكومت صفويه ، راه و رسمهاى سبعانهء جديدى در كيفر گناهكاران به ظهور رسيد ، چون از دورهء صفويه در اثر آمدورفت جهانگردان و بازرگانان و نمايندگان سياسى خارجى آثار و سفرنامه‌هاى فراوانى به يادگار مانده است ، بهتر و بيشتر مىتوان به حدود آزادى و امنيت قضايى و حقوق اجتماعى مردم پى برد و پرده از روى مظالم ارباب قدرت برگرفت و ددمنشىها و اعمال سبعانهء آنان را برملا ساخت .\r\nشاه اسماعيل صفوى بنيان‌گذار واقعى سلسلهء صفويه ، همان مرد خوش‌سيما و جسورى است كه\r\n\r\n\r\n","description":"","footnote":"\r\n( 1 ) . كليات عبيد زاكانى ، به اهتمام پرويز اتابكى ، ص 316 .\r\n( 2 ) . همان ، ص 317 .\r\n( 3 ) . زرين‌كوب ، از كوچهء رندان ، ص 32 .\r\n","page_name":" 1334 ","page_number":624},
  {"content":"\r\n\r\nپس از پيروزى و دست يافتن به تبريز ، علماى شيعه و هم‌كيشانش از وى خواستند كه در راه تغيير مذهب ، تعصب و شدت عمل به خرج ندهد . و از روى كمال خيرخواهى به او گفتند « . . . كه دويست ، سيصد هزار خلق كه در تبريز است چهار دانگ آن ، همه سنىاند . . . مىترسيم مردم گويند پادشاه شيعه نمىخواهيم . . . » ولى شاه اسماعيل بدون كمترين توجهى به افكار و معتقدات عمومى ، گفت : « . . . اگر رعيت حرفى بگويد شمشير مىكشم و يك كس زنده نمىگذارم . » به طورىكه از تاريخ جهان‌آرا برمىآيد : كلمهء طيبه اشهد ان عليا ولى اللّه و حى على خير العمل را علىرغم سنيان داخل اذان كردند ، و لعن و طعن اعداء دين و خلفاى ثلاث معمول شد . اهل تشيع از سرزمين آسياى صغير آهنگ ايران كردند و شاه اسماعيل با فرستادن مأموران تبليغاتى به آن سرزمين آتش اختلاف شيعه و سنى را دامن زد تا جايى كه سلطان سليم خان اول قبل از لشكركشى به ايران فرمان داد پيروان مذهب تشييع را از هفت ساله تا هفتاد ساله يا بكشند يا به زندان اندازند . چنان‌كه مورخان نوشته‌اند چهل هزار تن از شيعيان به فرمان او كشته شدند و بقيه را با آهن گداخته داغ كردند تا شناخته شوند . در ايران نيز شاه اسماعيل مانند سلطان سليم خان نسبت به پيروان تسنن روشى بىرحمانه پيش گرفت ، همه‌جا مقاومت مردم را با شمشير فرونشاند و سرانجام در شهر تبريز به گفتهء آنجلو ، بيست هزار تن از شورشيان يعنى مخالفان تحديد عقايد مذهبى را از دم شمشير گذرانيد . همين مرد متشرع و دين‌دار به گفتهء سوداگر ونيزى دوازده تن از زيباترين جوانان خانواده‌هاى اعيان را به زور به اقامتگاه خود يعنى كاخ هشت بهشت فرستاد . . .\r\n\r\nكيفرهاى نو :\r\n« شاه اسماعيل چون از شيبك خان كه به علت تعصب مذهبى و دشمنيهاى بىسبب و نامه‌هاى دشنام‌آميز ، و قتل و غارتهاى بىامان او در خراسان و رفتار ناجوانمردانه‌اش با فرزندان سلطان حسين ميرزا بايقرا ، كينهء سختى در دل داشت ، به صوفيان فرمان داد كه جسدش را خوردند و سر پرغرورش را از تن جدا كردند ، سپس پوست سرش را پر از كاه كرده و براى سلطان بايزيد خان پادشاه عثمانى كه به علت اشتراك مذهب با شيبك خان روابط دوستانه داشت فرستاد .\r\nاستخوان كله‌اش را نيز به فرمان وى همان روز در طلا گرفتند و از آن قدحى ساختند و در آن به شرابخوارى پرداخت . . .\r\nيك دستش را هم براى آقا رستم روزافزون حاكم مازندران فرستاد . زيرا وقتى شاه اسماعيل او را به اطاعت خويش خواند ، او در جواب پيغام داده بود كه تا دستم به دامان شيبك خان مىرسد از كسى باك ندارم . فرستادهء شاه روزى كه آقا رستم در شهر سارى با نديمان به ميگسارى نشسته بود ، ناگهان از در درآمد و دست شيبك خان را در دامان او افكند ، به دستور شاه گفت : « گفته بودى\r\n\r\n","description":"","footnote":"","page_name":" 1335 ","page_number":625},
  {"content":"\r\n\r\nدست من است و دامان شيبك خان ، اين دست او و دامن تست . » « 1 » رستم ازين پيغام وحشت‌انگيز بيمار شد و در اندك زمان درگذشت . شاه طهماسب اول نيز كمابيش در اجراى سياستها و كيفرهاى شديد معروف بود . « مظفر سلطان حاكم رشت متهم به خيانت شد ، شهر تبريز را آيين بستند ، مشار اليه را ميان خنده و استهزاء عوام الناس در كوچه و بازار گردش دادند و بالاخره در قفس آهنين او را آتش زدند و امير سعد الدين عنايت اللّه خوزانى را نيز در قفس آهنى آويختند كه به طرزى خاص و وحشيانه طعمهء حريق گرديد . خواجه كلان غوربانى را . . . در ميدان هرات پوست كنده و بر دارى آويختند محمد صالح . . . به جرم توهين به شاه متهم گرديد . دهان او را دوختند و در خمى جاى دادند و از منارى عظيم فروافكندند . . . » « 2 »\r\n\r\nرابطهء شاه طهماسب با حق و عدالت\r\nوينچنتو دالساندرى در سفرنامهء خود در مورد شاه طهماسب چنين مىنويسد : « شاه طهماسب 64 ساله است و از دوران سلطنتش 51 سال مىگذرد . . . يازده سال است كه از كاخ خود بيرون نيامده است . . .\r\nرعيت از اين كار سخت ناخشنود است ، زيرا برحسب آداب و رسوم آن كشور وقتى نتوانند پادشاه خود را ببينند با زحمت بسيار دادخواهى مىكنند ، فريادشان به گوش دادرسان نمىرسد . از اين‌رو روز و شب در برابر كاخ عدالت به بانگ بلند مىگريند و گاه عدهء اين دادخواهان كم‌وبيش به هزار تن مىرسد . پادشاه اين فريادها را مىشنود و معمولا فرمان مىدهد كه دادخواهان را دور كنند و مىگويد كه داوران در كشور ، نايبان منند و رسيدگى به كارهاى دادگسترى با ايشان است و توجه ندارد كه اين ناله‌ها از جور و ستم قضات و حكامى به آسمان مىرود كه معمولا در كوچه و راهگذر كمين مىكنند تا مردم را بكشند و اين چيزى است كه من خود ديده‌ام و بسيارى ديگر از مردم نيز اين مطلب را به عنوان حقيقت به من گفته‌اند كه در دفتر تظلمات نام بيش از ده هزار تن نوشته شده است كه در هشت سال اخير به قتل رسيده‌اند . منشاء عمدهء اين شر و فساد قاضيانند كه چون مزد خدمت نمىگيرند ناچار رشوه مىگيرند . و چون مىبينند كه شاه طهماسب توجه و اعتنايى به امور قانونى ندارد ، بر حرص خود مىافزايند . لاجرم در سراسر كشور ، راهها ناامن است و مردم در خانه‌هاى خود نيز مواجه با خطرند و تقريبا تمام قضات به خود اجازه مىدهند كه دامن تقوا را به لوث زر و سيم آلوده كنند . . . « 3 » آنچه مايهء لذت طهماسب است زن است و زر ، و زنان در مزاج او چنان تأثيرى دارند كه وى مدتى دراز نزد ايشان مىماند و با آنان در مصالح مملكت خوض و غور و مصلحت مىكند ، و اگرچه اين پادشاه طبعا به غايت خسيس است ، مىتوان گفت كه دربارهء زنان مسرف است و به ايشان پول و جواهر و از هرچيز به مقدار فراوان مىبخشد . . . طهماسب از مشرق و خراسان و حلب ، انواع پارچه‌هاى پشمى و ابريشمى خواست و فرمان داد كه از آنها جامه بدوزند و آنها را به ده برابر قيمت به سپاهيان فروخت . هميشه در\r\n\r\n\r\n","description":"","footnote":"\r\n( 1 ) . زندگى شاه عباس اول ، پيشين ، ج 1 ، 158 .\r\n( 2 ) . لغت‌نامهء دهخدا ، ص 370 .\r\n( 3 ) . سفرنامهء ونيزيان ، پيشين ، ص 438 به بعد .\r\n","page_name":" 1336 ","page_number":626},
  {"content":"\r\n\r\nمقابل هديه‌اى كه گرفته است چيزى نمىدهد . . . شاه طهماسب به عنوان ابزار تفقد ظاهرا انواع و اقسام خراجها و مالياتها را به مردم مىبخشد ، اما غالبا حقيقت امر غير از اين است . زيرا معمولا پس از دو سال بىدرنگ مطالبهء خراجها و مالياتهاى پس‌افتاده را مىكند . . . هنگامى كه در دربار او بودم . . . مطالبهء خراج پس‌افتاده را كرد و مسيحيان بىنوا را به روز سياه نشاند و هنگامى كه پيشكار سلطان حيدر ميرزا را براى وصول آن مال فرستاد ، بيست و پنج بار قماش و شال علاوه بر خراجها طلبيد . زيرا عادت دارد روزى پنجاه بار جامهء خود را عوض كند ، سپس آنها را بين مردم به ده برابر قيمت بفروشد و كسى را جرأت اظهار عدم رضايت نيست . . . » « 1 »\r\n\r\nدستگاه قضايى\r\nملت ايران در آغاز حكومت مذهبى و جنگى صفويه بخصوص در دوران فرمانروايى شاه اسماعيل و شاه طهماسب و بازماندگان شاه عباس دوم روى عدالت و بهروزى نديد « سفير ونيزى از فساد قضات و بىعدالتيهايى كه طى اقامت تقريبا يكسال و نيم خود در قزوين و تبريز ديده است شمه‌اى نقل مىكند مثلا مىگويد كه چندى قبل از ورودش به تبريز ، هژده تن از دزدان مسلح به تفنگ ، شبانه از ديوارهاى بازار بزرگ آن شهر به تيمچهء معتبرى كه چهل نفر از بازرگانان مشهد در آنجا حجره داشتند سرازير شدند و از حجرهء احمد چلبى كه يكى از بازرگانان سرشناس آنقره بود شش هزار سكهء اسكودى « 2 » ( معادل سيصد تومان به پول آن روزى ) ، و تعداد زيادى شمش نقره و مقدارى رنگ لاك دزديدند . و هنگامى كه بازرگانان در صدد دفاع از جان و حفظ مال خود برآمدند ، دزدان به زور آنها را به حجره‌هايشان عقب راندند . چند روز پس از اين رويداد ، گروهى از دزدان مسلح نزديكى خانهء دالساندرى به انبار سوداگرى ارمنى راه يافتند و چهار هزار بستهء ابريشم وى را ربودند ، و بعدا همان ارمنى سوگند ياد مىكرد كه ابريشم دزديده شده را در خانهء حاكم تبريز ديده است . سفير ونيزى مىگويد كه شكايت نزد شاه بردند و دزدان را نيز دستگير كردند ، اما تا آنجا كه وى آگاهى يافت ، هيچ‌گونه مؤاخذه‌اى از آنها نشد . يا در شهر نخجوان كه جمعى از بزهكاران را به اتهام كشتن عده‌اى از بازرگانان و دزديدن مالهاى ايشان دستگير كرده بودند ، به حكم قاضى مالهاى دزديده شده را پيدا كرده به دادگاه آوردند ، قاضى شاكيان را پى كار خود فرستاد و جانيان را آزاد كرد ، بخشى از اموال را خود وى تصاحب كرد و بخش ديگر را بر سبيل تحفه نزد بعضى از صاحب‌منصبان و امراى دربارى به قزوين فرستاد .\r\nدالساندرى مىنويسد : صاحبان اين اموال به پايتخت آمدند و من به چشم خود آنان را ديدم كه همه‌روزه جامه‌هاى خود مىدرند و خود را از ديوارهاى دولتخانه مىآويزند و فرياد برمىدارند كه چه مىخواهيد بكنيد و چرا احقاق حق مظلومان نمىكنيد .\r\n. . . اوژير بوزيك سفير فرديناند در دربار عثمانى كه به تفصيل در پيرامون اوضاع ايران عهد\r\n\r\n\r\n","description":"","footnote":"\r\n( 1 ) . همان ، ص 440 .\r\n( 2 ) .  Scudi \r\n","page_name":" 1337 ","page_number":627},
  {"content":"\r\n\r\nشاه طهماسب قلمفرسايى كرده است ، مىگويد چون طهماسب به دادگسترى و رسيدگى به شكايتهاى مظلومان علاقه و اعتنايى نداشت ، در سراسر قلمرو وى هركس قوى بود بر ضعيف بناى جور مىگذاشت ، و چون ستمديدگان نمىتوانستند رو به درگاه پادشاه نهاده و حق خود را از مأموران بيدادگر بستانند ، نظم نسبى اجتماعى جاى خود را به زورگويى و هرج‌ومرج داد . » « 1 »\r\nدالساندرى در موقعى كه شاه طهماسب در حدود 60 سال داشته ، وضع روحى و اخلاقى او را چنين توصيف مىكند : « شاه طهماسب داراى مزاجى ماليخوليايى است ، مدت 11 سال است از كاخ خود گام بيرون ننهاده و در عرض اين مدت حتى يك بار به شكار نرفته . . . طبق سنت معمول كشور ، اگر مردم موفق به ديدن شاه نگردند ، دادن عرض حالهاى لازم كارى بسيار دشوار مىگردد . . . دادخواهان روز و شب در برابر دولتخانه براى احقاق حق خويش فرياد و فغان برمىدارند و گاهى شمارهء آنان كمابيش به هزار مىرسد . و چون شهريار ايران صداى رعاياى خودش را مىشنود ، معمولا دستور مىدهد تا آنان را پراكنده كنند . . . ملاحظه نمىفرمايد كه اين ضجه و فغان مردم از دست قاضيان و سلاطين بيدادگر است و من به چشم خود ديده‌ام و بسيار از مردم نيز گواهند كه چگونه اين گروه ، مردم دادخواه را به قتل مىرسانند . شنيده‌ام كه در دفتر دعاوى حقوق و شكايات چنين درج است كه در اثناى هشت سالهء گذشته بالغ بر ده هزار نفر بدين‌سان كشته شده‌اند . اين مفاسد اصولا از ناحيهء قاضيان ناشى مىشود ، چه اين گروه مستمرى ويژه‌اى ندارند و از اين‌رو ناگزيرند رشوت بستانند و چون مىبينند كه شهريار مملكت هيچ توجه و اعتنايى به مرافعات و مسايل قضايى ندارد ، به ميزان رشوه مىافزايند . به همين سبب در سراسر كشور جاده‌ها ناامن است و حتى مردم در خانه‌هاى خود در معرض مخاطرات عظيم‌اند و تقريبا همگى قاضيان به عشق مال فاسد گرديده‌اند . » « 2 »\r\nدر ميان سلاطين صفوى با اين‌كه شاه عباس بيش از ديگران به رعايت عدالت پابند بود ، گاه به علت آزمندى ، حق و حقيقت را ناديده مىگرفت . « چون شنيد كه در گيلان بهزاد بيك در اموال ديوانى دخل و تصرفى كرده است ، يكى از معتمدان خود خواجه فصيح لاهيجى را مأمور رسيدگى به حساب وزير كرد ، وزير گيلان كه آدم مكارى بود ، از در پوزش درآمد و مدعى شد كه خواجه فصيح با او دشمنى ديرينه دارد و حاضر شد سه هزار تومان به شاه پيشكش و خواجه فصيح را گرفته تنبيه كند . شاه سه هزار تومان را قبول كرد و در مقابل مستنطق را تحويل متهم داد . » « 3 »\r\nبا اين حال شاه عباس بيش از ديگر سلاطين صفوى به امانت و درستكارى علاقه داشت و گاه خود به ميان مردم مىرفت و به درد مظلومان مىرسيد . به مردم بىبضاعت بدون مطالبهء بهره‌اى وام مىداد . در عهد او كليهء دعاوى و مسايل قضايى در حوزهء صلاحيت ديوان‌بيگى بود و اين\r\n\r\n\r\n","description":"","footnote":"\r\n( 1 ) . طاهرى ، تاريخ سياسى و اجتماعى ايران ، ص 211 به بعد .\r\n( 2 ) . همان ، ص 210 .\r\n( 3 ) . زندگى شاه عباس اول ، پيشين ، ج 2 ، ص 51 به بعد .\r\n","page_name":" 1338 ","page_number":628},
  {"content":"\r\n\r\nدستگاه دادگسترى چهار روز در هفته به شكايات مردم رسيدگى مىكرد . معمولا ديوان در محل كشيكخانهء دولتى تشكيل مىشد و دادخواهان هريك به نوبت به اشارهء فراشان ديوانى مرافعات و يا شكايات خود را به عرض ديوان‌بيگى كه عاليترين مرجع قضايى بود مىرسانيدند . از آنجا كه هنوز قوانين و نظامات جامعه چيزى جز احكام شرع نبود ، معمولا در اين ديوان « صدر » كه بزرگترين مرجع روحانى است ، به عرايض متظلمان رسيدگى مىكرد و طبق موازين شرعى فتوى مىداد . بالاتر از اين ديوان ، تنها مركز دادخواهى يا پژوهشى محضر پادشاه بود . اگر مرافعه‌اى در حضور ديوان‌بيگى و صدر حل نمىشد و يا به نحوى از انحاء ارتباط با شخص پادشاه داشت ، قضيه به محضر وى احاله مىگرديد . اما هيچ فردى از رعايا حق نداشت به منظور دادخواهى به شاه نزديك شود و به او عريضه دهد ، مگر آن‌كه خود شاه علاقه‌اى به شنيدن مرافعات دادخواه داشته باشد .\r\n\r\nدادرسى فورى در حضور شاه عباس :\r\n. . . بادرى پل سيمون كه خود كرارا در ديوان عباسى حضور داشته ، مىنويسد : « اين پادشاه احكام صادره را در مورد محارم و مقربان فى المجلس به موقع اجرا مىگذاشت . به همين سبب وقتى بار مىدهد ، دوازده قلاده سگ و دوازده تن از « زنده‌خواران » وى حضور دارند تا هركس را كه امر به اعدامش مىشود آنا نابود كنند . هنگامى كه حكم صادر شود ، جز مأمورين شاه ، هيچ‌كس رخصت حرف زدن ندارد و هركس خلاف اين عمل كند ، سى تا چهل نفر فراش شاهى كه چماق به دست دارند صداى خلافكار را خاموش مىكنند . . . » « 1 »\r\n\r\nقدرت قضايى وزير\r\nوزير از نظر قضايى نيز مىتوانست بالاترين مرجع ايالت باشد . در چنين صورتى وى به تمام تأسيسات ادارى ديگر نظارت فايقه داشت و اين نظارت همان‌طور كه قبلا ديديم مىتوانست . ادارهء موقوفات را نيز شامل شود . محمد مفيد از يكى از وزراى يزد به ما خبر مىدهد كه حتى شبگردان خيابانها را نيز زير نظر داشته است .\r\nوزير نيز مىتوانست مانند حاكم به قضاوت بنشيند ، متون از نحوه فعاليت قضايى وزير به صورت « فيصل قضاياى كافهء برايا » يا « به غور عجزه و زيردستان رسيدن » ياد مىكنند . . . در تمام اين موارد همواره بايد در نظر داشت كه وزير درعين‌حال « داروغه » هم بوده است و گاه اين معنى به وضوح تمام نيز يادآورى شده است . . . اما هرگاه در كنار وزير داروغه‌اى نيز كه از طرف مركز منصوب بوده به كار اشتغال داشته است ، وضع از بيخ و بن با آنچه گفته شد متفاوت بوده است .\r\nدر اين صورت داروغه ديگر به وزير به اين آسانى مجال قضاوت نمىداده است . از لحاظ درجه ، داروغه قدرى پايين‌تر از وزير بود . ولى اين وضع برحسب اوضاع و احوال فرق مىكرد و گاه مقام وزارت و داروغگى كمابيش همرديف بودند . در خلاصة التواريخ از قاضى محمد به نيكى ياد\r\n\r\n\r\n","description":"","footnote":"\r\n( 1 ) . طاهرى ، تاريخ سياسى و اجتماعى ايران ، ص 339 به بعد .\r\n","page_name":" 1339 ","page_number":629},
  {"content":"\r\n\r\nشده است : « اما قاضى مشار اليه در حفظ و حراست آن بلده جنت‌قرين به نوعى اهتمام مرعى داشته بود كه شب‌ها در [ بازار 
  ] قيصريه كه از زر و اجناس مالامال بود ، كسى نبستى و هيچ‌كس از اجلاف و اوباش آن شهر با قدرت بر امر قبيحى نبودى ، اتراك ذيقدرت از دست او به زينهار آمده بودند و عوامان بدفطرت از ترس او در اضطرار افتاده . . . » « 1 »\r\nبه حكايت شرفنامه و تاريخ حيدرى وى حسادت معاصرانش را برانگيخت و به دست ساعيان ساقط شد . براى آنكه بيشتر با اوضاع اجتماعى و حدود امنيت قضايى در آن ايام آشنا شويم نگاهى به سرزمين گيلان مىافكنيم :\r\nدر تاريخ گيلان ضمن وقايع سالهاى 933 - 1038 هجرى قمرى مىخوانيم : « دژخيمان على خان ، دست و پاى بر بو سعيد مير بستند و زنجيرى بر وى استوار داشتند و او را به فومن بردند . . . در اثناى سلام ، على خان به ميرآقا امر داد ، تا بو سعيد مير و خرس را به يك زنجير در بند كنند و در خور و خواب شريك گرداند ، بو سعيد مير به مدت 6 ماه در زنجير بود و جز خرس و زندانبانى ملال‌انگيزتر از آن ، مصاحبى نديد . . . به فرمان او پس از آنكه بو سعيد مير را به تخته كلاه ديوانگان آراستند همه را در محلات شهر در معيت خرس ، مسخرهء خاص و عام كردند كودكان شهرها و روستاها ، بر او تخم‌مرغ گنديده و زباله و سنگ و كلوخ و آب دهان افكندند دست به ايذاء و هتك حرمت او گشودند . . . » « 2 » پس از آنكه شاه عباس برادر بو سعيد را مورد مرحمت قرار داد وضع دگرگون گرديد و بو سعيد از قيد و بند رهايى يافت و به مقامى رفيع رسيد تا ورنيه ضمن توصيف مسافرت خود در نوامبر 1663 مىنويسد كه در طى راه دو تن از همراهان به علت بيمارى درگذشتند ، سپس مىگويد : « . . . ايرانيها در حفظ مال غربا و خارجيها چقدر صحت و امانت به خرج مىدهند . قاضى كه از فوت آن جوان ساعت‌ساز مطلع شد ، فرستاد اتاق اموال او را قفل و مهر كردند ، تا وارث او بيايند و ماترك او را بگيرند ، تا سال بعد كه من باز از تبريز مىگذشتم ، در آن اتاق همان‌طور بسته و مهر بود . . . » « 3 »\r\n\r\nيك قاضى روشن‌دل :\r\nتاورنيه مىنويسد : « در سال 1639 يك يهودى در بازار از يك سقاى رافضى آب خواست . سقا گذشته از ندادن آب ، يهودى را چند فحش و ناسزا گفت . يهودى شكايت نزد قاضى مىبرد ، قاضى هم سقا را با مشك و ظرف آبش حاضر مىكند . اول كاسهء آب او را گرفته به يهودى مىدهد ، پس از آن‌كه يهودى نوشيد خود قاضى هم از همان ظرف آب مىخورد ، آن‌گاه سقا را به چوب بسته تنبيه مىكند و در زير چوب به او حالى مىكند كه ما همه خواه محمدى خواه عيسوى يا يهودى مخلوق خدا هستيم . . . » « 4 »\r\n\r\n\r\n","description":"","footnote":"\r\n( 1 ) . نظام ايالات . . . ، پيشين ، ص 186 به بعد ( به اختصار ) .\r\n( 2 ) . الكساندر خودزكو ، سرزمين گيلان ، ترجمهء دكتر سيروس سهامى ، ص 26 به بعد .\r\n( 3 ) . سفرنامهء تاورنيه ، پيشين ص 432 .\r\n( 4 ) . همان ، ص 354 .\r\n","page_name":" 1340 ","page_number":630},
  {"content":"\r\n\r\n\r\nداروغه و حاكم\r\nدر زبدة التواريخ عنوان داروغه و حاكم با يكديگر آمده‌اند ، داروغه داراى مستمرى هنگفتى از 300 تا 500 تومان ، و موقعيت وى بلاشك متضمن داشتن عوايد بسيار بيشترى بود . در اواخر زمان صفويه اين سمت اختصاص به اعضاى خاندان سلطنتى گرجستان داشت . معاونين داروغه در تذكرة الملوك « احداس » خوانده مىشوند و اين عنوان توسط كشيشى كاتوليك به نامهاى عسس باشى ، دزدگير و شبگرد و سلطان الليل ذكر و تأييد مىشود . شاردن از سوار نگهبان سخن مىگويد ، ولى « كمپفر » احداس را رئيس شبگردان مىشمارد كه شب در شهر مىگردد و مراقب مسايل مهم است و متخلفان را دستگير مىسازد .\r\n« ظاهرا » مراد نويسندگان خارجى و داخلى از لفظ احداس همان « احداث » است يعنى كسى كه مراقب امور و رئيس تأمينات است .\r\nسلطان الليل نگهبانان مخصوص براى حفاظت بازار و غيره تعيين مىكرده و محتملا شبكهء وسيعى از كارآگاهان و جاسوسان در اختيار داشته است . شغل محتسب از مشاغل قديم اسلامى است كه درباره نحوهء عمل او دستور العملهاى بسيارى موجود داشته است .\r\nشاردن ضمن تعريف و توصيف امور ادارى ولايات ، نايب را در شمار ( رئيس پليس ) كم اهميتى مىآورد . نام صاحب نسق كه مأمورى است رسمى ، در تذكرة الملوك چند جا در مورد تنظيم فهرست قيمتهاى جارى و مسكوكات قلب آمده است . به نظر مىرسد كه وى صاحب‌منصبى مأمور اجراى صرف بوده است و در زمان قاجاريه نسقچىباشى رياست ميرغضبان و يا دژخيمان را داشته است . « 1 »\r\n\r\nداورى در عهد صفويه\r\nدكتر لمپتون در كتاب خود به نكتهء جالبى اشاره مىكند و مىنويسد :\r\n« در دورهء صفويه تغيير مهمى در وضع قضات و حدود احكام « عرفى » با محاكم عادى حاصل شد . پيش از اين سلسله ، يعنى در دورهء سلجوقيان « محاكم شرعى » را در چهارچوب دستگاه حكومت گنجانده بودند . اما فقط در زمان صفويه بود كه محاكم شرعى و قضات را تابع مقامات غيرمذهبى يعنى محاكم عرفى و سلسله‌مراتب . . . كه در رأس آن « ديوان‌بيگى » قرار گرفته بود ، كردند .\r\nشاردن مىنويسد كه چندين قرن است كه از نفوذ قضات به تدريج كاسته شده است . به نظر مينورسكى كاستن اختيارات قاضى را با ايجاد مقاماتى نظير صدر و شيخ الاسلام از قوه به فعل آوردند . از اين گذشته ، ديوان‌بيگى بر همهء محاكم شرعى نظارت داشت و به عنوان قوهء مجريه محاكم شرعى عمل مىكرد . . . بنابه قول شاردن قوانين جزايى يكسره خارج از حدود اختيارات محاكم شرعيه است . » « 2 »\r\n\r\n\r\n","description":"","footnote":"\r\n( 1 ) . سياحتنامهء شاردن ، پيشين ، ج 5 ، ص 263 و نيز رك . سازمان ادارى حكومت صفويه با تعليقات مينورسكى ، ص 152 به بعد .\r\n( 2 ) . لمپتون ، مالك و زارع در ايران ، ترجمهء دكتر اميرى ، ص 238 .\r\n","page_name":" 1341 ","page_number":631},
  {"content":"\r\n\r\nبريدن بينى گناهكارى در عهد صفويه\r\nسربريدهء بزهكاران در قرون‌وسطى\r\nمجازات وزير فريدون حاكم استراباد در عهد صفويه\r\n\r\n","description":"","footnote":"","page_name":" 1342 ","page_number":632},
  {"content":"\r\n\r\nداغ كردن يك تبهكار\r\nخوشبختانه در دورهء صفويه در نتيجهء آمدورفت مأمورين سياسى و اقتصادى و تلاش بازرگانان خارجى ، مناظرى از اوضاع اجتماعى و طرز كيفر دادن بزهكاران بوسيله نقاشان اروپايى ترسيم شده است و ما نمونه‌يى از آن تصاوير را در سفرنامهء شاردن ، بازرگان فرانسوى مىبينيم .\r\n\r\nمتصديان امر قضا در عهد صفويه :\r\nصدر ، در دورهء صفويه صدر يك مقام معتبر روحانى و قضايى به شمار مىرفته است . « يعنى حكام شرع با قضات و با مباشرين اوقاف عمومى و تفويض ( مجهول التوليه ) و نقابت سادات و تنظيم حوزه‌هاى علميه و انتخاب مدرسان مدارس و همچنين انتخاب شيخ الاسلامها و پيشنمازان و متوليان و قاريان و ساير خدمهء مساجد و مدارس و اماكن مقدسه و وزراى اوقاف و نظار و مستوفيان و ساير كاركنان موقوفات شاهى و محرران و غاسلان و حفاران از وظايف صدر بوده است كه براى امتياز از صدر ، او را صدر عامه مىگفتند . » « 1 »\r\nاحداث اربعه ، احداث اربعه يعنى گناهانى چون قتل ، تجاوز به ناموس ، ايراد جرح و دزدى .\r\nچون رسيدگى و صدور رأى دربارهء آنها نيازمند قدرت اجرايى بيشترى بود ، دولت آن جرايم را از رديف جرايم عادى خارج كرد و رسيدگى به آنها را به « ديوان‌بيگى » محول نمود . در جلسهء رسيدگى ، صدر كه در حقيقت رئيس قوهء قضاييه بود ، حضور مىيافت . ولى تنفيذ و اجراى حكم در شأن ديوان‌بيگى بود و حكام شرع مستقيما حق رسيدگى به اين چهار جرم را نداشتند .\r\nديوان‌بيگى كه در آغاز امر حدود وظيفه او محدود به همكارى با صدر در حوادث چهارگانه\r\n\r\n\r\n","description":"","footnote":"\r\n( 1 ) . دادگسترى در ايران ، پيشين ، ص 38 .\r\n","page_name":" 1343 ","page_number":633},
  {"content":"\r\n\r\nبود ، متدرجا حوزهء اختياراتش گسترش يافت ، چنان‌كه در اواخر ، صدر مرجع نهايى رسيدگى به ظلم بود و در ميان رعايا از كليهء عمال دولت شناخته مىشد به طور كلى مىتوان اختيارات ديوان‌بيگى را چنين خلاصه كرد :\r\n1 ) . رسيدگى به كليهء جناياتى كه در سراسر ايران اتفاق مىافتاد .\r\n2 ) . اجراى كليهء احكام شرعى ، كه محكوم به رضاى خاطر ، حاضر به تنفيذ آن نمىشد .\r\n3 ) . گرفتن شكايات مردم از مأمورين دولتى و ارجاع آنها به مراجع مختص و نظارت بر رسيدگى بدانها .\r\n4 ) . كسانى كه از مقامات عاليه همچون واليان و بيگلربيگيان و امراى عظام و مقربان و بستگان حضرت سلطنت شكايتى داشتند ، شكايت ايشان را ميستد و آنها را به عرض شاه مىرساند و كسب تكليف مىكرد . « 1 »\r\n\r\nصدر خاصه :\r\nدر مقابل صدر عامه كه در حقيقت صدر ممالك محروسه بود ، صدر ديگرى وجود داشت كه وظايف مشابه صدر عامه را در قلمرو كوچكترى نظير يزد ، ابرقوه ، نطنز ، محلات ، كاشان و جز اينها انجام مىداد .\r\nكسانى كه در ولايات از طرف صدر عامه براى رسيدگى به تظلمات گسيل مىشدند ، « نايب الصدر » خوانده مىشدند . صدر خاصه نيز مىتوانست در قلمرو مأموريت خود كسى را به نام نايب الصدر برگزيند .\r\n\r\nقاضى اصفهان :\r\nمتصدى اين مقام بالاترين مقام قضايى را داشت و در خانهء خود به دعاوى شرعى بر وفق موازين فقه اسلامى رسيدگى مىكرد . « در زمان قضاوت شيخ جعفر گلپايگانى كه پس از ملا محمد باقر مجلسى ، شيخ الاسلام اصفهان شد ، حوزهء كار قضايى اصفهان از حدود قبلى گسترده‌تر شد و شامل حفظ حقوق ايتام و ضبط اموال غايب گرديد . شيخ الاسلام اصفهان در حقيقت جانشين محتسب قديم محسوب مىشد و وظايف خاصهء او را كه امر به معروف و نهى از منكر مىباشد انجام مىداد . . . » « 2 »\r\n\r\nقاضى عسگر :\r\n« مقام قاضى لشكر كه در عهد سلجوقى بنابه ضروريات زندگى ايلياتى براى تركان غز به‌وجود آمده بود و در روزگار مغول امير يارغو آن وظيفه را انجام مىداد ، پيش از عهد صفويه به صورت مقام قاضى عسگرى درآمده بود . قاضى عسگر در سفرهاى نظامى غالبا همراه اردوهاى شاهى بود و در اجراى احكام شرعى و تعيين تكليف اسرا و غنايم طرف شور قرار گرفت . پس از سقوط اصفهان به دست محمود افغان تا استقرار حكومت قاجاريه در ايران ، حكومت متمركز و پايدارى به وجود نيامد . در دوران كوتاه حكومت نادرى نام و نشانى از عدل و حقوق بشرى در ميان نبود و در دولت مستعجل كريمخانى فرصت كافى براى احياى مبانى حق\r\n\r\n\r\n","description":"","footnote":"\r\n( 1 ) . دادگسترى در ايران ، پيشين ، ص 38 .\r\n( 2 ) . همان ، ص 41 .\r\n","page_name":" 1344 ","page_number":634},
  {"content":"\r\n\r\nو عدالت به دست نيامد . در اين فاصله روحانيان و علماى شرع كمابيش مجرى قانون اسلام بودند . در اين دوره بدون هيچ شك و ترديد ، روحانيان و قضات شرافتمندى كه پاىبند حق و حقيقت بودند در كنج انزوا مىزيستند و آنان كه حاضر به همكارى با زورمندان زمان بودند بر مسند قضا و داورى تكيه مىزدند . در دورهء قاجاريه لطمه و ضربهء تازه‌اى بر پيكر دادگسترى ايران وارد شد ، يعنى پس از آن‌كه جنگ ايران با روسيه بر سر گرجستان به زيان ايران پايان يافت ، دولت ايران تا حدى استقلال سياسى - اقتصادى و قضايى خود را از كف داد . تزار روسيه حمايت از وليعهدى عباس ميرزا و اخلاف او را به عهده گرفت و حكومت ايران را مجبور كرد كه حق قضاوت كنسولى را معتبر بشمارد و به بيگانگان اجازه دهد كه به نام حمايت از حقوق اتباع كشور متبوع خود ، در كارهاى قضايى ايران مداخله نمايند . پس از آن‌كه روسها اين حق نامشروع را كسب كردند ، انگليسها و فرانسويان و ديگر دول بزرگ نيز به نام دول « كاملة الوداد » قلم نسخ بر استقلال قضايى ايران كشيدند ، و اين ننگ ملى و اجتماعى مدت يك قرن يعنى تا سال 1304 هجرى شمسى ( آغاز حكومت پهلوى ) دوام يافت . ظاهرا در دورهء صفويه مانند قرون پيش مأمورين قضايى يا شيخ الاسلامها به موجب فرمانى از طرف شاه تعيين و به نقاط مختلف كشور گسيل مىشدند . » « 1 »\r\n\r\nفرمان شاه سليمان راجع به برگزيدن سيد تاج الدين به شيخ الاسلامى مشهد\r\nاين فرمان پس از مقدمه‌اى وظايف و تكاليف شيخ الاسلام را در حوزهء مأموريت خود نشان مىدهد ، سيد تاج الدين به موجب اين فرمان مأمور شده است كه خلايق را « . . . به طاعات و امر به معروف و نهى از منكرات و منع و زجر فسقه و فجره از نامشروعات و مأمور ساختن اغنيا كه اخراج اخماس و زكوات اموال خود نموده به مستحقين و مستحقات و اصل نمايند و تقسيم مواريث و بركات و ارتفاع عقود و مناكحات و رفع منازعات بين المسلمين و المسلمات بطريق مصالحات و ضبط اموال غصب و ايتام و سفها كه به جمعى امين متدين كه باعث فوت مال آن جماعت نبوده باشد سپارد و ساير ما يكون من هذا القبيل قيام و اقدام نموده . . . سادات عظام و مشايخ كرام و علماء اسلام . . . جمهور سكنه . . . مومى اليه را شيخ الاسلام بالاستقلال آنجا دانسته . . . تكفل او را در امور شرعيه معتبر شناسند . . . قضات جزو آن ولايت كه از ديوان الصداره منصوب نباشند ، خود را به عزل او معزول و به نصب او منصوب شناسند و اوامر و نواهى مشروعهء او را مطيع و منقاد باشند . . . عاليجاه بيگلربيگى آنجا ، احترام مشار اليه را به جاى آورد . . . هرساله حكم مجدد نطلبد . » « 2 » ( ذى القعده 1079 )\r\n\r\nديوان قضا و اقليتهاى مذهبى :\r\nپيترو دلاواله در مورد اقليتهاى مذهبى مىنويسد : « هر قومى در مورد امور مدنى و جزايى ، قضاوتى مخصوص به خود دارد كه قضات شاه در آن دخالتى نمىكنند . اين قاعده چنان جزو عرف و عادات شده است كه علاوه بر اقوام مختلف ،\r\n\r\n\r\n","description":"","footnote":"\r\n( 1 ) . همان ، ص 41 .\r\n( 2 ) . مجلهء بررسيهاى تاريخى ، سال 4 ، ش 4 ، ص 233 .\r\n","page_name":" 1345 ","page_number":635},
  {"content":"\r\n\r\nافراد خارجى نسبتا اسم‌ورسم‌دار از قبيل سفرا و مهمانان او و امثالهم نه فقط در مورد هموطنان خود ، بلكه در مورد تمام كسانى كه به نحوى از انحاء در خدمت آنان هستند از اين مزيت برخوردارند . مثلا من ( پيترو دلاواله ) ميهمان شاه ، حق دارم طبق نظر و مطابق روش خود و هر موقع صلاح بدانم مستخدمين خود را چه در خانه ، چه در بيرون و اعم از اين‌كه مسيحى يا مسلمان يا داراى دين ديگرى باشند محاكمه و سياست كنم . و اگر يكى از آنان مرتكب جرمى شد ، هيچ‌يك از مأمورين شاه كارى به او ندارند و فقط به من تذكرى مىدهند . البته اگر اقدامى در اين مورد نكنم ، طبعا معترض مىشوند و مجازات خاطى را تقاضا مىكنند . مأمورين شاه دخالتى در تعيين نوع اين تنبيه نخواهند داشت . تمام رؤساى هيئتهاى مذهبى مسيحى نيز به عنوان ميهمان شاه از همين مزايا برخوردارند .\r\nاين مطلب را نيز بايد اضافه كنم كه هرقدر جرم مجرمى شديد باشد ، اگر به خانهء شاه پناه ببرد در امان است . هم‌اكنون يكى از افراد سرشناس كه شاه به ملاحظات مهمى قصد كشتن او را داشته ، به اين خانه پناهنده شده ، به اين ترتيب جانش در امان مانده است . اگر از مدخل خانه قدم بيرون گذارد ، بىدرنگ او را به قتل مىرسانند . دخول به در قصر براى هيچ‌كس قدغن نيست و هركس مىتواند از اين آستانه كه مورد ستايش و غيرقابل تعرض است بگذرد . . . » « 1 »\r\n\r\nحل‌وفصل دعاوى اقليتهاى مذهبى :\r\nبطورى كه از فرمان شاه عباس ثانى مورخ ربيع الثانى سنه 1060 برمىآيد ، اهل ذمه مخير بودند كه دعاوى خود را نزد خليفه و كشيش خود و يا در محضر قضات مسلمان حل‌وفصل نمايند . معذلك گاه مسلمانان از سر تعصب و خودخواهى براى اقليتهاى مذهبى مزاحمتهايى ايجاد مىكردند .\r\nفرمان شاه عباس ثانى صفوى به سال 1650 ميلادى هو الملك للّه ( مهر شاه عباس ثانى ) فرمان همايون شد آن‌كه به موجبى كه مثال لازم الامتثال ديوان الصدارة العليه العاليه در ضمن صادر گشته عمل نمايند و از مضمون مدلول آن عدول و انحراف نورزند . . . و از مخالفت شريعت غرا محترز و مجتنب بوده باشند . . .\r\nتحريرا فى شهر ربيع الثانى 1060\r\nهو اللّه و لا سواه\r\nخاتم الانبياء عليه الصلاة و السلام\r\nطغرا - چون موافق شرع شريف و ملت منيف و حضرت سيد الكونين و رسول العليين آن است كه هرگاه اهل ذمه را با يكديگر گفتگو باشد و طرفين مسلمان نباشند ، مختارند كه دعوى و گفتگوى خود را نزد قضات اسلام رفع نمايند كه موافق شريعت غراء حضرت سيد المرسلين ميانهء ايشان حكم شرع اطهر جارى سازد يا نزد\r\n\r\n\r\n","description":"","footnote":"\r\n( 1 ) . سفرنامهء پيترو دلاواله ، پيشين ، ص 62 به بعد .\r\n","page_name":" 1346 ","page_number":636},
  {"content":"\r\n\r\nخليفه و كشيش خود روند كه مطابق دين و مذهب خود دعوى ايشان را به فيصل رساند . و درين و لا جماعت ارامنه معروض داشتند كه هرگاه ايشان را ميانهء يكديگر دعوى و گفتگوى شرعى واقع مىشود ، كشيشان خود رفع مىنمايند . جماعت مسلمانان مزاحمت به حال ايشان مىرسانند ، بنابراين مقرر شد كه هرگاه جماعت مسيحى با يكديگر دعوى و گفتگو داشته باشند و نزد خليفه و كشيش خود روند ، احدى مانع و مزاحم ايشان نشود و اگر مدعى يا مدعى عليه مسلمان بوده باشد ، به اهالى شرع شريف و قضات اسلام هرمحل رفع نمايند كه بعد از تحقيق حسب الشرع الاقدس معمول و مرتب سازند . و هرگاه جماعت ارامنه املاك و اموال خود را به اوج كليسيا و ديگر كليسياها حبس نموده باشند ، احدى مانع نشده بگذارند كه به طريقى كه آن جماعت شرط نموده‌اند صرف آنها نمايند . تحريرا فى شهر ربيع الاول سنهء ستين و الف هجرى 1060 ( مهر ) ( 3 مهر ديگر روى متن )\r\nهمچنين در تاريخ شعبان المعظم سنه 1049 مسيحيان نامه‌اى به شاه صفى مىنويسند . و از تكاليف نارواى مسلمانان نسبت به اقليت مذهبى ارامنه و زورگويى و اجحاف متشرعين شكايت مىكنند . اينك دستور اعتماد الدوله :\r\nعيسى على نبينا عليه السلام ( محل طغرا )\r\n« چون معروض شد كه جمعى از مسلمانان را كه با ارامنه و اهل ذمه دعوى و گفتگوى شرعى واقع مىشود و موافق شرع شريف قسم متوجه ارامنه و اهل ذمه مىسازند تكليف ناسزا گفتن به حضرت و انجيل . . . و اعمال شنيعه غيرمشروعه مىنمايند . . . و اين تكاليف خلاف قانون شريعت مطهره است ، بنابراين مقرر شد كه هركس از مسلمانان را كه با ارامنه و اهل ذمه گفتگو و دعوى شرعى باشد و قسم متوجه جماعت مزبوره شود ، ايشان را به ذات اللّه و صفاته موافق كيش و ملت نصارا به انجيل قسم داده تكاليف غيرمشروعه ننمايند . به عهدهء حكام شرع و عرف هرمحل كه مجال تخلف احدى از مضمون مسطور ندهند . و درين باب اهتمام شرعى لازم شناسند . تحريرا فى شهر شعبان المعظم ، سنهء 1049 . محل مهر صدارت پناه سابق\r\nسواد مندرجاتى كه در پشت سند قيد شده ، محل مهر اعتماد الدوله سابق در حاشيه مقابله شد . مهر شاه - شاه صفى نيز در تأييد نامهء ديوان صدارت به حكام شرع و عرف دستور مىدهد كه « . . . نگذارند كه احدى تكليف قسم به نهجى كه در شريعت مقدسه مقرر نيست به جماعت مذكوره ننمايند . درين باب قدغن داشته چون پروانچه به مهر اشرف رسد ، اعتماد نمايند . . . » « 1 »\r\n\r\n\r\n","description":"","footnote":"\r\n( 1 ) . متن فرامين فارسى ، گردآورى پاپازيان ، سال 1959 ، ص 559 به بعد .\r\n","page_name":" 1347 ","page_number":637},
  {"content":"\r\n\r\nسانسون كه در عهد شاه سليمان به ايران آمده است ، مىنويسد : « ايرانيان مجموعه قوانين مدونى ندارند ، قانون آنها همان احكام شرعى است . در ايران سه نوع محكمه وجود دارد ، محكمه جنايى كه عرف ناميده مىشود ، محكمهء مدنى كه آن را محكمهء شرع مىگويند و بالاخره محكمهء قانونى كه ديوان عالى نام دارد . رئيس محكمهء جنايى و محاكم مدنى ديوان‌بيگى است .\r\nاحكام او به وسيلهء داروغه اجرا مىشود و خود داروغه به دعاوى كوچك رسيدگى مىكند . خانها در ايالات ، رئيس محكمه جنايى هستند و احكام آنان ممكن است در محكمهء ديوان‌بيگى مورد تجديدنظر قرار گيرد .\r\nبراى گرفتن اقرار دو نوع شكنجه وجود دارد ، شكنجهء عادى : عبارت است از چوب بستن متهم ، و شكنجهء غيرعادى انواع و اقسام دارد ، از جمله در پاشنهء پاى متهم با تيغ چند شكاف ايجاد مىكنند و نمك مىپاشند و سپس در چنين وضع دلخراشى متهم را فلك مىكنند . گاه ناخنهاى پاى متهم را با گازانبر مىكنند ، گاهى دو دست و دو پاى جنايتكاران را به چهار ستون مىبندند و قطعه آهن را در آتش سرخ مىكنند و بر روى قسمتهاى گوشتى بدن مىچسبانند . و گاهى به همين ترتيب كه آنها را به چهارچوب بسته‌اند ، با كلبتين و منقاش گوشتهاى بدنشان را مىكنند . اشخاصى كه اين شكنجه‌ها را متحمل مىشوند ، اگر اقرار كنند حكم محكوميت آنها صادر و به مدعى خصوصى مىسپارند و اگر اقرار نكنند طرف دعوى بايد پول خون آنها را كه به نسبت شخصيت متهم فرق مىكند بپردازد . نكتهء جالب توجه اين‌كه در آن دوره بدون تقاضاى مدعى خصوصى ، دولت جنايتكاران را تعقيب نمىكند . انحرافات ناموسى با شدت مجازات مىشود ، زنى را كه به شوهرش خيانت كند از بالاى منارهء مسجد به پايين مىاندازند و دخترى كه عمل خلاف عفت انجام داده باشد ، سر او را مىتراشند و صورتش را گل مىمالند و وارونه سوار خر مىكنند . و در كوچه‌ها مىگردانند و با صداى بلند مىگويند واى به حال دخترى كه شرافت خود را حفظ نكرده است . سانسون مىنويسد طبق فرامين اسلام پدر و مادرى كه دختر خود را در حين ارتكاب عمل منافى عفت ببينند ، حق دارند دختر خود را بكشند . سانسون اضافه مىكند كه من خود ناظر بودم كه مادرى پسر خود را وادار كرد كه خواهر گناهكارش را گردن بزند و در محكمه مادر و فرزندش با افتخار شرح اين ماجراى اسف‌انگيز را بيان كردند و من از ديدن اين وضع به رقت آمدم و متأسف شدم .\r\nاگر طفلى به پدر و مادرش ناسزا گويد زبان او را مىبرند و اگر طفلى پدر و مادرش را بزند بازوى او را قطع مىكنند .\r\nسانسون مىنويسد : « يك جوان مسيحى بيمار ، تصادفا در سر راهى كه شاه مىخواست با زنانش از آنجا بگذرد ديده شد و محكوم به مرگ گرديد و حكم شد سرش را از تن جدا كنند .\r\nقوللر آقاسى به او گفت اگر مسلمان شود از كشتن او صرفنظر خواهد شد ، ولى اصرار او مؤثر نيفتاد و سر جوان را از تن جدا كردند و پيش سگان افكندند ، بعد به تقاضاى من ، جسد او را در\r\n\r\n","description":"","footnote":"","page_name":" 1348 ","page_number":638},
  {"content":"\r\n\r\nقبرستان فرانسويان به خاك سپردند . »\r\nسانسون از كيفرهاى وحشتناك آن دوران سخن مىگويد و مىنويسد : « داروغه‌ها مىتوانند دماغ و گوش و ماهيچه‌هاى قصاب‌ها و نانوانهاى متخلف را قطع كنند . . . »\r\nسانسون راجع به دعاوى حقوقى مىنويسد : « هركس مىتواند عرض حالى بنويسد و شخصا اقامهء دعوى كند . در جلسات محاكمه نظم و سكوت رعايت نمىشود ، هركس صدايش را بلندتر كند و فرياد بيشتر بكشد بيشتر مورد توجه قرار مىگيرد . در ايران بدون حضور طرفين دعوى دادرسى صورت نمىگيرد و صدور حكم غيابى معمول نيست . » « 1 »\r\nكاررى در سفرنامهء خود طرز اجراى عدالت را در ايران عهد صفويه چنين توصيف مىكند :\r\n« عدالت و قانون در امور جنايى به سرعت و شدت اجرا مىگردد و مجرمين بدون اين‌كه مانند ممالك اروپايى نياز به وجود اين‌همه قاضى ، وكيل و دادستان باشد ، به كيفر عمل خود مىرسند . معمولا خان يا والى و حكمران هرايالت و يا ولايت حكم را صادر مىكند . از طرف خان نماينده‌اى به نام « داروغه » ( قاضى محكمهء جنايى ) تعيين شده و شخصى به نام عسس در زير امر خود دارد كه احكام صادره را به موقع اجرا مىگذارد . از طرف شاه نيز يك نفر به نام « ديوان‌بيگى » و يك نفر به نام « كلانتر » تعيين شده‌اند تا در حق يا ناحق بودن احكام صادره مراقبت نمايند و نگذارند كه افراد ملت زير فشار و اوامر ظالمانه قرار گيرند . مرتكبان قتل به سرعت مجازات مىشوند . غالبا ديوان‌بيگى قاتل را در اختيار خانواده‌هاى مقتول مىگذارد تا او را به ميدان قصاص ببرند و به هرطرز كه بخواهند اعدام كنند . البته گاهى به قاتل اختيار داده مىشود كه جان خود را با پرداخت پولى بازخرد . ولى اين عمل بقدرى براى خانواده مقتول خفت‌آور است كه كمتر ديده شده قاتلى را بدين‌وسيله عفو كرده باشند .\r\nراهزنان را هم با جسارت و بيرحمى و بدون اميد شفاعت مجازات مىكنند و به طرق مختلف از پاى درمىآورند . تنبيه و مجازات متداول اين است كه دو پاى راهزن را به چهار شتر مىبندند و سينه و شكم وى را از بالا به پايين چاك مىزنند و براى عبرت بينندگان شتر را در تمام محلات و چهارسوهاى شهر مىگردانند و يا سر راهزن را از سوراخ تنگ ديوارى به در مىكنند به‌طورى كه سر در يك طرف و بدن در سوى ديگر ديوار بماند و قادر به حركت نباشند . و براى مسخره چپقى در دهان او مىگذارند تا بدين‌ترتيب تعذيب و كشته شود . بعضى اوقات هم يا با روغن دمبه داغ گوسفند ، تمام اعضاى بدن راهزن را مىسوزانند يا در سر هرگذرى يكى از اعضاى بدن او را مثله مىكنند . براى مجازات راهزنان كيفرهاى گوناگون ديگرى نيز معمول است كه با بيان يك‌يك آنها موى بر بدن انسان راست مىشود . هرچند با وجود راهداران متعدد ، راهزنى كمتر اتفاق مىافتد ، ولى در صورت روى دادن ، حاكم محل ده الى چهل روز مهلت دارد\r\n\r\n\r\n","description":"","footnote":"\r\n( 1 ) . سفرنامهء سانسون ، ترجمهء دكتر تفضلى ، پيشين ، ص 209 به بعد .\r\n","page_name":" 1349 ","page_number":639},
  {"content":"\r\n\r\nكه دزد يا راهزن را پيدا كند و مال را به صاحبش مسترد دارد . و الا بايد غرامت را از مال خود بپردازد . در چنين مواردى خان يا حاكم براى اين‌كه شكايتى به گوش شاه نرسد ، قبلا غرامت را مىپردازد و سپس اقدامات لازم براى دستگيرى راهزن و كشف اموال مسروقه به عمل مىآورد .\r\nبراى دزديهايى كه در شهرها اتفاق مىافتد ، سارق را به هردو پا از چهار شتر مىآويزند و شكم او را از پايين به بالا مىدرند و در كوچه و بازار و چهارسوها مىگردانند و مردى به آواز بلند مىگويد اين جانى به سزاى فلان جرم تنبيه و مجازات مىشود . پس از پايان اين گردش اگر مجرم نمرده باشد ، او را به يكى از درختان كوچه و خيابان به دار مىزنند و سپس اجازهء دفن صادر مىكنند .\r\nبىادبيها و فحاشيهايى را كه در اماكن عمومى ، ميخانه‌ها و خانه‌هاى عمومى رخ مىدهد به شدت كيفر مىدهند .\r\nدر هرشهر شخصى به نام « محتسب » يا ناظر امور غذايى ، با چهار تن معاون وجود دارد كه قيمت اجناس را اول هرهفته به دقت تعيين مىكنند . در ايران مواد غذايى را به وزن مىفروشند و فروش به حجم چنان‌كه در بعضى از ممالك اروپا مرسوم است در ايران قدغن است اگر كسى از اين قانون تخطى كند و سر باز زند ، به شديدترين وجه تنبيه مىشود . نخست تخته كلاهش مىكنند ، يعنى كلاهى از تخته كه زنگوله‌هاى متعددى از اطراف آن آويزان است بر سرش مىگذارند و او را دور شهر مىگردانند و ضمن راه از ضرب و شتم هم دريغ نمىكنند ، بعد مبلغ معتنابهى جريمهء نقدى مىگيرند و آخر در يكى از ميدانهاى معين شهر هردو پايش را به فلك مىبندند و تركهء مفصلى به پاهايش ميزنند . . . » « 1 »\r\nيكى از افراد هيئت نمايندگان سياسى انگلستان كه در عهد شاه عباس به ايران آمده بودند ضمن وقايع نوامبر 1628 به كيفرهاى معموله آن دوران اشاره مىكند از جمله مىنويسد : « امروز اعدام مردى را ديدم ، شنيدم كه در همين روز 6 يا 7 نفر ديگر را نيز اعدام كردند كه يكى را به جرم دزدى با قمه شكم دريده بودند .\r\nمتوجه شدم كه مردم شهر به آن منظرهء زننده با همان وضعى نگاه مىكردند كه گويى سگى را دار زده باشند و در حقيقت از نظارهء آن لذت مىبردند و تماشا مىكردند . . . جلاد بعد از انجام دادن كارش ، از مردم كه به تماشا ايستاده بودند پول مىخواست و با اصرار مىگرفت . . . » « 2 »\r\n\r\nنمونه‌هاى ديگرى از كيفرهاى شديد :\r\nآدمخورى در عهد صفويه براى كشتن گناهكاران و كسانى كه به حق يا ناحق گرفتار آتش خشم امرا مىشدند معمول بود . دژخيمان بىدرنگ دست به كار مىشدند ، سر بريدن ، پوست كندن ، در آتش سوختن ، دست و پا و گوش و بينى بريدن و چشم كندن ، در پوست گاو كشيدن و امثال اينها جزو كيفرهاى معمولى بود « . . . شاه عباس اول اگر\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 137 به بعد .\r\n( 2 ) . فرهنگ ايران‌زمين ، ج 8 ، ص 210 .\r\n","page_name":" 1350 ","page_number":640},
  {"content":"\r\n\r\nبه پدرى حكم قتل پسر مىفرمايد ، همان لحظه فرمان قضا و قدر به امضاء مىرسد ، و اگر پدر از روى شفقت ابوت تأخير در قتل پسر جايز دارد ، حكم برعكس آن مىفرمايد و اگر او تعلل كند ، ديگرى به قتل هردو مىپردازد . عدد جلادان شاه عباس به پانصد تن مىرسيد . شيخ احمد آقا رئيس جلادان شاهى در گيلان و ديگر نقاط ، فجايع و مظالم فراوانى مرتكب شد . شاه عباس يك دسته جلاد گوشت خام‌خور نيز داشت ، كار ايشان اين بود كه پاره‌يى از مجرمان را زنده مىخوردند . اين مجازات نفرت‌انگيز كه ظاهرا يادگار عهد مغول و تيمورىست ، از شاه اسماعيل اول سرسلسله صفوى به شاه عباس اول رسيد . علاوه بر آنچه گذشت ، در آب جوشانيدن ، دست و پا بريدن ، به حلق آويختن و سرب گداخته در گلوى مقصران ريختن ، از سياستهاى عادى و معمولى آن دوره بود . . . » « 1 »\r\n« دوران سلطنت شاه عباس از لحاظ شدت انواع مجازاتها شايان توجه است . يكى از مجازاتهاى جديدى كه در اين عهد متداول گرديد ، آن بود كه دزدان را در كنار جاده‌ها تا نيمه بدن در گچ مىگرفتند و اين فقره شباهت تام به مجازات تجاوز يا تصرف عدوانى در قرون وسطاى اروپا داشت .\r\nمجازاتهايى كه از عهد شاه اسماعيل اول در ايران متداول گرديده بود ، يا به همان صورت اصلى و يا به شكل كاملترى در مورد مجرمين اين عصر به كار مىرفت . از آن جمله قطعه‌قطعه كردن جوارح يا پاره كردن شكم ، زنده پوست كندن ، بستن دست و پاى مجرمين به شاخه‌هاى دو درخت ، ميل در چشم كشيدن ، گوش و بينى بريدن ، سرب گداخته در گلو ريختن ، سيخ كشيدن ، پوست مجرم را از كاه پر كردن ، از دروازه‌ها واژگون آويختن ، در روغن جوشانيدن ، قباى باروت پوشانيدن و آتش زدن ، در پوست گاو كشيدن و خوردن مجرم ، كه اين مجازات اشمئزازآور به عقيدهء يكى از مورخان جديد از يادگارهاى دورهء مغول و فرمانروايى تيمور بود . گروه زنده‌خواران كه به قول پادرى سيمون عده‌شان دوازده نفر بود ، به دستهء گوشت خام‌خور اشتهار داشتند و زير نظر جارچىباشى شاه و به اشارهء وى مأمور بودند گوشت مجرم را به دندان قطعه قطعه كرده بخورند . در مورد اعمال خلافى ، كيفر برحسب درجه و مقام اجتماعى گناهكار فرق مىكرد . مثلا اگر يكى از علماى دين يا قضات يا كلانتران مرتكب خلافى مىگرديد ، ممكن بود ريشش را بسوزانند . و اگر متخلف ريش نداشت ، او را وارونه بر خر سوار مىكردند و در ميدان و بازار شهر مىگردانيدند . گاه گرانفروشان و كسبهء متقلب را به مجازات تخته كلاه محكوم مىكردند .\r\nيعنى تخته مدورى را كه ميانش به قدر گردن آدمى سوراخ داشت و دو تكه مىشد بر روى گردن گناهكار ، مىگذاشتند و دو تكه را به هم قفل مىكردند و وى را به اين نحو در ميان كوى و بازار حركت مىدادند . و در اين قبيل موارد مشتى از اجامر و اوباش با دادن دشنامهاى ركيك او را\r\n\r\n\r\n","description":"","footnote":"\r\n( 1 ) . زندگى شاه عباس اول ، ج 2 ، ص 121 به بعد .\r\n","page_name":" 1351 ","page_number":641},
  {"content":"\r\n\r\nدنبال مىكردند .\r\nاگر كسى بدمستى مىكرد يا مخل آسايش مردم مىشد ، او را تنبيه بدنى يا جريمهء نقدى مىكردند . يكى از معايب بزرگ اخلاقى شاه عباس اين بود كه قدرت شنيدن هيچ انتقادى را نداشت . چون شنيد عده‌اى از زنان ارمنى از او بدگويى مىكنند ، امر داد تمام ارامنه را جبرا مسلمان كنند . در اين فرمان عده‌اى دربدر و گروهى از مردان ختنه شدند . » « 1 »\r\n\r\nمقطوع النسل كردن :\r\nدر دايرة المعارف فارسى راجع به كيفر خصى يا خايه بريدن چنين آمده است :\r\nخصى : « پسر جوان يا مردى كه به قصد مقطوع النسل كردنش خصيهء او را ببرند يا از كار بيندازند . اين كار در بين ملل قديم مشرق و حتى نزد مصريها ، يونانيها و روميها سابقه دارد .\r\nهميشه اين كار به قصد كيفر نبوده است ، بلكه غالبا براى آن بوده است كه اين خصيان را در حرمسراها به كار بگمارند . در ايران قبل از اسلام و در روم مخصوصا در عصر انحطاط ، خواجه‌سرايان به مناصب مهم مىرسيدند . اسلام اين رسم مذموم و غيرانسانى را تحريم نكرد و كار به جايى كشيد كه امرا و ملوك ، غلامان خصى را براى خلفا و سلاطين هديه مىفرستادند . و عده‌اى از بازرگانان كارشان برده‌فروشى بود و غلامان را خصى مىكردند و به قيمتهاى گزاف مىفروختند و البته عده‌اى از اين بيچارگان زير اين شكنجه جان مىدادند . گاه خصى كردن اشخاص ، جنبهء كيفرى يا سياسى داشت ، چنان‌كه خصى كردن ساروتقى نوعى نهى از منكر خشونت‌آميز و تنبيه ناروا بود و خصى كردن آقا محمد خان به قصد اجتناب از فتنهء احتمالى او بود كه بالاخره واقع شد . » « 2 »\r\nپيترو در سفرنامهء خود مىنويسد : « در اين مملكت به آسانى هرچه تمامتر آلت مردان را قطع مىكنند . اين مجازات در مورد جرايم خاصى از قبيل تجاوز به ناموس زنان و مسايلى از آن قبيل به طور عادى و جارى انجام مىشود . كسانى كه چنين مجازاتى دربارهء آنان اجرا شده به فوريت و فقط با استفاده از خاكستر ، شفا مىيابند . وزير مازندران كه در فرح‌آباد خيلى به كار من رسيدگى مىكرد ، از بخت بد گرفتار چنين مجازاتى شد ، به قرارى كه خودش براى من تعريف مىكرد ، موقعى كه به عرض شاه مىرسانند كه او به پسر بچه‌اى تجاوز كرده شاه نيز براى عبرت ديگران دستور مىدهد او را مقطوع النسل كنند . . . بعد از اجراى مجازات چون معلوم شد اين تهمت صحت نداشته ، شاه نسبت به او خيلى مهربانى كرد . » پيترو سپس مىنويسد : « اين مرد بعد از اين فاجعهء دهشتناك ، باز به شاه دعا مىكند . من از اين طرز تفكر واقعا حيرت‌زده شدم . زيرا اگر اين‌گونه بىعدالتى در حق من بشود يا بايد سر طرف را از تن جدا سازم و يا در اين آرزو بميرم .\r\nموقعى كه در اشرف بودم ، روزى شنيدم همين وزير يكى از خدمتگاران خود را به اتهام تجاوز به\r\n\r\n\r\n","description":"","footnote":"\r\n( 1 ) . طاهرى ، تاريخ سياسى و اجتماعى ايران ، ص 342 به بعد .\r\n( 2 ) . دايرة المعارف فارسى ، پيشين ، ص 899 .\r\n","page_name":" 1352 ","page_number":642},
  {"content":"\r\n\r\nيك دختر جوان به همين بليه دچار كرده و روز بعد همين خدمتگار سيه‌روز را ديدم كه مريض و نالان از خانه بيرون مىرفت . . . مطلب قابل توجه اين‌كه افرادى كه در بزرگى مقطوع النسل مىشوند ، ريش خود را از دست نمىدهند در حالى كه اگر در بچگى گرفتار اين مصيبت شوند اصلا ريش درنمىآورند . » « 1 »\r\n\r\nگناه خصى كردن :\r\nعنصر المعالى در باب بيستم ضمن گفتگو از كارزار كردن ، به فرزند خود تأكيد مىكند كه هرگز به حكم خودخواهى نسل كسى را منقطع نكند كه گناهى بزرگتر از اين نيست :\r\n« . . . خام كردن عادت مكن كه خام كردن برابر خون كردنست . از بهر شهوت خويش نسل مسلمانى از جهان منقطع كنى ، ازين بزرگتر بيدادى نباشد . اگرت خام بايد ، خود خام كرده يا بى كه مزهء آن تو برگيرى و بزه آن به گردن ديگران بود و تن خويش از گناه پاك داشته باشى . . . » « 2 »\r\nغالب فرمانروايان شرق از فرط خودبينى و خودپرستى براى تودهء مردم حقوق و اختيارى قايل نبودند . حتى پادشاه بالنسبه عاقل و خيرخواهى مثل شاه عباس به خود حق مىداد كه رعيت مظلومى را كه به قصد دادخواهى مىخواست عريضه‌اى به او تقديم كند به بدترين وجهى كيفر دهد . پيترو دلاواله مىنويسد : « يك روز شاه نگران و ناراحت بود ، دهقان بيچاره‌اى پيش او دويد كه عريضهء خود را تقديم كند ، شاه به جاى دادرسى برآشفت و دستور داد پاهايش را در وسط ميدان به درختى ببندند . و من هم آن‌روز به ديدن اين مجازات عجيب كه در ايران خيلى مرسوم است رفتم . مجازات بدين‌ترتيب اجرا مىشود كه پاهاى محكوم را از پشت ، در آنجا كه ساق به كف پا مىپيوندد سوراخ مىكنند و ريسمانى از آن مىگذراند تا از گرسنگى هلاك شود . و اگر بعد از مدتى مقاومت كرد و نمرد ، شكمش را با شمشير درمىآورند و او گرفتار يك مرگ دردناك و تدريجى مىشود زيرا در اين صورت روده‌هاى او بر صورتش مىريزد و آن بيچاره مىكوشد دوباره آنها را در شكم خود فرو برد و بالاخره با وضع فجيعى جان مىسپارد ، اما اگر مرد خطاكار مستحق مردن نباشد ، فقط يكى دو ساعت او را در همان حال باقى مىگذارند و سپس رهايش مىكنند و حتى بعد از آن رنجى هم حس نمىكند . فقط در مدت تحمل اين مجازات واقعا گرفتار شكنجه‌اى وحشتناك شده است . دهقان بيچاره نيز خوشبختانه بعد از مدتى كوتاه از اين وضع خلاص شد . » « 3 » همين پادشاه خوشنام گاه به خود اجازه مىداد كه هزاران رعيت مازندرانى را وادار كند تا روزهاى متمادى دايره‌وار منطقه‌اى را محاصره كنند و با دادوفرياد شكارها را به محوطهء مورد نظر شاه برانند تا شاه و حرمسراى او با طيب خاطر ، هرحيوانى كه مىخواهند هدف تير خود قرار دهند . گاه در طول اين ايام عدهء كثيرى از كشاورزان از تشنگى و خستگى جان مىدادند و شاه از مشاهدهء اين عمل كودكانه و حيوانى شرمسار نمىشد .\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، ص 456 .\r\n( 2 ) . قابوسنامه ، به اهتمام دكتر يوسفى ، پيشين ، ص 101 .\r\n( 3 ) . سفرنامهء پيترو ، پيشين ، ص 376 .\r\n","page_name":" 1353 ","page_number":643},
  {"content":"\r\n\r\n\r\nانواع كيفر\r\nدر كتاب مجموعه داستانهاى ايرانى ضمن حكايتى به تفصيل از دسايس فقيه ، والى ، شحنه ، قاضى و محتسب شهر براى به دام افكندن زن زيبايى سخن مىگويد و نشان مىدهد كه چگونه آن زن با حيله و نيرنگ جملگى را فريب داد و در صندوق بزرگى زندانى كرده و ماجرا را به پادشاه وقت اعلام كرده است شاه چون از جريان كار با خبر گرديد « . . . بفرمود تا فقيه را محبوس كردند و دو هزار دينار از او گرفتند و به زن زرگر دادند . . .\r\nقاضى را بر خر نشانيدند و در شهر گردانيدند ، و محتسب و شحنه را ريش تراشيدند و از شهر بيرون كردند ، و والى را چوب بسيار زدند و هر چهار نفر را معزول كردند و زن زرگر را دلدارى بسيار داد . » « 1 »\r\n\r\nآدم‌سوزى :\r\nآدم‌سوزى يا سوزاندن انسانى به نام بزهكارى موارد فراوانى در تاريخ داشته است . امير بهلول نهاوندى در برابر تيمور طغيان كرد اما وقتى تسليم شد ، سپاهيان « بهلول را زنده در آتش انداختند و سوختند . » « 2 » در زمان شاه طهماسب ، ظفر سلطان حاكم رشت را به تبريز آوردند . عنايت اللّه خوزانى نيز زير قفس آهنى آويخته شده و طعمهء حريق گرديد . . . شاه طهماسب همچنين ركن الدين مسعود كازرونى را كه از اجلهء علما و اطبا بود مورد سخط قرار داد و به آتش افكند و كشت . « 3 »\r\nنادر شاه در دورهء سلطنتش دو تاجر مهم ارمنى جلفا را كه بر سر نادر سوگند دروغ خورده بودند مجازات كرد و دستور داد زنده در ميدان بزرگ بسوزانند . و اين واقعه در سال 1746 م .\r\nروى داد . شاگرد مكتب نادر ، احمد خان درانى هم كه پس از مرگ نادر مقدمات سلطنت خاندان خود را در افغانستان فراهم مىكرد ، خطاب به ابراهيم خان كاردى گفت : « تو خود را مسلمان دانسته تقويت كفر چرا كردى و به حرب اسلام آمدى ؟ او در جواب به معاذير لاطائل جواب مىگفت ، شاه درانى را غضب مستولى شد ، آتشى عظيم برافروخته او را بسوخت . » « 4 »\r\n\r\nمجازات قاضى رشوه‌خوار :\r\nشاه عباس شنيد كه يكى از قضات اصفهان از طرف دعوايى رشوه گرفته و ايشان را به مصالحه وادار كرده است . پس دستور داد تا قاضى رشوه‌خوار را وارونه بر خرى نشاندند و دم آن را به دستش دادند و دل و روده و شكنبه گوسفندى را كه در همان حال كشته بودند بر سر و دوشش آويختند و او را بدين صورت چندبار گرد ميدان شهر گرداندند و مردى پيشاپيش او فرياد مىزد كه اين است جزاى قاضى رشوه‌خوار .\r\n\r\nكيفرهاى شاه عباسى :\r\nتاورنيه در سفرنامهء خود نمونه‌اى چند از كيفرهاى شاه عباس كبير را نقل مىكند ، از جمله مىنويسد : « ميرزا تقى حكمران گيلان با غلام بچهء زيبايى به عنف نزديكى كرد ، و او نزد شاه عباس شكايت كرد ، شاه حكومت گيلان را به او داد و دستور داد سر ميرزا تقى را\r\n\r\n\r\n","description":"","footnote":"\r\n( 1 ) . مجموعه داستانهاى ايران ، به كوشش دكتر ابو الفضل قاضى ، ص 59 .\r\n( 2 ) . طغرل‌نامهء شامى ، ص 166 .\r\n( 3 ) . لغت‌نامهء دهخدا .\r\n( 4 ) . يادداشتهاى ابراهام كاتوغى ، ص 127 به نقل از سياست و اقتصاد صفوى ، دكتر پاريزى ، ص 243 به بعد .\r\n","page_name":" 1354 ","page_number":644},
  {"content":"\r\n\r\nبفرستند ، ولى ميرزا تقى كه به گناهكارى خود پى برده بود ، شخصا آلت خود را بريده در سينى طلا گذاشت و به شاه تقديم كرد ، با اين عمل شاه از كشتن او درگذشت . » « 1 »\r\nهمچنين تاورنيه مىنويسد كه شاه عباس با لباس دهقانى به دكان خبازى و كباب‌پزى مراجعه كرد و يك من نان و يك من گوشت كباب‌شده خريد و به دربار آمد و به اعتماد الدوله دستور داد ترازو بياورد . چون اين هردو فروشنده كم داده بودند ، به دستور شاه در ميدان ، شبانه تنورى ساختند و يك سيخى به قامت انسان حاضر كردند و خباز و كباب‌پز را در ميدان كباب كردند . « 2 » همچنين تاورنيه مىگويد شاه عباس دوم به سه نفر از زنها امر كرد شراب بنوشند ، گفتند مىخواهيم به مكه برويم ، شاه نپذيرفت ، سه مرتبه اصرار كرد ، چون قبول نكردند ، فرمان داد هر سه را در آتش بسوزانند . يك‌بار نيز به يكى از زنان محبوب خود خشم گرفت و بر او نيز تكليف ميگسارى كرد و او نپذيرفت ، دستور داد او را در آتش بسوزانند . خواجه‌سرا كه از لطف شاه به او خبر داشت ، از كشتن او خوددارى كرد . صبح شاه پرسيد ، گفت نكشته‌ام . امر كرد بىدرنگ رئيس خواجه‌سرايان را در آتش افكنند و زن را بخشيد . « 3 »\r\n\r\nكيفر خان ايروان :\r\n« پس از آن‌كه محمد بيك عده‌اى را به شكايت عليه خان ايروان تحريك كرد ، شاه عباس ثانى ، نجفقلى را مأمور كرد كه به ايروان برود ، و او را مغلولا به اصفهان بياورد .\r\nچون مأمور شاه به ايروان رسيد ، خان در مقر حكومت نشسته بود ، بىدرنگ نزديك او رفت و گفت حسب الامر شاه ، تو محبوس هستى ، و يك پس‌گردنى هم به او زد و فورا پالهنگى به گردنش گذاشت ، بازوهايش را هم با دو پارچه چوب بسته از پالهنگ گذرانيد . . . خان را به همين حالت وارد اصفهان كردند ، اما شاه در حق وى ترحم كرد و امر فرمود كه برود در خانهء خودش در اندرون پيش زنهايش محبوس باشد نه به حمام برود و نه سر بتراشد و نه از اندرون بيرون بيايد . . . » « 4 » اين ملايمترين كيفرهاى يك شاه مستبد بود .\r\nدر زمان شاه صفى « حاكم قم كه مرد نجيبى بود » براى تعميرات قلعهء قم و مرمت پل رودخانه و بعضى مخارج ديگر از اين قبيل ، بدون اين‌كه به شاه بنويسد و اجازه بخواهد ، عوارض مختصرى به سبدهاى ميوه كه وارد شهر مىشد بسته بود . خبر به شاه رسيد ( 1042 ه ) بقدرى متغير شد كه حكم كرد حاكم را با زنجير به اصفهان بردند . پسر اين حاكم از محارم شاه بود ( ظاهرا قليانچى بوده ) شاه صفى حكم كرد تا پسر سبيلهاى پدرش را بكند ، بعد بينى او را ببرد ، بعد گوشها و چشمها و دست آخرسر او را از تنش جدا كرد . بعد از اين كار ، شاه پسر را به جاى پدر حاكم قم كرد و پيرمرد عاقلى را به نيابت او مقرر داشت و او را با حكمى بدين مضمون به قم فرستاد :\r\nاگر تو از آن سگى كه به درك رفت بهتر حكومت نكنى ، ترا به سخت‌ترين شكنجه به قتل\r\n\r\n\r\n","description":"","footnote":"\r\n( 1 ) . سفرنامهء تاورنيه ، ص 757 .\r\n( 2 ) . همان ، ص 779 .\r\n( 3 ) . همان ، ص 769 .\r\n( 4 ) . همان ، ص 822 .\r\n","page_name":" 1355 ","page_number":645},
  {"content":"\r\n\r\nخواهم رسانيد . « 1 »\r\n\r\nاخته كردن دو جوان برومند :\r\nتاورنيه در سفرنامهء خود مىنويسد : « در زمان شاه سليمان ، عليقليخان يك روز دو نفر جوان خوش‌سيما و خوش‌آواز را به شاه معرفى كرد . شاه ضمن اظهار خوشوقتى ، از اين‌كه نمىتواند آنها را در حرم نگاه دارد اظهار تأسف كرد . عليقليخان براى اثبات چاكرى و نوكرمنشى خود بدون توجه به سرنوشت اين دو جوان ، يك نفر جراح طماع و بدنهاد فرانسوى را بر آن داشت كه هردو را خصى ( اخته ) كند . جراح به اميد پول ، دست به اين جنايت زد ، ولى عليقليخان چند روز پس از اين واقعه درگذشت و جراح بىوجدان پول‌پرست از اين ، جنايت طرفى نبست . » « 2 »\r\n\r\nشمع آجين كردن :\r\nشاه عباس دوم فرماندهء بزرگى را به خان هرمز سپرد و به او نوشت كه « او را عوض خون دو برادر به تو بخشيدم ، هرچه مىخواهى با او بكن . خان هم يكى از بىرحمانه‌ترين كيفرها را در حق او اعمال كرد . دستور داد بدن او را شمع آجين كنند و روزى دو ساعت سوار شترى نموده و در شهر بگردانند . با اين‌كه پيوسته اين شمعها آب مىشد و بر جراحتهاى او مىريخت و بدن او را كباب مىكرد ، آن مرد دلير با عزم در كمال شجاعت و بردبارى متحمل اين عذاب مىشد و ابدا شكايت نمىكرد ، به‌طورى كه ، من شيفتهء قوت نفس و دليرى آن مرد شدم . بالاخره پس از آن‌كه سه روز او را با بيرحمى گردانيدند ، رئيس كمپانى هلندى و ساير فرنگيهايى كه در هرمز بودند ، و عده‌اى از تجار داخلى ، به اجتماع نزد خان رفتند و از او خواهش كردند كه به اين حركت وحشيانه خاتمه دهد . وى نيز دستور داد ، سر او را بريدند . » « 3 » نادر كه در سنگدلى و خون‌آشامى شاگرد مكتب تيمور بود ، دشمنان خود و امراى خيانتكار را به سه نوع كيفر مىنمود : « يكى آن‌كه امير خائن را مىسوزانيد ، ديگر آن‌كه مىگفت وى را شمع آجين كنند و سوم اين‌كه وى را در يك قفس آهنى كوچك جا مىداد و آن قفس را از شاخهء درختى مىآويختند و هرروز يك قطعهء نان و چند جرعهء آب به او مىدادند تا اين‌كه از خستگى و بىحركت بودن اعضاى بدن و آلودگى بميرد . . . » « 4 » درست در همان سالهايى كه اروپاييان از بركت نهضت شهريگرى ( بورژوازى ) اصول و مقررات فئوداليسم را درهم مىريختند و با اكتشافات و اختراعات جديد و تحديد قدرت سلاطين مستبد و طبقات ستمگر ، در راه سعادت و نيكبختى پيش مىرفتند ، در ايران در نتيجهء استبداد مطلق سلاطين و عمال آنها جامعهء ايرانى هرروز قدمى به عقب مىرفت و نيروها ، ذوقها و استعدادات فراوان مردم اين مرزوبوم در زير پنجهء ظلم و استبداد تباه مىشد .\r\n\r\n\r\n","description":"","footnote":"\r\n( 1 ) . همان ، ص 144 .\r\n( 2 ) . همان ، ص 845 .\r\n( 3 ) . همان ، ص 840 .\r\n( 4 ) . ژان‌گوره ، خواجهء تاجدار ، ترجمهء ذبيح اللّه منصورى ، ص 49 .\r\n","page_name":" 1356 ","page_number":646},
  {"content":"\r\n\r\n\r\nنگاهى به غرب\r\nسازمان اجتماعى و وضع دستگاههاى قضايى و پليسى اروپا تا قرن هيجدهم فرق زيادى با ممالك شرقى نداشت ، كيفرهاى شديد تا پايان قرن هفدهم در اروپا نيز رايج بود . كشور فرانسه كه در عصر لويى 14 سرآمد كشورهاى اروپايى بود ، در مورد بزهكاران روشى شقاوت‌آميز داشت « . . . مجموعهء قوانين لويى چهاردهم ( 73 - 1667 ) كه تا زمان پيدايش مجموعه قوانين ناپلئون ( 10 - 1804 ) در كشور فرانسه نافذ و جارى بود ، نسبت به قوانينى كه پس از ژوستىنين تدوين شده ، در مقام و مرتبتى برتر قرار داشت و با كمال نيرومندى به پيش راندن چرخ تمدن . . . كمك مىكرد .\r\nسازمان پليس شهرى تشكيل يافت تا پاريس را از آلودگى به جنايات پاك كند . . . سرهنگى مدت 21 سال رياست پليس پاريس را به عهده داشت و در اين مدت خيابانهاى پاريس به يمن مباشرت او سنگفرش شد و اندكى نظافت يافت و با پنج هزار چراغ روشنى گرفت و تا اندازه‌اى روى امنيت به خود ديد . . . جاسوسان و عمال مخفى دولت در سراسر فرانسه مراقب اعمال و گفتار مردم بودند . شكنجهء متهمان براى اعتراف به گناهانى كه به آنها نسبت مىدادند باقى و قانونى بود . لويى به خود حق مىداد كه هركيفرى را براى هرگناهى مقرر سازد . چنان‌كه در سال 1674 فرمان داد هرروسپى را كه در شعاع 8 كيلومترى كاخ ورساى همراه با يكى از قراولان شاهى ببينند ، دستگير كنند و گوشها و بينى او را ببرند . » « 1 » البته قبل از لويى 14 يعنى در قرون جديد نيز كيفرها ، بسيار وحشيانه و رقت‌انگيز بود .\r\n\r\nانواع كيفر در غرب :\r\nويل دورانت ضمن توصيف حكومت و نيز در قرن يازدهم به كيفرهاى قرون وسطايى اشاره مىكند و مىنويسد : « چهل قاضيى كه از طرف شوراى كبير تعيين شده بودند ، بشدت و به طرز مؤثرى دادستانى مىكردند . قوانين خيلى واضح بود ، به دقت دربارهء وضيع و شريف اجرا مىشد ، جريمه‌ها منعكس‌كنندهء ظلم رايج در آن زمان بود ، محبوسان غالبا در حجره‌هاى تنگى زندانى مىشدند كه داراى حداقل نور و هوا بود . مجازاتهاى قانونى بسيار ستمگرانه بود و تازيانه زدن ، داغ كردن ، قطع كردن عضو ، كور كردن ، بريدن زبان ، شكستن دست و پا ، چرخ شكنجه و نظاير آنها را شامل مىشد . محكومان به اعدام را ممكن بود در زندان خفه سازند و يا محرمانه غرق كنند يا از پنجرهء كاخ بياويزند ، يا زنده بسوزانند . كسانى كه مرتكب جنايات وحشيانه يا دزدى اشياء مقدس شده بودند ، با انبر داغ مىشدند يا به دم اسب بسته مىشدند و سپس سرشان بريده و تنشان شقه مىشد . » « 2 »\r\nتاورنيه سياح و بازرگان معروف كه در عصر لويى چهاردهم مىزيسته و در عهد صفويه چندبار به ايران مسافرت كرده است ، مىنويسد كه در آلمان قاتل تبه‌كارى را چنين كيفر دادند :\r\n« حكم شد كه او را در چندين نقطهء شهر بگردانند و گوشت بدنش را با گازانبر بكنند و به جاى\r\n\r\n\r\n","description":"","footnote":"\r\n( 1 ) . ويل دورانت ، تاريخ تمدن ، عصر لويى چهاردهم ، ص 19 .\r\n( 2 ) . تاريخ تمدن ، رنسانس كتاب پنجم ، بخش دوم ، ترجمهء صارمى ، ص 181 .\r\n","page_name":" 1357 ","page_number":647},
  {"content":"\r\n\r\nگوشت كنده شده سرب آب كرده بريزند . و بعد از آن عمليات ، او را بردند بيرون شهر راتيسبون و زنده‌زنده پاره‌پاره كردند . و كارش را به پايان رسانيدند . . . » « 1 »\r\nفساد و رشوه‌خوارى و ظلم و بىعدالتى نيز در اروپاى قرن 16 - 17 رواجى تمام داشت .\r\nويل دورانت ضمن تصوير اوضاع اجتماعى عصر اليزابت ( 1558 - 1603 ) از وضع دلخراش « عدالت و قانون » در آن دوران سخن مىگويد و مىنويسد : « انگلستان در سال 1581 در حدود 5 ميليون نفر جمعيت داشت كه بيشتر آنها به كار كشاورزى مشغول بودند . جز اقليت ممتاز و صاحب حقوق ، اكثريت قاطع مردم در گرداب ظلم و فساد غوطه‌ور بودند و از حق و عدالت خبرى نبود . . . دادگاهها به اتفاق عموما فاسد بودند ، يكى از اعضاى پارلمان ، يكى از امناى صلح را چنين ناميده حيوانى كه براى نيم دوجين جوجه از يك دوجين قانون چشم مىپوشيد . . .\r\nشكسپير از قول لير « 2 » مىگويد « گناه را با طلا اندود كن ، تا نيزهء نيرومند عدالت بىآن كه صدمه‌اى ديده باشد بشكند . » از آنجا كه قضات به دلخواه ملكه از كار بر كنار مىشدند ، قاضيها نظر ملكه را در رأى خود منظور مىداشتند . . . » « 3 »\r\nحتى فرانسيس بيكن دانشمند ، براى تحصيل جاه و مال در مقام دادستانى مكرر حق و عدالت را به نفع شاه زير پا نهاد . « 4 » به اين ترتيب مىبينيم در تمام دورهء فئوداليته در شرق و غرب ، قوانين و مقررات بنابه ميل و اراده طبقهء فرمانروا تدوين و به نفع و مصلحت آنان اجرا مىشد و منافع و مصالح اكثريت مورد توجه نبود .\r\n\r\nچگونگى تنظيم اسناد\r\nبعد از نهضت اسلامى چنان‌كه اشاره شد ، در اثر توسعهء تدريجى زندگى اجتماعى و اقتصادى ، خريد و فروش و قرض و اجاره و امثال اينها به موجب سند انجام مىگرفت و گواهان عادل صحت آن را تأييد مىكردند و به احتمال قوى اين گونه اسناد در دفترى ثبت مىشد .\r\nراجع به چگونگى تنظيم اسناد در دوران قبل از مغول قبلا سخن گفتيم . آنچه مسلم است ، پس از حملهء مغول در كليهء شئون مدنى و قضايى ايران آشفتگيهايى پديد آمده است و اشخاصى فاسد و فرصت‌طلب از اين بىسروسامانى استفاده مىكردند ، و به كمك روحانيان و عمال فاسد دولت به تنظيم اسناد بىاساس و تجاوز به حقوق مردم بىپناه مبادرت مىنمودند .\r\nغازان خان به تشويق خواجه رشيد الدين فضل اللّه وزير دانشمند خود بر آن شد كه به اين وضع اسف‌انگيز پايان بخشد و چنان‌كه قبلا گفتيم در اين راه موفقيتهاى بزرگى به دست آورد .\r\n\r\nيك سند تاريخى از عهد مغول :\r\n« از سندى كه به تاريخ 791 ه ( 1389 ميلادى ) نوشته\r\n\r\n\r\n","description":"","footnote":"\r\n( 1 ) . سفرنامهء تاورنيه ، مقدمه ، ص 22 .\r\n( 2 ) .  Lear \r\n( 3 ) . ويل دورانت ، آغاز عصر خود ، ترجمهء اسماعيل دولتشاهى ، ص 158 .\r\n( 4 ) . همان ، ص 184 .\r\n","page_name":" 1358 ","page_number":648},
  {"content":"\r\n\r\nشده و موضوع آن مربوط است به يكى از اختلافات ملكى ، چنين برمىآيد كه در مورد مرافعات ملكى بعضى از قضات در رأى دادن تا حدى مستقل بودند . اين سند مربوط است به ادعاى مالكيت ملكى واقع در « كهن هرزن آذربايجان » . يكى از طرفين دعوى خواجه غياث الدين محمد بن خواجه رشيد الدين محمد بوده كه روزگارى وزارت داشته و از اين‌رو شايد مردى متنفذ بشمار مىرفته است . به موجب سند مورد بحث ، مدتى بوده است كه او و برادرش كمال الدين محمد بر سند مالكيت زمينى با اولاد مردى به نام پيرايوب و به رعاياى كهن هرزن دعوى داشتند تا اين‌كه به شهاب على قاضى معسكر فرمان داده مىشود كه به اين دعوى بنابر امر شرع رسيدگى كند . شهاب على بىدرنگ كدخدايان كهن هرزن را به حضور مىطلبد ، طرفين دعوى هم وكلاى خود را تعيين مىكنند . ماهيت دعوى اين بود كه غياث الدين دو دانگ از ملك مورد بحث را غصب كرده بوده است و كسانى كه با او طرف بودند ، استرداد ملك و اجرة المثل را مىطلبيدند پس از رسيدگى ، رأى قاضى به نفع فرزندان پيرايوب و رعاياى كهن هرزن بدين قرار صادر مىشود . » « 1 »\r\n\r\nيك راى كهن قضايى :\r\n« دو دانگ تام مشاع از اصل ششدانگ اراضى مزارع الاكى حق و ملك طلق و مال محض خاص و خالص رعاياى قريهء هرزن قديم است حق من حقوقهم و ملك من املاكهم و عقار ، من عقاراتهم و ايشان راست يد تصرف شرعى مالكانه در آن . . . به هرنوع خواهند و اراده نمايند و اين حجت شرعيه جهت تذكر ماجرى در قلم آمد و جرى ذلك فى سلخ شهر ربيع الثانى سنه احدى تسعين و سبعمايه ( 791 ) « 2 »\r\nخواجه رشيد الدين فضل اللّه در نامه‌اى كه به حاكم سمنان نوشته ، قاضى سمنان را از پرداخت عوارض معاف كرده و اعلام كرده است كه قضات آن نواحى « به نصب او حاكم و به عزل او معزول باشند . »\r\n\r\nمظالم قاضى همدان و ماجراى املاك نازخاتونى :\r\nيكى از قضات بدنهاد و بىصفتى كه براى تقرب به درگاه پادشاه وقت پا روى حق گذاشته و مشكلات و بدبختيهاى فراوانى براى مردم فراهم كرده ، قاضى همدان است . اين مرد « در اواخر عهد الجايتو قبالهء كهنه‌اى به نام نازخاتون به دست آورده و آن را نزد امير چوپان برد و به او چنين القا كرد كه اين نازخاتون اسير ملك بهادر پدر امير چوپان بوده و به حكم قانون املاك او تعلق به ملك بهادر داشته و اكنون به موجب ارث متعلق به امير چوپان است . امير چوپان عده‌اى از نوكران خود را با آن قاضى به ولايت فرستاد تا چند موضع در قزوين و خرقان و همدان را تحت تصرف او درآوردند و اين داستان در بين مردم شهرت كرد ، چنان‌كه هربرزگرى كه از مالك مزرعهء خويش ناراضى بود ،\r\n\r\n\r\n","description":"","footnote":"\r\n( 1 ) . مالك و زارع . . . ترجمهء دكتر اميرى ، ص 182 .\r\n( 2 ) . همان كتاب ، ص 182 .\r\n","page_name":" 1359 ","page_number":649},
  {"content":"\r\n\r\nمىگفت كه اين مزرعه جزو املاك نازخاتون است ، و قضيهء املاك نازخاتون زحمت كلى براى مردم فراهم آورد . در اوايل عهد ابو سعيد بهادر خان كه قدرت امير چوپان افزايش يافت متعرضان و تملق‌گويان در هرگوشه و هرولايت مزرعه و ملكهايى را جزو املاك نازخاتون قلمداد مىكردند و قباله‌هاى مجعول مىساختند ، و امير چوپان را به تصرف آنها وامىداشتند و مردم ولايات املاك و مزارع خود را از بيم آن‌كه جزء املاك نازخاتون قلمداد نشود به بهاى نازل مىفروختند و فرياد مردم برآمد . عاقبت خواجه عليشاه گيلانى ولايتى را در آسياى صغير با بيست هزار دينار نقد به امير چوپان داد تا امير چوپان از ادعاى بىاساس املاك منسوب به نازخاتون درگذشت و آن قضيه خاتمه يافت . 723 . ق . »\r\n\r\nاسناد مجعول :\r\nبه‌طورى كه نخجوانى در اثر خود دستور الكاتب نوشته است ، در عصر او يعنى در اواخر عهد ايلخانيان يا دوران حكومت چوپانيان ، بار ديگر عده‌اى از حكام شرع به اتفاق جمعى از اعيان با تنظيم اسناد كهنهء مجعول ، از متمولين و ثروتمندان پول نقد يا ملك مطالبه مىكردند و آن بيچارگان ناچار براى حفظ آبروى خود تمام يا قسمتى از مطالبات نامشروع آنان را تسليم مىكردند . اينك عين عبارت نخجوانى « . . . در اين ايام استماع رفته كه جمعى از ملازمان محاكم شريعت به اتفاق طايفه‌اى از اعيان مملكت حجتهاى مزور مىنويسند كه فلان متمول را از تاريخ بيست يا سى سال يا كمتر يا بيشتر چندين هزار دينار به فلان شخص مىبايد داد و از حجتهاى كهنه كه در دكانهاى ، عطاران مىباشد شقهء گواهى شهود بازمىشكافند و به آخر حجت مزور الحاق مىكنند و آن شخص متمول را به حكام و متغلبان تهديد و تخويف مىدهند تا مجموع مال حجت به تزوير مىستانند يا به توسط جمعى ديگر از مزدوران بر مصالحه به قطع مىرسانند و دينارى چند از آن متمول مظلوم مىگيرند و آن مزدوران ظالم بر يكديگر قسمت مىكنند و جهت املاك نيز حجتها به تواريخ قديم و گواهان قديم مىنويسند و چند مردم پير را كه ايشان نيز مزدوران قديم مىباشند به محاكم قضات مىبرند و گواهى مىدهند و قاضى را بالضروره به صحت آن دين و حقيقت آن ملك حكم مىبايد كرد و اموال و املاك مستحقان منغص مىگردد و نامستحق در حقوق ديگرى تصرف مىنمايد . . . دعاگوى دولتخواه . . . به عرض رسانيد تا حضرت عاليه شهريارى قاضى القضات ممالك را . . . به استكشاف اين قضايا امر فرمايند . . . » « 1 »\r\n\r\nمحضر :\r\nقبل از تشكيلات جديد دادگسترى ، محضر محلى بود كه حاكم شرع در آن به امور مردم رسيدگى مىكرد ، و در دورهء قرون وسطا محضر كردن ، تنظيم نوشته‌اى بود براى اثبات دعوى كه به مهر مطلعان مىرسانيدند :\r\n« من در حال از گنجه قاصدى فرستادم به گرگان و محضرى فرمودم كردن ، به شهادت قاضى و\r\n\r\n\r\n","description":"","footnote":"\r\n( 1 ) . دستور الكاتب ، بخش 1 ، ص 209 به بعد .\r\n","page_name":" 1360 ","page_number":650},
  {"content":"\r\n\r\nرئيس و خطيب و جملهء عدول و علما و اشراف گرگان كه اين ديه برجاست . . . و به چهار ماه اين معنى درست كردم و محضر پيش امير . . . نهاد . . . » « 1 »\r\n« . . . هرساله از بابت اوقاف و زكوات و اخماس و سهم امام و مظالم و امثالها ، قريب دويست هزار تومان به محضر اطهر و ايصال مىداشتند . . . » « 2 »\r\nدر فارسنامه ناصرى با اشاره به دورهء غازان خان مىنويسد : « . . . در محكمهء شرع هرشهرى طاس عدلى نهند تا اگر كسى ملكى فروشد قبالات مربوط به آن ملك كه در دست بايع باشد در آن طاس بشويند و سندى تازه نويسد و مسجل كرده و به مشترى دهند و مشرفى را در هر دار القضايى نصب كنند تا شرح و بسط آن بيع و شرى را در روزنامهء حال ثبت كند ، و بعد از آن اگر نوشته‌اى بر خلاف اين قاعده كسى ابراز دهد ، حكام شرع و ملوك آن‌كس را به گاوى نشانيده به گرد شهر بگردانند . » « 3 »\r\n\r\nنمونه‌اى چند از قباله‌ها و اسنادى كه از قرون وسطا به يادگار مانده است :\r\nدر اسناد زير چگونگى و نحوهء تنظيم اسناد معاملات املاك و قبالهء عروسى و ازدواج در قرون پيشين تا حدى روشن شده است :\r\nدر مقدمهء يك سند خريد و فروش ملك مربوط به 12 شهر جمادى الاول 1054 چنين آمده است :\r\nالحمد للّه الذى جرى بامر القلم و علم الانسان ما لم يعلم . . .\r\nو بعد ، باعث اصلى از تحرير و ترميم اين كلام خجسته فرجام . . . آنست كه حاضر شد به اعلى محافل شرع مطاع . . . جناب رفعت و معالىپناهان . . . بفروختند از روى رضا و اختيار دون مظنه اكراه و اخبار ، عباس قلى . . . و ميرزا محمد مقيم . . . بخريد از ايشان به عقد مبايعه صحيحهء شرعيه همگى و تمامى بيست و يك سهم از جمله چهل سهم كه عبارتست از دكاكين معينه كه مشتملست بر سه باب يكى تنباكوفروشى و ديگرى انبار بقالى . . . و كارخانه‌ها كه مشتملست بر اندرونها و طويلهء بزرگ كه مجموع واقع است در محلهء باغات محدود به شارع از طرفى . . . و . . .\r\nعرصهء مجموع اينها 1400 زرع است به زارع بزرگ اصفهان . . . و ساير منسوبات و ملحقات . . . به ثمن 24 تومان . . .\r\nاين سند به تفصيل در 31 خط تنظيم شده و غير از امضاى فروشندگان و خريدار و شهود چند تن از علماى زمان امضاء كرده‌اند . حرر ذلك فى منصف شهر رجب المرجب ، سنهء 1054 .\r\n\r\n\r\n","description":"","footnote":"\r\n( 1 ) . فارسنامه ، ص 29 .\r\n( 2 ) . فرهنگ معين ، ج 3 ، ص 3913 ( نقل از المآثر و الاثار ) .\r\n( 3 ) . فارسنامه ، ج 1 ، ص 47 .\r\n","page_name":" 1361 ","page_number":651},
  {"content":"\r\n\r\nطرز تنظيم اسناد تا قبل از تشكيلات داور\r\n\r\n","description":"","footnote":"","page_name":" 1362 ","page_number":652},
  {"content":"\r\n\r\n\r\nوقفنامه‌اى از تركمانان قراقويونلو\r\nيكى از وقفنامه‌هاى قديمى تاريخى وقفنامه‌يى است از امير قرايوسف نويان قراقويونلو ، كه شرح مفصل مندرجات آن در 20 صفحه در فرهنگ ايران‌زمين آمده است ، در اين وقف‌نامه ، واقف از متولى مىخواهد كه : « اولا عمارت رقبه و قنوات و عمارت بساتين بر همه مقدم دارند و آنچه سبب زيادتى ريع و نفع باشد به عمل آورند و آنچه باقى ماند متولى مزبور . . . جميع آن را به حق التدريس روضهء منوره مزبور تصرف فرمايند و در مصارف و ما يحتاج خود مصرف نمايند و مدرس روضه مقدسه احمديه مزبور ، باشد و در هفته چهار روز به درس و افاده علوم شرعيه از حديث و تفسير و وعظ و تذكير و علم كلام و علوم عربيت و آنچه در دانستن كلام اللّه رب العالمين . . . اشتغال فرمايند . . . حضرات صدور و قضات و نظار و عاملان و مشرفان و متصديان موقوفات از متولى آن ، چون مصرفى معين غير تدريس آن روضه مقدسه ندارد طلب محاسبات ننمايند و مشرف بر آن نگمارند و به هيچ نوع از انواع شناقص و مطالبات پيرامون اين خبر جارى نگردند » در سطور بعد بار ديگر واقف نگرانى خود را « اطماع و اغراض متغلبه و متسلطه » ابراز مىكند و از خدا مىخواهد كه اين قبيل عناصر تجاوزكار به « نفرين و لعنت الهى و غضب و سخط حضرت رسالت‌پناهى . . . داخل باشند و حق سبحانه در روز جزا ايمان از او قبول ننمايد و از شفاعت شافع روز جزا بىنصيب گردد .\r\nو همچنين شرط فرمود اعلى حضرت واقف كه اگر و العياذ باللّه مشهد مزبور منهدم گردد از محصولات اين موقوفات آنچه متولى صلاح داند در رأس الروضه مذكوره برحسب رأى خود صرف نمايد و به هرنوع كه صلاح داند آن را باز حال عمارت آورد بىآن كه هيچ آفريده را از ملوك و حكام و صدور عظام و قضات اسلام و ديگر متوليان كرام و نظار و مشرفان و عمال و غيرهم را تكليف به آن و از حضرت متولى طلب آن باشد . . . » تاريخ دستخط واقف كه در آغاز سند است « محرم سنه تسع و ستين و ثمانمائه » ذكر شده است . « 1 »\r\nاسنادى كه در زير تمام يا قسمتى از آن نقل مىشود مأخوذ از كتابى است كه به همت آقاى پاپازيان تنظيم گرديده . اين محقق ارمنى كليهء اسناد و قباله‌ها و وقفنامه‌هاى مربوط به كليسياهاى ارامنه در ايران را گردآورى كرده و پس از عكسبردارى و نقل عين سند ، متن آن را به زبان روسى و ارمنى نيز ترجمه كرده است . براى آن‌كه خوانندگان به طرز تنظيم و تدوين اسناد و قباله‌ها در چهار پنج قرن پيش آشنا شوند ، به نقل چند سند مبادرت مىكنيم :\r\n« قباله و وقفنامهء قراى اوچ كليسيا و اشترك و . . . كه در سال 1431 ميلادى گريگور خليفه از امير رستم بن بيشكن بن سنباط اوربليان خريده و به وانك اوچ كليسيا وقف نمود .\r\n\r\n\r\n","description":"","footnote":"\r\n( 1 ) . فرهنگ ايران‌زمين ، ج 8 ، ص 257 به بعد .\r\n","page_name":" 1363 ","page_number":653},
  {"content":"\r\n\r\nهو يقضى و يقضى بالحق\r\nما هو المدعم فى هذا الكتاب ثبت عندى و ما ادرجت و ذا خطاب مضمون المبايعته الصحيحته الشرعيه و المعاقده و الصريحه السمعيته و جرى مواداه من الوقف الابد و حبس مخلد و بشروط المتن المزبور و انتظم بين يدين على الوجه المذكور و النمط المسفور و ذكر الموقوف عليه على المله العيسوى و كيش الموسوى و ثابت عندى فتحقق لدى و انى حكمت بصحته مسئولا و شاهدا عليه ما هو مقتضى الشريعه الغراء كتبه العبد الاقل خادم شرع الانور ابن اسعد زمان الدين القاضى الانصارى الحاكم ربع الممالك المحروسه فى تعه ( ؟ ) غفر عنهما ( جاى مهر ) .\r\nدو نفر ديگر از علما صحت قباله و وقفنامه را به زبان عربى تأييد كرده‌اند ، اينك قسمتى از متن سند :\r\nسادمن الامن الشريعه القاد\r\nالحمد للّه الواقف على حساب الضماير و الاسرار و الصلاة و السلام على افضل الموجوديت زبدة و خلاصة اولاد بنى آدم ان خاتم النبيين و سيد المرسلين ان شفيع المذنبين محمد بن عبد اللّه . . . اما بعد فهذا كتاب شرعى الاصول و المبانى ذا خطاب سمعى الالفاظ و المعانى باليمن تقريره و اشتمل على الصدق بتحريره يعرف مضمونها و فحواه و يبين مكنونه و معناه عن ذكر انها قد باغ عاليجناب امارت و حكومت ماب . . . امير رستم ابن امير بيشكين ابن امير سنباط و قد ابتاع مفخر الطايفته القسيسين و رهبانان و لازم خادم الفقراء و المساكين گريگور خليفه ساكن وانك اوچ كليسيا . . . در تاريخ اواسط شهر به ربيع الثانى سنهء خمسه و ثلثين و ثمانمايه ملك ريزهء چند كه ذكر خواهد شد و در سلك ملكيه خود درآورد ، صادرين و واردين به وانك واچ كليسيا وقف صحيح شرعى و حبس الصريح سمعى نمود كه در تناول ايشان صرف كنند . حاصلات قريهاء كه ذكر خواهد شد . اولا ششدانگ القريه المدعوة اوچ كليسيا من توابع ناحيه كربى من اعمال چخور سعد عن كورة آذربايجان صانها اللّه عن طوارق الحدثان محدود الاربعته الحد الاول شوارع ارض روم و الحد الثانى فى اصطلاح المتعارف القومين كل تپه و از آنجا ممتد مىشود و الحد الثالث طرف بيابان و از آنجا منتهى مىشود و الحد الرابع به نيستان به لسان العجم المسمى جمجمه و از آنجا متمادى مىشود به جميع الحدود و الحقوق و التوابع و لواحق و المضافات و المنسوبات فى الاراضى و صحارى المهمله و المستعمله و العامره و غير العامره . . . لا يدخل تحت التمليك مستثنيات الشرعيه من المساجد و المقابر و الشوارع و الطرق و المسيلات املاك الناس با توابع شرعيه و ضمايم مليه . . . به ثمن معين معلوم القدر الوصف و العين به مبلغ تسعين الاف دينار من النقد الابيض\r\n\r\n","description":"","footnote":"","page_name":" 1364 ","page_number":654},
  {"content":"\r\n\r\nقباله ازدواج مربوط به ربيع الاول سال 1208\r\n\r\n","description":"","footnote":"","page_name":" 1365 ","page_number":655},
  {"content":"\r\n\r\nالفضى الرايج اسكندرى . . . به مبايعهء صحيحهء شرعيه و معاقده صريحهء سمعيه فيما بين ايشان جارى واقع شد مشتمل بر جميع شرايط الاركان خالى عن جملته النواقص و البطلان جارى بر حكم شريعت خير الانام محمد عليه السلام عن قبض و اقباض و بعد ذلك به وانك اوچ كليسيا مذكور صادرين و واردين وقف ابدا « و حبس مخلدا نموده . . . »\r\nبعد مشخصات و حدود 6 دانگ چند قريهء ديگر را كه جزو موقوفات است ذكر مىكند و در پايان مىنويسد :\r\n« و بعد ذلك البيع المذكور خليفه همگى و تمامى بلامظنه و شايبه و الكراه به وانك اوچ كليسيا و صادرين و واردين وقف صحيح شرعى و حبس صريح سمعى نمود كه هرسال حاصل املاك القريتون المذكوريتون مفصله مشروحه فوق را كشيشان و رهبانان كه در آن معبد به خدمات و مجاورى ليل و نهار به طريق و كيش آيين خود قيام و اقدام نمايند ، واسطه مدار و معيشت‌گذارى ايشان و متولى . . . زارعان القريتون المذكور فوق را . . . موافق شرط واقف نمود . دعاء خير به جهات واقف راغب معترف مذكور نموده و بجاى آورده باشند . و اكنون بهذه المقدمات و المعاقدات احدى از اقرباء و عشاير و غير ذلك نسلا بالنسل و بطنا بعد البطن و عقبا بعد العقب و قربا بعد القربا يوما من الايام و عاما من الاعوام پيرامون املاك مشروحه مفصله مذكوره فوق گرديده قليلا و كثيرا نفيرا و قطميرا دخلى و هرزه‌كارى و هرزه‌درايى دربارهء املاك مبيع مذكوره و موقوف مسطوره و تعرض نسبت به حال خادمان و متصرفان بهره‌جات املاك مذكور ننمايند ، و از مضمون آيهء كريمه  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ  فلعنة اللّه و الملايكه و الناس اجمعين معذب و مقهور و منكوب العاقبته گرديده و در دنيا و آخرت به شيطان و به شياطين و ابليس عليه اللعنه نسلا بالنسل بطنا بعد البطن و عقبا بعد العقب محوظ و نصيب بوده باشد و به غضب 124 هزار پيغمبران و ائمهء معصومين گرفتار بوده باشد . . . نيز شرط كرد كه چندانكه واقف مذكور در قيد حيوة باشد ، ناظر و متولى اسقف وانك مذكورات و بعد از فوت خود به ارشد مجاوران و رهبانان و كشيشان نيك‌نفس و كم‌طمع كه هميشه وانك اوچ كليسيا مقام و مسكن او بوده باشد ناظر و متولى باشد ، در تناول ايشان صرف مصارف موافق بيع صحيح شرعى و شراى صريح سمعى و شرط واقف نمايند و نيز شرط كرد كه يوما من الايام و عام من الاعوام به ارشد متولى و رهبانان زمانى نفروشند و نبخشند و به تجويز بيع و هبه نكنند . تغييركننده وقف مذكور و مشروطه مزبور در لعنت و سخط الهى باشد و به شرط آن‌كه لا يباع و لا يوجره و لا يوهب و لا تبدل وقفا صحيحا شرعيا و حبسا صريحا سمعيا مخلدا سرمدا و حرم البيع له\r\n\r\n","description":"","footnote":"","page_name":" 1366 ","page_number":656},
  {"content":"\r\n\r\nابدا . . . هركس بشنود وقف بودن املاك مذكوره فوق را و بعد از شنيدن به تجويز بيع و هبه كند ، به شروط مذبوره تغيير و تبديل دهد بر لعنت خدا و رسول خدا و شياطين و ابليس لعين بوده باشد .\r\nلعنته اللّه لعنته اللّه لعنته اللّه بالعربيه و الفارسيه سمت تحرير يافت به عون اللّه تعالى . » « 1 »\r\nناگفته نماند كه قديمترين اسناد وقفنامه‌هايى كه در اين كتاب گردآورى شده است به زبان عربى است . از جمله « قباله وقفنامهء موقوفات كليساى حضرت كورك در جزيرهء ليم درياچه وان ( 1305 م . ) كه در مقدمهء آن 7 تن از علما و روحانيان بر صحت و اصالت آن گواهى داده‌اند . و بعد اصل سند در پنج صفحه ذكر شده و حدود موقوفات و مشخصات آن و باغات و انهار و قنوات و توابع و لواحق آن به تفصيل بيان شده و در خاتمه به كسانى كه در اين وقفنامه تغيير و تبديلى روا دارند ، لعنت شده است ، و در پايان چنين آمده است :\r\n« . . . شهدت البينه العادله و على اقرار الواقف به جميع ما ذكر فى الكتاب من اوله و آخر فى منتصف شهر شعبان المبارك سنه اربع و سبعمايه شهد بما فيه اصلا و حكما حسن بن عمر و چهار تن ديگر بعنوان شهود صحت مطالب وقفنامه را گواهى كرده‌اند . . . » « 2 »\r\nدر يك قباله ازدواج مربوط به ربيع الاول 1208 در مقدمه چنين آمده است :\r\nچهره‌گشايى شواهد افكار . . . به توحيد صانعى است جل شانه كه نطفه صور نوعى را در مشيمهء هيولى اولى . . . به رونق مشيت ازلى . . . تصوير نمود و هو الذى يصوركم فى الارحام كيف يشاء . . . اما بعد الحمد و الصلاة ، چون بناء عالم و بقاء نسل بنى آدم به مناكحت منوط . . . كما قال اللّه تبارك و تعالى فى محكم كتابه الكريم و انكحوا الايامى منكم و الصالحين من عبادكم و امائكم . . .\r\nلذا در بهترين وقتى از اوقات و نيكوترين ساعتى از ساعات عقد مزاوجت و مناكحت واقع شد فيما بين عاليجاه عزت و جلالت همراه . . . موسى خان حفظه اللّه الملك المنانه . . . ابن رضوان آرامگاه محمد حسن خان غفر اللّه له و علياجناب قمرنقاب . . . گوهر سلطان خانم زيدت طهارتها . . . صبيه عاليجاه . . . ميرزا موسى خان ضانه اللّه عن طوارق الحدثان . . . به صداق مبلغ معين مشخص معلوم . . . پانصد تومان . . .\r\nمسكوك به سكهء ناصر الدين شاهى و يك جلد كلام اللّه مجيد . . . و صيغهء مناكحه دايمهء . . . غير منقطه . . . مشمول على الايجاب و القبول بالعربيه الفصيحه و الفارسيه . . .\r\nبين طرفين جارى و واقع شد اللهم الف و انس بينهما كما الفت و انست بين آدم و حوا و اعط لهما اولاد الصالحين به محمد و آله الطاهرين و كان تحرير ذلك فى\r\n\r\n\r\n","description":"","footnote":"\r\n( 1 ) . نقل و تلخيص از كتاب : متن فارسى و عربى قبالجات ، گردآورى پاپازيان ، ص 426 به بعد .\r\n( 2 ) . همان ، ص 405 به بعد .\r\n","page_name":" 1367 ","page_number":657},
  {"content":"\r\n\r\nبيست و چهارم شهر ربيع الاول 1208 . » « 1 »\r\nو در اطراف ورقه ازدواج عده‌يى از علما و شخصيتهاى زمان وقوع نكاح را تأييد كرده‌اند و عباراتى از قبيل اعتراف الناكح به ما رقم فيه نوشته و ذيل آن را مهر كرده‌اند .\r\n\r\nصورت يك قباله در عهد قاجاريه\r\nالحمد للّه الذى احل البيع و الشراء و حرم الغصب و الربا و السلام على محمد خير الورى و بعد الحمد . . . غرض از تحرير و تسطير اين كلمات واضحة الدلالات آن است كه در بهترين وقتى از اوقات و نيكوترين ساعتى از ساعات مقرون به خير و بركات حاضر عالى محفل شرع لازم الاتباع گرديد . جناب فضايل و كمالات اكتساب عمدة الاطياب و الانجاب آخوند ملا محمد على زيد فضله خلف مرحمت‌پناه جنت و رضوان آرامگاه ميرزا محمد على خان ، در حالى كه جميع اقارير شرعيه مليه از ايشان مجوز و مسموع بود ، دون الاكراه و الاجبار بل بالطوع و الرغبة و الاختيار مصالحهء صحيحه شرعيه نمود و همگى و تمامى يك قطعه زمين از جملهء املاك ملكى متصرفى خود در فلان محل كه محدود است به حدود اربعه از حدى به ملك جلال‌آباد اربابى جناب مجدت نصاب آقا محمد حسين تاجر ، و از حدى به علىآباد اربابى جناب فخامت‌نصاب ميرزا رفيع مستوفى و حدى به عبدل‌آباد جناب فضايل و كمالات اكتساب علامه آقا شيخ محمد پيشنماز و از حدى به رحيم‌آباد جناب امير الامراء العظام محمد حسين خان سرتيب فوج افشار مع كل ما يتعلق بها و ينسب اليها و متعلقات خارجه و داخله از صحارى و برارى و غيره ، سمى ام لم يسم و ذكر ام لم يذكر و مجرى المياه و حق الشرب از قنات مظفرى و منال ديوانى مبلغ فلان نقدا مقبوضا فى المجلس با اسقاط كافهء خيارات سيما خيار الفسخ و الغبن و لو كان فاحشا بل افحش ، و نرسد احدى را من بعد از طرفين كه در اين مصالحه دعوى رجوعى نمايند وكيلا كان او نائبا او وارثا كه از درجهء اعتبار ساقط خواهد بود و صيغهء مصالحهء شرعيه با جميع شرايط و اركان خاليه من كل نواقص و بطلان جارى و واقع گرديد و كان وقوع ذلك فى شهر رمضان المبارك سنه 1324 . » « 2 »\r\n\r\nصورت يك سند :\r\n« مبلغ دويست تومان رايج اعليحضرت مظفر الدين شاهى از مال خالص ستوده آداب آقا ميرزا ابو طالب ولد جناب مجدت نصاب آقاى ميرزا محمد باقر شيرازى بر ذمه و رقبه خود لازم شرعى دارد عاليجناب فضايل‌مآب آقا ملا محمد على تهرانى دين ثابت و لازم است كه انشاء إله تعالى بعد از انقضاء مدت يك ماه تمام متوالى الايام مبلغ مذكور را مسترد نمايد و بطورى كه خلاف شرع مطاع لازم الاتباع بوده باشد ، موقوف و معطل ندارد و كان ذلك فى دوازدهم شهر ذى الحجته الحرام سنهء . » « 3 » ( 1324 )\r\n\r\nنخستين دفتر ثبت اسناد در تهران :\r\nدر ماه رجب 1237 ه . ق دستورى از وزارت\r\n\r\n\r\n","description":"","footnote":"\r\n( 1 ) . اسناد قديمى ، چاپ ايروان ، 1968 .\r\n( 2 ) . منشأت ميرزا مهديخان افشار ، پيشين ، ص 26 .\r\n( 3 ) . همان ، ص 28 .\r\n","page_name":" 1368 ","page_number":658},
  {"content":"\r\n\r\nدادگسترى رسيد كه تا حدى در رفع مشكلات حقوقى مردم تأثير داشت . متن دستور كه بعدا از آن براى ايجاد دفتر اسناد رسمى استفاده شد ، چنين بود :\r\n« چون اسنادى در معاملات متداوله بين مردم ردوبدل و در هيچ اداره و دفترى ثبت و ضبط صحيح ندارد و اين مطلب اسباب مشاجرات لا يتناهى ، ما بين افراد ناس مىشود ، على هذا در وزارت عدليه اعظم ، دفترى موسوم به « ادارهء دفترخانهء عمومى » تشكيل يافته است كه كليهء اسناد از قبيل مصالحه نامچه و بيع شرط ، و انتقال نامچه و تمسك و غيره كه در معاملات مردم ردوبدل و صيغهء آن در حضور يكى از علما جارى مىشود ، در دفتر مخصوص مزبور ثبت شده و الصاق تمبر گرديده رسميت خواهد داشت و در دعاوى و مرافعاتى كه ابراز مىشوند مورد وثوق و محل اطمينان خواهند بود . هرگاه معامله فسخ يا اداء دين شده باشد و يا به ترتيبى مشروع مفاد اسناد از درجهء اعتبار ساقط شود ، لازم است كه دارندگان آن اسناد ، ادارهء دفترخانهء عمومى را مطلع نمايند تا در صفحه‌اى كه اسناد ثبت شده فسخ يا رد قرض و قطع معامله يا ابطال مشروع سند ثبت شده را با حضور طرف يادداشت نمايند كه اسباب اشكالات و مرافعات واهى نشود و اين مسأله توضيحا تصريح مىشود نوشتجاتى كه به تمبر ديوانخانه رسيده و ثبت شده است ، ديوانخانهء عدليه و عموم مأمورين آن نوشتجات را معتبر خواهند دانست و هركس اين قبيل نوشتجات را به تمبر ديوانخانه برساند و رسم معمولى تمبر را ادا نمايد ، براى آتيه اعتبار و در رفاهيت حال صاحبان اسناد مفيد خواهد بود . وزارت عدليهء اعظم » « 1 »\r\nاكنون كه تا حدى از چگونگى و كيفيت تنظيم اسناد مختلف در دوران بعد از اسلام تا آغاز سلسلهء پهلوى ( و تشكيلات داور ) آگاه شديم . بار ديگر مطالعات خود را در پيرامون دادگسترى بعد از حكومت صفويه دنبال مىكنيم .\r\n\r\nدادگسترى بعد از سقوط صفويه\r\nپس از سقوط سلسلهء صفويه و استقرار حكومت افشاريه و زنديه ، بيش از پيش مبانى قضايى و سازمانهاى وابسته به آن متزلزل گرديد . عدم ثبات ، ناامنى و استبداد مطلق نادر شاه و آشفتگيهايى كه پس از قتل او پديدار شد و كوتاهى دوران زمامدارى كريمخان زند و بازماندگان او ، سبب گرديد كه تشكيلات قضايى عهد صفويه به جاى سير تكاملى دستخوش تزلزل و آلت ارادهء متنفذين زمان گردد .\r\nچنان‌كه ديديم در دورهء صفويه نيز در ايران دستگاه قضايى از استقلال و آزادى عمل چنان‌كه بايد برخوردار نبود و كمابيش كسانى كه بر مسند قضا نشسته بودند ، ناچار بودند آراء و احكام خود را با منافع دولت و مصالح هيئت حاكمه سازگارى دهند و الا دوران دادرسى و داورى آنان سخت كوتاه و ناپايدار بود . در ميان شهرياران ايران بعد از حملهء مغول ، كريمخان زند مردى انسان‌دوست بود و كمتر دست خود را به خون و مال مردم بىگناه آلوده مىكرد . ولى آقا محمد خان از نخستين\r\n\r\n\r\n","description":"","footnote":"\r\n( 1 ) . فخرايى ، گيلان در جنبش مشروطيت ، پيشين ، ص 134 .\r\n","page_name":" 1369 ","page_number":659},
  {"content":"\r\n\r\nروزهاى زمامدارى ، هنرى غير از سلحشورى و كشورگشايى و قتل و غارت و كله‌منار ساختن نداشت و ما قسمتى از مظالم اين مرد شقى را ضمن تاريخ سياسى ايران ( در جلد دوم ) ذكر كرديم . در عهد بازماندگان كريمخان بار ديگر قتل و غارت و ناامنى در محيط ايران سايه افكند و عده‌يى به عناوين گوناگون زندانى شدند .\r\n\r\nفرار زندانيان :\r\nدر سال 1253 كنيز يا غلام بچه‌يى از حرم با زندانيان ارك ( شيراز ) ارتباط برقرار نمود و به گفته فارسنامه ناصرى « او سوهانى به محبوسين رسانيد و در تمامى شب زندانيان زنجيرهاى خود را گسستند و در روز 25 ربيع الثانى همين سال بر جعفر خان شوريدند و با چوب جاروب فراشى سر او را بريدند ، با همكارى برادران صيد مراد خان و حاجى على قلى خان كازرونى كار او را ساختند و سر بريده او را از دروازه ارك به زير انداختند . . . و صيد مراد خان را به پادشاهى برداشتند و خطبه و سكه بنام او كردند . « 1 » ص 231 »\r\nاكنون به بعضى از كيفرهاى معموله در عهد خاقان و جانشينان او اشاره مىكنيم :\r\n\r\nكيفر ياغيان :\r\nدر عهد خاقان پس از آن‌كه محمد زمان خان و امير خان و ياران آنها را با جمعى . . . به خدمت حضرت خاقان آوردند ، « حسب الحكم پس از تعذيب به چوب و تازيانه ، آنها را لباس زنانه پوشانيده سرخاب و سفيدآب غازه نموده دور اردوى شاهانه گردانيدند و بعد هردو برادر را از ديدگان محروم ساختند . محمد حسينخان شامبياتى هم كه در اين واقعه با آنها همدست و همداستان بود ، حكم فرمودند بند از بندش جدا شود . ولى مشار اليه آنقدر قوىدل بود كه تا پايان كار آه نكشيد و هيچ نگفت مگر اين‌كه وقت قطع مفاصلش جلاد آب دهن به رويش انداخت از اين حركت متغير شده خشونت نمود كه تو مأمور به قطع اعضاى من هستى نه مأمور به قطع احترام من . . . » « 2 »\r\nسرجان‌ملكم كه در عهد فتحعليشاه دوبار به ايران سفر كرده است راجع به وضع دادگسترى در ايران مىنويسد : « حدى ما بين كارهاى شرع و عرف معين نيست . و اين عدم تحديد مناسب مصلحت پادشاه و اركان دولت است ، اگرچه امور واقعه در ملك غالبا از شرع به عرف و از عرف به شرع رجوع مىشود و ليكن تمسكات و قباله‌جات در معاملات و نكاح و طلاق بايد به استحضار علماى شرع نوشته شود و در محضر امناى عرف به طور بينه به كار مىرود ، و حاكم عرف نيز هروقت مصلحت شخصى يا ملكى اقتضا كند ، مثل اينكه فيصلهء امر سبب نزاع با شخص متشخص‌تر از خود شود . . . دعوى را به اولياى شرع رجوع مىكنند . . . دعاوى در ايران اعم از شرعى يا عرفى به سرعت پايان مىيابد و به صورت ظاهر ، طرح دعوى خرجى ندارد . ولى به‌طور پنهانى حكم نهايى به زور رشوه صادر مىشود ، در ايران پادشاه فوق قاعده و قانون قرار دارد و به حكم قدرت پادشاهى قادر به سلب ارواح و ضبط اموال هريك از رعاياست ولى در\r\n\r\n\r\n","description":"","footnote":"\r\n( 1 ) . سرهارفوردجونز ، آخرين روزهاى لطفعليخان زند ، ترجمهء هما ناطق - جان‌گرنى ( مقدمهء مترجمين ) .\r\n( 2 ) . تاريخ عضدى ، به اهتمام كوهى كرمانى ، تهران 1328 ، ص 49 .\r\n","page_name":" 1370 ","page_number":660},
  {"content":"\r\n\r\nامور شرعيه علماى دين اقدام مىكنند . در مورد سرقت به دستور آيه السارق و السارقه فاقطعوا ايديهما جزاء . . . قطع دست سارق در قرآن وارد است لكن ، به ندرت اجراى اين حكم مىكنند مگر در صورتى كه مال مسروقه بسيار و موضوع مهم باشد . در مورد قتل ، پس از اقامه شهود و بينه و اثبات جرم ، قاتل را به وارث مقتول مىسپارند تا هرنوع كه خواهد با وى سلوك كند . . . احكام شرع در ممالك اسلامى يكسان است ، لكن احكام عرف برحسب اوضاع اجتماعى و نوع حكومت در ممالك مختلف فرق مىكند ، جريمه كردن ، تازيانه زدن ، چوب زدن در خطاهاى جزيى معمول است . . . كندن چشم مدتهاست كه سبب رسوايى ايرانست ، گاه شهريارى چون آقا محمد خان مردم شهر را براى عبرت ديگران نابينا مىكند . . . زنان به ندرت مورد سياست و عقوبت قرار مىگيرند چندى قبل زنى در تبريز شوهر خود را مسموم كرد حكم شد ميرغضب او را از بالاى برج بلندى به زير اندازد . زنان غالبا در معرض ظلم و تعدى پدران و شوهران خود قرار مىگيرند ، اعمالى كه خلاف مروت و عدل و انصاف است . . . » « 1 »\r\nاحمد ميرزا در تاريخ عضدى نمونه‌اى از كيفرهاى وحشيانهء رجال عهد قاجاريه را نيز توصيف مىكند : « شاهزاده محمد ولى ميرزا سوگند ياد كرد و قسمها به قرآن خورد كه عبد الرضا خان يزدى را شاهنشاه به من بسپارد و در حبس من باشد ، به جان او كارى ندارم مال خودم را ازو خواهم گرفت . عبد الرضا خان به او سپرده شد ، فورا به حرمخانهء خود برد و تمام اهل حرم با ساطور و كارد مطبخ و چاقو و مقراض و قلمدان و قيچى خياطى بدن او را ريزريز كردند . » « 2 »\r\nدر دورهء قاجاريه بعضى از مستبدين معتقد بودند اگر كسى بشنود كه مىتوان قصد كشتن پادشاه را نمود ، بايد او را كشت و لو اين‌كه توطئه و نقشه‌اى در كار نباشد . احمد ميرزا در تاريخ عضدى از قول خاقان خلدآشيان مىنويسد : « گوشى كه در حضور من بشنود مىتوان قصد كشتن پادشاه را نمود ، بايد كشت . ديگر نمىبايد سرش زنده بماند . آن بود كه بىتقصير و مقصر در تحت يك حكم محكوم شدند . » « 3 »\r\n\r\nگفتگوى سرجان با حاجى ابراهيم\r\n« سرجان‌ملكم كه با حاجى ابراهيم دوستى نزديك داشت ، مىنويسد كه حاجى مرگ خود را پيش‌بينى مىكرد ، و در مورد خيانت خود نسبت به لطفعليخان چنين مىگفت : « شاه و وزرا ، همه در اين فكرند كه مرا نابود كنند ، آمدن شما سبب شده است كه قتل من براى مدت كوتاهى به تعويق بيفتد ، شايد من مىتوانستم جان خود را از اين مهلكه بدر برم ، ليكن سرزمين ايران بار ديگر دچار جنگهاى داخلى مىشد ، براى من تفاوت نمىكرد كه در ايران يك زند حكومت كند يا يك قاجار ، آرزوى من اين بود كه ايران را از يك حاكم نيرومند برخوردار سازم ، من از صحنه‌هاى كشتار و خونريزى\r\n\r\n\r\n","description":"","footnote":"\r\n( 1 ) . جان‌ملكم ، تاريخ ايران ، ترجمهء حيرت ، ج 2 ، ص 157 به بعد ( به اختصار ) .\r\n( 2 ) . تاريخ عضدى ، پيشين ، ص 49 .\r\n( 3 ) . همان ، ص 79 .\r\n","page_name":" 1371 ","page_number":661},
  {"content":"\r\n\r\nبستوه آمده بودم » حاجى پيشنهاد ملكم را براى وساطت نپذيرفت « حاجى ابراهيم دو سال پس از اين گفتگو ، يعنى در سال 1216 به همراه همه افراد خانواده‌اش به قتل رسيد . » « 1 »\r\nدر دورهء قاجاريه چنان‌كه مىدانيم قوانين و نظامات ثابتى در سراسر مملكت حكومت نمىكرد . ادارهء امور محلى بيشتر برحسب « عرف » با قوانين عادى صورت مىگرفت و مجريان آن عبارت بودند از شاه و نواب او ولات و حكام و ساير مأموران محلّى و كدخدايان .\r\nاوامر آنان با دست زور و قدرت اجرا مىشد ، بنابه قول ملكم به سرعت و به دلخواه خود تصميم مىگرفتند و چون به ندرت وقت خود را صرف رسيدگى به مدارك و شواهد مىكردند ، بر فرض كه نيتشان پاك بود ، باز پيوسته احتمال داشت كه مرتكب بيدادگرى شوند . مهمترين چيزى كه سد اغراض طبقهء حاكمه بود ، ترس از زيردستانى بود كه ستمديدگان پيوسته مىتوانستند به آنان ملتجى شوند . عمال حكومت برحسب خوى و مشرب سلطان مستبد زمان ، اعمال خود را تنظيم و تعديل مىكردند . اگر او بيدار و هشيار و پرهيزگار بود ، زيردستان كوشا و دادگر بودند و اگر وى آزمند و ستمگر بود ، اينان رشوه‌خوارى و سنگدلى پيشه مىكردند .\r\nكدخدايان مجاز بودند كه مجازاتى خفيف دربارهء زيردستان روا دارند و جريمه‌هاى مختصر بر آنان تحميل كنند . اگر جرم مهم بود مجرم را نزد « ضابط » ( محصل ماليات محل ) مىفرستادند و هرگاه دعوى از لحاظ اهميت ملك و مال و رتبه و مقام اصحاب دعوى يا فجيع بودن جنايت ما فوق اختيارات كدخدا بود ، وى آنان را به حاكم ارجاع مىكرد .\r\nماهيت دعوى ، حدود قلمرو محاكم عرف را كاملا مشخص نمىكرد ، اما ميل غالب بر اين بود كه بر دامنهء قلمرو آنها افزوده شود . زيرا اين كار بر قدرت و مداخل مأموران حكومت مىافزود . بعلاوه همين تمايل در دورهء صفويه بسيار معلوم و محسوس شده بود و شايد مهمترين عامل خرابى تدريجى وضع دهقانان كه در قرن نوزدهم صورت گرفت ، همين بود .\r\nعوامل ديگرى هم بود كه اين عامل را تقويت مىكرد ، اما همين‌كه رسيدگى به دعاوى ملكى و ساير دعاوى در صلاحيت تيولداران و ملاكان درآمد ، دهقانان در واقع از دادخواهى در يك محكمهء بىطرف يا نسبتا بىطرف محروم ماندند .\r\nبنابه قول ملكم ، قوانين عرفى در ميان عشاير اصولا با قوانين معمول در ميان ساير مردم تفاوت داشته است و شورايى از ريش‌سفيدان به دعاوى عشاير رسيدگى مىكرده‌اند . و در مورد اختلافات ملكى شوراى مزبور از زمينداران عمده تشكيل مىشده است . « 2 »\r\nدروويل ، كه در عهد فتحعليشاه به ايران آمده است ، دربارهء دادگسترى ايران در اين دوره مىنويسد : « . . . در ايران امر قضاوت را دستگاه بسيار ساده‌اى بر عهده دارد . در ايران از مشاور حقوقى وكيل دعاوى ، بازپرس و دادستان اثرى نيست . . . دستگاه دادگسترى در ايران به سه مرحله\r\n\r\n\r\n","description":"","footnote":"\r\n( 1 ) . آخرين روزهاى لطفعليخان زند ، يادداشتهاى مترجمين ، ص 80 به بعد .\r\n( 2 ) . سرجان‌ملكم ، تاريخ ايران ، پيشين ، ج 2 ، ص 426 .\r\n","page_name":" 1372 ","page_number":662},
  {"content":"\r\n\r\nكه در رأس هريك از آنها مسئول خاصى قرار دارد تقسيم شده است ، ولى در هرحال قضاوت فى المجلس و بدون استيناف انجام مىگيرد .\r\nانجام وظايف پليس و رسيدگى به منازعات مردم با داروغه‌هاست ، داروغگان در بازارها ، قرارگاه خاصى دارند و در آنجا به شكايات مردم رسيدگى مىكنند . به محض تسليم شكايت تحقيقات آنا شروع و معمولا تا يك ساعت بعد از شكايت ، مجرم مجازات مىشود .\r\nرسيدگى به جرايم ، راهزنى و حل اختلافات مالى ، طلاق و متاركه بر عهدهء قاضيان است .\r\nقضات مقام ارجمندى دارند و غالبا از ميان اشخاص روشن‌بين و پاكدامن انتخاب مىشوند . . . در ايران دادن شهادت دروغ امرى معمول ، ولى بسيار خطرناك است . زيرا هركس به دروغ شهادت دهد ، به سختى مجازات مىشود . ولى ايرانيان مواظب كار خود هستند .\r\nسومين مرحله دستگاه قضايى ايران مراجعه به شخص شاه است . . . مجازاتهايى كه معمولا شاه مجرمين را بدان محكوم مىسازد ، به سه نوع است : چوبكارى بر كف پا ، بريدن گوش و دماغ ، و بالاخره جزاى اعدام . . . اجراى مجازات اول و دوم به عهدهء فراشان و اجراى حكم اعدام وظيفهء غلامان است . هنگام اجراى حكم اعدام نخست خنجرى در سينهء محكوم فرومىبرند و سپس سر از تن وى جدا مىكنند ، آنگاه از نظر تحقير سر بريده را لگدزنان به در كاخ مىرانند . . . » « 1 »\r\n\r\nداورى ريش‌سفيدان :\r\n« يك طبيب انگليسى به نام دكتر ويلز كه مربى پسران ظل السلطان بود ، نقل مىكند كه يك نوع قضاوت ديگرى هم هست كه به نظر مىآيد بهتر از ساير انواع باشد و آن چنين است كه ريش‌سفيدان محل جمع مىشوند و به شكايت رسيدگى مىنمايند ، و سرانجام حكمى مىدهند كه غالبا طرفين دعوى آن را مىپذيرند و رأى اين هيئت منصفه را شيخ الاسلام هم تصديق و امضاء مىكند . اين نوع قضاوت با تعارفات و پيشكشهاى كمترى صورت مىگيرد و در صورتى كه طرفين تابع رأى ريش‌سفيدان نشوند ، موضوع دعوى به محاكم شرعى يا عرفى رجوع مىشود . در دهكده‌ها نيز غالبا همين رويه معمول است ريش‌سفيدان به موضوع دعوى رسيدگى مىكنند و نتيجه را به كدخدا يا به ملاى ده اطلاع مىدهند تا در رفع دعوى اقدام نمايد . كمتر اتفاق مىافتد كه دعاوى دهكده‌ها به محاكم عرفى كشيده شود . » « 2 »\r\n\r\nقوه قضائيه بعد از عهدنامهء تركمانچاى\r\n« بعد از انعقاد عهدنامهء تركمانچاى چنان كه اشاره شده مقرر گرديد در صورت بروز اختلاف بين اتباع دو دولت ، يا اتباع روس در داخل خاك ايران ، مطابق قانون روسيه رفتار شود و اختلافات را به وسيله كارگزارها قطع و فصل نمايند ، در نتيجه با توجه به ضعف دولت قاجاريه صدى نود و نه محاكمات به نفع اتباع روس پايان مىپذيرفت . . . » « 3 »\r\n\r\n\r\n","description":"","footnote":"\r\n( 1 ) . سفرنامهء دروويل ، ترجمهء جواد محبى ، ص 183 به بعد .\r\n( 2 ) . هانرىرنه دالمانى ، سفرنامه از خراسان تا بختيارى ، ترجمهء فره‌وشى ، ص 34 .\r\n( 3 ) . گيلان در جنبش مشروطيت ، پيشين ، ص 41 به بعد .\r\n","page_name":" 1373 ","page_number":663},
  {"content":"\r\n\r\n\r\nانواع كيفر\r\n« هانرىرنه دالمانى در سفرنامهء خود مىنويسد : « در قرن هجدهم شكنجه كردن ايرانيان در ممالك متمدنه شهرتى داشت ، انسان به شنيدن اين نوع اعمال وحشيانه به لرزه درمىآمد . اين نوع شكنجه‌ها در زمان ناصر الدين شاه هم معمول بود ، مثلا مقصر را به چهارميخ مىكشيدند و يا به دهانهء توپ مىبستند و يا گچ مىگرفتند و يا زنده‌به‌گور مىكردند و يا مانند ستور به كف پاى او نعل مىكوبيدند و يا شقه‌اش مىنمودند در زمانى كه چندان دور نيست ، دزدان قطاع الطريق را سرازير در تنه ديوارى مىآويختند و در اطراف ، دو ستونى از گچ و آجر به پا مىكردند . اما امروز اين نوع مجازاتها تبديل به سر بريدن و به دار آويختن شده است . مجازات جنايات كم‌اهميت با قطع اجزاى بدن صورت مىگيرد مثلا انگشتان دست يا تمام دست را از مچ مىبرند و يا به بريدن گوش مقصر اكتفا مىنمايند . »\r\nپروفسور جاكسون كه در سال 1905 در ايران بوده است نقل مىكند كه مجازاتها در اين كشور به‌طور وحشيانه‌اى صورت مىگيرد او كه خود در يكى از اين مجازاتها حضور داشته نقل مىكند :\r\n« همين‌كه محكوم را به ميدان آوردند شاگرد ميرغضب چنگالهاى آهنين در منخرين او فروبرد و با سختى سر او را به طرف عقب كشيد ، همان دم ميرغضب با يك ضربت شمشير سر او را از بدن جدا كرده و براى اين‌كه زودتر جان بدهد ، جسد او را چندين دفعه محكم به زمين كوبيد و عجب اين‌كه جمعيت تماشاچى از اين عمل تأثرى بروز نداد . . . در شيراز به حكم والى ، زبانهاى سه نفر نانوا را كه نان را قدرى گرانتر از نرخ معمولى فروخته بودند از بيخ بريدند . اين نوع مجازاتهاى سخت ، كمتر صورت مىگيرد . آنچه بيشتر رواج دارد ، چوب و فلك است . » « 1 »\r\nيكى از انواع كيفر كه بيشتر در مورد شاهزادگان و مدعيان تاج و تخت اعمال مىشد ، كور كردن بود . « آقا محمد خان براى كور كردن على خان افشار دستور داد آن مرد را نشاندند و دو زانويش را بست و ميل سرخ در آتش را روى حدقه‌هاى دو چشمش كشيد . . . » « 2 »\r\n\r\nيك نامه جالب توجه تاريخى :\r\nميرزا شفيع خان كاردار ايران ( يا به اصطلاح آن روز مصلحتگزار ) در لندن ، در تاريخ 12 محرم 1269 هجرى قمرى ضمن نامه‌اى به ميرزا آقا خان نورى صدراعظم وقت اعلام مىكند كه روزنامه‌هاى فرنگستان از نبودن عدالت و قانون و جور و ستمگريهاى حكومت سخن مىرانند ، و از شكنجه و آزار و كشتن متهمان و گناهكاران بدون محاكمه و رسيدگى قانونى ، به سختى انتقاد مىكنند و به عنوان نمونه از شمع‌آجين كردن حاجى سليمان خان بابى و قتل فجيع نابغهء بزرگ ايران ، ميرزا تقى خان امير كبير مطالبى نوشته‌اند .\r\nميرزا شفيع از نكته‌جويى فضولهاى فرنگستان برآشفته مىشود و وقتى به او مىگويند حقايق را به دولت متبوع خود اعلام كند و اصلاح وضع موجود را بخواهد ، در جواب مىگويد : « آيين عدالت و شكوه حكمرانى را همهء دول از دولت عليهء ايران اخذ كردند . . . چگونه بنده ياد دهم به\r\n\r\n\r\n","description":"","footnote":"\r\n( 1 ) . همان ، ص 35 .\r\n( 2 ) . خواجهء تاجدار ، پيشين ، ص 536 .\r\n","page_name":" 1374 ","page_number":664},
  {"content":"\r\n\r\nدولتى كه به عموم دول معلم است . »\r\nميرزا شفيع در نامهء مشروح خود به شمه‌اى از « چرنديات اراجيفهء » مطبوعات فرنگ اشاره مىكند و از جمله از قول آنها مىنويسد : « . . . در ايران گوش آدم را بريده و به خود آن شخص مىخورانند . پاى آدم را مثل اسب نعل كرده ميخ مىزنند كه راه برود . سر آدم را فلك مىگذارند ، چوب مىزنند ، چشم مىكنند ، دست مىبرند ، پا مىبرند آدم را مثل حيوانات شقه كرده آويز مىكنند ، از آدم زنده برج درست مىكنند ، دم توپ مىگذارند ، ميان ديوار مىگذارند ، آدم را به گاوميش بسته مىكشند كه همهء عروق او از پا تا سرش بيرون مىآيد و آدم را به انواع عقوبتها مىكشند و به اين عقوبتها وجد مىكنند . چنان‌كه اين اوقات نسق تازه پيدا كرده‌اند كه حاجى سليمان خان نام بابى را گرفته بدن او را از پشت و از پيش بريده . . . در همه زخمهاى او شمع گذاشته روشن كرده . . . كوچه و محله را گردانيده در دروازهء بزرگ دار العماره چند روز به همان منوال به قتل رسانيده‌اند . » سپس به مطالبى كه مطبوعات فرنگ از قتل اميركبير نوشته‌اند اشاره مىكند و مىنويسد :\r\n« . . . ديگر چه عرض كنم ، چيزها نوشتند كه مخلص در ايران نه ديده و نه شنيده بود و در هرجا اين فقرات چند روز محل گفتگو و مخلص توبيخ شدم . . . بارى اين عرايض همگى . . . از حد بنده زياد كه به عرض رسانم ، لكن در بندگى خدا و در نمك‌پروردگى اعليحضرت شاهنشاه روح العالمين فداه حق و فرض خود داشته كه عرض نمايد . بعد صلاح مملكت خويش خسروان دانند ، باقى مطاع . » « 1 »\r\n\r\nنسقچىباشى :\r\nبه‌طورى كه از كتاب حاجى باباى اصفهانى برمىآيد ، نسقچىباشى ( كه در حقيقت جانشين امير حرس سابق بود ) و اعوان و انصار او از صندوق دولت حقوق نمىگرفتند .\r\nشيرعلى وكيل نسقچىباشى به حاجىبابا كه مىخواست اندك‌اندك در صف نسقچيان وارد شود ، اطلاعات سودمندى آموخت و از جمله گفت : « داداش ، شاه مواجبى نمىدهد ، اگر هم چيزى مىدهد دواى درد نمىشود ، مزد ما بسته به خدمت ماست و بايد از پهلوى قولوق و رشوت و نسق بها ، و چيزهاى ديگر ازين قماش به دست بيايد . . . مواجب نسقچىباشى در سال هزار تومان است آن هم به اسم نه به رسم ، برسد يا نرسد خدا مىداند . اما دست‌كم پنج يا شش مقابل اين مبلغ خرج دارد . اگر از اين و از آن درنياورد ، از كجا بايد خرج كند . خانى ، اربابى معضوب ، كه محكوم و مستحق كتك و چوب و فلك و جريمه مىشود ، معلوم است كه هرقدر پول بدهند آش مىخورند . يعنى هرقدر بيشتر به نسقچىباشى برسانند ، كمتر چوب و كتك مىخورند و اگر پول هنگفتى داد ، ما چوب را به جاى آن‌كه به پاهاش بزنيم ، به فلك مىزنيم .\r\nهمين روزهاى آخر يك نفر مستوفى به اين بلا مبتلا شد ، براى رعايت احترامش نمدى به زيرش\r\n\r\n\r\n","description":"","footnote":"\r\n( 1 ) . مجلهء سخن ، شهريور 44 ، مقالهء فريدون آدميت .\r\n","page_name":" 1375 ","page_number":665},
  {"content":"\r\n\r\nانداختم ، دو نفر نسقچى كه سر فلك را گرفته بودند و من با نسقچى ديگرى چوب مىزديم ، عمامهء كشميرى را از سرش و شال را از كمرش و جبه‌اش را از بر برداشتيم كه حق و سهم ما بود ، به صداى آهسته به‌طورى كه نه شاه نه كس ديگر بشنود ، گفت : « چوب نزنيد ده تومان مىدهم » .\r\nولى چون پايش به هوا رفته بود ، مشغول كار شديم و بنا كرديم به زدن . چون اطمينان نداشتيم كه به وعدهء خود وفا كند . فريادش بلند شد ، سپس به استادى و مهارت چنان‌كه نه شاه و نه كسى فهميد به مقدار نقد موعود افزوديم تا آن‌كه معامله سر گرفت آنگاه چوب را بر فلك نواختيم .\r\nصورت مقاوله بىمزه نيست و بدين قرار به عمل آمد : « اى واى ، اى امان ، مردم ، غلط كردم ، شما را به خدا ، به پيغمبر ، دوازده تومان ، به جان پدر و مادرتان ، پانزده تومان ، به ريش قبلهء عالم بيست تومان ، به دوازده امام و چهارده معصوم ، سى تومان ، چهل تومان ، پنجاه ، شصت ، صد ، هزار تومان ، به حضرت عباس هرچه بخواهيد ، همين‌كه قسم به حضرت عباس و دو دست بريدهء او رسيد ، كار تمام شد . اما نامرد پدرسوخته به همان سرعتى كه در شدت بر مبلغ افزود در فراغت و فرج از آن كاست و نمىخواست چيزى بيشتر از آنچه در اول به زبان آورده بود بپردازد و آن هم از ترس اين بود كه اگر بار ديگر دمش گير بيفتد جان به سلامت ببرد . سپس حاجىبابا مىگويد پس از شنيدن ماجرا « مدام خواب چوب زدن مىديدم و به‌جز پول گرفتن هوايى در دلم نبود . . . در عالمى سير مىكردم كه به‌جز بريدن گوش و بينى و شقه كردن و داغ نهادن و چشم كندن و به دم توپ گذاشتن و از بام به زير افكندن چيز ديگرى نمىديدم و نمىشنيدم . مىتوانم ادعا نمايم كه اگر پدرم را مىدادند كه پوستش را بكن و از كاه پر كن ، مضايقه نداشتم . « گر به منصب برسى مست نگردى ، مردى . » و من مست شده بودم . » « 1 »\r\n\r\nدادگسترى دوران امير كبير\r\nدر دورهء امير ، امر قضا در دست دو دستگاه متمايز يعنى محضر شرع و ديوانخانه بود . محاضر شرع به استناد مقررات فقه اسلامى ، به دعاوى شرعى رسيدگى مىكردند و ادارهء آنها در دست فقيهان و مجتهدان وقت بوده در حالىكه ديوانخانه به امور عرفى مىپرداخت و كارگزاران دولتى آن را اداره مىكردند . در چنين نظام قضايى كاستيهايى عمده وجود داشت ، از جمله حد فاصل بين شرعيات و عرفيات مشخص نبود و گاهى بين محضر شرع و ديوانخانه در صلاحيت رسيدگى گفتگوهايى درمىگرفت ، گردانندگان محضر شرع نيز عموما مردان متقى و پاكدامن نبودند و گاه از زيردست آنان احكام ناسخ و منسوخ صادر مىشد . احكام صادره قطعى و در يك مرحله رسيدگى مىشد ، نبودن يك مرحلهء پژوهشى يا استينافى ، و فقدان قوانين ثابت مدون و رويه مشخص قضايى به آشفتگى اوضاع قضايى كشور كمك مىكرد .\r\nامير مصمم بود كه به تدريج سازمان قضايى ايران را سروسامانى دهد . چه او خواهان عدالت\r\n\r\n\r\n","description":"","footnote":"\r\n( 1 ) . جيمز موريه ، حاجى باباى اصفهانى ، به تصحيح سيد محمد على جمالزاده ، ص 161 .\r\n","page_name":" 1376 ","page_number":666},
  {"content":"\r\n\r\nو قانون بود و براى اجراى نقشهء خود قدمهاى زير را برداشت :\r\nاصلاح محضر شرع ، بناى ديوانخانهء عدالت ، رسيدگى به دادخواهى مردم عليه دولت ، رسيدگى به دعاوى اقليتهاى مذهبى ، برانداختن رسم شكنجهء متهمين و جز اينها .\r\nامير براى سر و صورت دادن به محضر شرع ، روحانيان فاسد را از كار بر كنار كرد و مفاسد آنان را برملا نمود . نخست شيخ عبد الرحيم بروجردى را بركشيد و تقويت كرد . ولى چون او راه خطا رفت ، مورد بىمهرى امير قرار گرفت و به جاى شيخ عبد الحسين كه فقيهى پاكدامن و بافراست بود بر اريكهء قضا نشست . و همين مرد بعدها وصى امير گرديد . در دوران كوتاه صدارت امير ، ملاى فاسدى از طرفين دعوى رشوه گرفت . امير او را كيفر داد و در روزنامهء وقايع اتفاقيه جريان را منتشر نمود :\r\n« شخص ملايى شهادت ناحق در حق مدعى داده و رشوت گرفته بود ، و بعد از آن در حق مدعى عليه هم در بطلان همان ادعا شهادت داده بود . امناى ديوانخانهء مبارك اين گزارش را معلوم كرده آخوند مزبور را تنبيه نمودند و بعد عمامه از سرش برداشته و كلاه بر سرش گذاشتند كه شخص غيرامين در سلك امناى دين منسلك نباشد . » « 1 »\r\nامير مىكوشيد كه قوانين و مقررات بدون استثناء و تبعيض اجرا شود . در عهد او مقرر گرديد اگر اولياى كودكى در كوبيدن آبله تعلل ورزند و بچه بميرد ، بايد 5 تومان جريمه بپردازند . و در سفر اصفهان امير با چنين كسى مواجه شد . چون پدر طفل پول نداشت ، امير از كيسهء خود 5 تومان داد « تا قانون اجرا شده باشد . » در ديوانخانهء عدالت به امور زير رسيدگى مىشد : « دعاوى عرفى بين افراد ، دعاوى بين افراد و دولت مانند اختلافات مالياتى و غيره . » در روزنامه مىخوانيم :\r\n« از رعاياى نطنز جمعى به دار الخلافه به تظلم آمده ، از حاكم و مباشر خود شكايت كردند كه نسبت به ما تعدى و زيادتى كرده‌اند و بعضى اموال و اسباب بىحساب گرفته‌اند . در ديوانخانهء عدالت تحقيق و غوررسى نمودند ، آنچه از روى حقيقت معلوم شد به آنها زيادتى شده بود ، در دار الخلافه به حكم اولياى دولت عليه از آنها استرداد و به صاحبان مال رد نمودند . » « 2 »\r\nامثال اين قضيه متعدد آمده است .\r\nدعاوى اتباع بيگانه نيز در اين مرجع رسيدگى مىشد ، چنان‌كه دعوى مالى از ميان ژنرال سمينوى فرانسوى و مستر برجيس انگليسى نيز در ديوانخانه رسيدگى شد . علاوه بر اين ، دعاوى مطروحه بين اتباع ايران و تبعهء خارجى نيز فقط در ديوانخانه قابل طرح بود . هرگاه بين شخصى جديد الاسلام از ارامنه و يهود و گبر در باب اموال متوفى و ارث گفتگو و اختلافى درمىگرفت ، به دستور امير طرفين دعوى به تهران مىآمدند و در ديوانخانهء بزرگ پادشاهى به موضوع رسيدگى\r\n\r\n\r\n","description":"","footnote":"\r\n( 1 ) . وقايع اتفاقيه ، ص 31 .\r\n( 2 ) . همان ، ص 8 .\r\n","page_name":" 1377 ","page_number":667},
  {"content":"\r\n\r\nو حل‌وفصل مىشد .\r\nتا قبل از استقرار مشروطيت ، انواع كيفر در ايران معمول بود . نخستين قدم براى مبارزه با كيفرهاى وحشيانه در عهد محمد شاه به اصرار دولتين روس و انگليس برداشته شد . حاجى ميرزا آقاسى براى اين‌كه بىجهت مردم را با چوب و فلك و سيخ و درفش شكنجه ندهند ، فرمانى صادر كرد و دستور داد كه به صرف ادعاى « مدعى » مدعى عليه را مورد ضرب و زجر قرار ندهند ، بلكه پس از رسيدگى از قرار فتواى شرع و عرف عمل نمايند .\r\nپس از روى كار آمدن امير ، نمايندگان روس و انگليس بار ديگر از دولت ايران خواستند كه به مأمورين خود در نقاط مختلف كشور دستور دهد كه از اعدام و شكنجهء مردم خوددارى كنند . امير با اين‌كه اصولا با اين قبيل كيفرهاى وحشيانه مخالف بود ، صرفا براى حفظ امنيت و آرامش كشور تا قلع و قمع ياغيان و عناصر قطاع الطريق از صدور دستور صريح به حكمران خوددارى نموده و به نام شاه به نمايندگان انگليس و روس نوشت : « . . . راضى نيستم كه از حكام چنين عملى صادر شود . . . ولى از قرارى كه آن‌جنابان استحضار دارند از به دو سلطنت ما تا به حال الواط و اشرار در فارس و عراق و يزد و خراسان و ديگر ولايات چقدرها باعث اغتشاش و خرابى مملكت و رعيت شده‌اند و مشغول نهب و غارت اموال تجار گشته‌اند . . . » پس از سپرى شدن يك سال و نيم از حكومت امير و استقرار امنيت نسبى در سراسر مملكت ، منشورى در ربيع الثانى 1266 به نام هريك از حكام صادر گشت و به موجب آن « شكنجه كردن متهمين و همچنين جزاى بىتناسب گناهكاران به سختى ممنوع شد ، و امر گرديد هيچ‌كس را « به هيچ بهانه‌اى » به شكنجه نگذارند و مقرر آن‌كه پس از آن‌كه تقصير متهمين ثابت و محقق گرديد ، به كيفرى كه درخور ماهيت جرم باشد به قانون شرع و عرف محكوم شوند . حتى به صدور يك فرمان قناعت نورزيد و همان معنى را در نامه‌ها و فرمانهاى بعدى تكرار و تأييد نمود . . . »\r\nاعمال خيرخواهانهء امير مورد تأييد دشمنان نيز قرار گرفت . شيل ضمن نامه‌اى كه به اميركبير نوشته ، مىگويد : « دوستدار خود مىداند كه منظور باطنى آن‌جناب است كه قواعد نيك ، مردم ايران را ترقى دهد و قواعد ظلم و تعدى و اجحاف را از ميان آنها و حكام بر طرف سازند . » « 1 »\r\nاصلاحات قضايى و اجتماعى اميركبير چون قايم به فرد بوده و ريشهء حزبى و تشكيلاتى و مبناى ملى و اجتماعى نداشت با قتل او كمابيش متزلزل گرديد ، و ناصر الدين شاه با انتخاب ميرزا آقا خان نورى به صدارت نشان داد كه شخصا كمترين علاقه‌اى به بهبود اوضاع و سروسامان دادن به حال آشفتهء كشور ندارد .\r\n\r\nامير ديوان :\r\nمنصب ديوان‌بيگى عهد صفويه با همان اختيارات ، در عهد قاجاريه به امير ديوان واگذار گرديد . او نيز به احداث اربعه رسيدگى مىكرد و دستيار و معاون او صدر ديوان بود .\r\n\r\n\r\n","description":"","footnote":"\r\n( 1 ) . اميركبير و ايران ، پيشين ، ص 209 - 300 .\r\n","page_name":" 1378 ","page_number":668},
  {"content":"\r\n\r\nپس از استقرار كاپيتولاسيون و سوءاستفادهء ساير كشورها از اين حق غيرقانونى ، دولت ايران هرروز با مشكل تازه‌اى براى تأمين حقوق رعاياى ايران مواجه مىشد . سرانجام در وزارت امور خارجه دو مرجع براى حل مشكلات به وجود آمد ، يكى محاكمات وزارت امور خارجه بود كه به كارهاى قضايى و دعاوى مربوط به اتباع خارجى رسيدگى مىكرد و وظيفهء نظارت بر دادرسيهاى مربوط به محاكمات كاپيتولاسيونى را بر عهده داشت و ديگرى كارگزارى مهام امور خارجه بود كه در ولايات ايران رابط ميان مقامات محلى و كنسولهاى خارجى در كليهء قضاياى اتفاقيه و دعاوى حقوقى مربوط به اتباع خارجى بود . « هرجا كه دولتين روس و انگليس كنسولگرى و نمايندگى تأسيس مىكردند ، دولت ايران ناگزير بود شخصى را به نام كارگزار به آن محل گسيل دارد تا به امور نمايندگيهاى سياسى و تجارى دول متحابه رسيدگى نمايد . »\r\nناصر الدين شاه كه عالما و عامدا مدت نيم قرن ، سد راه ترقى و پيشرفت ايران بود ، گاه و بىگاه براى عوام‌فريبى به تأسيس ديوان مظالم يا ايجاد وزارت عدليه يا مشورت خانه و يا صندوق عدالت دست مىزد .\r\nمشير الدوله براى اين‌كه از مظالم نامحدود حكام ولايت جلوگيرى كند ، با تأسيس وزارت عدليه بخشنامه‌اى به كليهء حكام ممالك محروسه صادر كرد و مقرر داشت كه « در سياست و قصاص مقصر از هرطبقه كه باشد خواه مباشر قتل يا متعرض مال و ناموس . . . نفس ايالت قبل از ثبوت و وضوح قطعيه ابدا مجاز در سياست و قصاص نباشد . بلكه فقط فرمانداران و استانداران مىتوانند متهم را محبوس كنند و مراتب را به مشير الدوله اعلام دارند تا وى جريان را به عرض شاه برساند و پس از غوررسى كافى حكم مجازات صادر شود . ولى اين دستور العمل چندان دوامى نيافت و پس از مسافرت شاه به اروپا و سست شدن بنيان حكومت مشير الدوله رو به فراموشى رفت . بعدا خيرانديشان سعى كردند كه ناصر الدين شاه را وادار كنند كه به تقليد از كشورهاى مترقى به ايجاد محاكم اقدام كند كه همان محاكم بدايت و استيناف و تميز باشد . » « 1 » ولى ناصر الدين شاه كه با هرنوع اقدام اصلاحى اساسى مخالف بود ، به تأسيس مجالس 5 گانه رضا داد كه عبارت بود از مجلس مخصوص وزارت و مجلس صدر ديوانخانه و مجلس تحقيق و مجلس امين الدوله و مجلس معتمد الدوله . و براى ولايات هم مأمورين مخصوصى اختيار كردند كه نمايندگى عدليه را به نام امين عدليه داشتند و در آن دوره وزارت عدليه داراى 52 نفر عضو و سى غلام خدمت و بيست فراش بود كه يك سرتيپ و دو نايب فراشخانه بر آنان رياست داشتند . اين تشكيلات تقريبا تا اواخر سلطنت مظفر الدين شاه برقرار بود .\r\n\r\nمحضر شرع :\r\nدر اين محاضر غير از رسيدگى به اختلافات ، چنان‌كه قبلا اشاره كرديم ، معاملات و عقود نيز ثبت و ضبط مىگشت و اسناد معامله و نكاح و طلاق را تنظيم مىكردند\r\n\r\n\r\n","description":"","footnote":"\r\n( 1 ) . محيط طباطبايى ، دادگسترى در ايران ، ص 51 به بعد .\r\n","page_name":" 1379 ","page_number":669},
  {"content":"\r\n\r\nولى به همان شيوهء عصر صفوى و از دخالت در احداث اربعه يعنى قتل ، هتك ناموس ، سرقت و جرح ممنوع المداخله بودند . در محضر شرع معمولا افراد باسواد و ذيصلاحيتى كار تحرير اسناد و احكام را به عهده داشتند . « به‌طور كلى در دستگاه دادگسترى آن دوران به علت مدون نبودن قوانين مدنى و جزايى و اختلاف نظر مجتهدين در قوانين شرعى و مداخلهء ارباب قدرت در دعاوى ، عمل قضاوت و دادرسى با مشكلات و دشواريهاى گوناگون روبرو مىشد و همين نارسايى قوانين و ظلم هيئت حاكمه يكى از عوامل و اساس تقويت نهضت مشروطيت گرديد . و چنان‌كه مىدانيم ، در آغاز كار ، مطلوب آزاديخواهان و اصلاح‌طلبان چيزى جز تأسيس عدالتخانه نبود . » « 1 »\r\nدر فرمان مورخهء ذى الحجته الحرام 1273 ميرزا زمان امير كه ظاهرا به امور قضايى رسيدگى مىكرده است ، مورد تشويق و تأييد ناصر الدين شاه قرار مىگيرد . و در فرمان پس از مقدمه‌اى طولانى چنين آمده است :\r\n« . . . حسب الامر همايون در يك روز جميع احكام صادرهء ساليانهء ديوانخانهء مباركه را با صورت عرايض عارضين و مشروح فتاوى علماى دين كه به مرافعات مزبور تعلق داشت ، به لفظى موجز و عبارتى مختصر به سبيل توضيح و تبيين بطور روزنامه مرقوم و از نظر مهر اثر گذرانيد و همهء احكام مزبور مطابق عدالت و حقيقت به نظر حق‌شناس رسيد . لازم ديد كه به نشان عاطفتى مخصوص ، پيكر افتخارش را مطرز فرماييم . . . يك قطعه نشان شير و خورشيد از مرتبهء اول سرتيپى با يك رشته حمايل سرخ . . . به انضمام يك توپ جبهء ترمهء كشميرى به رسم خلعت نشان عاطفت در حق مشار اليه مرحمت فرموديم . . . كه زيب پيكر افتخار و اعتبار خود ساخته با خاطرى خوشنود . . . به خدمات مرجوعه بپردازد . . . »\r\nناصر الدين شاه در حاشيهء فرمان مىنويسد : « ميرزا زمان ، امير ديوانخانه از خدمات خويش هميشه ما را خورسند كرده و امورات اتفاقيهء عارضينى را موافق حكم خداوند عالم و ما انجام داد ، اين التفات در حق او سزاوار بود . 1273 صحيح است . » « 2 »\r\n\r\nدستگيرى ميرزا بهاء :\r\nميرزا بهاء در يكى از الواح خطاب به شيخ نجفى اصفهانى وضع قضايى آن دوران و كيفيت دستگيرى و حبس خود را در انبار تهران چنين توصيف مىكند :\r\nپس از سوءقصد با بيان به ناصر الدين شاه « ما را اخذ نمودند و از نياوران كه در آن ايام مقر سلطنت بود ، سر و پاى برهنه و پياده با زنجير به سمت تهران بردند . . . به سرعت تمام با جمعى از ميرغضبان و فراشان ما را بردند . . . اما سجن كه محل مظلوم و مظلومان بود ، فى الحقيقه دخمهء تنگ و تاريك از آن افضل بوده . چون وارد حبس شديم ، بعد از ورود ما را داخل دالانى ظلمانى\r\n\r\n\r\n","description":"","footnote":"\r\n( 1 ) . همان ، ص 62 به بعد .\r\n( 2 ) . مجلهء بررسيهاى تاريخى ، سال هشتم ، شماره 1 ، « اسناد خاندان امير ديوان نورى » مقالهء سرهنگ جهانگير قائم‌مقامى ، ص 291 .\r\n","page_name":" 1380 ","page_number":670},
  {"content":"\r\n\r\nنمودند . از آنجا از سه پله سراشيب گذشتيم و به مقرى كه معين نموده بودند رسيديم . اما محل تاريك و معاشر صد و پنجاه نفس از سارقين اموال و قاتلين نفوس و قاطعين طرق بود . با اين جمعيت ، محل منفذ نداشت ، جز طريقى كه وارد شديم . اقلام از وصفش عاجز و روايح متعفنه‌اش خارج از بيان ، و آن جمع ، اكثرى بىلباس و فراش ، اللّه يعلم ما ورد علينا فى ذلك المقام . . . » « 1 »\r\n\r\nتوقيف سيد جمال الدين اسدآبادى :\r\nامين الدوله در خاطرات سياسى خود از فقدان امنيت اجتماعى و قضايى در آن دوران سخن مىگويد و از جمله مىنويسد : « پس از آن‌كه فرمان توقيف و اخراج سيد صادر شد ، مختار خان حاكم قصبهء عبد العظيم ، سيد را در صحن حضرت عبد العظيم دستگير و فرياد كرد : اين مرد سيد نيست و اسلام او مشكوك و غيرمختون است « . . . در بازار بند ازار او را بريدند و مكشوف العوره با سر و پاى برهنه به يابو بستند و به سواران مأمور سپردند و در سرماى سخت زمستان او را تحت الحفظ به جانب خانقين و سرحد عثمانى حركت دادند . از اعوان و اصحاب سيد هيچ‌كس به او يارى نكرد ، مگر ميرزا رضاى كرمانى كه سراسيمه به چپ و راست مىدويد ، قفا مىخورد و ملامت مىديد ، فرياد مىكشيد كه مردم ، اين سيد است و از اولاد پيغمبر شماست ، از بزرگان علماست . غيرت كنيد و نگذاريد مظلوم كشته شود . فغان و اشك و تلاش و كوشش رضا فايده نداد ، سيد رفت و او به جا ماند . . . » « 2 »\r\n\r\nانواع كيفر :\r\nتا قبل از اعلام مشروطيت در ايران ، كليهء متنفذين و ارباب قدرت بدون مراجعه به محاكم شرعى يا عرفى مقصرين را كيفر مىدادند . اعتماد السلطنه « صنيع الدوله » نمونه‌اى چند از مظالم آن ايام را ذكر مىكند . وى كه خود را مردى دانشمند و جهان‌ديده مىشمارد ، باغبان‌باشى اقدسيه را براى گناه مختصرى فرامىخواند ، « پانصد شلاق به او مىزند و اخراجش مىكند . » « 3 »\r\nاعتماد السلطنه ضمن خاطرات 15 رجب 1298 قمرى مىنويسد ناصر الدين شاه ضمن رفتن به سلطنت‌آباد با سروصداى مردم مواجه شد . « جمعى زن و بچه خاك بر سر كرده ، آه و ناله مىنمودند . معلوم شد اميرآخور به اميرآباد ملكى خود رفته بودند . رعيتى از رعاياى اراج خلافى كرده كه منافى رأى اميرآخور بود . او را به دست خود به قدرى زده بود كه قريب مردن بود شاه برآشفت فحش زياد داد . . . روز بعد از مهديقلى خان ميرآخور 210 تومان ديهء شخص مضروب ديروز را گرفتند ، اعليحضرت همايون از علوهمت كه دارند ، پنجاه تومان به مضروب دادند و 160 تومان را خود نوش‌جان فرمودند . » « 4 »\r\n\r\nسر راه هم فلك مىكردند :\r\nاعتماد السلطنه در خاطرات 16 ربيع الثانى 1301 مىنويسد :\r\n\r\n\r\n","description":"","footnote":"\r\n( 1 ) . فاضل مازندرانى ، امر و خلق ، ص 545 .\r\n( 2 ) . خاطرات امين الدوله ، پيشين ، ص 150 .\r\n( 3 ) . روزنامهء خاطرات اعتماد السلطنه ، پيشين ، ص 14 .\r\n( 4 ) . همان ، ص 84 .\r\n","page_name":" 1381 ","page_number":671},
  {"content":"\r\n\r\n« . . . مقتول سبزىفروش بود ، قفس بلبلى داشته است . كنت از هركس كه بلبل دارد ، قفسى يك قران ماليات مىگيرد ، رفته بودند يك قران اين ماه را مطالبه كرده بودند ، نداشته بود بدهد . با پليس نزاع مىكند ، به محبس مىبرند ، سر او را فلك كرده مىزنند ، فى الفور مىميرد . . . » « 1 »\r\nهمو ضمن وقايع 20 رجب 1301 مىنويسد : « . . . اوقاتم تلخ شد ، ريش باغبان را بريدم ، شلاق زياد به بنا ، زدم ، سرايه‌دار را هم كتك زدم ، عصر به شهر آمدم . . . » « 2 » وى ضمن وقايع 24 جمادى الثانيهء 1303 مىنويسد : « چهارده نفر ديشب مست كرده بودند ، در كوچه‌ها حكم شد هريك را پانصد چوب بزنند . . . » « 3 »\r\nاعتماد السلطنه ضمن وقايع 5 ربيع الثانى 1305 مىنويسد : « شنيدم از مجد الدوله كه عزيز السلطان به شاه عرض كرده است چرا نوكرهاى شما ، به پسرهاى « گه » شما تعظيم مىكنند و از براى من كسى تواضع نمىكند ، شاه فرمود هركس به تو تكريم نمىكند با شمشيرت شكمش را پاره كن . . . » « 4 »\r\nبالاخره اعتماد السلطنه ضمن وقايع سوم ذيقعده 1310 مىگويد : « عزيز السلطان باز با گلولهء تفنگ ، آدمى كشته است و اين پنجم مقتول است كه شكار شست مبارك اين جوان معقول مىشود . . . »\r\nكنت دوگوبينو در نامهء مورخهء بيستم ژانويه 1856 مىنويسد شخصى به نام رجب ، سيدى را به قتل مىرساند ، ولى قبل از اجراى حكم حاضر مىشود هزار تومان به شاه بدهد تا از مرگ خلاص شود . شاه پس از گرفتن وجه به تصور اين‌كه قاتل اهل اصفهان است و در تهران كسى را ندارد كه ايجاد مزاحمت كند ، دستور قتل او را مىدهد و در ميدان اعدام همين‌كه چشم رجب به شاه مىافتد ، ركيك‌ترين ناسزاها را به قبلهء عالم نثار مىكند . ناصر الدين شاه در حالىكه سخت ناراحت بود ، دستور مىدهد كه سر او را به آرامى اره كنند . رجب نيز در اين حال پياپى به شاه و اقوامش دشنام مىداد تا از زبان افتاد و جان سپرد . « 5 »\r\n\r\nنامهء سيد جمال الدين اسدآبادى از زندان :\r\nسيد جمال الدين اسدآبادى از زندان به يكى از دوستان خود چنين مىنويسد :\r\n« من در موقعى اين نامه را به دوست عزيز خود مىنويسم كه در محبس محبوس و از ملاقات دوستان خود محرومم ، نه انتظار نجات دارم و نه اميد حيات . نه از گرفتارى متألم و نه از كشته شدن متوحش ، خوشم به اين حبس و خوشم به اين كشته شدن ، حبسم براى آزادى نوع ، كشته مىشوم براى زندگى قوم . ولى افسوس مىخورم از اين كه كشت خود را ندرويدم ، به آرزويى كه داشتم كاملا نايل نگرديدم ، شمشير شقاوت\r\n\r\n\r\n","description":"","footnote":"\r\n( 1 ) . همان ، ص 279 .\r\n( 2 ) . همان ، 289 .\r\n( 3 ) . همان ، ص 424 .\r\n( 4 ) . همان ، ص 530 .\r\n( 5 ) . كنت دوگوبينو ، نامه‌هاى ايرانى ، ص 58 .\r\n","page_name":" 1382 ","page_number":672},
  {"content":"\r\n\r\nنگذاشت آزادى ملل شرق را ببينم ، دست جهالت فرصت نداد صداى آزادى از حلقوم امم شرق بشنوم . . .\r\nاميدواريها به ايرانم بود ، اجر زحماتم را به فراش غضب حواله كردند ، با هزاران وعده و وعيد به تركيا احضارم كردند . اين نوع مغلول و مقهورم نمودند ، غافل از آن‌كه انعدام صاحب ملت استباب انعدام مليت نمىشود . صفحهء روزگار حرف حق را ضبط مىكند . بارى من از دوست گرامى خود خواهشمندم اين آخرين نامه را به نظر دوستان عزيز و هم‌مسلك‌هاى ايرانى من برسانند و زبانى به آنها بگوييد شما كه ميوهء رسيدهء ايران هستيد براى بيدارى ايرانى دامن همت به كمر زده‌ايد از حبس و قتال نترسيد ، از جهالت ايرانى خسته نشويد ، از حركات مذبوحانه . . .\r\nمتوحش نگرديد ، نهايت سرعت بكوشيد طبيعت به شما يار است ، سيل تجدد به سرعت به طرف شرق جارى است ، بنياد حكومت مطلقه منعدم شدنى است ، شماها تا مىتوانيد در خرابى اساس حكومت مطلقه بكوشيد نه به قلع و قمع اشخاص . شما تا قوه داريد در نسخ عاداتى كه ميانهء سعادت و ايرانى سد شديد گرديده كوشش نماييد و نه در نيستى صاحبان عادات . . . گول عوامفريبان را نخوريد . . . » « 1 »\r\n\r\nاعتراض خدادادگبر به ناصر الدين شاه :\r\nدر چهارم رجب 1301 قمرى ناصر الدين شاه ضمن عبور از باغ سلطنت‌آباد به خدادادگبر مىگويد : « چرا زنت را شب بيرون فرستادى كه كشته شود ؟ جواب داد من تصور مىكردم در مملكت شما شب و روز نيست ، ما خوابيده‌ايم و شما بيداريد ، به اين اطمينان فرستادم . اين حرف را ظاهرا كسى از اهالى ايران قدرت نداشت بگويد و به زبان خدادادگبر جارى شد . . . » « 2 »\r\nحاج سياح در خاطرات پرمغز خود در مواضع و موارد مختلف به نابسامانيهاى كشور اشاره مىكند ، از جمله مىنويسد :\r\n\r\nدادگسترى در عهد ناصر الدين شاه\r\n« در مملكت ، عدليه و محل معينى براى رجوع مظلومين و متظلمين نبود و كسى هم در اين صدد نبود كه رفع ظلمى نمايد ، بلكه تنها اسم قانون شريعت بود كه ابدا اجرا نمىشد . بطورى كه در تمام مملكت يك نفر جانى و مقصر به طبق قانون شرع مجازات نمىشد و از طرفى به اسم مجازات هزاران نحو شكنجه به ميل ظالم بر مظلوم جارى مىشد و احقاق حق ابدا نبود . فقط عده‌اى از ملاها مىبايست رسيدگى به تظلمات كرده احكام صادر فرمايند و حكام و فراشان و داروغگان و امراء و ملاكان و پاكار و كدخدا اجرا نمايند . مجريان شريك دخل حاكمان شدند و حاكمان آلت اجراى مقاصد مجرمان گرديدند . ادارهء قضا و حكم ، مركز دخل بعضى علما و اتباع و بستگان ايشان و دستجات شهود و وكلا گرديد . . . ناسخ و منسوخ رواج گرفت و يك قضيه سالها مايهء\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، مقدمه ، ص 87 به بعد .\r\n( 2 ) . خاطرات اعتماد السلطنه ، پيشين ، ص 296 .\r\n","page_name":" 1383 ","page_number":673},
  {"content":"\r\n\r\nدخل حكام به كمك بعضى علماء گرديد . . . هريك از ملاها و سادات قويدست ، جمعى را به دور خود گرد آورد و با دستجات قلچماق به اسم طلبه و سادات در مملكت به اجراى مقاصد پرداختند . . . » « 1 »\r\nبا كمال تأسف بايد گفت ، اين اعتراضات بجا و بمورد ، حاصل فكر و انديشهء اقليت روشنفكر بود و ريشهء ملى و اجتماعى نداشت . مردم به حقوق فردى و اجتماعى خود واقف نبودند و در راه تحصيل آزادى مانند ديگر ملل زندهء جهان تلاش نمىكردند ، لاجرم به مال و جان و ناموس آنان تجاوز مىشد . اعتماد السلطنه نوكر خصوصى و نديم ناصر الدين شاه در رمضان 1313 مىنويسد : « مشهور است كه حضرت و الا اميركبير نايب السلطنه زن يك شخص را عنفا برده‌اند و نگاه داشته‌اند ، به علاوه شوهر آن زن را تنبيه نموده از شهر بيرون كرده‌اند . . . » « 2 »\r\nدر كتاب حاجى باباى اصفهانى حقايق زمان عريان بيان شده و به دادخواهان چنين اندرز داده شده است « . . . مگر نمىدانى كه هركه را زر در ترازوست زور در بازوست و هركه را زر در دست است حق در دست است و اگر تمام سور و آيات قرآن و احاديث و اخبار و اقوال نبوى به دادخواهى برخيزند ، ولى زر دستت نباشد و كيسه خالى باشد با مدعى مالدار نمىتوانى طرف شوى ، كار او سكه است و كار تو نقش‌برآب . . . » « 3 »\r\nدر دورهء قاجاريه چنان‌كه ديديم حملهء استعمارى اروپاييان به ايران بيش‌ازپيش شدت گرفته بود . مصالح سياسى و منافع اقتصادى آنان ايجاب مىكرد كه نسبت به مسايل ايران بىقيد و بىطرف نباشند و سياستمداران ، بازرگانان و سياحانى كه در اين دوره به ايران آمده‌اند تا حدى وضع آشفتهء ايران را از جهات مختلف مجسم كرده‌اند . ايرانيان روشن‌بين نيز آرام نبودند .\r\nمجد الملك در رسالهء مجديه به وضع دادگسترى در عهد ناصر الدين شاه اشاره مىكند و مىنويسد : « دشمنى با عدل و نصفت تا دم مرگ در جبلت معمرين ايران مخمرست . وزير عدليهء ايران درين منصب كه بىدوامتر از روشنايى برق است غرب و شرق را از انصاف و عدل مملو نمود ، نمىدانم با ملهوفين و مستظلمين ايرانى معاملت او چيست ؟ . . . » سپس به غرض‌ورزى قضات وقت اشاره مىكند و مىنويسد : « . . . از متحاكمين ، هركه اتصالش به جاى معتبر است ذى حق است و الا بىحق خواهد بود و از مجلس رانده كه چرا در ديوان عدالت جسورانه سخن رانده ؟ يكى را كه در صورت اهل شرع است نه بر سيرت ايشان ، با خود همدست كرده به دستيارى فتاوى او مرافعات پس‌مانده را پيش كشيده تشر مىزند ، پيشكش مىخواهد ، نستجير باللّه من الحرص . . . ديوان‌خانه بعينه دكان خبازى شده . . . اعيان عراق و استرآباد و ساير بلاد كه فى الحقيقه از ظلمهاى نرم و مخفى رياست كليه به ديوان‌خانهء عدليه پناهنده‌اند ، يك سال متجاوزست بىآب و نان در خرابه‌هاى شهر بسر مىبرند و شاهنشاه جم جاه به احتياط آن‌كه اين\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 472 .\r\n( 2 ) . خاطرات اعتماد السلطنه ، پيشين ، ص 56 .\r\n( 3 ) . حاج باباى اصفهانى ، پيشين ، ص 249 .\r\n","page_name":" 1384 ","page_number":674},
  {"content":"\r\n\r\nهمه عارض درين قحطسال مأيوس و نامراد به اوطان خود عود كنند عاقبت خوب نخواهد داشت و بيم مفسده عظيم خواهد بود . در دفع ظلم و تغيير حاكم و رد شدن جريمه و احقاق حق رعيت دستخطهاى مؤكده صادر فرمودند . در سنگ خاره قطره باران اثر نكرد . ازين مرد جز اغماض از حق و اعراض از ذىحق امرى متمشى نشد و مگر نه رعيت امانت خداست كه به پادشاه سپرده ، و اين ستمها كه به رعيت مىشود مگر نه خيانت است به خداوند عز و جل ؟ بالفعل كار متظلمين كه به ديوان عدليه عارضند به جايى رسيده . . . كه به حكومت نور محمد خان بچه تركمان و احكام او كه نمونه‌ايست از ديوان بلخ راضى شده‌اند . . . » « 1 » حاج سياح در خاطرات خود مىنويسد :\r\n فسانه‌ها همه خواب آورد ، فسانهء ما * ز ديده خواب ربايد ، فسانهء عجبيست » \r\nهمان‌طور كه دروويل متذكر شده است ، در دورهء قاجاريه حتى سازمان ناقص و شكسته بسته‌اى كه در دورهء صفويه ايجاد شده بود وجود نداشت . دعاوى شرعى و عرفى كاملا تفكيك و حدود قدرت و اختيارات روحانيان و عمال قضايى مشخص نبود . اين وضع آشفته در شهرستانهاى دورافتاده و در دهات بيشتر به چشم مىخورد . قوهء قضاييه و اختيار حل‌وفصل دعاوى در دست حكمرانان ، متنفذين محلى و فئودالها بود .\r\nبه‌طورى كه از سفرنامهء رضا قلى ميرزا برمىآيد ، در زمان سلطنت محمد شاه قاجار « . . . يك رأس ماديان مفلوكى از يك نفر از طايفهء خسرو خان چهار لنگ در صحرا سرقت شده بود ، صاحب ماديان ، ماديان را در اين وقت به زير پاى يكى از طايفهء بهرام خان ديده ، مطالبهء مال خود را به عينه نمود . آن مرد انكار ، و اين طرف اصرار ، منجر به نقار ، از نقار گذشته منتهى به فساد و نزاع شد . از دو طرف به حمايت قبايل و عشاير خود گرد آمده و آواز گيرودار بلند شد . لشكر مستعد با اسلحه آماده است به تير و تفنگ ، قيامتى در آن ميدان برپا كردند . . . يك‌دفعه ده دوازده هزار لشكر درهم ريخته شمشير قتل در يكديگر گذاشتند و به فاصلهء ده دقيقه چهار صد نفر كشته و زخمى گشتند . . . » « 2 »\r\n\r\nتلاش در راه تحصيل قوانين و مقررات\r\nدر همان ايامى كه ناصر الدين شاه بدون توجه به موازين شرعى و عرفى مردم بىنوا را به عناوين مختلف كيفر مىداد ، صدها نامهء بدون امضاء بين زمامداران و مردم شهرها تقسيم مىشد بدين مضمون :\r\n« اى هموطنان و غيرتمندان و برادران ، چشم باز كنيد و به روز سياه خود نگاه كنيد . . . با عجز و الحاح و تملق و تضرع ، التجا عاجزانه به درگاه ملوكانه كرديم كه پادشاه اسلام تكليفى و حدى براى مباح بودن جان و ناموس و مال ما معين نمايد تا بدانيم در چه عمل مجازات و در كدام مكافات داريم ، اگرچه بگويد هركس صبح زود از خواب برخاست ، بايد مقتول شود . ولى اين\r\n\r\n\r\n","description":"","footnote":"\r\n( 1 ) . رسالهء مجديه ، به تصحيح سعيد نفيسى ، ص 27 به بعد .\r\n( 2 ) . سفرنامهء رضا قلى ميرزا ، پيشين ، ص 23 به بعد .\r\n","page_name":" 1385 ","page_number":675},
  {"content":"\r\n\r\nحكم از روى قانون باشد كه مردم بدانند و بدون استثناء اجراء شود . ولى عرايض ما را قابل اعتنا نشمرده ، رعيت را مورد سخط قرار دادند از خدا و رسول شرم نكردند و با بندهء خيرخواه خدا و فرزند حضرت خاتم الانبياء ( مقصود سيد جمال الدين اسدآبادى است ) آن رفتار را كردند كه ديديد و شنيديد . . . مظلومان از حضرت امير المؤمنين ( ع ) براى رفع ظلم چاره‌جويى كردند ، فرمود تا حال به ظالمان گفتند ظلم نكنيد ، نشنيدند ، حالى من به شما مىگويم قبول ظلم نكنيد . . . اى برادران . . . تسليم ظالم نشويد تا شما را گوسفند ندانند . اگر پدران ما قبول ظلم نكرده بودند ، ما الان آسوده بوديم . ايشان تكليف خود را ندانسته يا نكردند ، ما بايد قرض ايشان را ادا كنيم . . . ظالم در هيچ حدى نمىايستد ، براى تعدى حدى بگذاريد . زندان دولت را ببينيد ، در آنجا كسانى هستند كه چهل سال است كه اسير كند و زنجيرند و در اين مدت كسى اسم آنها را نشنيده است . مگر اينها اولاد وطن و برادرمان نيستند ؟ . . . سرباز را رعيت مىدهد ، مواجب را صاحب‌منصب مىبرد رعيت را مهار مىكنند ، چوب و فلك و كند و زنجير و تازيانه و شكنجه و بريدن گوش و دماغ و دست و پا و غير اينها ، همه براى بىتقصيران است . اشرار و ظلام و مقصرين و خورندگان مال مردم بالكليه از مؤاخذه و سؤال و جواب آزادند . چقدر بىگناهان را به تهمت بابى زدند و كشتند ؟ پادشه پاسبان درويش است ، اين پاسبان به يك اشاره شصت نفر سرباز عارض را سر مىبرد و شكم مىدرد و شصت فوج را تيركمان مىبخشد . . . ما نبايد به ظالم ايراد كنيم بايد انسان خود را اسير گرگ خونخوار نكند . . . مثل ميرزا تقى خان امير را كشتند . . . كسى نگفت چرا ؟ شصت فوج را در مرو تيركمان دادند . . . سربازان اصفهانى را كشتند كه چرا عارض هستيد . سيد جمال الدين آن مرد بزرگوار را به آن خوارى راندند كه چرا نام عدل را برد . . . كيست كه مىتواند اسب خوبى يا عيال خوشگلى يا متاع خوبى داشته و ايمن باشد . كيست كه مىتواند هرچه بخواهند ندهد ؟ كيست كه مىتواند حق خود را مطالبه كند . . . اى مردم كى اقدام به خلاصى خود كرديد و نشد ، كى اتفاق نموديد فايده نديديد ؟ برخيزيد و حدى براى ظلم بگذاريد . غيرت ، غيرت ! » « 1 »\r\n\r\nامنيت قضايى :\r\nاعتماد السلطنه ضمن وقايع 13 رجب 1301 قمرى مىنويسد : « شيخ محمد حسن پسر شريعتمدار استرآبادى از تهران به حضرت عبد العظيم مىرفت ، نزديك آب‌انبار قاسم خان جمعى سوار ريخته نوكرش را با گلوله كشته بودند ، خودش را خواسته بودند هلاك كنند ، فرار كرده بود . معلوم شد شيخ مشار اليه عريضهء شكايتى از وزير نظام به شاه عرض كرده بود . وزير نظام محرك شده بود او را بكشند . . . » « 2 »\r\nاستبداد و خودسرى ناصر الدين شاه و عدم توجه او به شرايط و مقتضيات زمان و اندرزهاى مردانى چون اميركبير و سيد جمال الدين اسدآبادى و حاج سياح و ديگران موجب ناراحتى و\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 336 به بعد .\r\n( 2 ) . خاطرات اعتماد السلطنه ، پيشين ، ص 297 .\r\n","page_name":" 1386 ","page_number":676},
  {"content":"\r\n\r\nعصيان عمومى گرديد و چنان‌كه ضمن تاريخ سياسى آن دوران ديديم ، سرانجام ميرزا رضا كرمانى به قتل ناصر الدين شاه اقدام كرد و خوشبختانه اطرافيان شاه بىدرنگ به قتل وى دست نزدند . و در نتيجه بازپرسى و تحقيق حقايقى آشكار شد .\r\n\r\nبازپرسى از ميرزا رضا كرمانى :\r\nپس از قتل ناصر الدين شاه ، ميرزا رضا كرمانى را دستگير و مورد بازجويى و بازپرسى قرار دادند . چون اظهارات و سئوالات بازپرس و پاسخهاى ميرزا رضا ، مبين اوضاع اجتماعى و آيين دادرسى كيفرى و چگونگى تحقيق از مجرمين و طرز عمل زورمندان و ارباب قدرت در عهد استبداد است ، براى اطلاع و آگاهى خوانندگان جمله‌اى چند از سئوال و جوابهايى كه صورت گرفته است ذكر مىكنيم :\r\nس - شما از اسلامبول چه وقت حركت كرديد ؟\r\nج - روز 26 ماه رجب 1313 حركت كردم .\r\nس - شما از كجا به خيال قتل شاه شهيد افتاديد ؟\r\nج - از كجا نمىخواهد ، از كندها و بندها كه به ناحق كشيدم و چوبها كه خوردم و شكم خود را پاره كردم ، از مصيبت‌ها كه در خانهء نايب السلطنه و در اميريه و در قزوين و در ساير جاها به سرم آمده ، چهار سال و چهار ماه در زنجير و كند بودم و حال آن‌كه به خيال خودم خير دولت و ملت را مىخواستم .\r\nس - كسى كه با شما غرض و عداوت شخصى نداشت . . . معلوم است كه از همان وقت هم در شما آثار بعضى فتنه و فسادها ديده بودند .\r\nج - من عرايض صادقانهء خود را محض حب وطن و دولت به عرض رساندم و ارباب غرض محض حسن خدمت و تحصيل مناصب و درجات و مواجب و نشان و حمايل و غيره و و و . . .\r\nبه عكس به عرض رسانيدند .\r\nس - اين ارباب غرض كيها بودند ؟\r\nج - شخص پست و نانجيب و بىاصل رذل و غيرلايق كه قابل هيچ‌يك از اين مراتب نبود ، آقا بالا خان وكيل الدوله كه مورد محبت حضرت و الا ، نايب السلطنه بود . . .\r\nس - پس در صورتى كه شما اقرار مىكنيد كه تمام اين صدمات را وكيل الدوله براى تحصيل شئونات و نايب السلطنه براى حب به او به شما وارد آورده‌اند ، شاه شهيد چه تقصير داشت ؟\r\nج - پادشاهى كه پنجاه سال سلطنت كرده باشد و هنوز امور را به اشتباه‌كارى به عرض او برسانند و تحقيق نفرمايند و بعد از چندين سال سلطنت ثمرهء آن درخت وكيل الدوله ، آقاى عزيز السلطان و امين خاقان و اين اراذل و اوباش بىپدر و مادر باشند كه بلاى جان عموم مسلمين گشته‌اند ، چنين شجر را بايد قطع كرد كه ديگر اين نوع ثمر ندهد ( ماهى از سرگنده گردد ، نى ز دم ) اگر ظلمى مىشد از بالا مىشد .\r\nسپس ميرزا رضا ضمن بازپرسى توضيح مىدهد كه چگونه نايب السلطنه با تهديد و تطميع\r\n\r\n","description":"","footnote":"","page_name":" 1387 ","page_number":677},
  {"content":"\r\n\r\nو اصرار زياد او را وادار كرد كه اعلاميه‌اى عليه انبار تنباكو بنويسد و مردم را عليه شاه برانگيزد .\r\nميرزا رضا مىنويسد : « وقتى كه نوشته را از من گرفتند ، مثل اين بود كه دنيا را خدا به ايشان داده است ، قلمدان را جمع كردند و اسباب داغ و شكنجه به ميان آوردند ، سه‌پايهء سربازى حاضر كردند كه مرا لخت كنند ، به سه‌پايه ببندند كه رفقايت را بگو مجلستان كجاست ؟ هرچه گفتم چه مجلسى ؟ چه رفيقى ؟ من با همهء مردم راه دارم ، از همه افواهى شنيدم ، حالا كدام مسلمان را گير بدهم مجبورم كردند ، من ديدم حالا ديگر وقت جانبازى است و موقع است كه جانم را فداى عرض و ناموس و جان مسلمانان بكنم . . . در آن بين كاغذى از نايب السلطنه به آنها رسيد . . . والى گفت حكم شاه است كه روزى مجلس و رفقايت را بگويى و الا اين داغ و درفش حاضر است . . .\r\nمن چون مقراض را پاى بخارى ديدم ، به قصد اين‌كه خود را به مقراض برسانم ، گفتم بفرمايند روى مخده تا تفصيل را به شما عرض كنم . داغ و درفش لازم نيست . دست والى را گرفتم كشيدم به طرف بخارى ، خودم را به مقراض رسانيدم و شكم خود را پاره كردم ، خون سرازير شد . ما بين جريان خون ، بناى فحاشى را گذاشتم .\r\nپس از آن مضطرب شدند ، بناى معالجهء مرا گذاشتند . زخم را بخيه زدند . دنبالهء همان مجلس است كه چهار سال و نيم من بيچاره بىگناه را كه به خيال خودم به دولت خدمت كرده‌ام از اين محبس به آن محبس ، از تهران به قزوين و از قزوين به انبار در زير زنجير مبتلا بودم . . . من قربانى نوروز على خان قلعه محمودى ، سبزه على خان ميدان قلعه‌اى . . . نايب السلطنه و آقا بالا خان شده بودم .\r\nس - نوروز على خان قلعه محمودى كه بود ؟\r\nج - محمد اسماعيل خان وكيل الملك و حاكم كرمان ، هرروز براى خرج‌تراشى و اضافه مواجب و منصب يك نفر ياغى به دولت جعل مىكرد و مدتها به اسم نوروز على خان قلعه محمودى دولت را مشغول كرده بود . هروقت هم كه نايب السلطنه يك امتياز نگرفته داشت ، مرا مىگرفت . هروقت وكيل الدوله اضافه مواجب و منصب مىخواست ، مرا مىگرفت . عيالم طلاق گرفت ، پسر 8 ساله‌ام به خانه‌شاگردى رفت ، بچهء شيرخواره‌ام به سر راه افتاد . . . »\r\nس - . . . از خود شما انصاف مىخواهم ، اگر شما به جاى شاه شهيد بوديد ، نايب السلطنه و وكيل الدوله نوشته به آن ترتيب پيش شما مىآوردند . . . جز اين‌كه باور كنيد چاره‌اى داشتيد ؟\r\nج - تكليف بىغرضى شاه اين بود كه يك محقق ثالث بفرستد ميان من و آنها حقيقت مسأله را كشف كند . چون نكرد ، او مقصر بود . سالهاست كه سيلاب ظلم بر عامهء رعيت جارى است .\r\nمگر اين سيد جمال الدين . . . اين مرد بزرگوار چه كرد كه با آن افتضاح او را از حضرت عبد العظيم ( ع ) كشيدند ، زير جامه‌اش را پاره‌پاره كردند ؟ او غير از حرف حق چه مىگفت ؟ . . . اينها ظلم نيست ، اينها تعدى نيست ؟ . . . در همان نقطه كه سيد را كشيدند ، در همان نقطه گلوله به شاه خورد ، مگر اين مردم بيچاره اين يك مشت اهالى ايران ودايع خدا نيستند ؟\r\n\r\n","description":"","footnote":"","page_name":" 1388 ","page_number":678},
  {"content":"\r\n\r\nقدرى پايتان را از خاك ايران بيرون بگذاريد ، در عراق عرب و بلاد قفقاز و عشق‌آباد و اوايل خاك روسيه ، هزارهزار رعيت بيچارهء ايرانى را ببينيد كه از وطن عزيز خود از دست تعدى و ظلم فرار كردند . . . كثيف‌ترين كسب و شغل‌ها را از ناچارى پيش گرفته‌اند . هرچه حمال و كفاش و الاغى و مزدور در آن نقاط مىبينيد ، همه ايرانى هستند . آخر اين گله‌هاى گوسفند شما مرتع لازم دارند كه شيرشان زياد شود ، كه هم به بچه‌هاى شما بدهند ، هم شما بدوشيد . نه اين‌كه متصل تا شير دارند بدوشيد ، شير كه ندارند گوشت تنشان را بكلاشيد ، گوسفندهاى شما همه رفتند ، متفرق شدند نتيجهء ظلم همين است كه مىبينيد . گوشت بدن رعيت را مىكنند ، مىخورند ، صد هزار تومان از فلان بىمروت مىگيرند ، قبالهء مالكيت جان و مال و عرض و ناموس يك شهر و يا يك مملكتى را به دست او مىدهند ، رعيت فقير و اسير و بيچاره را در زير بار تعديات مجبور مىكنند كه زن منحصر به فرد خود را از اضطرار طلاق بدهد و خودشان صدتا صدتا زن مىگيرند و سالى يك كرور پول كه به اين خونخوارى و بىرحمى از مردم مىگيرند ، خرج عزيز السلطان كه نه براى دولت مصرف دارد و نه براى ملت و نه براى خود نفس شخص و غيره و غيره . . . اينها چيزهايى است كه همهء اهل شهر مىدانند و جرأت نمىكنند بلند بگويند ، حالا كه اين اتفاق بزرگ ، حكم قضا و قدر به دست من جارى شد . . . مردم سبك شدند . دلها همه منتظرند كه پادشاه حاليه چه خواهد كرد . . . اگر ايشان . . . بناى سلطنت را بر عدل و انصاف قرار بدهند ، البته تمام خلق فداى ايشان مىشوند . . . اما اگر ايشان هم همان مسلك و شيوه را پيش گيرند ، اين‌بار كج به منزل نمىرسد . . .\r\nحاج سياح و ميرزا رضا كرمانى در زندان\r\nسپس بازپرس با زبانى نرم از ميرزا رضا مىخواهد كه دوستان و همفكران خود را معرفى كند .\r\nوى در جواب با قيد قسم مىگويد : « به شما دروغ نخواهم گفت ، هم‌عقيدهء من در اين شهر و مملكت بسيار هستند و در ميان علما بسيار ، در ميان وزرا بسيار هستند . شما مىدانيد وقتى كه سيد جمال الدين در اين شهر آمد ، مردم از هردسته و هرطبقه ، چه در تهران ، چه در حضرت عبد العظيم به ملاقات او رفتند و مقالات او را شنيدند . هرچه مىگفت براى خير عامه بود ، همه\r\n\r\n","description":"","footnote":"","page_name":" 1389 ","page_number":679},
  {"content":"\r\n\r\nكس مستفيد و شيفتهء مقالات او شدند ، و تخم اين خيالات بلند را در مزارع قلوب پاشيد . مردم بيدار بودند ، هشيار شدند . . . به خدا قسم . . . از اين خيال و نيت كشتن شاه احدى غير از خودم و سيد اطلاع نداشت و سيد هم در اسلامبول است ، هركارى به او مىتوانيد بكنيد . . . »\r\nاين بود مختصرى از درد دلها و اظهارات ميرزا رضاى كرمانى كه در محضر بازپرس يعنى ميرزا ابو تراب نظم الدوله اظهار كرده است . بازپرس ضمن تقديم رونوشتى از بازپرسيهاى عديدهء خود ، چنين مىنويسد : « . . . اين كتابچهء سئوال و جواب و استنطاقى است كه در مجالس عديده در حضور اين غلام خانه‌زاد ابو تراب . . . عجالتا به طور ملايمت و زبان خوش از ميرزا رضا به عمل آمده ، ليكن مسلم است در زير شكنجه و صدمات لازمه . . . مهمتر از اين مطالب و مكنونات را بروز خواهد داد . . . به نظر بازپرس او ابدا در فكر صلاح و خير عامه نبوده . . . تمام اين مهملات و مزخرفات را از سيد جمال الدين شنيده و فقط از شدت نادانى شيفته و فدايى سيد شده است . . .\r\nگويا مراد از صدمات ديگر كارهايى غير از شكنجهء متهم يا بزهكار باشد ، مانند اين‌كه طفل او را بياورند و داغ آتش كنند ، بلكه پدرش بىطاقت شود و مطالب را بروز دهد . چنان‌كه در باب وصول پول سرشمارى سابقا در دهات كرمان معمول بوده كه طفل را در حضور پدر و مادر مىنشاندند و آتش حاضر كرده انبر را در آتش مىگذاردند ، همين‌كه انبر آهن سرخ شده را دست و پاى طفل دوساله مىگذاردند ، آن‌وقت پدر يا مادر لا بد شده پول تعارف مأمور ديوانى را مىدادند . . . » « 1 »\r\nكاساكوفسكى در كتاب خاطرات خود مىنويسد : « . . . در بازپرسى ، ميرزا محمد رضا كرمانى را شخصى يافتند كه اطلاعات وسيعى تقريبا درباره آيين كليه مسلكها دارا مىباشد و مدعى آن است كه ملت ايران و تاريخ ، بايستى عمل قهرمانى او را ارج گذارد كه 25 كرور مردم را از دست ستمهاى بيدادگرى ، كه ملت خود را چپاول و يغما مىنمود و مهمتر از آن به حكام خود بخصوص فرزندانش ( نايب السلطنه و ظل السلطان ) و عزيزكرده‌هايش ( عزيز السلطان و غيره ) اجازه مىداد كه بىپروا ملت را تاراج و بىرحمانه خون ملت را بمكند خلاصى بخشيده است و تأكيد مىكند كه او تنها نيست ، بلكه عضو حزب بزرگى است كه بالاخره به مقصود عالى و شرافتمندانهء خود خواهد رسيد و اظهار مسرت مىكند از اين‌كه توفيق يافته « قلب شاه را در همان مكان بسوزاند كه شاه قلب آقاى دلاورى چون سيد جمال الدين را در آنجا سوزانده بود ( اشاره به دستگيرى سيد جمال الدين در شاهزاده عبد العظيم ) . . . » ميرزا رضا مىگويد : « زندگى بىدوام دنيا چه ارزشى دارد ؟ پنج سال بيشتر يا كمتر زنده بودن را چه ارجى است در صورتى كه من به حيات ابدى رسيده‌ام و نام مردان تاريخ را گرفته‌ام . . . » صدراعظم تقريبا تمام عواملى كه قاتل را وادار به اين نمود ، بدين‌سان برشمرد : « اكنون من نمونه بارزى از آن عللى كه وى را تا سرحد اقدام به اين انتقام‌جويى متهورانه به خشم آورده بود ذكر مىكنم : ميرزا محمد رضا قبلا\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ص 117 - 101 .\r\n","page_name":" 1390 ","page_number":680},
  {"content":"\r\n\r\nيك فروشندهء ساده و فقير البسهء كهنه و خريد و فروش كنندهء « شال » بوده است . قريب ده سال قبل اين ميرزا محمد رضاى كهنه‌فروش دو طاقه شال كشمير به نايب السلطنه فروخته بود ، ولى نايب السلطنه وجه آن را نمىپرداخت . ميرزا رضا دو سال انتظار مىكشد ، بالاخره روزى اتفاقا در حضور وزرا و شاهزادگان جسارت نموده به نايب السلطنه تذكر مىدهد كه قيمت شال را نپرداخته است . در قبال اين جسارت نايب السلطنه دستور مىدهد فورا پول او را با بهره‌اش پرداخت نمايند و بهره عبارت از اين بود كه در قبال هريك قران پرداخته شده نوكران نايب السلطنه يك پس‌گردنى مىزدند . . . نايب السلطنه به همين اهانت اكتفا نكرد . وى را نردبان ترقى وكيل الدوله معشوق نالايق و كثيف خود كه تاكنون هم نسبت به وى عشق غيرطبيعى مىورزيد قرار مىداد ، معاملهء ناسب السلطنه در اين مورد حقيقتا طاقت‌فرسا بود . . . خود قاتل در بازپرسى اظهار كرده است كه نايب السلطنه كرارا او را به وسيلهء وكيل الدوله توقيف و هربار توقيف او را به عنوان دلاورى و خدمتى شايان ، نسبت به دولت معرفى كرده است . شاه هم در مورد فرزند خود ، آن‌چنان علاقه و ضعف نفس به خرج مىداد كه اجازه مىداد كه اين مرد نالايق با اين قدمهاى حيرت‌انگيز نردبان ترقى را طى نمايد . . . » قبل از اعدام ، صدراعظم با ميرزا رضا صحبت مىكرد و مىگفت شاه حاضر است تو را عفو كند ، مشروط بر اين‌كه فورا تهران را ترك كنى و قوم و همدستان خود را معرفى نمايى . ميرزا رضا گفت اين مطلب را هرگز باور نخواهم كرد ، شما هم مرا خواهيد كشت و هم عموم همدستان بيچاره من ، بهتر است همان من به تنهايى هلاك شوم .\r\nصدراعظم ديد مذاكرات فايده‌اى ندارد ، به وى گفت برو صاحبقرانيه ، شايد شاه پس از گفتگو تو را ببخشد . « وقتى كه با كالسكه او را به كاخ سلطنتى مىبردند ، گفتند شاه مىخواهد در حق تو محبت كند . او با غرور گفت : « حق دارد ، آخر از دولت سر من به سلطنت رسيده است . ملاقات با شاه ظاهرا صورت نگرفت ، شب 22 / 5 / 1275 در ميدان مشق ، دارى برپا كردند . هيچ‌يك از ساكنين تهران حاضر نبود چوبهء دار تحويل دهد . عاقبت يك نفر با گرفتن 25 تومان تير لازم را تحويل داد . . . قاتل را با زيرشلوارى بدون پيراهن دست‌بسته بيرون آوردند ، در آخرين لحظه گفت : « اين چوبهء دار را ؛ يادگار نگاه داريد ، من آخرين نفر نيستم . » « 1 »\r\nدر كتاب انقلاب ايران براون ، از صفحه 67 به بعد بازپرسى و مدافعات و اظهارات ميرزا رضا كرمانى به تفصيل نقل شده و در ذيل صفحهء 91 آقاى احمدپژوه چنين آورده است : در كتاب « شرح حال و آثار فيلسوف مشرق و مجاهد اسلام سيد جمال الدين اسدآبادى همدانى متخلص به افغانى به قلم ميرزا لطف إله خان اسدآبادى خواهرزادهء سيد » ( صفحه 97 ) اشعار زير از ميرزا رضا به دست آمده است :\r\n\r\n\r\n","description":"","footnote":"\r\n( 1 ) . خاطرات كاساكوفسكى ، پيشين ، ص 53 و 82 به بعد .\r\n","page_name":" 1391 ","page_number":681},
  {"content":"\r\n\r\n محب آل رسولم غلام هشت و چهار * فدايى همه ايران ، رضاى شاه شكارم\r\nرضا به حكم قضا كشت ناصر الدين را * كه كيفر عملش بود ، من گناه ندارم\r\nتنى چگونه زند خويش را به قلب سپاهى * اگرچه لشكر غيبى مدد نبود به كارم\r\nنشان مردى و آزادگىست كشتن دشمن * من اين معامله كردم كه كام دوست برآرم \r\nدر كتاب بيدارى ايرانيان مىنويسد : « ميرزا رضا مسلمان و متدين به دين اسلام بود ؛ در فتوت و مردانگى مسلم و متفق عليه است . چه در حبس آنچه كردند ، يك نفر از آشنايان و دوستان خود را گير نداد و نام نيك خود را در صفحهء روزگار باقى گذارد . ميرزا رضا از شوخى و هرزه‌گويى اجتناب مىكرد : مگر در روزهاى گرفتارى و استنطاق كه حالتى خوش و شادمان داشت و گاه‌به‌گاه مزاح مىنمود . حاج ملك التجار به زندان نزد او رفت و با خشرويى و مهربانى دوستانه از او خواست كه همدستان خود را محرمانه به او بگويد و حاجى متعهد شد كه راز او را فاش نكند ، ميرزا رضا پذيرفت و گفت چهار كس با من همراه بودند ، خودم و سايه‌ام ، آلت و بيضه‌ام . حاجى سرافكنده و شرمنده از نزد او بيرون رفت . داستان خواجهء سياه كه از نهيب و نفير او از هوش رفت ، نيز معروف است . . . در راه استقرار مشروطيت عده‌اى كشته شدند و جمعى به زندان افتادند . دربارهء كسانى كه به حبس و تبعيد محكوم شدند ، نامهء مجد الاسلام به يادگار مانده كه بسيار آموزنده و خواندنى است .\r\n\r\nنامهء گرانقدر مجد الاسلام به ناظم الاسلام از زندان كلات :\r\nمجد الاسلام از زندان كلات كه تبعيدگاه او و عده‌اى از آزاديخواهان بود ، شرح جالبى به ناظم الاسلام مىنويسد ، ما قسمتهايى از اين نامهء تاريخى را براى اطلاع خوانندگان نقل مىكنيم :\r\nشرح حال ما بسيار رقت‌انگيز است . . . اجمالا مسافرت از تهران تا خراسان را در هفت روز پيموديم . اما با چه حالت يا با چه جلالت ، سر و پاى برهنه مسلوب العمامه و الرداء در اين هواى گرم روزها از شدت گرما مثل ماهى كه از آب بيرون افتاده باشد در اضطراب ، و شبها از شدت سرما مثل مرغ سركنده در التهاب بوديم . غذاى ما نان خشك و دواى ما . . . غلامان كشيك‌خانه در هيچ‌جا ، چاپارخانهء ما را اجازت خواب ، بلكه توقف و آرام ندادند و هرجا كه رسيديم فورا اسب عوض كردند و ما را در مقر درشكه انداختند و با سرعت تاختند تا به منزل ديگر . آنقدر رنج ديديم و بىخوابى كشيديم كه مكرر از غلبه خواب از درشكه به زمين خورديم . از تهران رئيس سوار كه سالار نصرت باشد به سرهنگ نوشته بود ما را زنجير كند و كند بر پاى ما بگذارد . اما خوش‌فطرتى سرهنگ اجازه نداد ، سوارهاى مستحفظ ما در گارى به آسودگى مىخوابيدند ، اما براى ماها ممكن نمىشد . . . در چند محل مردم دهات مىخواستند ما را مستخلص نمايند ، خودمان مانع شديم . . . به قدرى از مهماندارى آصف الدوله سختى كشيديم كه به صدمات بين راه راضى شديم . عمارتى كه براى پذيرايى ما معين كردند ، همان انبار دولتى يا محبس حكومتى بود كه زياده از هشتاد نفر مردمان بدبخت در آنجا محبوس و از تمام لوازم زندگى مأيوس بودند .\r\n\r\n","description":"","footnote":"","page_name":" 1392 ","page_number":682},
  {"content":"\r\n\r\nزندانيان باغ شاه\r\n\r\n","description":"","footnote":"","page_name":" 1393 ","page_number":683},
  {"content":"\r\n\r\nسيماى آنها مثل خودمان از گرما و سرماى زندان ابدا شباهت به سيماى انسان نداشت ، از گرسنگى رنگ از روى آنها پريده بود و با اين ضعف و ناتوانى در زير زنجير بسيار سنگين و كنده‌هاى خيلى گران خسته و نالان بودند . مستحفظين محبس هم گاهى توجهى به آنها مىكردند و با آهن تفتيده ابدان ناتوان آن بيچارگان را رنجه و گاهى هم با اسبابهاى ديگر آنها را شكنجه مىكردند .\r\nسبحان اللّه ! چگونه مىتوان تصور كرد فردى از افراد بنى آدم اين‌طور سنگين‌دل و بىرحم باشد كه با برادران وطن خودش اين‌طور سلوك كند ؟ خدا گواه است ، من از روزى كه اين محبس را ديده‌ام ، از زندگى خود سير شدم . كلات بهشت من شده است و مرگ آرزوى من است . حالا مىفهمم چه لذتى داشته‌اند كسانى كه در فرانسه براى تحصيل آزادى ملت و تبديل اساس ظلم و استبداد به مشروطيت جان داده و به سر دار رفته يا قطعه‌قطعه شده‌اند . . . آخر برادر عزيزم . . . به كدام سند چندين خانهء مرا شبانه غارت كردند ؟ در كدام محكمهء عدليه مرا محاكمه نمودند و از كدام قاضى بر لزوم تبعيد من حكم صادر شد ؟ برفرض كه به زعم آنها من گناهكار بودم . آيا خانوادهء من چه گناه داشته‌اند ؟ من از صميم قلب شكر مىكنم كه در راه تحصيل نعمت حريت ، گرفتار اين‌همه زحمت و مبتلاى خسارت شدم و دشمنى با كسى ندارم و تعدى به حقوق احدى ننموده‌ام . . . از اهل و عيال و ادارهء خودم به هيچ‌وجه خبرى ندارم . ابدا راضى نيستم جنابعالى و ساير اعضاى انجمن فقط در فكر استخلاص من باشيد و ابدا نبايد قواى خودتان را در اين امور جزئيه صرف نماييد ، بلكه صريحا عرض مىكنم كارى بكنيد اساس را درست بكنيد ، اگر اساس درست باشد ، هزار محبوس بدبخت مثل من از محبسهاى تنگ و تاريك آزاد مىشود و اين‌گونه محبسها موقوف مىشود . . . اگر به خاطر داشته باشيد . . . در شب گرفتارى گفتم . . . از شما توقع حمايت ندارم ، استدعا دارم رشتهء مطلب را كه سه چهار سال است دنبال كرديم از دست ندهيد . . .\r\nآقا ميرزا سيد محمد طباطبايى را محافظت كنيد كه تمام اميدوارى آزادىطلبان به وجود اوست . . .\r\nدر باب اهل خانهء ما چندان فكر نكنيد ، عيال من يكى از زنهاى مجرب روزگار است تاكنون هم 14 سال است كه در خانهء من است و سه سال باهم نبوده‌ايم و سه مرتبه تبعيد مرا ديده است . از اين حرفها وحشت نخواهد كرد ، همين‌قدر كارى بكنيد كه از حيث مخارج بر آنها بد نگذرد و راز معاش آنها اين است كه آنچه كتاب و اسباب دارم تدريجا بفروشند و مخارج كنند . . . نورچشمى ميرزا محمد را به مدرسه ببرند ، نگذاريد فاسد شود . . . در آخر عريضه باز جسارت مىكنم كه از مسلك معهود خارج نشويد ، مبادا بترسيد كه اگر بترسيد ، تمام زحمات ما باطل خواهد شد . . . از طرف من تمام اعضاء انجمن مقدس را سلام برسانيد و به همه بگوييد :\r\n سر كه نه اندر ره ملت بود * بار گرانى است كشيدن به دوش ! \r\nكارى بكنيد كه اين يك مشت ملت فلك‌زده را از چنگال ظلم عين الدولهء نوعى مستخلص كنيد و الانفى عين الدولهء شخصى چندان فايده‌اى ندارد ، ديگرى به جايش مىنشيند ، بدتر و\r\n\r\n","description":"","footnote":"","page_name":" 1394 ","page_number":684},
  {"content":"\r\n\r\nظالم‌تر . . . » « 1 »\r\n\r\nوضع زندان :\r\nوضع زندانهاى ايران تا قبل از استقرار مشروطيت بسيار درهم و آشفته بود و هرفئودال بزرگ و زورمندى به خود اجازه مىداد كه زيردستان را زندانى كند . ميرزا رضا افشار در كتابچه‌اى كه در باب قواعد حكمرانى مملكت فرانسه منتشر كرد تلويحا وضع اسف‌بار زندانهاى ايران را در عهد ناصر الدين شاه به باد انتقاد مىگيرد و از جمله چنين مىنويسد : « در فرانسه جميع زندانخانه‌ها چه بزرگ و چه كوچك باشد ، دولتى است و كسى نمىتواند كسى را به زندانخانه فرستاده يا از زندانخانه رهايى بخشد ، يا در خانه خود زندانخانه داشته باشد . و هركس را خواسته باشد به زندانخانه برد و هروقت بخواهد مرخص كند و زندانى را اغذيه و اشربه بدهد . اگر كسان او هم چيزى بياورند ، در زندانبانان بخورند و يا آن‌كه زندانى را از آنچه دارد عريان نمايند . » « 2 »\r\n\r\nوضع زندانها در غرب\r\nدر اينجا بىمناسبت نيست يادآور شويم كه نه‌تنها در ايران ، بلكه در اروپا تا قرن هيجدهم نيز وضع محاكمات و زندانها درهم و آشفته بود و چنان‌كه انتظار مىرود ، بويى از حق و عدالت به مشام نمىرسيد . ولز ضمن توصيف انقلاب 1789 فرانسه مىنويسد : « بگذاريد اندك نگاهى هم به وضع زندانيان در سراسر جهان در آن روزگار بكنيم . در انگلستان و امريكا به هنگامى كه حكومت وحشت در فرانسه فرمانروا بود ، شمار كسانى كه به جرمهاى كوچك ربودن اشياء ناچيز كشته مىشدند ، بسى بيشتر از كسانى بود كه به جرم خيانت به كشور به حكم دادگاه انقلاب اعدام شدند . البته آن كسان مردمى بودند عادى ، ولى عادى بودن ايشان چيزى از رنج آنان نمىكاهد . در ماساچوست در سال 1789 دخترى را به جرم ربودن كلاه و كفش و سگك دخترى ديگر در خيابان به دار آويختند . هوارد ، بشردوست معروف در حدود سال 1773 در زندانهاى انگليس گروهى از مردم كاملا بىگناه را ديده بود كه محاكمه و تبرئه شده بودند . ولى چون نمىتوانستند حق زندانبان را بپردازند ، در زندان مانده بودند . اين زندانها جاهايى بس پليد بود ، بىهيچ‌گونه نظارت مؤثرى از لحاظ بهداشتى و انسانى .\r\nهنوز در استان هانور كه در قلمرو پادشاه بريتانيا ژرژ سوم بود ، شكنجه معمول بود . در فرانسه هم شكنجه تا زمان پديد آمدن مجمع ملى معمول بود . ولى پس از انقلاب 1789 به تدريج در وضع قوانين و زندانها تحولاتى به نفع خلق پديد آمد . » « 3 » برگرديم به ايران :\r\nناظم الاسلام كرمانى در تاريخ بيدارى ايرانيان در وصف زندان چنين مىنويسد : « زندان ، عبارت است از اتاق تاريك مرطوب كثيفى كه در آن جز كند و زنجير براى گردن و پشه و كك و شپش و ساس براى اذيت ، ديگر چيزى پيدا نمىشود . در 24 ساعت شبانه‌روز 5 سير نان خشك به هريك مىدهند . آب خيلى كم و به ندرت مىدهند ، براى اين‌كه زياد محتاج به ادرار نگردد . در\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 196 به بعد .\r\n( 2 ) . انديشهء ترقى ، پيشين ، ص 87 .\r\n( 3 ) . كليات تاريخ ، ترجمهء رجب‌نيا ، پيشين ، ص 1145 ( به اختصار ) .\r\n","page_name":" 1395 ","page_number":685},
  {"content":"\r\n\r\nاواخر زمان ناصر الدين شاه يك زندانبان عاقلى پيدا شد كه دو چيز براى حبسيها راه انداخت : يكى كسب و ديگرى نذر . اما كسب عبارت است از درست كردن گلوشور غليان و افزار و رشتهء شتر و قاطر كه هريك نفر مىتوانست در 24 ساعت كارى بكند كه صد دينار عايد او گردد . و اما نذر عبارت بود از خيراتى كه مردم دربارهء زندانيان مىكردند .\r\nبه هرصورت روزى يك ديزى صد دينارى و يا قدرى سيرابى به هريك مىرسانيدند و اين عمل خير هنوز در زندان جارى است . » « 1 »\r\n\r\nدستگيرى يك متهم سياسى در عهد عين الدوله :\r\nمهدى گاوكش يكى از مخالفان عين الدوله و يكى از شخصيتهاى محلهء سرپولك بود . چون او بىمحابا اعمال نارواى عين الدوله را مورد انتقاد قرار مىداد جمعى مأمور دستگيرى او شدند ، به اين ترتيب كه « در ساعت 5 از شب گذشته ، در حالى كه او در بستر راحت خفته بود ، از بالاى بام ريختند به خانهء او ، عيالش كه حامله بود مانع گرديد . او را با چوب و قداره به حدى زدند كه طفل جنين او سقط شد . و يك طفل چهار پنج سالهء او را در حوض انداختند كه همان شب زندگى را وداع گفت ، و چند نفر ديگر از اطفال و بستگان آن مرد را زخمى و تلف كردند و اموال و اسباب خانهء او را به غارت بردند . اگرچه در زمان استبداد بالاتر و بزرگتر از اين ظلم به مردم مىرسيد ، خانه‌ها را غارت مىكردند ، نفوس را مىكشتند ، اطفال را به آب و آتش مىانداختند . ولى براى توجيه اعمالشان اسمى رويش مىگذاردند . مثلا مىگفتند فلان شخص بابى است ، خانه‌اش را بايد غارت كرد . مالش حلال و زنش مباح است . يا فلان‌كس مقصر و ياغى دولت است ، هستى او را به باد فنا بايد داد . لاكن مهدى نه بابى و نه ياغى دولت و نه دزد بود ، اگر او دشمن حضرت و الا بود ، زن و طفل و جنين و اطفال خردسال او چه گناهى داشتند ؟ . . . » « 2 »\r\nعين الدوله كه از مرتجعين بنام عهد مظفر الدين شاه و مردى سنگدل و بىرحم بود ، در دوران حكومت در مازندران دستور داد يكى از گنهكاران را مانند دواب نعل كردند و ميخى چند به پاشنه پايش كوبيدند . « 3 »\r\n\r\nمسأله تحصن و بست نشستن در ايران\r\nناظم الاسلام كرمانى در جلد سوم تاريخ بيدارى ايرانيان مىنويسد : « در ايران مرسوم است ، هنگامى كه يك يا جماعتى در فشار حاكم يا پادشاه واقع شوند ، پناه به خانهء يكى از بزرگان مىبرند ، خواه آن شخص ظالم باشد ، خواه مظلوم . . . اگر كسى مال ايران را بخورد ، يا ورشكسته و مفلس شود ، خود به جايى متحصن مىشود .\r\nاما محل تحصن را جايى قرار مىدهند كه محل ملاطفهء شاه و حاكم باشد ، مثلا امامزادهء معتبرى اگر باشد ، به آن‌جا پناه مىبرند و مىگويند فلان دربست رفته است . و اگر امامزاده نباشد ،\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 173 .\r\n( 2 ) . همان ، ص 202 .\r\n( 3 ) . خاطرات كاساكوفسكى ، آذر 1275 ، ص 109 .\r\n","page_name":" 1396 ","page_number":686},
  {"content":"\r\n\r\nبه خانهء يكى از علماى بزرگ آن شهر پناه مىبرند و او را واسطه ، در اصلاح قرار مىدهد . مثلا در مشهد چوب‌بست ، محل امن و تحصن است . در شيراز اطراف امامزاده شاه چراغ محل بست است . در كرمان خانهء علما ، در تهران حضرت عبد العظيم و زير توپ مرواريد مىنشينند . هركس به اين مكانها پناه آورد ، شاه و صدراعظم زودتر به حال او مطلع مىشوند .\r\nدر اواخر سلطنت ناصر الدين شاه و در زمان مظفر الدين شاه ، طويلهء شاهى ، طويله‌هاى شاهزادگان هم محل امنى شده است چه هركس به سرطويله پناه مىبرد ، مهترها و جلودارها ، اميرآخورها از او همراهى مىكنند و اتفاقا كار عارض هم اصلاح مىشود . . . به اين ترتيب هركس عارض يا ورشكسته و يا مظلوم واقع مىشد يا مستحق سياستى مىگرديد ، به توپ مرواريد يا سرطويلهء شاهى يا منزل يكى از خانمهاى دربارى يا خواجه‌هاى سلطانى پناه مىبرد و كم‌كم امكنهء بست بسيار فراوان مىشد و گاهگاهى به ملاحظه شأن عارض يا بزرگى مطلب ، به يكى از سفارتخانه‌ها پناهنده مىشدند . مثلا در 1848 ميلادى اعيان و بزرگان مملكت از ظلم حاجى ميرزا آغاسى به جان آمده به سفارت روسيه و انگليس ملتجى شدند . » « 1 »\r\nدر جريان نهضت مشروطيت نيز آزاديخواهان و تجار و كسبه براى مجبور كردن دولتيان و عين الدوله به ايجاد عدالتخانه و تشكيل مجلس مبعوثان در سفارت انگليس متحصن شدند .\r\nبه‌طورى كه در تاريخ بيدارى ايرانيان آمده است ، گردانندگان نهضت و اعضاى انجمن مخفى از اين موقعيت يعنى از اجتماع مردم در سفارت انگليس براى بيدارى اذهان و افكار عمومى استفادهء شايان كردند . ناظم الاسلام مىنويسد : « مىتوان گفت سفارتخانه در حكم يك مدرسه شده است ، چه در زير هرچادرى و در هرگوشه جمعى دور هم نشسته‌اند و يك نفر عالم سياسى از شاگردان مدارس و غيره آنها را تعليم مىدهد و چيزهاى تازه به گوش مردم مىخورد كه تاكنون احدى جرأت نداشت كه بر زبان آورد . . . بعضى از اعضاى انجمن مخفى روزنامهء حبل المتين را در دست گرفته براى مردم مىخوانند . » « 2 » در داستان شيخ جادوگر كه در اواخر دورهء قاجاريه نوشته شده است . مؤلف به سبكى طنزآميز به وضع آشفتهء دادگسترى در ايران اشاره مىكند و مىنويسد پس از آن‌كه يك نفر تبعهء افغانستان اموالش غارت شد و مورد ضرب و شتم قرار گرفت ، « عريضه تظلم خود و اسباب مسروقه را چنين صورت مىدهد :\r\n1 . عرض حال مدعى : سردار امير غفور شاه كابلى مسافر ساكن تهران و شيخ لطف الدين دعانويس .\r\n2 . مدعى عليه : يوزباشى و فراشان حكومتى بدون علت و مقدمه ريخته كتك زياد زدند و دندان و سر و دست ما را هم شكسته مطابق صورت عليحده غارتمان نموده‌اند .\r\n3 . صورت سياهه : وجه نقد و اشيايى كه فراشان حكومت برده‌اند ، 2939 تومان نقد پول طلا\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 3 ، ص 268 به بعد .\r\n( 2 ) . همان ، ص 274 .\r\n","page_name":" 1397 ","page_number":687},
  {"content":"\r\n\r\n819 تومان ليرهء انگليس 95 فى 5 تومان 4750 تومان ليره عثمانى 50 فى 4 تومان دويست تومان اشرفى 82 فى 2 تومان 164 تومان .\r\nقيمت اسباب : 2100 تومان انگشتر الماس ياقوت دو حلقه هزار تومان ، تسبيح مرواريد رشته هفتصد تومان ، قيمت ملبوس و نقد 400 تومان .\r\n. . . قرار مىشود سردار تمسكى بنويسد به قيد و شرط كه هرچه وصول شود ثلث آن به زيارت‌نامه‌خوان داده شود . . . « بعد نويسنده به كارهاى غيرقانونى مأموريت دول و استشهادنامه‌هاى متناقضى كه معمولا دو طرف دعوا تهيه مىكنند اشاره مىكند و تلويحا مىگويد كه مأمورين دولت در مقام حل‌وفصل دعوا نيستند ، بلكه كمال مطلوب آنها اين است كه دعوا به طول انجامد و آنها از طرفين حق‌حساب و پول مطالبه كنند . و علت اين امر اين است كه پس از شروع نهضت آزادى و مشروطيت ، عده‌اى از مرتجعين از جهل و بىخبرى مردم استفاده كردند و خود را آزاديخواه جلوه دادند و بار ديگر زمام كارها را به دست گرفتند و از اجراى حق و عدالت و رشد آزادى جلوگيرى كردند . » « 1 »\r\nشايد فرخى يزدى پس از مشاهدهء اين انحرافات بود كه گفت :\r\n ز آزادى جهان آباد و چرخ كشور دارا * پس از مشرطه با ابزار استبداد مىگردد . \r\nدر داستان شيخ جادوگر كه به سبك سياحتنامهء ابراهيم بيك نوشته شده ، كمابيش به مظالم ظابطين دادگسترى در عهد استبداد اشاره مىكند و از بيدادگرى فراشباشى ، يوزباشى و حكمرانان وقت مطالبى ذكر مىكند . از جمله مىنويسد : « فراشباشى به انبار آمده به يوزباشى مىگويد آن دو نفر كه هراتى و مرده‌خور باشند حالاها هستند . آن مرد كه يزدى را هم حكم آمد كه امشب زير داغ بروز دهد . يوزباشى جلو آمد بطور نجوا به خان‌باشى مىگويد كه اين يزدى بيچاره عابر سبيل و تماشاچى و زوار خراسان است ، استنطاق و داغ ندارد . فراشباشى مىگويد من و تو نوكر هستيم ، هرچه به ما امر شود اگر نكنيم نمك‌به‌حرامى كرده‌ايم ، برو مشغول شو و آنچه بتوانى پول زيادى از او تحصيل كن . يوزباشى رفته آنچه توانسته يزدى را آزار نموده قرار مىشود كه يك‌صد تومان بدهد . يزدى مىگويد من حالا اينجا زير زنجير هستم ، فراشى همراهم بفرستيد پنجاه تومان نقد در منزل دارم براى خرج زيارت و آن را مىدهم و بقيه را اسباب مىفروشم مىدهم . يوزباشى راپورت به خان‌باشى داد . اجازه مىگيرد يزدى را حضور خان‌باشى آورده و او را تعليم مىنمايد كه دو مرتبه سر فرود آورد . . . »\r\n\r\nدادگسترى در طليعه مشروطيت\r\nچندى پس از استقرار مشروطيت ناظم الاسلام نويسندهء تاريخ بيدارى ايرانيان راه كرمان پيش گرفت و در محكمهء استيناف آنجا به كار قضا مشغول شد . « در آن‌وقت عدليهء كرمان مانند دادگستريهاى ديگر داراى بودجهء مقرر و مرتبى نبود و از اكثر ادارات و محاكم حقوقى از حيث بىحقوقى مختل‌تر\r\n\r\n\r\n","description":"","footnote":"\r\n( 1 ) . مجلهء راهنماى كتاب ، تيرماه 53 ، ص 388 .\r\n","page_name":" 1398 ","page_number":688},
  {"content":"\r\n\r\nبود ، و به همين ملاحظه و روى احتياج ، كمتر قاضى و عضو محكمه و دادگاهى مىتوانست دامان خود را پاك نگهدارد و از هديه و رشوه مصون ماند . و عامل مهم تضييع قضات و انحراف آنان از راه راست و نيز آلودگى اعضاء دفترى در كرمان ، غالبا بعض وكلاى عدليه در آن‌زمان بودند كه قبلا در خانهء مجتهدينى كه محاكمه مىكردند به محررى اسناد و وكالت اشتغال داشتند ، و در اين موقع عنوان وكالت عدليه بر خود گذاشتند و همان اعمال سابق قديم را به عدليهء جديد كشيده بودند و به زور هديه و رشوه‌هاى شبانه از قضات به نفع موكلين خود حكم صادر مىكردند . در چنين موقعى ناظم الاسلام دزدزده و تهىدست در چنان عدليه‌اى به قضا اشتغال ورزيد و با آن‌كه كمال احتياج را داشت . . . از اكثر قضات پاكتر و تميزتر ماند . . . » « 1 »\r\n\r\nعدم مساوات در مقابل قانون\r\nناظم الاسلام در يك محفل سياسى و اجتماعى از عدم تساوى مردم در برابر قوانين مملكتى شكايت مىكند و مىگويد : « مشروطه يا جمهورى ، مقصود از هردو يكى است . چه جمهورى يكى از افراد و صور حكومت مشروطه است ، و مراد از مشروطه سلطنت عمومى و سلطنت ملى است . بناى\r\n\r\n\r\n","description":"","footnote":"\r\n( 1 ) . همان ، ص 385 .\r\n","page_name":" 1399 ","page_number":689},
  {"content":"\r\n\r\nاسلام بر مساوات است و حال آن‌كه مىبينيم دزد اگر از فقرا باشد او را مىكشند و دهنهء توپ مىبندند و اگر از اغنيا باشد از او پولى مىگيرند و او را مرخص مىكنند و اگر آقازاده باشد ( يعنى از روحانيان باشد ) با او همراهى مىكنند . » « 1 » براى آن‌كه خوانندگان به وضع عمومى مملكت و حقوق فردى و اجتماعى مردم مقارن نهضت مشروطيت آشنا گردند ، نمونه‌اى چند از وقايع آن ايام را ذكر مىكنيم :\r\nسيد جمال الدين واعظ اصفهانى\r\nجهانگير صوراسرافيل\r\n\r\nشلاق‌خوردن حاج سيد هاشم :\r\nدر تاريخ مشروطيت ايران ، شلاق‌خوردن سيد هاشم و فرزند شجاع او به وحدت بازاريان و روشن شدن افكار عمومى كمك كرده ، پس از آن‌كه قند در اثر جنگ روسيه با ژاپن كمتر وارد ايران گرديد ، قيمت آن فزونى گرفت . علاء الدوله كه مردى مستبد و سبك‌مغز بود ، بدون اين‌كه به علل سياسى و اقتصادى اين مسأله توجه كند ، حاج سيد هاشم را كه تاجرى باشخصيت و نيك‌نهاد بود فراخواند و از او علت گرانى قند را پرسيد . وى گفت علت جنگ روس و ژاپن و نرسيدن قند كافى به ايران است . علاء الدوله گفت : « بايد التزام بدهيد كه قند را مثل سابق بفروشيد . سيد جواب داد ، من التزام نمىدهم صد صندوق قند دارم آنها را پيشكش جنابعالى مىكنم و دست از تجارت برمىدارم . . . »\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ( شرح حال ناظم الاسلام ) ، ص 22 .\r\n","page_name":" 1400 ","page_number":690},
  {"content":"\r\n\r\nدر اين اثناء وزير تجارت پيغام داد كه به سيد بىاحترامى نكنيد ، علاء الدوله از اين پيغام خيرخواهانه برآشفت . در اين ضمن حاج سيد اسماعيل خان كه او نيز به تجارت قند اشتغال داشت ، وارد شد و گفت : سلام عليكم . علاء الدوله بر او متغير شد كه : تو چه داخل آدم هستى كه به من سلام مىكنى و تعظيم نمىكنى ؟ « سپس نوكران خود را فراخواند و گفت پاى اينها را به فلكه ببنديد . » فراشها ريختند ، سيد بيچاره و حاج سيد اسماعيل خان را بيرون برده ، آنها را خوابانيدند ، كفش و جوراب را از پاى آنها بيرون آورده پاى آنها را به فلكه بستند . پنج نفر فراش دست بر شلاق و مشغول زدن شدند . در اين بين حاج ميرزا على نقى پسر آقا سيد هاشم وارد شد ، خود را انداخت روى پاى پدرش و گفت : چوب را به من بزنيد تا من زنده باشم ، نمىتوانم ديد پدرم را چوب بزنند . فراشها او را عقب كردند ، ثانيا خود را از دست فراشها نجات داده و خود را انداخت روى پاى پدر و فلكه . علاء الدوله گفت : پدر را رها كنيد و چوب او را به پسرش بزنيد .\r\nپاى آن دو نفر را از فلكه باز كرده پسر را به فلكه بستند ، متجاوز از پانصد شلاق بر پاى پسر زدند . . .\r\nدر اين وقت پيشخدمت وارد شد كه نهار حاضر است ، علاء الدوله گفت سايرين را بعد از ناهار بزنيد . بسم اللّه آقايان . . . بياييد بخوريد . . . آقا سيد هاشم را نيز با جمعى ديگر احضار كرد و گفت : آقا وقت چوب بايد چوب خورد و وقت ناهار بايد ناهار خورد . فعلا مشغول ناهار شويد ، پس از صرف ناهار باز به اتاق اول مراجعت كرده و به سيد هاشم گفت يك التزام بنويسيد كه قند را مثل سابق يك من پنج هزار بفروشيد . سيد امتناع كرد و گفت ممكن است ترك تجارت كنم ، ولى ممكن نيست قند را يك من هفت هزار بخرم و پنج هزار بفروشم . در اين موقع يك نفر در گوش علاء الدوله گفت شهر به هم خورده ، دكاكين بسته شده ، مشير الدوله گفته است تجار را بفرستيد نزد من بلكه آنها را به خوشى راضى كنم . » « 1 »\r\nوزيرمختار انگليس در تاريخ 16 ژوئيه 1907 به سر ادواردگرى گزارش مىدهد كه ملك التجار در حالى كه سوار بر اسب بود ، با چند نفر مأمور دادگسترى به مراجع قانونى جلب مىشود ، وى همين‌كه به سفارت روس واقع در روبروى قلهك مىرسد ، ناگهان مهميزهاى خود را به دو طرف تنهء اسب خود كوبيده به سمت سفارت روس مىتازد و نگهبانان او را به عقب و به سوى او شليك مىكنند ، ولى گلوله بر او اصابت نمىكند ، دبير امور شرقى سفارت به يارى او مىآيد و مأمورين دولت را كه داخل سفارت شده بودند خلع سلاح و بازداشت مىكند ، وزير مختار دولت روسيه به اين عمل اعتراض و تقاضا مىكند وزير عدليه با لباس تمام‌رسمى از اين عمل معذرت بخواهد ، وزير عدليه هم به اين كار تن مىدهد . ولى مطبوعات مترقى و آزاديخواه بر اين عمل سفارت روس شديدا اعتراض مىكنند . روزنامهء حبل المتين چاپ تهران در تاريخ 21 ژوئيه 1907 پس از مقدمه‌اى مىنويسد : « . . . حرف اين است در اين مورد وزيرمختار روس حق\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، ج 2 ، ص 92 به بعد .\r\n","page_name":" 1401 ","page_number":691},
  {"content":"\r\n\r\nنداشته است كه درخواست كند از او معذرت‌خواهى شود ، زيرا گماشته‌اى بر اثر نادانى يا ترس از مسئوليتهاى خود بدون تعمق وارد سفارت روس گرديده است . وزيرمختار نبايد او را با كتك زدن و زندانى كردن تنبيه كند ، همچنين وظيفهء او نبوده است كه غلامان خود را تا قلهك به تعقيب ساير نگهبانان كه فرار كرده‌اند بفرستد . با اين‌كه وزيرمختار شخصا به اين امور مبادرت كرده ، نبايد انتظار داشته باشد كه وزير عدليه با لباس رسمى به سفارت برود و از وى پوزش بطلبد . اگر اينطور به اعمال غيرقانونى مبادرت نمىكرد و نگهبانان را بدون كتك به دولت ايران تحويل مىداد ، آن‌وقت چنين حقى داشت . . . اگر وزيران مختار بيگانه مرتكب بزرگترين خلافكاريها بشوند هيچ‌كس نبايد اعتراض بكند ، اما وقتى كوچكترين بىاحترامى نسبت به « سم » اسب آنها نشان داده شود ، آن وقت آسمان و زمين بهم مىخورد و متلاشى مىگردد . اين چه طرز رفتارى است كه وزيرمختارى سفارتخانهء خود را كه محل قابل احترامى است به صورت پناهگاه دزدان و شيادان درآورده و خود سخت بكوشد به آشفتگى دامن زند و فساد را ترويج نمايد . » « 1 »\r\n\r\nنخستين سنگ بناى دادگسترى جديد\r\nدر تاريخ 19 جمادى الاولى 1324 در شماره نهم از سال پنجاه و نهم روزنامهء ايران كه روزنامهء دولتى است ، ترتيب و اساس ديوان عدالت عظمى به نحو زير اعلام گرديد :\r\n« تكاليف و حدود وزارت عدليه : 1 . مطلق دعاوى و تظلماتى كه در ممالك محروسهء ايران طرح مىشود ، اعم از اين‌كه متداعيين رعيت خارجه يا داخله يا از طبقهء نظام يا از صنف تجار باشند ، رسيدگى و حكم قضيه بالانحصار راجع به وزارت عدليهء عظمى است .\r\n2 . در موقع محاكمات نظامى و خارجه و تجارتى ، حضور امناى وزارتخانه‌هاى جليلهء جنگ و خارجه و تجارت در وزارت عدليه شرط است .\r\n3 . وزارت عدليه در حكم محضر همايونى شاهنشاهى است ، اعم از شاهزادگان عظام و وزراء فخام و ارباب مناصب لشكرى و كشورى و ساير طبقات مردم ، مطلقا هركس را وزارت عدليه حضار كند ، بايد خود او با وكيل ثابت الوكالهء او در وزارت عدليه بدون تأمل و تجافى در موقع مقرر حاضر شود .\r\n4 . وزارت عدليه در احضار اشخاص ، مدت معينى را مهلت قرار خواهند داد كه بتوانند در زمان مهلت ، خود را براى حضور در وزارت عدليه حاضر كنند و اگر با رعايت اين مهلت حاضر نشوند ، مطابق فصول جداگانه به تفاوت موضوع مطالب و دعاوى ، مورد مجازات خواهند بود .\r\n5 . احكام و مقررات وزارت عدليه ، تالى حكم پادشاه و تخلف از آن بدون عفو و اغماض ، مستوجب مجازات است .\r\n6 . مهر دولتى وزارت عدليه در حكم امضاء شخص همايون ، و احكام اين وزارتخانه\r\n\r\n\r\n","description":"","footnote":"\r\n( 1 ) . اسناد محرمانهء وزارت خارجهء انگلستان ، به اهتمام آقاى معاصر ، ص 384 و 403 به بعد .\r\n","page_name":" 1402 ","page_number":692},
  {"content":"\r\n\r\nمستغنى از امضاء شخص اول دولت است .\r\n7 . وزارت عدليه براى هريك از ولايات و ممالك محروسه ، امناى عدليه مأمور خواهد كرد ، و حدود و تكاليف آنها مطابق مندرجات فصول معلوم خواهد شد .\r\n8 . رؤساى عدليه ولايات و اجراء وزارت عدليه به تصويب شخص عدليه معين و در پيشگاه دولت معرفى مىشوند و وزير عدليه حق عزل و انفصال آنها را نخواهد داشت ، مگر بعد از ثبوت تقصير و يا اجازه و امضاى همايونى .\r\n9 . وزارت عدليه ماهى يك‌بار ، راپورت كارهاى تمام شده را به توسط جناب اشرف اتابك اعظم تقديم حضور همايونى خواهد كرد .\r\n10 . در مطلق دعاوى قديمه كه مدت آن زايد به 25 سال است ، وزارت عدليه براى مدعى ، جز تكليف قسم بر مدعى عليه حقى نخواهد شناخت و اين حكم موقعى جارى است كه مدعى در مدت مزبور به هيچ‌وجه طرح و عنوان دعوى نكرده باشد . . . در فصل دوم از سازمان دادگسترى ايران در اين مورد سخن رفته است . » « 1 »\r\nرؤساى اصناف در زندان\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 3 ، ص 275 .\r\n","page_name":" 1403 ","page_number":693},
  {"content":"\r\n\r\n\r\nرفتار مأمورين نظميه با مردم\r\nدر جريان جنبش مشروطيت ، عين الدوله ديد اجتماع شبانهء مردم در مساجد ، موجب روشن شدن افكار و بيدارى مردم خواهد شد ، لذا دستور داد از ساعت سه از شب گذشته ، هركس را از هرطبقه و با هر لباسى كه ديدند بگيرند و به احدى ابقاء نكنند . مأمورين از ساعت دوازده شب گذشته شروع به گرفتن مردم كردند . « در نتيجه مساجد آقايان در شب موقوف و مراودهء شبانه ممنوع گرديد .\r\nيك عده از سوار و شبگرد در كوچه و بازار و خيابان گردش مىكردند ، در يكى از ليالى متجاوز از صد نفر از تجار و مردم را كه از بازار و يا از منازل دوستان به خانه‌هاى خود مراجعت مىنمودند ، گرفتند و به ادارهء نظميه بردند . صبح آن شب ، اعظم السلطنه وزير نظميه ( سابق بر اين هريك از رؤساى ادارات را وزير مىگفتند ) آنان را احضار نمود كه چرا با اين قدغن اكيد ، از منازل خود بيرون آمديد ؟ جواب دادند كه دولت قدغن كرده است از ساعت سه از شب گذشته كسى در كوچه راه نرود . ليكن ماها را در ساعت دو از شب گذشته ، بلكه كمتر گرفتند . وزير نظميه جواب داد ديشب شيپورچى اشتباها شيپورها را كشيد ، فلذا مرخصيد ، مىخواهيد برويد . مأخوذين اظهار داشتند وقتى كه ما را گرفتند كيسه و بغل ما را خالى كردند ، ساعت و اسباب و پول ما را از ما گرفتند ، بفرماييد آنها را به ما رد كنند . وزير نظميه گفت : حالا نوكر ديوان را متهم مىنماييد ؟\r\nرو كرد به اجراى نظميه ، گفت اين اشرار را بگيريد ، ببريد محبس ، در زندان نماييد . بعضىها را كه چيزى نگفته بودند ، پس از شفاعت و گرفتن يك تومان جريمه مرخص كردند . اين حكم رسميت يافت ، شبهاى ديگر هركس را كه مىگرفتند ، على الرسم يك تومان و ده شاهى از او مىگرفتند .\r\nيك تومان براى رئيس نظميه و ده شاهى براى خود گيرنده . و تا صبح هم آن بيچاره را نگه مىداشتند . اگر تعارف مىداد ، رها مىكردند و الا تا صبح نگه مىداشتند و يك تومان و ده شاهى مىگرفتند . و اگر فقير و گدا بود ، در عوض جريمه او را چوب مىزدند يا در محبس نگاه مىداشتند تا مريض يا تلف شود . بارى اين حكم اعظم السلطنه جارى بود ، گاه يك نفر يك تومان و دهشاهى مىداد و در كوچهء ديگر گرفتار دستهء ديگر مىشد . كرارا اتفاق مىافتاد كه يك ، نفر گير چند نفر مىافتاد ، از آن جمله خود نگارنده در يك شب به سه دسته برخورده و 5 تومان متضرر شدم كه سه تومان به دو دسته و 15 قران هم به يك نفر دادم كه همراهم آمد و در خانه وجه را گرفت . اين شخص در راه به مأمورين پليس مىگفت مأمورم اين شخص محترم را به خانه‌اش برسانم . عدهء زيادى بيمار و زنان حامله چون به طبيب دسترس نداشتند ، شهيد راه استبداد عين الدوله شدند . . . » « 1 »\r\n\r\nقدرت‌نمايى محمد على ميرزا :\r\nدر تاريخ 5 ژوئن 1905 سر آرتور هارينگ به وزير امور خارجهء انگلستان ، گزارش مىدهد كه محمد على ميرزا پس از آن‌كه رسما به مقام نايب السلطنه برگزيده شد « . . . با چند اقدام شديد در افكار ساكنان تهران رعبى ايجاد نموده است . وى نخست\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 173 .\r\n","page_name":" 1404 ","page_number":694},
  {"content":"\r\n\r\nفهرست اسامى محكومين را كه در زندان بسر مىبرند خواست ، و نام قاتلى را كه چندى پيش ، آخوندى را در اراك كشته بود انتخاب كرد و فرمان داد او را در ملاء عام گردن بزنند .\r\nبروز اين شايعه كه وليعهد با قصابها و نان‌پزها با همين خشونت رفتار خواهد كرد ، قيمت گوشت و نان به سرعت در تهران تنزل كرد . فرمان اعدام چند نفر ديگر از جنايتكاران صادر شد تا نشان داده شود كه نايب السلطنه شوخىبردار نيست . » « 1 »\r\n\r\nفقدان امنيت مالى و قضايى\r\nدر 18 ژوئن 1906 ايولين گرانت داف به سر ادوارد گرى وزير خارجه انگلستان گزارش مىدهد كه « . . . اخيرا سيد جوانى ، سنگى به طرف وزيرمختار هلند كه با اتومبيل از خيابانى در تهران مىگذشت پرتاب كرده سنگ زخمى دردناك بوجود آورد ، وى شكايت رسمى تقديم مشير الدوله كرد . . .\r\nمشير الدوله ضمن اعتذار از رفتار آن پسربچه گفت ، در وضع كنونى شهر ، دولت جرئت آن را ندارد كه سيدها را كه ( صد هزار تن از آنها در شهر هستند ) تنبيه كند . لذا سيد با 5 روز زندانى شدن كه در اين كشور ، نمىتوان نام مجازات بر آن نهاد از كيفر رهايى يافت .\r\nهمين چند روز پيش كاروانى با محمولهء گران‌قيمتى از پوست بره متعلق به بازرگانان روسى از اصفهان به تهران مىآمد كه يكى از شاهزادگان قاجار به نام اجلال الدوله كه بستگى نزديك با شعاع السلطنه دارد ، به كاروان حمله كرد محموله را به صحرا ريخت و قاطرها را با خود برد . در نتيجه چهل هزار تومان خسارت وارد شد . تنها دليلى كه در اين مورد اقامه شد ، اين بود كه حرم شعاع السلطنه كه عازم مسافرت به شمال بود ، احتياج به اين قاطرها داشته است . اجلال الدوله براى اين كار ، مجازات نشد ، اكنون سفارت روس در تلاش است تا غرامت بگيرد . . . » « 2 »\r\n\r\nعدم تمركز :\r\nدر گزارش سفيركبير انگلستان در ژوئن 1906 به سر ادوارد گرى صريحا نوشته شده است كه : « مشير الدوله و در حقيقت همهء مقامات و مأمورين عاليرتبه ، صريحا اعتراف دارند كه فرامين دولت مركزى در شهرستانها هنگامى قابل اجراست كه با منافع مقامات محلى مباينت نداشته باشد . آنها خوب مىدانند كه تمردشان مجازات نخواهد شد . » « 3 »\r\n\r\nقاضى فاسد :\r\nپروين اعتصامى در نيمهء دوم قرن بيستم در يكى از آثار خود ضمن توصيف گفتگوهاى زن و شوهرى ، پرده از روى مظالم يك قاضى فاسد برمىدارد و نشان مىدهد كه يك دادرس كه بايد مظهر تقوى و پاكدامنى باشد ، چگونه به اميد رشوه پا روى قوانين مىگذارد . از متهم به زور اقرار مىگيرد و او را به ناحق محكوم مىكند ، خود قاضى قانون‌شكنيهاى خود را چنين بيان مىكند :\r\n كور و عاجز بس درافكندم به چاه * تا كه شد هموار از بهر تو راه\r\nاز پى يك راست گفتم صد دروغ * ماست را من بردم و مظلوم دوغ\r\nسنگها انداختم در راهها * اشكها آميختم با آه‌ها \r\n\r\n\r\n","description":"","footnote":"\r\n( 1 ) . اسناد محرمانهء وزارت خارجهء انگلستان ، ص 9 .\r\n( 2 ) . همان ، ص 56 .\r\n( 3 ) . همان‌جا .\r\n","page_name":" 1405 ","page_number":695},
  {"content":"\r\n\r\n بدرهء زر ديدم و رفتم ز دست * بىتأمل روز را گفتم شب است\r\nحق نهفتم بافتم افسانه‌ها * سوختم با تهمتى كاشانه‌ها « 1 » \r\nدر جاى ديگر پروين با استادى نشان مىدهد كه اگر قاضى براى كسب مال و جاه از راه حق منحرف شود ، هيچ فرقى بين او و يك دزد و راهزن وجود ندارد :\r\n مىزنم گر من ره خلق اى رفيق * در ره شرعى ، تو قطاع الطريق !\r\nمىبرم من جامهء درويش عور * تو ربا و رشوه مىگيرى به زور\r\nدست من بستى براى يك گليم * خود گرفتى خانه از دست يتيم\r\nدزد جاهل گر يكى ابريق برد * دزد عارف دفتر تحقيق برد « 2 » \r\nوصفى از زندان و زندانيان : در اشعار زير نيما يوشيج مناظرى از زندان را بيان مىكند :\r\n در ته تنگ دخمه‌اى چو قفس * پنج نوبت چو كوفتند جرس\r\nناگهان شد گشاده در ظلمات * درب تاريك كهنهء محبس !\r\nدر بر روشنايى شمعى * سر نهاده به زانوان جمعى\r\nموى ژوليده جامه‌ها پاره * همه بيكارگان بيچاره\r\nبىخبر اين يك از زن و فرزند * وان دگر از ولايت آواره\r\nاين يكى را گنه كه كم جنگيد * وان دگر را گنه كه بد خنديد\r\nگنه اين ز بيم رفتن جان * در تكاپو فتادن از پى نان\r\nگنه آن قدم نهادن كج * گنه اين گشادگى دهان\r\nاين‌چنين شان عدالت فايق * كرده محكوم و مرگ را لايق\r\nچار سرباز در چو بگشادند * غضب‌آلوده بر در استادند \r\n\r\nزندان صد روزه :\r\nدر پايان بحث در پيرامون زندان ، بىمناسبت نيست كه از درد دل سپهسالار نيز آگاه شويم . « در نهم جمادى الثانى سنه 1339 ما را دعوت قزاق‌خانه و انعقاد بعضى ترتيبات دولتى نمودند ، بعد از اين‌كه حاضر شديم ، محبوس شديم ، بقدرى اين نظاميان به رذات رفتار كردند كه به قلم نمىآيد . عين الدوله هفتاد ساله و سعد الدوله هشتاد ساله و فرمانفرما شصت و پنج ساله ، بنده هفتاد و هفت ساله ، صد روز تمام در حبس و ما را به جاهاى غيرمناسب سوق دادند . در 21 رمضان مرخص شديم . . . ندانستيم گناه ما چه بود . . . سيد ضياء عليه ما به دستيارى طاقيان كه اسم خود را نظام دولت گذارده‌اند . . . محض غارت ما چنين اقدامى نمودند . » ( مربوط است به كودتاى 1299 شمسى . ) « 3 »\r\n\r\n\r\n","description":"","footnote":"\r\n( 1 ) . ديوان پروين اعتصامى ، چاپ تهران ، ص 133 .\r\n( 2 ) . همان ، ص 130 .\r\n( 3 ) . مجلهء راهنماى كتاب ، ص 536 .\r\n","page_name":" 1406 ","page_number":696},
  {"content":"\r\n\r\n12 . ديگر سازمانهاى ديوانى\r\n\r\n","description":"","footnote":"","page_name":" 1407 ","page_number":697},
  {"content":"\r\n . \r\n","description":"","footnote":"","page_name":" 1408 ","page_number":698},
  {"content":"\r\n\r\n\r\nفصل دوازدهم ديگر سازمانهاى ديوانى\r\nدر مقدمه كتاب دستور الكاتب نخجوانى ( جلد دوم ) غير از ديوانهايى كه نام برديم از ديوانهاى ديگرى نيز سخن به ميان آمده است .\r\n« رشيد الدين با وجود اينكه اصطلاح « ديوان » را به كار مىبرد ضمنا اصطلاح « ديوان بزرگ » و « ديوان اعلى » و ديوان مطالعه و ديوان خالصجات و ديوان اوقاف را نيز استعمال مىنمايد .\r\nبر خلاف محمد نخجوانى ، رشيد الدين از اصطلاح « ديوان صل » نيز استفاده مىكند كه معناى آن بطوريكه از مضمون متن پيداست با ديوان بزرگ يكىست - به اين ترتيب مقايسه متون آثار بعضى از مورخان امكان مىدهد به اين نتيجه برسيم كه در زير اصطلاح « ديوان » ، « ديوان اصل » ، « ديوان وزارت » ، « ديوان امارت » ، « ديوان ممالك » از يكطرف و « ديوان بزرگ » از طرف ديگر ، به احتمال قوى يك مفهوم يا بعبارت ديگر « ديوان بزرگ » مستفاد مىشده است .\r\nوصاف علاوه بر ديوانهاى « اعلى » ، « بزرگ » ، خالصات و « وزارت » وجود « ديوان زكات » كه بايد آن را چون سازمان جمع‌آورى اعانه از توانگران بنفع فقرا دانست و نيز « ديوان عمارت » را خاطرنشان مىسازد .\r\nوصاف در جايى ديگر اصطلاح « ديوان عمارت خاصه » و نيز « ديوان اينجو » را به كار مىبرد كه وجود آن را محمد آق‌سرايى نيز اطلاع مىدهد . شخص اخير علاوه بر « ديوان » و « ديوان بزرگ » همچنين وجود « ديوان دلاى » ، « ديوان اينجو » و « ديوان استيفا » را نيز متذكر مىشود .\r\nوصاف ، بعلاوه از « ديوان حضرة » نيز نام مىبرد كه مفهوم آن ، از قرار معلوم با « ديوان سلطنت » و « ديوان اعلى » يكىست . » « 1 »\r\nپس از مرگ ابو سعيد و استقرار كشمكشهاى فئودالى « ديوان اينجو » رو به فراموشى مىرود از اين‌رو وظايف « ديوان اينجو » با وظايف ديوان اعلى و نتيجتا « ديوان سلطنت » كه تقريبا ادارهء تمام امور كشور و از جمله مسايل اقتصادى را به عهده داشت يكى مىشود .\r\n\r\n\r\n","description":"","footnote":"\r\n( 1 ) . محمد بن هندوشاه نخجوانى ، دستور الكاتب ، ج 2 به اهتمام عبد الكريم على اوغلى علىزاده ، ص  XXIV  به بعد .\r\n","page_name":" 1409 ","page_number":699},
  {"content":"\r\n\r\nبه كار بردن اصطلاح « ديوان عمارت » توسط وصاف با انجام امور ساختمانى مربوط است ، كه در سلطنت غازان خان توسعه زيادى يافت ، ساختمان تعداد زيادى تأسيسات تازه ، از جمله شبكهء آبيارى ، و راههاى كاروان‌رو ، ابواب البر ، مدرسه ، حمام ، كاروانسرا ، ديوارهاى قلعه ، خانگاه ، رباط و بناهاى ديگر ، و نيز ابزار كمك به امور كشاورزى و تأمين حوايج ملاكين و كشاورزان با ابزار كار ، بذر و حيوانات باركش و غيره ، از قرار معلوم توسط « ديوان عمارت » انجام مىگرفت .\r\nعلاوه بر اين ديوان ، همانطور كه در بالا ذكر شد ديوان عمارت خاصه نيز وجود داشت كه كار آن ، انجام امور ساختمانى مربوط به شخص سلطان بود .\r\nبطورى كه از متن رشيد الدين برمىآيد اراضى باير ديوان و اينجو براى كشت به كشاورزان واگذار مىگرديد و آنها حق داشتند اين اراضى را چون ملك خصوصى خود بفروشند و ببخشند و يا به ميراث بگذارند .\r\nدر مورد « ديوان بايرات » آشنايى نزديك با اسناد ، تا حدى اجازه مىدهد احتمال دهيم كه ميزان اراضى باير در نتيجهء جنگهاى فئودالى به حدى زياد شده بود كه بعدا لزوم تشكيل اين ديوان ويژه ، يعنى « ديوان بايرات » احساس گرديد .\r\n« ديوان مظالم » محل رسيدگى به شكايتها ، نيازها و مسايل ديگرى بود كه احتياج به بررسى دقيق داشت . اين ديوان ، با حضور مشايخ ، اربابها ، صاحب‌منصبان ، معتمدين ، متشخصين و شخصيتهاى ديگر كه محمد نخجوانى فهرست آنها را مىآورد ، هرهفته يك بار مسايل مورد اختلاف و نيز اخذ مالياتهاى غيرقانونى ، و خوددارى از پرداخت خراج ، بموقع خود ، و تصرف اموال منقول و غيرمنقول اهالى ، و امور ديگر مورد رسيدگى قرار مىگرفت ، آرزوى محمد نخجوانى طبق روحيهء معمولى او مبنى بر اينكه هنگام رسيدگى به امور ، بايد راه‌حل عادلانه‌اى را يافت ، و از فشار و بيدادگرى ، بىقانونى ، سوءاستفاده غصب اموال غير و . . . خوددارى كرد ، جالب توجه است ، وجود ديوان مظالم نشان مىدهد كه درجهء استثمار و بيدادگرى به اندازه‌اى زياد بود كه احتياج به تشكيل ديوان مزبور پيش آمده است . . . براى تشخيص وظايف اين ديوان قسمتى از فرمان غازان خان را در پيرامون اين موضوع نقل مىكنيم : « . . . ديگر دعوى كه ميان دو مغول باشد يا ميان يك مغول و يك مسلمان و ديگر قضايا كى قطع و فصل آنها مشكل باشد ، فرموديم تا در هرماهى دو روز شحانى ، ملوك و بيتكچيان ؟ و قضاة و علويان و دانشمندان در مسجد جامع به ديوان المطالعه ( المظالم ) جمع شوند و دعاوى به جمعيت بشنوند و به كنه آن رسيده به موجب حكم شريعت به فيصل رسانند و مكتوب نويسند و سجل كرده خطهاى خود به گواهى بنويسند تا بعد از آن هيچ آفريده را مجال طعن نباشد و ابطال نتواند كرد . . . »\r\n. . . طبق فرمان غازان خان تجمع اشخاص براى رسيدگى ماهى دوبار انجام مىگرفت در صورتى كه محمد نخجوانى در هفته يك بار مىنويسد ، اين موضوع نشان مىدهد موارد شكايات و اختلاف در دوران نخجوانى بمراتب زيادتر از دوران رشيد الدين بوده است .\r\nدر مورد ، ديوان يارغو ، كه محمد نخجوانى قيد كرده ، مىتوان گفت كه يارغو ، ابتدا هنگام تسلط مغول ، رسيدگى دادگاهى به امور اعضاى خاندان سلطنت ، سركرده‌هاى قبايل كوچ‌نشين ،\r\n\r\n","description":"","footnote":"","page_name":" 1410 ","page_number":700},
  {"content":"\r\n\r\nامرا ، صاحب‌منصبان ، اشراف مغول بود و يكى از مهمترين ادارات در سيستم سازمان دولت شمرده مىشد .\r\nپس از آنكه مغولها اسلام آوردند ، يارغو به تدريج وظايف اوليه خود را از دست داده و با حفظ شكل سابق ، تا حدى زير نفوذ قوانين شريعت قرار گرفت و مانند « قضاء » خود ديوانى داشت . . . و ديوان يارغو به تدريج از دايره استعمال خارج گرديد ، در عهد صفويان تا جايى كه بر ما معلوم است ديگر اين اصطلاحات ، استعمال نمىشدند و امور محاكمه ، در ولايات اسلامى ، طبق قوانين شريعت انجام مىگرديد .\r\nاستعمال اصطلاح « ديوان مساس » توسط محمد نخجوانى بسيار شايان توجه است اين ديوان با صنايع ، فعاليت صنعتگران و توليدات صنعتى رابطه كامل داشته و براى رشد شهرها ، وضع بازرگانى و سازمانهاى حرفه‌اى مهم بوده است ، فكر مىكنيم كه منظور از ديوان مساس سازمانى بوده ، كه صنعتگران رشته‌هاى گوناگون را متحد مىساخت و ضمنا مانند ديوانهاى ديگر ، در اين ديوان دفاتر مربوط به ديوان مساس حفظ مىشد - احتمال دارد كه در اين دوره كارگاههاى صنعتى ( كارخانه ) متعلق به دولت وجود داشته كه در آنها عدهء زيادى صنعتگر ، كار مىكردند ، آنها مشغول توليد مصنوعات گوناگون ، از جمله اسلحه براى دولت بودند اين صنعتگران در اختيار « ديوان مساس » قرار داشتند و دستمزد دريافت مىكردند كه از ميزان آن اطلاعى در دست نداريم ، محتملا اين كارگاههاى صنعتى ، متعلق به دولت بوده و در آن عده زيادى كارگر كار مىكردند ، بطورى كه از نوشته‌هاى محمد نخجوانى پيداست ، براى پرداخت دستمزد صنعتگران از ولايات وجوهات مىگرفتند . و اين مبلغ به « ديوان مساس » تحويل مىشد .\r\nكليهء اين ديوانها ، بجز ديوانهاى شخصى سلطان ، تابع وزير اعظم ، صاحب ديوان بودند ، در هر ديوان خزانه‌اى با عده‌اى كارمند و دفاتر ثبت وجود داشت . . . بعد از ابو سعيد استعمال اصطلاح ديوان ، توسعه يافت و تقريبا كليهء ادارات و سازمانهاى واقع در تركيب دولت را « ديوان » مىخواندند . از نوشتهء محمد نخجوانى آشكار مىگردد كه بجز ديوانهاى سابق الذكر ، هرشهر براى خود ديوانى داشت و منشىها تمام مسايل مربوط به فعاليت و وظايف هرديوان را جداگانه ثبت مىنمودند . فهرستها و دفاتر اراضى دولتى كه وصول خراجات و مالياتهاى ولايات و اسناد مهم ديگر را ثبت مىكردند در آنجا قرار داشتند . . . گاه شغل دفتردارى از پدر به پسر مىرسيد - اين دفاتر در اختيار كارمندى قرار داشت كه « دفتردار » خوانده مىشد ، كارمندى كه متصدى ثبت اسناد و وصولات و مخارج ديوان بود در كليهء منابع ادارهء مغول بنام « بتكچى » مشهور است ، الغ بتكچى يعنى بتكچى كل وظيفه نظارت بر تمام ديوانها ، از جمله وصول و مخارج را به عهده داشت ، در ميان ديوانهايى كه قيد كرديم ، ديوان بزرگ مقام اصل را دارد ، كه بسيارى از ديوانهاى نامبرده شده تابع آن بودند و مالياتها و خراجهايى كه از اهالى وصول مىگرديد به اين ديوان تحويل داده مىشد ، در اين ديوان تمام زمينهاى دولت به ثبت مىرسيد كه تعداد آنها در عهد مغول تا غازان خان رقم بزرگى را تشكيل مىداد ، بعلاوه درآمدها ، هزينه‌ها و به طور كلى تمام\r\n\r\n","description":"","footnote":"","page_name":" 1411 ","page_number":701},
  {"content":"\r\n\r\nمسايل مالى حكومت از طريق اين ديوان انجام مىگرفت ، كه در واقع وظايف اداره ماليه سراسر حيطهء سلطنت را با واقع‌بينى بجا مىآورد ، كليه اين امور تحت نظر كارمند عالىرتبه قرار داشت كه آن را « صاحب ديوان » مىناميدند و سپس وزيرش خواندند . و او متصديان مشاغل مهم را تعيين مىكرد نظر به اهميت و ارزش مالى فراوانى كه شغل صاحب‌ديوانى داشت براى احراز اين مقام تلاشهاى فراوانى صورت مىگرفت و در عهد مغول تمام صاحب‌ديوانها بجز يك نفر همگى كشته شدند ، و صاحب ديوان يا « وزير » از لحاظ موقعيت مهمى كه در ادارهء امور كشور به عهده داشت ، بعد از سلطان ، شخص دوم كشور بشمار مىرفت متصديان اين مقام تنها به مصالح مردم و دولت نمىانديشيدند بلكه به دنبال منافع شخصى خود و بستگان و نزديكان خويش نيز بودند و سعى مىكردند كه در مدت زمامدارى به حساب خزانه دولت ثروت بيشترى گرد آورند . « 1 » وزرا در نتيجهء گردآورى اين پولهاى نامشروع كه از راه اختلاس و تجاوز به حقوق عمومى جمع‌آورى مىشد محسود رقبا مىشدند و سرانجام پس از مدتى تمام اندوخته‌هاى آنها ، مصادره مىشد ، و خان يا پادشاه وقت تمام دارايى آنها را تصاحب مىكرد و فرمان قتل اين سيه‌روزان متجاوز را صادر مىكرد .\r\nبه اين ترتيب مىبينيم مقاطعه‌كاران مالياتى مخصوصا در دوران آشفتهء پس از حملهء مغول چون مطمئن نبودند ، در آينده مجددا از زمينهاى اجاره‌اى ماليات اخذ خواهند كرد ، در دوران قدرت ، دست به هرگونه تعدى مىزدند ، ماليات‌دهندگان را غارت مىكردند و ماليات را سه برابر ، چهار برابر دريافت مىداشتند و ضمنا هرگز بر اعمال غيرقانونى آنان نظارت نمىشد ، هنگام واگذارى اخذ ماليات به مقاطعه ، مقاطعه‌كاران رشوه مىپرداختند ، تا بتوانند هنگام جمع‌آورى ماليات مطابق ميل خود رفتار كنند ، و با مانع و يا نظارت سازمانهاى دولتى برخورد ننمايند ، واگذارى جمع‌آورى ماليات به مقاطعه و مقاطعه‌كارى حاوى تعهدات بسيارى بوده است كه قبل از همه لزوم پرداخت رشوه‌هاى كلان به صاحب‌منصبان و كارمندان ديوان بود . رشوه‌خواران با يكديگر تماس دايمى داشتند ، و از اين‌رو ميزان رشوه هردم افزايش مىيافت و به‌طورى كه از مآخذ پيداست صاحب‌منصبان عاليرتبه مىكوشيدند ، تا ميزان حق المقاطعه بيشتر گردد و رشوه‌هاى كلانى دريافت دارند ، با در نظر گرفتن نفع شخصى ، و ثروتمند شدن ، به حساب اهالى زحمتكش و خزانه دولت بر عدهء مقاطعه‌كاران مدام افزوده مىگشت ، و در نتيجه هم ميزان حق المقاطعه و هم ميزان رشوه‌ها زيادتر مىشد ، كسانى كه قادر به پرداخت رشوه‌هاى كلان بودند ، مىتوانستند مقاطعه جمع‌آورى مالياتها را به دست آورند ، چون اين وضع هرسال تكرار مىشد و با وسعت عملى مىگرديد ، طبيعى است كه مقياس و ميزان رشوه‌خوارى نيز مدام افزايش مىيافت . درجهء ثروتمندى طبقهء نوخاسته فئودالها ، به نقطه اوج خود رسيد ، صاحب‌منصبان ، كارمندان محاكم ، محصلين ماليات و ديگران به قوانين پشت پازده ، از مقرراتى كه خود وضع كرده بودند پيروى نمىنمودند و به وضع كشاورزى و صنعت بىاعتنا بودند و\r\n\r\n\r\n","description":"","footnote":"\r\n( 1 ) . نقل و تلخيص از همان كتاب ، ص  XXIX  به بعد .\r\n","page_name":" 1412 ","page_number":702},
  {"content":"\r\n\r\nدربارهء حال ماليات‌دهندگان نمىانديشيدند . خلاصه بايد اذعان كرد ، كه اين وضع منجر به پيدايش قشر نيرومندى از افراد مفتخوار و انگل در سرزمينى وسيع گرديد كه به حساب اهالى زحمتكش و خزانهء دولت به آسانى ثروتمند مىشدند ، اموال منقول و غيرمنقول بيكرانى گرد مىآوردند و در زندگى اجتماعى ، اقتصادى كشور نقش مهمى بازى مىكردند ، از نوشته‌هاى محمد نخجوانى پيداست كه در اين شرايط افراد درستكار بااستعداد تحصيل كرده و عاقلى نيز وجود داشتند كه فاقد هرنوع امكان شركت در زندگى اجتماعى و اقتصادى كشور بودند ، از متن كتاب آشكار مىشود كه آنها از كار بر كنار گشته و مقامشان در برابر مبلغى كلان به افراد تصادفى ، بىاستعداد ، عالم‌نما ، نادرست ، پست و به رجال دولتى بىتدبير فروخته مىشد كه در تلاش براى منافع شخصى خود به مقامهاى عالى پردرآمد رسيدند .\r\nيك فرق اساسى بين طبقهء فئودالهاى نوخاسته با وضع فئودالهاى محلى و مالكينى كه از قتل و غارت مغول جان سالم بدر برده بودند وجود داشت و آن اختلاف اين بود كه فئودالهاى محلى به خوبى متوجه بودند كه اگر دهقانان را به طرزى وحشيانه مورد استثمار قرار دهند ، منبع درآمد دايمى خود را از كف خواهند داد ، در حالى كه مقاطعه‌كارانى كه زمينهاى ديوان و املاك سلطنتى را در اختيار داشتند سعى مىكردند در مدتى كوتاه حداكثر بهره‌بردارى را از كشاورزان به عمل آورند ، و به زوال كشاورزى و ورشكستگى عمومى كشور نمىانديشيدند ؛ با اين حال در چنان شرايط نامساعدى مردان بشردوست و مآل‌انديشى چون محمد نخجوانى بودند كه به سختى با چنان اوضاع و احوالى مخالف بودند و از سر خيرخواهى به لزوم بهبود شرايط زندگى كشاورزان از طريق بازگردانيدن رعاياى فرارى به محل سكونت خود و تقسيم اراضى باير بين آنان معتقد بودند . به نظر اصلاح‌طلبان براى تجديد اوضاع و احوال سابق ، اعمال برنامه‌هاى زيرين ضرورى است : « تأمين بذر و وسايل توليد طبق شرايط معين ، استثمار متعادل ماليات‌دهندگان ، ايجاد شرايط جهت رشد صنعت و بازرگانى و نگهبانى راههاى بازرگانى ، تنظيم سيستم مالياتها ، اتخاذ تدابير جدى عليه رشوه‌خوارى ، دزدى و سوء استفاده‌ها و نيز جلب اشخاصى بااستعداد ، مجرب و به حد كافى باسواد ، درستكار و داراى ميدان ديد و دانش وسيع به دستگاه دولتى . به نظر نخجوانى راه بهبود نسبى وضع اكثريت اهالى ، رشد كشاورزى و صنعت و تجارت و به طور كلى اقتصاديات شهرى است ، علاوه بر اين اجراى برنامه‌هاى وسيع ساختمانى و رونق فعاليتهاى فرهنگى براى نيل به مقصود ضرورى است او ضمن ابراز عقيده پيرامون سطح زندگى مردم ، جامعه را به سه گروه تقسيم مىكند : 1 - فقرا 2 - مردم ميانه‌حال و بالاخره 3 - ثروتمندان ، محمد نخجوانى ضمن بحث مفصل پيرامون وضع هريك از اين طبقات و توصيف مناسبات متقابل آنها ، و ذكر اطلاعات گرانبهايى از سطح زندگى آنها اين فكر تخيلى را پيش مىكشد كه بايد سطح زندگى دو گروه اول را تا سطح زندگى ثروتمندان ارتقاء داد ، از اين گفته‌ها ، اين معنى مستفاد مىشود ، كه نخجوانى هوادار زندگى مقرون با آسايش براى تمام افراد جامعه مىباشد ، طبيعى است كه از نظر علمى در يك جامعه طبقاتى اين نظر چيزى جز آرزوى غيرعملى مؤلف نمىباشد .\r\n\r\n","description":"","footnote":"","page_name":" 1413 ","page_number":703},
  {"content":"\r\n\r\n. . . محمد نخجوانى ، هنگام تشريح اوضاع كشور در آستانهء فرمانروايى سلطان اويس ، يا به عبارت درست‌تر ، در عهد آخرين شاهان ايلخانى بعد از ابو سعيد و بخصوص در دورهء سلطنت چوپانيان تمايلات اصلاح‌طلبانهء كاملا گرانبهايى در مورد برقرارى و رشد و رونق بعدى اقتصاديات شهرى بيان مىنمايد ، چنان كه از اثرش پيداست ، او مانند نظام الملك ، رشيد الدين و قشر مترقى دانشمندان و رجال سياسى ، اظهار عقيده مىكند ؛ كه مالياتها بايستى درست ، و به ميزان مناسب معين شده و از كشاورزان و صنعتگران اخذ گردد ، وصول مالياتهاى غيرقانونى و افزايش خودسرانه ميزان مالياتها ، در كتاب محمد نخجوانى شديدا مورد انتقاد قرار مىگيرد . طبق نوشتهء او ، ماليات بايد بعد از درو اخذ گردد تا توليدكنندگان امكان به پايان رسانيدن درو و پرداخت خراج ، به طور نقد را داشته باشند .\r\nمحمد نخجوانى نيز مانند رشيد الدين فضل اللّه و وصاف ، خواهان منع اخذ ماليات به طريق « حرز » مىباشد ، كه طبق آن ميزان ماليات قبل از رسيدن محصول بطور تخمينى معين مىشود ، او همچنين با وصول ماليات به طريق « تقدمه » شديدا مخالفت مىنمايد ، زيرا اين روش دريافت ماليات را قبلا يعنى بلافاصله پس از تعيين ميزان تخمينى مالياتها تا رسيد محصول ، تجويز مىكنند ، اخذ ماليات به طريق « حرز » و « تقدمه » بيش‌ازپيش زندگى اقتصادى كشور را تنزل داد و خزانه را تهى كرد . » « 1 »\r\nدر پايان اين مقال برخى از سازمانهاى دولتى ايران را در عهد ايلخانان كه قبلا از آنها سخنى نگفته‌ايم نقل مىكنيم :\r\n\r\nسازمان بلارغورچى براى تفويض اموال گم‌شده\r\nمحمد نخجوانى در وصف اين سازمان چنين مىنويسد : « بلارغو در عرف مغول گم‌شده را گويند كه او را از ديوان بزرگ تعيين كرده باشند تا به وقت كوچ اردو ، او با نوكران خود در مواضع يورتهاى مردم تردد كند و هركس را كه غلامى يا كنيزكى يا چهارپايان از اسب و استر و شتر و گاو و درازگوش برجاى مانده باشد يا گم‌شده پيش خود برند و محافظت نمايند و اگر ديگرى يابد پيش او برد و بسپارد و او در نگاهداشت آن گمشده‌ها سعى نمايد تا آنگاه كه خداوندان پيدا شوند و ثابت گردانند كه از آن ايشان است و بعد از آن تسليم كند ، و « بلارغورچى » بر در خانه و يورت خود « علمى » فروبرده باشد تا مردم بدان نشانه خانه و يورت او را بازيابند و پيش او روند و گم‌شده خود را بازستانند » « 2 » معمولا متصدى اين كار در مقابل اين خدمت وجهى و يا حقى مىگرفت و حقوق جمع‌آورى شده را كه در دفاتر ثبت شده بود با اجازه ديوان براى مخارج خود و كارمندان خود صرف مىكرد . در حكمى كه به نام ارسلان شاه به عنوان مسئول بلارغورچى صادر شده ، پس از وصف امانت و ديندارى او به كليهء « . . . امرا و وزرا و اركان دولت و اصحاب ديوان بزرگ و جماعت مغولان و تراك و تازيكان و بازارها . . . » تأكيد شده كه تنها او را\r\n\r\n\r\n","description":"","footnote":"\r\n( 1 ) . همان كتاب ، ص  LVII  به بعد .\r\n( 2 ) . همان كتاب ، ص 68 به بعد .\r\n","page_name":" 1414 ","page_number":704},
  {"content":"\r\n\r\nمتصدى اين شغل شناسند و به ديگرى رجوع نكنند .\r\nديگر از شخصيتهايى كه در جنب « ديوان قضا » به حل‌وفصل دعاوى مىپرداخته و از راه كدخدامنشى به اختلافات رسيدگى و حتى الامكان حكمى مرضى الطرفين صادر مىكرده است ، شخصى خوش‌نام و كارآزموده بنام « حكم » بود كه از طرف ديوان وزارت به اين كار گماشته مىشد . به‌طورى كه از مفاد يكى از احكام برمىآيد كسانىكه مسلمان نبودند و به ياسا و احكام چنگيزى نيز ايمان و اعتقادى نداشتند به حكم رجوع مىكردند تا وى طبق موازين معدلت « و بر قانون عرف و عادت . . . نگذارد كه بر يكديگر زور و زيادتى كنند و جانب مرعى داشته . . . تا افعال و اقوال او عند الخالق و الخلايق محمود و مرضى افتد . . . » « 1 »\r\nظاهرا اين شخص مانند امروز مبلغى از طرفين دعوا مطالبه مىكرده و از ديوان نيز پولى براى معاش خود و كارمندان دريافت مىكرده است .\r\nديگر از مشاغل مهم آن دوران تصدى « دفتردارى ممالك » بود ، متصدى اين شغل دفاترى داشت كه در آنها ادرار يعنى حقوق و مستمرى ثابت اشخاص و مطالب ديگرى چون « . . . تخفيف و اسقاط و مردود و احتسابى و املاك و مرسوم و معيشت و سيورغال و غير آن از واجبات هركس كه به دفتر حاجت افتادى در هرشهر و ولايت كه بودى رجوع با او كردندى و او دفاتر آن ولايت طلبيده صورت واقعى را به وزير و اصحاب ديوان بازنمودى و دفتر به عرض رسانيدى تا هيچ آفريده را شكى و شبهتى نماندى و تعيين دفتردار ديوان از صوايب تدابير صاحب سعيد شهيد مغفور خواجه شمس الدين صاحب ديوان جوينى رحمة اللّه تعالى بوده و پيش از او ديگر از وزرا ، سلاطين مغول دفتردار نداشتند . . . اين وزير انديشه كرد كه مبادا اصحاب اغراض در حق او به حضرت پادشاه قصدى كنند » پس از مشورت با ارباب اطلاع و بررسى و ممارست بسيار « . . . بروات هرسالى را به موجب تواريخ كه در هربرات مسطور بود جدا كرد و متوجهات هرشهر و ولايت و ناحيت را كه تعلق بدان ولايت داشت مضبوط گردانيد و جمع و خرج را ماه‌به‌ماه و سال‌به‌سال در دفاتر اثبات كرد و از آن هرولايت ، در هرسال دفترى جداگانه مشتمل بر جمع و خرج كه در آن سه سال اتفاق افتاده بود ، بنوشت » و حاصل سعى و تلاش دبيران و محاسبان را شمس الدين صاحب ديوان به اطلاع شاه رسانيد و هرسال از اين راه مبلغى قابل‌توجه به نفع شاه و خواتين و شاهزادگان و ديگر نامداران مغول مصرف مىكرد ، خان مغول اين اقدام را مورد تأييد قرار داد و خواجه را نوازش و تقدير و به اصطلاح مغولان « سيورغاميشى » تمام فرمود و خلعت خاص ارزانى داشت ، در عهد غازان خان اين شغل خطير به عهده سيد صدر الدين حمزه واگذار شد ، وى كه مورد اعتماد پادشاه و وزرا بود دفترخانه را بيش‌ازپيش وسعت بخشيد . دفترها ، طومارها و روزنامجات و صندوقهاى دفتر او در كمال نظم بود ، ملازمان ، فراشان ، و شتران در صورت لزوم دفاتر و اسناد را از محلى به محل ديگر مىبردند پس از مرگ سيد صدر الدين حمزه\r\n\r\n\r\n","description":"","footnote":"\r\n( 1 ) . همان كتاب ، ص 114 به بعد .\r\n","page_name":" 1415 ","page_number":705},
  {"content":"\r\n\r\nو بازماندگان او ، هرصاحب بلوكى جهت جمع و خرج ولايتى كه در اختيار او بوده دفاتر مخصوص نوشت و دفترهاى قديم را به دست فراموشى سپردند . » « 1 »\r\nصاحب‌جمعى ، يعنى مراقبت و مواظبت از اموال ديوان از ديرباز مورد توجه بود و معمولا مردى كوتاه‌دست و پاكدامن را كه به امانت مشهور بود به اين مقام مىگماشتند ، در يكى از احكام مربوط به عهد ايلخانان از متصدى اين شغل خواسته‌اند كه « . . . در محافظت مال ديوان با قصى الغايه كوشد و بىبرات و حوالت ديوان يك دانگ زر به هيچ آفريده ندهد . . . » « 2 » و به حكام و متصرفان ولايات نيز تأكيد كرده‌اند كه « دست او را در محافظت اموال قوى شناسند و ديگرى را در اين وظيفه با او شريك و منازع ندانند . . . » « 3 »\r\nبه‌طورى كه از مطالعهء فصل بيست و چهارم دستور الكاتب برمىآيد نه‌تنها در شهرهاى مهم يك نفر به عنوان رئيس شهر برگزيده مىشد بلكه در دهات نيز شخص مقتدر و توانايى را بعنوان « رئيس ده » مىگماشتند . محمد نخجوانى دربارهء وظايف رئيس چنين مىنويسد : « چون رئيس عز الدين از مدتى باز به رياست فلان ديه مشغول بوده است و در رعايت رعايا و آبادانى كوشيده و آينده و رونده را بر احسن وجوه جواب داده و از رسانيدن تعرض به رعايا و ضعفا مانع شده ، باز قرار رياست آنجا به دو تفويض رفت تا به قاعدهء سابق اهالى و ساكنان را محافظت نموده ، سويت و راستى ميان ايشان نگاه دارد و زور و زيادتى نكند ، و وجوه بروات و حوالات ديوانى را به نيكوتر صورتى از رعايا حاصل كرده به محصلان دهد و اخراجات ده را به راستى بر رعايا تقسيم كند ، چنانك بار قوى بر ضعيف نيفتد و آينده و رونده را به دلخوشى روانه كند ، بر وجهى كه رعايا را زحمتى نرسد و به نفس خود بر سر مرز دعات رود و مزارعان را مدد دهد تا تمامت را سيراب گردانند و از حيف‌وميل و محابا احتراز نمايد و زندگانيى پيش گيرد كه موجب ترفيه ساكنان باشد تا در آبادانى دير و عمارت و زراعت كوشند و در همه احوال جانب حق تعالى و مصلحت ديوان نگاه دارد .\r\nبدان سبب اين حكم نفاذ يافت تا ارباب و كدخدايان و رعايا و مزارعان ديه از ابتداى اين سال و برقرار ، او را رئيس و پيشواى خود دانند و از سخن و صوابديد او كه متضمن مصالح رعايا و آبادانى ديه باشد ، بيرون نيايند . و مرسومى كه رياست را مقرر بود ، به اتفاق بر يكديگر قسمت كرده سال‌به‌سال با او جواب گويند . » « 3 »\r\nمحمد نخجوانى در آخرين مجلد دستور الكاتب نشان مىدهد كه نه‌تنها در عهد سلاجقه و خوارزمشاهيان بلكه در عهد ايلخانان مغول نيز دولتها و زمامداران وقت براى ادارهء دار العلمها و نظاميه‌ها زبدهء علما و محققان و فضلاى زمان را انتخاب و به عنوان مدرس ، به دانشگاه مورد نظر گسيل مىداشتند ، به همچنين براى مسجد جامع شهرهاى بزرگ خطيب و گوينده‌اى شايسته\r\n\r\n\r\n","description":"","footnote":"\r\n( 1 ) . نقل و تلخيص از همان كتاب ، ص 125 به بعد .\r\n( 2 و 3 ) . همان كتاب ص 163 .\r\n( 3 ) . همان كتاب ، ص 175 .\r\n","page_name":" 1416 ","page_number":706},
  {"content":"\r\n\r\nانتخاب مىكردند و از كليه مقامات دولتى و روحانى مىخواستند كه در رعايت احترام او كوتاهى نورزند . همچنين نخجوانى در فصل هشتم كتاب خود نشان مىدهد كه دانشيار و معيد براى كمك به دانش‌آموزان در عهد ايلخانان نيز معمول بوده است ، علاوه بر اين تدريس فقه اسلامى به عهده مردى فقيه واگذار مىشد . همچنين تعيين محتسب و شهردار براى نظارت در قيمتها و مبارزه با كم‌فروشى و گرانفروشى و انتخاب و اعزام « ساعورى » يا پزشك براى بيمارستانها و انتخاب شخصى براى گردآورى زكات ( عاملى زكوت ) در آن دوره نيز معمول بوده مأمور اخذ زكات مكلف بود تا با توجه به موازين شرعى زكات را ( به صدقه فطر و مال تجارت و شتر و گاو و گوسفند و جز اينها وصول كنند و بين فقرا و مساكين يعنى هفت طبقه‌اى كه در قرآن مذكور است تقسيم كند ، در فصل هجدهم نخجوانى ضمن گفتگو از جزيه مىنويسد : « استيفاء جزيه هرسال يك‌بار كنند و از هرذمى يك‌بار ستانند بيشتر ، كمتر از دينارى نشايد ، و امام را رسد كه زيادت گرداند ، آن‌چنان باشد كه حكم فرمايد كه « ذمى » مسلمانى را كه به خانه او رسد سه روز ضيافت كند يا كمتر از سه روز ، اما بايد كه امام عدد اضياف معين گرداند و آن ايام را كه در تمامت سال هريك از ايشان چند كس را از مسلمانان در چند روز ضيافت كند ، هم تعيين كند ، همچنين از براى هريكى از مهمانان مقدار طعام از نان و خورش معين گرداند و جنس اطمعه نيز جهت هريك از اضياف تعيين كند و منزل نيز مقرر گرداند و علف دواب مهمانان نيز تعيين كند ، تا معلوم شود كه هردابه را چه مقدار علف مىماند و اما آنچ در ديوان بزرگ مقرر است بسيارست و آنچ در زمان سلطان سعيد ابو سعيد مقرر بوده برين جملتست و احكام ديوانى برين مواجب نوشته مىشد ، حكام و نواب و متصرفان و بيتكچيان سلماس و توابع آن و جماعت اهل ذمت آنجا از يهود و نصارا و ارامنه و غيرهم بدانند كه در اين وقت حكومت و متصرفى جزيه اهل ذمت به شيخ الاسلام صدر الدين دامت بركته كه از مشاهير اعاطم مشايخ است تفويض رفت ، تا در رعايت و محافظت ايشان بكوشد و نگذارد از هيچ آفريده بر ايشان زور و زيادتى رود و معتمدان او متوجه جزيه ايشان سال بسال برين موجب استيفاء نمايند :\r\nاز متمول هشت دينار - از متوسط حال شش دينار - از مقل الحال چهار دينار و به زيادت از اين با ايشان خطابى نكنند و مزاحم و معارض نگردند و نگذارند كه از ديوان بيرون اين وجوه كه مفصل شد از ايشان مطالبتى نمايند . . . » « 1 »\r\nفصل هجدهم كتاب دستور الكاتب از جهت تحميلات فراوانى كه مسلمانان بر ذميان روا مىداشتند قابل‌توجه و شايان دقت است ، بخصوص كه مىدانيم در عهد مغولان تعصبات و تحميلات مذهبى نسبت به قرون پيش تا حدى نقصان يافته بود . نكته ديگر كه توجه به آن ضرورى است اينكه در عهد ايلخانان نه‌تنها امام جماعت مسجد جامع شهرها بلكه مؤذن مساجد نيز به موجب فرمانى تعيين مىشدند . « 2 »\r\n\r\n\r\n","description":"","footnote":"\r\n( 1 ) . همان ، ص 248 .\r\n( 2 ) . همان ، 251 و 263 .\r\n","page_name":" 1417 ","page_number":707},
  {"content":"\r\n . \r\n","description":"","footnote":"","page_name":" 1418 ","page_number":708},
  {"content":"\r\n\r\n\r\nفهرست اعلام\r\nآباقاآن : 61 ، 173 ، 189 ، 358 ، 361 ، 364 ، 448 ، 1083\r\nآتاتورك ، كمال : 1223\r\nآتسز ، خوارزمشاه : 95 ، 107 ، 119 ، 476 - 477 ، 532\r\nآثار الرضويه : 876\r\nآثار تاريخى كاشان و نطنز : 1088 ، 1105\r\nآخرين روزهاى لطفعليخان زند : 811 ، 1370 ، 1372\r\nآداب الحرب و الشجاعه : 29 ، 748 ، 749 ، 758 ، 763 ، 766 ، 767\r\nآداب الملوك : 210\r\nآدم ابو لبشر : 214\r\nآدلر : 253\r\nآدميت ، فريدون : 398 ، 406 ، 496 ، 802 ، 807 ، 825 ، 832 ، 934 ، 1146\r\nآدميت ، ميرزا عباسقلى : 412\r\nآذربايجان : 62 - 107 ، 361 ، 372 - 432 ، 434 ، 438 ، 642 ، 708 ، 714 ، 786 ، 799 ، 825 ، 877 ، 915 ، 935 ، 977 ، 1123\r\nآراء اهل المدينه : 28\r\nآرام ، احمد : 49 ، 1216\r\nآريان‌پور ، امير حسين : 1311\r\nآرين‌پور ، يحيى : 676\r\nآزادى و حيثيت انسانى : 164 ، 165\r\nآستارا : 920\r\nآسياى هفت‌سنگ : 75 ، 425 ، 757 ، 852 ، 876 ، 922 ، 1034\r\nآصف ( رستم الحكما ) ، محمد هاشم : 1134\r\nآصف الدوله ، اللهيار خان : 402 ، 404 ، 952 تا 954 ، 1146 ، 1392\r\nآغاز عصر خرد : 1358\r\nآقا خان محلاتى : 860\r\nآقا بالا خان : 1388\r\nآقاسى ، حاجى ميرزا : 398 تا 403 ، 615 تا 618 ، 659 ، 819 تا 823 ، 932 ، 1146 تا 1148 ، 1153 ، 1397\r\nآقا محمد خان قاجار : 252 ، 329 تا 359 ، 489 تا 493 - 586 ، 615 ، 659 ، 804 - 808 ، 810 تا 812 ، 1137\r\nآقا رستم روزافزون : 1335\r\nآق‌قويونلو : 556 ، 1092 ، 1093\r\nآگ‌برن : 1311\r\nآگهى شهان از كار جهان : 421 ، 823\r\nآل ابيطالب : 731\r\nآل اسحاق : 343\r\nآلبانى : 1206\r\n\r\n","description":"","footnote":"","page_name":" 1419 ","page_number":709},
  {"content":"\r\n\r\nآل برمك - برامكه :\r\nآل برهان : 86\r\nآلبوكرك ، آلفونسو : 569\r\nآل بويه : 30 ، 82 ، 132 ، 133 ، 301 ، 513 ، 1011 ، 1283\r\nآلتونتاش : 892\r\nآل خجند : 86\r\nآلمان : 559 ، 560 ، 570 تا 572 ، 580 ، 839\r\nآمل : 158 ، 1003 ، 1063\r\nآمودريا : 999\r\nآناتول فرانس : 150\r\nآيين الرمى : 733\r\nآيين الضرب بالصوالجه : 733\r\nآيين شاه طهماسب صفوى در قانون سلطنت :\r\n1326\r\nآيين شهردارى يا معالم القربه : 74 - 639 ، 641 ، 646 ، 1228 ، 1272\r\nآيين نامك : 17\r\nابراهيم ادهم : 532\r\nابراهيم بن مهدى : 1293\r\nابراهيم ميرزا : 922\r\nابرقو ( ابركوه ) : 921\r\nابقا خان : 649\r\nالاوجاء ، عبد الكريم : 1195\r\nابن ابى شرف : 305\r\nابى الحديد : 1195\r\nابن ابى ليلى : 1202\r\nابن اثير : 58 - 690\r\nابن اخوه : 74 ، 640 تا 644 ، 1241 ، 1264 ، 1265\r\nابن ادريس : 1228 ، 1229\r\nابن بطوطه : 541 ، 686 ، 853 ، 865 ، 1233 ، 1324 ، 1329 ، 1330 ، 1334 بناى\r\nمسجد پيغمبر از نظر - : 1223 توصيف دمشق از - : 853 موقوفات از نظر - : 853 نظر - دربارهء رسم گماردن جاسوس - : 686 نظر - دربارهء شكنجه : 1329 نظر - دربارهء قضات خوارزم : 1330\r\nابن بلخى : 17 ، 1228 ، 1265\r\nابن بلعم : 509\r\nابن بىبى : 526 - 532\r\nابن تيميه : 33 ، 1209\r\nابن جبير : 297\r\nابن الجراح : 1038\r\nابن جوزى : 1291\r\nابن حنبل : 126 ، 1208\r\nابن حوقل : 689 ، 1036 نظر - دربارهء خراج : 1034\r\nابن حزم : 126\r\nابن خردادبه : 1001\r\nابن خلدون : 15 ، 91 ، 200 تا 208 ، 290 تا 292 ، 350 ، 351 ، 357 ، 450 ، 457 ، 461 ، 647 ، 743 ، 1061 ، 1225 ، 1231 پيدايش حكومت فردى به نظر - : 300 - 202 شرايط خلافت و امامت از نظر - : 125 - 126 علل ضعف و سقوط حكومت به نظر - :\r\n202 منصب قضا از نظر - : 1231\r\nنظر - : دربارهء وضع خراج 1061\r\nوظيفهء حاكم يا پادشاه به نظر - :\r\n207 - 208\r\nابن خلكان : 291 ، 691\r\nابن رسته : 12\r\nابن رسول : 133\r\nابن زبير : 78 ، 462\r\nابن سعد : 291\r\n\r\n","description":"","footnote":"","page_name":" 1420 ","page_number":710},
  {"content":"\r\n\r\nابن سماك : 72\r\nابن سينا - ابو على سينا ابن طقطقى ، 171\r\nابن عامر : 990\r\nابن عبد ربه : 293 ، 1226\r\nابن عربشاه : 214 ، 777\r\nابن عطا : 1295\r\nابن عقيل : 133 ، 134\r\nابن عمر : 985\r\nابن عميد : 82 ، 97 ، 301 ، 306 ، 333\r\nابن عيسى : 1295 ، 1296\r\nابن فرات : 295 - 297 - 528 ، 1038\r\nابن فضلان : 529 ، 530\r\nابن فندق : 733\r\nابن قتيبهء دينورى : 17 ، 23\r\nابن قيم جوزيه : 1208 ، 1213\r\nابن مدير : 1042\r\nابن مقفع - عبد اللّه بن مقفع\r\nابن معتز : 1043\r\nابن مقله : 296 ، 297 ، 1038\r\nابن مسكويه : 528 - 529\r\nابن مسلمه : 29 ، 292\r\nابن مقداد : 1087\r\nابن نديم : 447 ، 449 ، 733 ، 1208 ، 1228\r\nابن نسطوريوس : 1042\r\nابن يمين : 193 ، 355 ، 447\r\nابو الجهم : 289 ، 292\r\nابو الدردا : 1231\r\nابو اسحق شيرازى : 132\r\nابو السوار : 79\r\nابو الشوارب : 1265 خاندان - : 1265\r\nابو الصيدا : 991\r\nابو العباس خوارزمشاه : 64\r\nابو العلاى معرى : 115 ، 882\r\nابو الغنايم شيرازى ، تاج الملك : 342\r\nابو الفتح كيخسرو بن قلج ارسلان : 1031\r\nابو الفتح عمر بن ابراهيم - عمر خيام ابو الفوارس : 100\r\nابو القاسم بن مسلمه : 1283\r\nابو القاسم على بن عبد اللّه : 331 - 332\r\nابو المحاسن : 337\r\nابو المظفر حسن بهادر : 1095\r\nابو المظفر رستم بهادر : 1095\r\nابو بكر [ خليفهء دوم 
  ] : 32 ، 461 ، 1195 ، 1225\r\nابو بكر بن خرم : 1221\r\nابو بكر خوارزمى : 351\r\nابو بكر قهستانى : 473\r\nابو بكر محمد بن عمر بن على المحمودى :\r\n1263\r\nابو تمام : 1202\r\nابو ثور بغدادى : 1207\r\nابو جعفر طحاوى : 1206\r\nابو جعفر منصور بن على - منصور\r\nابو جهم عدوى : 52\r\nابو حنيفه : 132 ، 865 ، 1201 ، 1211 ، 1214 ، 1221 ، 1224 ، 1230\r\nابو حنيفه اسكافى : 102 ، 114 ، 406 ، 472 ، 752\r\nابو حنيفه نعمان بن ثابت : 1204 ، 1205\r\nابو حيان توحيدى : 97\r\nابو ذر بن فرازى : 1266\r\nابو زهيرين فرازى : 1266\r\nابو سعد بشر بن الحسين : 1247\r\nابو سعيد - سلطان ابو سعيد\r\nابو سعيد بهادر خان - سلطان ابو سعيد\r\nابو سعيد مصطفوى : 132\r\nابو سفيان : 93 ، 882\r\n\r\n","description":"","footnote":"","page_name":" 1421 ","page_number":711},
  {"content":"\r\n\r\nابو سلمه : 98 ، 289 - 292 - 351\r\nابو شجاع : 133\r\nابو طالب ، آقا ميرزا : 129\r\nابو طالب جراحى كاتب : 306\r\nابو طاهرين فرازى : 1266\r\nابو على سينا : 98\r\nابو عمر : 528\r\nابو محمد عبد اللّه بن سليمان بن ابى برده الفرازى : 1266\r\nابو مسلم خراسانى : 11 ، 68 ، 289 ، 290 ، 292 ، 351\r\nابو مسلم سردار خراسان : 1291\r\nابو موسى اشعرى : 1212 ، 1231 ، 1234\r\nابو موسى حنفى : 1271\r\nابو نصر مشكان - مشكان\r\nابو هريره : 276 ، 1327\r\nابو يوسف : 986 ، 987 ، 1206 ، 1225 ، 1229\r\nابهر : 921\r\nابى بن كعب : 1232\r\nابى عبد اللّه طبرى : 82\r\nابيورد : 100 ، 921\r\nاتابك ازبك : 62 - 1280\r\nاتابك امين السلطان - امين السلطان اتابك قطب الدين محمد : 95\r\nاتابك محمد بن سعد بن ابى بكر : 61\r\nاتابكان سلغرى : 107\r\nاتابكان فارس : 92\r\nاتابكان يزد : 100\r\nاتابكى ، پرويز : 1334\r\nاتريش : 560 - 567 - 584 - 829 ، 832\r\nاجلال الدوله : 1405\r\nاجماع - اهل اجماع\r\nاتمتگين : 472\r\nاحسان عباس : 22 ، 24\r\nاحسن التواريخ ، 542 ، 654 ، 908 ، 917 ، 1303\r\nاحكام السلطانيه : 29 ، 36\r\nاحمد ، اسماعيل - اسماعيل بن احمد\r\nاحمد بن ابى الخير زركوب - زركوب شيرازى\r\nاحمد شاه قاجار : 1171\r\nاحمد قوام - قوام السلطنه\r\nاحمد على نوشتگين : 706\r\nاحوال و آثار رودكى - محيط زندگى و احوال و آثار رودكى\r\nاحوال و آثار عين القضات : 1043\r\nاحياء علوم الدين : 1219\r\nاخبار آل برامكه : 691\r\nاخبار آل سلجوقى : 123\r\nاخبار الخلفا : 1292\r\nاخبار سلاجقه روم : 165 ، 349\r\nاختناق ايران : 628 ، 1184 ، 1186\r\nاخلاق ناصرى : 179 ، 180 ، 197\r\nاخلاق‌نامه : 182 - 299\r\nاخى سلطان تكلو : 227\r\nاخى شجاع الدين : 765\r\nادب الكبير : 28\r\nادريسى : 57\r\nادوارد اول : 552\r\nاديب تهرانى : 180\r\nاديب صابر : 532\r\nاران : 107\r\nارتش ايران در دورهء زنديه : 810\r\nاردبيل : 715 ، 921\r\nاردستان : 921\r\nاردشير بابكان : 21 تا 24 ، 36 تا 39\r\nاندرزنامه - 21 - 23 سخنهاى گوناگون\r\n\r\n","description":"","footnote":"","page_name":" 1422 ","page_number":712},
  {"content":"\r\n\r\nسياسى و اقتصادى از - 22 - 23\r\nاردوبادى ، حاتم بيگ : 791\r\nارزروم ( ارزته الروم ) : 405 ، 624\r\nارزنجان : 907\r\nارسطو : 28 ، 134 ، 135 ، 145 سياست - :\r\n135 ظلم و جور از نظر - : 145\r\nارسلان بن طغرل : 103\r\nارسلانشاه ، محى الدين طغرلشاه بن محمد :\r\n1031 ، 1037\r\nارغون : 362 ، 532 ، 551 رفتار - با خواجه وجيه الدين زنگى : 368\r\nارفع الدوله : 442\r\nارمنستان : 997 ، 1099\r\nارمن شاه : 770\r\nارنولد : 126\r\nارومى : 921\r\nاروميه : 62 - 658\r\nاريستوكراسى - حكومت اشراف\r\nاز خراسان تا بختيارى : 440\r\nاز سعدى تا جامى : 363\r\nاز صبا تا نيما : 263 ، 492 تا 494 ، 661 ، 701\r\nاز كوچهء رندان : 941 ، 1087 ، 1334\r\nازلى ، سرگور : 707 ، 818 ، 829\r\nاسالم : 1173\r\nاسپانيا : 545 تا 548 ، 557 ، 558 ، 570 تا 574 ، 580\r\nاستاد خاتون : 88\r\nاستاد سيس : 68\r\nاستانبول : 449 - 589 - 606 ، 609 - 624 ، 713 - 714\r\nاستخرى : 1026\r\nاسترآباد : 371 ، 708 - 1063 ، 1120\r\nاسترآبادى ، ميرزا مهدى خان : 380 ، 382 ، 334\r\nاستراسبورگ : 712\r\nاستوارت : 402 ، 832\r\nاستودارت : 816\r\nاسحاق بن ابراهيم مصعبى : 1229\r\nاسحق طوسى ، حسن بن على : 347\r\nاسدآبادى ، سيد جمال الدين : 257 ، 435 ، 1322 ، 1382 توقيف - : 1381 ، 1391 نامهء - از زندان : 1382\r\nاسدى طوسى : 118 ، 458 ، 724\r\nاسرارنامه : 119\r\nاسفراين : 921 ، 1063\r\nاسفراينى ، ابو العباس فضل بن احمد : 301 ، 307 تا 309\r\nاسفزارى ، معين الدين : 100 ، 1308\r\nاسفنديار ، محمد بن حسين : 1308\r\nاسكاتلند : 552\r\nاسكافى - ابو حنيفه اسكافى\r\nاسكندر بيك منشى : 697 ، 913\r\nاسكندر خان [ سردار 
  ] : 829\r\nاسكندرنامه : 38 ، 180 ، 165 ، 843\r\nاسكندريه : 67 ، 1043\r\nاسلامبول - استانبول\r\nاسلام در ايران : 31 ، 124\r\nاسلامى ندوشن ، محمد على ، 672 ،\r\nاسماعيل بن احمد سامانى : 280 ، 509 - 730 ، 741 ، 1247\r\nاسماعيل خان زند : 1129\r\nاسماعيليه : 69 ، 127 ، 342 ، 478 ، 509 ، 522 ، 676 ، 1283 - به مثابه فرقهء افراطى شيعه : 232 نظر - دربارهء امامت : 127\r\n\r\n","description":"","footnote":"","page_name":" 1423 ","page_number":713},
  {"content":"\r\n\r\nاسميت ، گوار : 813\r\nاسناد تاريخى عهد صفويه : 240 ، 765\r\nاسناد فرخ خان امين الملك : 605 تا 608 ، 714 ، 838\r\nاسناد و مدارك مأموريت امين الدوله : 608 ، 714\r\nاسناد محرمانه وزارت خارجهء انگلستان : 443 ، 715 ، 967 ، 968 ، 1179 ، 1402 ، 1405\r\nاسناد و نامه‌هاى تاريخى : 262 ، 335 تا 349 ، 356 ، 363 ، 442 ، 477 ، 531 ، 542 ، 677 ، 851 ، 889 ، 927 ، 1037 ، 1257\r\nاشپولر ، برتولد : 480 ، 692 ، 772 ، 991 ، 999 ، 1168 ، 1072 ، 1311\r\nاشراقى ، احسان : 661 ، 789\r\nاشرس بن عبد اللّه اسلمى : 989 ، 991\r\nاشعرى ، ابو موسى : 1212\r\nاشعريه 132 ، اشعريان : 133\r\nاشكانيان : 188 - 1175\r\nاصفهان : 86 ، 152 ، 154 ، 199 ، 218 ، 233 ، 239 ، 244 ، 305 ، 317 ، 381 ، 383 ، 387 - 443 ، 446 ، 539 ، 552 ، 560 ، 575 ، 606 ، 612 ، 623 ، 655 ، 690 ، 699 ، 708 ، 712 ، 791 ، 809 ، 829 ، 921 ، 945 تا 948 ، 950 ، 1015 ، 1066 ، 1108 ، 1116 ، 1131 ، 1155 آوردن عبد الملك عطاش به : - 154 تسليم - به وسيلهء علاء الدوله كالنجار : 1014 فتح - توسط امير تيمور : 199 قدرت آل خنجد در - : 86 مراسم تاجگذارى سلطان حسين در - : 242\r\nاصفهانى ، جمال الدين : 110\r\nاصفهانى ، عماد الدين محمد بن حامد : 106 ،\r\n108\r\nاصفهانى ، محمد مهدى : 61\r\nاصفهانى ، محمود : 1216\r\nاصفهانى ، ميرزا نظام : 1121\r\nاصفهانى ، ميرزا محمد على : 1121\r\nاصلاندوز : 826 - جنگ اصلاندوز : 826\r\nاصول روانشناسى : 1391\r\nاصول علم سياست ، 253 ، 717 ، 803\r\nاعتصامى ، پروين : 1405\r\nاعتضاد السلطنه ، عليقلى خان : 829\r\nاعتماد الدولهء شيرازى - محمد ابراهيم خان كلانتر\r\nاعتماد الدوله نورى - ميرزا آقا خان\r\nاعتماد السلطان بيگلربيگى : 963\r\nاعتماد السلطنه ، محمد حسنخان : 395 ، 943 ، 957 ، 1381\r\nاعظم السلطنه : 1404\r\nاعلاق النفيسه : 12\r\nاعلام الموقعين : 1213 ، 1214\r\nاغانى : 295 ، 995\r\nافسانه و گردش يا تفريح و تنزه : 19\r\nافشار ، ايرج : 100 ، 783 ، 854 ، 855 ، 1324\r\nافشار ، امان اللّه خان : 969\r\nافشار ، ميرزا مهدى خان : 386\r\nافشاريه : 381 ، 803\r\nافشين : 725 ، 1307\r\nافضل التواريخ : 911\r\nافضل كاشانى : 107\r\nافضل كرمانى : 103\r\nافغانستان : 92 ، 605 تا 607 ، 626 ، 823 ، 1206\r\nافلاطون : 28 تا 30 ، 133 تا 135\r\nاقبال آشتيانى ، عباس : 60 ، 71 ، 125 ، 185 ،\r\n\r\n","description":"","footnote":"","page_name":" 1424 ","page_number":714},
  {"content":"\r\n\r\n199 ، 275 ، 332 ، 333 ، 343 ، 348 ، 362 ، 398 ، 464 ، 467 ، 553 ، 567 ، 613 ، 667 ، 668 ، 817 ، 824 ، 1076 ، 1124 ، 1146 ، 1228 ، 1313 ، 1322\r\nاقطاع : 58 ، 67\r\nاكبر شاه هندى : 381\r\nالاحكام آمدى : 1212\r\nالاحكام السلطانيه : 30 ، 274\r\nالادب الكبير و الصغير : 19\r\nالاصول : 1206\r\nالب‌ارسلان : 75 ، 103 ، 301 ، 335 ، 336 ، 525 ، 676\r\nالبتكين : 306 ، 1251\r\nالتاج - كتاب تاج\r\nالتمثل و المحاضره : 24\r\nالتوسل الى الترسل : 78 ، 79 ، 162 ، 478 ، 634 ، 678 ، 735 ، 850 ، 899 ، 1018 ، 1036 ، 1252 تا 1255\r\nالتون ، جان : 558\r\nالجايتو : 761 ، 1070 ، 1359\r\nالجزاير : 1208\r\nالحساء : 567\r\nالحسنى ابو المظفر اسماعيل بهادر : 975\r\nالحيل : 1206\r\nالخراج : 689 ، 986 ، 987 ، 1000\r\nالراضى [ خليفهء عباسى 
  ] : 297\r\nالشافعى : 865\r\nالعزيز [ خليفه فاطمى 
  ] : 1048\r\nالعيون و الحدايق : 989\r\nالغ بيگ : 553 ، 652 تا 654 ، 1309 ، 1330 تا 1333 حسن تدبير - : 1332\r\nالغ بيگ و زمان او : 184 - 217 ، 554 ، 651 تا 654 ، 777 ، 1309 ، 1331\r\nالف ليله و ليله - هزار افسانه\r\nالفخرى - تاريخ فخرى\r\nالفرات - على بن الفرات\r\nالفروق : 1211\r\nالفهرست : 17 ، 447 ، 449 ، 733 ، 1229\r\nالقائم بامر اللّه : 297 ، 510\r\nالقادر باللّه : 312 ، 510\r\nالكندى : 27\r\nالمآثر و الآثار : 660\r\nالماوردى - ماوردى\r\nالمبسوط : 1208\r\nالمستنصر : 694 ، مدرسه - : 694\r\nالمصالح المرسله : 1214\r\nالمقتدى : 522 ، 525\r\nالمقتدر : 295 - 298 - 528 - 529 ، 1037 ، 1295\r\nالملل و النحل : 878 ، 1079\r\nالمنصور : 1231\r\nالمنقذ من الضلال : 1217\r\nالمواعظ : 276\r\nالموطا ، 1207 ، 1222\r\nالناصر الدين اللّه ، ( خليفه عباسى ) : 531 ، 532\r\nالوزراء و الكتاب : 40 ، 275 ، 283 ، 311 ، 323 ، 368 ، 450 ، 452 ، 460 تا 462 - 481 ، 638 ، 734 ، 1022\r\nالوقف : 1206\r\nالوند مراد آق‌قويونلو : 692\r\nالهدايه : 1206\r\nاللهورديخان : 234 ، 911\r\nاليتيمه : 19\r\nاليزابت اول ، 558\r\nامام اعظم - ابو حنيفه نعمان بن ثابت\r\nامام برهان الدين محمد - صدر جهان :\r\n86\r\n\r\n","description":"","footnote":"","page_name":" 1425 ","page_number":715},
  {"content":"\r\n\r\nامام حسن ( ع ) : 1039\r\nامام حسين ( ع ) : 1039\r\nامام رضا ( ع ) : 74 ، 75 ، 131 ، 459 ، 859 ، 875 ، 952\r\nامام شافعى : 32 ، 332 ، 1207\r\nامام شوشترى ، سيد محمد على : 22 ، 204 ، 1233\r\nامام فخر ، 210\r\nامامقلى خان : 234 ، 235 ، 573 ، 908\r\nامام مالك بن انس - مالك بن انس\r\nامام نجم الدين طوفى : 1214\r\nامثال و حكم : 85 ، 755 ، 1243\r\nامر و خلق : 1318\r\nامريكا : 277 ، 600 تا 603 - 609 ، 829 ، 946\r\nامور نظامى و غيرنظامى فارس : 787\r\nامويان : 12 ، 32 ، 565 ، 883 ، 993 ، 997 ، 1007 ، 1204 ، 1221\r\nامير ارغون : 550 ، 1065\r\nامير اسماعيل - اسماعيل سامانى\r\nامير المؤمنين - على بن ابيطالب\r\nامير الوند قره‌قويونلو : 1060\r\nامير بدر الدين نقيب : 1087\r\nامير تيمور - تيمور گوركانى\r\nامير چوپان : 366 ، 553\r\nامير خسرو دهلوى : 646 ، 751 ، 753\r\nامير حله : 133\r\nامير داد ابو بكر بن مسعود : 1263\r\nامير داد حبشى بن التونتاق : 1263\r\nامير رستم بن بيشكن بن سنباط اوربليان :\r\n1263\r\nامير رشيد عبد الملك : 151\r\nامير سبكتكين : 736\r\nامير شيروان ، عبد اللّه خان : 558\r\nامير طوغان : 368\r\nامير عبد الرشيد : 689\r\nامير عسس - فخر الدين احمد\r\nامير علم ، حشمت الملك : 964\r\nامير كبير ، ميرزا تقى خان : 256 ، 304 ، 356 ، 357 تا 426 ، 613 ، 614 تا 619 ، 701 ، 706 ، 825 تا 831 ، 1146 تا 1150 ارتش جديد در عهد - : 825 اشتباه - : 422 اقدامات اصلاحى - : 411 تقصيرات - : 418 جريان عزل و قتل - : 417 جلوگيرى - از مداخلهء خارجيان : 615 تا 618\r\nدادگسترى دوران - : 1376 تا 1380\r\nزمامدارى - : 406 سخن بزرگان\r\nدربارهء - : 420 سياست خارجى - :\r\n618 ، 619 غزل - : 412 نمونه‌اى از نامه‌هاى - به ناصر الدين شاه :\r\n410 - 411\r\nامير كبير و ايران : 400 ، 407 ، 408 ، 413 ، 422 ، 702 ، 708 ، 825 ، 933 ، 1153\r\nامير مبارز الدين محمد : 214 تا 216\r\nامير محمد مظفر : 215\r\nامير محمد غزنوى : 669\r\nامير محمد ولى بيك - ولى بيك\r\nامير محمود - سلطان محمود غزنوى\r\nامير مسعود - سلطان مسعود غزنوى\r\nامير معزى : 111 ، 343\r\nامير نصر - نصر بن نوح\r\nامير نظام گروسى ، حسنعلى خان : 427 ، 492 ، 496 ، 497 ، 738 ، 619 - 935\r\nشخصيت - : 427\r\nامير نظام ، ميرزا محمد زنگنه : 404\r\nامير نوخ - نوح\r\nاميرى ، منوچهر : 554 ، 1006 ، 1054\r\n\r\n","description":"","footnote":"","page_name":" 1426 ","page_number":716},
  {"content":"\r\n\r\nامين آل محمد [ لقب 
  ] - ابو مسلم\r\nامين ، احمد : 18 ، 24 ، 77 ، 257 ، 291 ، 357 ، 448 ، 586 ، 623 ، 1196\r\nامين الدوله ، على : 259 ، 432 ، 496 ، 1167\r\nامين الدوله كاشانى ، فرخ خان : 932\r\nامين السلطان ، ميرزا على اصغر خان : 432 تا 435 ، 438 ، 443 ، 953\r\nامين الملك ، فرخ خان : 403 ، 404 ، 549 ، 591 ، 605 تا 612 ، 623 تا 626 ، 823 - در حضور امپراتور فرانسه : 549\r\nشرفيابى - به حضور باب عالى خليفه عثمانى : 625\r\nامين [ خليفه عباسى 
  ] : 1040\r\nانتقال علوم يونانى به عالم اسلام : 1216\r\nانجوى شيرازى : 215 ، 1273\r\nانجيل : 516\r\nانحطاط و سقوط امپراتورى روم : 49 ، 152 ، 749\r\nاندرزنامهء اردشير : 21\r\nاندرزنامهء تيمورى : 1059\r\nاندلس : 15 ، 351 ، 1045\r\nانديشهء ترقى و حكومت قانون در عصر سپهسالار : 496 ، 710 ، 832 ، 860 ، 961 ، 1149\r\nانديشه‌هاى ميرزا آقا خان كرمانى : 256\r\nانساب سمعانى : 87\r\nانس بن ابى شيخ : 638\r\nانصارى ، محمد حسن : 824\r\nانصارى ، مسعود : 613 ، 618\r\nانصارى ، ميرزا سعيد خان : 605\r\nانطاكيه : 554\r\nانقلاب ايران : 1180 ، 1391\r\nانگلستان : 236 ، 253 ، 414 ، 422 ، 434 ، 552 تا 561 ، 567 تا 586 ، 590 تا\r\n593 ، 605 تا 612 - 614 تا 622 ، 626 ، 627 ، 702 ، 704 ، 706 ، 711 ، 712 ، 801 ، 807 ، 1115 تحريكات - دربارهء فتنهء سالار : 933 جمعيت - در سال 1581 : 1358\r\nانوار سهيلى : 1273\r\nانورى : 110 ، 121 ، 122 ، 1033\r\nانيس الناس : 83 ، 758\r\nاوتانوس : 137\r\nاوحدى مراغه‌اى : 192 ، 648 ، 754 ، 1272\r\nاورنگ‌زيب بهادر ، محمد : 1222\r\nاوروج بيگ بيات : 580\r\nاوزلى - ازلى\r\nاوزون حسن : 217 ، 542 ، 554 تا 556 - 564 ، 781 ، 786 ، 1089 عرض سپاه - : 786\r\nاوژير بوزيك : 1337\r\nاوستا : 18 ، 19\r\nاوكتاى قاآن : 480 ، 691 ، 1070\r\nاولئاريوس ، آدام : 219 ، 1117\r\nاولجايتو : 91 ، 365 ، 367 ، 1317\r\nاولجاى خاتون : 360\r\nانطاكيه : 340\r\nاوليرى ، دوليس : 1214\r\nاوليويه : 809\r\nاهل اجماع : 125\r\nاهر : 921\r\nاياز : 101\r\nايتاليا : 559 ، 570 ، 571 ، 580 ، 584 ، 1222\r\nايران : 11 ، 38 ، 80 ، 123 ، 141 ، 150 تا 153 ، 155 تا 157 - 173 ، 178 ، 180 ، 218 ، 235 ، 236 ، 294 ، 361 ، 437 ، 439 ، 545 ، 551 ، 553 ، 557 تا 600 ،\r\n\r\n","description":"","footnote":"","page_name":" 1427 ","page_number":717},
  {"content":"\r\n\r\n801 ، 803 ، 818 تا 820 ، 1001 ، 1113 و ديگر صفحات آمدن بىنينگ جهانگرد انگليسى به - 827\r\nاستعمارگران انگليس در - : 612\r\nاولين خط تلگراف در - : 710\r\nجاسوسى انگليسيها در - : 621\r\nجنگهاى - وروس : 814 دسايس سفير - در اسلامبول : 625 روابط - و آلمان : 560 روابط - و چين : 553 تا 572 سربازان - در عهد شاه عباس :\r\n789 - 790 فقدان تداركات در ارتش - : 834 قروض - به كشورهاى ديگر :\r\n1181 گمرك در - 1175 ماليهء - :\r\n1163 مبادلهء سفرا بين - و اسپانيا در عهد تيمور : 545 تا 548 مقررى سفراى - : 626 نخستين رابطهء سياسى بين - و امريكا : 600 - 601 نظر سانسون دربارهء - : 1348 نظر لسترنج دربارهء - : 579\r\nنظر مالكم دربارهء حق حكام - : 930\r\nنوز و اصلاح وضع گمرك - : 1177\r\nوضع مردم - در جريان جنگهاى فئودالى : 737\r\nايران از آغاز تا اسلام : 138\r\nايران در برخورد با مغول : 769\r\nايران در زمان ساسانيان : 351 ، 1177\r\nايران و ايرانيان : 601\r\nايرانشهر : 867 ، 945\r\nايرج ميرزا : 443 ، 444 ، 497 تا 499 - 663 ، 969\r\nايروان : 563 ، 815\r\nايلچى كبير - فرخ خان غفارى\r\nايلخانان : 97 ، 173 ، 861 ، 870 ، 873 ، 1079 ، 1080 ، 1277 قضات فاسد در عهد - : 1277 مأموران مالياتى در عهد - : 1063\r\nايلدگزيان : 1033\r\nايلغار مغول : 1049\r\nايلك خان : 90\r\nاينوسترانتسف : 277\r\nايوان مخوف : 558\r\nاهر : 921\r\nبابك خرم‌دين : 725\r\nباخرزى : 684\r\nبادغيس : 921\r\nباروبارو ، جوزافا : 217 ، 218 ، 554 ، 556 ، 699 ، 781\r\nبارتولد ، واسيلى ولاديميرويچ : 48 ، 56 ، 57 ، 152 ، 349 ، 454 ، 506 ، 634 ، 1018 ، 1064 ، 1087 ، 1227\r\nبارفروش : 921\r\nباركلى : 948\r\nباستانى پاريزى ، محمد ابراهيم : 75 ، 103 ، 104 ، 220 ، 425 ، 761 ، 793 ، 1034\r\nباقلانى : 35\r\nباكو : 948\r\nبالكان : 1206\r\nبامداد اسلام : 976 ، 1238 ، 1239\r\nباتيكين : 60\r\nبايزيد : 1303\r\nبايسنقر ، شاه ملك : 553\r\nبايقرا ، سلطان حسين : 1087 ، 1326\r\nبحر الفوائد : 16 ، 170 ، 183 ، 1041\r\nبحرين : 276 ، 568 ، 573 ، 921 ، 1113\r\nبخارا : 86 ، 153 ، 280 ، 303 ، 472 ، 540 ، 583 ، 651 ، 683 ، 688 ، 730 ، 921 ، 978 ، 991\r\nبختيشوع ، جبرائيل : 303 ، 678\r\n\r\n","description":"","footnote":"","page_name":" 1428 ","page_number":718},
  {"content":"\r\n\r\nبختيارنامه : 461\r\nبختيارى [ ولايت 
  ] : 921\r\nبدايع الصنايع فى ترتيب الشرايع : 1206\r\nبدايع الوقايع : 872 ، 1331\r\nبدليسى - شرف الدين بدليسى\r\nبدن ، لويى : 147\r\nبدوى ، عبد المجيد : 1262\r\nبديع ، منتخب الدين : 452 ، 892 ، 893\r\nبرازجان : 969\r\nبرامكه : 294 ، 1292 ، 1299 قتل فجيع - :\r\n1299\r\nبراون ، ادوارد گرانويل : 289 ، 294 ، 351 ، 363 ، 949 ، 1179\r\nبرتلس ، آندره يوگنى يويچ : 372 ، 676\r\nبررسيهاى تاريخى [ مجله 
  ] مجله بررسيهاى تاريخى\r\nبرك بن عبد اللّه : 92\r\nبركيارق : 61 ، 108 ، 112 ، 341 ، 525\r\nبركيارق ، اتابك : 108\r\nبرلين : 709\r\nبرمك ، خالد : 224 ، 295\r\nبرمكى ، جعفر : 130 ، 293 ، 462 ، 638 - 639 ، 1238\r\nبرمكى ، فضل : 11 ، 70 ، 293 ، 886\r\nبرمكى ، محمد بن جهم : 18\r\nبرمكى ، يحيى : 162 ، 448 ، 993 نظر مشورتى و تدبير - : 162\r\nبرمكيان : 162 ، 293 ، 993 ، 1202 ، 1292\r\nبرن ، رهر : 1110\r\nبرهان قاطع : 1299\r\nبروكلمان ، كارل : 66 - 67\r\nبرهان قاطع : 1299\r\nبزرگزاد ، على اكبر : 877 ، 1162\r\nبزرگزاد ، حاجى ميرزا ابو الحسن : 877\r\nبزرگمهر : 24 ، 37 ، 169 ، 456\r\nبساسيرى : 524 ، 525 ، 1283\r\nبست : 153\r\nبستى ، ابو الفتح : 43 ، 479\r\nبسطام : 99 ، 921\r\nبشار بن برد : 297\r\nبشر ، محمد : 998\r\nبشير ، محمد : 98\r\nبصره : 11 ، 522 ، 524 ، 586 ، 634\r\nبصرى ، حسن : 74 ، 1201\r\nبغداد : 67 ، 75 ، 131 تا 133 ، 296 ، 297 ، 302 ، 341 ، 360 ، 513 ، 522 ، 524 ، 528 ، 551 ، 639 ، 712 ، 845 ، 1001 ، 1204\r\nبغدادى ، بهاء الدين محمد : 78 ، 735 ، 865 ، 1037\r\nبغرا خان ، محمود : 469 ، 685\r\nبغراتكين : 64\r\nبكتغدى : 65 ، 155\r\nبكر : 1013\r\nبكرى : 136\r\nبلاذرى : 982 ، 991\r\nبلال ( موذن پيامبر ) : 976\r\nبلخ : 104 ، 152 ، 513 ، 518 ، 557 ، 673 ، 1002 ، 1251\r\nبلخى ابو شكور : 114\r\nبلعمى ، ابو الفضل : 20 ، 101 ، 144 ، 300\r\nبلعمى ، ابو على : 301 ، 302\r\nبلكاتگين : 95 ، 155 ، 320 ، 321 ، 512\r\nبلوچستان : 569 ، 606 ، 607 ، 710\r\nبمبئى : 614 ، 618 ، 712\r\nبنجامين : 601 ، 946\r\nبندارى ، بهاء الدين محمد : 1018\r\nبندر آرخانگل : 571 ، 580\r\n\r\n","description":"","footnote":"","page_name":" 1429 ","page_number":719},
  {"content":"\r\n\r\nبندر انزلى : 623\r\nبندر بوشهر : 585 ، 610 ، 622 ، 712\r\nبندر جرون : 573\r\nبندر ريگ : 1113\r\nبندر سورت : 560\r\nبندر عباس : 922 ، 1113\r\nبندر گمبرون : 818\r\nبندر لنگان : 1113\r\nبندر لنگه : 921\r\nبندر ليسبون : 568\r\nبنيامين تودلائى : 550\r\nبنى اميه - امويان\r\nبنى عباس - عباسيان\r\nبنى هاشم : 124\r\nبو بكر حصيرى : 1252\r\nبودلف : 1299\r\nبوذرجمهر - بزرگمهر\r\nبوره : 622\r\nبوستان سعدى : 190 ، 647\r\nبوسفاس : 19\r\nبوسورث : 729\r\nبوسهل زوزنى - زوزنى\r\nبوشهر - بندر بوشهر\r\nبوطيب مصعبى : 101\r\nبولانى ، ابو الحسن : 1273 ، 1274\r\nبو نصر مشكان - مشكان\r\nبهاء الدوله : 100\r\nبهاء الدين محمد بن ابى سهل : 899\r\nبهاء الدين ولد : 194 ، 1304\r\nبهار ، محمد تقى ملك الشعراء : 24 ، 998\r\nبهرام ابن مردانشاه : 18\r\nبهرام ساسانى : 37\r\nبهرامشاه : 103\r\nبهرام شوس : 19\r\nبهرام گور : 733\r\nبهرام ميرزا : 948\r\nبهلر ( مسيو ) : 823\r\nبهلول : 1296\r\nبهمنيار ، احمد : 79 ، 678 ، 99 ، 1037\r\nبهمنيار ، حسن : 899\r\nبيانى ، شيرين : 61 ، 65 ، 482 ، 769\r\nبيت المقدس : 552\r\nبيرونى ، ابو ريحان : 351 ، 1275\r\nبيستون : 921\r\nبيسمارك : 806 ، 841\r\nبيكن ، فرانسيس : 1358\r\nبين النهرين : 646 ، 977\r\nبىنينگ : 827\r\nبيهقى ، ابو الفضل : 15 ، 46 ، 60 ، 61 ، 65 ، 70 ، 88 تا 90 ، 98 تا 103 ، 155 تا 159 ، 291 ، 319 تا 322 ، 330 ، 637 و بسيارى از صفحات اندرز - به زمامداران زمان : 105\r\nپاپازيان ، آ . د ، 1095 ، 1347\r\nپاپ اينوسان چهارم : 551 ، 566\r\nپاپ گرگوريوس سيزدهم : 561\r\nپاپ ژان بيست و دوم : 533\r\nپاركر ، تئودور : 150 ، 373\r\nپاريس : 589 ، 609 ، 611 ، 706\r\nپازارگادى : 803\r\nپاسكويچ : 814\r\nپاكستان : 1206 ، 1222\r\nپالمرستون : 437 ، 600 ، 619 ، 932\r\nپاولى : 264 تا 268\r\nپرتغال : 557 - 567 تا 573 ، 1195\r\nپرتو اسلام : 19 ، 25 ، 77 ، 291 ، 448 ، 1203\r\nپروين گنابادى ، محمد : 43 ، 200 تا 208 ،\r\n\r\n","description":"","footnote":"","page_name":" 1430 ","page_number":720},
  {"content":"\r\n\r\n451 ، 744 ، 1062\r\nپژوه ، احمد : 1391\r\nپشتكوه : 714\r\nپطرزبورگ : 618 ، 708 ، 950 ، 565\r\nبطر كبير : 1137\r\nپطروشفسكى ، ايليا پاولويچ : 30 ، 124 ، 638 ، 865 ، 1062 ، 1085\r\nپندنامهء امير سبكتكين : 996\r\nپوربها : 1063\r\nپولياك : 1013\r\nپيرامون تاريخ بيهقى - در پيرامون تاريخ بيهقى\r\nپيامبر اسلام : 31 ، 66 تا 71 ، 74 ، 98 ، 124 ، 172 ، 273 ، 461 ، 525 ، 723 ، 831 ، 980 ، 993 ، 1195 تا 1198 ، 1233\r\nتاج - التاج\r\nتاج الاسلام : 850\r\nتاج الدين ابو الخطاب : 853\r\nتاج الدين ابو الفضل : 894 ، 895\r\nتاج الدين على : 366 - 678\r\nتاج الملك قمى : 341 ، 522 ، 525 ، 526\r\nتاريخ آل مظفر ، 761\r\nتاريخ اجتماعى دورهء مغول : 216 ، 694\r\nتاريخ اجتماعى كاشان : 234 ، 583 ، 928 ، 1179\r\nتاريخ اجتماعى و سياسى ايران : 784\r\nتاريخ ادبيات در ايران : 111\r\nتاريخ ادبيات ايران : 583 ، 722\r\nتاريخ ادبى ايران : 290\r\nتاريخ اسلام : 1291\r\nتاريخ اشعيا : 218\r\nتاريخ الرسل و الملوك : 20 ، 21 ، 723 ، 987 ، 1227\r\nتاريخ الفى : 16 ، 481\r\nتاريخ القضاء فى الاسلام : 1222 ، 1229\r\nتاريخ ايران : 80 ، 252 ، 399 ، 494 ، 585 ، 600 ، 973 ، 977 ، 997 ، 1003 ، 1027 ، 1073 ، 1093\r\nتاريخ ايران بعد از اسلام : 881 ، 1199\r\nتاريخ ايران در دورهء قاجاريه : 252 ، 835 ، 925\r\nتاريخ بخارا : 151 ، 27 ، 675 ، 687 ، 984\r\nتاريخ بيدارى ايرانيان : 442 ، 617 ، 706 ، 841 ، 954 ، 969 ، 1383 ، 1391 تا 1404\r\nتاريخ بيرق ايران : 775\r\nتاريخ بيهق : 627 ، 723 ، 999\r\nتاريخ بيهقى : 15 ، 56 ، 61 ، 73 ، 88 تا 99 ، 154 تا 160 ، 311 تا 322 ، 506 تا 521 ، 635 ، 637 ، 669 تا 675 ، 685 ، 728 ، 731 ، 733 ، 737 ، 750 ، 760 ، 887 ، 893 ، 995 ، 1003 ، 1281 تا 1283 ، 1298 ، 1299 و بسيارى صفحات ديگر\r\nتاريخ پزشكى ايران : 482\r\nتاريخ تمدن اسلام ( اسلامى ) : 12 ، 93 ، 129 ، 733 ، 845 ، 995 ، 1226\r\nتاريخ تمدن : 199 - 802\r\nتاريخ جديد يزد : 1322\r\nتاريخ و جغرافياى تبريز : 493\r\nتاريخ جهان‌آرا : 1335\r\nتاريخ جهانگشاى جوينى : 62 ، 108 ، 480 ، 769 ، 1062 ، 1075 ، 1203\r\nتاريخچهء وقف در اسلام : 846\r\nتاريخ حقوق ايران : 274 ، 978\r\nتاريخ حيدرى : 1110\r\nتاريخ خاندان طاهرى : 671 ، 685 ، 725 ، 727\r\n\r\n","description":"","footnote":"","page_name":" 1431 ","page_number":721},
  {"content":"\r\n\r\nتاريخ دارايى ايران : 1152\r\nتاريخ ايران در عهد قاجاريه : 257\r\nتاريخ دولت آل سلجوق : 106\r\nتاريخ روابط سياسى ايران و انگليس : 217 ، 392 ، 393 ، 423 ، 585 ، 622 ، 709 ، 712 ، 934\r\nتاريخ رى و اصفهان : 946\r\nتاريخ سلاجقه : 106 ، 740\r\nتاريخ سلاجقه آسياى صغير : 81 ، 85 ، 87 ، 353 ، 1301\r\nتاريخ سلاجقهء روم : 81 ، 1031 ، 1301\r\nتاريخ سلاجقهء كرمان : 104 ، 690 ، 1298\r\nتاريخ سياسى عهد مغول : 768\r\nتاريخ سياسى و اجتماعى ايران : 549 ، 1105 ، 1109 ، 1338 ، 1339\r\nتاريخ سيستان : 153 ، 291 ، 743 ، 888 ، 889 ، 998\r\nتاريخ صفويه : 151 ، 374\r\nتاريخ طبرستان و . . . : 93 ، 293 ، 690 ، 691 ، 763 ، 928 ، 994 ، 1097 ، 1308 ، 1322\r\nتاريخ طبرى : 19 ، 20 ، 144 ، 273 ، 686 ، 723 ، 775 ، 975 ، 982\r\nتاريخ عتبى : 322\r\nتاريخ عصر حافظ : 215\r\nتاريخ عضدى : 1370 ، 1371\r\nتاريخ غازانى ( تاريخ مبارك ) : 536 تا 539 ، 768 ، 802 ، 861 ، 862 ، 1053 ، 1055 ، 1063 ، 1074 ، 1308 ، 1315 ، 1320\r\nتاريخ فخرى : 171 تا 173 ، 306 ، 532\r\nتاريخ قاجاريه : 813 ، 1137\r\nتاريخ قم : 984 ، 1011 ، 1024 ، 1025\r\nتاريخ كرمان : 104 ، 761 ، 765 ، 852 ، 925 ، 1129 ، 1041\r\nتاريخ كلام الملوك : 801\r\nتاريخ گرديزى : 684 ، 728\r\nتاريخ گيلان : 231 ، 1340\r\nتاريخ گيلان و ديلمستان : 769\r\nتاريخ مسعودى : 945 - 949\r\nتاريخ ملوك بنى ساسان : 18\r\nتاريخ مغول : 185 ، 362 ، 533 ، 772 ، 1069 ، 1073 ، 1076 ، 1313\r\nتاريخ مغول در ايران : 692 ، 1072\r\nتاريخ مفصل ايران : 710\r\nتاريخ ملل و دول اسلامى : 66 ، 68\r\nتاريخ‌نامهء هرات : 210 ، 483 ، 649 ، 772 ، 904 ، 1084 ، 1317\r\nتاريخ وصاف : 62 ، 368\r\nتاريخ هرات : 1308\r\nتاريخ هرودوت : 138\r\nتاريخ يزد : 100\r\nتاسو : 505\r\nتاش ، ابو العباس : 153 ، 728\r\nتاش خاتون : 1087\r\nتاورنيه : 242 ، 791 ، 1324 ، 1338 ، 1340\r\nطرز حكومت ايران به نظر - : 242\r\nتبّت : 554\r\nتبريز : 361 ، 363 ، 365 تا 367 ، 443 ، 557 ، 566 ، 580 ، 706 تا 710 ، 713 ، 715 ، 786 ، 877 ، 921 ، 1108 ، 1147 ، 1167 ، 1336\r\nترشيز : 921\r\nتجارب السلف : 74 ، 103 ، 342 ، 352 ، 370 ، 668\r\nتجارب الامم : 528 ، 1283\r\nتجدّد ، رضا : 447\r\nتحفه : 169 ، 210 ، 280\r\nتحفة الملوك ، 173 ، 905\r\n\r\n","description":"","footnote":"","page_name":" 1432 ","page_number":722},
  {"content":"\r\n\r\nتخارستان : 672 ، 1001\r\nتذكرة الاولياء : 72 ، 1297\r\nتذكرة الشعرا : 99\r\nتذكرة الملوك : 243 تا 245 ، 378 ، 380 تا 389 ، 484 ، 488 ، 489 ، 562 ، 654 ، 655 ، 700 ، 873 ، 924 ، 1101 ، 1341\r\nتذكرهء دولتشاه سمرقندى : 1303\r\nتذكرهء شاه طهماسب : 227 ، 228\r\nترانسوال : 435 مشكلات - : 435\r\nترجمهء بلعمى - تاريخ طبرى\r\nترجمهء تاريخ طبرى : 20 ، 982\r\nترجمهء تاريخ يمينى : 309 ، 323 ، 506 ، 687\r\nترجمهء كليله و دمنه : 686\r\nتركان خاتون : 61 ، 62 ، 341 ، 525\r\nتركستان‌نامه : 48 ، 58 ، 152 ، 159 ، 279 ، 301 ، 349 ، 350 ، 362 ، 458 ، 506 ، 517 ، 518 ، 532 ، 651 ، 671 ، 686 ، 693 ، 729 ، 778 ، 898 ، 998 ، 999 ، 1019 ، 1026 ، 1071\r\nترمذ : 89 - 513\r\nتزوك تيمورى : 197 ، 694 ، 695 ، 1065\r\nتسبيحى ، محمد حسين : 93\r\nتسلية الاخوان : 360\r\nتعريفات ( رساله ) : 1333\r\nتفتازانى : 125\r\nتفسير شريف لاهيجى : 1235\r\nتفضلى ، محمود : 377\r\nتفليس : 921\r\nتقويم جلالى : 346\r\nتقىزاده ، سيد حسن : 443\r\nتكش ، علاء الدين : 49 ، 417 ، 476 ، 634 ، 678\r\nتكين ، على : 321 ، 455 ، 473 ، 688\r\nتمدن ، محمد حسين : 138\r\nتودلايى ، بنيامين - بنيامين تودلايى\r\nتورات : 516\r\nتورانشاه : 103\r\nتورانيان : 1281\r\nتوزوك تيمورى - تزوك تيمورى\r\nتوشمال باشى - خوانسالار\r\nتولم : 1173\r\nتولوى ( مغول ) : 566\r\nتون : 921\r\nتوواجى ، اردشير : 553\r\nتويسركانى ، قاسم : 849 ، 896\r\nتهافة الفلاسفه : 1216\r\nتهذيب و استبصار : 1221\r\nتهران : 254 ، 622 ، 623 ، 706 تا 710 ، 712 ، 809 ، 921 ، 967 ، 1147\r\nتهرانى ، جلال الدين : 984\r\nتيليست ( پيمان ) : 587\r\nتيمور گوركانى : 151 ، 197 تا 199 - 214 ، 542 تا 548 ، 652 ، 694 ، 695 ، 775 تا 781 ، 1060 ، 1303 ، 1309 ، 1325 ، 1327 ، 1329 دادگسترى در عهد - :\r\n1328 - 1329 روش سياسى - : 197\r\nسازمان قشون - : 777 سياست جنگى - : 777 - 787 غارتگرى - و سربازان او : 779 لشكريان - : 777 مبادلهء سفرا بين ايران و اسپانيا در عهد - : 545 تا 548 مكتوب - به سلطان احمد جلاير :\r\n544 نمونه‌اى از داوريهاى عصر - :\r\n1331 - 1332\r\nتيموريان : 1097 ، 1331\r\nتيميه ، تقى الدين : 1208\r\nثقفى - حجاج بن يوسف\r\n\r\n","description":"","footnote":"","page_name":" 1433 ","page_number":723},
  {"content":"\r\n\r\nثقفى ، محمد بن يوسف : 1145\r\nثعالبى : 17\r\nجابر انصارى : 946\r\nجاجرم : 557 ، 1063\r\nجاحظ ، عمر بن بحر : 17 ، 24 ، 30 ، 39 ، 53 ، 82 ، 122 ، 1203\r\nجاذب ، ارسلان : 155 ، 323\r\nجاسك : 712 ، 1170\r\nجاكسون : 1374\r\nجامع الهدايه فى علم الرمايه : 768 ، 795 ، 796\r\nجامع التواريخ : 168 ، 216 ، 365 ، 865 ، 1037 ، 1081 ، 1085\r\nجامع العلوم : 1031 ، 1039 ، 1151\r\nجامع الكبير : 1206\r\nجامه‌شناسى سياسى : 145\r\nجامى ، عبد الرحمن : 193 ، 371 مخالفت - با ظلم و استبداد : 193\r\nجبلة بن سالم : 18\r\nجبلى ، عبد الواسع : 109\r\nجرجان : 100 ، 677 ، 998\r\nجزايرى ، محمود : 66\r\nجزيه در اسلام : 276 ، 980 ، 983 ، 987 تا 989 ، 992\r\nجزيرهء العرب : 982\r\nجزيرهء خارك : 586\r\nجزيرهء قشم : 573\r\nجعفر خان زند : 396 ، 583\r\nجعفر عليخان : 591\r\nجعفر قليخان ، ميرپنجه : 838\r\nجعفرى لنگرودى ، محمد جعفر : 274 ، 978\r\nجغتاى : 481 ، 1311\r\nجلابى : 168\r\nجلال الدوله جابر : 1060\r\nجلال الدين محمد تركه : 878\r\nجلال الدين منكبرنى : 62 ، 63 ، 108 ، 166 ، 167 ، 481 ، 534 ، 536 شهامت - و خاندانش : 772\r\nجلالى نائينى ، سيد محمد رضا : 1079\r\nجلفا : 791 ، 826 ، 1167\r\nجلى ، عباسقلى : 861\r\nجماز ، عبد اللّه : 100\r\nجمال الدين كالى : 763\r\nجمال الدين مصرى : 1279 ميگسارى قاضى - : 1279 - 1280\r\nجمال‌زاده ، محمد على : 164 ، 165 ، 710 ، 950 ، 1163 ، 1166\r\nجمالى ، جمال الدين : 1167\r\nجمحى ، ابو المظفر : 689\r\nجمشيد : 141\r\nجمهوريت : 30 ، 134\r\nجنتى عطايى : 771\r\nجنكين سون ، آنتونى : 557 تا 560\r\nجنوآ : 557\r\nجوادى : 878\r\nجوامع الحكايات و لوامع الروايات : 56 ، 86 ، 307 ، 451 ، 452 ، 468 ، 636 ، 689 - 737 ، 1247\r\nجواهر كلام ، على : 12\r\nجوزجانى ، منهاج سراج : 1040\r\nجونس ، سرهارفورد : 590 ، 810 ، 819 ، 1307\r\nجوهرى ، حبيب ابن عبد الله : 295\r\nجوين : 1063\r\nجوينى ، شمس الدين : - صاحبديوان\r\nجوينى ، عطاملك : 359 ، 362 ، 1062 ، 1063\r\nجهانبگلو ، امير حسين : 694 ، 1053\r\n\r\n","description":"","footnote":"","page_name":" 1434 ","page_number":724},
  {"content":"\r\n\r\nجهاندارى ، كيكاووس : 239 ، 909 ، 1110 ، 1113\r\nجهان سوم و پديدهء كم‌رشدى : 501\r\nجهانگشاى جوينى - تاريخ جهانگشاى جوينى\r\nجهانگير ميرزا : 407\r\nجهانشاه قره‌قويونلو : 218 ، 1088\r\nجهشيارى ، محمد بن عبدوس : 39 ، 40 ، 75 ، 449 ، 450 ، 452 ، 420 ، 638 ، 733 ، 1022 ، 1037 ، 1038 ، 1293\r\nجيحون : 92 ، 111 ، 481 ، 1036\r\nجيرفت : 760\r\nجيمز اول : 559\r\nجيهانى ، ابو عبد اللّه محمد بن احمد : 300\r\nچارلاقى ، على اصغر : 527 : 1301\r\nچارلز اول : 578\r\nچالدران : 783\r\nچاو : 365\r\nچغرى بيگ : 343\r\nچكسلواكى : 580\r\nچند مقالهء تاريخى و ادبى : 308\r\nچنگيز خان : 63 ، 483 ، 524 ، 566 ، 771 ، 1086 ياساى - : 771 ، 1311 يرليغ بزرگ - : 1314\r\nچهار مقاله عروضى : 162 ، 351 ، 471 ، 890 ، 1275 تا 1284 ، 1285\r\nچيرول : 435\r\nچين : 198 ، 301 ، 367 ، 482 ، 541 ، 551 ، 566 ، 799\r\nحاتمى ، ابو الفتح : 474 ، 673\r\nحاجى سعد الدوله : 432\r\nحاجى خمامى : 965\r\nحاج سياح : 259 ، 260 ، 839 ، 955 تا 975 ، 1384\r\nحاج‌بابا اصفهانى : 1376 ، 1384\r\nحاجى پيرزاده : 951 ، 1178\r\nحاجى قوام ( قوام الدين حسن ) : 1086\r\nحارث بن ابى سامه : 1292\r\nحافظابرو : 159 ، 553\r\nحافظ شيرازى ، شمس الدين محمد : 193 ، 215 ، 216 ، 458 ، 650 ، 658 ، 1086 ، 1272\r\nحجاج بن يوسف : 40 ، 278 ، 331 ، 731 ، 975 ، 984 ، 1000 ، 1291 ، 1305\r\nحجاز : 522 ، 1204 ، 1265\r\nحجازيان : 1201\r\nحجت الاسلام غزالى - امام محمد غزالى\r\nحبل المتين : 435 ، 1297\r\nحبيب السير : 78 ، 302 ، 653 ، 680 - 741 ، 769 : 773 ، 862 ، 863 ، 911 ، 1239 ، 1294 ، 1333 ، 1401\r\nحدايق الانوار : 1307\r\nحدود العالم : 457\r\nحزين ، محمد على : 1119\r\nحسام الدين - شيخ الاسلام سمرقند\r\nحسام السلطنه : 430 ، 959 ، 960\r\nحسن بيگ - اوزون حسن\r\nحسن بن العمرطه : 989\r\nحسن بن سهل سرخى : 11\r\nحسن بن عثمان همدانى : 1227\r\nحسن بن علا : 370\r\nحسن بن على ، صاحب تاريخ قم : 1025\r\nحسن صباح - صباح ، حسن\r\nحسنعلى خان امير نظام - گروسى\r\nحسنعلى ميرزا : 1068\r\nحسنك وزير : 154 ، 155 ، 311 تا 315 ،\r\n\r\n","description":"","footnote":"","page_name":" 1435 ","page_number":725},
  {"content":"\r\n\r\n516 ، 517 ، 849\r\nحسينعلى بيگ بيات : 470 تا 572 ، 580\r\nحسينقلى خان معتمد الوزرا : 601 ، 602\r\nحسينى ( محدث ) ، جلال الدين : 1235\r\nحشمت الدوله حمزه ميرزا : 963\r\nحشمة الملك : 963\r\nحضرت امير - على بن ابيطالب\r\nحضرت عبد العظيم : 1388 ، 1389\r\nحفص بن مغيره : 52\r\nحقايق الاخبار : 419 ، 426\r\nحقايق نگار ، ميرزا جعفر : 419 ، 1153\r\nحكمت ، على اصغر : 363\r\nحكومت اسلامى : 27 ، 733 ، 983 - از نظر ابن خلدون : 126 ، 128\r\nحكومت اشراف - اريستوكراسى\r\nحكيم‌باشى ، رحيم خان : 379\r\nحلاج ، منصور : 1195 ، 1196 ، 1197\r\nمحاكمه و به دار آويختن - : 1295 تا 1297 نظر شبلى دربارهء - : 1196\r\nحلىّ ، علامه : 1203\r\nحلب : 559 ، 1336\r\nحماد ، ابو عمر : 639\r\nحمويه ، ابو على : 303\r\nحمزهء اصفهانى : 17 ، 18\r\nحمزة بن آذرك : 294 ، 888\r\nحميد الدين محمودى بلخى : 1117\r\nحنبل ، احمد : 1208 ، 1211 ، 1221\r\nحنبلى : 134 ، 135 ، 136 مذهب - : 1208\r\nحنبليان : 133 ، 1295\r\nحنبله - حنبلى\r\nحنفى : 1206 مذهب - : 1206\r\nحيات يحيى : 1159\r\nحيدر خان‌عمو اوغلى : 715\r\nخائن السلطان - امين السلطان\r\nخاطرات اعتماد السلطنه : 499 ، 839 ، 951 ، 1381 تا 1383\r\nخاطرات حاج سياح : 260 ، 838 ، 860\r\nخاطرات سياسى امين الدوله : 259 ، 835\r\nخاطرات كلنل كاساكوفسكى : 841 ، 861 ، 957 ، 1396\r\nخاطرات و خطرات : 422\r\nخاقان - فتحعلى شاه\r\nخاقانى شروانى ، افضل الدين : 50 ، 51 ، 110 ، 117 ، 646 ، 1283 ، 1287\r\nخالد بن وليد : 986\r\nخاموش ، نظام الدين : 576\r\nخان بالغ ( پكن ) : 566\r\nخاندان طاهرى : 69 ، 129 ، 1001 ، 1002 ، 1245\r\nخاندان نوبختى : 125\r\nخان سلطان : 63 ، 481\r\nخانلرى ، پرويز ناتل ، 86 ، 770\r\nختن : 198\r\nختا : 198 ، 777\r\nخدابنده ، محمد ابراهيم : 963\r\nخداداد گبر : 1383\r\nخداينامك : 981\r\nخداينامه : 18 ، 19\r\nخديوجم ، حسين : 115 ، 883\r\nخراسان : 57 ، 59 ، 67 ، 70 ، 92 ، 100 ، 112 ، 152 ، 184 ، 294 ، 354 ، 361 ، 443 ، 513 ، 526 ، 533 ، 570 ، 606 ، 607 ، 689 ، 701 ، 708 ، 722 ، 730 ، 799 ، 859 ، 886 ، 887 ، 889 ، 891 ، 913 ، 915 ، 951 ، 989 تا 991 ، 993 ، 1044 ، 1047 ، 1107 ، 1123 ، 1129 ، 1332 ، 1335 ، اعدام مأموران مالى\r\n\r\n","description":"","footnote":"","page_name":" 1436 ","page_number":726},
  {"content":"\r\n\r\n- : 1123 بيدادگرى على بن ماهان در - : 886 تا 888 تأسيس كارخانهء اسلحه‌سازى در - : 825 چگونگى اخذ ماليات در - : 990 تا 992 حملهء قراختائيان در - : 148 خلع آصف الدوله از حكومت - : 953 عزل حسام السلطنه از والىگرى - : 959\r\nخرس و روباه : 19\r\nخرقانى ، ابو الحسن : 72\r\nخسرو انوشيروان - نوشيروان\r\nخسرو پرويز : 1175\r\nخسرو ميرزا : 500\r\nخسروى ، خسرو : 975\r\nخشايارشا : 140 ، 141\r\nخطيب بغدادى : 30\r\nخلاصة التواريخ : 908 ، 913\r\nخلاصهء فلسفهء نوين تاريخ : 803\r\nخلفاى راشدين : 11 ، 12 ، 14 ، 66 ، 122 ، 129 ، 132 ، 722 ، 881 ، 1013 ، 1226\r\nخلفاى فاطمى : 101 ، 1047 ، 1048 ، 1265\r\nخلفاى عباسى : 30 ، 32\r\nخلف بن احمد : 351\r\nخلقيات ما ايرانيان : 251 ، 1155\r\nخليج‌فارس : 559 ، 568 ، 570 تا 572 ، 709 ، 1113\r\nخليل سلطان : 184\r\nخليلى ، عباس : 1195 تا 1198\r\nخمار تكين شرابى : 336\r\nخمامىزاده ، جعفر : 1175\r\nخمسهء حكيم نظامى : 120\r\nخوابنامه : 395\r\nخواجوى كرمانى : 752\r\nخواجه تاجدار : 236 ، 381 ، 383 ، 490 ، 491 ، 492 ، 811 تا 813 ، 1129 ،\r\n1137 ، 1138\r\nخواجه رشيد الدين فضل اللّه : 195 ، 196 ، 216 ، 365 تا 367 ، 481 ، 482 ، 532 ، 536 تا 538 ، 772 ، 848 ، 863 ، 1053 ، 1056 ، 1063 ، 1074 ، 1077 ، 1314 ، 1315 ، 1321 اندرزهاى سياسى - به فرزند خود : 195 تا 197 شخصيت - :\r\n367\r\nخواجه شمس الدين على : 1085\r\nخواجه على ميكال : 510 تا 514\r\nخواجه غياث الدين : 349\r\nخواجه فخر الملك : 275\r\nخواجه نصير الدين طوسى - نصير الدين طوسى\r\nخواجه نظام الملك - نظام الملك\r\nخوارج : 66 ، 123 ، 127 ، 134 تا 137 ، 237 ، 888 ، 889\r\nخوارزم : 70 ، 87 ، 95 ، 96 ، 98 ، 513 ، 701 ، 773 ، 1046 ، 1251\r\nخوارزمشاهيان : 64 ، 149 ، 159 ، 406 ، 477 ، 1035\r\nخوارزمى ابو بكر : 351 ، 1074\r\nخواندمير : 184\r\nخودزكو ، الكساندر : 1340\r\nخوزستان : 839 ، 865 ، 920\r\nخوى : 557\r\nخيام نيشابورى ، عمر : 46 ، 47 ، 335 ، 349 ، 1259 آيين مملكتدارى به نظر - :\r\n45 - 46 نامهء حكيم سنايى به - : 1259\r\nخيوفى ، شهاب الدين : 86\r\nدادگسترى در ايران : 1259 ، 1271 ، 1272 ، 1320\r\nدارابنامه : 737 ، 770\r\n\r\n","description":"","footnote":"","page_name":" 1437 ","page_number":727},
  {"content":"\r\n\r\nدارك ، هيوبرت : 15 ، 59 ، 83 ، 509 ، 682\r\nداريوش : 351 ، 977\r\nداستان سفر خراسان : 925\r\nداستان سفرها و ماجراهاى من در ولايات ايران :\r\n925\r\nداغستان : 800 ، 1126\r\nدالساندرى ، وينچنتو : 232 ، 237 ، 560 ، 784 ، 1102 ، 1106 ، 1336 - سفير ونيزى : 560\r\nدالمانى ، هانرى رنه : 1373\r\nدامغان : 921 ، 1063 ، 1074\r\nدانش‌پژوه ، محمد تقى : 17 ، 183 ، 227 ، 453 ، 454 ، 668 ، 769 ، 1041\r\nدانشور ، محمود : 663\r\nدايرة المعارف فارسى : 14 ، 17 ، 377 ، 536 ، 549 ، 675 ، 707 ، 1080\r\nدبير سياقى ، محمد : 319\r\nدرّ التاج : 17\r\nدرانى ، احمد خان : 1354\r\nدربارهء اقتصاد تركيه : 871\r\nدربارهء انجو : 870\r\nدربارهء رشيد الدين فضل الله : 367\r\nدر پيرامون تاريخ بيهقى : 44 ، 57 ، 105 ، 155 ، 472 ، 479 ، 688 ، 757 ، 1146\r\nدر دربار شاهنشاه ايران : 241 ، 239 ، 564 ، 793 ، 1113\r\nدرگزينى انسابادى ، ابو القاسم : 478\r\nدروزيها : 232\r\nدروويل [ سرهنگ 
  ] : 39 ، 254 ، 1373 ، 1385\r\nدستور الكاتب فى تعيين المراتب : 210 تا 214 ، 299 ، 482 ، 488 ، 539 ، 540 ، 696 ، 759 ، 871 ، 882 ، 906 ، 907 ، 1022 ، 1096 ، 1322 ، 1409\r\nدستور الملوك : 489\r\nدستور الممالك : 488\r\nدشت شابهار : 98\r\nدشت قبچاق : 62\r\nدشتستان : 969\r\nدعبل خزاعى : 130\r\nدقاق نيشابورى ، ابو على : 165 سلاطين به نظر - : 165\r\nدقايقى مروزى : 461\r\nدقيق افندى ، احمد : 624\r\nدلاواله ، پيترو : 217 ، 231 ، 235 ، 238 ، 791 ، 1345\r\nدماغه اميدنيك : 557\r\nدمشق : 522 ، 853\r\nدمورگان : 951\r\nدمياط : 1042\r\nدميته القصر : 684\r\nدورانت ، ويليام جيمز : 168 ، 199 ، 289 ، 802\r\nدوست محمد خان : 422 - 431 ، 626\r\nدو قرن سكوت : 293 ، 294 ، 886 ، 889 ، 1040\r\nدوگى ، لئون : 145\r\nدولت‌آبادى ، حاج ميرزا يحيى : 1159\r\nدولتشاه سمرقندى : 1022 ، 1077 ، 1185\r\nدولتشاهى ، اسماعيل : 38 ، 621\r\nدولت نادر شاه افشار : 799 ، 1122 ، 1125\r\nدماغهء اميدنيك : 557\r\nدو فرمان دربارهء طالقان : 485\r\nدومان : 485\r\nدومن : 501\r\nدون ژوان ايرانى : 579\r\nدوورژه ، موريس : 145 تا 149 ، 717\r\nدهخدا ، على اكبر : 52 ، 84 ، 687 ، 755\r\n\r\n","description":"","footnote":"","page_name":" 1438 ","page_number":728},
  {"content":"\r\n\r\nدياربكر : 712 ، 908\r\nديدنيها و شنيدنيهاى ايران : 663\r\nديلم : 158 ، 319\r\nديلمستان : 725\r\nدينورى ، ابو العباس : 75\r\nديوان استيفا : 281 ، 1018 ، 1021 - در عهد خوارزمشاهيان : 1035 وظايف مأمورين - : 1021 تا 1027\r\nديوان اشراف : 281 ، 667 ، 672 وظايف - و ديوان بريد : 667\r\nديوان الجند - ديوان عرض الجيوش\r\nديوان الجيش : 282\r\nديوان بريد : 667 ، 691 - در عهد مغول :\r\n691 هدف - : در عهد مغول : 692 ، 693\r\nديوان ايرج ميرزا : 444 ، 970\r\nديوان‌بيگى : 367 ، 961 ، 962\r\nديوان پروين اعتصامى : 1405\r\nديوان جامى : 372\r\nديوان خاقانى : 117\r\nديوان حافظ : 215\r\nديوان رسائل ( طغرا ) : 281\r\nديوان سنايى : 115\r\nديوان شمس : 756\r\nديوان صاحب الشرط : 281\r\nديوان صدارت ( وزارت ) : 281\r\nديوان عرض : 236 ، 282\r\nديوان عرض الجيوش - ديوان عرض\r\nديوان عثمانى مختارى : 724\r\nديوان قصايد ( ناصرخسرو ) : 1023\r\nديوان محتسب : 281\r\nديوان موقوفات : 282\r\nديوان نظامى : 1289\r\nديوان نفقات : 283\r\nديولافوآ : 839\r\nديوكلسين : 49\r\nذكاء ، يحيى : 668\r\nذو اليمينين - طاهر ذو اليمينين\r\nرابينو ، ه . ل : 1173 تا 1175\r\nربيعى : 1084\r\nراحة الصدور فى آية السرور : 56 ، 60 ، 83 ، 106 ، 165 ، 289 ، 478 ، 572 ، 677 ، 740 ، 746 ، 747 ، 762 ، 851 ، 899 ، 1031 ، 1032 ، 1033 ، 1062 ، 1083\r\nرازى ، ابو الفتح : 1236\r\nرازى ، ابو المفاخر : 741\r\nرازى ، ابو القاسم : 1275\r\nرازى ، فخر : 1004\r\nرازى ، مسعود : 103\r\nراغب افندى : 586\r\nرافضيان : 134\r\nرانكوه : 1073\r\nراولينسون : 1175\r\nراوندى ( نجم الدين ) : 56 ، 164 ، 165 ، 289 ، 478 ، 1032\r\nراونديه : 124\r\nراهنماى كتاب [ مجله 
  ] : 660 ، 701 ، 950 ، 1145 ، 1088 ، 1406\r\nراهى به مكتب حافظ : 650\r\nرايس ، تامارا تالبوت : 81\r\nرايس ، سراسپرينگ : 443 ، 1177\r\nربيع بن نهشل : 990\r\nربيعى بوشنجى : 1984 ، 1283\r\nرجب‌نيا ، مسعود : 291 ، 379 ، 843 ، 1395\r\nرجبى ، پرويز : 808 ، 810\r\nرحيمى ، مصطفى : 1159\r\n\r\n","description":"","footnote":"","page_name":" 1439 ","page_number":729},
  {"content":"\r\n\r\nرژى : 434 قرض - : 434\r\nرسالهء انارجانى : 212\r\nرسالة الصحابه : 733 ، 984 ، 996 ، 1221\r\nرسالهء خواجه نصير الدين طوسى : 178\r\nرسالهء قدسيه : 34\r\nرسالهء مجديه : 432 ، 829 ، 641 ، 945 ، 1385\r\nرسالهء وزير و رفيق : 437\r\nرسايل اخوان الصفا : 33\r\nرسايل بابا افضل كاشانى : 171\r\nرسايى : 27 ، 997\r\nرستم التواريخ : 247 تا 249 ، 356 ، 381 ، 387 ، 656 ، 658 ، 700 ، 793 ، 801 ، 928 ، 1103 ، 1134 تا 1136\r\nرستم الحكما : 249 ، 356 ، 700 اندرز - :\r\n249 ، 251\r\nرستم و اسفنديار : 18\r\nرسول اكرم - محمد بن عبد الله ( ص )\r\nرشت : 623 ، 921 ، 956 ، 967 ، 1167 ، 1173\r\nرشحات عين الحيات : 651\r\nرشيد - هارون الرشيد\r\nرشيد الدين فضل اللّه - خواجه رشيد الدين فضل اللّه\r\nرشيد الدين وطواط : 119 ، 530 ، 1029 ، 1257\r\nرشيد ياسمى ، غلامرضا ، 1177\r\nرضا قلى ميرزا : 1126\r\nرضوانى ، محمد اسماعيل : 1179\r\nرضى ، هاشم : 372\r\nركن الدوله ديلمى : 305 ، 690 ، 730\r\nركن الدين ، احمد : 906\r\nركنى يزدى : 473 ، 476\r\nرواقيان : 1215\r\nروح القوانين : 146\r\nروحى انارجى : 212 ، 372 ، 759\r\nرودكى : 300 ، 301 ، 312 ، 999 ، 1004\r\nروزبهان خنجى ، فضل الدين : 903\r\nروزبه يتيم : 19\r\nروزنامهء خاطرات اعتماد السلطنه - خاطرات اعتماد السلطنه\r\nروزنامهء قانون : 435\r\nروزنامهء وقايع اتفاقيه : 411 ، 412\r\nروس ( روسيه ) : 414 ، 434 ، 558 ، 567 ، 570 تا 572 ، 701 ، 807 ، 818 ، 825 ، 933 ، 950 ، 1145 ، 1402\r\nروضة الانوار : 743\r\nروضات الجنات : 88 ، 96 ، 100 ، 303\r\nروضة الصفا : 74 ، 90 ، 99 ، 100 ، 216 ، 278 ، 521 ، 539 ، 635 ، 668 ، 680 ، 691 ، 739 ، 757 ، 773 ، 877 ، 888 ، 897 ، 901 ، 998 ، 1023 ، 1035 ، 1293\r\nروم : 11 ، 122 ، 165 ، 301 ، 359 ، 551 ، 565 ، 571 ، 580\r\nروملو - حسن بيگ روملو\r\nروميو : 587 ، 588\r\nرونى ، ابو الفرج : 109\r\nرويانى ، ابو العباس : 1261\r\nروياى صادقه : 844\r\nرى : 74 ، 303 ، 557 ، 895 ، 921 ، 946 ، 1025\r\nرياحى ، محمد امين : 586 ، 634\r\nرى باستان : 1025\r\nريدرز اتريشى : 706 ، 707\r\nريشار خان : 616\r\nرئيس مظفر : 470 ، 471\r\nزابلستان : 513 ، 1001\r\nزادان فرخ : 267\r\n\r\n","description":"","footnote":"","page_name":" 1440 ","page_number":730},
  {"content":"\r\n\r\nزاد المقويين : 1023\r\nزاد بن بهيش : 987\r\nزادويه بن شاهويه اصفهانى : 18\r\nزاكانى - عبيد زاكانى\r\nزبدة التواريخ : 525 ، 1341\r\nزبور : 516\r\nزبيده ، محمد : 459\r\nزبير ، عمرو : 277\r\nزرتشت : 884\r\nزركوب شيرازى : 1011\r\nزرين‌كوب ، عبد الحسين : 17 ، 87 ، 112 ، 160 ، 293 ، 328 ، 461 ، 881 ، 886 ، 976 ، 1039 ، 1087 ، 1334\r\nزكرياى رازى ، محمد : 98\r\nزمينهء جامعه‌شناسى : 1311\r\nزمينهء فرهنگ و تمدن ايران : 141 ، 458 ، 803\r\nزنجان : 707 ، 713 ، 995 ، 1114\r\nزن در ايران عصر مغول : 64 ، 65\r\nزن در تاريخ بيهقى : 61\r\nزندگانى شاه عباس : 220 ، 233 ، 234 ، 567 ، 571 تا 567 ، 697 ، 698 ، 786 ، 875 ، 925 ، 1100\r\nزندگى اميركبير : 423\r\nزندگى روزمرهء مسلمين در قرون وسطى : 296\r\nزندگى روزمره در عهد سنلويى : 1280\r\nزندگى مسلمانان در قرون وسطى : 1049 ، 1266\r\nزندگى نادر شاه : 247 ، 798\r\nزنديق : 70\r\nزنديه : 803 ، 818\r\nزنگبار : 568\r\nزنگى : 1015\r\nزنون : 135\r\nزوزن : 852\r\nزوزنى ، ابو سهل : 105 ، 158 ، 454 ، 455 ، 689\r\nزهرى ( مورخ ) : 276\r\nزياد بن ابيه : 86 ، 634\r\nزيدان ، جرجى : 12 ، 14 ، 93 ، 129 ، 130 ، 299 ، 678 ، 679 ، 845 ، 886 ، 995\r\nزيد بن ثابت : 1215\r\nزيديه : 123 ، 127 ، 143\r\nزين الاخبار : 90 ، 106 ، 300\r\nژاپن : 1400\r\nژرژ سوم : 1395\r\nژزف مارى دوبورژ : 915\r\nژوبر : 587 تا 589 ، 593 ، 594 ، 1141 ، 1143\r\nژوستىنين : 1357\r\nژوليان : 76 ، 679\r\nسائوم ( راهب ) : 871\r\nساروخ : 921\r\nسارى : 1003 ، 1335\r\nسازمان ادارى حكومت صفوى : 230 ، 485 ، 562 ، 563 ، 873 ، 874 ، 917 ، 920 ، 1101\r\nسازمان قشون تيمورى : 780\r\nساسانى ، خان ملك : 424\r\nساسانيان : 11 ، 13 ، 14 ، 17 ، 18 ، 274 ، 351 ، 975 ، 991 ، 1000 ، 1047\r\nسالار : 407 فتنهء - : 407\r\nسالار الدوله : 950 ، 966 ، 967\r\nسالار بكتغدى : 64 ، 321 ، 512\r\nسالار بوژكان : 332\r\nسالنامهء دنيا : 1184\r\nسامانيان : 28 ، 80 ، 153 ، 300 ، 306 ، 331 ،\r\n\r\n","description":"","footnote":"","page_name":" 1441 ","page_number":731},
  {"content":"\r\n\r\n354 ، 455 ، 508 ، 728 ، 730\r\nسام ميرزا : 23 .\r\nسانسون : 230 ، 700 ، 916 ، 1100 ، 1113 ، 1349\r\nساوجى ، سلمان : 85 ، 1023\r\nساوه : 571 ، 921\r\nساويرس : 988\r\nسايكس ، سرپرسى : 600 ، 1137\r\nسبزوار : 921 ، 1085 ، 1169\r\nسبزوارى ، فتح الدين احمد بن محمود : 469\r\nسبكتكين : 43 ، 307 ، 736 ، 757 ، 1247 ، 1251 پندنامهء - ، 996 - و سپاهيان : 736 قضاوت - : 1247\r\nسبك‌شناسى : 281 ، 437\r\nستار خان : 715\r\nستوده ، منوچهر : 768 ، 903\r\nسخن [ مجله 
  ] : 704 ، 1375\r\nسرجون بن منصور مسيحى : 66 ، 277\r\nسرخس : 75 ، 673 ، 921\r\nسردفتر در اسلام : 1268\r\nسرزمين گيلان : 134\r\nسروستان : 921\r\nسروش اصفهانى : 710\r\nسزار : 253\r\nسعادت نورى ، حسين : 835\r\nسعد الدوله : 1179 ، 1406\r\nسعد الدوله يهودى : 364\r\nسعد الدين ساوجى : 365\r\nسعد الدين ورامينى : 77\r\nسعد السلطنه : 965 رفتار - با روحانى محل : 965\r\nسعد بن ابى وقاص : 277\r\nسعد بن زنگى ، مظفر الدين : 484\r\nسعد سلمان : 1022\r\nسعدى ، مصلح الدين : 13 ، 79 ، 88 ، 166 ، 168 ، 183 تا 190 ، 457 ، 646 تا 648 ، 775 ، 1057 ، 1073 ، 1305 ملاقات - با آباقاآن : 189 نظريه - در پيرامون مصرف خراج : 1073 وظيفه پادشاه به نظر - : 186\r\nسعيد بن مسيب : 1003 ، 1203\r\nسعيد صراف : 1003\r\nسغد : 991 ، 1046\r\nسفاح : 12 ، 289 ، 292 ، 993\r\nسفرنامهء ابن بطوطه : 541 ، 686 ، 853 ، 1233 ، 1324\r\nسفرنامهء ابن حوقل : 1035\r\nسفرنامه ابن فضلان : 528\r\nسفرنامه از خراسان تا بختيارى : 1373\r\nسفرنامه استودارت : 579\r\nسفرنامه اودريك : 550\r\nسفرنامه تاورنيه : 229 ، 486 ، 563 ، 655 ، 699 ، 908 ، 1304\r\nسفرنامه تهران به شيراز : 963\r\nسفرنامه يترو دلاواله ، 582 ، 584 ، 786\r\nسفرنامه حاجى پيرزاده : 951 ، 1178\r\nسفرنامه دروويل : 254 ، 393 ، 659 ، 801 ، 1385\r\nسفرنامه دمورگان : 951\r\nسفرنامه رضا قلى ميرزا : 1385\r\nسفرنامه سانسون : 374 ، 377 ، 700 ، 1113 ، 1303\r\nسفرنامه كاررى : 235 ، 236 ، 243 ، 355 ، 378 ، 380 ، 381 ، 700 ، 792 ، 921\r\nسفرنامه كلاويخو : 554 تا 548 ، 1309\r\nسفرنامه مادام ژان ديولافوا : 840\r\nسفرنامه ماركوپولو : 55 ، 562 ، 907\r\nسفرنامهء مورير : 590\r\n\r\n","description":"","footnote":"","page_name":" 1442 ","page_number":732},
  {"content":"\r\n\r\nسفرنامه فردريچاردز : 501 ، 660\r\nسفرنامهء ناصرخسرو : 478 ، 1023\r\nسفرنامهء ونيزيان : 217 ، 229 ، 554 ، 564 ، 699 ، 761 ، 781 ، 1103\r\nسفيان بن عينه : 51 ، 448 ، 1294\r\nسفيان ثورى : 52 ، 1228 ، 1230 - و فرمان قضاى كوفه : 1228\r\nسقراط : 1295\r\nسگزى ، ابو الفضل : 696\r\nسلاجقه آسياى صغير : 527\r\nسلاجقه : 1028 ، 1416 فرمان استيفا در عهد - : 1028\r\nسلاجقهء كرمان : 104 ، 1033\r\nسلجوقنامه : 75 ، 154 ، 739\r\nسلجوقيان : 14 ، 31 ، 57 ، 60 ، 80 ، 331 ، 341 تا 343 ، 455 ، 476 ، 508 ، 521 ، 524 ، 676 ، 681 ، 917 ، 1007 ، 1009 - و روش اعطاى اقطاع : 1012 تا 1017 نفوذ سنن قبيله‌يى زنان در عهد - : 59 وزارت در عهد - : 331\r\nسلطان ابو سعيد : 209 ، 366 ، 483 ، 532 ، 1076 ، 1303 عهدنامه - و شاهزاده يسور : 483\r\nسلطان ابراهيم : 632 ، 1285\r\nسلطان ابو الفتح كيخسرو بن قلج ارسلان :\r\n1031\r\nسلطان احمد جلاير ، 216 ، 544\r\nسلطان اويس : 1414\r\nسلطان بايزيد عثمانى : 558\r\nسلطان تكش : 62 ، 477\r\nسلطان حسن بيگ - اوزون حسن\r\nسلطان حسين بايقرا : 371 ، 1087\r\nسلطان حسين تيمورى : 1093\r\nسلطان حسين ميرزا : 184\r\nسلطان حيدر ميرزا : 219 ، 228\r\nسلطان خليل : 787\r\nسلطان زين العابدين : 152\r\nسلطان سعيد ملكشاه : 299\r\nسلطان سليمان سلجوقى : 343\r\nسلطان سليمان - شاه سليمان\r\nسلطان سليمان قانونى : 570\r\nسلطان سليم عثمانى : 558 ، 564\r\nسلطان سنجر : 73 ، 85 ، 95 ، 112 ، 342 ، 345 ، 347 ، 348 ، 351 ، 469 ، 476 ، 478 ، 522 ، 531 ، 532 ، 893 ، 1256\r\nاسماعيليه و - : 348 روابط - با خليفهء عباسى : 522 عشرت‌طلبى - 461 غزالى و - : 1078 فرمان قضا در عهد - : 1256 منشآت و فرامين در دورهء - : 893 نامهء شيخ احمد جام به - : 73\r\nسلطان عبد المجيد : 626\r\nسلطان عثمان : 63 ، 481\r\nسلطان علاء الدين فرامرز : 165 ، 536\r\nسلطان على : 912 فرمان قتل - به وسيله شاه اسماعيل 912\r\nسلطان قطب الدين : 100\r\nسلطان قلى بيگ : 580\r\nسلطان محمد خدابنده : 561 ، 570 ، 580 ، 785\r\nسلطان محمد سلجوقى : 530\r\nسلطان محمد خوارزمشاه : 62 ، 86 ، 107 ، 166 ، 350 ، 523 ، 526 ، 531\r\nسلطان محمد دوم - سلطان محمد فاتح\r\nسلطان محمد تغلق : 686\r\nسلطان محمد فاتح : 549 ، 557 ، 568 ، 569\r\nسلطان محمود غزنوى : 15 ، 16 ، 47 و 48 ، 57 ، 64 ، 71 ، 89 ، 94 ، 102 ، 152 ،\r\n\r\n","description":"","footnote":"","page_name":" 1443 ","page_number":733},
  {"content":"\r\n\r\n155 تا 160 ، 301 تا 315 ، 321 ، 324 ، 351 ، 452 ، 473 ، 757 ، 849 ، 1275 ، 1303 تملق و چاپلوسى در عهد - : 71 حاجبان و دربانان - :\r\n15 دبيران رسائل در دوره - : 473 محتسب در عصر - : 632 نظر حافظ ابرو دربارهء - : 157 نگرانى - : 47\r\nسلطان مسعود غزنوى : 15 ، 57 ، 64 ، 88 ، 89 ، 94 ، 96 ، 101 ، 154 تا 160 ، 307 ، 325 تا 327 ، 448 ، 452 ، 775 ، 891 ، 1004 سورى به - : 891 شحنهء ستمكار و - : 637\r\nسلطان مصطفى ميرزا : 560\r\nسلطانيه : 557 ، 873 ، 921 ، 1114\r\nسلغر شاه : 61\r\nسلماس : 62 ، 826\r\nسلمان فارسى : 721 ، 881 ، 969\r\nسلوك الملوك : 986\r\nسليم ، غلامرضا : 367\r\nسليمان بن داود : 107\r\nسليمان بن عبد الملك : 123\r\nسمرقند : 304 ، 546 ، 552 ، 553 ، 651 ، 652 ، 775 ، 989 ، 991 ، 1036 ، 1329\r\nشيخ الاسلام - : 651 معاف شدن مردم - از خراج : 991\r\nسمعانى ، ابو سعيد عبد الكريم : 850 انتصاب - به تدريس نظاميهء مرو : 850\r\nسمك عيار : 79 ، 770 ، 774 ، 1302\r\nسمنان : 915 ، 921\r\nسمنانى ، علاء الدوله : 856\r\nسنائى ، ابو المجد مجدود بن آدم : 96 ، 116 ، 117 ، 163 ، 1302 نظر - دربارهء سلطان واقعى : 116\r\nسنباد : 68\r\nسند : 301 ، 513 ، 991 ، 1329\r\nسندبادنامه : 646\r\nسنندج : 961\r\nسوئيس : 1223\r\nسوانح الافكار : 1242\r\nسودان : 1208\r\nسورى ، ابو الفضل : 689 ، 890 ، 891 ، 896 ، 1003\r\nسورى ، محمد : 1303\r\nسوريه : 367 ، 533 ، 987 ، 1206 ، 1215\r\nسولتيكف ، الكسيس : 255 ، 402 ، 599 ، 932\r\nسوما ، ربان : 551 آمدن - به ايران : 551\r\nسهامى ، سيروس : 1340\r\nسهروردى ، شيخ شهاب الدين : 166 ، 167 ، 531 ، 532\r\nسه سال در دربار ايران : 437\r\nسيارى ، ابو الحسن : 155\r\nسياست : 135\r\nسياحتنامه ابراهيم بيگ : 617 ، 936 ، 1398\r\nسياحتنامه ( سفرنامه ) شاردن : 378 ، 380 ، 484 ، 485 ، 562\r\nسياستگران دورهء قاجاريه : 422 ، 425\r\nسياستنامه : 15 ، 16 ، 30 ، 59 ، 66 ، 83 ، 288 ، 306 ، 307 ، 335 ، 505 تا 509 ، 631 ، 675 ، 682 تا 684 ، 733 ، 1014 ، 1117 ، 1119 ، 1241 ، 1248 ، 1249 تا 1251\r\nسياست و اقتصاد عصر صفوى : 220 ، 250 ، 739 ، 1036 ، 1096\r\nسياست و غزالى : 30 ، 32 ، 132 ، 337 ، 524 ، 740 ، 1206\r\nسياسى ، على اكبر : 1191\r\nسيبويه : 1227\r\n\r\n","description":"","footnote":"","page_name":" 1444 ","page_number":734},
  {"content":"\r\n\r\nسيد ركن الدين : ماجراى مدرسه - : 1323 تا 1325\r\nسير آزادى : 213\r\nسيرت جلال الدين منكبرنى : 62 ، 63 - 166 ، 167 ، 453 ، 471 ، 482 ، 750 ، 772 ، 1035 ، 1322\r\nسيرت‌نامهء حاج ميرزا آقاسى : 394\r\nسيرجان : 852\r\nسير الملوك الفرس : 18\r\nسيسرون : 164\r\nسيد تاج الدين : 1345 انتخاب - به شيخ الاسلامى مشهد : 1345\r\nسيد جمال الدين افغانى - اسدآبادى\r\nسيستان : 19 ، 70 ، 153 ، 297 ، 606 ، 607 ، 779 ، 954 ، 967 ، 1001\r\nسيف هروى : 210 ، 1318\r\nسيمجور ، ابو الحسن : 153\r\nسيمجور ، ابو على : 307 ، 1303\r\nسينكى ، حاج ميرزا محمد خان - مجد الملك\r\nسيواس : 712 ، 848\r\nسيورغتمش خان : 553\r\nشاپور اول : 36 ، 39\r\nشاردن ، ژان ، 229 ، 233 ، 237 ، 377 ، 379 ، 483 ، 485 ، 562 ، 776 ، 873 ، 909 ، 916 ، 919 ، 1100 ، 1117 ، 1341 سياحتنامه - : 378 ، 1324 تا 1326 نظر - دربارهء خزائن شاه : 382\r\nنظر - دربارهء شوراى مملكتى : 228 - 229 نظر - دربارهء مجلس‌نويس يا واقعه‌نويس : 562 نظر - دربارهء مكتوبات : 562\r\nشارل پنجم : 560\r\nشارل دهم : 819\r\nشاطرها : 698 طرز تربيت - : 698 مسابقهء - : 699\r\nشافعى : 30 ، 1207 ، 1221\r\nشافعى ، امام محمد بن ادريس : 30 ، 1207\r\nشافعيه - شافعى\r\nشاكر بن احمد : 1296\r\nشام 122 ، 277 ، 513 ، 525 ، 559 ، 883 ، 978 ، 1043 ، 1265\r\nشامبياتى ، محمد حسينخان : 1370\r\nشاندرمن : 1174\r\nشاه اسماعيل : 219 ، 221 ، 560 ، 564 ، 567 ، 569 ، 776 ، 912 ، 1097 ، 1100 ، 1106 ، 1333 ، 1337 روابط سياسى - با سلطان سليم : 564 تا 567 فرمان - : 1098\r\nشاه اسماعيل دوم : 219 ، 229 ، 1109\r\nشاهرخ بن تيمور : 184 ، 553 ، 650 ، 653 ، 1060 ، 1325\r\nشاهرخ ميرزا : 1130 ، 1131\r\nشاهزاده حمزه : 238\r\nشاه سلطان حسين : 219 ، 230 ، 242 ، 243 ، 373 ، 379 ، 381 ، 606 ، 657 ، 794 ، 917 ، 926 ، 1118 ، 1120 آمار نظامى ايران در عهد - : 794 ، 796\r\nشاه سليمان : 220 ، 230 ، 241 ، 242 ، 380 ، 489 ، 490 ، 563 ، 657 ، 700 ، 792 ، 877 ، 1100 ، 1113 ، 1168 ، 1345\r\nارتش در عهد - : 792\r\nشاهسون : 230 طوايف - : 230\r\nشاه شجاع : 152 ، 216 ، 757\r\nشاه شيخ ابو اسحاق : 1334\r\nشاه صفى : 219 ، 229 ، 234 ، 239 ، 240 - و قتل وحشيانهء خاندان\r\n\r\n","description":"","footnote":"","page_name":" 1445 ","page_number":735},
  {"content":"\r\n\r\nامامقلى خان : 234\r\nشاه تهماسب ( طهماسب ) : 218 ، 221 ، 227 ، 489 ، 558 ، 559 ، 569 ، 572 ، 783 ، 785 ، 787 ، 874 ، 909 ، 911 ، 915 ، 1104 تا 1107 ، 1079 ، 1336\r\nآيين مملكتدارى به نظر - : 221 تا 227 تذكره - : 227 ، 228 رابطهء - با حق و عدالت : 1336 سياست مالى و اقتصادى - : 1002 عرض سپاه - :\r\n788 فرمان - : 1103 وقفنامهء آب فرات از عهد - : 874\r\nشاه عباس : 217 ، 231 تا 233 ، 236 ، 238 ، 386 ، 489 ، 559 ، 567 ، 570 تا 584 ، 694 ، 783 ، 785 ، 791 ، 792 ، 817 ، 910 ، 913 ، 1110 تا 1115 ، 1337 تا 1339 ، 1350 تا 1352 انواع كيفر در عهد - : 1341 پذيرايى از نمايندگان انگلستان در عهد - : 576 پذيرايى - از سفير روس : 582 تسخير قلعهء تبريز به دست - : 786 رفتار - با اسراى ترك : 792 سربازان ايران در عهد - : 789 - 790 سفراى هندوستان و مسكوى در حضور - : 581 - 582 سفير ترك در دربار - : 583 سياست خشن جنگى - : 791 كيفرهاى - :\r\n1341 - 1342 نظريات نظامى و سياسى - : 699\r\nشاه عباس دوم ( ثانى ) : 229 ، 484 ، 655 ، 784 ، 1100 ، 1168\r\nشاهقلى خان اعتماد الدوله : 794\r\nشاهنامهء ثعالبى : 226 ، 1228\r\nشاهنامهء فردوسى : 41 تا 144 ، 169 ، 456 ، 458 ، 775\r\nشاهنشاهى عضد الدوله : 82 ، 97 ، 330 ، 352 ،\r\n690 ، 731 ، 1247\r\nشبانكاره‌اى ، 61\r\nشبلى : 1297\r\nشبه‌جزيرهء عربستان : 980\r\nشجاع [ نويسنده انيس الناس 
  ] : 83\r\nشجاع ، محمد : 1229\r\nشجاع الدين درودباشى : 768 ، 795\r\nشجاع الدين محمود : 873\r\nشجاع نظام مرندى : 715\r\nشحنه : 631 چوب خوردن - هرات : 649\r\n- ستمكار : 637\r\nشرايع : 1221\r\nشرح حال خواجه احرار : 1309\r\nشرح حال عباس ميرزا ملك‌آرا : 947\r\nشرح حال مولوى : 532\r\nشرح حال ناظم الاسلام : 1398\r\nشرح حال و آثار فيلسوف مشرق و مجاهد اسلام سيد جمال الدين اسدآبادى : 1391\r\nشرح مأموريت آجودانباشى : 705\r\nشرطه : 638 خدايگان - : 638 دستور جعفر بن يحيى به صاحب - : 638\r\nشرف الدين بدليسى : 1106\r\nشرف الدين محمود : 1091\r\nشرف الملك : 535 ، 1322 چگونگى قتل - :\r\n1322\r\nشرفنامه : 246 ، 1106\r\nشرلى آنتونى : 559 ، 570 تا 576 ، 580 ، 584\r\nشرلى ، توماس : 579\r\nشرلى ، رابرت : 236 - 559 - 574 تا 577\r\nسفارت - به اروپا : 574\r\nشريف ابو جعفر : 1305\r\nشعار ، جعفر : 83 ، 644 ، 1034\r\nشعاع السلطنه ، 615 ، 932 ، 940 ، 957 ،\r\n\r\n","description":"","footnote":"","page_name":" 1446 ","page_number":736},
  {"content":"\r\n\r\n966 ، 1405 - در فارس : 965\r\nشكايت مردم شيراز از - : 966\r\nشعشعانى ، حسام الدين : 1330\r\nشفت : 1173\r\nشفيع خان : 706\r\nشفيق بلخى : 54\r\nشكسپير ، ويليام : 1358\r\nشماخى : 798 ، 921\r\nشمس الدين محمد - جوينى\r\nشوستر ، مورگان : 608 ، 1163 ، 1183 تا 1190\r\nشوش : 921\r\nشوشترى ، سيد محمد على - امام شوشترى\r\nشهاب الدين غورى : 523\r\nشهابى ، على اكبر : 846\r\nشهرستانى : 1079\r\nشهشهان : 878\r\nشيبك خان : 1335\r\nشيخ فرخ آهى زنجانى : 866\r\nشيخ ابو اسحق : 1334\r\nشيخ احمد جام : 73\r\nشيخ احمد صراف : 58 ، 1303\r\nشيخ الاسلام سمرقند : 651 ، 652\r\nشيخ بهايى : 878\r\nشيخ بهلول : 93\r\nشيخ جنيد : 776\r\nشيخ‌زاده نهاوندى : 1330\r\nشيخ صدوق : 1221\r\nشيخ صفى الدين : 229\r\nشيخ طوسى : 1221\r\nشيخ عطار - عطار\r\nشيخ عيسى ساوجى : 1092\r\nشيخ فضل الله نورى : 967\r\nشيخ محمد عبده ، 1196 ، 1212 ، 1222\r\nشيخ مرشد - شيخ ابو الحسن كازرونى\r\nشيخ مفيد : 1237\r\nشيخ نجم الدين كبرى : 772\r\nشيراز : 443 ، 550 ، 552 ، 560 ، 623 ، 707 ، 712 ، 714 ، 967 ، 1094 ، 1108 ، 1131 ، 1397\r\nشيرازنامه : 1011\r\nشيرازى ، محمد على : 1239\r\nشيرازى ، معز الدين : 1308\r\nشيرازى ، ميرزا ابو الحسن خان - ميرزا ابو الحسن خان ايلچى\r\nشيرازى ، ميرزا محمد على : 404 ، 614\r\nشيروان : 1099\r\nشيعه در اسلام : 123 ، 1040\r\nشيل ( خانم ) : 414 ، 418 ، 421 ، 613 ، 619\r\nشيل ( كلنل ) : 409 ، 414 ، 415 ، 416 ، 418 ، 819 ، 825\r\nصابيان : 70\r\nصاحب بن عباد : 56 ، 97 ، 301 تا 304 ، 690 ، 1306 شخصيت - : 304 - و ابو حيان توحيدى : 303 ، 306\r\nصاحب ديوان شمس الدين : 163 ، 358 ، 360 تا 364 ، 1074 شهادت - : 358 قتل - : 360 تا 364\r\nصارم الدوله : 948\r\nصارم السلطنه : 715\r\nصارمى ، ابو طالب : 802 ، 1357\r\nصاعد بن مخلد : 528\r\nصالح بن عبد الرحمن : 275\r\nصالح ، على پاشا : 351\r\nصاين الدين على : 184\r\nصبا تا نيما - از صبا تا نيما\r\n\r\n","description":"","footnote":"","page_name":" 1447 ","page_number":737},
  {"content":"\r\n\r\nصبا ، فتحعليخان : 252 ، 493\r\nصبا ، محسن : 932\r\nصباح ، حسن : 338 تا 340 ، 354 ، 358 ، 422 ، 470 روابط - با خواجه نظام الملك : 338\r\nصبحى : 1205 ، 1209 ، 1213 ، 1215 ، 1223\r\nصحيحى ، حبيب الله : 550\r\nصدر التواريخ : 397 ، 408 ، 412 ، 416 ، 824 ، 933 ، 964 ، 1147\r\nصدر اصفهانى ، حاجى محمد حسين : 395\r\nصدر جهان : 185 ، 365 وزارت - : 365\r\nصدر جهنم - صدر جهان\r\nصد و پنجاه سند تاريخى : 598 ، 601\r\nصديق الممالك : 968 - 969\r\nصفا ، ذبيح اللّه : 106 ، 111 ، 461 ، 770 ، 1244\r\nصفاريان : 278 ، 307 ، 506 ، 997\r\nصفويه : 150 ، 151 ، 218 ، 220 ، 236 ، 483 ، 487 ، 536 ، 561 تا 563 ، 584 ، 677 ، 697 ، 797 ، 908 ، 917 تا 919 ، 1097 ، 1101 ، 1143 ، 1343\r\nاختيارات حكام در دورهء - : 908 - 910 ارتش ايران در عهد - : 789 - 795 تشكيلات حكومت در عهد - :\r\n918 تا 922 حسرمسرا و سازمان دربار در عهد - : 236 - 238 داورى در عهد - : 1341 - 1342 دستگاه ادارى عهد - به نظر شاردن : 377 - 388 ديوان رسائل در عهد - : 486 تا 490 روابط فئودالى و چگونگى اخذ خراج در عهد - : 1113 تا 1120 سازمان ادارى در عهد - : 374 تا 377 سازمان حكومتى در عهد - : 228 طرز رفتار با نمايندگان سياسى در عهد - : 574 - 577 ظلم و استبداد در دورهء - : 220 قدرت حكام در عهد - : 917 كشتارهاى فجيع در عهد - : 219 مالياتها در عهد - :\r\n1097 متصديان امر قضا در عهد - :\r\n1343 تا 1345 موقوفات در عهد - :\r\n873 نظر تاورنيه دربارهء حكومت عصر - : 229 نظر دالساندرى دربارهء ارتش - : 784 نظر شاردن دربارهء شوراى مملكتى - : 229 - 230 نظر كمپفر دربارهء قدرت سلطان - : 238 - 239 نظر لاكهارت پيرامون حكومت - :\r\n150 - 151 نظر مينورسكى دربارهء سازمان ادارى حكومت - : 245 ، 917 وزرا و زمامداران در عهد - : 372 - 374\r\nصفى الدين ، قاضى : 1326\r\nصفى ميرزا : 234\r\nصلاح الدين ايوبى : 1047\r\nصناعى ، محمود ، 1311\r\nصول ، يحيى بن محمد : 448\r\nصوفى خالد : 1093\r\nصيد مراد خان : 1370\r\nصيرفى ، ابو بكر : 744\r\nضبى ، مفضل : 77\r\nضحاك : 142 و 143\r\nضياء الملك : 341 ، 347\r\nضياء الملله : 345\r\nطارم : 510\r\nطالش : 933\r\nطاووس ، رضى الدين على : 171\r\nطاهر بن حسين [ ذو اليمينين 
  ] : 11 ، 41 ،\r\n\r\n","description":"","footnote":"","page_name":" 1448 ","page_number":738},
  {"content":"\r\n\r\n131 ، 508 ، 995 ، 997\r\nطاهر بن عبد اللّه : 330\r\nطاهرى ، ابو القاسم : 49 ، 82 ، 549 ، 551 ، 1105\r\nطاهريان ، 508 ، 995 ، 997\r\nطباطبايى ، ابو الفضل : 40 ، 1293\r\nطباطبايى ، سيد محمد : 969 ، 1394\r\nشكايت - از خفيه‌نويسان : 705\r\nطباطبايى ، محمد حسين : 124\r\nطبرستان : 24 ، 70 ، 158 ، 293 ، 443 ، 513\r\nطبرى ، محمد بن جرير : 21 ، 77 ، 292 ، 723 ، 975 ، 982 ، 992 ، 1227\r\nطبس : 102 ، 921\r\nطبسين : 991\r\nطبقات ناصرى : 777 ، 1041\r\nطرابلس : 559\r\nطرابوزان : 907\r\nطراز ، عبد الوهاب : 855\r\nطرسوسى : 749\r\nطرنطانى ، امير حسام الدين : 1231\r\nطغانتكين : 736\r\nطغان خان : 90\r\nطغانشاه ، ارسلان : 103\r\nطغرايى ، شمس الدين محمد : 527\r\nطغرل بيگ سلجوقى : 56 ، 103 ، 106 ، 455 ، 502 ، 524 ، 689 اندرزهاى قاضى صاعد به - : 45 ، 46\r\nطغرل سوم : 62\r\nطغرل‌نامه شامى : 1354\r\nطلحك : 72 - 85\r\nطلحه : 277 ، 985\r\nطمغاج خان ابراهيم : 58\r\nطوس : 75 ، 112 ، 636 ، 991\r\nطوسى - خواجه نصير الدين\r\nطوغان تيمور خان : 1086\r\nطوفى ، امام نجم الدين : 1214\r\nطومانيانس [ تجارتخانه 
  ] : 442 ، 1166\r\nطيار اصفهانى ، محمد بن بهرام : 18\r\nظفرنامه ، 153 ، 778 ، 779\r\nظل السلطان : 425 ، 428 ، 945 تا 951 ، 960 ، 1222 حكميت - در باب معاهدهء تركمانچاى : 949 - 950 درجهء فضل - : 949 ، 1155\r\nظهير الدوله : 876 ، 877 ، 945 مصرف موقوفات - : 876 ، 878\r\nظهير الدين : 849 ، 1257 - امام الشرق :\r\n849\r\nظهير الدين نيشابورى : 154 ، 347\r\nعادلشاه ، 382 ، 1131\r\nعارف‌نامه : 443\r\nعالم‌آراى عباسى : 246 ، 487\r\nعالم‌آراى نادرى : 1121\r\nعامرى ، جواد : 1191\r\nعاملى ، شيخ بهاء الدين محمد : 878\r\nعباس بن عبد المطلب : 125\r\nعباسقلى خان معتمد الدوله جوانشير : 961\r\nعباس ميرزا نايب السلطنه : 253 ، 391 ، 400 ، 496 ، 592 ، 818 ، 858 قسمتى از وصيتنامهء منسوب به - : 859\r\nعباسه : 293 ، 1239\r\nعباسه و جعفر برمكى : 238\r\nعباسى ، مهدى ( خليفه ) : 599 ، 1229\r\nعباسيان : 11 ، 12 ، 15 ، 66 تا 68 ، 77 ، 122 ، 129 تا 131 ، 290 تا 293 ، 352 ، 522 ، 565 ، 638 ، 676 ، 731 ، 889 ، 993 ، 999 القاب در عهد - :\r\n\r\n","description":"","footnote":"","page_name":" 1449 ","page_number":739},
  {"content":"\r\n\r\n351 تغيير خلافت - : به خاندان علويان : 74 شرطه در عهد - : 668\r\nمقام وزارت در عهد - : 283 منهيان و جاسوسان در عهد - : 678 نظر فضل بن سهل دربارهء خلافت - : 74\r\nوزراى ايرانى در عهد - : 277\r\nعبد الجبار ، عماد الدين : 303\r\nعبد الحميد كاتب : 451\r\nعبد الرزاق اصفهانى ، جمال الدين : 1032\r\nعبد الرحمن بن عوف : 32 ، 985\r\nعبد الصمد شيرازى ، ابو نصر احمد بن محمد :\r\n155 تا 157 ، 326 ، 455 ، 689 ، 890\r\nعبد العزيز : 66 ، 72 ، 985\r\nعبد الفتاح فومنى : 231\r\nعبد اللّه بن جعفر بن ابيطالب : 1039\r\nعبد اللّه بن طاهر : 16 ، 1001\r\nعبد اللّه بن عباس : 1215\r\nعبد اللّه بن عبد الملك بن مروان : 988 ، 1276\r\nعبد اللّه بن على : 447 - 734\r\nعبد اللّه بن عمر : 1215\r\nعبد اللّه بن مسعود : 1206\r\nعبد اللّه بن مقفع : 17 ، 18 ، 24 تا 27 ، 144 ، 447 ، 733 ، 1221 ، 1298\r\nعبد اللّه بن مكرم : 1296\r\nعبد اللّه بن ميمون : 448\r\nعبد اللّه خان [ سردار 
  ] : 793\r\nعبد المجيد بن يحيى : 1145\r\nعبد الملك : 274 ، 275\r\nعبد الملك عطاش ، احمد : 154\r\nعبد الملك مروان [ خليفه 
  ] : 100 ، 679 - 731 ، 1145 ، 1272 - در ديوان مظالم : 1272\r\nعبد المؤمن خان ازبك : 791\r\nعبد الوارث بن سعيد : 1202\r\nعبدوس : 1004\r\nعبيد اللّه المخارب : 40\r\nعبيد اللّه بن زياد : 993\r\nعبيد زاكانى : 71 ، 539 ، 903 ، 1333 - 1334\r\nعتبى ، ابو الحسن : 300 ، 307\r\nعتبة الكتبه : 448 ، 452 ، 468 ، 635 ، 846 ، 849 ، 893 ، 895\r\nعثمان بن حنيف : 978 ، 982\r\nعثمان بن عفان : 12 ، 32 ، 78 ، 273 ، 274 ، 882 ، 985 ، 1225 انحراف - : 1234\r\nعثمانى ( تركيه ) : 555 ، 558 تا 561 ، 570 تا 576 ، 584 ، 600 ، 623 تا 627 ، 817 ، 1322\r\nعجايب احكام امير المؤمنين : 1236\r\nعجايب المقدور : 214 ، 695 ، 777\r\nعجرد ، حماد : 448\r\nعراق : 277 ، 301 ، 361 ، 470 ، 530 ، 714 ، 728 ، 882 ، 987 ، 993 ، 1033 ، 1091 ، 1147 ، 1204\r\nعراقى ، ابو الحسن : 158\r\nعراقى ، صدر الدين : 215 ، 757\r\nعرب و اسلام : 1224\r\nعرض سپاه اوزون حسن : 37 ، 78\r\nعرنوسى ، محمود : 1222 ، 1229\r\nعز الملك ابو عبد اللّه حسين بن نظام الملك - نظام الملك\r\nعزت الدوله : 417 تا 421\r\nعز الدوله قيصر : 1287\r\nعزيز السلطان : 1382 ، 1389\r\nعسجدى : 1030\r\nعسس : 631 ، 637 ، 646 رفتار - در بصره : 634\r\nعسگر خان رشتى : 801\r\nعشان بن نصر : 153\r\n\r\n","description":"","footnote":"","page_name":" 1450 ","page_number":740},
  {"content":"\r\n\r\nعشق‌آباد : 1389\r\nعضد الدوله ديلمى : 56 ، 82 ، 302 ، 1011 ، 1027 ، 1049 ، 1247 داورى در عهد - : 1247\r\nعضد السلطان : 967\r\nعضد السلطنه : 965\r\nعضد الملك ، ميرزا محمد حسين : 965\r\nعطار ، شيخ فريد الدين : 12 ، 72 ، 119 ، 476 ، 646 ، 1297\r\nعفيف الدين كاشانى : 1330\r\nعقايد فلسفى ابو العلاء : 115 - 883\r\nعقد العلى : 79 ، 457 ، 757 ، 1031 ، 1034\r\nعقد الفريد : 293 ، 886 ، 1291 ، 1307\r\nعقيلى ، ابو الحسن : 155\r\nعقيلى ، نظام : 283 ، 284\r\nعلاء الدوله : 945 ، 969 ، 1400 ، 1401\r\nعلاء الدين ، 360 ، 361\r\nعلاء الدين بن فرامرز - سلطان علاء الدين\r\nعلاء الدين جهانسوز : 757\r\nعلاء الدين سمنانى : 856\r\nعلاء السلطنه : 1177\r\nعلاء القزوينى الهلالى - على بن الحسن - بن على\r\nعلويان : 74 ، 129 تا 131 ، 459 ، 523 تغيير خلافت از عباسيان به خاندان - ، 74 ، 459 نظر فضل سهل دربارهء - : 459\r\nعلى بن ابيطالب ، حضرت امير : 12 ، 32 ، 66 ، 74 ، 78 ، 124 ، 129 ، 214 ، 273 تا 276 ، 461 ، 562 ، 838 ، 875 ، 881 ، 935 ، 977 ، 985 ، 1035 ، 1200 ، 1203 ، 1209 ، 1225 ، 1233 نمونه‌اى از داورىهاى - : 1335 تا 1237\r\nعلى بن احمد التسترى : 904\r\nعلى بن الحسن بن على : 182\r\nعلى بن حسين مغربى : 129\r\nعلى بن عيسى بن ماهان : 70 ، 639 ، 886 ، 888 ، 993 ، 1045 بيدادگرى - در خراسان : 888 - 890\r\nعليزاده ، عبد الكريم : 907 ، 908 ، 909\r\nعلى سعيد : 459\r\nعليشير نوايى : 211 ، 370 ، 371 ، 1087\r\nعليمراد خان زند : 801 ، 1136\r\nعليمردان خان : 658 ، 922\r\nعمارلو : 1173\r\nعمان : 513 ، 566 ، 568 ، 569\r\nعمران بن هارون همدانى : 984\r\nعمر بن خطاب : 12 ، 74 ، 78 ، 92 ، 273 تا 277 ، 352 ، 461 ، 633 ، 634 ، 881 ، 882 ، 985 تا 987 ، 993 ، 1035 ، 1225 ، 1233 طرز داورى - : 1233 - 1235 عقيدهء - دربارهء اراضى مفتوحه : 985\r\nعمر بن عبد العزيز : 66 ، 73 ، 76 ، 460 ، 993 ، 1221 ، 1238\r\nعمر فروخ : 115\r\nعمرو ليث صفارى : 99 ، 279 ، 509 ، 685 ، 687 ، 728 ، 738 ، 997 رفتار سربازان - : 738\r\nعميد الدوله : 307\r\nعميد الدين - خواجه عميد الدين\r\nعنايت اللّه خوزانى : 1354 كشته شدن - :\r\n1354\r\nعنصر المعالى كيكاوس بن اسكندر : 43 ، 82 ، 369 ، 472 ، 745 ، 1262\r\nعنصرى : 464\r\nعوف بن الحسين همدانى : 302\r\nعوفى ، محمد : 56 ، 83 ، 307 ، 451 ، 452 ،\r\n\r\n","description":"","footnote":"","page_name":" 1451 ","page_number":741},
  {"content":"\r\n\r\n468 - 636 ، 689\r\nعهد اردشير : 22 ، 24\r\nعهدنامهء تركمانچاى : 615 - 621 ، 818 ، 1373 ، 1145 ، 1373\r\nعهدنامهء گلستان : 615 ، 818\r\nعهدنامهء هرات : 990\r\nعيسى بن على ، 744\r\nعيس بن مريم ، 532 ، 1041 ، 1287\r\nعيسى بن موسى التيمى : 1227\r\nعين الدوله ، صدراعظم : 428 ، 442 ، 443 ، 715 ، 955 ، 1396 دستگيرى يك متهم سياسى در عهد - : 1396\r\nعين السلطنه : 963\r\nعين القضات همدانى : 1041 ، 1284\r\nعيون الاخبار : 17 ، 23\r\nغازان خان : 365 ، 367 ، 533 ، 537 تا 539 ، 692 ، 1051 ، 1064 ، 1079 ، 1315 ، 1316 ، 1320 اصلاحات - : 1064\r\nفرمان قضا در عهد - : 1320 - 1322\r\nغازيان : 921\r\nغرر اخبار ملوك الفرس و سيرهم : 17\r\nغرر السير : 23 ، 24 ، 993\r\nغروى ، محسن : 1208\r\nغروى ، محمود : 375\r\nغزالى ، امام محمد : 30 تا 32 ، 48 ، 49 ، 53 تا 55 ، 98 ، 99 ، 112 ، 127 ، 128 ، 144 ، 284 تا 286 ، 299 ، 355 ، 462 ، 524 ، 633 ، 882 ، 884 ، 1041 تا 1216 ارزش دبيرى به نظر - : 464\r\nاندرز - به ضياء الملك : 347 نظريات سياسى - : 33 - 35\r\nغزالىنامه : 347\r\nغزنوى ، سيد حسن : 901\r\nغزنويان : 15 ، 31 ، 80 ، 306 ، 328 ، 331 ، 351 ، 447 ، 455 ، 508 ، 524 ، 669 ، 676 ، 729 ، 731 ، 1251\r\nغزنين : 47 ، 56 ، 59 ، 89 ، 100 ، 464 ، 518 ، 688 ، 689 ، 1251\r\nغلامشاه خان : 961 ، 962\r\nغنجار - عيسى بن موسى التيمى\r\nغنى ، قاسم : 215\r\nغور : 56 ، 92\r\nغوريان : 92 ، 921\r\nغياث الدين كيخسرو ( ملك ) : 91 ، 349 ، 535 ، 776\r\nغياث الدين محمد بن خواجه رشيد الدين محمد : 366 ، 1317\r\nغياث الدين نقاش : 553\r\nغياث اللغات : 466\r\nفارابى ، ابو نصر : 24 ، 28 تا 30 ، 144\r\nاصطلاحات - : 30 جامعه‌شناسى - : 28 ، 38\r\nفاريابى ، ظهير : 88 ، 107\r\nفارال ، ادموند : 1208\r\nفارس : 61 ، 107 ، 787 ، 799 ، 828 ، 967 ، 1129 ، 1143 ، 1191 ارقام درآمد خالص نقدى در - : 1152 اشرار در - : 1378 امور نظامى و غيرنظامى - : 787 بنادر - : 434 شعاع السلطنه در - : 967 گمركات - : 434\r\nفارسنامه : 17 ، 1266 ، 1280\r\nفارسنامه ناصرى : 17 ، 21 ، 394\r\nفاضل تونى : 1191\r\nفاضل خان گروسى - امير نظام گروسى\r\nفاضل مازندرانى : 1381\r\nفاطميان : 524 ، 525\r\n\r\n","description":"","footnote":"","page_name":" 1452 ","page_number":742},
  {"content":"\r\n\r\nفتح الغدير : 1213\r\nفتحعليخان داغستانى : 379 ، 381 عزل و كور كردن - : 381 ، 382\r\nفتحعليخان قاجار - فتحعليشاه\r\nفتحعليشاه : 252 تا 255 ، 390 تا 395 ، 404 ، 492 تا 496 ، 587 تا 593 ، 612 ، 615 ، 707 ، 711 ، 776 ، 803 ، 815 ، 934 ، 1141 تا 1145 ، 1164 ، 1370 ، 1372 ارتش و سپاه در عهد - : 815 اندرزهاى - به عباس ميرزا :\r\n253 شرفيابى ژوبر به حضور - : 593 - و ملك الشعراء صبا : 252 نامهء - به امپراتور روس : 494 نامهء - به امپراتور فرانسه : 493 وزراى - :\r\n392 - 394\r\nفتنه قشيرى : 133\r\nفتيان : 133\r\nفخر رازى : 1039 ، 1251 ، 1267\r\nفخر الدولهء ديلمى : 99 ، 303 ، 304 ، 305\r\nفخر الدين محمد ارزير : 768\r\nفخر العلماء : 961\r\nفخر الملك : 337 تا 344 ، 1227\r\nفخرايى ، ابراهيم : 268 ، 965\r\nفخر داعى گيلانى ، سيد محمد تقى : 1137\r\nفدك : 66\r\nفرات ، ابو الحسن : 296 ، 528\r\nفرار از مدرسه ، 112 ، 160\r\nفراست ، هانرى : 1206\r\nفراشباشى ، حاجى عليخان : 419\r\nفرانسه : 145 تا 148 ، 424 ، 557 ، 559 ، 567 ، 570 ، 580 ، 587 ، 593 تا 598 ، 605 ، 611 ، 612 ، 623 ، 626 ، 815 ، 1117\r\nفراماسونى در ايران : 426\r\nفرانكو : 253\r\nفراهى ، محمد : 872\r\nفراى ، ريچارد نلسون : 279 ، 729 ، 984\r\nفرج الله خان حاجب الدوله : 592\r\nفرح‌آباد سارى : 921\r\nفرخ خان غفارى كاشانى - امين الملك\r\nفرخى سيستانى : 163 ، 324 ، 332 ، 456 ، 688 ، 732 ، 1282\r\nفرخى يزدى : 1398\r\nفردوسى : 113 ، 141 تا 145 ، 307 ، 309 ، 460 ، 646 ، 721 ، 724 ، 753 ، 1288\r\nفرديناند : 1337\r\nفرعون : 86\r\nفرقهء اماميه : 119\r\nفرمانفرما ، فريدون ميرزا : 401\r\nفرمانفرماييان ، حافظ : 835\r\nفرمنش ، رحيم : 1042\r\nفروردين يشت : 775\r\nفروزانفر ، بديع الزمان : 195 ، 532 ، 901 ، 1262\r\nفروغى ، ابو الحسن : 1191\r\nفروهر ، ابو القاسم : 1191\r\nفرهاد ميرزا معتمد الدوله : 496 - 497 ، 420 ، 431 ، 700\r\nفرهنگ البسه مسلمانان : 1231 ، 1280\r\nفرهنگ ايران‌زمين [ مجله 
  ] : 212 ، 372 ، 486 ، 759 ، 769 ، 795 ، 815 ، 854 ، 875 ، 963 ، 964 ، 1363 ، 1269\r\nفرهنگ معين : 85 ، 846 ، 1149 ، 1361\r\nفره‌وشى ( مترجم همايون ) : 840 ، 1373\r\nفريدريك : 841\r\nفريزر : 217 ، 400 ، 929\r\nفزونى ، مير محمود : 756\r\nفضل اللّه بن روزبهان : 986 ، 1092\r\n\r\n","description":"","footnote":"","page_name":" 1453 ","page_number":743},
  {"content":"\r\n\r\nفضل بن اياض : 1219\r\nفضل بن سهل : 74 ، 75 ، 131 ، 459\r\nفضل بن ربيع : 72\r\nفضل بن يحيى : 70 ، 691\r\nفضيل : 51 گفتگوى - با هارون الرشيد : 51\r\nفقيه : 1221\r\nفقيهى ، على اصغر : 82 ، 352\r\nفكر آزادى : 411 ، 840\r\nفكر دموكراسى اجتماعى : 878\r\nفلاح رستگار ، گيتى : 94 ، 329\r\nفلسطين : 1043 ، 1047\r\nفلسفى ، نصر اللّه : 308 ، 565 ، 697 ، 1246\r\nفلسفهء قانونگزارى در اسلام : 1205 ، 1209 ، 1213 ، 1215 ، 1223\r\nفلوتن زمان : 276\r\nفوريه [ دكتر 
  ] : 419 ، 423 - 428\r\nفومن : 1173\r\nفهرست ابن نديم - الفهرست\r\nفياض ، على اكبر : 73 ، 89 ، 158 ، 465 ، 728\r\nفيچ : 559\r\nفيروزكوه غور : 757\r\nفيروزميرزا : 828\r\nفيه مافيه : 195 ، 649\r\nقائم بامر اللّه : 516 ، 524 ، 1049\r\nقائم‌مقام ، ميرزا بزرگ : 398 ، 818 ، 825 ، 828\r\nقائم‌مقام فراهانى ، ابو القاسم : 234 ، 254 ، 396 تا 401 ، 416 ، 496 ، 615 ، 701 ، 1126 علل و عوامل قتل - : 398 - 400 - و محمد شاه : 615 منشآت - : 496 نظر فريزر دربارهء - : 397\r\nقائم‌مقامى ، جهانگير : 466 ، 490 ، 491 ، 1258\r\nقابض ، احمد : 184 علت دشمنى مردم با - : 184\r\nقابوس ، ابو منصور منوچهر : 19 ، 99 ، 100 ، 475 ، 664\r\nقابوس بن وشمگير : 99 ، 100\r\nقابوسنامه : 43 ، 82 ، 284 ، 369 ، 472 ، 744 ، 1241 ، 1332\r\nقاجار - قاجاريه\r\nقاجاريه : 252 ، 436 ، 441 ، 443 ، 490 ، 492 ، 499 ، 536 ، 618 ، 655 ، 661 ، 928 ، 933 ، 945 ، 969 ، 1143 تا 1145 ، 1373 دخل‌وخرج در دورهء - : 1149 شورش طلاب در عهد - :\r\n861 مستبدين در دورهء - : 1371\r\nمظالم حكام و استانداران در حكومت - : 878 نمونه‌اى از خط و سياق در عهد - : 1142\r\nقاسم بن عبد اللّه : 680 ، 681\r\nقاسم بن جهانگير : 1060\r\nقاسمى گنابادى : 776\r\nقاضى ابو الحسن : 133\r\nقاضى ، ابو الفضل : 145 تا 147 ، 253 ، 500 ، 717 ، 803 ، 1354\r\nقاضى حميد الدين : 1256 ، 1275\r\nقاضى حنبلى : 30\r\nقاضى خطيب : 345\r\nقاضى سمنانى ، سيد محمد هادى : 500\r\nقاضى سيف الدين عيسى : 1092\r\nقاضى صاعد : 56 ، 57 ، 1011\r\nقاضى عضد : 1334\r\nقاضى عيسى : 1093\r\nقاضى محمد بودلى : 1266\r\nقاضى مير حسين ميبدى : 1328\r\nقانون [ روزنامه 
  ] : 435\r\n\r\n","description":"","footnote":"","page_name":" 1454 ","page_number":744},
  {"content":"\r\n\r\nقانونگزارى در اسلام - فلسفهء قانگونگزارى در اسلام\r\nقاورد : 75 ، 735 ، 739 ، 1299\r\nقاين : 18 ، 921\r\nقاهره : 296 ، 1253\r\nقبادى ، ابو نصر : 1225\r\nقباديانى - ناصرخسرو\r\nقبرس : 67 ، 554\r\nقتلغ خاتون : 61\r\nقتيبة بن مسلم : 978\r\nقتيبه خاتون : 106\r\nقدر خان : 64 ، 106 ، 517\r\nقرآن : 318 ، 1195 تا 1200 ، 1216\r\nقراباغ : 814\r\nقراخانيان : 57\r\nقراختائيان : 148 ، 152\r\nقراداغ : 1098\r\nقرارداد فين كنشتاين : 814\r\nقراقويونلو : 1088 ، حكومت - : 1088\r\nوقفنامه‌اى از تركمانان - : 1363 تا 1367\r\nقرايوسف نوبان : 1363\r\nقرايى ، محمد خان : 795 ، 952\r\nقرمطى : 70 ، 312\r\nقرمطيان : 508 ، 513\r\nقره‌قويونلو - امير الوند قره‌قويونلو\r\nقرة بن شريك : 988\r\nقريب ، عبد العظيم : 1191\r\nقريش : 31 ، 69 ، 124\r\nقزل ارسلان : 107\r\nقزلباش : 219 ، 230 ، 786 ، 793 ، 797\r\nقزوين : 558 ، 571 ، 589 ، 623 ، 707 ، 921 ، 1155\r\nقزوينى ، عز الدين : 1280\r\nقزوينى ، محمد : 66 ، 162 ، 335 ، 351 ، 63 ، 364 ، 728 ، 733 ، 890 ، 1023\r\nقتيبة بن مسلم : 978\r\nقسطنطنيه : 549 ، 557 ، 564 ، 568 ، 569 ، 579 ، 679 ، 1030\r\nقشورى ، نصر : 1295\r\nقصر شيرين : 828\r\nقصص الانبياء : 767\r\nقضاوت‌هاى حضرت امير المؤمنين : 1235\r\nقطب الدين محمد : 95 ، 99\r\nقطران تبريزى : 1143 ، 1263\r\nقطوان : 95\r\nقطيف : 569\r\nقعقاع : 1230\r\nقفقاز : 617 و 618 ، 714 ، 725 ، 1065 ، 1206\r\nقلعهء جلالى : 218\r\nقلعهء غزنين : 308\r\nقلعهء قهندز : 154\r\nقلعهء ماران : 100\r\nقم : 523 ، 571 ، 809 ، 873 ، 921 ، 1025\r\nقمشه : 1127\r\nقى ، على بن ابو على : 109\r\nقمى ، ميرزا سيد على : 811\r\nقندهار : 606 ، 798 ، 915 ، 921\r\nقوام الدوله : 935 ، 965\r\nقوام الدين ، ابو بكر : 827 ، 852\r\nقوام السلطنه : 444 ، 497\r\nقوامى رازى : 1005\r\nقواميس العرب : 655\r\nقوبيلاى قاآن : 550 ، 551 ، 566\r\nقوريلتاى : 690 ، 799\r\nقوسى ، ابراهيم : 153\r\nقهستان : 368 ، 672\r\n\r\n","description":"","footnote":"","page_name":" 1455 ","page_number":745},
  {"content":"\r\n\r\nقهستانى - ابو بكر قهستانى\r\nكابل : 301 ، 931\r\nكابلى ، امير غفور شاه : 1397\r\nكاپيتولاسيون : 1176\r\nكاتب - ابو طالب جراحى\r\nكاتب ، على : 1322\r\nكاتوغى ، ابراهام : 1354\r\nكارت رايت : 785\r\nكاررى : 235 ، 242 ، 355 ، 380 ، 1349\r\nكارنامه منظوم اوقاف : 855\r\nكارنگ ، عبد العلى : 814\r\nكازرون : 921\r\nكازرونى ، حاج عليقلى خان : 1370\r\nكازرونى ، ركن الدين مسعود : 1353\r\nكازرونى ، شيخ ابو الحسن : 782\r\nكاساكوفسكى ، كلنل : 840 ، 860 ، 957 ، 1181 ، 1391\r\nكاشان : 228 ، 234 ، 571 ، 620 ، 623 ، 628 ، 659 ، 710 ، 925 ، 1108 ، 1111 ، 1156\r\nكاشانى ، ابو بكر : 1206\r\nكاشانى ، بابا افضل - افضل كاشانى\r\nكاشانى ، عفيف الدين : 1330\r\nكاظمى ، باقر : 1191\r\nكافى : 1221 ، 1231\r\nكاكوى ، ماكوى : 472\r\nكالنجار : 324\r\nكالنجار ، علاء الدوله : 1014\r\nكالوشكين : 1126\r\nكاليكوت : 568\r\nكامران ميرزا : 257 ، 442\r\nكاميار ، كمال الدين : 536\r\nكاووس شاه : 142\r\nكاوه آهنگر : 142 ، 143 ، 150\r\nكبرى ، شيخ نجم الدين : 299\r\nكتاب البلدان : 1025\r\nكتاب الخراج - الخراج\r\nكتاب تاج : 17 ، 23 ، 39 ، 82 ، 122 ، 123 ، 1039\r\nكتاب الامام : 1207\r\nكتابخانهء ملى پاريس : 351\r\nكتابخانهء واتيكان : 218\r\nكتاب نمرود : 19\r\nكتاب مزدك : 18\r\nكتبى ، محمود : 761\r\nكثير ، ابو القاسم : 455 ، 1004\r\nكرابيسى ، ابو واقد : 304\r\nكراچى : 712\r\nكرتاتسى ، ابراهام : 799\r\nكرخ : 133 ، 521\r\nكرخى ، ابو الحسن : 1026\r\nكردستان : 432 ، 542 ، 551 ، 663 ، 714 ، 950 تا 962\r\nكرزن [ لرد 
  ] : 150 ، 325 ، 429\r\nكرمان : 70 ، 71 ، 102 ، 211 ، 228 ، 229 ، 304 ، 307 ، 351 ، 568 ، 606 ، 607 ، 697 ، 698 ، 710 ، 712 ، 875 ، 956 ، 967 ، 1129 ، 1165 ، 1296\r\nكرمانشاه : 701 ، 708 ، 714 ، 829 ، 921\r\nكرمانى ، افضل الدين : 103 ، 299 ، 1031\r\nكرمانى ، شيخ مجد الدين : 924\r\nكرمانى - ميرزا آقا خان\r\nكرمانى ، ميرزا محمد رضا : 947 ، 1387\r\nكروسينسكى ، پادرى : 784\r\nكريستنسن دانماركى ، آرتور : 351\r\nكريم خان زند : 386 تا 389 ، 491 ، 493 ، 585 ، 586 ، 656 ، 657 ، 801 ، 803 ،\r\n\r\n","description":"","footnote":"","page_name":" 1456 ","page_number":746},
  {"content":"\r\n\r\n876 ، 1131 تدبير - : 801 نيروى انتظامى - : 801\r\nكريم شيره‌اى : 942\r\nكريميان ، حسن : 1025\r\nكسرى - ايوان كسرى\r\nكشاورز ، كريم : 32 ، 45 ، 124 ، 339 ، 458 ، 471 ، 973 ، 977 ، 997 ، 1083 ، 1085 ، 1093\r\nكشاورزى و مناسبات ارضى در عهد مغول :\r\n865 ، 871\r\nكشف الاسرار : 35 ، 270\r\nكشف الحقايق : 159 ، 161 ، 162\r\nكشف الغرايب : 832\r\nكشف المحجوب : 168\r\nكشف تلبيس يا دورويى و نيرنگ انگليس :\r\n1181\r\nكعبه : 14 ، 366\r\nكلبعلى خان : 909\r\nكلانتر ، حاجى ابراهيم خان : 392 تا 394 ، 399 - 402 - و متظلم : 394\r\nكلاويخو : 544 تا 548 ، 557 ، 777 ، 1309\r\nكلبى ( مورخ ) : 276\r\nكلده : 11\r\nكل عنايت ( عنايت كچل ) : 85\r\nكلكته : 435 ، 614\r\nكلولند ، گروور : 601 ، 602\r\nكلهر ، ميرزا محمد رضا : 858 ، 928\r\nكلو اسفنديار : 1085\r\nكليات تاريخ : 807 ، 842 ، 1395\r\nكليات خمسه : 120\r\nكليات سعدى : 185 تا 190 ، 646 ، 693 ، 905 ، 1291 ، 1300\r\nكليات عبيد زاكانى : 71 ، 905 ، 1074 ، 1300\r\nكليتسين : 1128\r\nكليله و دمنه : 18 ، 19 ، 150 ، 160 ، 172 ، 686 ، 1295\r\nكلينى : 1203 ، 1224 ، 1237\r\nكمال الدين عبد الرزاق سمرقندى : 1087 ، 1358\r\nكمبوجيه : 137\r\nكمپانى هند شرقى : 560 ، 561 ، 573 ، 579\r\nكمپبل : 397\r\nكمپفر ، انگلبرت : 238 تا 243 ، 246 ، 380 ، 484 ، 563 ، 873\r\nكنت دوسرسى : 824\r\nكنت دوگوبينو : 421 ، 436 ، 1154 ، 1382\r\nكنت مولتكه : 807 ، 842\r\nكندرى ، ابو نصر منصور بن محمد بن عميد\r\nالملك : 103 ، 301 ، 321 ، 333 ، 346 ، 1016\r\nكنز العمال : 1236\r\nكنستانتيوس : 679\r\nكنفسيوس : 884\r\nكنلى : 1068\r\nكوروش : 17 ، 18 ، 977\r\nكوفه : 11 ، 30 ، 160 ، 1237\r\nكوهى كرمانى : 1370\r\nكويت : 1208\r\nكهنامه - خداىنامه\r\nكهندل خان : 607\r\nكيا ، ابو الحسن على بن محمد : 1291\r\nكيا ، سيد على : 542 پاسخ دليرانهء - : 542\r\nنامهء سياسى امير تيمور به - : 542\r\nكيخاتو خان : 63 ، 185 ، 365\r\nكيقباد اول ، علاء الدين : 87 ، 521 ، 532 ، 534\r\nكيوك بلغاى آغا : 480 ، 548\r\n\r\n","description":"","footnote":"","page_name":" 1457 ","page_number":747},
  {"content":"\r\n\r\nكيمياى سعادت : 48 ، 54 ، 99 ، 127 ، 632 ، 639 ، 884 ، 996\r\nگاردان ، ژنرال : 586 تا 589 ، 825\r\nگاوكش ، مهدى : 1396\r\nگدويچ ( ژنرال روسى ) : 597\r\nگرانت داف ، ايولين : 1405\r\nگرجستان : 125 ، 533 ، 555 ، 564 ، 675 ، 818 ، 921\r\nگرجى خاتون : 88\r\nگردلفسكى : 81 ، 85 ، 87 ، 88 ، 353 ، 521 ، 527 ، 1301\r\nگرديزى ، عبد الحى : 51 ، 90 ، 300 ، 997 ، 998\r\nگرگان : 70 ، 513 ، 518 ، 893 ، 1003 ، 1088 ، 1236\r\nگرگان رود : 1174\r\nگرگانى ، ابو عبد اللّه : 1206\r\nگرمارودى ، على : 763\r\nگرنى ، جان : 1370\r\nگروس : 1169\r\nگرى ، سر ادوارد : 443 ، 948 ، 1405\r\nگريبايدوف : 398 ، 482\r\nگريشمن ، رمان : 138\r\nگزيدهء تاريخ بيهقى : 319\r\nگزيده‌يى از مقالات تحقيقى بارتولد : 1078\r\nگشتاسب : 750\r\nگشتاسب‌نامه : 724\r\nگلپايگان : 152 ، 921 ، 1305\r\nگلپايگانى ، شيخ جعفر : 1344\r\nگلپايگانى ، محمد وحيد : 171\r\nگلدزيهر : 277\r\nگلستان سعدى : 167 ، 648 ، 1299\r\nگلستانى ، اسماعيل : 1205\r\nگمشتكين : 109\r\nگمركچى ، كربلايى عباسعلى : 967\r\nگنج شايگان : 180 ، 1163 ، 1167\r\nگنجعلى خان : 698 ، 875 ، 876 ، 921 وقفنامه - : 875 - 876\r\nگنجه : 921\r\nگنجينه آثار تاريخى اصفهان : 221 ، 851 ، 856 ، 857 ، 1102 تا 1104 ، 1110 ، 1111 ، 1151\r\nگنجينه سخن : 1124\r\nگوگ تپه : 951\r\nگوبينو - كنت دوگوبينو\r\nگوتون ، دومور : 577\r\nگودونف ، بوريس : 580\r\nگور خان : 472\r\nگوره ، ژان : 234 ، 491 ، 1137 ، 1356\r\nگوهر آيين ، سعد الدوله : 336\r\nگيبون ، ادوارد : 49 ، 50 ، 76 ، 152 ، 679 ، 794\r\nگيلان : 233 ، 264 ، 434 ، 570 ، 708 ، 725 ، 925 ، 933 ، 965 ، 969 ، 921 ، 1113 ، 1173 حاكم - : 233 ، درآمد - در سال 1329 هجرى : 1173 فرمان انتصاب قاضى القضات - : 1258 محصول - : 1099\r\nگيلان در جنبش مشروطيت : 268 ، 269 ، 965 ، 969 ، 1369 ، 1373\r\nگيلانشاه - بهرام اول\r\nگيلانى ، خواجه عليشاه : 119 ، 1360\r\nگيل‌دولال : 1173\r\nلائوست ، هانرى : 30 ، 131 ، 337 ، 524\r\nلار : 1130\r\nلاژار : 597\r\n\r\n","description":"","footnote":"","page_name":" 1458 ","page_number":748},
  {"content":"\r\n\r\nلاسكى ، هارولدجى : 207\r\nلاكهارت ، لارنس : 150 ، 151 ، 374\r\nلامية العجم : 464\r\nلاهور : 1251\r\nلاهيجان : 582 ، 921\r\nلبنان : 1206\r\nلذات فلسفه : 806\r\nلرستان : 921 ، 950 ، 966 ، 1131\r\nلسان الملك سپهر : 933\r\nلسترنج : 579\r\nلشت نشا : 1043\r\nلطايف : 903\r\nلطفعليخان زند : 379 ، 392 تا 394 ، 810 تا 812\r\nلغت‌نامه دهخدا : 52 ، 77 ، 93 ، 114 ، 166 ، 184 ، 185 ، 465 ، 646 ، 687 ، 743 ، 1020 ، 1021 ، 1030 ، 1117 ، 1230 ، 1271 ، 1281 ، 1298\r\nلكست ، ايو : 490\r\nلمپتون ، اس . ( لمبتون ) : 928 ، 1008\r\nلندن : 409 ، 612 ، 628 ، 710 ، 712\r\nلنكرانى : 954\r\nلنينگراد : 344\r\nلوسيدن بووا : 293\r\nلوى [ پروفسور 
  ] : 989\r\nلوى عباسى ، محمد : 153\r\nلويى چهاردهم : 392 ، 794 ، 1357\r\nلويى نهم : 551 ، 564\r\nلويى يازدهم : 827\r\nلهستان : 559 ، 561 ، 567 ، 570\r\nليلى و مجنون : 121\r\nليندزى : 818\r\nليون : 551\r\nماران - قلعه ماران : 99\r\nمارتين ، هانرى : 251\r\nماركس ، كارل : 1033\r\nماركوپولو : 550 ، 565\r\nمازارن ( كاردينال ) : 392\r\nمازندران : 107 ، 230 ، 361 ، 434 ، 708 ، 1097\r\nمازندرانى ، وحيد : 835 ، 935 ، 1138\r\nماچين : 198\r\nماساچوست : 1395\r\nماسال : 1174\r\nماسوله : 826 ، 1174\r\nماسينيون ، لويى : 1296\r\nماكياول : - ماكياولى\r\nماكياولى : 62 ، 199 ، 806 ، 841\r\nمالك : 1221\r\nمالك بن انس : 1202 ، 1207 مالكى ، مذهب : 1207 ، 1222\r\nمالكم ، سرجان : 252 ، 494 ، 589 ، 814 ، 1138 ، تا 1141\r\nمالك و زارع در ايران : 257 ، 917 ، 929 ، 1006 ، 1015 ، 1052 ، 1061\r\nمالكى ، زين الدين ابو الحسن على : 1231\r\nمأمون : 11 ، 15 ، 74 ، 75 ، 78 ، 130 ، 459 ، 508 ، 887 ، 1039\r\nمان ، نرمان . ل : 1311 ، 1312\r\nماوراء النهر : 11 ، 67 ، 70 ، 95 ، 160 ، 184 ، 280 ، 473 ، 481 ، 533 ، 552 ، 651 ، 652 ، 730 ، 735 ، 915 ، 989 ، 991 ، 993 ، 1044 ، 1047 ، 1331\r\nماوردى : 30 تا 33 ، 126 ، 274 ، 1262\r\nعقايد سياسى - : 30\r\nماهان - على بن عيسى بن ماهان\r\nماهنامهء گمرك : 1177\r\n\r\n","description":"","footnote":"","page_name":" 1459 ","page_number":749},
  {"content":"\r\n\r\nماهوى مرزبان : 974\r\nمباركشاه : 290 ، 749\r\nمبارك غازانى - تاريخ مبارك . . .\r\nمتقى : 1048\r\nمتكلم كلابى ، ابو الحسن : 304\r\nمتن فارسى فرامين : 1095 ، 1099 ، 1347\r\nمتن فارسى و عربى قبالجات : 1367\r\nمتين دفترى ، احمد : 1145\r\nمثالب الوزيرين : 97 ، 301\r\nمثنوى مولوى : 1143\r\nمجالس سعدى : 1309\r\nمجد الدوله : 1382\r\nمجد الملك سينكى : 830 تا 832 ، 941 ، 944 ، 953\r\nمجد الدين كرمانى : 348 منشور وزارت - :\r\n348\r\nمجد الملك قمى : 344\r\nمجد الملك يزدى : 359 تا 362 ، 1066\r\nسعايت - عليه عطاملك جوينى : 359 ، 361\r\nمجديه - رساله مجديه\r\nمجلسى ، محمد باقر : 379 ، 1344\r\nمجله بررسيهاى تاريخى : 227 ، 257 ، 357 ، 466 ، 490 ، 520 ، 661 ، 711 تا 714 ، 771 ، 781 ، 789 ، 809 ، 815 ، 859 ، 874 ، 1380\r\nمجمع الامثال : 1206\r\nمجمع الانساب : 61\r\nمجمع البيان : 1267\r\nمجمع التواريخ و القصص : 75 ، 351 ، 1281\r\nمجمل دستورهاى غازانى : 1319\r\nمجموع داستانهاى ايران : 1354\r\nمجموعة الوثايق السياسيه : 986\r\nمجموعه مقالات : 348 ، 464 ، 621\r\nمجموعه منشآت لنينگراد : 1257\r\nمجيدى ، عنايت اللّه : 219\r\nمجير الدوله : 111\r\nمجير الدين خوارزمى ، طاهر : 534 - 535\r\nمحبوبى اردكانى ، حسين : 856\r\nمحبى ، جواد : 801 ، 1373\r\nمحتسب : 388 ، 629 تا 644 ، 647 در وصف حاكم و - : 635 رفتار - در عهد شاهرخ : 650 ، شرط مداخله - :\r\n633 گفتگوى - شهر با الغ بيك : 652 - سمرقند : 651 مقام - در ممالك اسلامى : 639 وظايف - : 641\r\nمحجوب ، محمد جعفر : 644 ، 663 ، 970\r\nمحدث : 323\r\nمحقق ، مهدى : 69 ، 71 ، 280 ، 330 ، 687 ، 688 ، 731 ، 1005 ، 1261\r\nمحلاتى - آقا خان محلاتى\r\nمحلاتى ، ذبيح اللّه : 1235\r\nمحمد ( ص ) - محمد بن عبد اللّه\r\nمحمد بن ابراهيم : 1298\r\nمحمد بن احدب : 690\r\nمحمد بن حسن شيبانى : 1208\r\nمحمد بن خلف الملكى : 1254\r\nمحمد بن سلمه : 98\r\nمحمد بن سليمان : 515 ، 995\r\nمحمد بن صالح ، ناصر الدين : 63\r\nمحمد بن عبد اللّه : 514 ، 735 ، 795 ، 1216 ، 1217 ، 1224 ، 1237\r\nمحمد بن عبد اللّه بن الحسن : 1202\r\nمحمد بن عبد الوهاب : 1209\r\nمحمد بن عمران الطلحى : 1239 ، 1240\r\nمحمد بن ملكشاه : 741\r\nمحمد بن منگدر : 1235\r\nمحمد بن نصر : 1023\r\n\r\n","description":"","footnote":"","page_name":" 1460 ","page_number":750},
  {"content":"\r\n\r\nمحمد بن هندوشاه : 1095\r\nمحمد حسن خان ايروانى : 1147\r\nمحمد حسين خان امين الدوله : 396\r\nمحمد زمان خان : 1370\r\nمحمد شاه قاجار : 253 ، 398 تا 403 ، 417 ، 600 ، 613 تا 615 ، 618 تا 620 ، 659 ، 660 ، 700 ، 819 تا 824 ، 859 ، 969 ، 1145 تا 1147 وضع مالى ايران در عهد - : 1145 تا 1148\r\nمحمد شاه سلجوقى : 690\r\nمحمد شاه سلطان هند : 247\r\nمحمد على شاه : 706 ، 966 ، 1404\r\nمحمد على ميرزا - محمد على شاه .\r\nقدرت‌نمايى - : 1404\r\nمحمد كاظم : 798 ، 799 ، 1121\r\nمحمد مسكين : 1331\r\nمحمد مظفر : 757\r\nمحمود غزنوى - سلطان محمود غزنوى\r\nمحمود ، يلواج : 1065\r\nمحمود ، محمود : 280 ، 393 ، 424 ، 709 ، 712 ، 730\r\nمحمودى ، بختيارى : 141 ، 458 ، 650 ، 803\r\nمحيط زندگى و احوال و آثار رودكى : 301 ، 979 ، 989 ، 1147\r\nمحيط طباطبايى ، سيد محمد : 489 ، 1259 ، 1271 ، 1320\r\nمخبر الدوله ، علينقى خان : 1151 ، 1169\r\nمختار الدوله : 278\r\nمختص الملك كاشى ، معين الدين : 345\r\nمختصر كتاب البلدان : 1025\r\nمختصر نافع : 1221\r\nمخزن الاسرار : 121 ، 858 ، 928 ، 1277\r\nمخزن الانشاء : 858 ، 928\r\nمخزن الوقايع : 594 ، 596 ، 608 ، 926\r\nمدرسى زنجانى ، محمد : 179\r\nمدينه : 92\r\nمرآت ، اسمعيل : 1191\r\nمرآت البلدان : 1144\r\nمراد ميرزا ( سلطان ) - : حسام السلطنه\r\nمراغه : 534\r\nمراكش : 1207\r\nمرتضى قلى ميرزا : 958\r\nمردانشاه : 64\r\nمرزبان بن رستم : 77\r\nمرزبان‌نامه : 77 ، 85 ، 1242\r\nمرشد قلى خان : 911\r\nمرصاد العباد : 637 ، 1031\r\nمرعشى ، سيد ظهير الدين : 764 ، 1097\r\nمركتاى - شحنه هرات\r\nمرگوليوث : 1261\r\nمرنار بلژيكى : 1163 ، 1166\r\nمرو : 95 ، 131 ، 677 ، 799 ، 974\r\nمرواريد ، خواجه عبد اللّه : 211\r\nمروج الذهب : 30 ، 35 ، 78 ، 82 ، 122 ، 162 ، 459 ، 679 ، 992 ، 1271 ، 1291 ، 1305\r\nمرو : 93\r\nمزديسنا و ادب پارسى : 183\r\nمسافرت به ارمنستان و ايران : 255 ، 594 ، 813 ، 1143\r\nمسالك الممالك : 1001\r\nمسأله خاورميانه : 435\r\nمسامرة الاخبار و مسايرة الاخبار : 165 ، 349\r\nمسترشد ( خليفه عباسى ) : 438 ، 522\r\nمستصفى : 1288\r\nمستظهر : 32\r\nمستظهرى : 34\r\n\r\n","description":"","footnote":"","page_name":" 1461 ","page_number":751},
  {"content":"\r\n\r\nمستكفى : 1271\r\nمستنصر [ خليفه فاطمى 
  ] : 132 ، 524 ، 1048\r\nمستوفى ، طاهر : 155\r\nمستوفى ، عبد اللّه : 947\r\nمستوفى ، ميزا محمد على : 963\r\nمستوفى الممالك ، ميرزا حسن : 1144\r\nمستوفى الممالك ، ميرزا حسن دوم : 1144\r\nمستوفى الممالك آشتيانى ، ميرزا يوسف :\r\n432\r\nمستوفى قزوينى ، حمد اللّه : 303 ، 338 ، 365 ، 1063 ، 1066\r\nمسرور ، حسين : 1328\r\nمسعده ، داود بن عمر : 448\r\nمسعود سعد سلمان : 458 ، 1022 ، 1283 ، 1285 تا 1287\r\nمسعود ، شيخ نجم الدين : 969\r\nمسعود بن محمود - : مسعود غزنوى\r\nمسعود غزنوى - سلطان مسعود غزنوى :\r\nمسعودى : 17 ، 18 ، 19 ، 30 ، 35 ، 37 ، 38 ، 78 ، 82 ، 122 ، 292 ، 459 ، 679 ، 1271 ، 1305\r\nمسعودى ، اسود : 75\r\nمسقط : 566 ، 568 ، 569\r\nمسكوى : 434\r\nمسيب بن زهير ضبى : 1299\r\nمشكان ، ابو نصر : 98 ، 102 ، 105 ، 155 ، 158 ، 309 تا 311 ، 321 تا 324 ، 453 ، 471 ، 511 تا 513 - 518 ، 673 ، 1004\r\nمشكور ، محمد جواد : 165 ، 992\r\nمشهد : 915 تا 952 ، 953 تا 955 ، 916 ، 921 ، 952 ، 967 ، 1108 ، 1155\r\nمشير الدوله : 1173 ، 1401\r\nمشير الدوله ، ميرزا حسين خان سپهسالار :\r\n605 ، 614 ، 832 ، 840 ، 958 تا 960 ، 965\r\nمشير الدوله ، ميرزا سيد جعفر جان : 404 ، 429 تا 431 ، 442 ، 495 ، 618 ، 619 ، 708\r\nمشيرى ، محمد : 356 ، 700 ، 705\r\nمصاحب ، غلامحسين : 14 ، 1143 ، 1080\r\nمصاحب ، محمود : 594\r\nمصر : 11 ، 122 ، 296 ، 304 ، 359 ، 367 ، 513 ، 525 ، 533 تا 555 ، 564 ، 977 ، 987 ، 988 ، 1042 ، 1047 ، 1206 ، 1215\r\nمصعبى ، ابو طيب : 101 ، 300\r\nمطالعاتى دربارهء ساسانيان : 277\r\nمطلع السعدين : 1087\r\nمطيع ، عبد اللّه : 78\r\nمظهرى ، مهدى : 132\r\nمظاهرى : 296 ، 1049\r\nمظفر الدين شاه : 211 ، 265 ، 432 ، 434 ، 438 ، 500 ، 950 ، 955 ، 965 تا 967 ، 1163 ، 1168 ، 1178 ، 1180 ، 1181 ، 1397 رفتار حكام در عهد - : 966 وضع مالى ايران در عهد - : 1180\r\nمظفرى ، مهدى : 30 ، 33 ، 337 ، 525 ، 1206\r\nمظفر سلطان : 1336\r\nمعاذ بن جبل : 1215\r\nمعارف : 1305\r\nمعاصر ، حسن : 443 ، 968\r\nمعالم القربة فى احكام الحسبه - آيين شهردارى\r\nمعاويه : 66 ، 92 ، 129 ، 168 ، 277 ، 462 ، 634 ، 882 ، 1039 ، 1237 دادرسى\r\n\r\n","description":"","footnote":"","page_name":" 1462 ","page_number":752},
  {"content":"\r\n\r\n- : 1237\r\nمعاهده تركمانچاى - عهدنامه تركمانچاى\r\nمعاهده گلستان - عهدنامهء گلستان\r\nمعتزله : 70 ، 123 ، 1218\r\nمعتصم : 130 ، 295 ، 1202\r\nمعتضد : 68 ، 681 ، 1045\r\nمعتمد الدوله جوانشير : 956\r\nمعتمد الدولهء اصفهانى : 612\r\nمعجم الادبا : 304 ، 351\r\nمعدل الملك شيرازى : 951\r\nمعرى ، ابو العلاء : 115 نظريات سياسى - :\r\n115\r\nمعز الدوله : 352 ، 690 پيكهاى - : 690\r\nمعز الدين محمد غفارى : 928 ، 1203\r\nمعزى : 466\r\nمعصوم بيك صفوى : 228\r\nمعير الممالك ، دوستعلى خان : 417 ، 1149\r\nمعين ، محمد : 85 ، 138 ، 183 ، 846\r\nمعين يزدى : 215\r\nمغرب ، على بن حسين : 129\r\nمغربى ، محمد : 65\r\nمغول ( مغولان ) : 771 ، 904 ، 1049 ، 1311 ، 1312 ، 1318 دادگسترى و قوانين در عهد - : 1312 - 1313 سلاحهاى جنگى در عهد - : 772 شيوه جنگى مغولان : 771 صاحب ديوان در عهد - : 1071 مبارزه شيخ نجم الدين كبرى با مغولان : 771\r\nمغولان چين : 1071\r\nمغيرة بن شعبه : 12 ، 276 ، 723 ، 982\r\nمفاتيح العلوم : 687\r\nمقالات : 396\r\nمقامات حميدى : 747\r\nمقامات ژنده‌پيل : 73\r\nمقدم مراغه‌اى : 207\r\nمقريزى : 276 ، 1027\r\nمقدسى : 1009 ، 1043\r\nمقدمه ابن خلدون : 15 ، 45 ، 200 تا 208 ، 291 ، 451 ، 457 ، 462 ، 638 ، 647 ، 744 ، 759 ، 768 ، 885 ، 897 ، 991 ، 1062\r\nمقفع ، عبد اللّه - عبد اللّه بن مقفع\r\nمكاتبات رشيدى : 196 ، 694 ، 852 ، 865 تا 870 ، 902 ، 1056\r\nمكاتبات فارسى غزالى : 1228\r\nمكاتبات گوبينو : 428\r\nمكران : 569\r\nمكه : 131 ، 104 ، 1215\r\nمكى ، حسين : 423\r\nملاباشى ، حسين : 379\r\nملا محمد باقر مجلسى - مجلسى\r\nملا محمد خمامى : 965\r\nملتان : 1251\r\nملك المتكلمين : 950\r\nملكشاه : 61 ، 75 ، 106 ، 154 ، 160 ، 286 ، 337 تا 346 ، 464 ، 467 ، 522 ، 525 ، 526 ، 735 ، 746 ، 1014 ، 1041 ، 1250 اصلاحات قضايى - : 1259\r\nدادخواهى از 1250 علل رنجش - از نظام الملك : 342 ، 344\r\nملك داراب : 737 ، 738\r\nملك شمس الدين : 649\r\nملك صالح : 1308 چگونگى قتل - :\r\n1308\r\nملك فخر الدين كرت : 648 ، 649 اعمال ارتجاعى - در شهر هرات : 648\r\nملكم ، سرجان : 80 ، 252 ، 255 ، 396 ، 589 ، 813 ، 814 ، 1271 ارتش ايران\r\n\r\n","description":"","footnote":"","page_name":" 1463 ","page_number":753},
  {"content":"\r\n\r\nبه نظر - : 813 گفتگوى - با حاجى ابراهيم : 1271\r\nملكه خاتون : 62\r\nملكهء ويكتوريا : 608\r\nممالك محروسهء ايران : 564\r\nمناسبات ارضى در ايران در عهد مغول : 648\r\nمناهج الطالبين فى معارف الصادقين : 182\r\nمنتسكيو : 55 ، 145 تا 147\r\nمنجيل : 948\r\nمنشآت رشيد الدين وطواط : 846 ، 849\r\nمنشآت ميرزا مهدى خان افشار : 495 ، 1145 ، 1368\r\nمنصور [ خليفه 
  ] : 11 ، 14 ، 26 ، 67 ، 130 ، 289 تا 292 ، 993 ، 1009 ، 1226 ، 1239 ، 1240 زندان - : 1291\r\nمنصور ، ابو جعفر : 1039\r\nمنصور ، حلاج : 1296\r\nمنصورى ، ذبيح اللّه : 437 ، 813 ، 356\r\nمنكبرنى - جلال الدين منكبرنى\r\nمنكوقاآن : 533 ، 551 ، 769 ، 1065\r\nمنوچهر خان معتمد الدوله : 98 ، 859\r\nمنوچهرى دامغانى : 775\r\nمنهاج سراج : 777 ، 1040\r\nمؤتمن الملك ، ميرزا سعيد خان : 953\r\nمودود : 64\r\nمؤمنى ، حميد : 799 ، 1125\r\nمؤيد سنندجى ، حشمت اللّه : 73\r\nمؤيد الدوله ديلمى : 951 ، 1011\r\nمؤيد الملك بن نظام الملك : 337 ، 348 ، 467\r\nمؤيد بغدادى ، بهاء الدين محمد : 162\r\nمؤيد ثابتى : 335 ، 363 ، 543 ، 677 ، 898 ، 1037 ، 1074\r\nمواهب الهى : 215\r\nمورير : 590 تا 592\r\nموريه ، جيمز : 1376\r\nموحد ، محمد على : 541 ، 686 ، 980 ، 1233 ، 1324 ، 1330\r\nموسولينى : 253\r\nموسوى شوشترى ، ابو الحسن : 628\r\nموسى [ پيغمبر 
  ] : 214 ، 282\r\nموصل : 524 ، 1015\r\nمولانا حسن سليمى : 1085\r\nمولوى : 86 ، 99 ، 163 ، 190 ، 191 ، 646 ، 649\r\nمونيخ : 712\r\nمهد عليا : 421 ، 422 ، 417 ، 421\r\nمهدى [ خليفه 
  ] : 77 ، 297 ، 687 ، 993\r\nمهدوى ، اصغر : 264\r\nمهدوى دامغانى ، محمد : 162\r\nمهمان‌نامهء بخارا : 903\r\nميرآخور ، محمد حسين ميرزا : 603\r\nميرآفتاب : 772 ، 1072\r\nميراث ايران : 231 ، 236 ، 290 ، 991\r\nميرزا آقا تبريزى : 936\r\nميرزا آقا خان نورى - نورى\r\nميرزا آقا خان كرمانى : 256 ، 712\r\nميرزا ابراهيم : 263\r\nميرزا ابو الحسن خان شيرازى : 427 ، 590 تا 593 ، 612 ، 613\r\nميرزا باقر خان ( كلانتر كاشان ) : 659 ، 660\r\nميرزا بزرگ - قايم‌مقام\r\nميرزا بيرم : 1332\r\nميرزا تقى خان [ حاكم گيلان 
  ] : 1205\r\nميرزا تقى خان اميركبير - اميركبير\r\nميرزا حسينخان سپهسالار - مشير الدوله\r\nميرزا حيرت : 80 ، 252 ، 1138\r\nميرزا رضا على ديوان‌بيگى : 962\r\nميرزا رضى منشى الممالك : 492\r\n\r\n","description":"","footnote":"","page_name":" 1464 ","page_number":754},
  {"content":"\r\n\r\nميرزا رفيعا : 488\r\nميرزا سميعا : 488\r\nميرزا سيد على قمى : 811\r\nميرزا شفيع آذربايجانى : 492 ، 590 ، 592 ، 596 ، 707 ، 1121\r\nميرزا شفيع مازندرانى : 394\r\nميرزا عبد العظيم گرگانى : 691\r\nميرزا قاسم خان خلوت‌نشين : 241 ، 242\r\nميرزا فتحعلى آخوندزاده : 926 ، 937\r\nميرزا محمد خان سينكى - مجد الملك\r\nميرزا محمد خان قاجار دولو : 801\r\nميرزا نبى خان امير ديوان : 945\r\nميرزا يوسف خان جنگل‌نويس : 268\r\nميرزاى عالميان : 233\r\nميرشاه : 1185\r\nمير عماد : 854\r\nمير مهنا : 586 ، 801\r\nميرويس : 379\r\nميكائيليان : 849 ، 850 ، 1011\r\nميكال غزنوى ، ابو عبد اللّه حسين بن غزنوى :\r\n31 ، 333\r\nميكده ، عبد الحسين : 293\r\nميل ، جان استوارت : 164\r\nميمندى ، خواجه احمد حسن : 94 ، 98 - 151 تا 155 ، 309 تا 315 ، 318 تا 326 ، 1381 تجليل از - : 94\r\nسوگندنامهء - : 318 - 319 وزارت - براى دومين بار : 315\r\nميمندى ، عبد الرزاق احمد : 689\r\nميمندىنژاد : 247\r\nمينورسكى ، ولاديمير : 230 ، 231 ، 245 ، 379 ، 483 ، 561 ، 700 ، 787 ، 917 ، 1101\r\nمينوى ، مجتبى : 46 ، 60 ، 140 ، 161 ، 165 ،\r\n334 ، 452 ، 522 ، 686 ، 1016 ، 1250\r\nناپلئون : 253 ، 502 ، 587 تا 589 ، 815 ، 817 ، 825 مكتوب - به فتحعلى شاه :\r\n587\r\nناپلئون سوم : 260 تا 262 ، 594 اندرزهاى سياسى - به ناصر الدين شاه : 260 تا 262\r\nنادر شاه افشار : 152 ، 247 ، 382 ، 484 ، 558 ، 584 ، 585 ، 797 ، 800 ، 803 ، 1120 تا 1131 ، 1145 ارتش ايران در عهد - : 797 تعداد سپاهيان - : 798 سازمان ادارى در عهد - : 1121 سياست خارجى - : 584 سياست مالى - : 1122 لشكركشىهاى غارتگرانهء - : 800 - 801\r\nنادر ميرزا : 493\r\nنازخاتون : 1360\r\nناسخ التواريخ : 418 ، 431 ، 438 ، 820\r\nناصر ( خليفه عباسى ) : 526\r\nناصر الدوله [ حاكم كرمان 
  ] : 1159\r\nناصر الدين شاه : 256 تا 263 ، 403 تا 406 ، 410 تا 431 ، 600 ، 612 تا 614 ، 619 تا 621 ، 623 ، 660 ، 706 ، 710 ، 823 ، 829 ، 832 ، 838 ، 935 ، 947 ، 955 تا 962 ، 1151 تا 1159 ، 1165 ، 1167 ، 1186 ، 1383 اعتراض خدادادگبر به - : 1383 تأسيس پستخانه در عهد - : 1167 حاكم كردستان در عهد - :\r\n961 - 962 دادگسترى در عهد - :\r\n1383 - 1384 دستخط - : 965 مظالم حكام و آشفتگى اوضاع اجتماعى در عهد - : 941 تا 944 مقدمات روى كار آمدن - : 404 تا 409 وضع سپاهيان در عهد - : 829 - 832 وضع\r\n\r\n","description":"","footnote":"","page_name":" 1465 ","page_number":755},
  {"content":"\r\n\r\nمالى ايران در عهد - : 1154 وضع مالى مملكت در عهد - : 1156 وضع مردم در عهد - : 957\r\nناصر الملك : 956 ، 1163 ، 1179\r\nناصرخسرو قباديانى ، ابو معين : 50 ، 69 ، 98 ، 109 ، 119 ، 457 ، 478 ، 632 ، 754 ، 764 ، 1023 ، 1262 ، 1271\r\nناصرخسرو و اسماعيليان : 676\r\nناطق ، هما : 264 ، 811 ، 1370\r\nناظم الاسلام كرمانى : 442 ، 706 ، 953 ، 966 تا 968 ، 1391 تا 1399\r\nناظم الدوله ، ميرزا ملكم خان : 437 ، 607 ، 618 ، 627 ، 714 چند نامه از - : 628\r\nنامه تنسر : 140\r\nنامه‌ها و اسناد تاريخى از ملايريان : 621 ، 823\r\nنامه‌هاى ايرانى : 1382\r\nنامه‌هاى تاريخى عهد صفويه : 487\r\nنامه‌هاى رشيد الدين وطواط : 452 ، 469 ، 470 ، 896 ، 901 ، 1019 ، 1258\r\nنامه‌هاى فوگو : 580\r\nنايين : 826 ، 921\r\nنجف خان زند : 811\r\nنجفى اصفهانى [ شيخ 
  ] : 1229\r\nنجم ثانى ، نجم الدين مسعود : 196\r\nنجم رازى ( نجم الدين ) : 299 ، 1301\r\nنخجوان : 166 ، 815 ، 905\r\nنخجوانى ، محمد بن هندوشاه 210 تا 214 ، 299 ، 355 ، 482 ، 488 ، 540 ، 696 ، 758 ، 871 ، 970 ، 1322 ، 1409\r\nنخعى ، حسين : 117\r\nنراقى ، حسن : 928\r\nنرشخى ، ابو بكر جعفر : 281 ، 687 ، 1226\r\nنروژ : 571\r\nنزهة القلوب : 870 ، 1063 ، 1086\r\nنسا [ قلعه 
  ] : 87 ، 100\r\nنسايى ، تاج الدين : 854\r\nنسفى ، شهاب الدين : 161 ، 162 ، 166 امير واقعى به نظر - : 161\r\nنسوى ، شهاب الدين : 772\r\nنشات ، صادق : 21 ، 723 ، 987\r\nنشاط اصفهانى ، ميرزا عبد الوهاب : 492 ، 493 ، 612\r\nنشوار المحاضره : 369\r\nنصرآبادى ، ميرزا طاهر : 241 ، 242\r\nنصر اللّه منشى : 161 ، 686\r\nنصر ايليك : 688\r\nنصر بن احمد سامانى : 101 ، 300 رفتار - :\r\n101\r\nنصر دوم سامانى : 280\r\nنصر الدين طوسى ، خواجه : 167 ، 173 تا 181 ، 197 ، 299 ، 362 ، 526 ، 871 ، 1063 ، 1081 ، 1083 اندرزهاى سياسى و اقتصادى - به پادشاه : 173 نصيحت‌نامه - به اباقا خان : 181 نظر - در آئين سياست و مملكتدارى :\r\n180 تا 184\r\nنصيحة الملوك : 53 تا 55 ، 128 ، 284 تا 286 ، 457 ، 462 ، 526 ، 528 ، 634 ، 996\r\nنصيريه : 232\r\nنطنز : 851 ، 1178 ، 1377\r\nنطنزى ، محمود : 926\r\nنظام الدوله ، محمد حسين خان : 1144\r\nنظام الدين كيخسرو بن مجد الدين : 1037 ، 1044\r\nنظام السلطنه : 774\r\nنظام الملك ، خواجه : 14 ، 15 ، 30 ، 58 ، 61 ، 65 ، 83 ، 109 تا 111 ، 132 ، 133 ، 160 ، 285 تا 288 ، 306 ، 332 تا 355 ، 370 ، 467 ، 522 تا 526 ، 631 ،\r\n\r\n","description":"","footnote":"","page_name":" 1466 ","page_number":756},
  {"content":"\r\n\r\n676 ، 681 تا 683 ، 733 ، 999 ، 1014 ، 1015 ، 1019 ، 1249 اختلاف - با تركان خاتون : 337 اركان و پايه‌هاى حكومت به نظر - : 291 استعفانامهء - : 300 ، 337 تدبير - :\r\n735 - و خاندان برمكى 370 - و سازمان جاسوسى سلجوقيان : 682 دسايس و دسته‌بنديهاى سياسى در عهد - : 333 روش - : 334 سياست - نامه - : 494 علل رنجش ملكشاه از - : 338 - 340 كارهاى - : 342 نصيحت‌نامهء - به فخر الملك : 334 نظر - دربارهء رعايت عدالت : 182\r\nنظام الملك ، قوام الدين : 355\r\nنظام الملك ، ميرزا كاظم خان : 425\r\nنظام الملك دهستانى ، ابو محمد حسن بن محمد : 331 - 333\r\nنظام ايالات در دورهء صفويه : 909 تا 913 ، 916 ، 923 ، 1110\r\nنظام ناصرى : 820\r\nنظامهاى بهره‌بردارى از زمين : 975\r\nنظامى عروضى : 13 ، 162 ، 472 ، 1277 ، 1278\r\nنظامى گنجوى : 12 ، 119 تا 121 ، 163 ، 753 ، 1276 ، 1289\r\nنظاميه : 21 ، 33 ، 126 ، 332\r\nنظم الدوله ، ميرزا ابو تراب : 1390\r\nنعمانى ، ابو يوسف : 1277\r\nنفيسى ، سعيد : 44 ، 69 ، 211 ، 301 ، 370 ، 671 ، 725 ، 727 ، 742 ، 759 ، 945 ، 979 ، 989 ، 996 ، 1000 ، 1245\r\nنقاوة الآثار : 925 ، 926\r\nنقد حال : 334 ، 552 ، 735 ، 1014 ، 1250\r\nنقد على بيگ : 577 ، 578\r\nنقشبنديه : 371\r\nنقش وعاظ در اسلام : 1229\r\nنقيب الاشراف : 1245\r\nنمرود : 19\r\nنمير الشيبانى المدينى : 1239\r\nنواب ، حسينقلى خان : 949\r\nنواب ، ميرزا ابراهيم بدايع‌نگار : 263\r\nنوافلاتونيان : 33\r\nنوايى ، امير عليشير : 211 ، 370 اندرزهاى سياسى و اجتماعى - : 211 ، 212 خدمات - : 371\r\nنوايى ، عبد الحسين : 388 ، 389 ، 405 ، 542 ، 947\r\nنوح بن منصور سامانى : 303 ، 307 ، 354\r\nنور محمد خان : 1385\r\nنوروز على خان قلعه‌محمودى : 1388\r\nنوروزنامه : 46 ، 646\r\nنورى ، ابو تراب : 563\r\nنورى ، ميرزا آقا خان : 257 ، 354 ، 415 تا 419 ، 424 ، 437 ، 600 ، 606 ، 609 ، 619 ، 1159\r\nنوز بلژيكى 1177 ، 1181 سوءاستفاده‌هاى موسيو - : 1177\r\nنوشتكين : 95 ، 474 ، 632 ، 670\r\nنوشيروان ( انوشيروان ) : 37 ، 55 ، 169 ، 723 ، 981 - و بزرگمهر : 169\r\nنوويچف ، آ . د . : 871\r\nنهاوندى ، امير بهلول : 1354\r\nنهروان : 524\r\nنهضت سربداران خراسان : 1084\r\nنه شرقى ، نه غربى ، انسانى : 17 ، 87 ، 461 ، 723\r\nنيچه ، فردريش : 807\r\nنيرنورى ، حميد : 775\r\n\r\n","description":"","footnote":"","page_name":" 1467 ","page_number":757},
  {"content":"\r\n\r\nنيشابور : 47 ، 95 ، 307 ، 330 ، 636 ، 689 ، 739 ، 890 ، 921 ، 1275 ، 1295 ، 1332\r\nنيشابورى ، ميرزا بديع الزمان : 1121\r\nنيمروز [ سيستان 
  ] : 994\r\nنيم‌كف : 1311\r\nنيوبرى : 559\r\nوات ، مونتگمرى : 1216 ، 1217 ، 1220\r\nواتسن ، رابرت گرنت : 251 ، 257 ، 405 ، 426 ، 434 تا 436 ، 825 ، 833 تا 835\r\nنظر - دربارهء فساد اخلاق اجتماعى :\r\n833\r\nواثق : 297 ، 1228\r\nواسكودوگاما : 568 ، 569\r\nواشنگتن : 601\r\nواصفى ، زين الدين محمود : 1331\r\nو اصل ، محمد : 686\r\nوالفسكى : 609\r\nواقدى : 276\r\nوجيهى پاشا ، محمد : 624\r\nوجيه الدين زنگى : 269\r\nوحشى بافقى : 771\r\nوحشى يزدى : 771\r\nوحيد مازندرانى ، ع . : 14 ، 835 ، 935 ، 1138\r\nوحيد ، محمد ظاهر : 484\r\nورامين : 921\r\nوراوينى ، سعد الدين : 77\r\nوزارت در عهد سلاطين بزرگ سلجوقى : 332 ، 342 ، 467 ، 523 ، 668 ، 684 ، 1029\r\nوصاف : 1409\r\nوزير و رفيق : 437\r\nوصال شيرازى : 498\r\nوصيف ، محمد : 452\r\nوطواط - رشيد الدين وطواط\r\nوقايع اتفاقيه : 411 ، 1377\r\nوقفنامه : 861 نمونه‌اى چند از - : 863 - 873 - هاى تاريخى : 861 تا 863\r\nوكيع : 1239\r\nوكيل الدوله ، آقابالا خان : 1387\r\nوكيل الرعايا : 387\r\nوكيل الملك : 1388\r\nولايات دار المرز ايران : 1175\r\nولد ، بهاء الدين : 1305\r\nولز ، ه . ج . : 207 ، 841\r\nولهاوزن : 277 ، 1006\r\nوليد بن عبد الملك : 1266\r\nونيز : 554 تا 557 ، 570\r\nوهب بن منبه : 98\r\nويژگيها و دگرگونيهاى جامعهء ايران در - : 30\r\nويس و رامين : 754 ، 1305\r\nويل دورانت - دورانت\r\nويلز [ دكتر 
  ] : 1373\r\nويلهلم اول : 806\r\nوليهلم فن روبروك : 480 ، 553\r\nويليام روبروكى : 551\r\nويليامز [ نماينده ارزته الروم 
  ] : 405\r\nوين : 712\r\nهادى [ خليفه 
  ] : 93\r\nهارون الرشيد : 11 ، 51 ، 70 ، 72 ، 93 ، 162 ، 292 ، 293 ، 297 ، 361 ، 460 تا 462 ، 678 ، 887 ، 993 تا 995 ، 1202 ، 1228 ، 1292 گفتگوى دو زاهد با - :\r\n72 گفتگوى فضيل با - : 51 نظر بيهقى دربارهء - : 72 ناروايىهاى - :\r\n888 قيام حمزة بن آذرك عليه - :\r\n888\r\n\r\n","description":"","footnote":"","page_name":" 1468 ","page_number":758},
  {"content":"\r\n\r\nهارينگ ، آرتور : 1404\r\nهاشمى ، عبد القادر : 133\r\nهانرى رنه : 441\r\nهانرى ، مارتين : 251\r\nهانرى سوم : 545\r\nهانور : 1395\r\nهانوى - هنوى\r\nهانى ابن هانى : 989 ، 991\r\nهخامنشيان : 727\r\nهدايت ، رضا قليخان : 253 ، 406 ، 701\r\nهدايت ، حاج مخبر السلطنه : 1176\r\nهرات : 184 ، 370 ، 372 ، 522 ، 553 ، 600 ، 605 تا 608 ، 611 ، 626 ، 635 ، 636 ، 649 ، 669 ، 837 ، 1084\r\nهربرت ، توماس : 235 ، 776\r\nهرقل : 38\r\nهرمز بن شاهپور : 36\r\nهرودوت : 17 ، 138 ، 703\r\nهروى ، حسنعلى : 1231\r\nهروى ، سيف بن محمد بن يعقوب : 649\r\nهزار افسانه - الف ليلة و ليله\r\nهزلتين ، ژ . اى : 19 ، 235 ، 564\r\nهشام بن عبد الملك : 48 ، 53 ، 67 ، 1226\r\nهشتر خان : 580 ، 614\r\nهفت‌پيكر : 753 ، 1289\r\nهلاكو خان : 61 ، 167 ، 170 ، 358 ، 524 ، 566 ، 567 ، 1308 ، 1321\r\nهلالى جغتايى : 194\r\nهلشتاين : 219\r\nهلند : 557 ، 560 ، 571 تا 573\r\nهمايى ، جلال : 128 ، 463 ، 722 ، 724 ، 853\r\nهمدان : 152 ، 443 ، 921\r\nهمدانى - عوف بن حسين همدانى همدانى ، رشيد الدين فضل اللّه - خواجه رشيد الدن فضل اللّه\r\nهند - هندوستان\r\nهندوستان : 38 ، 95 ، 107 ، 152 ، 156 تا 158 ، 301 ، 367 ، 437 ، 513 ، 556 ، 557 ، 560 ، 568 ، 573 تا 575 ، 581 ، 587 ، 612 ، 670 ، 712 ، 714 ، 779 ، 801 ، 815 ، 832 ، 1175\r\nهنرفر - لطف اللّه : 221 ، 851\r\nهنوى ، جوناس [ جونس 
  ] : 558 ، 798\r\nهورنله [ دكتر 
  ] : 1268\r\nهوشنگ پيشدادى : 17\r\nهولباك : 146\r\nهوهنزولرن : 806 ، 841\r\nهيتلر ، آدولف : 253\r\nيادداشتهاى آبراهام كاتوغى : 1354\r\nيادداشتهاى زرين‌كوب : 219\r\nيادداشتهاى قزوينى : 693\r\nيادگار [ مجله 
  ] : 48 ، 164 ، 235 ، 242 ، 254 ، 265 ، 368 ، 396 ، 411 ، 567 ، 573 ، 601 ، 801 ، 819 ، 948 ، 953 ، 1124\r\nيادنامهء ابو الفضل بيهقى : 94 ، 280 ، 329 ، 473 ، 476\r\nياساى چنگيز خان : 171 ، 672 ، 688 ، 733\r\nياساى غازانى : 227\r\nياقوت : 305\r\nيان ، كارل : 1360\r\nيحيى ، امير كمال الدين : 782\r\nيحيى بن آدم : 981\r\nيحيى بن ايوب : 214\r\nيحيى بن خالد : 460 ، 462 ، 1291\r\nيحيى - جعفر بن يحيى\r\nيحيى - عبد المجيد بن يحيى\r\n\r\n","description":"","footnote":"","page_name":" 1469 ","page_number":759},
  {"content":"\r\n\r\nيزد : 100 ، 710 ، 853 ، 1327\r\nيزدگرد : 37\r\nيزيد بن ابو سفيان : 92\r\nيعقوب بن داود : 12\r\nيعقوب بهادر : 541\r\nيعقوب شاه : 1092\r\nيعقوب صفارى - يعقوب ليث\r\nيعقوب ليث : 99 ، 153 ، 330 ، 452 ، 508 ، 731 ، 997\r\nيعقوبى : 277\r\nيغما [ مجله 
  ] : 71 ، 307 ، 715 ، 968 ، 1104 ، 1261\r\nيكصد و پنجاه سند تاريخى - : 794\r\nيكتايى ، مجيد : 1152\r\nيمن : 569 ، 1215 ، 1265\r\nيمين الدوله محمود - سلطان محمود\r\nينالتكين ، احمد : 95 ، 320\r\nيوحنا : 988\r\nيوستى نيانوس : 1175\r\nيوسف صوفى : 778 ، 779\r\nيوسفى ، غلامحسين : 43 ، 324 ، 473 ، 745\r\nيونان : 38 ، 55 تا 954 ، 1146 ، 1392\r\n489 تا 493 - 586 ، 615 ، 659 ، 804 - 808 ، 810 تا 712 ، 1137 292 ، 351\r\nشيرازى 714\r\nالتمثل و المحاضره : 24\r\nالجايتو : 761 ، 1070 ، 1359\r\nامير علم ، حشمت الملك : 964\r\nتاريخ ايران در دورهء قاجاريه :\r\n723 ، 775 ، 975 ، 982 1340 668\r\nچالدران : 783 1275 تا 1284 ، 1285\r\nژرژ سوم : 1395\r\nسلجوقنامه : 75 ، 154 ، 739\r\nشاهسون : 230 طوايف - : 230\r\nشكايت - از خفيه‌نويسان : 705 بن على\r\nفتح الغدير : 1213\r\nلائوست ، هانرى : 30 ، 131 ، 337 ، 524\r\nملك المتكلمين : 950\r\nهانرى ، مارتين : 251\r\n\r\n\r\n","description":"","footnote":"","page_name":" 1470 ","page_number":760}
  ]