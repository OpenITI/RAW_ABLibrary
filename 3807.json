[
  {"content":"\r\n\r\n[ جلد بيست و ششم 
  ]\r\n\r\n‹ 78 › سوره نبا اين سوره مكى است و داراى 40 آيه است\r\nجلد 26 تفسير نمونه تاريخ شروع :\r\n12 : ربيع الثانى : 1407\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره « نبا »\r\nاصولا اكثريت قريب به اتفاق سوره‌هاى جزء آخر قرآن در « مكه » نازل شده ، و بيش از همه چيز روى مساله مبدء و معاد ، و بشارت و انذار ، كه طبيعت سوره‌هاى مكى است تكيه مىكند ، غالبا لحنى كوبنده و تكاندهنده و بيدار كننده دارد ، آيه‌ها همگى جز در موارد معدودى كوتاه ، و مملو از اشارات است ، و به همين دليل تاثير بسيار عميقى روى هر فرد آگاه مىگذارد ، ناآگاهان را نيز بيدار مىكند ، و به كالبدهاى بىروح جان مىدهد ، به افراد بىتفاوت احساس و تعهد و مسئوليت مىبخشد ، و براى خود عالمى دارد ، عالمى پرغوغا و پر از شور و نوا ! سوره « نبا » نيز از اين اصل كلى مستثنا نيست ، با سؤالى بيدارگر شروع مىشود ، و با جمله اى پر از عبرت پايان مىيابد .\r\nمحتواى اين سوره را مىتوان در چند بخش خلاصه كرد .\r\n1 - سؤالى كه در آغاز سوره از حادثه بزرگ ( نبا عظيم ) يعنى روز قيامت مطرح شده است .\r\n2 - سپس به بيان نمونه هايى از مظاهر قدرت خداوند در آسمان و زمين و زندگى انسانها و مواهب آن - به عنوان دليلى بر امكان معاد و رستاخيز - مىپردازد .\r\n3 - در بخش ديگرى قسمتى از نشانه‌هاى آغاز رستاخيز را بيان مىدارد .\r\n4 - در بخش ديگرى گوشه اى از عذابهاى دردناك طغيانگران را .\r\n5 - به دنبال آن قسمتى از نعمتها و مواهب شوقانگيز بهشتى را شرح مىدهد .\r\n","description":"","footnote":"","page_name":" 3 ","page_number":3},
  {"content":"\r\n6 - سرانجام با انذار شديدى از عذاب قريب ، و سپس ذكر سرنوشت غمانگيز كافران سوره پايان مىگيرد .\r\nضمنا نامگذارى اين سوره به خاطر تعبيرى است كه در آيه دوم آن آمده است ، و گاه از آن به عنوان سوره « عم » به تناسب آيه نخستين آن تعبير مىشود .\r\n\r\nفضيلت تلاوت سوره نبا\r\nدر حديثى از پيغمبر گرامى اسلام ص آمده است :\r\nمن قرأ سورة عم يتساءلون سقاه اللَّه برد الشراب يوم القيامة :\r\n« كسى كه سوره عم يتساءلون را بخواند خداوند از نوشيدنى خنك و گواراى بهشتى در قيامت سيرابش مىكند » ( 1 ) .\r\nو در حديثى از امام صادق ع مىخوانيم :\r\nمن قرأ عم يتساءلون لم يخرج سنته اذا كان يدمنها فى كل يوم حتى يزور البيت الحرام ! :\r\n« كسى كه همه روز سوره عم يتساءلون را ادامه دهد سال تمام نمىشود مگر اينكه خانه خدا را زيارت مىكند » ! ( 2 ) .\r\nو نيز در حديث ديگرى از رسول خدا ص نقل شده كه فرمود :\r\nمن قرأها و حفظها كان حسابه يوم القيامة به مقدار صلاة واحدة :\r\n« كسى كه آن را بخواند و حفظ كند حساب او در روز قيامت ( چنان سريع انجام مىگيرد كه ) به مقدار خواندن يك نماز خواهد بود » ( 3 ) .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 420 .\r\n( 3 ) « تفسير برهان » جلد 4 صفحه 419 .\r\n","page_name":" 4 ","page_number":4},
  {"content":"\r\n\r\n[ سوره النبإ ‹ 78 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nعَمَّ يَتَساءَلُونَ ‹ 1 › عَنِ النَّبَإِ الْعَظِيمِ ‹ 2 › الَّذِي هُمْ فِيه مُخْتَلِفُونَ ‹ 3 › كَلَّا سَيَعْلَمُونَ ‹ 4 ›\r\nثُمَّ كَلَّا سَيَعْلَمُونَ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - آنها از چه چيز از يكديگر سؤال مىكنند ؟ ! 2 - از خبر بزرگ و پر اهميت ( رستاخيز ) .\r\n3 - همان خبرى كه پيوسته در آن اختلاف دارند .\r\n4 - چنين نيست كه آنها فكر مىكنند ، و به زودى مىفهمند .\r\n5 - باز همچنين نيست كه آنها مىپندارند ، و به زودى مىفهمند .\r\n\r\nتفسير : خبر مهم !\r\nدر نخستين آيه سوره به عنوان يك استفهام آميخته با تعجب مىفرمايد :\r\n","description":"","footnote":"","page_name":" 5 ","page_number":5},
  {"content":"\r\n« آنها از چه چيز از يكديگر سؤال مىكنند » ؟ * ( ( عَمَّ يَتَساءَلُونَ ) ) * ( 1 ) .\r\nسپس بى آنكه در انتظار پاسخ آنها باشد خود به پاسخگويى پرداخته مىافزايد : « آنها از خبر بزرگ و پر اهميت سؤال مىكنند » ( * ( عَنِ النَّبَإِ الْعَظِيمِ ) * ) .\r\n« همان خبرى كه پيوسته در آن اختلاف دارند » ( * ( الَّذِي هُمْ فِيه مُخْتَلِفُونَ ) * ) .\r\nدر اينكه منظور از اين خبر بزرگ ( نبا عظيم ) چيست ؟ مفسران پاسخهاى متعددى گفته‌اند : گروهى آن را اشاره به روز رستاخيز ، و بعضى اشاره به نزول قرآن مجيد ، و بعضى به همه اصول دين از توحيد گرفته تا معاد ، و در رواياتى نيز تفسير به مساله ولايت و امامت شده است كه در نكته‌هاى آينده به آن اشاره خواهد شد دقت در مجموع آيات اين سوره مخصوصا تعبيراتى كه در آيات بعد آمده و جمله إِنَّ يَوْمَ الْفَصْلِ كانَ مِيقاتاً كه بعد از ذكر نشانه‌هاى قدرت خداوند در زمين و آسمان آمده ، و توجه به اين حقيقت كه شديدترين مخالفت مشركان در مساله « معاد » بود ، رويهمرفته تفسير اول يعنى معاد و رستاخيز را تاييد مىكند .\r\n« نبا » به گفته « راغب » در « مفردات » به معنى خبرى است كه « مهم » باشد و داراى « فايده » و انسان نسبت به آن « علم » يا « ظن غالب » پيدا كند ، و اين امور\r\n\r\n","description":"","footnote":"\r\n( 1 ) « عم » مخفف « عما » و مركب از « عن » و « ما » استفهاميه است .\r\n","page_name":" 6 ","page_number":6},
  {"content":"\r\nسه گانه در معنى نبا شرط است ( 1 ) .\r\nبنا بر اين توصيف به « عظيم » تاكيد بيشترى را مىرساند و رويهمرفته نشان مىدهد كه اين خبر كه گروهى در آن ترديد داشتند واقعيتى بوده است شناخته شده ، پر اهميت ، و با عظمت ، و چنان كه گفتيم مناسبتر از همه اين است كه منظور خبر رستاخيز باشد .\r\nجمله « يتساءلون » ( از يكديگر سؤال مىكنند ) ممكن است تنها اشاره به كفار باشد كه آنها همواره درباره معاد از يكديگر سؤال مىكردند ، نه سؤال براى تحقيق و درك حقيقت .\r\nاين احتمال نيز وجود دارد كه منظور از آن سؤال از مؤمنان باشد ، و يا سؤال از شخص پيامبر ص ( 2 ) .\r\nدر اينجا سؤالى مطرح شده كه اگر منظور از « نبا عظيم » رستاخيز است ، اين امر ظاهرا مورد انكار همه كفار بوده ، چرا مىفرمايد : « آنها در آن اختلاف دارند » ؟\r\nدر پاسخ مىگوئيم : اولا انكار معاد به صورت مطلق حتى در ميان مشركان قطعى نيست ، چه اينكه بسيارى از آنها بقاى روح را بعد از بدن و به تعبير ديگرى معاد روحانى را اجمالا قبول داشتند .\r\n\r\n","description":"","footnote":"\r\n( 1 ) « مفردات راغب » ماده « نبا » .\r\n( 2 ) بايد توجه داشت كه باب « تفاعل » هر چند غالبا به معنى كارى است كه به صورت متقابل انجام مىشود ولى در بعضى از موارد معنى « ثلاثى مجرد » و يا معانى ديگرى دارد ( بعضى از اهل لغت براى تفاعل 5 معنى ذكر كرده‌اند 1 - مشاركت دو نفر يا بيشتر در انجام كارى 2 - مطاوعه مانند « تباعد » 3 - اظهار چيزى بدون واقعيت مانند « تمارض » 4 - وقوع چيزى تدريجا مانند « توارد » 5 - معنى فعل ثلاثى مانند « تعالى » كه به معنى « علا » مىباشد ) .\r\n","page_name":" 7 ","page_number":7},
  {"content":"\r\nاما در مورد معاد جسمانى بعضى در آن اظهار ترديد و شك مىكردند كه لحن آيات قرآن آن را منعكس كرده است ( نمل 66 ) و بعضى شديدا منكر بوده و حتى پيامبر ص را به خاطر ادعاى معاد جسمانى ( نعوذ باللَّه ) ديوانه ، يا مفترى بر خدا ، مىدانستند ( سبا 7 و 8 ) و به اين ترتيب اختلاف آنها در مساله معاد قابل انكار نيست .\r\nسپس مىافزايد : « اينچنين نيست كه آنها درباره قيامت مىگويند و فكر مىكنند ، و به زودى مىفهمند » ( * ( كَلَّا سَيَعْلَمُونَ ) * ) ( 1 ) .\r\nباز همچنين نيست كه آنها مىپندارند ، و به زودى آگاه خواهند شد « ( * ( ثُمَّ كَلَّا سَيَعْلَمُونَ ) * ) .\r\n« آن روز با خبر مىشوند كه فرياد وا حسرتاى آنها بلند است ، و از تفريط و كوتاهى خود سخت پشيمان مىشوند » « أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه » ( زمر - 56 ) .\r\nآن روز كه امواج عذاب گرداگرد آنها را مىگيرد ، و تقاضاى بازگشت به دنيا را مىكنند « هَلْ إِلى مَرَدٍّ مِنْ سَبِيلٍ » : « آيا راهى به بازگشت وجود دارد » ( شورى - 44 ) .\r\nحتى در لحظه مرگ كه حجابها از برابر چشم انسان كنار مىرود ،\r\n\r\n","description":"","footnote":"\r\n( 1 ) معروف در ميان علماى ادب عربى و مفسران اين است كه « كلا » حرف ردع است ، و معنى آن نفى يا نهى نسبت به مطالب قبل مىباشد ، ولى بعضى گفته‌اند كه در معانى ديگرى نيز به طور ندرت استعمال مىشود كه سه معنى را نام برده‌اند « تاكيد » و « الا » استفتاحيه و « حرف جواب به منزله نعم » كه هر كدام را بعضى برگزيده‌اند ( مجمع البحرين و كتب ديگر ) .\r\n","page_name":" 8 ","page_number":8},
  {"content":"\r\nو حقايق عالم ديگر در برابر او آشكار مىشود ، و به برزخ و معاد يقين پيدا مىكند در همان لحظه نيز فريادش بلند مىشود كه « مرا باز گردانيد تا عمل صالحى انجام دهم » « رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ » ( مؤمنون 99 - 100 ) .\r\nتعبير به « سيعلمون » ( با « س » كه معمولا براى آينده نزديك مىآيد ) اشاره به اين است كه قيامت امرى است نزديك ، و تمام عمر دنيا در برابر آن ساعتى بيش نيست ! در اينكه دو آيه فوق كه به صورت تكرار آمده به منظور تاكيد يك واقعيت ( آگاهى آنها در آينده نزديك از قيامت و رستاخيز ) است ، يا بيان دو مطلب جداگانه ( اولى اشاره به اين است كه در آينده نزديك عذاب دنيا را مىبينند ، و دومى اشاره به اينكه عذاب آخرت را بعد از آن خواهند ديد ) مفسران دو احتمال داده‌اند ، ولى تفسير اول مناسبتر به نظر مىرسد .\r\nاين احتمال نيز داده شده كه منظور اين است كه با پيشرفت علم و دانش بشر شواهد و دلائل بر وجود رستاخيز آن قدر فراوان مىشود كه حتى منكران چاره اى جز اعتراف به آن نمىبينند .\r\nولى اشكال اين تفسير آن است كه چنين آگاهى براى آيندگان از نوع بشر خواهد بود نه براى آن گروهى كه در عصر پيامبر ص مىزيستند و در امر قيامت اختلاف داشتند ، در حالى كه آيه درباره آنها سخن مىگويد .\r\n\r\nنكته‌ها :\r\n\r\n1 - مساله « ولايت » و « نبا عظيم » :\r\nچنان كه گفتيم « نبا عظيم » به چند معنى تفسير شده : قيامت ، قرآن ، تمام اصول عقائد دينى اعم از مبدء و معاد ، ولى قرائن موجود در مجموعه آيات اين\r\n","description":"","footnote":"","page_name":" 9 ","page_number":9},
  {"content":"\r\nسوره نشان مىدهد كه تفسير آن به « معاد » از همه برترى دارد .\r\nولى در روايات زيادى كه از طرق اهل بيت ع و بعضى از طرق اهل سنت نقل شده ، « نبا عظيم » ( خبر بزرگ ) به مساله ولايت و امامت امير مؤمنان « على » ع كه مورد اختلاف و گفتگو از سوى جمعى بود ، يا به مساله « ولايت به طور اعم » تفسير شده است .\r\nاين روايات گاه از خود على ع ، و گاه از امامان ديگر ع نقل شده كه به عنوان نمونه سه روايت را در اينجا مىآوريم :\r\n1 - روايتى است كه حافظ محمد بن مؤمن شيرازى كه از علماى اهل سنت است نقل كرده كه رسول اللَّه ص در تفسير * ( عَمَّ يَتَساءَلُونَ عَنِ النَّبَإِ الْعَظِيمِ ) * فرمود : منظور ولايت على است كه از آنها درباره آن در قبر سؤال مىشود ، و هيچكس در شرق و غرب عالم ، در بر و بحر از دنيا نمىرود مگر اينكه فرشتگان از او درباره ولايت امير مؤمنان ع بعد از مرگ پرسش مىكنند ، و به او مىگويند : دينت چيست ؟ پيامبرت كيست ؟ و امامت كيست ؟ ( 1 ) .\r\n2 - در حديث ديگرى آمده است كه روز جنگ صفين مردى از لشكر شام در حالى كه سلاح بر تن پوشيده ، و قرآنى حمايل كرده بود ، وارد ميدان شد ، و سوره * ( عَمَّ يَتَساءَلُونَ عَنِ النَّبَإِ الْعَظِيمِ ) * را تلاوت مىكرد ، على ع شخصا به ميدان او آمد و به او فرمود : ا تعرف النبأ العظيم الذى هم فيه مختلفون « آيا مىدانى نبا عظيمى كه در آن اختلاف دارند چيست » ؟ ! آن مرد در جواب گفت : نه ، نمىدانم ! امام فرمود :\r\nانا و اللَّه النبأ العظيم الذى فيه اختلفتم و على ولايته تنازعتم ، و عن ولايتى رجعتم بعد ما قبلتم . . . و يوم القيامة تعلمون ما علمتم\r\n\r\n","description":"","footnote":"\r\n( 1 ) « رسالة الاعتقاد » ابو بكر محمد بن مؤمن الشيرازى ( طبق نقل احقاق الحق جلد 3 صفحه 484 ) .\r\n","page_name":" 10 ","page_number":10},
  {"content":"\r\n« منم آن نبا عظيم كه درباره آن اختلاف داريد ! و در ولايت او به نزاع برخاسته‌ايد ، شما از ولايت من باز گشتيد بعد از آنكه پذيرفتيد ، و در قيامت بار ديگر آنچه را قبلا در اين زمينه دانسته‌ايد خواهيد دانست » ! ( 1 ) .\r\n3 - در روايتى از امام صادق ع آمده است كه فرمود :\r\nالنبأ العظيم الولاية :\r\n« نبا عظيم همان مساله ولايت است » ( 2 ) .\r\nجمع ميان محتواى اين روايات و آنچه در مورد تفسير آيه به مساله معاد ذكر كرديم از دو راه ممكن است : نخست اينكه « نبا عظيم » مفهوم وسيع و گسترده اى دارد كه همه اينها را شامل مىشود هر چند به هنگام نزول اين آيات تكيه قرآن بيش از همه در بيان اين جمله روى مساله معاد بود ، ولى اين مانع نمىشود كه آيه مصداقهاى ديگرى نيز داشته باشد ديگر اينكه همانگونه كه مىدانيم و بارها نيز گفته‌ايم قرآن داراى بطون مختلفى است ، يعنى يك آيه ممكن است معانى متعددى داشته باشد كه از ميان آنها يك معنى ظاهر است ، و معانى ديگر بطون قرآن است كه به كمك قرائن مختلفى از آن استفاده مىشود ، و يا به تعبير ديگر نوعى دلالت التزامى است كه براى همه كس جز خاصان روشن نيست .\r\nتنها اين آيه نيست كه داراى ظاهر و باطنى است ، آيات زياد ديگرى در قرآن كريم داريم كه در روايات اسلامى تفسيرهاى گوناگونى براى آن آمده كه بعضى هماهنگ با ظاهر است ، و بعضى معنى باطن را بيان مىكند .\r\nولى اين نكته را مؤكدا يادآور مىشويم كه فهم باطن قرآن بدون وجود قرائن روشن ، يا تفسيرهايى كه از شخص پيغمبر و امامان معصوم ع رسيده است جائز نيست ، و وجود بطون براى قرآن نبايد دستاويزى براى هوسبازان\r\n\r\n","description":"","footnote":"\r\n( 1 ) « تفسير برهان » جلد 4 صفحه 420 حديث 9 .\r\n( 2 ) « همان مدرك » صفحه 419 حديث 3 .\r\n","page_name":" 11 ","page_number":11},
  {"content":"\r\nو منحرفان شود كه آيات قرآن را هر گونه بخواهند به ميل خود تفسير كنند .\r\n\r\n2 - اين همه تكيه بر معاد براى چيست ؟\r\nگفتيم از مهمترين مسائلى كه در جزء سىام قرآن مجيد كه اكثريت قريب به اتفاق سوره‌هاى آن مكى است روى آن تكيه شده مساله « معاد » و شرح احوال انسان در روز رستاخيز است .\r\nاين به خاطر آن است كه براى اصلاح انسان نخستين گام اين است كه بداند حساب و كتابى در كار است .\r\nدادگاهى وجود دارد كه چيزى بر دادرسان آن مخفى نمىماند .\r\nمحكمه اى كه نه ظلم و جور در آن راه دارد و نه خطا و اشتباه .\r\nنه توصيه و رشوه در آن كارساز است ، و نه امكان دروغ و انكار و بالآخره هيچ راهى براى فرار از چنگال مجازات در آنجا نيست ، تنها راه ترك گناه در اينجاست .\r\nايمان به وجود چنين محكمه و دادگاهى انسان را تكان مىدهد ، و ارواح خفته را بيدار مىكند ، روح تقوى و تعهد و احساس مسئوليت را زنده مىكند ، و او را به وظيفه شناسى دعوت مىنمايد .\r\nاصولا در هر محيطى فساد رخنه كند عامل آن يكى از دو چيز است : ضعف نيروى مراقبت ، يا ضعف تشكيلات قضايى اگر مراقبين تيزبين اعمال انسانها را زير نظر بگيرند ، و دادگاهها دقيقا به جرائم متخلفان برسند ، و هيچ « جرمى » بدون « جريمه » نماند ، در چنين محيطى مسلما فساد و گناه و تجاوز و تعدى و طغيان به حد اقل خواهد رسيد .\r\nجايى كه زندگى مادى در پرتو مراقبين و دادگاههاى آن چنين باشد\r\n","description":"","footnote":"","page_name":" 12 ","page_number":12},
  {"content":"\r\nتكليف زندگى معنوى و الهى انسان روشن است . ايمان به وجود مبدئى كه همه جا با او است لا يَعْزُبُ عَنْه مِثْقالُ ذَرَّةٍ : « به اندازه سنگينى ذره‌اى چيزى از علم او مخفى نمىگردد » ( سبا - 3 ) و ايمان به وجود معادى كه به مصداق فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه ( زلزال - 7 و 8 ) ذره‌اى كار خوب و بد به دست فراموشى سپرده نمىشود ، و در آنجا در برابر او قرار مىگيرد ، چنين ايمانى ، چنان تقوايى در انسان ايجاد مىكند كه در تمام زندگى مىتواند راهنماى او در مسير خير باشد .\r\n","description":"","footnote":"","page_name":" 13 ","page_number":13},
  {"content":"\r\n\r\n[ سوره النبإ ‹ 78 › : آيات 6 تا 16 
  ]\r\nأَ لَمْ نَجْعَلِ الأَرْضَ مِهاداً ‹ 6 › وَالْجِبالَ أَوْتاداً ‹ 7 › وَخَلَقْناكُمْ أَزْواجاً ‹ 8 › وَجَعَلْنا نَوْمَكُمْ سُباتاً ‹ 9 › وَجَعَلْنَا اللَّيْلَ لِباساً ‹ 10 ›\r\nوَ جَعَلْنَا النَّهارَ مَعاشاً ‹ 11 › وَبَنَيْنا فَوْقَكُمْ سَبْعاً شِداداً ‹ 12 › وَجَعَلْنا سِراجاً وَهَّاجاً ‹ 13 › وَأَنْزَلْنا مِنَ الْمُعْصِراتِ ماءً ثَجَّاجاً ‹ 14 › لِنُخْرِجَ بِه حَبًّا وَنَباتاً ‹ 15 ›\r\nوَ جَنَّاتٍ أَلْفافاً ‹ 16 ›\r\n","description":"","footnote":"","page_name":" 14 ","page_number":14},
  {"content":"\r\n\r\nترجمه :\r\n6 - آيا ما زمين را محل آرامش ( شما ) قرار نداديم ؟\r\n7 - و كوه‌ها را ميخهاى زمين ؟\r\n8 - و شما را به صورت زوجها آفريديم .\r\n9 - و خواب شما را مايه آرامشتان قرار داديم .\r\n10 - و شب را پوششى ( براى شما ) .\r\n11 - و روز را وسيله اى براى زندگى و معاش .\r\n12 - و بر فراز شما هفت ( آسمان ) محكم بنا كرديم .\r\n13 - و چراغى روشن و حرارت بخش آفريديم .\r\n14 - و از ابرهاى بارانزا آبى فراوان نازل كرديم .\r\n15 - تا به وسيله آن دانه و گياه بسيار برويانيم .\r\n16 - و باغهايى پر درخت .\r\n\r\nتفسير : همه از بهر تو سر گشته و فرمانبردار . . .\r\nاين آيات در حقيقت پاسخى است به سؤالاتى كه منكران معاد ، و اختلاف كنندگان در اين نبا عظيم داشته‌اند ، زيرا در اين آيات گوشه اى از نظام حكيمانه اين عالم هستى و مواهب حساب شده اى كه نقش بسيار مؤثرى در زندگى انسانها دارد بيان شده است ، كه از يك سو دليل روشنى بر قدرت خدا بر همه چيز و از جمله تجديد حيات مردگان است ، و از سوى ديگر اشاره به اين است كه اين نظام حكيمانه نمىتواند بيهوده و عبث باشد ، در حالى كه اگر با پايان اين زندگى مادى دنيا همه چيز پايان يابد ، مسلما طرحى عبث و بيهوده خواهد بود .\r\nو به اين ترتيب از دو جهت ، استدلال براى مساله معاد محسوب مىشود ، از طريق « برهان قدرت » و « برهان حكمت » .\r\n","description":"","footnote":"","page_name":" 15 ","page_number":15},
  {"content":"\r\nدر اين آيات يازده گانه به دوازده نعمت مهم ، با تعبيراتى آميخته با لطف و محبت ، و توام با استدلال و تحريك عواطف ، اشاره شده است ، چرا كه اگر در كنار استدلالات عقلى ، احساس و نشاط روحى نباشد كارايى آن كم است .\r\nنخست از زمين شروع كرده ، مىفرمايد : « آيا زمين را گاهواره و محل آرامش شما قرار نداديم » ؟ ! ( * ( أَ لَمْ نَجْعَلِ الأَرْضَ مِهاداً ) * ) .\r\n« مهاد » به طورى كه « راغب » در « مفردات » مىگويد : به معنى مكان آماده و صاف و مرتب است ، و در اصل از « مهد » به معنى محلى كه براى استراحت كودك آماده مىكنند ( اعم از گاهواره و يا بستر ) گرفته شده و جمعى از ارباب لغت و مفسران ، آن را به « فراش » يعنى « بستر » تفسير كرده‌اند كه هم صاف و نرم است و هم راحت .\r\nانتخاب اين تعبير براى زمين ، بسيار پرمعنى است ، چرا كه از يك سو قسمتهاى زيادى از زمين آن چنان نرم و صاف و مرتب است كه انسان به خوبى مىتواند در آن خانه سازى كند ، زراعت و باغ احداث نمايد .\r\nاز سوى ديگر همه نيازمنديهاى او بر سطح زمين يا در اعماق آن به صورت مواد اوليه و معادن گرانبها نهفته است .\r\nو از سوى سوم مواد زائد او را به خود جذب مىكند ، و اجساد مردگان با دفن در آن به زودى تجزيه و متلاشى مىشوند ، و انواع ميكربها بواسطه اثر مرموزى كه دست آفرينش در خاك نهاده است نابود مىگردد .\r\nو از سوى چهارم با حركت نرم و سريع خود . به دور آفتاب ، و به دور خود گردش مىكند ، شب و روز و فصول چهارگانه را كه نقش عمده اى در حيات انسان دارند مىآفريند .\r\nاز سوى پنجم قسمت زيادى از آبهايى كه بر سطح آن مىبارد در درون خود ذخيره مىكند و به صورت چشمه‌ها و قناتها بيرون مىفرستد .\r\n","description":"","footnote":"","page_name":" 16 ","page_number":16},
  {"content":"\r\nخلاصه در اين بستر آرام همه وسائل آسايش و آرامش فرزندان اين زمين آماده و مهيا است ، و هنگامى اهميت اين نعمت آشكارتر مىگردد كه مختصر تزلزل و دگرگونى در آن رخ دهد .\r\nو از آنجا كه ممكن است در برابر نرمى زمينهاى مسطح ، اهميت كوه‌ها و نقش حياتى آنها ، فراموش شود ، در آيه بعد مىافزايد : « آيا ، ما كوه‌ها را ميخهاى زمين قرار نداديم » ؟ ( * ( وَالْجِبالَ أَوْتاداً ) * ) .\r\nكوه‌ها علاوه بر اينكه ريشه‌هاى عظيمى در اعماق زمين دارند ، و در آنجا به هم پيوسته‌اند و همچون زرهى پوسته زمين را در برابر فشار ناشى از مواد مذاب درونى ، و تاثير جاذبه جزر و مد آفرين ماه از بيرون حفظ مىكنند ، ديوارهاى بلندى در برابر طوفانهاى سخت و سنگين محسوب مىشوند ، و پناهگاه مطمئنى براى مهد آسايش انسان مىسازند كه اگر نبودند دائما زندگى انسان زير ضربات كوبنده طوفانها دستخوش ناآرامى بود .\r\nو از سوى سوم كانونى هستند براى ذخيره آبها و انواع معادن گرانبها .\r\nعلاوه بر همه اينها در اطراف كره زمين قشر عظيمى از هوا وجود دارد كه بر اثر وجود كوه‌ها كه به صورت دنده‌هاى يك چرخ ، پنجه در اين قشر عظيم افكنده‌اند همراه زمين حركت مىكنند ، دانشمندان مىگويند اگر سطح زمين صاف بود ، قشر هوا به هنگام حركت زمين روى آن مىلغزيد ، و طوفانهاى عظيم ايجاد مىشد ، و هم ممكن بود اين اصطكاك دائمى سطح زمين را داغ و سوزان و غير قابل سكونت كند .\r\nبعد از بيان اين دو نمونه از مواهب و آيات آفاقى به سراغ مواهب درونى\r\n","description":"","footnote":"","page_name":" 17 ","page_number":17},
  {"content":"\r\nوجودى انسان و آيات انفسى مىرود و مىفرمايد : « ما شما را زوجها آفريديم » ( * ( وَخَلَقْناكُمْ أَزْواجاً ) * ) ( 1 ) .\r\n« ازواج » جمع « زوج » به معنى جفت ، و جنس « مذكر و مؤنث » است ، و آفرينش انسان از اين دو جنس علاوه بر اينكه ضامن بقاى نسل او است ، سبب آرامش جسم و جان او محسوب مىشود ، چنان كه در آيه 21 سوره روم مىخوانيم :\r\nوَ مِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَجَعَلَ بَيْنَكُمْ مَوَدَّةً وَرَحْمَةً : « از نشانه‌هاى ( عظمت ) خداوند اين است كه همسرانى از جنس خودتان براى شما آفريد ، تا در كنار آنها آرامش بيابيد ، و در ميان شما محبت و رجعت قرار داد .\r\nو به تعبير ديگر جنس مذكر و مؤنث هر كدام مكمل وجود ديگرى و بر طرف كننده كمبودهاى طرف مقابل مىباشد .\r\nو از آنجا كه « ازواج » در لغت به معنى « اصناف و انواع » نيز آمده ، بعضى اين آيه را اشاره به اصناف مختلف انسانها مىدانند ، و تفاوتهايى كه از نظر رنگ و نژاد و روحيات و استعدادهاى مختلف در ميان انسانها است كه آن نيز از نشانه‌هاى عظمت حق و مايه تكامل جامعه انسانى است .\r\nسپس به پديده « خواب » كه از مواهب بزرگ الهى بر انسان است اشاره كرده ، مىافزايد : « ما خواب شما را مايه آرامش و آسايش شما قرار داديم » ( * ( وَجَعَلْنا نَوْمَكُمْ سُباتاً ) * ) .\r\n\r\n","description":"","footnote":"\r\n( 1 ) جمله « * ( وَخَلَقْناكُمْ أَزْواجاً ) * » و همچنين جمله‌هاى مشابه آن كه در آيات بعد آمده به صورت جمله‌هاى مستقل و مثبت است ، و اينكه بعضى احتمال داده‌اند به صورت « منفى » و عطف بر مفهوم « ا لم نجعل » در آيه قبل بوده باشد بعيد به نظر مىرسد ، و احتياج به تقدير دارد .\r\n","page_name":" 18 ","page_number":18},
  {"content":"\r\n« سبات » از ماده « سبت » ( بر وزن وقت ) در اصل به معنى قطع نمودن است ، و سپس به معنى « تعطيل كار » به منظور استراحت آمده ، و اينكه « روز شنبه » در لغت عرب « يوم السبت » ناميده شده ، به خاطر آن است كه اين نامگذارى متاثر از برنامه‌هاى يهود بوده كه روز شنبه را روز تعطيلى مىدانستند .\r\nتعبير به « سبات » اشاره لطيفى به تعطيل قسمتهاى قابل توجهى از فعاليتهاى جسمى و روحى انسان در حال خواب است ، و همين تعطيل موقت سبب استراحت و بازسازى اعضاى فرسوده ، و تقويت روح و جسم ، و تجديد نشاط انسان ، و رفع هر گونه خستگى و ناراحتى ، و بالآخره آمادگى براى تجديد فعاليت مىشود .\r\nبا اينكه يك سوم زندگى انسان را « خواب » فرا گرفته ، و هميشه انسان با اين مساله مواجه بوده ، هنوز اسرار خواب به خوبى شناخته نشده است ، و حتى اينكه چه عامل سبب مىشود كه در لحظه معينى بخشى از فعاليتهاى مغزى از كار بيفتد ، و سپس پلك چشمها بر هم آمده ، و تمام اعضاى تن در سكون و سكوت فرو رود ، هنوز به درستى روشن نيست ! ولى اين مساله روشن است كه « خواب » نقش عظيمى در سلامت انسان دارد ، و به همين دليل پزشكان روانى تلاش مىكنند كه خواب بيماران خود را به صورت عادى تنظيم كنند ، چرا كه بدون آن ، تعادل روانى آن ممكن نيست .\r\nافرادى كه به صورت طبيعى نمىخوابند افرادى پژمرده ، عصبانى ، افسرده ، غمگين و ناراحتند ، و به عكس كسانى كه از خواب معتدلى بهره مندند به هنگامى كه بيدار مىشوند نشاط و توان فوق العاده اى در خود مىبينند .\r\nمطالعه بعد از يك خواب آرام بخش بسيار سريع پيش مىرود ، و كارهاى فكرى و جسمى بعد از چنين خوابى هميشه قرين موفقيت است ، و اينها همه بيانگر نقش پر اهميت خواب در زندگى انسان است .\r\nكمتر شكنجه اى براى انسان به اندازه « بىخوابى اجبارى و اضطرارى »\r\n","description":"","footnote":"","page_name":" 19 ","page_number":19},
  {"content":"\r\nدردناك و جانكاه است و تجربه نشان داده تحمل انسان در برابر بىخوابى بسيار كم است ، و بعد از مدت كوتاهى سلامت خود را از دست مىدهد و بيمار مىشود .\r\nالبته آنچه درباره اهميت خواب گفته شد ، منظور از آن يك خواب متعادل و مناسب است و گرنه پر خوابى مانند پرخورى از صفات زشت و موجب بيماريهاى مختلف است .\r\nو عجب اينكه مقدار خواب طبيعى براى انسانها يكسان نيست ، و هيچگونه حد معينى براى آن نمىتوان در نظر گرفت و لذا هر كس بايد با تجربه نياز خويش را به خواب با توجه به ميزان فعاليتهاى جسمى و روحى خود دريابد .\r\nو عجيبتر اينكه به هنگام بروز حوادث سخت كه انسان ناچار است مدتها بيدار بماند مقاومت انسان در برابر بىخوابى موقتا افزايش مىيابد ، خواب از سر انسان مىپرد ، و گاه به حد اقل لازم يعنى يك يا دو ساعت مىرسد ، ولى بسيار ديده شده كه اين كمبود به هنگام عادى شدن اوضاع جبران مىگردد ، و جسم و روح انسان طلب خود را از خواب باز مىستاند ! .\r\nالبته به ندرت كسانى يافت مىشوند كه ماهها پشت سر هم بيدار بمانند ، و لحظه اى خواب به چشمانشان نرود ، و به عكس افرادى هستند كه حتى در موقع راه رفتن در كوچه و خيابان و حتى موقعى كه با شما سخن مىگويند خواب به آنها دست مىدهد و اگر كسى همراه آنها نباشد خطرناك است ، ولى اين افراد مسلما افراد سالمى نيستند ، و خواه ناخواه گرفتار ضايعات جسمى و روحى مىگردند .\r\nخلاصه اين تحول و دگرگونى عجيبى كه به نام « خواب » در انسان پيدا مىشود شگفتيهاى زيادى دارد كه آن را شبيه يك « معجزه » مىكند ( 1 ) .\r\n\r\n","description":"","footnote":"\r\n( 1 ) درباره شگفتيهاى عالم خواب بحث ديگرى در جلد 16 صفحه 404 به بعد ( ذيل آيه 24 سوره روم ) آورده‌ايم .\r\nهمچنين در مورد مناظرى كه انسان در خواب مىبيند ( رؤيا ) و عجائب و شگفتيهاى آن بحث مشروحى در جلد نهم صفحه 311 تا 317 ( ذيل آيه 4 سوره يوسف ) بيان كرده‌ايم .\r\n","page_name":" 20 ","page_number":20},
  {"content":"\r\nگرچه آيه فوق ناظر به خواب به عنوان يك نعمت الهى است ، ولى از آنجا كه « خواب » شباهتى به « مرگ » و « بيدارى » شباهتى به « رستاخيز » دارد ، مىتواند اشاره اى به اين مطلب نيز باشد .\r\nسپس در رابطه با مساله « خواب » سخن از موهبت « شب » به ميان آورده ، مىفرمايد : « ما شب را پوششى قرار داديم » ( * ( وَجَعَلْنَا اللَّيْلَ لِباساً ) * ) .\r\nو بلافاصله مىافزايد : « و روز را وسيله اى براى زندگى قرار داديم » ( * ( وَجَعَلْنَا النَّهارَ مَعاشاً ) * ) ( 1 ) .\r\nبه عكس آنچه « ثنويين » ( دو گانه پرستان ) بر اثر بىاطلاعى از اسرار آفرينش مىپنداشتند كه نور و روشنايى روز نعمت است ، و ظلمت و تاريكى شب شر و عذاب ، و براى هر كدام خالقى قائل بودند ، يكى را از « يزدان » و ديگرى را از « اهريمن » مىدانستند ، با كمى دقت روشن مىشود كه هر يك در جاى خود نعمتى است بزرگ و سرچشمه نعمتهايى ديگر .\r\nمطابق آيات فوق پرده شب لباس و پوششى است بر اندام زمين ، و تمام\r\n\r\n","description":"","footnote":"\r\n( 1 ) « معاش » ممكن است اسم زمان يا اسم مكان به معنى زمان و مكان زندگى باشد و نيز ممكن است مصدر ميمى باشد و در اين صورت محذوفى دارد و در تقدير سببا لمعاشكم بوده است ضمنا معاش از ماده عيش به معنى زندگى است و تفاوتش با حيات اين است كه حيات بر خداوند و فرشتگان نيز اطلاق مىشود اما عيش مخصوص زندگى انسان و حيوان است .\r\n","page_name":" 21 ","page_number":21},
  {"content":"\r\nموجودات زنده اى كه روى آن زيست مىكنند ، فعاليتهاى خسته كننده زندگى را به حكم اجبار تعطيل مىكند ، و تاريكى را كه مايه سكون و آرامش و استراحت است بر همه چيز مسلط مىسازد ، تا اندامهاى فرسوده مرمت گردد و روح خسته تجديد نشاط كند ، چرا كه خواب آرام جز در تاريكى ميسر نيست .\r\nاز اين گذشته با فرو افتادن پرده شب ، نور آفتاب بر چيده مىشود كه اگر به طور مداوم بتابد تمام گياهان و حيوانات را مىسوزاند ، و زمين جاى زندگى نخواهد بود ! به همين دليل قرآن مجيد كرارا روى اين مساله تكيه كرده ، در يك جا مىفرمايد : قُلْ أَ رَأَيْتُمْ إِنْ جَعَلَ اللَّه عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِلَيْلٍ تَسْكُنُونَ فِيه : « بگو به من خبر دهيد اگر خداوند » روز « را تا قيامت بر شما جاويدان كند ، چه كسى غير از خدا است كه » شب « براى شما آورد تا در آن آرامش يابيد » ؟ ! ( قصص 72 ) و به دنبال آن مىفرمايد :\r\nوَ مِنْ رَحْمَتِه جَعَلَ لَكُمُ اللَّيْلَ وَالنَّهارَ لِتَسْكُنُوا فِيه وَلِتَبْتَغُوا مِنْ فَضْلِه :\r\n« از رحمت او است كه براى شما شب و روز قرار داد تا هم در آن آرامش يابيد ، و هم براى بهره گيرى از فضل خدا تلاش كنيد » ( قصص 73 ) .\r\nقابل توجه اينكه در قرآن مجيد به بسيارى از موضوعات مهم يك بار قسم ياد شده ، در حالى كه به « شب » هفت بار سوگند ياد شده است ! و مىدانيم سوگند به امور مهم ياد مىشود ، و اين خود نشانه اهميت پرده ظلمت شب است .\r\nآنها كه « شب » را با نور مصنوعى روشن مىسازند ، و تمام شب را بيدارند و بجاى آن روز را مىخوابند ، افرادى رنجور و ناسالم و فاقد نشاط مىباشند .\r\nدر روستاها كه به عكس شهرها شب را زود مىخوابند ، و صبح زود برمىخيزند مردمى سالمتر زندگى مىكنند .\r\nشب منافع جنبى نيز دارد چرا كه سحرگاهانش بهترين وقت براى راز\r\n","description":"","footnote":"","page_name":" 22 ","page_number":22},
  {"content":"\r\nو نياز به درگاه محبوب ، و عبادت و خودسازى و تربيت نفوس است ، همانگونه كه قرآن مجيد در توصيف پرهيزگاران مىگويد : وَبِالأَسْحارِ هُمْ يَسْتَغْفِرُونَ « آنها در سحرگاهان استغفار مىكنند » ( ذاريات - 18 ) ( 1 ) .\r\nروشنايى روز نيز خود نعمتى است بىنظير ، جنب و جوش و حركت مىآفريند ، انسان را براى كار و تلاش آماده مىسازد ، گياهان را در پرتو نور خود مىروياند ، و حيوانات در پرتو آن رشد مىكنند ، و به حق تعبير بالا كه مىفرمايد : روز را وسيله معاش و زندگى شما قرار داديم « تعبيرى است از هر نظر رسا كه نياز به شرح و توصيف ندارد .\r\nآخرين سخن اينكه آمد و شد شب و روز و نظام دقيق تغييرات تدريجى آنها يكى از آيات خلقت و نشانه‌هاى خدا است ، بعلاوه سرچشمه پيدايش يك تقويم طبيعى براى نظام بندى زمانى زندگى انسانها محسوب مىشود .\r\nسپس از زمين به « آسمان » پرداخته ، مىفرمايد : « ما بالاى سر شما هفت آسمان محكم بنا كرديم » ( * ( وَبَنَيْنا فَوْقَكُمْ سَبْعاً شِداداً ) * ) .\r\nعدد « هفت » در اينجا ممكن است عدد « تكثير » ، و اشاره به كرات متعدد آسمان ، و مجموعه‌هاى منظومه‌ها و كهكشانها و عوالم متعدد جهان هستى باشد ، كه داراى خلقتى محكم و ساختمانى عظيم و قوى هستند ، و يا عدد « تعداد » به اين ترتيب كه آنچه ما از ستارگان مىبينيم همه به حكم « آيه 6 سوره صافات » إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ : « ما آسمان پائين را با ستارگان زينت\r\n\r\n","description":"","footnote":"\r\n( 1 ) درباره « اسرار شب و روز » و « نظام نور و ظلمت » در جلد 16 صفحه 146 به بعد ( ذيل آيه 71 تا 73 سوره قصص ) و در جلد 15 صفحه 112 تا 114 ( ذيل آيه 47 فرقان ) و در جلد 22 صفحه 326 ( ذيل آيه 18 ذاريات ) بحثهاى ديگرى داشته‌ايم .\r\n","page_name":" 23 ","page_number":23},
  {"content":"\r\nبخشيديم « متعلق به آسمان اول است و ما وراى آن شش عالم و آسمان ديگر وجود دارد كه از دسترس علم بشر بيرون است .\r\nاين احتمال نيز وجود دارد كه منظور طبقات متعدد هواى اطراف زمين باشد كه در عين رقيق بودن ظاهرى ، از چنان استحكامى برخوردار است كه اين كره خاكى را از هجوم مستمر سنگهاى آسمانى حفظ مىكند ، و به محض اينكه يكى از آنها جذب كره زمين شود بر اثر تصادم شديد با قشر هوا چنان داغ مىشود كه آتش مىگيرد ، و مىسوزد ، و خاكستر آن به طور ملايم بر زمين مىنشيند ، و اگر اين قشر هوا نبود شهرها و آباديهاى ما شب و روز در معرض پرتاب اين سنگها قرار داشت .\r\nبعضى از دانشمندان محاسبه كرده‌اند كه استقامت قشر هواى اطراف زمين كه بيش از يكصد كيلومتر ضخامت دارد به اندازه يك « سقف پولادين به ضخامت ده متر » است ! و اين است يكى از تفسيرهاى سبع شداد ( 1 ) .\r\nبعد از اشاره اجمالى به آفرينش آسمانها به سراغ نعمت بزرگ آفتاب عالمتاب مىرود و مىفرمايد : « ما چراغى نورانى و حرارتبخش آفريديم » ( * ( وَجَعَلْنا سِراجاً وَهَّاجاً ) * ) ( 2 ) .\r\n« وهاج » از ماده « وهج » ( بر وزن كرج ) به معنى نور و حرارتى است كه از آتش صادر مىشود ( 3 ) بنا بر اين ذكر اين وصف براى اين چراغ پر فروغ آسمانى\r\n\r\n","description":"","footnote":"\r\n( 1 ) در زمينه آسمانهاى هفتگانه ، و تفسيرهاى آن ، در جلد اول ( ذيل آيه 29 سوره بقره ) مشروحا بحث كرده‌ايم .\r\n( 2 ) « جعلنا » در اينجا به معنى « خلقنا » است و يك مفعول گرفته است .\r\n( 3 ) « مفردات راغب » ماده « وهج » ، در « لسان العرب » در معنى اين لغت مىگويد :\r\nحرارت آفتاب و آتش از فاصله دور است .\r\n","page_name":" 24 ","page_number":24},
  {"content":"\r\nاشاره اى به دو نعمت بزرگ است كه خمير مايه همه مواهب مادى اين جهان است « نور » و « حرارت » .\r\nنور خورشيد نه تنها صحنه زندگى انسان و تمام منظومه شمسى را روشن مىسازد ، بلكه تاثير عميقى در پرورش موجودات زنده دارد .\r\nحرارت آن نيز علاوه بر تاثيرى كه در حيات انسان و حيوان و گياه به طور مستقيم دارد ، منبع اصلى وجود ابرها ، و وزش بادها ، و نزول بارانها و آبيارى سرزمينهاى خشك است .\r\nخورشيد به خاطر اشعه مخصوص « ما وراء بنفش » تاثير فراوانى در كشتن ميكربها دارد ، كه اگر نبود كره زمين به بيمارستان عظيمى تبديل مىشد ، و چه بسا در مدت كوتاهى نسل موجودات زنده از ميان مىرفت .\r\nخورشيد نورى سالم و مجانى و دائمى و از فاصله اى مناسب ، نه چندان گرم و سوزان ، و نه سرد و بىروح ، در اختيار همه ما مىگذارد .\r\nاگر قيمت انرژى حاصل از خورشيد را با قيمت منابع ديگر انرژى محاسبه كنيم عدد بسيار عظيمى را تشكيل مىدهد ، و اگر فرضا بخواهيم درخت سيبى را با نور و انرژى مصنوعى پرورش دهيم قيمت هر دانه سيب سرسامآور خواهد بود ، آرى اين « سراج وهاج » عالم آفرينش همه اينها را رايگان در اختيار ما مىگذارد ( 1 ) .\r\n\r\n","description":"","footnote":"\r\n( 1 ) در كتاب دنياى ستارگان تاليف « آنترىوايت » محاسبه اى درباره نور و حرارتى كه خورشيد به اهل زمين مىدهد كرده است ، و مىگويد : اگر قرار بود براى نور و حرارتى كه رايگان از خورشيد دريافت مىداريم طبق بهاى معمولى « برق » پول بپردازيم مردم روى زمين هر ساعتى مىبايست يك ميليارد و هفتصد ميليون دلار بپردازند ، و در يك سال مبلغ سرسامآورى مىشود ، اين نشان مىدهد چه ثروت عظيمى از اين رهگذر به طور رايگان به ما مىرسد .\r\nو به گفته نويسنده كتاب « از جهانهاى دور » اگر مردم زمين بخواهند نورى را كه از خورشيد مىگيرند از لامپهايى دريافت دارند كه در همان محلى كه خورشيد قرار گرفته نصب شود به تعداد هر يك نفر بيش از « پنج ميليون ميليارد لامپ صد شمعى » بايد روشن شود !\r\n","page_name":" 25 ","page_number":25},
  {"content":"\r\nجرم خورشيد كه حدود « يك ميليون و سيصد هزار » برابر كره زمين است و فاصله آن حدود « يكصد و پنجاه ميليون » كيلومتر مىباشد ، و حرارت برونى سطح خورشيد كه بالغ بر شش هزار درجه سانتيگراد ، و حرارت درونى آن كه در حدود بيست ميليون درجه ! تخمين زده شده است ، همه آن چنان حساب شده است كه اگر كمى كمتر يا بيشتر مىبود ، عرصه زندگى را بر اهل زمين تنگ مىكرد و ادامه حيات را غير ممكن مىساخت كه شرح آن در حوصله اين بيان مختصر نمىگنجد .\r\nو به دنبال نعمت نور و حرارت از ماده حياتى مهم ديگرى كه ارتباط نزديكى با تابش خورشيد دارد سخن به ميان آورده ، مىافزايد : « و ما از ابرهاى بارانزا آبى فراوان نازل كرديم » ( * ( وَأَنْزَلْنا مِنَ الْمُعْصِراتِ ماءً ثَجَّاجاً ) * ) .\r\n« معصرات » جمع معصر از ماده « عصر » به معنى فشار است ، كه اشاره به « ابرهاى بارانزا » است ، گويى خودش را مىفشارد تا آب از درونش فرو ريزد ( 1 ) ( توجه داشته باشيد كه « معصرات » اسم فاعل است ) .\r\nبعضى نيز آن را به معنى ابرهايى كه آماده ريزش باران است تفسير كرده اند\r\n\r\n","description":"","footnote":"\r\n( 1 ) به گفته بعضى دانشمندان ابرها به هنگام تراكم سيستمى بر آنها حاكم مىشود كه خود را مىفشارد و در نتيجه باران از آن فرو مىبارد و اين تعبير در حقيقت از معجزات علمى قرآن مجيد محسوب مىشود ( به كتاب باد و باران صفحه 126 مراجعه شود ) .\r\n","page_name":" 26 ","page_number":26},
  {"content":"\r\nزيرا اسم فاعل گاه به معنى آمادگى براى چيزى مىآيد .\r\nبعضى نيز گفته‌اند « معصرات » صفت ابرها نيست بلكه صفت بادها است كه از هر سو ابرها را تحت فشار براى ريزش باران قرار مىدهد .\r\nو « ثجاج » از ماده « ثج » ( بر وزن حج ) به معنى فرو ريختن آب به صورت پى در پى و فراوان است ، و با توجه به اينكه « ثجاج » صيغه مبالغه است كثرت و فزونى بيشترى را بيان مىكند ، و در مجموع معنى آيه چنين مىشود كه ما از ابرهاى بارانزا آبى فراوان و پى در پى فرو فرستاديم .\r\nگرچه نزول باران به خودى خود مايه خير و بركت است ، هوا را لطيف مىكند ، آلودگيها را مىشويد ، كثافات را با خود مىبرد ، گرماى هوا را فرو مىنشاند ، و حتى سرما را تعديل مىكند ، از عوامل بيمارى مىكاهد ، و به انسان روح و نشاط مىدهد ، ولى با اينهمه در آيات بعد به سه فايده مهم آن اشاره كرده ، مىفرمايد : « هدف از نزول باران اين است كه دانه‌هاى غذايى و گياهان را به وسيله آن از زمين خارج كنيم » ( * ( لِنُخْرِجَ بِه حَبًّا وَنَباتاً ) * ) .\r\n« و باغهايى پر درخت » ( * ( وَجَنَّاتٍ أَلْفافاً ) * ) .\r\n« الفاف » به گفته « راغب » در « مفردات » اشاره به اين است درختان اين باغها به قدرى زياد و انبوه است كه به يكديگر پيچيده شده ( 1 ) .\r\n\r\n","description":"","footnote":"\r\n( 1 ) « الفاف » به گفته بسيارى ارباب لغت و تفسير جمع « لفيف » به معنى « به هم پيچيده » است ، بعضى نيز آن را جمع « لف » ( به ضم لام ) و بعضى جمع « لف » ( به كسر لام ) دانسته‌اند ، و بعضى مىگويند از جمعهايى است كه مفرد ندارد ، ولى مشهور همان اول است .\r\n","page_name":" 27 ","page_number":27},
  {"content":"\r\nدر حقيقت در اين دو آيه به تمام مواد غذايى كه انسان و حيوان از آن استفاده مىكنند ، و از زمين رويد ، اشاره شده است ، زيرا قسمت مهمى از آنها را دانه‌هاى غذايى تشكيل مىدهد ( حبا ) و قسمت ديگرى سبزيجات و ريشه‌ها است ( و نباتا ) و بخش ديگرى نيز ميوه‌ها مىباشد ( و جنات ) .\r\nدرست است كه در اين دو آيه تنها همين سه منفعت بزرگ براى نزول باران ذكر شده ، ولى بدون شك منافع باران منحصر به اينها نيست ، اصولا حدود هفتاد درصد بدن انسان را آب تشكيل مىدهد ، و سرچشمه پيدايش همه موجودات زنده طبق صريح قرآن آب است : وَجَعَلْنا مِنَ الْماءِ كُلَّ شَيْءٍ حَيٍّ ( انبياء - 30 ) بنا بر اين آب نقش اصلى و اساسى را در مورد موجودات زنده مخصوصا انسان دارد .\r\nنه تنها بدن انسان كه غالب كارخانه‌ها نيز بدون آب فلج مىشود و نظام صنايع نيز فرو مىريزد .\r\nزيبايى چهره طبيعت و نشاط آن با آب است ، و بهترين جاده‌هاى تجارى و اقتصادى دنيا را راههاى آبى تشكيل مىدهد .\r\n\r\nنكته : پيوند اين آيات با مساله « معاد »\r\nدر يازده آيه فوق به مهمترين مواهب الهى ، و اساسىترين اركان زندگى انسان ، يعنى « نور » و « ظلمت » و « حرارت » و « آب » و « خاك » و « گياهان » اشاره شده است .\r\nبيان اين نظام دقيق از يك سو دليل روشنى است بر قدرت خداوند بر همه چيز ، بنا بر اين جايى براى اين سخن باقى نمىماند كه چگونه ممكن است خداوند بار ديگر مردگان را به زندگى و حيات باز گرداند همانگونه كه در پاسخ\r\n","description":"","footnote":"","page_name":" 28 ","page_number":28},
  {"content":"\r\nمنكران معاد در آيات آخر سوره « يس » نيز با كمال وضوح بيان شده است كه مىفرمايد : « آيا كسى كه آسمانها و زمين را آفريده قادر نيست همانند آن را بيافريند » ( يس - 81 ) .\r\nاز سوى ديگر اين تشكيلات عظيم حتما هدفى دارد ، و اين هدف مسلما زندگى چند روزه دنيا نمىتواند باشد ، و به همين خوردنها و آشاميدنها و خواب و بيداريها اكتفاء شود ، بلكه حكمت خداوند ايجاب مىكند كه هدفى والاتر براى آن باشد يا به تعبير ديگر « نشاه اولى » تذكرى است براى « نشاه آخرت » و منزلگاهى است براى سير طولانى بشر ، همانگونه كه در آيه 115 سوره مؤمنون مىفرمايد : أَ فَحَسِبْتُمْ أَنَّما خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ « آيا گمان كرديد كه شما را بيهوده آفريديم و به سوى ما باز نمىگرديد » ؟ ! و از سوى سوم مساله خواب و بيدارى كه خود نمونه اى از مرگ و حيات مجدد است ، و مساله زنده شدن زمينهاى مرده بر اثر نزول باران كه صحنه معاد را همه سال در برابر چشمان انسانها جلوه گر مىكند ، اشاراتى است پر معنى به مساله رستاخيز و زندگى پس از مرگ ، همانگونه كه در آيه 9 سوره فاطر بعد از ذكر تجديد حيات زمينهاى مرده با نزول باران مىفرمايد : كَذلِكَ النُّشُورُ :\r\n« رستاخيز نيز چنين است » .\r\n","description":"","footnote":"","page_name":" 29 ","page_number":29},
  {"content":"\r\n\r\n[ سوره النبإ ‹ 78 › : آيات 17 تا 20 
  ]\r\nإِنَّ يَوْمَ الْفَصْلِ كانَ مِيقاتاً ‹ 17 › يَوْمَ يُنْفَخُ فِي الصُّورِ فَتَأْتُونَ أَفْواجاً ‹ 18 › وَفُتِحَتِ السَّماءُ فَكانَتْ أَبْواباً ‹ 19 › وَسُيِّرَتِ الْجِبالُ فَكانَتْ سَراباً ‹ 20 ›\r\n\r\nترجمه :\r\n17 - روز جدايى ميعاد همگان است .\r\n18 - روزى كه در « صور » دميده مىشود ، و شما فوج فوج وارد محشر مىشويد .\r\n19 - و آسمان گشوده مىشود ، و به صورت درهاى متعددى در مىآيد .\r\n20 - و كوه‌ها به حركت در مىآيد و به صورت سرابى مىشود !\r\n\r\nتفسير : سرانجام روز موعود فرا مىرسد\r\nدر آيات قبل اشاراتى به دلائل مختلف معاد آمده بود ، در نخستين آيه مورد بحث به عنوان يك نتيجه گيرى ، مىفرمايد : « روز جدايى ( روز رستاخيز ) روز وعده همگان است » ( * ( إِنَّ يَوْمَ الْفَصْلِ كانَ مِيقاتاً ) * ) ( 1 ) .\r\nتعبير به « * ( يَوْمَ الْفَصْلِ ) * » تعبير بسيار پر معنايى است كه بيانگر جداييها در آن روز عظيم است .\r\n\r\n","description":"","footnote":"\r\n( 1 ) معمولا تعبير به « كان » كه فعل ماضى است در مورد آن روز كه در آينده تحقق مىيابد براى بيان قطعى بودن آن روز است .\r\n","page_name":" 30 ","page_number":30},
  {"content":"\r\nجدايى حق از باطل .\r\nجدايى صفوف مؤمنان صالح از مجرمان بدكار .\r\nجدايى پدر و مادر از فرزند ، و برادر از برادر .\r\n« ميقات » از ماده « وقت » مانند « ميعاد » و « وعد » به معنى وقت معين و مقرر است ، و اينكه به مكانهاى معينى كه زائران خانه خدا از آنجا محرم مىشوند ميقات گفته مىشود به خاطر آن است كه در وقت معينى در آنجا اجتماع مىكنند .\r\nسپس به شرح بعضى از ويژگيها و حوادث آن روز بزرگ پرداخته مىگويد « همان روزى كه در صور دميده مىشود ، و شما فوج فوج وارد محشر مىشويد » ( * ( يَوْمَ يُنْفَخُ فِي الصُّورِ فَتَأْتُونَ أَفْواجاً ) * ) .\r\nاز آيات قرآن به خوبى استفاده مىشود كه دو حادثه عظيم به عنوان « نفخ صور » واقع مىشود ، در حادثه اول نظام جهان هستى به هم مىريزد ، و تمام اهل زمين و همه كسانى كه در آسمانها هستند مىميرند ، و در حادثه دوم جهان ، نوسازى مىشود ، و مردگان به حيات جديد باز مىگردند ، و رستاخيز بزرگ انجام مىگيرد .\r\n« نفخ » به معنى « دميدن » و « صور » به معنى « شيپور » است كه معمولا آن را براى توقف قافله و لشكر ، يا براى حركت آن به صدا در مىآورند ، و اهل قافله و لشكريان از آهنگ مختلف اين دو صدا مىفهمند كه بايد توقف كنند ، يا حركت نمايند .\r\nاين تعبير كنايه لطيف و زيبايى از آن دو حادثه عظيم است ، و آنچه در آيه بالا آمده اشاره به « نفخ صور دوم » است كه « نفخه حيات و زندگى مجدد و رستاخيز » مىباشد .\r\n","description":"","footnote":"","page_name":" 31 ","page_number":31},
  {"content":"\r\n( درباره نفخ صور و نكات مربوط به آن به طور مشروح در جلد 19 ، ذيل آيه 68 زمر ، صفحه 534 تا 542 بحث كرده‌ايم ) آيه مورد بحث مىگويد : در آن روز فوج فوج وارد محشر مىشويد ، در حالى كه آيه 95 مريم مىگويد :\r\n« هر كس در آن روز تنهاست » وَكُلُّهُمْ آتِيه يَوْمَ الْقِيامَةِ فَرْداً و آيه 71 اسراء مىگويد : « هر گروهى با پيشواى خودشان وارد عرصه محشر مىشوند » « يَوْمَ نَدْعُوا كُلَّ أُناسٍ بِإِمامِهِمْ » .\r\nجمع ميان اين آيات چنين است كه فوج فوج بودن مردم منافاتى با اين ندارد كه هر فوج با رهبرش وارد محشر شود ، و اما فرد بودن آنها به خاطر اين است كه قيامت مواقف متعددى دارد ، ممكن است در مواقف نخستين مردم گروه گروه با رهبران هدايت و ضلال وارد محشر شوند ، اما به هنگام قرار گرفتن در پاى محكمه عدل الهى فرد فرد باشند ، و به تعبير قرآن در آيه 21 سوره ق هر كدام با يك نفر مامور و يك گواه در آنجا حاضر مىگردند « وَجاءَتْ كُلُّ نَفْسٍ مَعَها سائِقٌ وَشَهِيدٌ » .\r\nاين احتمال نيز وجود دارد كه منظور از فرد بودن جدا شدن از دوستان و حاميان و يار و ياور باشد ، چرا كه انسان در آنجا خودش هست و عملش .\r\nو به دنبال آن مىافزايد : « آسمان گشوده مىشود ، و به صورت درهاى متعددى در مىآيد » ( * ( وَفُتِحَتِ السَّماءُ فَكانَتْ أَبْواباً ) * ) .\r\nمنظور از اين « درها » چيست ؟ و گشوده شدن چه مفهومى دارد ؟\r\nبعضى گفته‌اند : منظور اين است كه درهاى عالم « غيب » به عالم « شهود » گشوده مىشود ، حجابها كنار مىرود ، و عالم فرشتگان به عالم انسان راه مىيابد ( 1 ) .\r\n\r\n","description":"","footnote":"\r\n( 1 ) « الميزان جلد 20 صفحه 265 » .\r\n","page_name":" 32 ","page_number":32},
  {"content":"\r\nولى جمعى اين آيه را اشاره به چيزى دانسته‌اند كه در آيات ديگر قرآن آمده كه مىگويد : « در آستانه قيامت آسمان شكافته مىشود » إِذَا السَّماءُ انْشَقَّتْ ( انشقاق - 1 ) و در جاى ديگر همين معنى را به تعبير ديگرى بيان فرمود : إِذَا السَّماءُ انْفَطَرَتْ ( انفطار - 1 ) .\r\nدر حقيقت آن قدر در كرات آسمانى شكافها ظاهر مىشود كه گويى سرتاسر آن تبديل به درهايى شده است .\r\nاين احتمال نيز وجود دارد كه انسان در شرائط موجود در دنيا قادر به حركت در آسمانها نيست ، و اگر هم براى او امكان داشته باشد بسيار محدود است ، گويى شرائط موجود تمام درهاى آسمان را به روى او بسته ، ولى در قيامت انسان از كره خاكى آزاد مىشود ، و درهاى سفر به آسمانها به روى او گشوده ، و شرائط آن فراهم مىگردد .\r\nبه تعبير ديگر : در آن روز نخست آسمانها از هم متلاشى مىشوند ، و به دنبال آن طبق « آيه 48 سوره ابراهيم » آسمانهايى نوين و زمينى نو جاى آن را مىگيرد :\r\nيَوْمَ تُبَدَّلُ الأَرْضُ غَيْرَ الأَرْضِ وَالسَّماواتُ و در اين حال درهاى آسمانها به روى زمينيان گشوده مىشود ، و راه آسمانها به روى انسان باز مىگردد ، بهشتيان به سوى بهشت مىروند ، و درهاى بهشت به روى آنها گشوده خواهد شد : حَتَّى إِذا جاؤُها وَفُتِحَتْ أَبْوابُها وَقالَ لَهُمْ خَزَنَتُها سَلامٌ عَلَيْكُمْ : « تا زمانى كه بهشتيان به سوى بهشت مىآيند و درهاى آن گشوده مىشود : و خازنان بهشت به آنها مىگويند درود بر شما » ( زمر - 73 ) .\r\nو در همين جا است كه فرشتگان از هر درى بر آنها وارد مىشوند و تبريك و تهنيت مىگويند وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ ( رعد - 23 ) .\r\nو درهاى دوزخ نيز به روى كافران گشوده مىشود : وَسِيقَ الَّذِينَ كَفَرُوا\r\n","description":"","footnote":"","page_name":" 33 ","page_number":33},
  {"content":"\r\nإِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها ( زمر - 71 ) .\r\nو به اين ترتيب انسان در عرصه اى قدم مىگذارد كه پهنايش به پهناى زمين و آسمان كنونى است : وَجَنَّةٍ عَرْضُهَا السَّماواتُ وَالأَرْضُ ( آل عمران - 133 ) .\r\nو بالآخره در آخرين آيه مورد بحث ، وضع كوه‌ها را در قيامت ، منعكس كرده مىفرمايد : « كوه‌ها به حركت در آورده مىشود و سرانجام سرابى مىگردد » ( * ( وَسُيِّرَتِ الْجِبالُ فَكانَتْ سَراباً ) * ) .\r\nبه طورى كه از جمع بندى آيات مختلف قرآن درباره « سرنوشت كوه‌ها در قيامت » به دست مىآيد ، كوه‌ها مراحلى را طى مىكند ، نخست كوه‌ها به « حركت » در مىآيد : وَتَسِيرُ الْجِبالُ سَيْراً ( طور - 10 ) .\r\nسپس از جا كنده مىشود ، و سخت درهم كوفته خواهد شد وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً ( حاقه - 14 ) .\r\nو بعدا به صورت « توده اى از شنهاى متراكم » در مىآيد : وَكانَتِ الْجِبالُ كَثِيباً مَهِيلًا ( مزمل - 14 ) .\r\nو بعد به صورت « پشم زده شده » در مىآيد كه با تند باد حركت مىكند وَتَكُونُ الْجِبالُ كَالْعِهْنِ الْمَنْفُوشِ ( قارعه - 5 ) .\r\nو سپس به صورت « گرد و غبار » در مىآيد كه در فضا پراكنده مىشود وَبُسَّتِ الْجِبالُ بَسًّا فَكانَتْ هَباءً مُنْبَثًّا ( واقعه - 5 و 6 ) .\r\nو بالآخره چنان كه در آيه مورد بحث آمده تنها اثرى از آن باقى مىماند و همچون « سرابى » از دور نمايان خواهد شد .\r\nو به اين ترتيب سرانجام كوه‌ها از صفحه زمين برچيده مىشود ، و زمين هموار مىگردد وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً فَيَذَرُها قاعاً\r\n","description":"","footnote":"","page_name":" 34 ","page_number":34},
  {"content":"\r\nصَفْصَفاً : از تو درباره كوه‌ها سؤال مىكنند ، بگو : پروردگارم آنها را بر باد مىدهد و زمين را صاف و هموار مىسازد « ! ( طه - 105 - 106 ) .\r\n« سراب » از ماده « سرب » ( بر وزن طرف ) به معنى راه رفتن در سراشيبى است ، و از آنجا كه در بيابانها در هواى گرم به هنگامى كه انسان در سراشيبى حركت مىكند از دور تلألئى به نظرش مىرسد كه گمان مىكند آب وجود دارد در حالى كه چيزى جز « شكست نور » نيست ، سپس به هر چيزى كه ظاهرى دارد اما حقيقتى در آن نيست سراب گفته مىشود . به اين ترتيب آيه فوق آغاز اين حركت و پايان آن را بيان مىكند و مراحل ديگر در آيات ديگر آمده است .\r\nدر حقيقت كوه‌ها به شكل غبارى در فضا ، به وضعى سراب مانند در مىآيند آنجا كه كوه با آن عظمت و صلابت ، سرنوشتى اين چنين پيدا كند ، پيداست چه دگرگونيها در جهان به موازات آن روى مىدهد ؟ همچنين افراد يا قدرتهايى كه در زندگى اين جهان ، ظاهرى همچون كوه داشتند ، در آنجا سرابى بيش نخواهند بود ! در اينجا اين سؤال پيش مىآيد كه آيا اين حوادث در « نفخه اولى » كه مربوط به پايان جهان است صورت مىگيرد ؟ يا در « نفخه ثانيه » كه آغاز رستاخيز است ؟\r\nولى با توجه به اينكه آيه « * ( يَوْمَ يُنْفَخُ فِي الصُّورِ فَتَأْتُونَ أَفْواجاً ) * » مسلما مربوط به « نفخه ثانيه » است كه انسانها زنده شده ، و فوج فوج وارد عرصه محشر مىشوند اين آيه نيز قاعدتا بايد مربوط به همين نفخه باشد ، منتهى ممكن است آغاز اين ( حركت كوه‌ها ) در « نفخه نخست » صورت گيرد ، و پايان آن ( تبديل به سراب شدن ) در « نفخه ثانيه » باشد .\r\nاين احتمال نيز وجود دارد كه تمام مراحل متلاشى شدن كوه‌ها مربوط\r\n","description":"","footnote":"","page_name":" 35 ","page_number":35},
  {"content":"\r\nبه نفخه اولى باشد منتهى چون در ميان اين دو فاصله زيادى نيست ، با هم ذكر شده ، همانگونه كه در بعضى ديگر از آيات قرآن نيز حوادث نفخه اولى و ثانيه با هم ذكر شده ( نمونه آن در سوره تكوير و انفطار ديده مىشود - دقت كنيد ) .\r\nقابل توجه اين كه در آيات گذشته ، كوه‌ها به عنوان ميخها ، و زمين به عنوان گهواره معرفى شده بود ، و در آيات مورد بحث مىگويد آن روز كه فرمان فناى جهان صادر مىشود آن گهواره به هم مىخورد ، و اين ميخهاى عظيم از جا كنده خواهد شد ، روشن است هنگامى كه ميخهاى چيزى را بكشند از هم متلاشى مىشود .\r\n","description":"","footnote":"","page_name":" 36 ","page_number":36},
  {"content":"\r\n\r\n[ سوره النبإ ‹ 78 › : آيات 21 تا 30 
  ]\r\nإِنَّ جَهَنَّمَ كانَتْ مِرْصاداً ‹ 21 › لِلطَّاغِينَ مَآباً ‹ 22 › لابِثِينَ فِيها أَحْقاباً ‹ 23 › لا يَذُوقُونَ فِيها بَرْداً وَلا شَراباً ‹ 24 › إِلَّا حَمِيماً وَغَسَّاقاً ‹ 25 ›\r\nجَزاءً وِفاقاً ‹ 26 › إِنَّهُمْ كانُوا لا يَرْجُونَ حِساباً ‹ 27 › وَكَذَّبُوا بِآياتِنا كِذَّاباً ‹ 28 › وَكُلَّ شَيْءٍ أَحْصَيْناه كِتاباً ‹ 29 › فَذُوقُوا فَلَنْ نَزِيدَكُمْ إِلَّا عَذاباً ‹ 30 ›\r\n\r\nترجمه :\r\n21 - جهنم كمينگاهى است بزرگ ! 22 - و محل بازگشتى براى طغيانگران ! 23 - مدتهاى طولانى در آن مىمانند .\r\n","description":"","footnote":"","page_name":" 37 ","page_number":37},
  {"content":"\r\n24 - در آنجا نه چيز خنكى مىچشند ، و نه نوشيدنى گوارايى .\r\n25 - جز آبى سوزان و مايعى از چرك و خون ! 26 - اين مجازاتى است موافق و مناسب ( اعمال آنها ) .\r\n27 - چرا كه اميدى به حساب نداشتند .\r\n28 - و آيات ما را به كلى تكذيب كردند .\r\n29 - و ما همه چيز را احصا و ثبت كرده‌ايم .\r\n30 - پس بچشيد كه چيزى جز عذاب بر شما نمىافزائيم .\r\n\r\nتفسير : جهنم كمينگاه بزرگ !\r\nبعد از بيان بعضى از دلائل معاد ، و قسمتى از حوادث رستاخيز ، به سراغ سرنوشت دوزخيان و بهشتيان مىرود ، نخست از « دوزخيان » شروع كرده ، مىفرمايد : « جهنم كمينگاهى است » ( * ( إِنَّ جَهَنَّمَ كانَتْ مِرْصاداً ) * ) .\r\n« و محل بازگشت طغيانگران » ! ( * ( لِلطَّاغِينَ مَآباً ) * ) ( 1 ) .\r\n« مدتهاى طولانى در آن مىمانند » ( * ( لابِثِينَ فِيها أَحْقاباً ) * ) .\r\n« مرصاد » اسم مكان است به معنى جايگاهى كه در آن كمين مىكنند ، « راغب » در « مفردات » مىگويد : « مرصد » ( بر وزن مرقد ) و « مرصاد » هر دو يك معنى دارند ، با اين تفاوت كه « مرصاد » به مكانى گفته مىشود كه مخصوص كمين است .\r\n\r\n","description":"","footnote":"\r\n( 1 ) آيه محذوفى دارد و در تقدير چنين است : كانت للطاغين مآبا .\r\n","page_name":" 38 ","page_number":38},
  {"content":"\r\nبعضى نيز گفته‌اند « صيغه مبالغه » است ، به معنى كسى كه بسيار كمين مىكند مانند « معمار » كه به معنى شخصى است كه بسيار عمران و آبادى مىكند .\r\nالبته معنى اول هم مشهورتر است و هم مناسبتر ، و در اينكه چه كسى در دوزخ در كمين طغيانگران است ؟ گفته‌اند : فرشتگان عذاب ، زيرا طبق آيه 71 سوره مريم ، همه انسانها اعم از نيك و بد از كنار دوزخ ، يا از بالاى آن عبور مىكنند ، وَإِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا در اين گذرگاه عمومى و همگانى فرشتگان عذاب در كمينند و دوزخيان را مىربايند ! و اگر به معنى « صيغه مبالغه » تفسير كنيم خود دوزخ در كمين آنها قرار دارد و هر كدام از طغيانگران به آن نزديك مىشوند آنها را به سوى خود مىكشاند و در كام خود فرو مىبرد ، به هر حال از اين گذرگاه عمومى احدى از سركشان نمىتوانند بگذرند ، يا فرشتگان عذاب آنها را مىربايند ، و يا جاذبه شديد جهنم .\r\n« ماب » به معنى مرجع و محل بازگشت است ، و گاه به معنى منزلگاه و قرارگاه مىآيد ، و در اينجا به همين معنى است .\r\nو اما « احقاب » جمع « حقب » ( بر وزن قفل ) به معنى مدت نامعلومى از زمان است ، بعضى آن را به هشتاد سال ، و بعضى هفتاد ، و بعضى چهل سال تفسير كرده‌اند ، و چون از اين تعبير به هر حال استشمام مىشود كه دوزخيان مدتهايى طولانى در دوزخ مىمانند ، و سرانجام پايان مىيابد ، و اين با آيات خلود و عذاب دائم تضاد دارد ، هر كدام در تفسير آن راهى را پوييده‌اند .\r\nمعروف ميان مفسران اين است كه منظور از « احقاب » در اينجا اين است كه مدتهايى طولانى و ساليان دراز پى در پى مىآيد و مىگذرد ، بى آنكه پايان يابد ، و هر زمانى كه مىگذرد زمان ديگرى جانشين آن مىشود .\r\nدر بعضى از روايات نيز آمده است كه اين آيه درباره گنهكارانى است كه\r\n","description":"","footnote":"","page_name":" 39 ","page_number":39},
  {"content":"\r\nسرانجام پاك مىشوند و از دوزخ آزاد مىگردند نه كافرانى كه مخلد در آتشند ( 1 ) .\r\nسپس به گوشه كوچكى از عذابهاى بزرگ جهنم اشاره كرده ، مىافزايد :\r\n« آنها در آنجا نه چيز خنكى مىچشند كه گرماى وحشتناك دوزخ را فرو نشاند و نه نوشيدنى گوارايى كه عطش شديد آنها را تسكين بخشد » ( * ( لا يَذُوقُونَ فِيها بَرْداً وَلا شَراباً ) * ) .\r\n« جز آبى سوزان ، و مايعى از چرك و خون » ( * ( إِلَّا حَمِيماً وَغَسَّاقاً ) * ) .\r\nو جز سايه دودهاى غليظ و داغ و خفقان آور آتش كه در آيه 43 سوره واقعه آمده است » « وَظِلٍّ مِنْ يَحْمُومٍ » .\r\n« حميم » به معنى آب بسيار داغ و « غساق » به معنى چرك و خونى است كه از زخم جارى مىشود ، و بعضى آن را به معنى مايعات بد بو تفسير كرده‌اند .\r\nاين در حالى است كه بهشتيان از چشمه‌هاى گواراى شراب طهور به وسيله پروردگارشان سيراب مىشوند « وَسَقاهُمْ رَبُّهُمْ شَراباً طَهُوراً » ( دهر - 21 ) و نوشيدنيهايى در ظرفهاى زيباى بهشتى است كه مهر بر آن نهاده شده ، مهرى كه از مشك است « خِتامُه مِسْكٌ » ( مطففين - 26 ) ببين تفاوت ره از كجاست تا به كجا ؟\r\nو از آنجا كه ممكن است وجود اين كيفرهاى سخت و شديد در نظر بعضى عجيب آيد ، در آيه بعد مىافزايد : « اين مجازاتى است موافق و مناسب اعمال آنها »\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 494 حديث 23 و صفحه 495 حديث 26 .\r\n","page_name":" 40 ","page_number":40},
  {"content":"\r\n* ( ( جَزاءً وِفاقاً ) ) * ( 1 ) .\r\nچرا چنين نباشد ؟ در حالى كه آنها در اين دنيا قلبهاى مظلومان را سوزاندند ، روح و جان آنها را به آتش كشيدند و با ظلم و ستم و طغيان خود بر كسى رحم نكردند ، سزاوار است كه در آنجا كيفرشان چنان باشد ، و نوشابه هايشان چنين ! اصولا همانگونه كه بارها تاكيد كرده‌ايم از آيات قرآن استفاده مىشود كه حد اقل بسيارى از كيفرهاى قيامت تجسمى است از اعمال دنياى انسانها ، چنان كه در سوره تحريم آيه 7 مىخوانيم : يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ : « اى كافران امروز عذر مخواهيد ، چرا كه جزاى شما تنها اعمالى است كه انجام مىداديد » ( كه اكنون تجسم يافته و در برابر شما حضور پيدا كرده ) .\r\nسپس به توضيح علت اين مجازات پرداخته ، مىفرمايد : « اين به خاطر آن است كه آنها اميدى به حساب و ترسى از عقاب خداوند نداشتند » ( * ( إِنَّهُمْ كانُوا لا يَرْجُونَ حِساباً ) * ) .\r\nو همين بىاعتنايى به حساب و روز جزا مايه طغيان و سركشى و ظلم و ستم آنها شد ، و آن ظلم و فساد چنين سرنوشت دردناكى را براى آنان فراهم ساخت .\r\nدر حقيقت عدم ايمان به حساب عاملى است براى طغيان ، و آن هم عاملى است براى آن كيفرهاى سخت .\r\nتوجه داشته باشيد كه « لا يرجون » از ماده « رجاء » هم به معنى « اميد »\r\n\r\n","description":"","footnote":"\r\n( 1 ) « جزاء » منصوب است به عنوان « مفعول مطلق » براى فعل محذوفى كه از قرينه كلام روشن مىشود ، و « وفاق » نيز معنى مصدرى دارد ، و صفت آن است و در تقدير چنين است : يجازيهم جزاء ذا وفاق !\r\n","page_name":" 41 ","page_number":41},
  {"content":"\r\nاست و هم به معنى « عدم ترس و وحشت » اصولا انسان وقتى اميد و انتظار كيفر داشته باشد طبعا مىترسد ، و اگر نداشته باشد نمىترسد و اين دو لازم و ملزوم يكديگرند ، لذا آنان كه اميد به حساب نداشته باشند ترسى هم ندارند .\r\nتعبير به « ان » كه براى تاكيد است و « كانوا » كه استمرار در ماضى را بيان مىكند و « حسابا » كه به صورت نكره بعد از نفى ذكر شده و معنى عموم را مىدهد ، همه بيانگر اين واقعيت است كه آنها مطلقا و هرگز هيچگونه انتظار و ترسى از حساب و كتاب نداشتند ، يا به تعبير ديگر حساب روز قيامت را به دست فراموشى سپرده ، و از برنامه زندگى خود كاملا حذف كرده بودند ، و طبيعى است كه چنين افرادى ، آلوده چنان گناهان عظيمى شوند ، و سرانجام گرفتار اين عذابهاى سخت و دردناك .\r\nو لذا بلافاصله مىافزايد : « آنها آيات ما را به كلى تكذيب كردند » ( * ( وَكَذَّبُوا بِآياتِنا كِذَّاباً ) * ) ( 1 ) .\r\nهواى نفس آن چنان بر آنها چيره شده بود كه همه آيات بيدارگر الهى را شديدا انكار كردند ، تا به هوسهاى سركش خود ادامه دهند ، و به خواسته‌ها و تمنيات نامشروع خويش لباس عمل بپوشاند .\r\nپيداست كه آيات در اينجا معنى وسيع و گسترده اى دارد كه همه آيات توحيد و نبوت و تشريع و تكوين ، و معجزات انبيا و احكام و سنن را شامل مىشود ، و با توجه به تكذيب اينهمه نشانه‌ها و آيات الهى كه جهان تكوين و تشريع را پر\r\n\r\n","description":"","footnote":"\r\n( 1 ) « كذاب » ( به كسر كاف ) يكى از صيغه‌هاى مصدر باب تفعيل ، به معنى تكذيب است ، بعضى از ارباب لغت نيز گفته‌اند : مصدر ثلاثى مجرد و معادل « كذب » است و به هر حال « مفعول مطلق » است براى « كذبوا » كه براى تاكيد آمده .\r\n","page_name":" 42 ","page_number":42},
  {"content":"\r\nكرده بايد تصديق كنيم كه آن مجازات براى چنين اشخاصى جزاء وفاق و كيفر مناسب است .\r\nسپس به عنوان هشدار به اين طغيانگران ، و هم براى تاكيد بر مساله وجود موازنه ميان « جرم » و « جريمه » و حاكميت « جزاى وفاق » مىافزايد : « ما همه چيز را قطعا احصاء و ثبت كرده‌ايم » ( * ( وَكُلَّ شَيْءٍ أَحْصَيْناه كِتاباً ) * ) ( 1 ) .\r\nتا گمان نكنيد چيزى از اعمال شما بىحساب و مجازات مىماند ، و نيز هرگز فكر نكنيد اين كيفرهاى شديد غير عادلانه است .\r\nاين حقيقت كه تمام كارهاى انسان اعم از كوچك و بزرگ ، صغير و كبير ، آشكار و پنهان ، و حتى نيات و عقائد انسان ، ثبت و ضبط مىشود ، در بسيارى از آيات قرآن منعكس است .\r\nدر يك جا مىفرمايد : وَكُلُّ شَيْءٍ فَعَلُوه فِي الزُّبُرِ وَكُلُّ صَغِيرٍ وَكَبِيرٍ مُسْتَطَرٌ : « هر كارى را كه انجام دادند در نامه‌هاى اعمالشان ثبت است و هر عمل كوچك و بزرگى نوشته مىشود » ( قمر - 52 و 53 ) .\r\nو در جاى ديگر مىفرمايد : إِنَّ رُسُلَنا يَكْتُبُونَ ما تَمْكُرُونَ : « رسولان ما آنچه مكر مىكنيد مىنويسند » ( يونس - 21 ) .\r\nو در جاى ديگر مىخوانيم : وَنَكْتُبُ ما قَدَّمُوا وَآثارَهُمْ : « ما آنچه را از پيش فرستاده‌اند و همچنين تمام آثار آنها را مىنويسيم » ( يس - 12 ) .\r\n\r\n","description":"","footnote":"\r\n( 1 ) در اين آيه « كل » منصوب است به فعل مقدرى كه فعل مذكور يعنى « احصيناه » دلالت بر آن دارد ، و « كتابا » منصوب است به عنوان « مفعول مطلق » زيرا « احصينا » به معنى « كتبنا » مىباشد ، و بعضى آن را حال گرفته‌اند .\r\n","page_name":" 43 ","page_number":43},
  {"content":"\r\nو لذا هنگامى كه نامه اعمال مجرمان را به دست آنها مىدهند فريادشان بلند مىشود ، مىگويند : يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها : « اى واى بر ما ! اين چه كتابى است كه هيچ كار كوچك و بزرگى نيست مگر اينكه آن را ثبت و شماره كرده است » ؟ ! ( كهف - 49 ) .\r\nبدون شك كسى كه اين واقعيت را با تمام قلبش باور كند در انجام كارها بسيار دقيق و حسابگر خواهد بود ، و همين اعتقاد مانع بزرگى ميان انسان و گناه ايجاد مىكند و از عوامل مهم تربيت محسوب مىشود .\r\nدر آخرين آيه مورد بحث لحن سخن را تغيير داده ، و از « غيبت » به « خطاب » مبدل نموده ، آنها را مخاطب ساخته ، و ضمن جمله تهديدآميز و خشمآلود و تكاندهنده اى مىفرمايد : « پس بچشيد كه چيزى جز عذاب بر شما نمىافزائيم » ! ( * ( فَذُوقُوا فَلَنْ نَزِيدَكُمْ إِلَّا عَذاباً ) * ) .\r\nهر چه فرياد كنيد ، « يا ويلتنا » بگوئيد ، تقاضاى باز گشت به دنيا و جبران گناهان نمائيد از شما مسموع نيست ، و چيزى جز بر عذاب شما افزوده نخواهد شد .\r\nاين جزاى كسانى است كه وقتى در مقابل دعوت پر مهر انبياى الهى به سوى ايمان و تقوى قرار مىگرفتند ، مىگفتند : سَواءٌ عَلَيْنا أَ وَعَظْتَ أَمْ لَمْ تَكُنْ مِنَ الْواعِظِينَ : « براى ما يكسان است مىخواهى اندرز ده ، يا اندرز مده » ! ( شعراء - 136 ) .\r\nو اين جزاى كسى است كه وقتى آيات الهى براى او خوانده مىشد « جز بر نفرتش چيزى نمىافزود » ، ( وَما يَزِيدُهُمْ إِلَّا نُفُوراً ) ( اسراء - 41 ) .\r\nو بالآخره اين است سزاى كسى كه از هيچ گناهى روىگردان نبود و به هيچ كار خيرى علاقه نداشت .\r\n","description":"","footnote":"","page_name":" 44 ","page_number":44},
  {"content":"\r\nدر حديثى از پيغمبر گرامى اسلام ص نقل شده است كه فرمود :\r\nهذه الاية اشد ما فى القرآن على اهل النار :\r\n« اين آيه شديدترين آيه اى است كه در قرآن مجيد درباره دوزخيان آمده است » ! .\r\nچگونه اين چنين نباشد در حالى كه خداوند غفور و رحيم آن چنان بر آنها خشمگين شده كه آنها را با جمله اى كه تمام درهاى اميد را به روى آنان مىبندد مخاطب ساخته ، و جز وعده افزودن عذاب چيزى به آنها نمىدهد .\r\n\r\n","description":"","footnote":"\r\n( 1 ) تفسير « كشاف » جلد 4 صفحه 690 - اين حديث در تفسير « صافى » ذيل آيه مورد بحث نيز آمده است ، و همچنين در تفسير « روح البيان » جلد 10 صفحه 307 .\r\n","page_name":" 45 ","page_number":45},
  {"content":"\r\n\r\n[ سوره النبإ ‹ 78 › : آيات 31 تا 37 
  ]\r\nإِنَّ لِلْمُتَّقِينَ مَفازاً ‹ 31 › حَدائِقَ وَأَعْناباً ‹ 32 › وَكَواعِبَ أَتْراباً ‹ 33 › وَكَأْساً دِهاقاً ‹ 34 › لا يَسْمَعُونَ فِيها لَغْواً وَلا كِذَّاباً ‹ 35 ›\r\nجَزاءً مِنْ رَبِّكَ عَطاءً حِساباً ‹ 36 › رَبِّ السَّماواتِ وَالأَرْضِ وَما بَيْنَهُمَا الرَّحْمنِ لا يَمْلِكُونَ مِنْه خِطاباً ‹ 37 ›\r\n\r\nترجمه :\r\n31 - براى پرهيزگاران مسلما پيروزى بزرگى است .\r\n32 - باغهايى سرسبز ، و انواعى از انگورها .\r\n33 - و حوريانى بسيار جوان و هم سن و سال .\r\n34 - و جامهايى لبريز و پياپى ( از شراب طهور ) .\r\n35 - در آنجا نه سخن لغو و بيهوده اى مىشنوند و نه دروغى .\r\n36 - اين جزائى است از سوى پروردگارت و عطيه اى است كافى .\r\n37 - همان پروردگار آسمانها و زمين و آنچه در ميان آن دو است ، پروردگار رحمان ، و هيچ كس حق ندارد بىاجازه او سخنى بگويد ( يا شفاعتى كند ) .\r\n","description":"","footnote":"","page_name":" 46 ","page_number":46},
  {"content":"\r\n\r\nتفسير : بخشى از پاداش عظيم پرهيزگاران\r\nدر آيات پيشين سخن از سرنوشت طغيانگران و قسمتى از كيفرهاى دردناك آنها و علت اين بدبختى بود ، در آيات مورد بحث به شرح نقطه مقابل آنها پرداخته از مؤمنان راستين ، و پرهيزگاران ، و قسمتى از مواهب آنها در قيامت سخن مىگويد تا در يك مقايسه رويارو ميان اين دو ، حقايق روشنتر گردد ، همانگونه كه سيره قرآن مجيد در سوره‌هاى ديگر مىباشد كه اضداد را در مقابل هم قرار داده ، و وضع آنها را در اين مقابله تبيين مىكند .\r\nنخست مىفرمايد : « براى پرهيزگاران پيروزى و نجات بزرگى است » ( * ( إِنَّ لِلْمُتَّقِينَ مَفازاً ) * ) .\r\n« مفاز » « اسم مكان » يا « مصدر ميمى » از ماده « فوز » به معنى « رسيدن به خير و نيكى توام با سلامت » است ، و به معنى نجات و پيروزى كه لازمه اين معنى است نيز آمده ، و با توجه به اينكه « مفازا » به صورت نكره ذكر شده ، اشاره به پيروزى عظيم و رسيدن به خير و سعادت بزرگى است .\r\nسپس به شرح اين فوز و سعادت پرداخته ، مىافزايد : « باغهايى خرم و سرسبز و محفوظ با ميوه هايى از انواع انگورها » ( * ( حَدائِقَ وَأَعْناباً ) * ) ( 1 ) .\r\n« حدائق » جمع « حديقه » به معنى باغ و بستان خرم و سرسبز و پر درخت است كه ديوار گرداگرد آن كشيده شده و از هر نظر محفوظ است ، « راغب » در « مفردات » مىگويد : « حديقه » در اصل به زمينى مىگويند كه داراى آب است\r\n\r\n","description":"","footnote":"\r\n( 1 ) « حدائق » « بدل » است از « مفازا » و يا « عطف بيان » آن .\r\n","page_name":" 47 ","page_number":47},
  {"content":"\r\nهمچون « حدقه » چشم كه هميشه آب در آن وجود دارد ! جالب اينكه از ميان تمام ميوه‌ها در اينجا روى انگور تكيه شده ، به خاطر مزاياى فوق العاده اى كه اين ميوه در ميان ميوه‌ها دارد ، زيرا به گفته دانشمندان غذاشناس « انگور » علاوه بر اينكه از نظر خواص يك غذاى كامل محسوب مىشود و مواد غذايى آن بسيار نزديك به شير مادر است ، دو برابر گوشت در بدن ايجاد حرارت مىكند ، گذشته از اين ، به قدرى مواد مفيد در آن وجود دارد كه مىتوان گفت يك داروخانه طبيعى است .\r\n« انگور » داراى خاصيت ضد سم ، مفيد براى تصفيه خون ، دفع رماتيسم ، نقرس ، و عامل مبارزه با افزايش اوره خون است .\r\nاضافه بر اينها انگور اعصاب را تقويت كرده ، و توليد نشاط مىكند ، و به خاطر داشتن انواع ويتامينها به انسان نيرو و توان مىبخشد .\r\nاينها گوشه اى از آثار و خواص انگور است ، و لذا در حديثى از پيغمبر اكرم ص مىخوانيم :\r\nخير فواكهكم العنب\r\n: « بهترين ميوه‌هاى شما انگور است » .\r\nسپس به همسران بهشتى كه يكى ديگر از مواهب پرهيزگاران است اشاره كرده ، مىافزايد : « براى آنها حوريانى است بسيار جوان كه تازه برآمدگى سينه آنها ظاهر شده ، و هم سن و سالند » ( * ( وَكَواعِبَ أَتْراباً ) * ) .\r\n« كواعب » جمع « كاعب » به معنى دوشيزه اى است كه تازه برآمدگى سينه او آشكار شده ، و اشاره به آغاز جوانى است ، و « اتراب » جمع « ترب » ( بر وزن حزب ) به معنى افراد هم سن و سال است ، و بيشتر در مورد جنس مؤنث به كار مىرود ، و به گفته بعضى در اصل از « ترائب » به معنى دنده‌هاى قفسه سينه گرفته\r\n","description":"","footnote":"","page_name":" 48 ","page_number":48},
  {"content":"\r\nشده كه شباهت زيادى با هم دارند .\r\nاين هم سن و سال بودن ممكن است در ميان خود زنان بهشتى باشد ، يعنى همگى جوان ، و همسان در زيبايى و حسن و جمال و اعتدالقامتند ، و يا ميان آنها و همسرانشان ، چرا كه توافق سنى ميان دو همسر سبب مىشود كه بهتر احساسات يكديگر را درك كنند ، ولى تفسير اول مناسبتر به نظر مىرسد .\r\nسپس چهارمين نعمت بهشتى را كه در انتظار پرهيزگاران است چنين شرح مىدهد : « و جامهايى پر و لبريز و پياپى از شراب طهور » ! ( * ( وَكَأْساً دِهاقاً ) * ) .\r\nاما نه شرابى همچون شرابهاى آلوده دنيا كه عقل را مىزدايد ، و انسان را تا سر حد يك حيوان تنزل مىدهد ، بلكه شرابى كه عقل آور ، و نشاط آفرين و جانپرور و روحافزا است .\r\n« كاس » ( بر وزن راس ) به معنى جام مملو از نوشيدنى است ، و گاه به خود جام يا محتواى آن نيز اطلاق مىشود .\r\n« دهاق » را بسيارى از مفسران و اهل لغت به معنى « لبريز » تفسير كرده‌اند ولى « ابن منظور » در « لسان العرب » دو معنى ديگر نيز براى آن نقل كرده :\r\n« پى در پى » و « صاف و زلال » .\r\nبنا بر اين اگر مجموع اين معانى را در نظر بگيريم مفهوم آيه چنين مىشود كه براى بهشتيان جامهاى مملو از شراب طهور زلال و لبريز و پى در پى مىآورند .\r\nو از آنجا كه سخن از جام و شراب تداعى معنى نامطلوب آن را در دنيا مىكند ، در حالى كه شراب بهشتى درست نقطه مقابل شرابهاى شيطانى دنيا است\r\n","description":"","footnote":"","page_name":" 49 ","page_number":49},
  {"content":"\r\nبلافاصله مىافزايد : « بهشتيان در آنجا نه سخن لغو و بيهوده اى مىشنوند ، و نه دروغ و تكذيبى را » ( * ( لا يَسْمَعُونَ فِيها لَغْواً وَلا كِذَّاباً ) * ) .\r\nشراب دنيا عقل را مىزدايد ، و هوش را از سر مىبرد ، و انسان را به بيهوده گويى و سخنان ناموزون وامىدارد ، اما شراب طهور بهشتى به انسان روح و عقل و نور و صفا مىبخشد .\r\nدر اينكه مرجع ضمير « فيها » چيست ؟ دو احتمال داده‌اند : نخست اينكه به « بهشت » باز مىگردد ، و ديگر اينكه به « كاس » ( جام ) .\r\nبنا بر تفسير اول مفهوم آيه چنين خواهد بود كه در بهشت سخن لغو و دروغى نمىشنوند مانند آنچه در آيه 10 و 11 سوره « غاشيه » آمده است فِي جَنَّةٍ عالِيَةٍ لا تَسْمَعُ فِيها لاغِيَةً : « آنها در بهشت عالى جاى خواهند داشت بهشتى كه در آن سخن لغو و بيهوده نخواهى شنيد » . و بنا بر تفسير دوم مفهوم آيه اين است كه از نوشيدن آن جام شراب لغو و بيهوده و دروغى حاصل نمىشود ، مانند آنچه در آيه 23 طور آمده است :\r\nيَتَنازَعُونَ فِيها كَأْساً لا لَغْوٌ فِيها وَلا تَأْثِيمٌ : « آنها در بهشت جامهاى پر از شراب طهور را از يكديگر مىگيرند كه نه بيهوده گويى در آن است و نه گناه » .\r\nبه هر حال يكى از مواهب بزرگ معنوى بهشتيان اين است كه در آنجا اثرى از دروغپردازيها ، بيهوده گوئيها ، تهمتها و افتراها ، تكذيب حق ، و توجيه باطل ، و گفتگوهاى ناهنجارى كه قلب پرهيزكاران را در اين دنيا آزار مىدهد وجود نخواهد داشت و به راستى چه زيباست آن محيطى كه اثرى از اين سخنان ناموزون و رنجآور در آن وجود ندارد ، و طبق آيه 62 مريم « جز سلام و تحيت و سخنان مسالمتآميز در آنجا چيزى نمىشنوند » « لا يَسْمَعُونَ فِيها لَغْواً إِلَّا سَلاماً » .\r\n","description":"","footnote":"","page_name":" 50 ","page_number":50},
  {"content":"\r\nو در پايان ذكر اين نعمتها به نعمت معنوى ديگرى اشاره مىكند كه از همه بالاتر است ، مىفرمايد : « اين جزائى است از سوى پروردگارت ، و عطيه اى است كافى » ( * ( جَزاءً مِنْ رَبِّكَ عَطاءً حِساباً ) * ) ( 1 ) .\r\nچه بشارت و نعمتى از اين برتر و بالاتر كه بنده ضعيف ، مورد نوازش و الطاف و محبتهاى مولاى كريم خود قرار گيرد ، او را اكرام كند ، بزرگ دارد ، و خلعت بخشد ، اين توجه و عنايت ، و اين لطف و محبت ، چنان لذتى به مؤمنان مىدهد كه با هيچ نعمتى برابر نيست .\r\nو به گفته شاعر :\r\n\r\nمن كه باشم كه بر آن خاطر عاطر گذرم\r\nلطفها مىكنى اى خاك درت تاج سرم\r\n\r\nتعبير به « رب » ( پروردگار ) همراه با ضمير مخاطب و توام با كلمه « عطاء » همگى بيانگر لطف فوق العاده اى است كه در اين پاداشها نهفته است .\r\nواژه « حسابا » به عقيده بسيارى از مفسران در اينجا به معنى « كافيا » مىباشد ، چنان كه گاه گفته مىشود « احسبت » يعنى آن قدر به او بخشيدم كه گفت « حسبى » ( كافى است ) ( 2 ) .\r\nدر حديثى از امام امير مؤمنان على ع آمده است كه در قيامت خداوند حسنات مؤمنان را حساب مىكند ، و هر حسنه را ده برابر تا هفتصد برابر پاداش مرحمت مىكند ، همانگونه كه خدا در قرآن فرموده : * ( جَزاءً مِنْ رَبِّكَ عَطاءً حِساباً ) * ( 3 ) .\r\n\r\n","description":"","footnote":"\r\n( 1 ) « جزاء » در اين آيه حال است براى نعمتهايى كه در آيات گذشته آمده است و در معنى چنين است : اعطاهم جميع ذلك حالكونه * ( جَزاءً مِنْ رَبِّكَ ) * ، بعضى نيز احتمال داده‌اند كه « مفعول مطلق » براى فعل محذوفى باشد ، و بعضى نيز آن را « مفعول لاجله » دانسته‌اند ، ولى تفسير اول مناسبتر است .\r\n( 2 ) « تفسير بيضاوى » ذيل آيه مورد بحث .\r\n( 3 ) « نور الثقلين » جلد 5 صفحه 495 حديث 29 .\r\n","page_name":" 51 ","page_number":51},
  {"content":"\r\nاز اين روايت ، استفاده مىشود كه عطاياى الهى با آنكه جنبه تفضل دارد ، در عين حال روى حساب اعمال است ، يعنى تفضلات و عطاياى او ، تناسب با اعمال صالحه انسانها دارد ، و به اين ترتيب مىتوان « حسابا » را در آيه فوق به همان معنى معروف « محاسبه » تفسير كرد ، و جمع ميان اين معنى و معنى گذشته نيز مانعى ندارد ( دقت كنيد ) .\r\nسپس در آخرين آيه مورد بحث مىافزايد : « اين عطاياى بزرگ را همان كسى مىبخشد كه پروردگار آسمان و زمين است و آنچه ميان آن دو قرار دارد همان خداوند رحمان و بخشنده » ( * ( رَبِّ السَّماواتِ وَالأَرْضِ وَما بَيْنَهُمَا الرَّحْمنِ ) * ) .\r\nآرى آن كس كه مالك اين جهان با عظمت و مدبر و مربى آن است ، و رحمتش همه جا ، و همه كس را فرا گرفته ، همو بخشنده آن همه عطايا در قيامت به نيكان و پاكان است .\r\nدر حقيقت ، آيه فوق اشاره اى به اين واقعيت است كه اگر خداوند چنين وعده هايى را به متقين مىدهد گوشه اى از آن را در اين دنيا ، به صورت رحمت عامش ، به اهل آسمانها و زمين نشان داده است .\r\nو در پايان آيه مىفرمايد : « و هيچكس حق ندارد بىاجازه او در پيشگاهش سخنى بگويد ، يا شفاعتى كند » ( * ( لا يَمْلِكُونَ مِنْه خِطاباً ) * ) .\r\nضمير در « لا يملكون » ممكن است به همه اهل آسمانها و زمين بر گردد ، يا تمام متقين و طاغيان كه در عرصه محشر براى حساب و جزاء جمع مىشوند ، و در هر حال اشاره به اين است كه هيچكس را در آن روز حق اعتراض و چون و چرا نيست ، زيرا آن قدر حساب الهى دقيق و عادلانه است كه جايى براى « چون و چرا » باقى نمىماند .\r\n","description":"","footnote":"","page_name":" 52 ","page_number":52},
  {"content":"\r\nعلاوه بر اين ، هيچكس حق شفاعت را نيز ندارد جز به اذن و اجازه او « مَنْ ذَا الَّذِي يَشْفَعُ عِنْدَه إِلَّا بِإِذْنِه » ( بقره - 255 ) .\r\n\r\nنكته‌ها :\r\n\r\n1 - عطاياى متقين و كيفرهاى طغيانگران\r\nدر آيات فوق ، كه پيرامون مواهب پرهيزگاران سخن مىگويد با مقايسه به آيات گذشته كه از كيفرهاى طغيانگران بحث مىكند ، مقابله جالبى ديده مىشود .\r\nدر اينجا سخن از « مفاز » ( محل نجات ) است ، و در آنجا سخن از « مرصاد » ( كمينگاه ) .\r\nدر اينجا سخن از باغهاى پر ميوه و « حدائق و اعناب » است ، و در آنجا غوطه ور بودن در آتش به مدت نامحدود « احقاب » .\r\nدر اينجا سخن از جامهاى لبريز و دمادم « شراب طهور » است ، و در آنجا سخن از آب سوزان و « حميم و غساق » .\r\nدر اينجا سخن از عطاياى گسترده خداوند « رحمان » است ، و در آنجا سخن از كيفر عادلانه و « جزاء وفاق » .\r\nدر اينجا سخن از افزايش « نعمت » الهى است ، و در آنجا سخن از افزايش « عذاب » .\r\nخلاصه اين دو گروه از هر نظر در دو قطب مخالف قرار دارند ، چرا كه از نظر ايمان و عمل نيز دو قطب مخالف بودند .\r\n","description":"","footnote":"","page_name":" 53 ","page_number":53},
  {"content":"\r\n\r\n2 - شرابهاى بهشتى !\r\nدر آيات مختلف قرآن مجيد ، توصيفهاى زيادى از شرابهاى بهشتى شده است ، كه بررسى آنها نشان مىدهد ، نوشندگان آنها در چنان لذت روحانى فرو مىروند كه با هيچ بيانى قابل توصيف نيست .\r\nدر يك جا آن را به عنوان « شراب طهور » توصيف مىكند « وَسَقاهُمْ رَبُّهُمْ شَراباً طَهُوراً » ( دهر - 21 ) .\r\nو در جاى ديگر تاكيد مىكند كه اين شراب زلال و بىغش و لذت بخش نه دردسر مىآفريند ، و نه مستى مىآورد و نه فساد عقل ، « يُطافُ عَلَيْهِمْ بِكَأْسٍ مِنْ مَعِينٍ بَيْضاءَ لَذَّةٍ لِلشَّارِبِينَ لا فِيها غَوْلٌ وَلا هُمْ عَنْها يُنْزَفُونَ » ( صافات - 45 تا 47 ) .\r\nدر يك جا مىفرمايد : از جامى مىنوشند كه با « كافور » آميخته شده ( خنك و آرام كننده است ) « يَشْرَبُونَ مِنْ كَأْسٍ كانَ مِزاجُها كافُوراً » ( دهر - 5 ) .\r\nو در جاى ديگر مىافزايد : از جامى به آنها مىنوشانند كه آميخته با « زنجبيل » است ، ( گرم كننده و نشاط آفرين ) « وَيُسْقَوْنَ فِيها كَأْساً كانَ مِزاجُها زَنْجَبِيلًا » ( دهر - 17 ) .\r\nدر آيات مورد بحث نيز خوانديم : جامهايى لبالب و زلال و دمادم دارند « * ( وَكَأْساً دِهاقاً ) * » .\r\nو از همه مهمتر اينكه « ساقى » اين بزم روحانى ، خدا است ! ! از دست قدرت او و از بساط لطف و مرحمتش بر مىگيرند و مىنوشند و مست جذبه عشق و معرفت او مىشوند وَسَقاهُمْ رَبُّهُمْ . . . ( دهر - 21 ) .\r\nخداوندا به ما هم از آن شراب طهور مرحمت كن .\r\n","description":"","footnote":"","page_name":" 54 ","page_number":54},
  {"content":"\r\n\r\n[ سوره النبإ ‹ 78 › : آيات 38 تا 40 
  ]\r\nيَوْمَ يَقُومُ الرُّوحُ وَالْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَه الرَّحْمنُ وَقالَ صَواباً ‹ 38 › ذلِكَ الْيَوْمُ الْحَقُّ فَمَنْ شاءَ اتَّخَذَ إِلى رَبِّه مَآباً ‹ 39 › إِنَّا أَنْذَرْناكُمْ عَذاباً قَرِيباً يَوْمَ يَنْظُرُ الْمَرْءُ ما قَدَّمَتْ يَداه وَيَقُولُ الْكافِرُ يا لَيْتَنِي كُنْتُ تُراباً ‹ 40 ›\r\n\r\nترجمه :\r\n38 - اينها در آن روز واقع مىشود كه « روح » و « ملائكه » در يك صف قيام مىكنند ، و هيچيك جز به اذن خداوند رحمان سخن نمىگويند : و آن گاه كه مىگويند صواب مىگويند .\r\n39 - آن روز حق است ، هر كس بخواهد راهى به سوى پروردگارش بر مىگزيند .\r\n40 - و ما شما را از عذاب نزديكى بيم مىدهيم ، اين عذاب در روزى خواهد بود كه انسان آنچه را از قبل با دستهاى خود فرستاده مىبيند ، و كافر مىگويد : « اى كاش خاك بودم » !\r\n\r\nتفسير : كافران مىگويند اى كاش خاك بوديم !\r\nدر آيات گذشته قسمتهاى قابل ملاحظه اى از كيفرها و مجازاتهاى طغيانگران و مواهب و پاداشهاى پرهيزگاران در روز رستاخيز بيان شد .\r\n","description":"","footnote":"","page_name":" 55 ","page_number":55},
  {"content":"\r\nدر آيات مورد بحث به معرفى آن روز بزرگ پرداخته ، بخشى از اوصاف آن روز و حوادث آن را شرح مىدهد ، مىفرمايد :\r\n« اينها همه در روزى واقع مىشود كه روح و تمام ملائكه در يك صف به پا مىخيزند ، و هيچيك جز به اذن خداوند رحمن سخن نمىگويند ، و آن كس كه سخن مىگويد جز صواب و حق نمىگويد » ( * ( يَوْمَ يَقُومُ الرُّوحُ وَالْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَه الرَّحْمنُ وَقالَ صَواباً ) * ) ( 1 ) .\r\nبدون شك قيام « روح » و « فرشتگان » در آن روز در يك صف ، و سخن نگفتن جز به اذن خداوند رحمن ، فقط براى اجراى فرمان او است ، آنها در اين جهان نيز « مدبرات امر » و مجرى فرمانهاى او هستند ، و در عالم آخرت اين امر آشكارتر و واضحتر و گسترده تر خواهد بود .\r\nدر اينكه مراد از « روح » در اينجا چيست ؟ مفسران تفسيرهاى زيادى ذكر كرده‌اند كه در بعضى از تفاسير به هشت احتمال بالغ مىشود ( 2 ) كه مهمتر از همه تفسيرهاى زير است :\r\n1 - منظور مخلوقى است غير از فرشتگان و برتر از همه آنها .\r\n2 - منظور « جبرئيل » امين پيك وحى خدا و واسطه ميان او و پيامبران است ، كه بزرگترين فرشتگان مىباشد .\r\n3 - منظور « ارواح انسانها » است كه همراه فرشتگان به پا مىخيزند .\r\n4 - فرشته اى است بالاتر از همه فرشتگان و برتر از جبرئيل ، و هم او بود كه با انبياء و امامان معصوم همراه بوده و هست .\r\n\r\n","description":"","footnote":"\r\n( 1 ) بسيارى از مفسران معتقدند كه « يوم » در اين آيه ظرف است و متعلق به فعل « لا يملكون » در آيه قبل است ، اين احتمال نيز وجود دارد كه به تمام آنچه در آيات قبل آمده است متعلق باشد ، و در تقدير چنين است « كل ذلك يكون يوم يقوم الروح » .\r\n( 2 ) « تفسير قرطبى » جلد 10 صفحه 6977 .\r\n","page_name":" 56 ","page_number":56},
  {"content":"\r\nقابل توجه اينكه « روح » در قرآن مجيد گاه به صورت مطلق ، و بدون هيچ قيد ذكر شده ، و در اين حال غالبا در برابر « ملائكه » قرار گرفته مانند :\r\nتَعْرُجُ الْمَلائِكَةُ وَالرُّوحُ إِلَيْه : « فرشتگان و روح به سوى او بالا مىروند » ( معارج - 4 ) .\r\nتَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ : « در شب قدر ملائكه و روح به فرمان پروردگارشان با هر چيزى نازل مىشوند » ( قدر - 4 ) .\r\nدر اين دو آيه « روح » بعد از « ملائكه » ذكر شده ، و در آيه مورد بحث قبل از « ملائكه » ، البته ممكن است اين جدا شدن به عنوان يك فرد مشخص و بزرگ بوده باشد ، و به اصطلاح ذكر « عام » بعد از « خاص » يا ذكر « خاص » بعد از « عام » است .\r\nاما در بسيارى از آيات ، « روح » با اضافه يا وصفى آمده است ، مانند « روح القدس » در آيه قُلْ نَزَّلَه رُوحُ الْقُدُسِ مِنْ رَبِّكَ بِالْحَقِّ : « بگو روح القدس اين قرآن را از سوى پروردگارت به حق نازل كرد » ( نحل - 102 ) يا آيه نَزَلَ بِه الرُّوحُ الأَمِينُ قرآن را « روح الامين » نازل كرده « ( شعرا - 193 ) .\r\nدر بعضى از آيات خداوند « روح » را به خودش اضافه فرمود ، مىفرمايد :\r\n« وَنَفَخْتُ فِيه مِنْ رُوحِي » : « در آدم از روح خودم دميدم » ( روح شريفى كه به خاطر شرافت به ذات مقدس او اضافه شده ) ( حجر 29 ) و در جاى ديگر مىفرمايد : فَأَرْسَلْنا إِلَيْها رُوحَنا : « ما به سوى مريم روح خود را فرستاديم » ( مريم - 17 ) .\r\nبه نظر مىرسد كه « روح » در اين آيات كه به صورتهاى متفاوتى بيان شده معناهاى متفاوتى داشته باشد كه شرح هر كدام در ذيل همان آيات بيان شده است .\r\nولى آنچه از ميان تفاسير مختلف نسبت به آيه مورد بحث مناسبتر به نظر مىرسد اين است كه ، منظور از « روح » در اينجا يكى از فرشتگان بزرگ الهى\r\n","description":"","footnote":"","page_name":" 57 ","page_number":57},
  {"content":"\r\nاست كه بر طبق بعضى از روايات حتى از جبرئيل برتر است ، چنان كه در حديثى از امام صادق ع مىخوانيم : هو ملك اعظم من جبرائيل و ميكائيل :\r\n« او فرشته اى است بزرگتر از جبرئيل و ميكائيل » ( 1 ) .\r\nو در تفسير « على بن ابراهيم » نيز آمده است :\r\nالروح ملك اعظم من جبرئيل و ميكائيل و كان مع رسول اللَّه و هو مع الأئمة ع : « روح فرشته اى است برتر از جبرئيل و ميكائيل و او با رسول اللَّه همراه بود و با امامان نيز همراه است » ( 2 ) .\r\nهر چند در بعضى از روايات در تفاسير اهل سنت از پيغمبر اكرم ص نقل شده كه فرمود :\r\nالروح جند من جنود اللَّه ليسوا بملائكة لهم رؤس و ايدى و ارجل ، ثم قرا * ( يَوْمَ يَقُومُ الرُّوحُ وَالْمَلائِكَةُ صَفًّا ) * ، قال هؤلاء جند و هؤلاء جند :\r\n« روح لشكرى از لشكريان خدا است كه ملائكه نيستند ، آنها داراى سر و دست و پا مىباشند ، سپس پيامبر ص اين آيه را تلاوت فرمود : * ( يَوْمَ يَقُومُ الرُّوحُ وَالْمَلائِكَةُ صَفًّا ) * سپس افزود : اينها لشكرى هستند و آنها لشكر ديگرى » ( 3 ) .\r\nدرباره روح انسان و تجرد و استقلال آن ، بحثهاى مشروح و مفصلى در جلد 12 صفحه 250 تا 269 ( ذيل آيه 85 سوره اسراء ) آورده‌ايم .\r\nبه هر حال همانگونه كه اشاره شد اين مخلوق بزرگ الهى خواه از فرشتگان باشد ، يا موجود ديگرى ، در قيامت همراه ملائكه آماده اطاعت فرمان او هستند ، و چنان هول و اضطراب محشر همه را فرا گرفته كه هيچكس را ياراى سخن گفتن نيست ، و آن گاه كه ذكرى يا سخنى بگويند يا شفاعتى كنند تنها به اذن\r\n\r\n","description":"","footnote":"\r\n( 1 ) « مجمع البيان » جلد 10 صفحه 427 .\r\n( 2 ) تفسير « على بن ابراهيم » جلد 2 صفحه 402 .\r\n( 3 ) تفسير « در المنثور » جلد 6 صفحه 309 .\r\n","page_name":" 58 ","page_number":58},
  {"content":"\r\nپروردگار است ، حمد و ثناى او مىگويند و يا شفاعت براى آنها كه شايسته شفاعتند .\r\nدر حديثى آمده است از امام صادق ع درباره اين آيه سؤال كردند ، فرمود : نحن و اللَّه الماذون لهم يوم القيامة و القائلون : « به خدا سوگند در روز قيامت به ما اجازه داده مىشود و سخن مىگوئيم » .\r\nراوى سؤال مىكند در آن روز شما چه مىگوئيد ؟ فرمود :\r\nنمجد ربنا ، و نصلى على نبينا ، و نشفع لشيعتنا ، فلا يردنا ربنا :\r\n« تمجيد و ستايش پروردگارمان را مىكنيم ، و بر پيامبرمان درود مىفرستيم ، و براى پيروانمان شفاعت مىكنيم ، و خداوند شفاعت ما را رد نمىكند » ( 1 ) ( 2 ) .\r\nاز اين روايت استفاده مىشود كه انبياء و امامان معصوم نيز در صف فرشتگان و روح قرار مىگيرند ، و از كسانى كه به آنها اجازه سخن گفتن و مدح و ثناى خداوند و شفاعت داده مىشود آنها هستند .\r\nتعبير « صوابا » دليل بر اين است كه اگر ملائكه و روح يا انبياء و اولياء براى كسانى شفاعت كنند آن هم روى حساب است و بىدليل نيست .\r\nسپس اشاره به اين روز بزرگ كه هم روز قيام انسانها و هم فرشتگان ، و هم يوم الفصل و روز كيفر طاغين و پاداش متقين است كرده مىفرمايد : « آن روز حق است » ( * ( ذلِكَ الْيَوْمُ الْحَقُّ ) * ) .\r\n« حق » به معنى چيزى است كه ثابت است ، واقعيت دارد و تحقق مىيابد ، و اين معنى درباره قيامت كاملا صادق است ، بعلاوه روزى است كه « حق » هر كس\r\n\r\n","description":"","footnote":"\r\n( 1 ) « مجمع البيان » جلد 10 صفحه 427 .\r\n( 2 ) درباره « شفاعت » و شرائط و ويژگيها و فلسفه آن ، و همچنين پاسخ ايرادها و اشكالات مربوط به آن بحثهاى مشروحى در جلد اول ذيل آيه 48 سوره بقره داشته‌ايم .\r\n","page_name":" 59 ","page_number":59},
  {"content":"\r\nبه او داده مىشود ، حقوق مظلومان از ظالمان گرفته خواهد شد ، و « حقايق » و اسرار درون به ظهور مىپيوندد ، بنا بر اين روزى است به تمام معنى حق .\r\nو چون توجه به اين واقعيت مىتواند مؤثرترين انگيزه انسان براى حركت به سوى پروردگار ، و اطاعت فرمان او گردد ، بلافاصله مىافزايد : « پس هر كسى بخواهد راهى به سوى پروردگارش مىگزيند ، و به سوى او باز مىگردد » ( * ( فَمَنْ شاءَ اتَّخَذَ إِلى رَبِّه مَآباً ) * ) .\r\nيعنى تمام اسباب اين حركت الهى فراهم است ، راه و چاه ارائه شده ، انبيا به قدر كافى ابلاغ فرمان حق كرده‌اند ، عقل انسانى نيز كه پيامبرى از درون او است ، سرنوشت طاغيان و پرهيزگاران نيز به خوبى تبيين شده ، و « دادگاه » و « دادخواه » و « دادرس » نيز تعيين گرديده ، تنها چيزى كه باقيمانده تصميم قاطع انسان است كه با استفاده از اختيارى كه خدا به او داده است راه را برگزيند و پيش رود .\r\n« ماب » به معنى « محل بازگشت » است ، به معنى « طريق و راه » نيز آمده است .\r\nسپس به عنوان تاكيد روى مساله مجازات مجرمان ، و بيان نزديك بودن آن روز بزرگ در برابر كسانى كه آن را دور ، يا نسيه اش مىپندارند ، مىافزايد :\r\n« ما شما را از عذاب نزديكى بيم مىدهيم » ( ا أَنْذَرْناكُمْ عَذاباً قَرِيباً ) .\r\nچرا كه عمر دنيا هر قدر باشد در برابر عمر آخرت ساعتى بيش نيست ، و نيز طبق ضرب المثل معروف عرب « هر چه قطعا مىآيد نزديك است » كل ما هو آت قريب ! و لذا در آيه 5 تا 7 معارج خداوند به پيامبرش مىفرمايد :\r\nفَاصْبِرْ صَبْراً جَمِيلًا إِنَّهُمْ يَرَوْنَه بَعِيداً وَنَراه قَرِيباً : « صبر كن صبرى جميل\r\n","description":"","footnote":"","page_name":" 60 ","page_number":60},
  {"content":"\r\nو خالى از هر گونه جزع و فزع ، آنها آن روز را دور مىبينند و ما نزديك مىبينيم » .\r\nامير مؤمنان على ع نيز در اين زمينه ، مىفرمايد :\r\nكل آت قريب دان\r\n« هر چيزى كه مىآيد قريب و نزديك است » ( 1 ) .\r\nچرا نزديك نباشد در حالى كه مايه اصلى عذاب الهى اعمال خود انسانها است كه هميشه با آنها است « و جهنم هم اكنون كافران را احاطه كرده » وَإِنَّ جَهَنَّمَ لَمُحِيطَةٌ بِالْكافِرِينَ ( عنكبوت - 54 ) .\r\nو از آنجا كه در آن روز گروه عظيمى غرق حسرت و اندوه شده ، نادم و پشيمان مىگردند ، حسرتى كه به حالشان سودى نخواهد داشت و پشيمانى كه نتيجه اى ندارد ، به دنبال اين هشدار مىافزايد : « اين عذاب روزى واقع مىشود كه انسان آنچه با دست خود از قبل فرستاده همه را مىبيند ، و كافر مىگويد :\r\nاى كاش خاك بودم « : ( مَ يَنْظُرُ الْمَرْءُ ما قَدَّمَتْ يَداه وَيَقُولُ الْكافِرُ يا لَيْتَنِي كُنْتُ تُراباً ) .\r\nجمعى از مفسران جمله « ينظر » را در اين آيه به معنى « ينتظر » تفسير كرده ، و گفته‌اند منظور اين است كه انسان در آن روز در انتظار جزاى اعمال خويش است .\r\nو بعضى آن را به معنى « نگريستن به نامه اعمال و ملاحظه حسنات و سيئات » دانسته‌اند .\r\nو نيز احتمال داده شده كه منظور مشاهده پاداش و كيفر اعمال است .\r\nاين تفسيرها همه از اينجا ناشى شده كه آنها به مساله حضور و تجسم اعمال آدمى در آن روز كمتر توجه داشته‌اند ، و الا با توجه به اين واقعيت مفهوم آيه\r\n\r\n","description":"","footnote":"\r\n( 1 ) « نهج البلاغه » خطبه 103 .\r\n","page_name":" 61 ","page_number":61},
  {"content":"\r\nروشن است و نياز به هيچگونه تقدير و تاويلى ندارد .\r\nتوضيح اينكه از آيات مختلف قرآن و روايات اسلامى استفاده مىشود كه اعمال انسان در آن روز به صورتهاى مناسبى مجسم شده ، و در برابر او ظاهر مىشوند ، او به راستى اعمال خويش را مىبيند ، و از مشاهده منظره اعمال بدش در وحشت و ندامت و حسرت فرو مىرود ، و از ديدن اعمال حسنه اش شاد و مسرور مىگردد ، و اصولا يكى از بهترين پاداشهاى نيكوكاران ، و يكى از بدترين كيفرهاى بدكاران همين اعمال مجسم آنها است كه همراهشان خواهد بود .\r\nدر آيه 49 سوره كهف مىخوانيم : وَوَجَدُوا ما عَمِلُوا حاضِراً : « آنچه را انجام داده بودند حاضر مىبينند » و در آخرين آيات سوره زلزال آمده است :\r\nفَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه :\r\n« هر كس به اندازه ذره‌اى كار نيك كرده باشد آن را مىبيند ، و هر كس به اندازه ذره‌اى كار بد كرده باشد آن را نيز مىبيند » .\r\nو اين از شگفتيهاى عالم قيامت است كه اعمال آدمى در آنجا مجسم مىگردد و انرژيها تبديل به ماده شده جان مىگيرد .\r\nتعبير به « دَّمَتْ يَداه » ( دو دست او آن را از پيش فرستاده ) به خاطر آن است كه انسان غالب كارها را با دست انجام مىدهد ، ولى مسلما منحصر به اعمال دست نيست ، بلكه آنچه با زبان و چشم و گوش نيز انجام مىدهد همه مشمول اين قانون است .\r\nقرآن قبل از رسيدن آن روز به ما هشدار داده مىگويد : « بايد هر كس بنگرد كه براى آن روز چه از پيش فرستاده » ؟ « وَلْتَنْظُرْ نَفْسٌ ما قَدَّمَتْ لِغَدٍ » ( حشر - 18 ) .\r\nبه هر حال كفار بعد از آنكه اعمال تمام عمر خود را همه در برابر خويش حاضر مىبينند آن چنان در اندوه و حسرت فرو مىروند كه مىگويند اى كاش\r\n","description":"","footnote":"","page_name":" 62 ","page_number":62},
  {"content":"\r\nخاك بوديم ! اى كاش از آغاز از مرحله خاك فراتر نمىرفتيم ، و از جمادى نامى ، و از نامى حيوان و از حيوان سر از انسان بيرون نمىآورديم .\r\nو اى كاش بعد از آنكه انسان شديم و مرديم هرگز پس از مردن و خاك شدن زندگى تازه اى در رستاخيز نمىيافتيم ! البته آنها مىدانند كه خاك هم از آنها بهتر است ، چرا كه خاك يك دانه مىگيرد و گاه صدها دانه پس مىدهد ، خاك منبع انواع مواد غذايى و معادن و ساير بركات است ، خاك بستر انسان و گاهواره زندگى او است ، و بىآنكه كمترين ضررى داشته باشد آن همه فايده دارد ، اما آنها يكى از فوائد خاك را ندارند ولى كان ضررهاى بسيارند .\r\nآرى كار انسانى كه اشرف مخلوقات است گاه بر اثر كفر و گناه به جايى مىرسد كه آرزو مىكند در صف يكى از موجودات بىروح و پست باشد .\r\nدر آيات قرآن مىخوانيم : كفار و مجرمان هنگامى كه صحنه قيامت و دادرسى پروردگار و جزاى اعمال را مشاهده مىكنند ، عكس العملهاى مختلفى نشان مىدهند كه همگى حكايت از شدت تاثر و تاسف آنها مىكند .\r\nگاه مىگويند : « واى بر ما از اين حسرت كه در اطاعت فرمان خدا كوتاهى كرديم » : يا حَسْرَتى عَلى ما فَرَّطْتُ فِي جَنْبِ اللَّه ( زمر - 56 ) و گاه مىگويند : « خداوندا ما را به دنيا باز گردان تا عمل صالح كنيم » فَارْجِعْنا نَعْمَلْ صالِحاً ( الم سجده - 12 ) .\r\nو گاه مىگويند : اى كاش خاك بوديم و هرگز زنده نمىشديم « همانگونه كه در آيات مورد بحث آمده است .\r\n","description":"","footnote":"","page_name":" 63 ","page_number":63},
  {"content":"\r\n\r\nنكته : راه حل روشن براى مساله « جبر و اختيار »\r\nاين مساله از قديمىترين مسائلى است كه در ميان دانشمندان مطرح بوده گروهى طرفدار آزادى اراده انسان ، و گروهى طرفدار جبر بوده‌اند و هر كدام دلائلى براى اثبات مقصد خود ذكر كرده‌اند .\r\nولى جالب اين است كه هم « جبريين » و هم « طرفداران اختيار » در عمل اصل اختيار و آزادى اراده را به رسميت شناخته ، و پذيرفته‌اند ، يا به تعبير ديگر تمام اين جر و بحثها در دائره مباحث علمى بوده نه در مقام عمل ، و اين به خوبى نشان مىدهد كه اصل آزادى اراده و اختيار فطرى همه انسانها است ، و اگر پاى وسوسه‌هاى مختلف پيش نيايد همه طرفدار اصل آزادى اراده‌اند .\r\nاين و جدان عمومى و فطرت همگانى كه يكى از روشنترين دلائل اختيار است به صورتهاى گوناگونى در زندگى انسان تجلى مىكند زيرا اگر انسان خود را در اعمالش مجبور مىدانست و اختيارى براى خود قائل نبود چرا :\r\n1 - گاه به خاطر اعمالى كه انجام داده و يا به خاطر اعمالى كه انجام نداده پشيمان مىشود ، و تصميم مىگيرد در آينده از تجربه گذشته استفاده كند ، « اين حالت ندامت براى طرفداران عقيده جبر فراوان است ، اگر اختيارى در كار نيست ندامت چرا ؟ ! 2 - بدكاران را همه ملامت و سرزنش مىكنند ، اگر جبر است سرزنش چرا ؟ .\r\n3 - نيكوكاران را مدح و تمجيد و ستايش مىنمايند .\r\n4 - در تربيت و تعليم فرزندان مىكوشند تا آنها سعادتمند شوند ، و اگر همه مجبورند تعليم چه مفهومى دارد ؟\r\n","description":"","footnote":"","page_name":" 64 ","page_number":64},
  {"content":"\r\n5 - براى بالا بردن سطح اخلاق جامعه همه دانشمندان بدون استثنا تلاش دارند .\r\n6 - انسان از خطاهاى خود توبه مىكند ، با قبول اصل جبر توبه معنى ندارد .\r\n7 - انسان بر كوتاهىهايى كه كرده حسرت مىخورد ، چرا ؟\r\n8 - در تمام دنيا بدكاران و مجرمان را محاكمه مىكنند و آنها را تحت بازپرسى شديد قرار مىدهند ، كارى كه از اختيار بيرون است بازپرسى و محاكمه ندارد .\r\n9 - در همه دنيا و ميان تمام اقوام اعم از خداپرستان و ماديين براى مجرمان مجازات قائلند ، مجازات بر كارى كه مجبور بوده ؟ ! 10 - حتى طرفداران مكتب جبر هنگامى كه كسى به منافع و حيثيت آنها تجاوز كند فرياد مىكشند و او را مقصر مىشمارند و به دادگاه مىكشانند ! خلاصه اگر راستى انسان از خود اختيارى ندارد ، پشيمانى چه معنى دارد ؟\r\nملامت و سرزنش براى چيست ؟ آيا مىشود كسى را كه دستش بىاختيار مرتعش و لرزان است ملامت كرد ؟\r\nچرا نيكوكاران را مدح و تشويق مىكنند ، مگر از خود اختيارى داشته‌اند كه با تشويق به كار نيك ادامه دهند ؟\r\nاصولا با پذيرش تاثير تعليم و تربيت جبر مفهوم خود را از دست خواهد داد و از اين گذشته مسائل اخلاقى بدون قبول آزادى اراده ابدا مفهومى ندارد .\r\nاگر ما در كارها مجبوريم توبه يعنى چه ؟ حسرت خوردن چرا ؟ محاكمه شخص مجبور از ظالمانه ترين كارها است ، و مجازات او از محاكمه اش بدتر .\r\nهمه اينها نشان مىدهد كه اصل آزادى اراده ، فطرى همه انسانها و موافق\r\n","description":"","footnote":"","page_name":" 65 ","page_number":65},
  {"content":"\r\nو جدان عمومى بشر است ، نه تنها عوام كه همه خواص و همه فلاسفه در عمل چنينند و حتى جبريها در عمل اختيارى هستند « الجبريون اختياريون من حيث لا يعلمون » ! و جالب اينكه قرآن مجيد نيز كرارا روى همين مساله تكيه كرده نه تنها در آيات مورد بحث مىفرمايد : * ( فَمَنْ شاءَ اتَّخَذَ إِلى رَبِّه مَآباً ) * : « هر كس بخواهد مىتواند راهى را به سوى پروردگارش برگزيند » .\r\nبلكه در آيات ديگر نيز روى مشيت و اراده انسان بسيار تكيه كرده است كه ذكر همه آنها طولانى مىشود تنها به سه آيه زير اكتفاء مىكنيم :\r\nإِنَّا هَدَيْناه السَّبِيلَ إِمَّا شاكِراً وَإِمَّا كَفُوراً : « ما راه را به انسان نشان داديم خواه پذيرا شود و شكرگزار گردد يا مخالفت كند و كفران نمايد » ( دهر - 3 ) .\r\nو در آيه 29 سوره كهف مىفرمايد فَمَنْ شاءَ فَلْيُؤْمِنْ وَمَنْ شاءَ فَلْيَكْفُرْ :\r\n« هر كس مىخواهد ايمان بياورد و هر كس نمىخواهد راه كفر پيش گيرد » ( ولى بدانند ما براى كافران آتش عظيمى فراهم ساخته‌ايم ) .\r\nو نيز در آيه 29 دهر مىخوانيم : إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا : « اين تذكرى است ، هر كس بخواهد راهى به سوى پروردگارش انتخاب مىكند » .\r\nسخن درباره مساله جبر و تفويض بسيار طولانى است و در اين زمينه كتابها يا مقاله‌ها نوشته شده ، آنچه در بالا گفته شد تنها نگاهى به اين مساله از زاويه « قرآن » و « و جدان » بود ، و اين كلام را با يادآورى يك « نكته مهم » پايان مىدهيم :\r\nطرفدارى گروهى از مساله جبر تنها به خاطر پاره اى از مشكلات فلسفى و استدلالى نبوده بلكه عوامل مهم روانى و اجتماعى ديگرى بدون شك در پيدايش و ادامه اين عقيده دخالت داشته است .\r\n","description":"","footnote":"","page_name":" 66 ","page_number":66},
  {"content":"\r\nبسيارى از افراد عقيده به « جبر » يا « سرنوشت جبرى » يا « قضا و قدر » به معنى جبرى آن را كه همه ريشه‌هاى مشتركى دارند به خاطر فرار از زير بار مسئوليتها پذيرفته‌اند يا اين عقيده را پوششى براى شكستها و ناكاميهاى خود كه بر اثر كوتاهى و سهلانگارى حاصل شده قرار داده‌اند .\r\nو يا پوششى براى هوسهاى سركش خويش كه « مىخوردن ما را حق ز ازل مىدانسته و ما براى اين مىمىخوريم كه علم خداوند جهل نشود ! » گاه استعمارگران براى درهم كوبيدن مقاومت مردم ، و خاموش كردن آتش قهر ملتها با توسل به اين عقيده خود را بر همه تحميل مىكردند كه سرنوشت شما از اول همين بوده و غير تسليم و رضا كو چاره اى ؟ ! با قبول اين مكتب اعمال همه جنايتكاران موجه مىشود ، و گناه همه گنهكاران توجيه منطقى مىيابد ، و فرقى ميان مطيع و مجرم باقى نخواهد ماند .\r\nخداوندا ! ما را از اين عقايد انحرافى و پىآمدهاى آن حفظ فرما .\r\nپروردگارا ! آن روز كه جهنم مرصاد طاغين ، و بهشت مفاز متقين مىشود ، چشم اميد همه ما به لطف تو دوخته است .\r\nبارالها ! آن روز كه همه اعمالمان را با چشم خود مىبينيم ما را شرمنده و شرمسار مفرما آمين يا رب العالمين پايان سوره نبا\r\n","description":"","footnote":"","page_name":" 67 ","page_number":67},
  {"content":"\r\n","description":"","footnote":"","page_name":" 68 ","page_number":68},
  {"content":"\r\n\r\n‹ 79 › سوره نازعات اين سوره مكى است و داراى 46 آيه است\r\n","description":"","footnote":"","page_name":" 69 ","page_number":69},
  {"content":"\r\n","description":"","footnote":"","page_name":" 70 ","page_number":70},
  {"content":"\r\n\r\nمحتواى سوره « نازعات »\r\nاين سوره همانند سوره « نبا » بر محور مسائل « معاد » دور مىزند ، و روى هم رفته در شش بخش خلاصه مىشود :\r\n1 - نخست با قسمهاى مؤكدى كه ارتباط با مساله معاد دارد روى تحقق اين روز بزرگ تكيه و تاكيد مىكند .\r\n2 - در مرحله بعد به قسمتى از مناظر هولانگيز و وحشتناك آن روز اشاره مىنمايد .\r\n3 - در بخش ديگر اشاره كوتاه و گذرايى به داستان موسى و سرنوشت فرعون طغيانگر دارد كه هم مايه تسلى خاطر پيامبر ص و مؤمنان است و هم هشدارى به مشركان طغيانگر ، و هم اشاره اى است به اينكه انكار معاد انسان را به چه گناهانى آلوده مىكند .\r\n4 - در بخش بعد نمونه هايى را از مظاهر قدرت خداوند در آسمان و زمين كه خود دليلى است براى امكان معاد و حيات بعد از مرگ بر مىشمرد .\r\n5 - بار ديگر به شرح قسمتى ديگر از حوادث وحشتناك آن روز بزرگ و سرنوشت طغيانگران و پاداش نيكوكاران مىپردازد .\r\n6 - سرانجام در پايان سوره بر اين حقيقت تاكيد مىكند كه هيچكس از تاريخ آن روز با خبر نيست ، ولى همين اندازه مسلم است كه نزديك است .\r\nانتخاب نام « نازعات » براى اين سوره به خاطر نخستين آيه آن است\r\n","description":"","footnote":"","page_name":" 71 ","page_number":71},
  {"content":"\r\n\r\nفضيلت تلاوت اين سوره\r\nدر حديثى از پيغمبر اكرم ص آمده است :\r\nمن قرأ سورة « و النازعات » لم يكن حبسه و حسابه يوم القيامة الا كقدر صلاة مكتوبة حتى يدخل الجنة :\r\n« كسى كه سوره نازعات را بخواند توقف و حساب او در روز قيامت تنها به اندازه خواندن يك نماز روزانه است ، و بعد از آن وارد بهشت مىشود » ( 1 ) .\r\nامام صادق ع مىفرمايد :\r\nمن قرأها لم يمت الا ريان ، و لم يبعثه اللَّه الا ريان ، و لم يدخله الجنة الا ريان :\r\n« كسى كه اين سوره را بخواند سيراب از دنيا مىرود ، و خداوند او را سيراب محشور مىكند ، و سيراب وارد بهشت مىسازد » ( سيراب از رحمت بىپايان حق ) ( 2 ) .\r\nمسلم است كسى كه محتواى اين سوره را كه آيات تكان دهنده اش ارواح خفته را بيدار و متوجه وظائف خود مىسازد در جان خويش پياده كند از چنان پاداشهايى برخوردار خواهد شد ، نه آنها كه فقط به خواندن الفاظ قناعت مىكنند .\r\n\r\n","description":"","footnote":"\r\n( 1 ) و ( 2 ) « مجمع البيان » جلد 10 صفحه 428 .\r\n","page_name":" 72 ","page_number":72},
  {"content":"\r\n\r\n[ سوره النازعات ‹ 79 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nوَ النَّازِعاتِ غَرْقاً ‹ 1 › وَالنَّاشِطاتِ نَشْطاً ‹ 2 › وَالسَّابِحاتِ سَبْحاً ‹ 3 › فَالسَّابِقاتِ سَبْقاً ‹ 4 ›\r\nفَالْمُدَبِّراتِ أَمْراً ‹ 5 ›\r\n\r\nترجمه :\r\nبنام خداوند بخشنده بخشايشگر 1 - سوگند به فرشتگانى كه ارواح مجرمان را به شدت از بدنهايشان بر مىكشند ! 2 - و فرشتگانى كه ارواح مؤمنان را با مدارا و نشاط جدا مىسازند .\r\n3 - و سوگند به فرشتگانى كه در اجراى فرمان الهى با سرعت حركت مىكنند .\r\n4 - و سپس بر يكديگر سبقت مىگيرند 5 - و آنها كه امور را تدبير مىكنند\r\n","description":"","footnote":"","page_name":" 73 ","page_number":73},
  {"content":"\r\n\r\nتفسير : سوگند به اين فرشتگان پر تلاش\r\nدر اين آيات به پنج موضوع مهم قسم ياد شده ، و هدف از اين سوگندها بيان حقانيت و تحقق مساله معاد و رستاخيز است ، مىفرمايد :\r\n« سوگند به آنها كه به سختى مىكشند و بر مىكنند » ( * ( وَالنَّازِعاتِ غَرْقاً ) * ) « و سوگند به آنها كه به راحتى جدا مىسازند » ( * ( وَالنَّاشِطاتِ نَشْطاً ) * ) « و سوگند به آنها كه به سرعت حركت مىكنند » ( * ( وَالسَّابِحاتِ سَبْحاً ) * ) « و آنها كه به خوبى سبقت مىگيرند » ( * ( فَالسَّابِقاتِ سَبْقاً ) * ) « و آنها كه امور را تدبير مىكنند » ( * ( فَالْمُدَبِّراتِ أَمْراً ) * ) پيش از آنكه به تفسير اين آيات بپردازيم بايد لغاتى كه در آن به كار رفته دقيقا روشن شود .\r\n« نازعات » از ماده « نزع » به معنى چيزى را از جا بر كندن و يا كشيدن است ، مانند كشيدن كمان به هنگام پرتاب تير ، و گاه اين واژه در امور معنوى نيز به كار مىرود مانند « نزع » عداوت يا محبت از قلب به معنى بركندن آن ( 1 ) « غرق » با فتح را ( بر وزن شفق ) به گفته بسيارى از ارباب لغت در اصل به\r\n\r\n","description":"","footnote":"\r\n( 1 ) « مفردات راغب » ماده « نزع » .\r\n","page_name":" 74 ","page_number":74},
  {"content":"\r\nمعنى فرو رفتن در آب است ، و گاه به معنى گرفتارى شديد در يك حادثه و بلا نيز آمده .\r\nو « غرق » ( بر وزن فرق ) به گفته « ابن منظور » در « لسان العرب » اسمى است كه جانشين مصدر شده و به معنى « اغراق » است ، و اغراق در اصل به معنى كشيدن كمان تا آخرين نقطه ممكن است ، سپس به معنى مبالغه در هر كار آمده .\r\nو از اينجا به خوبى روشن مىشود كه آنچه در آيه فوق آمده به معنى غرق شدن نيست بلكه به معنى انجام يك كار تا سر حد ممكن است ( 1 ) .\r\n« ناشطات » از ماده « نشط » ( بر وزن هشت ) در اصل به معنى گشودن گره هايى است كه به آسانى باز مىشود ، و به چاههايى كه عمق كمى دارد و دلو به آسانى و با يك حركت از آن بيرون مىآيد « انشاط » گفته مىشود ، و به شترهايى كه با اندك اشاره اى به سرعت حركت مىكنند نيز « نشيطة » مىگويند ، و لذا به طور كلى اين واژه در هر گونه حركتى كه با سهولت انجام مىشود به كار مىرود .\r\n« سابحات » از ماده « سبح » ( بر وزن سطح ) به معنى حركت سريع در آب يا در هوا است ، لذا در مورد شنا كردن در آب و يا حركت سريع اسب ، و با سرعت به دنبال كارى رفتن گفته مىشود ، « تسبيح » كه به معنى پاك شمردن خداوند از هر عيب و نقص است نيز از همين معنى گرفته شده ، گويى كسى كه تسبيح مىگويد با سرعت در عبادت پروردگار به پيش مىرود .\r\n« سابقات » از ماده « سبقت » به معنى پيشى گرفتن است ، و از آنجا كه پيشى گرفتن معمولا بدون سرعت ممكن نيست گاه از اين ماده مفهوم سرعت نيز استفاده مىشود .\r\n« مدبرات » از ماده « تدبير » به معنى عاقبت چيزى را انديشيدن است ، و از\r\n\r\n","description":"","footnote":"\r\n( 1 ) به كتاب « لسان العرب » ، تفسير « مجمع البيان » و تفسير « كشاف » و كتاب « مجمع البحرين » مراجعه شود .\r\n","page_name":" 75 ","page_number":75},
  {"content":"\r\nآنجا كه عاقبتانديشى و آينده نگرى سبب سامان يافتن كار به نحو احسن مىگردد واژه « تدبير » در اين معنى نيز به كار مىرود .\r\nاكنون با توجه به آنچه در معنى لغات اين آيات گفته شد به سراغ تفسير آنها مىرويم .\r\nاين سوگندهاى پنجگانه كه در ابتدا در هاله اى از ابهام فرو رفته ، ابهامى كه انگيزه « انديشه » بيشتر و عميقتر ، و سبب جولان ذهن و فكر و دقت و بررسى است اشاره به چه كسان ، يا چه چيزهايى است ؟\r\nمفسران درباره آن بسيار سخن گفته‌اند ، و تفسيرهاى فراوانى دارند كه عمدتا بر سه محور دور مىزند :\r\n1 - منظور از اين سوگندها « فرشتگانى » است كه مامور قبض ارواح كفار و مجرمانند كه آنها را به شدت از بدنهايشان بر مىكشند ، ارواحى كه هرگز حاضر به تسليم در برابر حق نبودند .\r\nو فرشتگانى كه مامور قبض ارواح مؤمنانند كه با مدارا و نرمش و نشاط آنها را جدا مىسازند .\r\nو فرشتگانى كه در اجراى فرمان الهى با سرعت حركت مىكنند .\r\nسپس بر يكديگر پيشى مىگيرند .\r\nو سرانجام امور جهان را به فرمان او تدبير مىكنند .\r\n2 - اين سوگندها اشاره به « ستارگان » آسمان است كه پيوسته از افقى كنده مىشوند و به افق ديگرى رهسپار مىگردند .\r\nگروهى آرام حركت مىكنند ، و گروهى به سرعت راه مىسپرند .\r\nو در اقيانوس عالم بالا شناورند .\r\nو بر يكديگر پيشى مىگيرند .\r\nو سرانجام با تاثيراتى كه اين كواكب دارند ( تاثيراتى همچون تاثير نور\r\n","description":"","footnote":"","page_name":" 76 ","page_number":76},
  {"content":"\r\nآفتاب و ماه در كره زمين ) امور جهان را به فرمان خدا تدبير مىكنند .\r\n3 - منظور جنگجويان يا اسبهاى مجاهدان راه خدا است كه از خانه‌ها و وطنهاى خود به شدت بر كنده مىشوند .\r\nسپس با نشاط و نرمى راه ميدان نبرد را پيش مىگيرند .\r\nو بر يكديگر سبقت مىگيرند .\r\nو امور جنگ را تدبير و اداره مىكنند .\r\nگاه بعضى از مفسران اين تفسيرها را به هم آميخته ، قسمتى از سوگندهاى پنجگانه را از يك تفسير ، و قسمت ديگر را از تفسير ديگر گرفته‌اند ، ولى اصول همان تفسيرهاى سه گانه فوق است . ( 1 )\r\nالبته ميان اين تفسيرها تضادى وجود ندارد ، و ممكن است آيات فوق اشاره به همه اينها باشد ، ولى در مجموع تفسير اول با توجه به نكاتى كه ذيلا گفته مىشود از همه مناسبتر است :\r\nنخست تناسب با روز قيامت است كه سوره در مجموع ناظر به آن مىباشد و ديگر تناسب با آيات مشابه آن در آغاز سوره « مرسلات » است .\r\n\r\n","description":"","footnote":"\r\n( 1 ) بعضى احتمال چهارمى داده‌اند كه منظور در تمام اين سوگندها حركتهاى « طبيعى » و ارادى و « صنعتى » موجودات جهان است ، فى المثل يك نطفه در حركت طبيعى خود نخست از جاى اصلى كه صلب پدر است كنده مىشود ، بعد كه در رحم مادر قرار گرفت مسير خود را به نرمى ادامه مىدهد ، سپس سرعت مىگيرد ، و مواد حياتى نطفه بر يكديگر پيشى مىگيرند و سرانجام انسان كاملى را مىسازند و او را تدبير مىكنند ، و در حركات ارادى نيز انسان در ابتدا تصميم مىگيرد ، سپس به آرامى راه مىافتد ، بعد سرعت مىگيرد ، سپس سعى مىكند در مسير خود بر ديگران سبقت جويد ، و سرانجام به تدبير امر خويش و زندگى اجتماعى مىپردازد ، همچنين وسائل صنعتى مانند هواپيماها در حركت خود اين مراحل را طى مىكنند ( اما اين تفسير دليل روشنى ندارد ) .\r\n","page_name":" 77 ","page_number":77},
  {"content":"\r\nو ديگر اينكه جمله « و المدبرات امرا » بيشترين تناسب را با فرشتگان دارد كه به فرمان خدا تدبير امور جهان مىكنند ، و لحظه اى از انجام اوامر او سر باز نمىزنند لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ ( انبيا - 27 ) به خصوص اينكه مساله تدبير امور در اينجا به صورت مطلق ذكر شد و هيچ قيد و شرطى در آن نيست .\r\nاز همه اينها گذشته رواياتى از ائمه معصومين در تفسير اين آيات نقل شده كه مناسب با همين معنى است از جمله :\r\nدر روايتى از على ع مىخوانيم كه در تفسير « و النازعات غرقا » فرمود :\r\n« منظور فرشتگانى است كه ارواح كفار را از بدنهايشان به شدت بيرون مىكشند ، آن چنان كه تيرانداز كمان را تا آخرين مرحله مىكشد » ( 1 ) .\r\nشبيه همين معنى از آن حضرت ع در تفسير « و الناشطات » و نيز تفسير « و السابحات » و « فالمدبرات » نقل شده است ( 2 ) .\r\nالبته مىتوان همين تفسير را به صورت كلىتر و عمومىترى بيان كرد كه مساله قبض ارواح مؤمنان و كفار يكى از مصاديق آن باشد نه تمام محتواى آن ، به اين ترتيب كه گفته شود منظور از اين سوگندها در مجموع فرشتگان است در رابطه با اجراى كل فرمانهاى الهى كه اجراى اين فرمانها در پنج مرحله تحقق مىيابد ، اول حركت شديد نخستين به دنبال تصميمگيرى قاطع ، و بعد مرحله راه افتادن آرام ، و سپس سرعت گرفتن ، و پيشى جستن ، و در نهايت تدبير امور و سامان دادن به كارها است ، ولى به هر حال برنامه فرشتگان در زمينه قبض ارواح كفار و مؤمنان يكى از مصاديق اين مفهوم كلى است ، و زمينه ساز بحثهاى آينده اين سوره درباره معاد محسوب مىشود .\r\n\r\n","description":"","footnote":"\r\n( 1 ) « نور الثقلين » جلد 5 صفحه 497 حديث 4 .\r\n( 2 ) « همان مدرك » حديث 7 و 8 و 12 .\r\n","page_name":" 78 ","page_number":78},
  {"content":"\r\n\r\nپاسخ به دو سؤال\r\nدر اينجا دو سؤال باقى مىماند نخست اينكه « نازعات » و « ناشطات » جمعهاى مؤنث است ، به چه مناسبت در اينجا به كار رفته ؟\r\nديگر اينكه سه سوگند اول با واو قسم شروع شده ، ولى در چهارمين و پنجمين سوگند « ف » جانشين آن گشته است كه براى عطف يا تفريع است ؟\r\nدر پاسخ سؤال اول بايد به اين نكته توجه داشت كه « نازعات » جمع « نازعة » به معنى طايفه و گروهى از فرشتگان است كه اين برنامه را انجام مىدهند همچنين « ناشطات » و بقيه اين صيغه‌هاى جمع و از آنجا كه طايفه مؤنث لفظى است جمع آن به همين صورت بسته شده .\r\nو در پاسخ سؤال دوم مىتوان گفت كه سبقت جستن نتيجه حركت سريع است كه از « سابحات » استفاده مىشود ، و تدبير امور نيز نتيجه اى است براى مجموع اين حركت .\r\nآخرين سخن كه در اينجا بايد گفته شود اين است كه همه اين سوگندها براى بيان مطلبى است كه صريحا در آيه ذكر نشده ، ولى از قرينه مقام ، و همچنين از آيات بعد به خوبى روشن مىشود ، هدف اين است كه بگويد : « سوگند به اين امور كه همه شما سرانجام مبعوث و محشور مىشويد و قيامت و رستاخيز حق است » . ( 1 )\r\n\r\n","description":"","footnote":"\r\n( 1 ) و در تقدير چنين است « لتبعثن يوم القيامة و لتحشرن و لتحاسبن » .\r\n","page_name":" 79 ","page_number":79},
  {"content":"\r\n\r\n[ سوره النازعات ‹ 79 › : آيات 6 تا 14 
  ]\r\nيَوْمَ تَرْجُفُ الرَّاجِفَةُ ‹ 6 › تَتْبَعُهَا الرَّادِفَةُ ‹ 7 › قُلُوبٌ يَوْمَئِذٍ واجِفَةٌ ‹ 8 › أَبْصارُها خاشِعَةٌ ‹ 9 › يَقُولُونَ أَ إِنَّا لَمَرْدُودُونَ فِي الْحافِرَةِ ‹ 10 ›\r\nأَ إِذا كُنَّا عِظاماً نَخِرَةً ‹ 11 › قالُوا تِلْكَ إِذاً كَرَّةٌ خاسِرَةٌ ‹ 12 › فَإِنَّما هِيَ زَجْرَةٌ واحِدَةٌ ‹ 13 › فَإِذا هُمْ بِالسَّاهِرَةِ ‹ 14 ›\r\n\r\nترجمه :\r\n6 - در آن روز كه زلزله‌هاى وحشتناك همه چيز را به لرزه در مىآورند .\r\n7 - و به دنبال آن حادثه دومين ( صيحه عظيم ) رخ مىدهد .\r\n8 - دلهايى در آن روز سخت مضطرب است .\r\n9 - و چشمهاى آنان از شدت ترس فرو افتاده ! 10 - ( ولى امروز ) مىگويند : آيا ما به زندگى مجدد باز مىگرديم ؟\r\n","description":"","footnote":"","page_name":" 80 ","page_number":80},
  {"content":"\r\n11 - آيا هنگامى كه استخوانهاى پوسيده اى شديم ( ممكن است زنده شويم ؟ ) .\r\n12 - مىگويند اگر قيامتى در كار باشد بازگشتى است زيانبار ! 13 - ولى اين بازگشت تنها با يك صيحه عظيم واقع مىشود .\r\n14 - ناگهان همگى بر عرصه زمين ظاهر مىشوند .\r\n\r\nتفسير : معاد تنها با يك صيحه عظيم رخ مىدهد !\r\nبعد از آن كه با قسمهاى مؤكد وقوع قيامت به عنوان يك امر حتمى در آيات گذشته بيان شد ، در آيات مورد بحث به شرح بعضى از نشانه‌ها و حوادث اين روز بزرگ مىپردازد ، و مىفرمايد : « اين بعث و رستاخيز در روزى واقع مىشود كه زلزله وحشتناك همه چيز را به لرزه در مىآورد » ( * ( يَوْمَ تَرْجُفُ الرَّاجِفَةُ ) * ) .\r\n« سپس دومين حادثه عظيم رخ مىدهد » ( * ( تَتْبَعُهَا الرَّادِفَةُ ) * ) .\r\n« راجفه » از ماده « رجف » ( بر وزن كشف ) به معنى اضطراب و لرزه شديد است ، و از آنجا كه اخبار فتنه انگيز مايه اضطراب جامعه مىشود به آن « اراجيف » مىگويند .\r\n« رادفه » از ماده « ردف » ( بر وزن حرف ) به معنى شخصى يا چيزى است كه به دنبال ديگرى قرار مىگيرد ، و لذا به شخصى كه دنبال سر ديگرى سوار بر مركب مىشود رديف مىگويند .\r\nبسيارى از مفسران معتقدند كه منظور از « راجفه » همان صيحه نخستين يا نفخ صور اول است كه شيپور فناى جهان و زلزله نابودى دنيا است ، و « رادفه »\r\n","description":"","footnote":"","page_name":" 81 ","page_number":81},
  {"content":"\r\nاشاره به صيحه دوم يا نفخ صور ثانى است كه نفخه حيات و رستاخيز و بازگشت به زندگى جديد است ( 1 ) .\r\nبنا بر اين آيه شبيه چيزى است كه در آيه 68 سوره زمر آمده است وَنُفِخَ فِي الصُّورِ فَصَعِقَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه ثُمَّ نُفِخَ فِيه أُخْرى فَإِذا هُمْ قِيامٌ يَنْظُرُونَ : « در صور دميده مىشود و تمام كسانى كه در آسمانها و زمين هستند مدهوش مىشوند و مىميرند ، مگر آنها كه خدا بخواهد ، سپس بار ديگر در صور دميده مىشود ناگهان همه به پا مىخيزند و در انتظار حسابند » .\r\nبعضى نيز گفته‌اند كه « راجفه » اشاره به زلزله اى است كه زمين را متلاشى مىكند و « رادفه » زلزله اى است كه آسمانها را درهم مىريزد ، ولى تفسير اول صحيحتر به نظر مىرسد .\r\nسپس مىافزايد : « دلهايى در آن روز سخت مضطرب است » ( * ( قُلُوبٌ يَوْمَئِذٍ واجِفَةٌ ) * ) .\r\nدلهاى مجرمان و گنهكاران و طغيانگران همه به شدت مىلرزد ، و نگران حساب و جزا و كيفر است .\r\n« واجفه » از ماده « وجف » ( بر وزن حذف ) در اصل به معنى سرعت سير است ، و اوجفت البعير در جايى گفته مىشود كه انسان شتر را با سرعت به حركت\r\n\r\n","description":"","footnote":"\r\n( 1 ) بايد توجه داشت كه ماده « رجف » هم به صورت فعل متعدى ، و هم به صورت لازم آمده است ، در صورت اول « راجفه » به معنى همان زلزله عظيمى است كه زمين و همه موجودات را به لرزه در مىآورد ، و در صورت دوم « راجفه » به معنى خود زمين است كه به لرزه در مىآيد ( دقت كنيد ) .\r\n","page_name":" 82 ","page_number":82},
  {"content":"\r\nدر آورد و از آنجا كه حركت سريع باعث لرزه و اضطراب است ، اين واژه در معنى « شدت اضطراب » نيز به كار مىرود .\r\nاين اضطراب درونى به قدرى شديد است كه آثار آن در تمام وجود گنهكاران ظاهر مىشود ، لذا در آيه بعد مىافزايد : « چشمهاى آنان از شدت ترس فرو افتاده و خاضع است » ( * ( أَبْصارُها خاشِعَةٌ ) * ) ( 1 ) .\r\nدر آن روز چشمها به گودى مىنشيند ، از حركت باز مىايستد و خيره مىشود ، و گويى ديد خود را از شدت ترس از دست مىدهد .\r\nآن گاه سخن را از قيامت به دنيا مىكشاند و مىفرمايد : « با اينهمه آنها در اين دنيا مىگويند آيا ما بار ديگر به زندگى باز مىگرديم » ؟ ! ( * ( يَقُولُونَ أَ إِنَّا لَمَرْدُودُونَ فِي الْحافِرَةِ ) * ) .\r\n« حافره » از ماده « حفر » در اصل به معنى كندن زمين است ، و اثرى كه از آن باقى مىماند « حفره » ناميده مىشود ، سم اسب را « حافر » مىگويند چون زمين را حفر مىكند ، سپس « حافره » به عنوان كنايه در حالت نخستين استعمال شده ، زيرا انسان از راهى كه مىرود زمين را با پاى خود حفر مىكند و جاى پاى او باقى مىماند ، و هنگامى كه باز مىگردد در همان « حفره‌هاى نخستين » گام مىنهد ، و لذا اين واژه به معنى « حالت اول » آمده است ( 2 ) .\r\n\r\n","description":"","footnote":"\r\n( 1 ) ضمير در « ابصارها » به « قلوب » بر مىگردد كه در اينجا به معنى « نفوس و ارواح » است ، و اين اضافه به خاطر آن است كه تاثرات حواس انسان همه از روح و جان آدمى است ، و منبع اضطراب و وحشتى كه در چشمان است همه وحشتى است كه بر روح سايه افكنده .\r\n( 2 ) بايد توجه داشت كه اسم فاعل در اينجا به معنى اسم مفعول و « حافرة » به معنى « محفور » است .\r\n","page_name":" 83 ","page_number":83},
  {"content":"\r\nآيه بعد ادامه سخنان آنها را نقل كرده مىگويد : « آيا هنگامى كه ما به صورت استخوانهاى پوسيده و پراكنده اى در آمديم بار ديگر به زندگى باز مىگرديم » ؟ ! ( * ( أَ إِذا كُنَّا عِظاماً نَخِرَةً ) * ) ( 1 ) .\r\nاين همان چيزى است كه همواره منكران معاد روى آن تكيه مىكردند ، و مىگفتند : باور كردنى نيست كه استخوان پوسيده بار ديگر لباس حيات در تن بپوشد ، چرا كه فاصله ميان آن و يك موجود زنده را بسيار زياد مىديدند ، در حالى كه فراموش كرده بودند كه در آغاز نيز از همان خاك آفريده شده‌اند .\r\n« نخرة » « صفت مشبهه » است از ماده « نخر » ( بر وزن « نخل » و همچنين بر وزن « شجر » ) در اصل به معنى درخت پوسيده و تو خالى است ، كه وقتى باد بر آن مىوزد صدا مىكند ، و لذا به صدايى كه در بينى مىپيچد « نخير » مىگويند ، سپس اين كلمه در مورد هر موجود پوسيده و متلاشى شده به كار رفته است .\r\nمنكران معاد به اين هم قناعت نمىكنند ، بلكه به استهزاى « معاد » برخاسته و به عنوان مسخره « مىگويند : اگر قيامتى در كار باشد بازگشتى است زيانبار و وضع و حال ما در آن روز سخت و دردناك خواهد بود » ! ( * ( قالُوا تِلْكَ إِذاً كَرَّةٌ خاسِرَةٌ ) * ) .\r\nاحتمال ديگرى كه در تفسير اين آيه است اينكه آنها از روى جد و نه از روى استهزاء ، اين سخن را مىگويند ، و مقصودشان اين است كه اگر بازگشتى در كار باشد يك بازگشت تكرارى و بيهوده ، بلكه زيانبار است ، اگر زندگى خوب است چه بهتر كه خداوند همين را ادامه دهد ، و اگر بد است باز گشت\r\n\r\n","description":"","footnote":"\r\n( 1 ) اين جمله محذوفى دارد و در تقدير چنين است « أئذا كنا عظاما نخره نرد احياءا » يا « ا إنا لمبعوثون » .\r\n","page_name":" 84 ","page_number":84},
  {"content":"\r\nبراى چيست ؟ جمله « * ( أَ إِنَّا لَمَرْدُودُونَ فِي الْحافِرَةِ ) * » با توجه به اينكه « حافرة » به معنى چاله و گودال است نيز مىتواند قرينه اى براى اين تفسير باشد ، ولى آنچه در ميان مفسران معروف است همان تفسير اول است .\r\nقابل توجه اينكه : در آيات گذشته تعبير به « يقولون » آمده بود كه نشانه استمرار و تكرار آن سخن از سوى آنها است ، ولى تعبير به « قالوا » ( گفتند ) در آيه مورد بحث دليل بر اين است كه اين سخن را هميشه تكرار نمىكردند تنها گاهى از آنها سر زده است ، و اين است نكته تفاوت اين تعبير .\r\nدر پايان اين آيات بار ديگر به مساله قيام قيامت و بر پا شدن رستاخيز باز مىگردد ، و با لحنى قاطع و كوبنده مىفرمايد : « اين باز گشت تنها با يك صيحه و فرياد عظيم واقع مىشود » ( * ( فَإِنَّما هِيَ زَجْرَةٌ واحِدَةٌ ) * ) .\r\n« ناگهان همگى به پا مىخيزند و بر عرصه زمين ظاهر مىشوند » ( * ( فَإِذا هُمْ بِالسَّاهِرَةِ ) * ) .\r\nاين كار پيچيده و مشكلى نيست ، همين كه به فرمان خدا نفخه دوم دميده شود و بانگ حيات و زندگى برخيزد ، تمام اين خاكها و استخوانهاى پوسيده يك مرتبه جمع مىشوند و جان مىگيرند ، و از قبرها بيرون مىپرند ! « زجرة » در اصل به معنى فريادى است كه براى راندن گفته مىشود ، و در اينجا به معنى نفخه دوم است ، انتخاب اين تعبير .\r\n( * ( زَجْرَةٌ واحِدَةٌ ) * ) با توجه به محتواى اين دو كلمه اشاره به سرعت و ناگهانى بودن رستاخيز و سهولت و آسانى آن در برابر قدرت خدا است كه با يك فرياد آمرانه از سوى فرشته رستاخيز ، يا صور اسرافيل ، همه مردگان لباس حيات\r\n","description":"","footnote":"","page_name":" 85 ","page_number":85},
  {"content":"\r\nدر تن مىكنند ، و در عرصه محشر حاضر براى حساب مىشوند .\r\n« ساهرة » از ماده « سهر » ( بر وزن سحر ) به معنى شب بيدارى است ، و از آنجا كه حوادث وحشتناك خواب شبانه را از چشم مىبرد ، و زمين قيامت نيز بسيار هولانگيز است ، كلمه « ساهره » به عرصه محشر اطلاق شده است ، بعضى نيز گفته‌اند « ساهره » را به هر بيابانى مىگويند ، چون اصولا همه بيابانها وحشتناكند ، گويى بر اثر وحشت خواب شبانه را از چشم مىبرند ( 1 ) .\r\n\r\n","description":"","footnote":"\r\n( 1 ) « لسان العرب » ماده سهر و « مجمع البيان » جلد 10 صفحه 429 و « تفسير قرطبى » جلد 10 صفحه 6990 .\r\n","page_name":" 86 ","page_number":86},
  {"content":"\r\n\r\n[ سوره النازعات ‹ 79 › : آيات 15 تا 26 
  ]\r\nهَلْ أَتاكَ حَدِيثُ مُوسى ‹ 15 › إِذْ ناداه رَبُّه بِالْوادِ الْمُقَدَّسِ طُوىً ‹ 16 › اذْهَبْ إِلى فِرْعَوْنَ إِنَّه طَغى ‹ 17 › فَقُلْ هَلْ لَكَ إِلى أَنْ تَزَكَّى ‹ 18 › وَأَهْدِيَكَ إِلى رَبِّكَ فَتَخْشى ‹ 19 ›\r\nفَأَراه الآيَةَ الْكُبْرى ‹ 20 › فَكَذَّبَ وَعَصى ‹ 21 › ثُمَّ أَدْبَرَ يَسْعى ‹ 22 › فَحَشَرَ فَنادى ‹ 23 › فَقالَ أَنَا رَبُّكُمُ الأَعْلى ‹ 24 ›\r\nفَأَخَذَه اللَّه نَكالَ الآخِرَةِ وَالأُولى ‹ 25 › إِنَّ فِي ذلِكَ لَعِبْرَةً لِمَنْ يَخْشى ‹ 26 ›\r\n","description":"","footnote":"","page_name":" 87 ","page_number":87},
  {"content":"\r\n\r\nترجمه :\r\n15 - آيا داستان موسى به تو رسيده است ؟\r\n16 - در آن هنگام كه پروردگارش او را در سرزمين مقدس « طوى » صدا زد و گفت :\r\n17 - به سوى فرعون برو كه طغيان كرده است 18 - و به او بگو : آيا مىخواهى پاكيزه شوى ؟\r\n19 - و من تو را به سوى پروردگارت هدايت كنم تا از او بترسى ( و خلاف نكنى ) .\r\n20 - سپس موسى معجزه بزرگ را به او نشان داد .\r\n21 - اما او تكذيب كرد و عصيان نمود .\r\n22 - سپس پشت كرد و پيوسته ( براى محو آئين موسى ) تلاش نمود .\r\n23 - و ساحران را جمع كرد و مردم را دعوت نمود .\r\n24 - و گفت من پروردگار بزرگ شما هستم ! 25 - لذا خداوند او را به عذاب آخرت و دنيا گرفتار ساخت .\r\n26 - در اين عبرتى است براى كسانى كه خدا ترسند .\r\n\r\nتفسير : فرعون مىگفت من خداى بزرگ شما هستم !\r\nبعد از بيانات نسبة مشروحى كه در آيات قبل درباره مساله معاد و انكار و مخالفت مشركان آمد ، در آيات مورد بحث به داستان يكى از طغيانگران بزرگ تاريخ يعنى فرعون و سرنوشت دردناك او اشاره مىكند ، تا هم مشركان عرب بدانند كه افراد نيرومندتر از آنها نتوانستند در برابر خشم و عذاب الهى مقاومت كنند ، و هم مؤمنان را دلگرم سازد كه از برترى نيروى ظاهرى دشمن هراسى به دل راه ندهند ، چرا درهم كوبيدن آنها براى خداوند بسيار سهل و آسان است .\r\nنخست از اينجا شروع مىكند : « آيا داستان موسى به تو رسيده است » ؟ ! ( * ( هَلْ أَتاكَ حَدِيثُ مُوسى ) * ) .\r\n","description":"","footnote":"","page_name":" 88 ","page_number":88},
  {"content":"\r\nجالب اينكه روى سخن را به پيامبر ص كرده ، و مطلب را با استفهام شروع مىكند ، تا شوق شنونده را بيدار سازد ، و آماده براى شنيدن اين داستان عبرتانگيز شود .\r\nسپس مىافزايد : « در آن هنگام كه پروردگارش او را در سرزمين مقدس طوى صدا زد » ( * ( إِذْ ناداه رَبُّه بِالْوادِ الْمُقَدَّسِ طُوىً ) * ) ( 1 ) .\r\n« طوى » ممكن است نام سرزمين مقدسى باشد كه در شام در ميان « مدين » و « مصر » قرار داشت ، و نخستين جرقه وحى در آن بيابان بر قلب موسى وارد شد ، همين تعبير در سوره « طه » نيز آمده است ، در آنجا كه موسى ندايى مىشنود كه مىگويد : إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً : « من پروردگار توام ، كفشهايت را بيرون آور كه در سرزمين مقدس طوى هستى » ! ( طه - 12 ) .\r\nيا معنى وصفى دارد از ماده « طى » به معنى « پيچيدن » گويى آن سرزمين در قداست و بركت پيچيده شده بود ، يا به گفته راغب موسى مىبايست راهى طولانى به پيمايد تا آماده وحى گردد ، ولى خداوند اين راه را براى او درهم پيچيد و او را به هدف نزديك ساخت .\r\nسپس به پيامى كه خداوند به موسى در آن سرزمين مقدس داد ، در دو جمله\r\n\r\n","description":"","footnote":"\r\n( 1 ) بسيارى از مفسران « اذ » را « ظرف زمان » براى « حديث » دانسته‌اند ، البته اين در صورتى صحيح است كه « حديث » به معنى خود حادثه باشد نه حكايت حادثه ، اين احتمال نيز وجود دارد كه « اذ » ظرف براى فعل محذوفى است و در تقدير « اذكر اذ ناداه . . . » ( دقت كنيد ) .\r\n","page_name":" 89 ","page_number":89},
  {"content":"\r\nكوتاه و پر معنى ، اشاره كرده ، مىفرمايد : « به سوى فرعون برو كه طغيان كرده است » ! ( * ( اذْهَبْ إِلى فِرْعَوْنَ إِنَّه طَغى ) * ) .\r\n« و به او بگو : آيا مىخواهى پاك و پاكيزه شوى » ؟ ( * ( فَقُلْ هَلْ لَكَ إِلى أَنْ تَزَكَّى ) * ) .\r\n« و پس از پاك شدن و لايق لقاى محبوب گشتن ، من تو را به سوى پروردگارت هدايت كنم ، تا از او بترسى و از اعمال خلاف بيگانه شوى » ( * ( وَأَهْدِيَكَ إِلى رَبِّكَ فَتَخْشى ) * ) .\r\nو از آنجا كه هر دعوتى بايد آميخته با دليل باشد در آيه بعد مىافزايد :\r\n« موسى به دنبال اين سخن ، معجزه بزرگ را به او نشان داد » ( * ( فَأَراه الآيَةَ الْكُبْرى ) * ) ( 1 ) .\r\nاين معجزه خواه معجزه تبديل شدن عصا به مار عظيم باشد ، يا يد بيضا ، و يا هر دو ( بنا بر اينكه الف و لام در « الاية الكبرى » اشاره به جنس باشد ) هر چه بوده از معجزات بزرگ موسى بوده است كه در آغاز دعوتش بر آن تكيه كرده .\r\nدر اين چهار آيه نكات جالبى است كه توجه به آن لازم است :\r\n1 - علت رفتن به سوى فرعون را طغيان فرعون ذكر مىكند ، و اين نشان مىدهد كه يكى از اهداف بزرگ انبيا هدايت طغيانگران يا مبارزه قاطع با آنها است .\r\n\r\n","description":"","footnote":"\r\n( 1 ) مسلم است كه در ميان آن خطاب الهى در آن وادى مقدس و ارائه دادن اين معجزه بزرگ فاصله زيادى بوده است كه قرآن براى رعايت اختصار مطالب ديگر را در اينجا حذف كرده ، و همه آنها در تقدير است .\r\n","page_name":" 90 ","page_number":90},
  {"content":"\r\n2 - دعوت فرعون را با ملايمترين و خيرخواهانه ترين تعبير دستور مىدهد مىفرمايد : به او بگو : آيا ميل دارى پاك و پاكيزه شوى ؟ ( البته پاكيزگى مطلق كه هم شامل پاكيزگى از شرك و كفر مىشود و هم از ظلم و فساد ) شبيه تعبيرى كه در آيه 44 سوره طه آمده است فَقُولا لَه قَوْلًا لَيِّناً « با او با ملايمت سخن بگوئيد » .\r\n3 - اين تعبير اشاره لطيفى به اين حقيقت است كه رسالت انبيا براى پاكسازى انسانها و باز گرداندن طهارت فطرى نخستين به آنها است .\r\nدر ضمن نمىگويد : من تو را پاك كنم ، بلكه مىگويد : « پاكى را پذيرا شوى » ! و اين نشان مىدهد كه پاك شدن بايد به صورت خودجوش باشد نه تحميل از برون .\r\n4 - ذكر « هدايت » بعد از « پاك شدن » دليل بر اين است كه بايد در آغاز شستشويى كرد سپس به كوى دوست گام نهاد .\r\n5 - تعبير به « ربك » ( پروردگارت ) در حقيقت تاكيد بر اين نكته است كه تو را به سوى كسى مىبرم كه مالك و مربى و پرورش دهنده تو است ، چرا از مسير سعادتت مىگريزى ؟ ! 6 - « خشيت » و خدا ترسى نتيجه هدايت به سوى خدا است ، آرى ثمره درخت هدايت و توحيد همان احساس مسئوليت در برابر خداوند بزرگ است ، چرا كه هرگز خشيت بدون معرفت حاصل نمىشود ، و لذا در آيه 28 سوره فاطر مىخوانيم :\r\nإِنَّما يَخْشَى اللَّه مِنْ عِبادِه الْعُلَماءُ « تنها علما و ارباب معرفت از خدا مىترسند » 7 - موسى نخست سراغ هدايت عاطفى او مىرود ، بعد هدايت عقلى و منطقى از طريق نشان دادن آيت كبرى و معجزه بزرگ ، و اين مؤثرترين راه تبليغ است كه نخست از طريق خير خواهى و محبت در عواطف طرف نفوذ كنند سپس به طرح استدلال و بيان حجت بپردازند .\r\n","description":"","footnote":"","page_name":" 91 ","page_number":91},
  {"content":"\r\nاكنون ببينيم فرعون در برابر اينهمه لطف و محبت ، و اين منطق و بيان زيبا و ارائه آيت كبرى چه عكس العملى نشان داد ؟\r\nاين طاغوت خيره سر ، هرگز از مركب غرور پياده نشد ، و چنان كه در آيه بعد آمده « او دعوى موسى را تكذيب كرد ، و به عصيان پروردگار پرداخت » ( * ( فَكَذَّبَ وَعَصى ) * ) .\r\nاين نشان مىدهد كه تكذيبها مقدمه عصيانها است ، همانگونه كه تصديقها و ايمانها مقدمه طاعتها است .\r\nبه اين مقدار هم قناعت نكرد و در برابر دعوت موسى بىتفاوت نماند بلكه « سپس پشت كرد و بىوقفه براى مبارزه با او و محو آئينش سعى و تلاش نمود » ( * ( ثُمَّ أَدْبَرَ يَسْعى ) * ) ( 1 ) .\r\nو از آنجا كه معجزه موسى تمام موجوديت طاغوتى او را به خطر مىانداخت ، ماموران را به شهرهاى مختلف اعزام كرد تا ساحران را جمع كنند ، و در ميان مردم نيز دستور داد ندا دهند و آنها را براى مشاهده مبارزه ساحران با موسى دعوت نمايند « ( * ( فَحَشَرَ فَنادى ) * ) .\r\nگرچه قرآن كلمه « حشر » را در اينجا مطلق ذكر كرده ، ولى به قرينه آيه 111 و 112 اعراف « وَأَرْسِلْ فِي الْمَدائِنِ حاشِرِينَ يَأْتُوكَ بِكُلِّ ساحِرٍ عَلِيمٍ » .\r\nو تعبير به « نادى » نيز اگر چه مطلق است ظاهرا اشاره به دعوت فرعون\r\n\r\n","description":"","footnote":"\r\n( 1 ) تعبير به « ثم » كه معمولا براى فاصله ميان دو حادثه مىآيد ممكن است از اين نظر باشد كه فرعون مدتى فاصله داد تا طرح مبارزه اش با موسى كاملا پخته و آماده گردد .\r\n","page_name":" 92 ","page_number":92},
  {"content":"\r\nاز مردم براى اجتماع و تماشاى منظره اين مبارزه است ، به قرينه آيه 39 شعرا وَقِيلَ لِلنَّاسِ هَلْ أَنْتُمْ مُجْتَمِعُونَ : « به مردم گفته شد آيا شما اجتماع مىكنيد » ؟\r\nباز به اين توطئه‌ها اكتفاء نكرد ، بلكه بزرگترين ادعا را با بدترين تعبيرات مطرح نمود و گفت : « من پروردگار بزرگ شما هستم » ! ! ( * ( فَقالَ أَنَا رَبُّكُمُ الأَعْلى ) * ) .\r\nو به راستى عجيب است كه اين طاغيان خيره سر هنگامى كه بر مركب غرور و خود خواهى سوار مىشوند هيچ حد و مرزى را به رسميت نمىشناسند ، حتى به ادعاى خدايى نيز قانع نيستند ، بلكه مىخواهند « خداى خدايان » شوند ! اين سخن در ضمن اشاره به آن است كه اگر شما بتهايى را مىپرستيد آنها در جاى خود محترم ، اما من برترين بت و معبود شما هستم ! و عجب اينكه فرعون به شهادت آيه 127 سوره اعراف أَ تَذَرُ مُوسى وَقَوْمَه لِيُفْسِدُوا فِي الأَرْضِ وَيَذَرَكَ وَآلِهَتَكَ : « آيا اجازه مىدهى موسى و قومش در زمين فساد كنند و تو و معبودهايت را به حال خود واگذارند » ؟\r\nخودش يكى از بت پرستان بود ، ولى در اينجا ادعا مىكند من پروردگار بزرگ شما هستم ، يعنى حتى خودش را از معبود خودش نيز بالاتر مىشمرد و اين است بيهوده گوئيهاى طاغوتها ! .\r\nو عجبتر اينكه در يك جا تنها ادعاى الوهيت مىكند ما عَلِمْتُ لَكُمْ مِنْ إِله غَيْرِي : « من معبودى غير از خودم براى شما نمىشناسم » ( قصص - 38 ) اما در آيه مورد بحث پا را از اين فراتر نهاده ادعاى ربوبيت مىكند و مىگويد من پروردگار شمايم و اين است برنامه‌هاى اين مغروران سبك مغز .\r\n","description":"","footnote":"","page_name":" 93 ","page_number":93},
  {"content":"\r\nبه هر حال فرعون سركشى را به آخرين مرحله رسانده و مستحق دردناكترين عذاب شده و فرمان الهى بايد فرا رسد و او و دستگاه ظلم و فسادش را درهم بكوبد لذا در آيه بعد مىفرمايد : « خداوند او را به عذاب آخرت و دنيا گرفتار ساخت » ( * ( فَأَخَذَه اللَّه نَكالَ الآخِرَةِ وَالأُولى ) * ) ( 1 ) .\r\n« نكال » ( بر وزن ضلال ) در اصل به معنى ضعف و ناتوانى و عجز است و لذا در مورد كسى كه از اداى حواله اى خوددارى مىكند مىگويند نكول كرد « نكل » ( بر وزن فكر ) به معنى زنجير سنگين است كه انسان را ضعيف و ناتوان مىسازد و از حركت باز مىدارد و از آنجا كه عذاب الهى نيز مايه ناتوانى است و افراد ديگر را از ارتكاب گناه باز مىدارد به آن نكال گفته شده .\r\nتعبير به « نكال الآخرة » اشاره به عذابهاى قيامت است كه دامان فرعون و فرعونيان را مىگيرد و چون در درجه اول اهميت است مقدم دانسته شده و منظور او « اولى » عذاب دنيا است كه دامان فرعون را گرفت و او تمام يارانش را در كام خود در درياى نيل فرو برد .\r\nدر اينجا تفسير ديگرى براى آيه ذكر شده است و آن اينكه منظور از « الاولى » كلمه نخستين است كه فرعون در مسير طغيان گفت و ادعاى الوهيت كرد ( قصص آيه 38 ) و « الآخرة » اشاره به آخرين كلمه اى است كه او گفت و آن ادعاى ربوبيت اعلى بود خداوند او را به مجازات اين دو ادعاى كفر آميزش در همين دنيا گرفتار ساخت .\r\n\r\n","description":"","footnote":"\r\n( 1 ) « نكال » منصوب بنزع خافض است و در تقدير فاخذه اللَّه بنكال الآخرة بوده اين احتمال نيز وجود دارد كه مفعول مطلق براى اخذ باشد كه به معنى نكل ( فعل ماضى از باب تفعيل ) مىباشد و در معنى چنين است نكل اللَّه به نكال الآخرة .\r\n","page_name":" 94 ","page_number":94},
  {"content":"\r\nاين معنى در حديثى از امام باقر ع نقل شده و امام افزود در ميان اين دو جمله چهل سال فاصله شد ( و خداوند براى حد اكثر اتمام حجت او را در اين مدت عذاب نكرد ) ( 1 ) .\r\nاين تفسير با جمله « اخذ » كه فعل ماضى است و نشان مىدهد اين مجازات به طور كامل در دنيا واقع شده و آيه بعد كه اين ماجرا را درس عبرتى مىشمرد موافقتر است .\r\nو سرانجام در آخرين آيه مورد بحث از اتمام اين ماجرا نتيجه گيرى كرده مىفرمايد : در اين داستان موسى و فرعون و پايان عاقبت آن درس عبرت بزرگى است براى آنها كه خدا ترسند « ( * ( إِنَّ فِي ذلِكَ لَعِبْرَةً لِمَنْ يَخْشى ) * ) .\r\nاين آيه به خوبى نشان مىدهد كه عبرت گرفتن از اين ماجراها تنها براى كسانى ميسر است كه بهره اى از خوف و خشيت و احساس مسئوليت به دل راه داده‌اند و يا به تعبير ديگر داراى چشمى عبرت بينند :\r\n\r\nاى خوشا چشمى كه عبرت بين بود\r\nعبرت از نيك و بدش آئين بود\r\n\r\nآرى اين بود سرنوشت فرعون طغيانگر ، تا فراعنه ديگر ، رؤساى مشركان عرب و پويندگان راه فرعون در هر عصر و زمان حساب خويش را برسند و بدانند اين فرمان قطعى تاريخ و سنت تغيير ناپذير خدا است .\r\n\r\n","description":"","footnote":"\r\n( 1 ) « مجمع البيان » جلد 10 صفحه 432 - روايت ديگرى به همين مضمون از رسول خدا ( ص ) با تفصيل و توضيح بيشترى نقل شده است ( نور الثقلين جلد 5 صفحه 500 ) .\r\n","page_name":" 95 ","page_number":95},
  {"content":"\r\n\r\nنكته : گوشه اى از فصاحت قرآن\r\nدقت در يازده آيه كوتاه بالا بيانگر نهايت فصاحت و بلاغت قرآن است ، در اين چند خط كوتاه خلاصه اى از تمام ماجراى موسى و فرعون ، انگيزه رسالت ، هدف رسالت ، وسيله پاكسازى ، چگونگى دعوت ، كيفيت واكنش و عكس العمل ، چگونگى توطئه فرعون ، نمونه اى از ادعاهاى پوچ و بىاساس او ، و سرانجام مجازاتهاى دردناك اين مست باده غرور و در نهايت درس عبرتى كه از آن عائد همه انسانهاى بيدار مىشود منعكس شده است .\r\n","description":"","footnote":"","page_name":" 96 ","page_number":96},
  {"content":"\r\n\r\n[ سوره النازعات ‹ 79 › : آيات 27 تا 33 
  ]\r\nأَ أَنْتُمْ أَشَدُّ خَلْقاً أَمِ السَّماءُ بَناها ‹ 27 › رَفَعَ سَمْكَها فَسَوَّاها ‹ 28 › وَأَغْطَشَ لَيْلَها وَأَخْرَجَ ضُحاها ‹ 29 › وَالأَرْضَ بَعْدَ ذلِكَ دَحاها ‹ 30 › أَخْرَجَ مِنْها ماءَها وَمَرْعاها ‹ 31 ›\r\nوَ الْجِبالَ أَرْساها ‹ 32 › مَتاعاً لَكُمْ وَلأَنْعامِكُمْ ‹ 33 ›\r\n\r\nترجمه :\r\n27 - آيا آفرينش شما ( بعد از مرگ ) مشكلتر است يا آفرينش آسمانى كه خداوند بنا نهاد ؟ ! .\r\n28 - سقف آن را برافراشته و آن را منظم ساخت .\r\n29 - و شبش را تاريك و روزش را آشكار نمود .\r\n30 - و زمين را بعد از آن گسترش داد .\r\n31 - آبش خارج كرد و چراگاهش را آماده ساخت .\r\n32 - و كوه‌ها را ثابت و محكم نمود .\r\n33 - همه اينها براى بهره گيرى شما و چهارپايان شما است .\r\n","description":"","footnote":"","page_name":" 97 ","page_number":97},
  {"content":"\r\n\r\nتفسير : آفرينش شما مشكلتر است يا آسمانها ؟ ( دليل ديگرى بر معاد ) .\r\nبه دنبال نقل سرگذشت موسى و فرعون به عنوان يك درس عبرت براى همه طغيانگران و تكذيب كنندگان بار ديگر به مساله معاد و رستاخيز بر مىگردد و نمونه هايى از قدرت بىانتهاى حق را در جهان هستى به عنوان يك دليل براى امكان معاد بيان مىكند و گوشه هايى از نعمتهاى بىپايانش را بر انسانها شرح مىدهد تا حس شكرگزارى را كه سرچشمه معرفة اللَّه است در آنها برانگيزد .\r\nنخست منكران معاد را مخاطب ساخته و ضمن يك استفهام توبيخى مىفرمايد « آيا آفرينش شما ( و بازگشت به زندگى پس از مرگ ) مشكلتر است يا آفرينش اين آسمان با عظمت كه خداوند بنا نهاده است » * ( أَ أَنْتُمْ أَشَدُّ خَلْقاً أَمِ السَّماءُ بَناها ) * ) ( 1 ) .\r\nاين سخن در حقيقت پاسخى است به گفتار آنها كه در آيات پيشين گذشت كه مىگفتند أَ إِنَّا لَمَرْدُودُونَ فِي الْحافِرَةِ « آيا ما به حالت اول باز مىگرديم » اين آيه مىگويد هر انسانى در هر مرحله اى از درك و شعور باشد مىداند كه آفرينش اين آسمان بلند اينهمه كرات عظيم و كهكشانهاى بىانتها قابل مقايسه به آفرينش انسان نيست كسى كه اين قدرت را داشته چگونه از باز گرداندن شما به حيات عاجز است .\r\nسپس به شرح بيشتر درباره اين آفرينش بزرگ پرداخته مىافزايد « سقف آسمان را برافراشت و آن را منظم و مرتب و موزون كرد » ( * ( رَفَعَ سَمْكَها فَسَوَّاها ) * ) .\r\n\r\n","description":"","footnote":"\r\n( 1 ) آيه در حقيقت محذوفى دارد و در تقدير چنين است ام السماء اشد خلقا و جمله « بناها » يك جمله مستانفه است و مقدمه اى است براى آيات بعد .\r\n","page_name":" 98 ","page_number":98},
  {"content":"\r\n« سمك » ( بر وزن سقف ) در اصل به معنى ارتفاع و بلندى است و به معنى سقف نيز آمده در تفسير كبير فخر رازى آمده است كه بلندى چيزى را هر گاه از سمت بالا به پائين اندازه گيرى كنند عمق ناميده مىشود و هر گاه از سمت پائين به بالا اندازه گيرى كنند سمك ناميده مىشود ( 1 ) .\r\n« سواها » از ماده تسويه به معنى تنظيم و موزون ساختن چيزى است و اشاره به نظم دقيقى است كه بر تمام كرات آسمانى حكمفرما است و اگر منظور از سمك سقف باشد اشاره به قشر عظيمى از هوا است كه همچون سقف محفوظ و محكمى گرداگرد زمين را گرفته و آن را از هجوم سنگهاى پراكنده آسمانى و اشعه‌هاى مرگبار كيهانى حفظ مىكند .\r\nبعضى تعبير فوق را اشاره به كروى بودن آسمانى كه گرداگرد زمين را گرفته است مىدانند چرا كه تسويه اشاره اى است به فاصله مساوى اجزاى اين سقف نسبت به مركز اصلى يعنى زمين و اين بدون كرويت ممكن نيست .\r\nاين احتمال نيز وجود دارد كه آيه هم اشاره به ارتفاع آسمان و فاصله بسيار زياد و سرسامآور كرات آسمانى از ما بوده باشد و هم اشاره به سقف محفوظ اطراف زمين .\r\nبه هر حال اين آيه شبيه چيزى است كه در سوره مؤمن آيه 57 آمده است .\r\nلَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ وَلكِنَّ أَكْثَرَ النَّاسِ لا يَعْلَمُونَ .\r\n« آفرينش آسمانها و زمين از آفرينش انسانها مهمتر است ولى اكثر مردم ( غافل و بىخبر ) نمىدانند .\r\n\r\n","description":"","footnote":"\r\n( 1 ) تفسير فخر رازى جلد 31 - صفحه 46 .\r\n","page_name":" 99 ","page_number":99},
  {"content":"\r\nسپس به يكى از مهمترين نظامات اين عالم بزرگ يعنى نظام نور و ظلمت اشاره كرده مىفرمايد : شبش را تاريك و ظلمانى و روزش را آشكار و نورانى ساخت ( * ( وَأَغْطَشَ لَيْلَها وَأَخْرَجَ ضُحاها ) * ) .\r\nكه هر كدام از اين دو در زندگى انسان و ساير موجودات زنده اعم از حيوان و گياه نقش فوق العاده مهمى دارد . نه انسان بدون نور مىتواند زندگى كند كه همه بركات و روزيها و حس و حركت او وابسته به آن است و هم بدون ظلمت زندگى او ممكن نيست كه رمز آرامش او است » .\r\n« اغطش » از ماده « غطش » ( بر وزن عرش ) به معنى تاريكى است ولى راغب در مفردات مىگويد اصل آن از اغطش به معنى كسى كه چشم كم نورى دارد گرفته شده .\r\nو « ضحى » به معنى موقعى است كه نور آفتاب در آسمان و زمين پهن مىشود ( 2 ) .\r\nسپس از آسمان به زمين مىآيد و مىفرمايد : زمين را بعد از آن گسترش داد ( * ( وَالأَرْضَ بَعْدَ ذلِكَ دَحاها ) * ) .\r\n« دحا » از ماده دحو ( بر وزن محو ) به معنى گستردن است بعضى نيز آن را به معنى تكان دادن چيزى از محل اصليش تفسير كرده‌اند و چون اين دو معنى لازم و ملزوم يكديگرند به يك ريشه باز مىگردد .\r\nبه هر حال منظور از « دحو الارض » اين است كه در آغاز تمام سطح زمين\r\n\r\n","description":"","footnote":"\r\n( 1 ) درباره آثار مهم نور و ظلمت در زندگى و حيات موجودات زنده در جلد 8 صفحه 343 و جلد 12 صفحه 41 و جلد 16 صفحه 146 بحثهاى گسترده اى داشته‌ايم .\r\n( 2 ) قابل توجه اينكه ضمير « ليلها » و « ضحاها » به آسمان باز مىگردد و نسبت نور و ظلمت به آسمان به خاطر آن است كه منشا آسمانى دارد .\r\n","page_name":" 100 ","page_number":100},
  {"content":"\r\nرا آبهاى حاصل از بارانهاى سيلابى نخستين فرا گرفته بود اين آبها تدريجا در گودالهاى زمين جاى گرفتند و خشكيها از زير آب سر بر آوردند و روز به روز گسترده تر شدند تا به وضع فعلى در آمد ( و اين مساله بعد از آفرينش زمين و آسمان روى داد ) ( 1 ) .\r\nبعد از گسترش زمين و آماده شدن براى زندگى و حيات سخن از آب و گياه به ميان آورده مىفرمايد : « خداوند در زمين آب آن را خارج نمود و همچنين چراگاههايش را » ( * ( أَخْرَجَ مِنْها ماءَها وَمَرْعاها ) * ) .\r\nاين تعبير نشان مىدهد كه آب در لابلاى قشر نفوذ پذير زمين پنهان بود ، سپس به صورت چشمه‌ها و نهرها جارى شد و حتى دريا و درياچه‌ها را تشكيل داد .\r\n« مرعى » اسم مكان است به معنى چراگاه ( 2 ) و در اصل از « رعى » به معنى حفظ و مراقبت حيوان ، خواه از طريق تغذيه يا جهات ديگر گرفته شده و لذا مراعات به معنى محافظت و مراقبت و تدبير امور آمده است ، و حديث معروف كلكم راع و كلكم مسئول عن رعيته نيز اشاره به لزوم مراقبت مردم ، از يكديگر آمده است . ( 3 )\r\nولى از آنجا كه عوامل مختلفى مىتوانست آرامش زمين را بر هم زند ، از جمله طوفانهاى عظيم و دائمى و ديگر جزر و مدهايى كه در پوسته زمين بر اثر جاذبه\r\n\r\n","description":"","footnote":"\r\n( 1 ) بعضى از مفسران ، تعبير به « بعد ذلك » در آيه فوق را به معنى اضافه بر اين تفسير كرده‌اند و معنى آيه چنين مىشود : علاوه بر آنچه در آيات گذشته آمد : زمين را گسترش داد .\r\n( 2 ) بعضى نيز آن را مصدر ميمى به معنى چريدن گرفته‌اند ولى مناسب همان معنى بالا است .\r\n( 3 ) مفردات راغب ماده « رعى » .\r\n","page_name":" 101 ","page_number":101},
  {"content":"\r\nماه و خورشيد و همچنين لرزه هايى كه بر اثر فشار مواد مذاب درونى ، آن را بوسيله شبكه نيرومندى از كوه‌ها كه سرتاسر روى زمين را فرا گرفته آرام كرد ، و لذا مىفرمايد : « و كوه‌ها را در زمين ثابت و محكم ساخت » ( * ( وَالْجِبالَ أَرْساها ) * ) ( 1 ) .\r\nدرباره نقش مهم كوه‌ها در زندگى انسانها و آرامش زمين بحث مشروحى ذيل آيه 3 سوره رعد ( جلد 10 صفحه 114 ) داشته‌ايم .\r\nو در پايان مىفرمايد همه اينها را براى اين انجام داد تا وسيله تمتع و حيات شما و چهارپايانتان باشد ( * ( مَتاعاً لَكُمْ وَلأَنْعامِكُمْ ) * ) .\r\nآرى آسمان را برافراشت .\r\nو نظام نور و ظلمت را برقرار ساخت .\r\nزمين را گسترش داد .\r\nو آب و گياه از آن خارج نمود .\r\nكوه‌ها را مراقب حفظ زمين نمود .\r\nو همه وسائل زندگى انسان را فراهم ساخت .\r\nو همه را از بهر او ، سرگشته و فرمانبردار كرد .\r\nتا از مواهب حيات بهره گيرد و به غفلت نخورد ، و بپاس اين همه فرمانبرداران كه براى او آفريده است ، فرمان الهى برد .\r\nاينها از يك سو نشانه‌هاى قدرت او بر مساله معاد است و از سوى ديگر دلائل عظمت و نشانه‌هاى وجود او در مسير توحيد و معرفت است .\r\n\r\n","description":"","footnote":"\r\n( 1 ) « ارسى » از ماده « رسو » ( بر وزن رسم ) به معنى ثابت بودن است ، و « ارسى » معنى متعدى آن را مىرساند ، يعنى كوه‌ها را ثابت و پا بر جا نمود .\r\n","page_name":" 102 ","page_number":102},
  {"content":"\r\n\r\n[ سوره النازعات ‹ 79 › : آيات 34 تا 41 
  ]\r\nفَإِذا جاءَتِ الطَّامَّةُ الْكُبْرى ‹ 34 › يَوْمَ يَتَذَكَّرُ الإِنْسانُ ما سَعى ‹ 35 › وَبُرِّزَتِ الْجَحِيمُ لِمَنْ يَرى ‹ 36 › فَأَمَّا مَنْ طَغى ‹ 37 › وَآثَرَ الْحَياةَ الدُّنْيا ‹ 38 ›\r\nفَإِنَّ الْجَحِيمَ هِيَ الْمَأْوى ‹ 39 › وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى ‹ 40 › فَإِنَّ الْجَنَّةَ هِيَ الْمَأْوى ‹ 41 ›\r\n\r\nترجمه :\r\n34 - هنگامى كه آن حادثه بزرگ رخ دهد .\r\n35 - در آن روز انسان به ياد كوششهايش مىافتد .\r\n36 - و جهنم براى هر بيننده اى آشكار مىگردد .\r\n37 - اما آن كسى كه طغيان كرده ، 38 - و زندگى دنيا را مقدم داشته ، 39 - مسلما دوزخ جايگاه او است .\r\n40 - و آن كس كه از مقام پروردگارش خائف بوده و نفس را از هوى باز داشته .\r\n41 - بهشت جايگاه او است .\r\n","description":"","footnote":"","page_name":" 103 ","page_number":103},
  {"content":"\r\n\r\nتفسير : آنها كه نفس را از هوى و هوس باز دارند .\r\nبعد از اشاره كه به بعضى از دلائل معاد ، در آيات قبل گذشت ، در آيات مورد بحث بار ديگر ، به مساله رستاخيز و سرنوشت خدا ترسان و هواپرستان در آن روز باز مىگردد مىفرمايد : « هنگامى كه آن حادثه عظيم ، رخ دهد نيكوكاران و بدكاران هر كدام به جزاى اعمال خويش مىرسند » * ( ( فَإِذا جاءَتِ الطَّامَّةُ الْكُبْرى ) ) * ( 1 ) .\r\n( طامة ) از ماده طم ( بر وزن فن ) در اصل به معنى پر كردن است و به هر چيزى كه در حد اعلى قرار گيرد طامه مىگويند و لذا به حوادث سخت و مصائب بزرگ كه مملو از مشكلات است نيز طامه اطلاق مىشود و در اينجا اشاره به قيامت است كه مملو از حوادث هولناك مىباشد و توصيف آن به « كبرى » تاكيد بيشترى درباره اهميت و عظمت اين حادثه بىنظير است .\r\nسپس مىافزايد اين حادثه عظيم هنگامى كه به وقوع پيوندد همگان از خواب غفلت بيدار مىشوند و انسان به ياد سعى و كوشش و اعمال خويش اعم از نيك و بد مىافتد « ( * ( يَوْمَ يَتَذَكَّرُ الإِنْسانُ ما سَعى ) * ) . اما اين تذكر و يادآورى چه سودى براى او مىتواند داشته باشد .\r\nاگر تقاضاى بازگشت به دنيا و جبران گذشته كند دست رد به سينه او\r\n\r\n","description":"","footnote":"\r\n( 1 ) « اذا » شرطيه است و جزاى آن به گفته جمعى از مفسران در آيات بعد ( * ( فَأَمَّا مَنْ طَغى ) * . . . * ( وَأَمَّا مَنْ خافَ مَقامَ رَبِّه ) * . . . ) آمده است ولى بهتر اين است گفته شود جزاى آن محذوف است و از آيات بعد استفاده مىشود و در تقدير چنين است فاذا جاءت الطامة الكبرى يجزى كل انسان بما عمل بعضى نيز احتمال داده‌اند كه جزاى آن از * ( يَوْمَ يَتَذَكَّرُ الإِنْسانُ ) * استفاده مىشود ولى اين احتمال بعيد است .\r\n","page_name":" 104 ","page_number":104},
  {"content":"\r\nمىزنند و در پاسخ اين تقاضا « كلا » مىگويند .\r\nو اگر توبه كند و از اعمالش پوزش طلبد فايده اى ندارد چرا كه درهاى توبه ديگر بسته شده است .\r\nبنا بر اين چاره اى جز آه حسرت كشيدن و افسوس خوردن و به گفته قرآن هر دو دست را با دندان گزيدن ندارد يَوْمَ يَعَضُّ الظَّالِمُ عَلى يَدَيْه ( فرقان - 27 ) .\r\nبايد توجه داشت كه « يتذكر » فعل مضارع است و معمولا دلالت بر استمرار دارد يعنى در آن روز انسان پيوسته همه اعمال خويش را به ياد مىآورد و اين به خاطر آن است كه در آن روز حجابها از قلب و روح انسان برداشته مىشود و همه حقايق مكنون بارز و آشكار مىشود .\r\nو لذا در آيه بعد مىافزايد « در آن روز جهنم براى هر بيننده آشكار مىگردد » ( * ( وَبُرِّزَتِ الْجَحِيمُ لِمَنْ يَرى ) * ) .\r\nجهنم هم اكنون نيز وجود دارد بلكه طبق آيه 54 عنكبوت وَإِنَّ جَهَنَّمَ لَمُحِيطَةٌ بِالْكافِرِينَ كافران را از هر سو احاطه كرده اما حجابهاى عالم دنيا مانع رؤيت آن است ولى آن روز كه روز ظهور و بروز همه چيز است جهنم از همه آشكارتر ظهور مىكند .\r\nجمله « لمن يرى » اشاره به اين است كه جهنم در آن روز به قدرى آشكار است كه هر بيننده اى بدون استثنا آن را مىبيند و بر هيچكس مخفى نيست ، نه نيكان و نه بدان كه جايگاهشان دوزخ است .\r\nاين احتمال نيز داده شده است كه جمله اشاره به كسانى است كه در آن روز داراى چشم بينا هستند زيرا طبق آيه 124 سوره طه بعضى در آن روز نابينا محشور مىشوند وَنَحْشُرُه يَوْمَ الْقِيامَةِ أَعْمى ولى معنى اول كه غالب مفسران\r\n","description":"","footnote":"","page_name":" 105 ","page_number":105},
  {"content":"\r\nآن را پذيرفته‌اند مناسبتر به نظر مىرسد زيرا جهنم براى بدكاران خود عذاب و مجازات مضاعفى است و نابينا بودن گروهى در محشر ممكن است در بعضى مواقف باشد نه در تمام مواقف ( 1 ) .\r\nسپس به وضع حال مجرمان و افراد بىايمان در صحنه قيامت اشاره كرده و با چند جمله كوتاه و پر معنى هم سرنوشت آنها را بيان مىكند و هم عوامل گرفتارى آنها را مىفرمايد « اما كسى كه طغيان كند » ( * ( فَأَمَّا مَنْ طَغى ) * ) .\r\n« و زندگى دنيا را بر همه چيز مقدم دارد » ( * ( وَآثَرَ الْحَياةَ الدُّنْيا ) * ) .\r\n« مسلما دوزخ جايگاه و ماواى او است » * ( ( فَإِنَّ الْجَحِيمَ هِيَ الْمَأْوى ) ) * ( 2 ) .\r\nدر جمله اول اشاره به فساد عقيدتى آنها مىكند زيرا طغيان ناشى از خود بزرگ بينى است و خود بزرگ بينى ناشى از عدم معرفة اللَّه است .\r\nكسى كه خدا را به عظمت بشناسد خود را بسيار كوچك و ضعيف مىبيند و هرگز پاى خود را از جاده عبوديت بيرون نمىگذارد .\r\nو جمله دوم اشاره به فساد عملى آنها است چرا كه طغيان سبب مىشود كه انسان لذات زودگذر دنيا و زرق و برق آن را بالاترين ارزش حساب كند و آن را بر همه چيز مقدم بشمرد .\r\nاين دو در حقيقت علت و معلول يكديگرند طغيان و فساد عقيده ، سرچشمه فساد\r\n\r\n","description":"","footnote":"\r\n( 1 ) توضيح بيشترى در اين زمينه در جلد 13 صفحه 330 ذيل آيه 124 طه بيان شده است .\r\n( 2 ) آيه محذوفى دارد و در تقدير هى الماوى له ، يا هى ماواه مىباشد و ضمير به خاطر وضوح حذف شده .\r\n","page_name":" 106 ","page_number":106},
  {"content":"\r\nعمل و ترجيح زندگى ناپايدار دنيا بر همه چيز است و سرانجام اين دو آتش سوزان دوزخ است .\r\nعلى ع در حديثى مىفرمايد\r\nو من طغى ضل على عمل بلا حجة\r\n« كسى كه طغيان كند گمراه مىشود و دست به اعمالى مىزند كه هيچ دليلى براى آن ندارد » ( 1 ) و اين ناشى از همان خود بزرگ بينى است كه انسان تمايلات خويش را بدون هيچ دليل منطقى مىپذيرد و براى آن ارج قائل است .\r\nسپس به ذكر اوصاف بهشتيان در دو جمله كوتاه و بسيار پر معنى پرداخته مىفرمايد « اما كسى كه از مقام پروردگارش بترسد و نفس را از هوا و هوس باز دارد . . . »\r\n( * ( وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى ) * ) .\r\n« بهشت جايگاه و ماواى او است » ( * ( فَإِنَّ الْجَنَّةَ هِيَ الْمَأْوى ) * ) .\r\nآرى شرط اول بهشتى شدن « خوف » ناشى از « معرفت » است ، شناختن مقام پروردگار و ترسيدن از مخالفت فرمان او ، شرط دوم كه در حقيقت نتيجه شرط اول و ميوه درخت معرفت و خوف است تسلط بر هواى نفس و باز داشتن آن از سركشى ، چرا كه تمام گناهان و مفاسد و بدبختيها از هواى نفس سرچشمه مىگيرد ، هواى نفس بدترين بتى است كه معبود واقع شده « ابغض إله عبد على وجه الارض الهوى » .\r\nحتى ابزار نفوذ شيطان در وجود آدمى « هواى نفس » است كه اگر اين « شيطان درون » با « شيطان برون » هماهنگ نشود و در را به روى او نگشايد وارد شدن او غير ممكن است ، همانگونه كه قرآن مىگويد :\r\n\r\n","description":"","footnote":"\r\n( 1 ) نور الثقلين جلد 5 صفحه 506 حديث 43 .\r\n","page_name":" 107 ","page_number":107},
  {"content":"\r\nإِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ « تو هرگز بر بندگان من تسلط نخواهى يافت مگر گمراهانى كه از تو پيروى مىكنند » ( حجر - 42 ) .\r\n\r\nنكته‌ها :\r\n\r\n1 - « مقام رب » چيست ؟\r\nقابل توجه اينكه در آيات مورد بحث مىفرمايد : « كسى كه از » مقام « پروردگارش بترسد » نمىفرمايد : « كسى كه از پروردگارش بترسد » در اينكه منظور از « مقام » چيست ؟\r\nدر اينجا تفسيرهاى متعددى است :\r\n1 - نخست اينكه منظور « مواقف قيامت » است كه انسان در اين مقامات در پيشگاه خداوند براى حساب متوقف مىشود ( بنا بر اين تفسير ، « مقام ربه » به معنى « مقامه عند ربه » يعنى ايستادن انسان در پيشگاه خدا است ) .\r\n2 - منظور « علم خداوند و مقام مراقبت او » نسبت به همه انسانها است ، همانطور كه در آيه 33 رعد آمده است أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ :\r\n« آيا كسى كه بالاى سر همه ايستاده و مراقب اعمال همگان است همچون كسى است كه اين وصف را ندارد » ؟ ! شاهد ديگرى براى اين تفسير حديثى است كه از امام صادق ع نقل شده كه فرمود :\r\nمن علم ان اللَّه يراه ، و يسمع ما يقول ، و يعلم ما يعلمه من خير او شر فيحجزه ذلك عن القبيح من الاعمال فذلك الذى خاف مقام ربه و نهى النفس عن الهوى\r\n: « كسى كه مىداند خدا او را مىبيند و آنچه را مىگويد ، مىشنود و از آنچه از خير و شر انجام مىدهد آگاه است ، و اين توجه او را از اعمال قبيح باز مىدارد ، او كسى است كه از مقام پروردگارش\r\n","description":"","footnote":"","page_name":" 108 ","page_number":108},
  {"content":"\r\nخائف است ، و خود را از هواى نفس باز داشته » ( 1 ) .\r\nمنظور « مقام عدالت » او است ، چرا كه ذات مقدس او مايه خوف نيست ، خوف از عدالت او مىباشد ، و در حقيقت اين خوف از مقايسه اعمال خود با عدل او حاصل مىشود ، همانگونه كه مجرمان از ديدن يك قاضى عادل بر خود مىلرزند ، و از شنيدن نام محكمه و دادگاه وحشت مىكنند ، در حالى كه شخص بىگناه نه از آن ترسى دارد ، و نه از اين وحشتى ! در ميان اين تفسيرهاى سه گانه تضادى نيست و ممكن است همه آنها در معنى آيه جمع باشد .\r\n\r\n2 - رابطه « طغيان » و « دنيا پرستى »\r\nدر حقيقت آيات فشرده بالا اصول سعادت و شقاوت انسان را به نحو زيبا و شايسته اى ترسيم كرده است ، شقاوت انسان را در « طغيان » و « دنيا پرستى » مىشمرد ، و سعادت او را در « خوف از خدا » و « ترك هوا » و عصاره تمام تعليمات انبياء و اولياء نيز همين است و بس .\r\nدر حديثى از امير مؤمنان على ع مىخوانيم :\r\nان اخوف ما اخاف عليكم اثنان : اتباع الهوى و طول الامل ، فاما اتباع الهوى فيصد عن الحق ، و اما طول الامل فينسى الآخرة :\r\n« هولناكترين چيزى كه از آنها بر شما خائفم دو چيز است : پيروى از هواى نفس ، و آرزوهاى طولانى ، اما پيروى از هوى شما را از حق باز مىدارد ، و اما آرزوهاى طولانى آخرت را به فراموشى مىسپرد » ( 2 ) .\r\n\r\n","description":"","footnote":"\r\n( 1 ) « نور الثقلين » جلد 5 صفحه 197 .\r\n( 2 ) « نهج البلاغه » خطبه 42 .\r\n","page_name":" 109 ","page_number":109},
  {"content":"\r\nهوا پرستى پرده اى بر عقل انسان مىكشد ، اعمال سوئش را در نظر او تزيين مىدهد ، و حس تشخيص را كه بزرگترين نعمت خدا ، و امتياز انسان از حيوان است ، از او مىگيرد ، و او را به خود مشغول مىدارد ، اين همان است كه يعقوب آن پيغمبر روشن ضمير به فرزندان خلافكار گفت : بَلْ سَوَّلَتْ لَكُمْ أَنْفُسُكُمْ أَمْراً ( يوسف - 18 ) .\r\nدر اينجا سخن بسيار است بهتر آن است به دو حديث از احاديث اهل بيت كه همه گفتنىها در آن گفته شده است ، اشاره كرده و اين بحث را پايان دهيم :\r\nامام باقر ع مىفرمايد :\r\nالجنة محفوفة بالمكاره و الصبر ، فمن صبر على المكاره فى الدنيا دخل الجنة ، و جهنم محفوفة باللذات و الشهوات ، فمن اعطى نفسها لذتها و شهوتها دخل النار :\r\n« جهنم در لابلاى ناراحتيها و صبر و شكيبايى و استقامت پوشيده شده است ، هر كس در برابر ناراحتيها ( و ترك شهوات ) در دنيا شكيبايى كند داخل بهشت مىشود ، و دوزخ در لابلاى لذات نامشروع و شهوات سركش پيچيده شده ، و هر كس نفس خويش را در برابر اين لذات و شهوات آزاد بگذارد داخل آتش مىشود » ( 1 ) .\r\nامام صادق ع مىفرمايد :\r\nلا تدع النفس و هواها ، فان هواها فى رداها ، و ترك النفس و ما تهوى داءها ، و كف النفس عما تهوى دواءها :\r\n« نفس را با هوا و هوسها رها مكن چرا كه هواى نفس سبب مرگ نفس است و آزاد گذاردن نفس در برابر هواها درد آن است ، و باز داشتن آن از هوا و هوسهايش دواى آن است » ( 2 ) .\r\nنه تنها جهنم آخرت زائيده هوا پرستى است كه جهنمهاى سوزان دنيا ،\r\n\r\n","description":"","footnote":"\r\n( 1 ) « نور الثقلين » جلد 5 صفحه 507 حديث 46 .\r\n( 2 ) « نور الثقلين » جلد 5 صفحه 507 ( حديث 45 ) .\r\n","page_name":" 110 ","page_number":110},
  {"content":"\r\nهمچون ناامنيها ، بىنظميها ، جنگها ، و خونريزيها ، جدالها ، و كينه توزيها همه ناشى از آن است .\r\n\r\n3 - تنها دو گروه\r\nدر آيات فوق تنها از دو دسته سخن به ميان آمده : طغيانگران دنياپرست ، و خدا ترسان با تقوى ، جايگاه هميشگى دسته اول دوزخ و جايگاه جاودانى دسته دوم بهشت ذكر شده است .\r\nالبته در اينجا گروه سومى نيز هستند ، مؤمنانى كه از نظر عمل كوتاهى يا آلودگى داشته‌اند ، كه اگر مشمول عفو الهى شوند و شايسته آن باشند به گروه بهشتى مىپيوندند ، و اگر مشمول نشوند به دوزخ مىروند اما ماوى و جايگاهشان آنجا نخواهد بود ، ولى در آيات فوق سخنى از آنها در ميان نيست .\r\n","description":"","footnote":"","page_name":" 111 ","page_number":111},
  {"content":"\r\n\r\n[ سوره النازعات ‹ 79 › : آيات 42 تا 46 
  ]\r\nيَسْئَلُونَكَ عَنِ السَّاعَةِ أَيَّانَ مُرْساها ‹ 42 › فِيمَ أَنْتَ مِنْ ذِكْراها ‹ 43 › إِلى رَبِّكَ مُنْتَهاها ‹ 44 › إِنَّما أَنْتَ مُنْذِرُ مَنْ يَخْشاها ‹ 45 › كَأَنَّهُمْ يَوْمَ يَرَوْنَها لَمْ يَلْبَثُوا إِلَّا عَشِيَّةً أَوْ ضُحاها ‹ 46 ›\r\n\r\nترجمه :\r\n42 - از تو درباره قيامت سؤال مىكنند كه در چه زمانى واقع مىشود ؟\r\n43 - تو را با يادآورى اين سخن چه كار ؟\r\n44 - انتهاى آن به سوى پروردگار تو است .\r\n45 - كار تو فقط انذار كردن كسانى است كه از آن مىترسند .\r\n46 - آنها در آن روز كه قيام قيامت را مىبينند چنين احساس مىكنند كه گويى توقف آنها ( در دنيا و برزخ ) جز عصر گاهى يا صبحگاهى بيشتر نبوده است .\r\n\r\nتفسير : تاريخ قيامت را فقط خدا مىداند\r\nدر تعقيب مطالبى كه درباره قيامت و سرنوشت نيكان و بدان در آن روز در آيات پيشين آمد ، در اين آيات به سراغ سؤال هميشگى مشركان و منكران\r\n","description":"","footnote":"","page_name":" 112 ","page_number":112},
  {"content":"\r\nمعاد رفته مىفرمايد :\r\n« از تو درباره قيامت سؤال مىكنند كه در چه زمانى واقع خواهد شد » ( * ( يَسْئَلُونَكَ عَنِ السَّاعَةِ أَيَّانَ مُرْساها ) * ) ( 1 ) .\r\nقرآن در پاسخ اين سؤال براى اينكه به آنها بفهماند كه هيچكس از لحظه وقوع قيامت با خبر نبوده و نخواهد بود ، روى سخن را به پيامبر ص كرده ، مىگويد : « تو را با يادآورى اين سخن چه كار » ؟ ! ( * ( فِيمَ أَنْتَ مِنْ ذِكْراها ) * ) يعنى تاريخ وقوع قيامت حتى از تو پنهان است ، تا چه رسد به ديگران ، اين از آن علم غيبى است كه از مختصات ذات پروردگار مىباشد ، واحدى را به آن راهى نيست ! .\r\nبارها گفته‌ايم از مطالبى كه بر همگان مكتوم است زمان قيام قيامت است ، چرا كه اثر تربيتى آن بدون كتمان ممكن نيست ، زيرا اگر آشكار شود و زمانش دور باشد غفلت ، همگان را فرا مىگيرد ، و اگر نزديك باشد پرهيز از بديها به شكل اضطرار ، و دور از آزادى و اختيار ، درمىآيد ، و اين هر دو فاقد ارزش تربيتى است .\r\nاحتمالات ديگرى در تفسير اين آيه نيز داده‌اند از جمله اينكه : تو مبعوث براى بيان زمان قيام قيامت نشده اى ، تو تنها مبعوث شده اى كه اصل وجود آن را اطلاع دهى ، نه لحظه وقوع آن را .\r\n\r\n","description":"","footnote":"\r\n( 1 ) « مرسا » به معنى مصدرى ، و هم اسم زمان و مكان ، و هم به معنى اسم مفعول آمده است ، از ماده « ارساء » در اينجا معنى مصدرى دارد ، و به معنى وقوع و ثبوت و پا بر جا شدن است . اين تعبير در مورد پهلو گرفتن كشتى ، و همچنين حالت ثبات كوه‌ها در روى زمين نيز آمده است ، مانند : « * ( وَقالَ ارْكَبُوا فِيها بِسْمِ اللَّه مَجْراها وَمُرْساها ) * » ( هود - 41 ) « * ( وَالْجِبالَ أَرْساها ) * » ( نازعات - 32 ) .\r\n","page_name":" 113 ","page_number":113},
  {"content":"\r\nو ديگر اينكه : قيام تو بيانگر نزديك شدن روز قيامت است ، همانگونه كه در حديثى از پيغمبر اكرم ص نقل شده كه دو انگشت مباركش را كنار هم گرفت و فرمود : « بعثت انا و الساعة كهاتين » : « قيام من و قيام قيامت همانند اين دو است » ! ( 1 ) .\r\nولى تفسير اول از همه مناسبتر است .\r\nسپس مىافزايد : « منتهاى قيامت به سوى پروردگار تو است » ( * ( إِلى رَبِّكَ مُنْتَهاها ) * ) .\r\nتنها او است كه مىداند قيامت كسى بر پا مىشود ، هيچ شخص ديگرى از آن آگاه نيست ، و هر گونه تلاش و كوشش براى آگاهى از زمان قيام قيامت بىفايده است .\r\nاين همان مطلبى است كه در آيه 34 سوره لقمان نيز آمده است : إِنَّ اللَّه عِنْدَه عِلْمُ السَّاعَةِ : « علم زمان وقوع قيامت تنها نزد خدا است » و در آيه 187 سوره اعراف مىفرمايد : قُلْ إِنَّما عِلْمُها عِنْدَ رَبِّي : « بگو علم آن فقط نزد پروردگار من است .\r\nبعضى گفته‌اند منظور از جمله بالا اين است كه تحقق و انجام قيامت به دست خدا است ، و در حقيقت به منزله بيان علتى است براى آنچه در آيه قبل آمده است .\r\nجمع ميان اين دو تفسير نيز مانعى ندارد .\r\n\r\n","description":"","footnote":"\r\n( 1 ) تفسير « فخر رازى » جلد 29 صفحه 29 - اين مطلب در تفسير « مجمع البيان » و « قرطبى » و « فى ظلال » و تفاسير ديگر ، ذيل آيه 18 سوره محمد نيز آمده است .\r\n","page_name":" 114 ","page_number":114},
  {"content":"\r\nباز براى توضيح بيشتر مىافزايد : « كار تو فقط انذار كردن كسانى است كه از آن مىترسند » ( * ( إِنَّما أَنْتَ مُنْذِرُ مَنْ يَخْشاها ) * ) .\r\nوظيفه تو همين انذار و هشدار و بيم دادن است و بس ، و اما تعيين وقت از قلمرو وظيفه و آگاهى تو بيرون است .\r\nقابل توجه اينكه انذار را مخصوص كسانى مىشمرد كه ترس و خوف از آن روز بزرگ دارند ، و اين شبيه همان مطلبى است كه در آيه دوم سوره « بقره » آمده است : ذلِكَ الْكِتابُ لا رَيْبَ فِيه هُدىً لِلْمُتَّقِينَ : « در اين كتاب آسمانى ترديدى نيست ، و مايه هدايت پرهيزگاران است » اين گونه تعبيرات اشاره به اين حقيقت است كه تا روح حقجويى و حقطلبى و احساس مسئوليت در برابر پروردگار در انسان نباشد نه به سراغ تحقيق از كتب آسمانى مىرود نه معاد ، و نه گوش به انذارهاى انبيا و اوليا مىدهد .\r\nو سرانجام در آخرين آيه اين سوره براى بيان اين واقعيت كه تا قيامت زمان زيادى نيست ، مىفرمايد : « روزى كه قيامت ساعت را مىبينند چنين احساس مىكنند كه گويى توقف آنها در اين جهان ، عصر گاهى يا صبحگاهى بيشتر نبوده است » ! ( * ( كَأَنَّهُمْ يَوْمَ يَرَوْنَها لَمْ يَلْبَثُوا إِلَّا عَشِيَّةً أَوْ ضُحاها ) * ) به قدرى عمر كوتاه دنيا به سرعت مىگذرد ، و دوران برزخ نيز سريع طى مىشود كه به هنگام قيام قيامت آنها فكر مىكنند تمام اين دوران چند ساعتى بيش نبود .\r\nاين امر هم ذاتا صحيح است كه عمر دنيا بسيار كوتاه و زودگذر است ، و هم در مقايسه با قيامت كه تمام عمر جهان در مقايسه با آن لحظه اى بيش نيست .\r\n","description":"","footnote":"","page_name":" 115 ","page_number":115},
  {"content":"\r\n« عشية » به معنى عصر و « ضحى » به موقعى گفته مىشود كه آفتاب بالا آمده و شعاع آن گسترده شده است .\r\nدر بعضى از آيات قرآن آمده است كه در قيامت هنگامى كه مجرمان درباره مقدار توقفشان در عالم برزخ يا دنيا به گفتگو مىپردازند بعضى به بعضى ديگر مىگويند شما تنها ده شبانه روز در جهان برزخ توقف كرده‌ايد :\r\n« يَتَخافَتُونَ بَيْنَهُمْ إِنْ لَبِثْتُمْ إِلَّا عَشْراً » ( طه - 103 ) .\r\nولى آنها كه بهتر فكر مىكنند مىگويند : شما تنها به اندازه يك روز در برزخ درنگ كرديد ! « يَقُولُ أَمْثَلُهُمْ طَرِيقَةً إِنْ لَبِثْتُمْ إِلَّا يَوْماً » .\r\nو در جاى ديگر از مجرمان نقل مىكند كه وقتى قيامت بر پا مىشود مجرمان سوگند ياد مىكنند كه جز يك ساعت توقف نداشتند ! « وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ » ( روم - 55 ) .\r\nتفاوت اين تعبيرات به خاطر آن است كه آنها مىخواهند كوتاهى اين مدت را با يك بيان تقريبى منعكس كنند ، و هر كدام احساس خود را با تعبيرى بيان مىكنند كه همه در يك امر مشترك است و آن كوتاهى عمر اين جهان در برابر عمر قيامت است ، و اين مطلبى است كه انسان را تكان مىدهد و از خواب غفلت بيدار مىسازد .\r\nخداوندا ! امنيت و آرامش را در آن روز بزرگ و در اين جهان و آن جهان برزخ نصيب همه ما بفرما .\r\nپروردگارا ! هيچكس از سختيهاى آن روز عظيم جز به لطف تو رهايى\r\n","description":"","footnote":"","page_name":" 116 ","page_number":116},
  {"content":"\r\nنمىيابد ما را مشمول لطف خاصت بگردان .\r\nبار الها ! ما را از كسانى قرار ده كه از مقام تو خائفند و نفس خويش را از هوى و هوس باز مىدارند و در بهشت برين ماوى مىگيرند ( 1 ) آمين يا رب العالمين پايان سوره « نازعات »\r\n\r\n","description":"","footnote":"\r\n( 1 ) اين سطور در ساعاتى به رشته تحرير در آمد كه هر لحظه احتمال بمباران هوايى از طرف رژيم كافر بعث عراق و دفن شدن زير آوارها مىرفت ، و يكى دو روز قبل از اين تاريخ در يكى از همين بمبارانها در اين شهر مقدس « قم » حدود يكصد و پنجاه تن از مسلمين مخصوصا كودكان بىگناه در يك بمباران وحشيانه به شهادت رسيدند ولى مسلم است كه عمر ظلم و ظالم كوتاه خواهد بود .\r\n","page_name":" 117 ","page_number":117},
  {"content":"\r\n","description":"","footnote":"","page_name":" 118 ","page_number":118},
  {"content":"\r\n\r\n‹ 80 › سوره عبس اين سوره در مكه نازل شده و داراى 42 آيه است\r\n","description":"","footnote":"","page_name":" 119 ","page_number":119},
  {"content":"\r\n","description":"","footnote":"","page_name":" 120 ","page_number":120},
  {"content":"\r\n\r\nمحتواى سوره « عبس »\r\nسوره « عبس » در عين كوتاهى ، از مسائل مختلف و مهمى بحث مىكند ، و تكيه خاصى روى مساله « معاد » دارد ، و محتواى آن را در پنج موضوع مىتوان خلاصه كرد :\r\n1 - عتاب شديد خداوند نسبت به كسى كه در برابر مرد نابيناى حقيقتجو برخورد مناسبى نداشت .\r\n2 - ارزش و اهميت قرآن مجيد .\r\n3 - كفران و ناسپاسى انسان در برابر نعمتهاى خداوند .\r\n4 - بيان گوشه اى از نعمتهاى او در زمينه تغذيه انسان و حيوانات براى تحريك حس شكرگزارى بشر .\r\n5 - اشاره به قسمتهاى تكاندهنده اى از حوادث قيامت و سرنوشت مؤمنان و كفار در آن روز بزرگ .\r\nنامگذارى آن به اين نام به تناسب نخستين آيه سوره است .\r\n\r\nفضيلت تلاوت اين سوره\r\nدر حديثى از پيغمبر گرامى اسلام ص آمده است :\r\nمن قرأ سورة « عبس » جاء يوم القيامة و وجهه ضاحك مستبشر :\r\n« كسى كه سوره » عبس « را بخواند روز قيامت در حالى وارد محشر مىشود كه صورتش خندان و بشاش است ( 1 )\r\n\r\n","description":"","footnote":"\r\n( 1 ) تفسير « مجمع البيان » جلد 10 صفحه 435 .\r\n","page_name":" 121 ","page_number":121},
  {"content":"\r\n\r\n[ سوره عبس ‹ 80 › : آيات 1 تا 10 
  ]\r\nبِسْمِ اللَّه الرَّحْمنِ الرَّحِيمِ\r\nعَبَسَ وَتَوَلَّى ‹ 1 › أَنْ جاءَه الأَعْمى ‹ 2 › وَما يُدْرِيكَ لَعَلَّه يَزَّكَّى ‹ 3 › أَوْ يَذَّكَّرُ فَتَنْفَعَه الذِّكْرى ‹ 4 ›\r\nأَمَّا مَنِ اسْتَغْنى ‹ 5 › فَأَنْتَ لَه تَصَدَّى ‹ 6 › وَما عَلَيْكَ أَلَّا يَزَّكَّى ‹ 7 › وَأَمَّا مَنْ جاءَكَ يَسْعى ‹ 8 › وَهُوَ يَخْشى ‹ 9 ›\r\nفَأَنْتَ عَنْه تَلَهَّى ‹ 10 ›\r\n","description":"","footnote":"","page_name":" 122 ","page_number":122},
  {"content":"\r\n\r\nترجمه\r\nبنام خداوند بخشنده بخشايشگر 1 - چهره درهم كشيد و روى برتافت ! 2 - از اينكه نابينايى به سراغ او آمده بود .\r\n3 - تو چه مىدانى شايد او پاكى و تقوى پيشه كند ؟\r\n4 - يا متذكر گردد و اين تذكر به حال او مفيد باشد .\r\n5 - اما آن كس كه مستغنى است .\r\n6 - تو به او روى مىآورى ! 7 - در حالى كه اگر او خود را پاك نسازد چيزى بر تو نيست .\r\n8 - اما كسى كه به سراغ تو مىآيد و كوشش مىكند ، 9 - و از خدا ترسان است ، 10 - تو از او غافل مىشوى .\r\n\r\nشان نزول :\r\nاين آيات اجمالا نشان مىدهد كه خداوند كسى را در آنها مورد عتاب قرار داده به خاطر اينكه فرد يا افراد غنى و ثروتمندى را بر نابيناى حقطلبى مقدم داشته است ، اما اين شخص مورد عتاب كيست ؟ در آن اختلاف نظر است :\r\nمشهور در ميان مفسران عامه و خاصه اين است كه :\r\nعده اى از سران قريش مانند عتبة بن ربيعه ، ابو جهل ، عباس بن عبد المطلب ، و جمعى ديگر ، خدمت پيامبر ص بودند و پيامبر مشغول تبليغ و دعوت آنها به سوى اسلام بود و اميد داشت كه اين سخنان در دل آنها مؤثر شود ( و مسلما اگر اين گونه افراد اسلام را مىپذيرفتند گروه ديگرى را به اسلام مىكشاندند و هم كارشكنيهاى آنها از ميان مىرفت و از هر دو جهت به نفع اسلام بود ) در اين ميان « عبد اللَّه بن ام مكتوم » كه مرد نابينا و ظاهرا فقيرى بود وارد مجلس شد ،\r\n","description":"","footnote":"","page_name":" 123 ","page_number":123},
  {"content":"\r\nو از پيغمبر ص تقاضا كرد آياتى از قرآن را براى او بخواند و به او تعليم دهد ، و پيوسته سخن خود را تكرار مىكرد و آرام نمىگرفت ، زيرا دقيقا متوجه نبود كه پيامبر ص با چه كسانى مشغول صحبت است .\r\nاو آن قدر كلام پيغمبر ص را قطع كرد كه حضرت ص ناراحت شد ، و آثار ناخشنودى در چهره مباركش نمايان گشت و در دل گفت : اين سران عرب پيش خود مىگويند پيروان محمد ص نابينايان و بردگانند ، و لذا رو از « عبد اللَّه » برگرداند ، و به سخنانش با آن گروه ادامه داد .\r\nدر اين هنگام آيات فوق نازل شد ( و در اين باره پيامبر ص را مورد عتاب قرار داد ) رسول ص بعد از اين ماجرا « عبد اللَّه » را پيوسته گرامى مىداشت ، و هنگامى كه او را مىديد مىفرمود : مرحبا به من عاتبنى فيه ربى : « مرحبا به كسى كه پروردگارم به خاطر او مرا مورد عتاب قرار داد و سپس به او مىفرمود :\r\n« آيا حاجتى دارى آن را انجام دهم » ؟ و پيامبر ص دو بار او را در غزوات اسلامى در مدينه جانشين خويش قرار داد ( 1 ) .\r\nشان نزول دومى كه براى آيات فوق نقل شده اين است كه اين آيات درباره مردى از « بنى اميه » نازل شده كه نزد پيامبر نشسته بود ، در همان حال « عبد اللَّه بن ام مكتوم » وارد شد ، هنگامى كه چشمش به « عبد اللَّه » افتاد خود را جمع كرد ، مثل اينكه مىترسيد آلوده شود و قيافه درهم كشيده و صورت خود را برگردانيد ، خداوند در آيات فوق عمل او را نقل كرده ، و مورد ملامت و سرزنش قرار داده است ، اين شان نزول در حديثى از امام صادق ع نقل شده است ( 2 ) .\r\nمحقق بزرگ شيعه مرحوم « سيد مرتضى » اين شان نزول را پذيرفته است .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 437 .\r\n","page_name":" 124 ","page_number":124},
  {"content":"\r\nالبته در آيه چيزى كه صريحا دلالت كند كه منظور شخص پيامبر ص است وجود ندارد تنها چيزى كه مىتواند قرينه اى بر اين معنى باشد خطابهايى است كه از آيات 8 تا 10 اين سوره آمده كه مىگويد : « كسى كه پيوسته ( براى شنيدن آيات خدا ) به سرعت سراغ تو مىآيد ، و از خدا مىترسد ، تو از او غافل مىشوى » ! اين چيزى است كه بهتر از هر كس در مورد پيامبر ص مىتواند صادق باشد .\r\nولى به گفته مرحوم « سيد مرتضى » قرائنى نيز در اين آيات وجود دارد كه نشان مىدهد منظور شخص پيامبر ص نيست از جمله اينكه :\r\n« عبوس بودن » از صفات پيامبران مخصوصا پيغمبر اسلام نيست ، او حتى نسبت به دشمنان خود با چهره گشاده سخن مىگفت ، تا چه رسد به مؤمنان حقيقت جو .\r\nديگر اينكه پرداختن به اغنيا و غافل شدن از فقراى حق طلب با اخلاق آن حضرت كه در آيه 4 سوره « ن » به آن اشاره شده وَإِنَّكَ لَعَلى خُلُقٍ عَظِيمٍ :\r\n« تو اخلاق عظيم و برجسته اى دارى » هرگز نمىسازد ، ( بخصوص اينكه معروف است سوره « ن » قبل از سوره عبس نازل شده است ) ( 1 ) .\r\nولى به فرض كه شان نزول اول واقعيت داشته باشد اين مطلب در حد ترك اولايى بيش نيست : و كارى كه منافات با مقام عصمت داشته باشد در آن مشاهده نمىشود .\r\nزيرا « اولا » پيامبر ص هدفى جز نفوذ در سران قريش ، و گسترش دعوت اسلام از اين طريق ، و درهم شكستن مقاومت آنها ، نداشت .\r\n\r\n","description":"","footnote":"\r\n( 1 ) همان مدرك .\r\n","page_name":" 125 ","page_number":125},
  {"content":"\r\n« ثانيا » چهره درهم كشيدن در برابر يك مرد نابينا مشكلى ايجاد نمىكند چرا كه او نمىبيند ، به علاوه عبد اللَّه بن ام مكتوم نيز رعايت آداب مجلس را نكرده بود زيرا كه هنگامى كه مىشنود پيامبر ص با گروهى مشغول صحبت است نبايد سخن او را قطع كند .\r\nولى از آنجا كه خداوند اهميت فوق العاده اى به محبت و ملاطفت كردن با مؤمنان مستضعف حقيقت طلب مىدهد همين مقدار بىاعتنايى را در برابر اين مرد مؤمن براى پيامبرش نمىپسندد و او را مورد عتاب قرار مىدهد ، اينها همه از يك سو .\r\nاز سوى ديگر ، اگر به اين آيات از زاويه حقانيت و عظمت پيامبر ص نگاه كنيم ، مىبينيم در سرحد يك معجزه است ، چرا كه رهبر بزرگ اسلام در كتاب آسمانى خود آن چنان مسئوليت براى خود ذكر مىكند كه حتى كوچكترين ترك اولى ، يعنى بىاعتنايى مختصرى نسبت به يك مرد نابيناى حق طلب ، را مورد عتاب خداوند مىبيند ، اين دليل زنده اى است بر اينكه اين كتاب آسمانى از سوى خدا است و او پيامبر صادق است ، مسلما اگر اين كتاب از سوى خداوند نبود چنين محتوايى نداشت .\r\nو عجبتر اينكه پيامبر ص طبق روايتى كه در بالا آورديم هر وقت « عبد اللَّه بن ام مكتوم » را مىديد به ياد اين ماجرا مىافتاد و او را بسيار احترام مىكرد .\r\nو از سوى ديگر اين آيات مىتواند بيانگر فرهنگ اسلام در بر خورد با مستضعفان و مستكبران باشد ، كه چگونه مرد فقير نابيناى مؤمنى را بر آن همه اغنيا و سران قدرتمند مشرك عرب مقدم مىشمرد ، اين به خوبى نشان مىدهد كه اسلام حامى مستضعفان و دشمن مستكبران است .\r\nدر پايان اين سخن بار ديگر تكرار مىكنيم كه مشهور در ميان مفسران\r\n","description":"","footnote":"","page_name":" 126 ","page_number":126},
  {"content":"\r\nگرچه شان نزول اول است ولى بايد اعتراف كرد كه در خود آيه چيزى كه صريحا دليل بر اين معنى باشد كه منظور پيامبر ص است وجود ندارد .\r\n\r\nتفسير : عتاب شديد به خاطر بىاعتنايى به نابيناى حق طلب\r\nبا توجه به آنچه در شان نزول آيات گفته شد ، به سراغ تفسير آيات مىرويم .\r\nنخست مىفرمايد :\r\n« چهره درهم كشيد ، و روى برتافت * ( ( عَبَسَ وَتَوَلَّى ) ) * .\r\n« از اينكه نابينايى به سراغ او آمده بود » ( * ( أَنْ جاءَه الأَعْمى ) * ) .\r\n« تو چه مىدانى شايد او در جستجوى ايمان و پاكى و تقوى باشد » ؟ ! ( * ( وَما يُدْرِيكَ لَعَلَّه يَزَّكَّى ) * ) .\r\n« يا از شنيدن سخنان حق متذكر شود و اين تذكر به حال او مفيد باشد » .\r\n( * ( أَوْ يَذَّكَّرُ فَتَنْفَعَه الذِّكْرى ) * ) .\r\nو اگر صد در صد پاك و با تقوى نشود لا اقل از تذكر پند مىگيرد و بيدار\r\n","description":"","footnote":"","page_name":" 127 ","page_number":127},
  {"content":"\r\nمىشود ، و اين بيدارى در او اجمالا اثر مىگذارد ( 1 ) .\r\nسپس اين عتاب را ادامه داده ، مىافزايد : « اما آنكه خود را بىنياز و غنى مىداند » ( * ( أَمَّا مَنِ اسْتَغْنى ) * ) .\r\n« تو به او رو مىآورى و توجه مىكنى » ! ( * ( فَأَنْتَ لَه تَصَدَّى ) * ) .\r\nو اصرار به هدايت او دارى در حالى كه او گرفتار غرور ثروت ، و خود خواهى است ، غرورى كه منشا طغيان و گردنكشى است همانگونه كه در آيه 6 - 7 سوره علق آمده است إِنَّ الإِنْسانَ لَيَطْغى أَنْ رَآه اسْتَغْنى « انسان طغيان مىكند از اينكه خود را غنى مىبيند » ( 2 ) .\r\n« در حالى كه اگر او راه تقوى را پيش نگيرد و ايمان نياورد چيزى بر تو\r\n\r\n","description":"","footnote":"\r\n( 1 ) بنا بر اين فرق اين آيه با آيه قبل اين است كه در آنجا سخن از پاكى و تقواى كامل است ، و در اينجا سخن از تاثير اجمالى تذكر ، هر چند به مقام تقواى كامل نرسد ، و در نتيجه آن نابيناى حق طلب از تذكرات بهره مىگيرد خواه بهره كامل باشد يا بهره مختصر از بعضى از مفسران نيز استفاده مىشود كه فرق ميان اين دو آن است كه اول اشاره به پاك شدن از معاصى است و آيه دوم اشاره به كسب طاعات و اطاعت فرمان خدا است ولى تفسير اول صحيحتر به نظر مىرسد .\r\n( 2 ) « راغب » در « مفردات » مىگويد : « غنى و استغنى و تغنى » و « تغانى » به يك معنى است و باز به گفته او « تصدى » از ماده صدى ( بر وزن فتى در اصل به معنى صدايى است كه از كوه بر مىگردد ( در فارسى آن را « پژواك » مىگويند ) سپس كلمه « تصدى » به معنى رو به روى چيزى قرار گرفتن و توجه كامل به آن كردن به كار رفته است .\r\n","page_name":" 128 ","page_number":128},
  {"content":"\r\nنيست « ( * ( وَما عَلَيْكَ أَلَّا يَزَّكَّى ) * ) .\r\nوظيفه تو تنها ابلاغ رسالت است ، خواه از آن پند گيرند يا ملال بنا بر اين به خاطر اين گونه افراد نمىتوانى نابيناى حق طلب را ناديده بگيرى ، يا آزرده خاطر سازى ، هر چند هدف تو هدايت اين گردنكشان باشد .\r\nبار ديگر تاكيد و عتاب را از سر مىگيرد ، و هم چنان به صورت خطاب مىفرمايد : « اما كسى كه به سراغ تو مىآيد ، و تلاش براى هدايت و پاكى دارد » ( * ( وَأَمَّا مَنْ جاءَكَ يَسْعى ) * ) .\r\n« و از خدا ترسان است » * ( ( وَهُوَ يَخْشى ) ) * ( 1 ) .\r\nو همين انگيزه ترس از خداوند او را به دنبال تو فرستاده ، تا حقايق بيشترى بشنود و به كار بندد ، و خود را پاك و پاكيزه كند .\r\n« تو از او غافل مىشوى و به ديگرى مىپردازى » ( * ( فَأَنْتَ عَنْه تَلَهَّى ) * ) ( 2 ) تعبير به « انت » ( تو ) در حقيقت اشاره به اين است كه مثل تويى سزاوار نيست از چنين انسان حقطلبى لحظه اى غافل شوى و به ديگرى بپردازى »\r\n\r\n","description":"","footnote":"\r\n( 1 ) بدون شك مراد از « خشيت » در اينجا خوف از خداوند است خوفى كه انسان را به دنبال تحقيق بيشتر مىفرستد شبيه آنچه متكلمين در مساله وجوب معرفة اللَّه به استناد دفع ضرر محتمل گفته‌اند و اينكه فخر رازى احتمال داده است منظور ترس از كفار ، يا ترس از زمين خوردن به خاطر نابينايى باشد بسيار بعيد است .\r\n( 2 ) « تلهى » از ماده « لهو » به معنى كار سرگرم كننده است و در اينجا به معنى غافل شدن و به ديگرى پرداختن ، و در حقيقت نقطه مقابل « تصدى » است .\r\n","page_name":" 129 ","page_number":129},
  {"content":"\r\nهر چند هدفت از پرداختن به ديگران نيز هدايت آنها باشد ، چرا كه در محاسبه اولويتها ، اولويت از آن اين گروه مستضعف پاكدل است .\r\nبه هر حال اين عتاب و خطاب خواه به شخص پيامبر ص باشد يا غير او بيانگر اين واقعيت مهم است كه اسلام و قرآن اهميت و احترام خاصى براى پويندگان راه حق مخصوصا از طبقات مستضعف قائل است .\r\nو به عكس موضعگيرى تند و خشنى در برابر آنها كه بر اثر وفور نعمت الهى ، مست و مغرور شده‌اند دارد ، تا آنجا كه خدا راضى نمىشود به خاطر پرداختن به آنان كمترين رنجشى در اين قشر مستضعف حق طلب پيدا شود .\r\nدليل آن نيز روشن است ، زيرا هميشه اين گروه پشتيبان مخلص اسلام و فريادرس پيشوايان بزرگ دين در مشكلات ، و ايثارگر ميدانهاى نبرد و شهادت بوده‌اند ، همانگونه كه امير مؤمنان على ع در فرمان معروف مالك اشتر مىفرمايد :\r\nو انما عماد الدين و جماع المسلمين و العدة للاعداء العامة من الامة ، فليكن صغوك لهم و ميلك معهم\r\n: « ستون دين ، و سرمايه اجتماع مسلمين ، و نيروى ذخيره در برابر دشمنان ، تنها همين توده مردمند ، لذا بايد به سخنان آنها گوش فرا دهى و علاقه خود را به آنها معطوف دارى ( 1 ) .\r\n\r\n","description":"","footnote":"\r\n( 1 ) نهج البلاغه : بخش نامه‌ها نامه 53 .\r\n","page_name":" 130 ","page_number":130},
  {"content":"\r\n\r\n[ سوره عبس ‹ 80 › : آيات 11 تا 23 
  ]\r\nكَلَّا إِنَّها تَذْكِرَةٌ ‹ 11 › فَمَنْ شاءَ ذَكَرَه ‹ 12 › فِي صُحُفٍ مُكَرَّمَةٍ ‹ 13 › مَرْفُوعَةٍ مُطَهَّرَةٍ ‹ 14 › بِأَيْدِي سَفَرَةٍ ‹ 15 ›\r\nكِرامٍ بَرَرَةٍ ‹ 16 › قُتِلَ الإِنْسانُ ما أَكْفَرَه ‹ 17 › مِنْ أَيِّ شَيْءٍ خَلَقَه ‹ 18 › مِنْ نُطْفَةٍ خَلَقَه فَقَدَّرَه ‹ 19 › ثُمَّ السَّبِيلَ يَسَّرَه ‹ 20 ›\r\nثُمَّ أَماتَه فَأَقْبَرَه ‹ 21 › ثُمَّ إِذا شاءَ أَنْشَرَه ‹ 22 › كَلَّا لَمَّا يَقْضِ ما أَمَرَه ‹ 23 ›\r\n","description":"","footnote":"","page_name":" 131 ","page_number":131},
  {"content":"\r\n\r\nترجمه :\r\n11 - هرگز چنين مكن ، اين ( قرآن ) يك تذكر و ياد آورى است .\r\n12 - و هر كس بخواهد از آن پند مىگيرد .\r\n13 - در الواح پرارزشى ثبت است .\r\n14 - الواحى و الا قدر و پاكيزه .\r\n15 - به دست سفيرانى است ، 16 - و الا مقام و فرمانبردار و نيكوكار .\r\n17 - مرگ بر اين انسان ، چقدر كافر و ناسپاس است ؟ ! 18 - ( خداوند ) او را از چه چيز آفريد ؟\r\n19 - از نطفه ناچيزى او را آفريد ، سپس اندازه گيرى كرد و موزون ساخت .\r\n20 - سپس راه را براى او آسان ساخت .\r\n21 - بعد او را ميراند و در قبر پنهان نمود .\r\n22 - سپس هر زمان بخواهد او را زنده مىكند .\r\n23 - چنين نيست كه او مىپندارد ، او هنوز فرمان الهى را اطاعت نكرده است .\r\n\r\nتفسير : تنها دست پاكان به دامن قرآن مىرسد\r\nدر تعقيب آيات گذشته كه در آن سخن از سرزنش كسى آمده بود كه نسبت به نابيناى حقطلبى كم توجهى نموده بود ، در اين آيات به مساله اهميت قرآن مجيد و مبدء پاك آن و تاثيرش در نفوس پرداخته ، مىفرمايد :\r\n","description":"","footnote":"","page_name":" 132 ","page_number":132},
  {"content":"\r\n« هرگز اين كار را تكرار مكن و آن را براى هميشه فراموش نما » * ( ( كَلَّا ) ) * .\r\n« چرا كه اين آيات وسيله اى است براى تذكر و يادآورى خلق خدا » * ( ( إِنَّها تَذْكِرَةٌ ) ) * ( 1 ) .\r\nنيازى به اين نيست كه از مستضعفان پاكدل غافل شوى ، و به افراد متنفذ و مغرور روى آورى .\r\nاين احتمال نيز وجود دارد كه جمله « * ( كَلَّا إِنَّها تَذْكِرَةٌ ) * » پاسخى باشد به تمام تهمتهاى مشركان و دشمنان اسلام در مورد قرآن كه گاه شعرش مىخواندند ، و گاه سحر ، و گاه نوعى كهانت ، قرآن مىگويد : هيچيك از اين نسبتها صحيح نيست ، بلكه اين آيات وسيله اى است براى بيدارى و يادآورى و آگاهى و ايمان و دليل آن در خودش نهفته است ، چرا كه هر كس به آن نزديك مىشود - جز معاندان لجوج اين اثر را در خود احساس مىكند .\r\nسپس مىافزايد : « هر كس بخواهد از آن پند مىگيرد » ( * ( فَمَنْ شاءَ ذَكَرَه ) * ) ( 2 ) .\r\nاين تعبير هم اشاره اى است به اينكه اكراه و اجبارى در كار نيست ، و هم دليلى است بر آزادى اراده انسان كه تا نخواهد و تصميم بر قبول هدايت نگيرد نمىتواند از آيات قرآن بهره گيرد .\r\n\r\n","description":"","footnote":"\r\n( 1 ) ضمير « انها » كه مؤنث است به آيات قرآن بر مىگردد .\r\n( 2 ) ضمير در جمله « ذكره » به همان چيز بر مىگردد كه ضمير « انها » باز مىگردد منتها در آنجا منظور آيات است ، و لذا مؤنث آورده شده و در اينجا اشاره به خود قرآن است كه مذكر لفظى مىباشد .\r\n","page_name":" 133 ","page_number":133},
  {"content":"\r\n« سپس مىافزايد : اين كلمات بزرگ الهى در صحائف ( الواح و اوراق ) با ارزشى ثبت است » ( * ( فِي صُحُفٍ مُكَرَّمَةٍ ) * ) .\r\n« صحف » جمع « صحيفه » به معنى « لوح » يا « ورقه » و يا چيز ديگرى است كه در آن مطلبى را مىنويسند ، و اين تعبير نشان مىدهد كه آيات قرآنى قبل از نزول بر پيغمبر اكرم ص در الواحى نوشته شده بود ، و فرشتگان وحى آن را با خود مىآورند ، الواحى بسيار گرانقدر و پر ارزش .\r\nو اينكه بعضى گفته‌اند منظور از اين « صحف » كتب انبياى پيشين است ، ظاهرا با آيات قبل و بعد سازگار نيست ، همچنين اينكه گفته شده منظور از آن « لوح محفوظ » است آن نيز مناسب به نظر نمىرسد ، زيرا « صحف » به صورت صيغه جمع در مورد « لوح محفوظ » به كار نرفته است .\r\n« بعد مىفرمايد : اين صحائف و الواح ، و الا قدر و پاكيزه است » * ( ( مَرْفُوعَةٍ مُطَهَّرَةٍ ) ) * .\r\nبالاتر از آن است كه دست نااهلان به سوى آن دراز شود ، و يا قادر بر تحريف آن باشند ، و پاكتر از آن است كه دست ناپاكان آن را آلوده كند ، و نيز پاك است از هر گونه تناقض و تضاد و شك و شبهه .\r\nاز اين گذشته « اين آيات الهى در دست سفيرانى است » * ( ( بِأَيْدِي سَفَرَةٍ ) ) * .\r\n« سفيرانى و الا مقام ، و مطيع و فرمانبردار و نيكوكار » * ( ( كِرامٍ بَرَرَةٍ ) ) * .\r\n« سفرة » ( بر وزن طلبه ) جمع « سافر » از ماده « سفر » ( بر وزن قمر ) در اصل به معنى پرده بردارى از چيزى است ، و لذا به كسى كه ميان اقوام رفت\r\n","description":"","footnote":"","page_name":" 134 ","page_number":134},
  {"content":"\r\nو آمد دارند تا مشكلات آنها را حل كنند و از مبهمات پرده بردارند « سفير » گفته مىشود ، به شخص نويسنده نيز « سافر » مىگويند چرا كه پرده از روى مطلبى بر مىدارد .\r\nبنا بر اين منظور از « سفره » در اينجا فرشتگان الهى است كه سفيران وحى يا كاتبان آيات او هستند .\r\nبعضى گفته‌اند : منظور از « سفرة » در اينجا حافظان و قاريان و كاتبان قرآن ، و علما و دانشمندانى هستند كه اين آيات او را در هر عصر و زمانى از دستبرد شياطين محفوظ مىدارند .\r\nولى اين تفسير بعيد به نظر مىرسد چرا كه در اين آيات سخن از زمان نزول وحى و عصر پيامبر ص است نه از آينده .\r\nولى در حديثى از امام صادق ع مىخوانيم كه فرمود :\r\nالحافظ للقرآن العامل به مع السفرة الكرام البررة\r\n: « كسى كه حافظ قرآن باشد و به آن عمل كند با سفيران بزرگوار فرمانبردار الهى خواهد بود » ( 1 ) .\r\nاين تعبير به خوبى نشان مىدهد كه حافظان و مفسران و عاملان به قرآن در رديف اين سفره و همگام آنها هستند ، نه اينكه خود آنها مىباشند و اين يك واقعيت است كه وقتى اين دانشمندان و حافظان كارى شبيه فرشتگان و حاملان وحى انجام دهند در رديف آنها قرار مىگيرند .\r\nبه هر حال از مجموع اين گفتار استفاده مىشود كه تمام كسانى كه در راه حفظ قرآن و احياى آن مىكوشند مقامى و الا همچون مقام فرشتگان « كرام بر ره » دارند .\r\n« كرام » جمع « كريم » به معنى « عزيز و بزرگوار » است ، و اشاره به\r\n\r\n","description":"","footnote":"\r\n( 1 ) « مجمع البيان » جلد 10 صفحه 438 .\r\n","page_name":" 135 ","page_number":135},
  {"content":"\r\nعظمت فرشتگان وحى در پيشگاه خداوند و بلندى مقام آنها است ، و گاه گفته شده اين تعبير اشاره به پاكى آنها از هر گونه گناه مىباشد ، همانگونه كه در آيه 26 - 27 سوره انبياء در توصيف فرشتگان آمده است : بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ : « آنها بندگان گرامى حقند كه در سخن بر او پيشى نمىگيرند ، و اوامر او را پيوسته اجرا مىكنند » .\r\n« بررة » جمع « بار » ( مثل طالب و طلبه ) از ماده « بر » در اصل به معنى وسعت و گستردگى است ، و لذا به صحراهاى وسيع « بر » ( به فتح با ) گفته مىشود ، و از آنجا كه افراد نيكوكار وجودى گسترده دارند ، و بركات آنها به ديگران مىرسد به آنها « بار » گفته شده .\r\nالبته منظور از نيكوكارى در آيه مورد بحث اطاعت فرمان الهى و پاكى از گناه مىباشد .\r\nو به اين ترتيب خداوند فرشتگان را به سه وصف توصيف كرده است :\r\nنخست اينكه آنها سفيران و حاملان وحى اويند ، و ديگر اينكه ذاتا عزيز و گرانمايه‌اند ، و سومين وصف پاكى اعمال آنها و اطاعت و تسليم و نيكوكارى است .\r\nسپس مىافزايد : با وجود اينهمه اسباب هدايت الهى كه در صحف مكرمه به وسيله فرشتگان مقرب خداوند ، با انواع تذكرات ، نازل شده ، باز هم اين انسان سركش و ناسپاس تسليم حق نمىشود « مرگ بر اين انسان ، چقدر كافر و ناسپاس است » ؟ ! ( * ( قُتِلَ الإِنْسانُ ما أَكْفَرَه ) * ) ( 1 ) .\r\n\r\n","description":"","footnote":"\r\n( 1 ) تعبير « قتل الانسان » نوعى نفرين و به گفته زمخشرى در كشاف از بدترين انواع نفرين است ، و « ما » در جمله « ما اكفر » به عنوان تعجب است ، تعجب از كسى كه از يك سو اينهمه اسباب هدايت در اختيار دارد ، و از سوى ديگر اينهمه نعمتهاى الهى شامل حال او است باز راه كفر و كفران را پيش مىگيرد .\r\n","page_name":" 136 ","page_number":136},
  {"content":"\r\n« كفر » در اينجا ممكن است به معنى عدم ايمان ، و يا به معنى ناسپاسى و كفران ، و يا به معنى هر گونه ستر و پوشش حق باشد ، و مناسب همين معنى جامع است ، چرا كه در آيات قبل سخن از اسباب هدايت و ايمان بود ، و در آيات بعد سخن از انواع نعمتهاى پروردگار است .\r\nبه هر حال منظور از تعبير « مرگ بر اين افراد » معنى كنايى آن يعنى اظهار شدت غضب و تنفر نسبت به اين گونه افراد كافر و ناسپاس است .\r\nو از آنجا كه سرچشمه سركشيها و ناسپاسيها غالبا غرور است براى درهم شكستن اين غرور در آيه بعد مىفرمايد : « خداوند اين انسان را از چه چيز آفريده » ؟ ! ( * ( مِنْ أَيِّ شَيْءٍ خَلَقَه ) * ) .\r\nاو را از نطفه اى ناچيز و بىارزش آفريد ، و سپس او را موزون ساخت و در تمام مراحل اندازه گيرى نمود « ( * ( مِنْ نُطْفَةٍ خَلَقَه فَقَدَّرَه ) * ) .\r\nچرا اين انسان به اصل خلقت خود نمىانديشد ؟ ! و ناچيز بودن مبدء اصلى خود را فراموش مىكند ، وانگهى چرا قدرت خداوند در آفرينش اين موجود بديع از آن نطفه ناچيز را نمىنگرد ؟ كه دقت در همين آفرينش انسان از نطفه و اندازه گيرى تمام ابعاد وجودى او ، اعضاء پيكرش ، استعدادهايش و نيازهايش خود بهترين دليل براى خداشناسى و معرفة اللَّه است .\r\nجمله « قدره » از ماده « تقدير » به معنى اندازه گيرى و موزون ساختن است ، زيرا مىدانيم در ساختمان وجود انسان بيش از بيست نوع فلز و شبه فلز به كار رفته كه هر كدام از نظر كميت و كيفيت اندازه معينى دارد ، كه اگر كم و بيشى در آن رخ دهد نظام وجود انسان به هم مىريزد ، از اين گذشته كيفيت\r\n","description":"","footnote":"","page_name":" 137 ","page_number":137},
  {"content":"\r\nساختمان اعضاء بدن ، و تناسب و ارتباطهاى آنها با يكديگر ، اندازه‌هاى دقيقى دارد ، و نيز استعدادها و غرائز و اميالى كه در فرد انسان ، و در مجموعه جهان بشريت ، نهفته است ، بايد طبق حساب خاصى باشد تا سعادت بشر را تامين كند .\r\nخداوند كسى است كه تمام اين اندازه گيريها را در آن نطفه بىارزش انجام داد ، نطفه اى كه به قدرى كوچك است كه اگر به تعداد تمام افراد انسانها از سلول اصلى حيات كه شناور در آب نطفه است در يك جا جمع شود بيش از يك انگشتانه را پر نمىكند . آرى در چنين موجود خرد صغير اينهمه بدايع و نقوش را ترسيم كرد و به وديعت نهاد .\r\nبعضى نيز « تقدير » را به معنى « آماده ساختن » معنى كرده‌اند .\r\nاين احتمال نيز وجود دارد كه منظور از « تقدير » ايجاد قدرت در اين نطفه ناچيز است ، چه بزرگ است آن خدايى كه اين موجود ضعيف را اينهمه قدرت و توانايى بخشيد كه مىتواند آسمان و زمين و اعماق درياها را جولانگاه خود قرار دهد ، و همه نيروهاى محيط خود را مسخر فرمان خويش سازد ( 1 ) .\r\nجمع ميان اين سه تفسير نيز ممكن است .\r\nدر ادامه همين سخن مىافزايد : « سپس راه را براى او آسان ساخت » ( * ( ثُمَّ السَّبِيلَ يَسَّرَه ) * ) .\r\nراه تكامل پرورش جنين در شكم مادر ، و سپس راه انتقال او را به اين دنيا سهل و آسان نمود .\r\nاز عجائب تولد انسان اين است كه قبل از لحظات تولد آن چنان در شكم\r\n\r\n","description":"","footnote":"\r\n( 1 ) « راغب » در « مفردات » مىگويد : « قدره بالتشديد : اعطاه القدرة يقال قدرنى اللَّه على كذا و قوانى عليه » بنا بر اين ماده تقدير به معنى اعطاى قدرت و قوت نيز آمده است .\r\n","page_name":" 138 ","page_number":138},
  {"content":"\r\nمادر قرار دارد كه سر او به طرف بالا و صورتش به پشت مادر و پاى او در قسمت پائين رحم است ، ولى هنگامى كه فرمان تولد صادر مىشود ناگهان واژگونه مىگردد سر او به طرف پائين مىآيد ، و همين موضوع امر تولد را براى او و مادرش سهل و آسان مىكند ، البته گاهى بچه هايى هستند كه از طرف پا متولد مىشوند و مشكلات زيادى براى مادر ايجاد مىكنند .\r\nبعد از تولد نيز در مسير نمو و رشد جسمى در دوران كودكى ، و سپس نمو و رشد غرائز ، و بعد از آن رشد در مسير هدايت معنوى و ايمان ، همه را از طريق عقل و دعوت انبياء براى او سهل و آسان ساخته است .\r\nچه جمله جامع و جالبى است كه در عين فشردگى به همه اين مسائل اشاره مىكند « * ( ثُمَّ السَّبِيلَ يَسَّرَه ) * » .\r\nاين نكته نيز قابل توجه است كه مىفرمايد : « راه را براى انسان آسان ساخت » و نمىفرمايد : « او را مجبور بر پيمودن اين راه كرد » و اين خود تاكيد ديگرى بر مساله آزادى اراده انسان و اختيار است .\r\nسپس به مرحله پايانى عمر انسان بعد از پيمودن اين راه طولانى اشاره مىفرمايد : « بعد او را ميراند و در قبر پنهان نمود » ( * ( ثُمَّ أَماتَه فَأَقْبَرَه ) * ) .\r\nمسلما « اماته » ( ميراندن ) كار خدا است ، ولى مساله پنهان ساختن در قبر به ظاهر كار انسان است ، اما از آنجا كه عقل و هوش لازم براى اين كار ، و همچنين وسائل ديگر را خداوند فراهم ساخته اين كار به او نسبت داده شده است .\r\nبعضى نيز گفته‌اند منظور از نسبت دادن اين كار به خدا اين است كه او براى انسان قبرى آفريده و آن دل خاك است ، و بعضى نيز اين جمله را به معنى حكم تشريعى و دستور الهى درباره دفن كردن اموات دانسته‌اند .\r\n","description":"","footnote":"","page_name":" 139 ","page_number":139},
  {"content":"\r\nو به هر حال يكى از احترامات خداوند نسبت به نوع بشر همين برنامه دفن اجساد آنها است ، چرا كه اگر راهى براى دفن وجود نداشت ، و يا دستورى در اين زمينه صادر نشده بود ، و جسد آدمى روى زمين مىماند و متعفن مىگشت و سپس طعمه حيوانات درنده و پرندگان مىشد ، ذلت و خوارى عجيبى بود ، بنا بر اين الطاف الهى نه تنها شامل حال انسان در حيات دنيا است كه بعد از مرگ نيز مشمول الطاف او است .\r\nاز اين گذشته دستور به دفن كردن بدن مردگان ( بعد از غسل و كفن و نماز ) دستورى است الهام بخش كه مرده انسانها بايد از هر نظر پاك و محترم باشد تا چه رسد به زنده آنها ! اين نكته نيز قابل توجه است كه مساله مرگ در اين آيه نيز در عداد نعمتهاى الهى ذكر شده ، و اگر دقت شود مطلب همين گونه است ، چرا كه اولا مرگ مقدمه اى است براى آسودگى از رنجهاى اين جهان ، و انتقال به سراى ديگر كه عالمى است بسيار گسترده تر ، و ثانيا مرگ نسلهاى موجود سبب مىشود كه جا براى نسلهاى آينده گشوده شود ، و نوع انسان طى نسلها تداوم و تكامل يابد ، و در غير اين صورت چنان عرصه بر انسانها تنگ مىشد كه زندگى كردن در روى زمين غير ممكن بود .\r\nجالب اينكه همين معنى ضمن اشاره لطيفى در سوره الرحمن آيات 26 تا 28 نيز آمده است آنجا كه مىفرمايد : كُلُّ مَنْ عَلَيْها فانٍ وَيَبْقى وَجْه رَبِّكَ ذُو الْجَلالِ وَالإِكْرامِ فَبِأَيِّ آلاءِ رَبِّكُما تُكَذِّبانِ : « تمام كسانى كه روى زمين زندگى مىكنند مىميرند ، تنها ذات ذو الجلال و گرامى پروردگارت باقى مىماند ، پس كدامين نعمت از نعمتهاى پروردگارتان را انكار مىكنيد » ؟ ! مطابق اين آيات مرگ يكى از نعمتهاى بزرگ خدا است .\r\nآرى دنيا با تمام نعمتهايش زندانى است براى مؤمن ، و خروج از اين\r\n","description":"","footnote":"","page_name":" 140 ","page_number":140},
  {"content":"\r\nدنيا آزاد شدن از اين زندان است ، و از اين گذشته نعمتهاى فراوان الهى گاه براى گروهى مايه غفلت و بىخبرى مىشود ، و ياد مرگ پرده‌هاى غفلت را مىدرد و از اين نظر نيز نعمتى است و هشدارى ، از همه گذشته زندگى دنيا اگر ادامه يابد مسلما ملال آور و خسته كننده است ، نه همچون زندگى آخرت كه سرتاسر نشاط و خوشدلى است ( 1 ) .\r\nبعد به مرحله رستاخيز انسانها پرداخته ، مىافزايد : « سپس هر زمان كه بخواهد او را زنده و براى حساب و جزا محشور مىكند » ( * ( ثُمَّ إِذا شاءَ أَنْشَرَه ) * ) .\r\n« انشره » از ماده « انشار » به معنى گستردن بعد از جمع كردن است ، و اين تعبير جالبى است كه نشان مىدهد با مرگ زندگى انسان به كلى جمع مىشود و در رستاخيز در محيطى بزرگتر و عالىتر گسترش مىيابد .\r\nقابل توجه اينكه در مساله مردن و در قبر پنهان شدن تعبير به « مشيت الهى » شده است ، ولى در اينجا مىگويد : هر وقت خدا بخواهد او را زنده مىكند ، اين تفاوت تعبير ممكن است به خاطر آن باشد كه هيچكس از تاريخ وقوع اين حادثه بزرگ ( قيام قيامت ) آگاه نيست ، و تنها او است كه مىداند ، ولى در مورد مرگ به طور اجمال معلوم است كه انسان بعد از پيمودن يك عمر طبيعى خواه ناخواه مىميرد .\r\nدر آخرين آيه مورد بحث مىفرمايد : با اينهمه مواهب الهى نسبت به انسان از آن روز كه به صورت نطفه اى بىارزش بود تا آن روز كه قدم در اين\r\n\r\n","description":"","footnote":"\r\n( 1 ) شاعر مىگويد :\r\n\r\nمن از دو روزه عمر آمدم به جان ، اى خضر !\r\nچه مىكنى تو كه يك عمر جاودان دارى !\r\n\r\n","page_name":" 141 ","page_number":141},
  {"content":"\r\nدنيا گذارد ، و راه خود را به سوى كمال طى كرد و سپس از اين دنيا مىرود و در قبر نهان مىگردد باز اين انسان راه صحيح خود را پيدا نمىكند « چنين نيست كه او مىپندارد ، او هنوز فرمان الهى را انجام نداده است » ( * ( كَلَّا لَمَّا يَقْضِ ما أَمَرَه ) * ) ( 1 ) .\r\nتعبير به « لما » كه معمولا براى نفى توام با انتظار مىباشد اشاره به اين است كه با اينهمه مواهب الهى و اينهمه وسائل بيدارى كه در اختيار بشر قرار داده انتظار مىرود كه او در راه امتثال اوامر الهى جدى و كوشا باشد ، ولى تعجب است كه هنوز اين وظيفه را انجام نداده .\r\nدر اينكه منظور از « انسان » در اينجا چه اشخاصى هستند ؟ دو تفسير وجود دارد :\r\nنخست اينكه منظور انسانهايى هستند كه در مسير كفر و نفاق و انكار حق و ظلم و عصيان گام بر مىدارند ، به قرينه آيه 34 سوره ابراهيم كه مىفرمايد :\r\nإِنَّ الإِنْسانَ لَظَلُومٌ كَفَّارٌ « انسان بسيار ظالم و كافر و ناسپاس است » .\r\nتفسير ديگر اين است كه همه انسانها را شامل مىشود چرا كه هيچكس ( اعم از مؤمن و كافر ) حق عبوديت و بندگى و اطاعت خدا را آن چنان كه شايسته مقام با عظمت او است انجام نداده آن گونه كه گفته‌اند :\r\n\r\nبنده همان به كه ز تقصير خويش\r\nعذر به درگاه خدا آورد\r\n\r\n\r\nو رنه سزاوار خداونديش\r\nكس نتواند كه بجا آورد !\r\n\r\n\r\n","description":"","footnote":"\r\n( 1 ) بعضى « كلا » را در اينجا به معنى « حقا » تفسير كرده‌اند ، ولى ظاهر اين است كه همان معنى مشهور خود را دارد و به معنى « ردع » است ، چرا كه بسيارى از افراد كوته بين پرادعا چنين مىپندارند كه وظائف خود را در برابر خداوند انجام داده‌اند آيه مىگويد چنين نيست كه آنها فكر مىكنند هنوز وظيفه خود را انجام نداده‌اند .\r\n","page_name":" 142 ","page_number":142},
  {"content":"\r\n\r\n[ سوره عبس ‹ 80 › : آيات 24 تا 32 
  ]\r\nفَلْيَنْظُرِ الإِنْسانُ إِلى طَعامِه ‹ 24 › أَنَّا صَبَبْنَا الْماءَ صَبًّا ‹ 25 › ثُمَّ شَقَقْنَا الأَرْضَ شَقًّا ‹ 26 › فَأَنْبَتْنا فِيها حَبًّا ‹ 27 › وَعِنَباً وَقَضْباً ‹ 28 ›\r\nوَ زَيْتُوناً وَنَخْلًا ‹ 29 › وَحَدائِقَ غُلْباً ‹ 30 › وَفاكِهَةً وَأَبًّا ‹ 31 › مَتاعاً لَكُمْ وَلأَنْعامِكُمْ ‹ 32 ›\r\n\r\nترجمه :\r\n24 - انسان بايد به غذاى خويش بنگرد .\r\n25 - ما آب فراوانى از آسمان فروريختيم ! 26 - سپس زمين را از هم شكافتيم .\r\n27 - و در آن دانه‌هاى فراوانى رويانديم .\r\n","description":"","footnote":"","page_name":" 143 ","page_number":143},
  {"content":"\r\n28 - و انگور و سبزى بسيار ، 29 - و زيتون و نخل فراوان ، 30 - و باغهايى پر درخت ، 31 - و ميوه و چراگاه ، 32 - تا وسيله اى براى بهره گيرى و چهارپايانتان باشد .\r\n\r\nتفسير : انسان بايد به غذاى خود بنگرد !\r\nاز آنجا كه آيات قبل سخن از مساله معاد مىگفت ، و آيات آينده نيز با صراحت بيشترى از اين مساله سخن مىگويد ، به نظر مىرسد كه آيات مورد بحث به منزله دليلى است براى مساله معاد كه از طريق بيان قدرت خداوند بر همه چيز ، و همچنين احياى زمينهاى مرده به وسيله نزول باران كه خود نوعى معاد در عالم گياهان است ، امكان رستاخيز را اثبات مىكند .\r\nدر ضمن چون اين آيات از انواع غذاهايى كه خدا در اختيار انسان و چهار پايان قرار داده سخن مىگويد حس شكرگزارى انسان را برمىانگيزد و او را به شناخت منعم و معرفت اللَّه دعوت مىكند .\r\nنخست مىفرمايد : « انسان بايد به غذاى خويش بنگرد » كه چگونه خداوند آن را آفريده است ؟ ( * ( فَلْيَنْظُرِ الإِنْسانُ إِلى طَعامِه ) * ) ( 1 ) .\r\nنزديكترين اشياء خارجى به انسان غذاى او است كه با يك دگرگونى جزء بافت وجود او مىشود ، و اگر به او نرسد به زودى راه فنا را پيش مىگيرد ، و به همين دليل قرآن از ميان تمام موجودات روى مواد غذايى آن هم موادى\r\n\r\n","description":"","footnote":"\r\n( 1 ) ممكن است جمله « فلينظر » جزاء شرط مقدرى باشد ، و در تقدير چنين است « ان كان الانسان فى شك من ربه و من البعث فلينظر الى طعامه » .\r\n","page_name":" 144 ","page_number":144},
  {"content":"\r\nكه از طريق گياهان و درختان ، عائد انسان مىشود تكيه كرده است .\r\nروشن است كه منظور از « نگاه كردن » تماشاى ظاهرى نيست ، بلكه نگاه به معنى دقت و انديشه در ساختمان اين مواد غذايى ، و اجزاء حياتبخش آن ، و تاثيرات شگرفى كه در وجود انسان دارد ، و سپس انديشه در خالق آنها است .\r\nو اينكه بعضى احتمال داده‌اند مراد نگاه ظاهرى است ، نگاهى كه باعث تحريك غده‌هاى بزاقى دهن ، مىشود ، در نتيجه كمك به هضم غذا مىكند بسيار بعيد به نظر مىرسد ، زيرا آيه به قرينه آيات قبل و بعد اصلا در مقام بيان اين گونه مسائل نيست ، منتها بعضى از دانشمندان غذاشناس كه قرآن را تنها از زاويه محدود مسائل شخصى خود مىنگرند طبيعى است چنين پندارى درباره آيه فوق داشته باشند .\r\nبعضى نيز معتقدند كه منظور از نگاه كردن به مواد غذايى اين است كه انسان هنگامى كه بر سر سفره مىنشيند دقيقا بنگرد كه آنها را از چه راهى تهيه كرده ؟ حلال يا حرام ؟ مشروع يا نامشروع ؟ و به اين ترتيب جنبه‌هاى اخلاقى و تشريعى را مورد توجه قرار دهد .\r\nدر بعضى از روايات كه از معصومين نقل شده نيز آمده است كه منظور از « طعام » در اينجا « علم و دانشى » است كه غذاى روح انسان است ، بايد بنگرد كه آن را از چه كسى گرفته ؟ از جمله از امام باقر ع نقل شده كه در تفسير اين آيه فرمود : « علمه الذى ياخذه عمن ياخذه » ؟ ( 1 ) .\r\nنظير همين معنى از امام صادق ع نيز نقل شده است ( 2 ) .\r\nبدون شك معنى ظاهرى آيه همان غذاهاى جسمانى است كه در آيات بعد مشروحا ذكر شده ، ولى غذاى روح را نيز از طريق قياس اولويت مىتوان استفاده كرد ، چرا كه انسان تركيبى است از روح و جسم ، همانگونه كه جسم\r\n\r\n","description":"","footnote":"\r\n( 1 و 2 ) تفسير « برهان » جلد 4 صفحه 429 .\r\n","page_name":" 145 ","page_number":145},
  {"content":"\r\nاو نياز به غذاى مادى دارد ، روح او نيز محتاج به غذاى روحانى است .\r\nو جايى كه انسان بايد در غذاى جسمانيش دقيق شود ، و سرچشمه آن را كه باران حياتبخش است طبق آيات بعد بشناسد بايد در غذاى روحانى خود نيز دقت بخرج دهد كه از طريق باران وحى بر سر زمين قلب پاك پيامبر ص نازل مىگردد ، و از آنجا در سينه‌هاى معصومين ع ذخيره مىشود و همچون چشمه‌هاى جوشانى در صفحه قلوب جارى مىگردد ، و انواع ميوه‌هاى لذتبخش ايمان و تقوا و فضائل اخلاقى را پرورش مىدهد .\r\nآرى انسان بايد درست بنگرد كه سرچشمه اصلى علم و دانش او كه غذاى روحانى او است كجا است مبادا از سرچشمه آلوده اى تغذيه شود و روح و جان او را بيمار كند يا به هلاكت افكند .\r\nو نيز از طريق قياس اولويت مىتوان مساله « حلال و حرام » و مشروع و نامشروع را به وسيله « دلالت التزامى » از آيه استفاده كرد .\r\nاين احتمال نيز وجود دارد كه هم « طعام » در آيه شريفه معنى وسيع و گسترده دارد ، و هم « نگاه كردن » و بنا بر اين تفسيرهاى سه گانه فوق در آن جمع مىگردد .\r\nدر اينكه منظور از « انسان » در اينجا چه كسى است ؟ ناگفته پيدا است كه همه انسانها را شامل مىشود ، اعم از مؤمن و كافر ، همه بايد به اين مواد غذايى و شگفتيها و اسرار نهفته در آنها بنگرند ، تا افراد بىايمان راه حق را پيدا كنند و افراد مؤمن بر ايمانشان افزوده شود .\r\nو به راستى هر يك از مواد غذايى : ميوه‌ها ، دانه‌هاى غذايى سبزيها ، براى خود دنياى شگفتانگيزى دارد كه مدتها مىتوان روى آن مطالعه كرد ، و درسهايى از آن آموخت كه در تمام عمر به ما روشنايى و بينش مىدهد .\r\n","description":"","footnote":"","page_name":" 146 ","page_number":146},
  {"content":"\r\nسپس به شرح تفصيلى اين مواد غذايى و منابع آن پرداخته ، مىفرمايد :\r\n« ما آب فراوانى از آسمان فرو ريختيم » ( * ( أَنَّا صَبَبْنَا الْماءَ صَبًّا ) * ) .\r\n« صب » به معنى « فرو ريختن آب است از طرف بالا » و در اينجا منظور نزول باران است ، و تعبير به « صبا » در آخر آيه براى بيان تاكيد و فراوانى اين آب مىباشد .\r\nآرى آب كه مهمترين مايه حيات است همواره به مقدار فراوان به لطف پروردگار از آسمان نازل مىشود ، و مىدانيم تمام نهرها ، و چشمه‌ها ، و قناتها ، و چاههاى آب ، ذخائر آبى خود را از باران مىگيرند ، و مايه اصلى همه آنها باران است كه « اگر باران به كوهستان نبارد به سالى دجله گردد خشك رودى » .\r\nبنا بر اين به هنگام مطالعه « مواد غذايى » قبل از هر چيز انسان به نظام بارش باران متوجه مىشود ، كه چگونه دائما آفتاب بر سطح درياها مىتابد ، و ابرها از آن برمىخيزند ، و بادها آنها را به حركت در مىآورند ، سپس به خاطر دور شدن از سطح زمين ، و قرار گرفتن در منطقه سرد جوى بار ديگر تبديل به آب شده ، و فرو مىريزند آبى زلال و پاك و خالى از هر گونه املاح مضر و آلودگى ، آن هم به صورت قطرات كوچك ، يا دانه‌هاى نرم برف كه به آرامى بر زمين مىنشيند ، و جذب زمين و گياهان و درختان مىشود .\r\nبعد از ذكر موضوع آب كه يكى از اركان مهم رويش گياهان است ، به سراغ ركن مهم ديگر يعنى « زمين » مىرود ، و مىافزايد : « سپس زمين را از هم شكافتيم » ( * ( ثُمَّ شَقَقْنَا الأَرْضَ شَقًّا ) * ) .\r\nبسيارى از مفسران گفته‌اند كه اين شكافتن اشاره به شكافتن زمين به وسيله جوانه‌هاى گياهان است ، و به راستى اين يكى از عجائب است كه جوانه اى با آن همه\r\n","description":"","footnote":"","page_name":" 147 ","page_number":147},
  {"content":"\r\nنرمى و لطافت خاكهاى سخت را مىشكافد ، و گاه در كوهستانها از لابلاى سنگها عبور كرده ، سر بيرون مىآورد ، چه قدرت عظيمى خالق بزرگ در اين جوانه لطيف آفريده است كه مىتواند اين چنين قدرتنمايى كند ؟ ! بعضى نيز احتمال داده‌اند كه منظور شكافتن زمين به وسيله شخم زدن انسانها ، يا حتى به وسيله كرمهايى است كه نوعى عمل شخم زدن را توام با اعمال حياتى ديگر در زمين انجام مىدهند ! درست است كه شخم زدن كار انسان است ، ولى از آنجا كه تمام وسائل آن را خدا در اختيار او گذاشته ، به خداوند نسبت داده شده است .\r\nتفسير سومى كه براى اين تعبير به نظر مىرسد و از جهاتى ترجيح دارد اين است كه منظور از شكافتن زمين خرد شدن سنگهاى سطح آن است .\r\nتوضيح اينكه : در آغاز سطح زمين را قشر عظيمى از سنگها پوشانده بود ، بارانهاى سيلابى پى در پى فرو باريدند ، و سنگها را شكافتند ، ذرات آن را جدا كردند و در قسمتهاى گود زمين گستردند ، و به اين ترتيب توده خاك قابل زراعت تشكيل شد ، و هم اكنون نيز سيلابها قسمتى از آنها را در خود حل كرده به دريا مىريزند ، اما خاكهاى جديدى كه به وسيله برف و باران مجددا تشكيل مىشود جاى آن را مىگيرد ، و گرنه انسان گرفتار كمبود خاك زراعتى مىشد ! به اين ترتيب آيه اشاره به يكى از معجزات علمى قرآن است كه نشان مىدهد اول بارانها فرو مىبارند ، و سپس زمينها شكافته مىشوند و آماده زراعت مىگردند ، نه تنها در روزهاى نخست اين عمل صورت گرفته كه امروز نيز ادامه دارد .\r\nاين تفسير از آنجا كه مساله « انبات » و روياندن گياه در آيه بعد ذكر مىشود مناسبتر به نظر مىرسد .\r\n","description":"","footnote":"","page_name":" 148 ","page_number":148},
  {"content":"\r\nجمع ميان هر سه تفسير نيز بعيد نيست .\r\nبعد از ذكر اين دو ركن اساسى يعنى « آب » و « خاك » به هشت قسمت از از روئيدنيها كه از اركان اساسى غذاى انسان يا حيوانات است اشاره كرده ، مىفرمايد : « سپس ما در زمين دانه فراوانى رويانديم » ( * ( فَأَنْبَتْنا فِيها حَبًّا ) * ) .\r\nدانه‌هاى غذايى كه مايه اصلى تغذيه انسان و انواع حيوانات است ، دانه هايى كه اگر يك سال بر اثر خشكسالى قطع شود قحطى و گرسنگى تمام جهان را فرا مىگيرد ، و انسانها همه در زحمت فرو مىروند .\r\nتعبير به « حبا » به صورت « نكره » در اينجا دليل بر بيان عظمت ، و يا تنوع انواع اين دانه‌ها است ، و اينكه بعضى آن را تفسير به خصوص « گندم » و « جو » كرده‌اند دليلى بر آن نيست ، چرا كه اين تعبير همه حبوبات را شامل مىشود .\r\nو در مرحله بعد مىافزايد : « همچنين انگور و سبزى بسيار » * ( ( وَعِنَباً وَقَضْباً ) ) * ذكر « عنب » ( انگور ) از ميان تمام ميوه‌ها به خاطر مواد غذايى و حياتى فراوانى است كه در اين ميوه نهفته شده ، و آن را به صورت يك غذاى كامل در آورده است ( توجه داشته باشيد كه « عنب » هم به « انگور » گفته مىشود و هم به « درخت انگور » و در آيات قرآن بر هر دو اطلاق شده ، ولى در اينجا مناسب همان انگور است ) .\r\n« قضب » ( بر وزن جذب ) در اصل به معنى سبزيهايى است كه آن را در نوبتهاى مختلف مىچينند ، و در اينجا به معنى انواع سبزيهاى خوردنى است ، و ذكر آن به دنبال انگور دليل بر اهميت اين ماده غذايى است .\r\n","description":"","footnote":"","page_name":" 149 ","page_number":149},
  {"content":"\r\nكه در علم غذاشناسى امروز فوق العاده روى آن تكيه مىشود .\r\nگاه كلمه « قضب » به معنى قطع كردن و چيدن ، و واژه « قضيب » به معنى شاخه درخت آمده ، و « سيف قاضب » به معنى شمشير قاطع است .\r\nاز ابن عباس نقل شده كه منظور از « قضب » در اينجا « رطب » است كه آن را از درخت مىچينند ، ولى اين تفسير بسيار بعيد به نظر مىرسد ، چرا كه در آيه بعد اشاره جداگانه به مساله « رطب » شده است .\r\nبعضى نيز احتمال داده‌اند كه « قضب » به معنى ميوه‌هاى بوته اى باشد ( مانند خيار و هندوانه و مانند آنها ) و يا ريشه‌هاى گياهى ( مانند هويج و پياز و كلم ) .\r\nولى بعيد نيست كه « قضب » در اينجا معنى گسترده اى داشته باشد كه هم سبزيهاى خوردنى را شامل شود ، و هم ميوه‌هاى بوته اى و هم ريشه‌هاى غذايى را .\r\nسپس مىافزايد : « و زيتون و نخل فراوان » * ( ( وَزَيْتُوناً وَنَخْلًا ) ) * .\r\nتكيه روى اين دو ميوه نيز دليلش روشن است چرا كه امروز ثابت شده كه هم « زيتون » و هم « خرما » از مهمترين مواد غذايى نيروبخش و مفيد و سلامت آفرين است .\r\nو در مرحله بعد مىافزايد : « و باغهايى پر درخت ( با انواع ميوه‌هاى رنگارنگ ) » * ( ( وَحَدائِقَ غُلْباً ) ) * .\r\n« حدائق » جمع « حديقة » به معنى باغى است كه اطراف آن ديوار و محفوظ باشد ، و در اصل به معنى قطعه زمينى است كه داراى آب است ، اين واژه از « حدقه » چشم گرفته شده كه دائما آب در آن جارى است .\r\nو از آنجا كه اين گونه باغها معمولا باغهاى ميوه است مىتواند اشاره اى به\r\n","description":"","footnote":"","page_name":" 150 ","page_number":150},
  {"content":"\r\nانواع ميوه‌هاى بهشتى بوده باشد .\r\n« غلب » ( بر وزن قفل ) جمع « اغلب » و « غلباء » به معنى گردن كلفت است ، و در اصل از ماده غلبه گرفته شده ، و در اينجا به معنى درختان بلند و تنومند است .\r\nسپس مىافزايد : « و ميوه و چراگاه » * ( ( وَفاكِهَةً وَأَبًّا ) ) * .\r\n« اب » ( با تشديد باء ) به معنى گياهان خودرو و چراگاهى است كه آماده چريدن حيوانات و يا چيدن گياهان باشد ، و در اصل معنى « آمادگى » را مىبخشد ، و از آنجا كه اين گونه چراگاهها آماده بهره بردارى است به آن « اب » گفته شده .\r\nبعضى نيز گفته‌اند منظور از « اب » ميوه هايى است كه قابل خشك كردن و ذخيره نمودن براى زمستان است ، به مناسبت اينكه هميشه آماده بهره بردارى است .\r\nبسيارى از مفسران اهل سنت و شيعه در ذيل اين آيه نقل كرده‌اند كه روزى عمر بر منبر بود و اين آيات را تلاوت كرد ، سپس گفت : همه اينها را ما مىشناسيم اما « اب » چيست ؟ نمىدانم ، سپس عصائى را كه در دست داشت رها كرد و گفت : به خدا سوگند كه اين يك نوع تكلف است ، چه اشكالى دارد معنى « اب » را ندانى ! شما از چيزى از كتاب اللَّه پيروى كنيد كه براى شما تبيين شده ، و به آن عمل نمائيد و آنچه را نمىدانيد و نمىفهميد موكول به پروردگار كنيد ! ( 1 ) .\r\nاين نشان مىدهد كه او مفهوم كلمه « اب » را چيز پيچيده اى مىدانست ، در حالى كه با مراجعه به متون لغت روشن مىشود كه مطلب پيچيده اى نيست .\r\nو عجب اينكه در « در المنثور » آمده است كه همين سؤال را از « ابو بكر »\r\n\r\n","description":"","footnote":"\r\n( 1 ) تفسير « روح المعانى » ، « قرطبى » ، « فى ظلال القرآن » ، « در المنثور » و « الميزان » ذيل آيات مورد بحث .\r\n","page_name":" 151 ","page_number":151},
  {"content":"\r\nكرده‌اند ، او گفت من اگر در كتاب خدا چيزى را بگويم كه نمىدانم كدام آسمان بر سر من سايه مىافكند ، و كدام زمين حاضر است مرا بپذيرد ؟ .\r\nدرست است كه بسيارى از دانشمندان اهل سنت از اين دو حديث نتيجه گرفته‌اند كه هيچكس نبايد در مورد مسائلى كه آگاه نيست ، مخصوصا در كتاب اللَّه ، سخنى بگويد ، ولى بالآخره جاى اين سؤال باقى است كه چگونه كسى كه به عنوان پيشوا و خليفه مسلمين مىخواهد حكومت كند از مفهوم لغتى كه در متن قرآن مجيد آمده و چندان پيچيدگى ندارد آگاه نباشد ؟ اينها همه دليل بر اين است كه بايد در هر عصر و زمان رهبرى الهى در ميان مردم بوده باشد كه از تمام مسائل شرع آگاه و از هر اشتباه و خطايى مصون و معصوم باشد .\r\nو لذا در ذيل حديثى كه مرحوم « مفيد » در « ارشاد » آورده است مىخوانيم :\r\nهنگامى كه اين ماجرا به گوش امير مؤمنان على ع رسيد ، فرمود :\r\nسبحان اللَّه ا ما علم ان الأب هو الكلاء و المرعى و ان قوله تعالى : « * ( وَفاكِهَةً وَأَبًّا ) * » اعتداد من اللَّه بانعامه على خلقه ، فيما غذاهم به ، و خلقه لهم و لانعامهم ، مما تحيى به انفسهم و تقوم به اجسادهم\r\n: « عجيب است ، آيا او نمىدانست كه » اب « به معنى گياهان خودرو و چراگاه است ، و اينكه جمله » و فاكهة و ابا « عنايتى است از سوى خداوند نسبت به بندگانش در آنچه از مواد غذايى به آنها داده ، و براى آنان و چهارپايانشان آفريده ، از چيزهايى كه مايه حيات و قوام جسم آنها است » ؟ ! ( 1 ) .\r\nدر اينجا اين سؤال پيش مىآيد كه در آيات گذشته بعضى از ميوه‌ها بالخصوص مطرح شده بود ، و در اينجا ميوه به طور كلى مطرح شده ، و از اين گذشته در آيه قبل كه سخن از باغها مىگفت ظاهرا نظر به ميوه‌هاى باغها داشت ، چگونه بار ديگر ميوه در اينجا مطرح شده است ؟ .\r\n\r\n","description":"","footnote":"\r\n( 1 ) « ارشاد مفيد » مطابق نقل الميزان جلد 20 صفحه 319\r\n","page_name":" 152 ","page_number":152},
  {"content":"\r\nدر پاسخ مىگوئيم : اما اينكه بعضى از ميوه‌ها بالخصوص ذكر شده مانند انگور و زيتون و خرما ( به قرينه درخت نخل ) به خاطر اهميت فوق العاده اى است كه از ميان ميوه‌ها دارند ( 1 ) ، و اما اينكه چرا « فاكهه » ( ميوه ) جداگانه از « حدائق » ( باغها ) ذكر شده ؟ ، ممكن است به خاطر اين باشد كه باغها منافع ديگرى غير از ميوه نيز دارند ، منظره زيبا ، طراوت و هواى سالم و مانند آن از اين گذشته برگ بعضى از درختان و ريشه و پوست بعضى ديگر ، جزء مواد خوراكى هستند ( مانند چاى و دارچين و زنجبيل و امثال آن ) به علاوه برگهاى بسيارى از درختان خوراك مناسبى براى حيوانات است و مىدانيم آنچه در آيات فوق آمده ، هم خوراك انسان را شامل مىشود ، هم خوراك حيوان را .\r\nو لذا در آيه بعد كه آخرين آيه مورد بحث است ، مىافزايد : « تا وسيله بهره گيرى شما و چارپايانتان باشد » ( * ( مَتاعاً لَكُمْ وَلأَنْعامِكُمْ ) * ) .\r\n« متاع » هر چيزى است كه انسان از آن متمتع و بهره مند مىشود .\r\n\r\nنكته : مواد غذايى سالم\r\nآنچه در اين آيات آمده بود ، هشت نوع از مواد غذايى براى انسان و چارپايان بود ، و جالب اينكه همه آنها ، غذاهاى گياهى و نباتى است ، اين به خاطر اهميتى است كه « گياهان » و « حبوبات » و « ميوه‌ها » در تغذيه انسان دارند ، بلكه غذاى حقيقى انسان همينها است ، و غذاهاى حيوانى در درجه بعد قرار دارد و\r\n\r\n","description":"","footnote":"\r\n( 1 ) درباره اهميت ماده غذايى زيتون و خرما و انگور بحث مشروحى در جلد 11 صفحه 172 به بعد ( ذيل آيه 11 نحل ) آورده‌ايم .\r\n","page_name":" 153 ","page_number":153},
  {"content":"\r\nبه مقدار كمتر .\r\nآنچه در اينجا قابل توجه است اينكه : علم غذاشناسى امروز كه يكى از علوم گسترده و مهم است و براى خود دنياى وسيعى با چشماندازهاى وسيعترى را مجسم مىكند ، در حقيقت شرحى است بر آنچه در اين آيات آمده ، و عظمت قرآن را منعكس مىكند ، مخصوصا موادى كه در آيات بالا روى آن تكيه شده هر يك از ديدگاه علم غذاشناسى ، بسيار مهم و با ارزش است .\r\nبه هر حال دقت در اين امور ، انسان را به عظمت خالق آنها ، و الطاف و محبتهاى او نسبت به نوع بشر آشناتر مىسازد .\r\nآرى دقت در غذاى جسم ، و سپس در غذاى روح ، هم از نظر محتوى و ساختمان ، و هم از نظر طرق اكتساب ، مىتواند آدمى را در مسير معرفة اللَّه و تهذيب نفس و خودسازى پيش برد ، آرى « آدمى بايد در غذايش به دقت بنگرد » و چه پر معنى است همين يك جمله كوتاه .\r\n","description":"","footnote":"","page_name":" 154 ","page_number":154},
  {"content":"\r\n\r\n[ سوره عبس ‹ 80 › : آيات 33 تا 42 
  ]\r\nفَإِذا جاءَتِ الصَّاخَّةُ ‹ 33 › يَوْمَ يَفِرُّ الْمَرْءُ مِنْ أَخِيه ‹ 34 › وَأُمِّه وَأَبِيه ‹ 35 › وَصاحِبَتِه وَبَنِيه ‹ 36 › لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه ‹ 37 ›\r\nوُجُوه يَوْمَئِذٍ مُسْفِرَةٌ ‹ 38 › ضاحِكَةٌ مُسْتَبْشِرَةٌ ‹ 39 › وَوُجُوه يَوْمَئِذٍ عَلَيْها غَبَرَةٌ ‹ 40 › تَرْهَقُها قَتَرَةٌ ‹ 41 › أُولئِكَ هُمُ الْكَفَرَةُ الْفَجَرَةُ ‹ 42 ›\r\n","description":"","footnote":"","page_name":" 155 ","page_number":155},
  {"content":"\r\n\r\nترجمه\r\n33 - هنگامى كه آن صداى مهيب ( صيحه رستاخيز ) بيايد ( كافران در اندوه عميقى فرو مىروند ) 34 - در آن روز كه انسان از برادر خود فرار مىكند ، 35 - و از مادر و پدرش ، 36 - و زن و فرزندانش ، 37 - در آن روز هر كدام از آنها وضعى دارد كه او را كاملا به خود مشغول مىسازد 38 - صورتهايى در آن روز گشاده و نورانى است ، 39 - خندان و مسرور است 40 - و صورتهايى در آن روز غبارآلود است ، 41 - و دود تاريكى آنها را پوشانده 42 - آنها همان كافران فاجرند\r\n\r\nتفسير :\r\n\r\nصيحه رستاخيز\r\nبعد از ذكر قسمت قابل توجهى از مواهب الهى و نعم دنيوى ، به بيان معاد و گوشه اى از حوادث رستاخيز و سرنوشت مؤمنان و كافران مىپردازد ، تا از يك سو اعلام كند كه اين مواهب و متاع هر چه باشد زود گذر است و نقطه پايانى دارد ، و از سوى ديگر وجود اينها دليلى است بر قدرت خداوند بر همه چيز و بر مساله معاد .\r\nمىفرمايد : « هنگامى كه آن صداى مهيب و گوشخراش ( صيحه رستاخيز ) بيايد كافران و مجرمان در اندوه و ندامت عميقى فرو مىروند » * ( ( فَإِذا جاءَتِ الصَّاخَّةُ ) ) * ( 1 ) .\r\n\r\n","description":"","footnote":"\r\n( 1 ) در اين كه جزاى « شرط » در اين جمله شرطيه چيست ؟ احتمالات متعددى وجود دارد : نخست اين كه محذوف است و از آيات بعد استفاده مىشود ، و در تقدير چنين است :\r\n* ( فَإِذا جاءَتِ الصَّاخَّةُ ) * فما اعظم اسف الكافرين ( تفسير مراغى ) و بعضى گفته‌اند جمله « * ( لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه ) * » مىباشد ( مجمع البيان ) ، اين احتمال نيز داده شده كه جزاء از جمله « * ( يَوْمَ يَفِرُّ الْمَرْءُ ) * » استفاده مىشود ، و در تقدير چنين است : فاذا جاءت الصاخة يفر المرء من اخيه ( روح المعانى )\r\n","page_name":" 156 ","page_number":156},
  {"content":"\r\n« صاخه » از ماده « صخ » در اصل به معنى صوت شديدى است كه نزديك است گوش انسان را كر كند ، و يا به راستى گوش را كر مىكند ، و در اينجا اشاره به « نفخه دوم صور » است ، همان صيحه عظيمى كه صيحه بيدارى و حيات مىباشد ، و همگان را زنده كرده ، به عرصه محشر دعوت مىكند .\r\nآرى اين صيحه چنان عظيم و تكان دهنده است كه انسان را از همه چيز جز خودش و اعمالش و سرنوشتش غافل مىكند .\r\nو لذا بلا فاصله بعد از آن مىافزايد : « در آن روز كه انسان از برادر خود فرار مىكند » ( * ( يَوْمَ يَفِرُّ الْمَرْءُ مِنْ أَخِيه ) * ) .\r\nهمان برادرى كه با جان برابر بود و همه جا به ياد او بود و در فكر او ، امروز به كلى از او گريزان مىشود .\r\nو همچنين « از مادر و پدرش » * ( ( وَأُمِّه وَأَبِيه ) ) * .\r\n« و زن و فرزندانش » * ( ( وَصاحِبَتِه وَبَنِيه ) ) * .\r\nو به اين ترتيب انسان نزديكترين نزديكانش را كه برادر و پدر و مادر و زن و فرزند هستند نه فقط فراموش مىنمايد بلكه از آنها فرار مىكند ، و اين نشان مىدهد هول و وحشت محشر آن قدر زياد است كه انسان را از تمام پيوندها و\r\n","description":"","footnote":"","page_name":" 157 ","page_number":157},
  {"content":"\r\nعلائقش جدا مىكند .\r\nمادرى كه به او عشق مىورزيد .\r\nپدرى كه سخت مورد احترام او بود .\r\nهمسرى كه شديدا به او محبت داشت .\r\nو فرزندانى كه ميوه قلب و نور چشمان او محسوب مىشدند .\r\nبعضى گفته‌اند منظور فرار از برادران و پدران و مادران و همسر و فرزندانى است كه راه ايمان و تقوا و اطاعت خدا را نپيمودند ، او از آنها فرار مىكند مبادا به سرنوشتشان گرفتار شود .\r\nبعضى نيز گفته‌اند اين فرار به خاطر آن است مبادا اينها حقوقى به گردن او داشته باشند و از او مطالبه كنند ، و او از اداى آن عاجز باشد .\r\nدر ميان اين سه تفسير ، تفسير اول مناسبتر به نظر مىرسد ، گرچه جمع ميان آنها نيز بىمانع است .\r\nدر اين كه چرا نخست از برادر ، و بعد مادر ، سپس پدر ، و بعد همسر ، و در آخرين مرحله سخن از فرزندان به ميان آمده ؟ بعضى معتقدند به خاطر اين است كه در تمام اينها از مرحله پائينتر به مرحله بالاتر منتقل مىشود و مقتضاى بلاغت همين است كه نخست بگويد انسان از برادرش مىگريزد ، بعد از مادر و پدر ، و بعد از همسر و فرزندان .\r\nولى با توجه به اين كه همه مردم در مورد علاقه و رابطه با اين پنج گروه يكسان نيستند گاه برادر نقش مهمترى در زندگى انسان دارد بيشتر مورد علاقه او است ، و گاه همسر ، و گاه فرزند ، و لذا نمىتوان يك قاعده كلى در اينجا به دست داد .\r\nالبته براى اهميت پيوند انسان با هر يك از اين گروه پنجگانه مطالب بسيارى مىتوان گفت ولى چنان نيست كه بطور مطلق بتوان يكى را بر ديگرى\r\n","description":"","footnote":"","page_name":" 158 ","page_number":158},
  {"content":"\r\nاز تمام جهات - مخصوصا به شكلى كه در آيه آمده است ترجيح داد ، بنا بر اين ترتيب فوق روى حساب ترتيب در اهميت نيست .\r\nدر آيه بعد دليل اين فرار را بيان كرده ، مىفرمايد : « در آن روز هر كدام از آنها وضعى دارد كه او را كاملا به خود مشغول مىسازد » * ( ( لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه ) * ) .\r\nتعبير به « يغنيه » ( او را بىنياز مىسازد ) كنايه ظريفى است از اين حقيقت كه در آن روز آن قدر انسان به خود مشغول است ، كه به ديگرى نمىپردازد و حوادث بقدرى شديد و هولناك است كه براى اشغال تمامى فكر و قلب او كافى است .\r\nدر حديثى آمده است كه بعضى از خاندان پيامبر ص از آن حضرت سؤال كردند كه آيا در روز قيامت انسان به ياد دوست صميميش مىافتد ؟\r\nدر جواب فرمود :\r\nثلاثة مواطن لا يذكر ( فيها ) احد احدا عند الميزان حتى ينظر أ يثقل ميزانه ام يخف ؟ و عند الصراط حتى ينظر ا يجوزه ام لا ؟ و عند الصحف حتى ينظر بيمينه ياخذ الصحف ام بشماله ؟\r\nفهذه ثلاثة مواطن لا يذكر فيها احد حميمه و لا حبيبه و لا قريبه و لا صديقه ، و لا بنيه و لا والديه و ذلك قول اللَّه تعالى : « * ( لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه ) *\r\n« سه موقف است كه هيچكس در آنها به ياد هيچكس نمىافتد : اول پاى ميزان سنجش اعمال است تا ببيند آيا ميزانش سنگين است يا سبك ؟ سپس بر صراط است تا ببيند آيا از آن مىگذرد يا نه ؟ و سپس به هنگامى است كه نامه‌هاى اعمال را به دست انسانها مىدهند تا ببينند آن را به دست راستش مىدهند يا دست چپ ؟ اين سه موقف است كه در آنها كسى به فكر كسى نيست ،\r\n","description":"","footnote":"","page_name":" 159 ","page_number":159},
  {"content":"\r\nنه دوست صميمى ، نه يار مهربان ، نه افراد نزديك ، نه دوستان مخلص ، نه فرزندان ، و نه پدر و مادر ، و اين همان است كه خداوند متعال مىفرمايد : در آن روز هر كسى به قدر كافى به خود مشغول است ( 1 ) .\r\nسپس به چگونگى حال مؤمنان و كافران در آن روز پرداخته مىگويد :\r\n« صورتهايى در آن روز گشاده و نورانى است » ( * ( وُجُوه يَوْمَئِذٍ مُسْفِرَةٌ ) * ) .\r\n« خندان و مسرور است » * ( ( ضاحِكَةٌ مُسْتَبْشِرَةٌ ) ) * « و صورتهايى در آن روز غبارآلود است » ( * ( وَوُجُوه يَوْمَئِذٍ عَلَيْها غَبَرَةٌ ) * ) « و دود تاريكى آن را پوشانده » * ( ( تَرْهَقُها قَتَرَةٌ ) ) * .\r\n« آنها همان كافران فاجرند » ! ( * ( أُولئِكَ هُمُ الْكَفَرَةُ الْفَجَرَةُ ) * ) .\r\n« مسفرة » از ماده « اسفار » چنان كه قبلا هم نيز گفته‌ايم به معنى آشكار شدن و درخشيدن است ، همانند طلوع سپيده صبح در پايان شب تاريك .\r\n« غبرة » ( بر وزن غلبه ) از « غبار » به معنى باقى مانده خاكى است كه از زمين بر خاسته و بر چيزى نشسته .\r\n« قترة » ( بر همان وزن ) در اصل از ماده « قتار » ( بر وزن غبار ) به معنى دودى است كه از چوب يا چيزى ديگرى برمىخيزد ، بعضى از ارباب لغت آن را نيز به معنى غبار تفسير كرده‌اند ، اما جمع ميان اين دو تعبير در آيات\r\n\r\n","description":"","footnote":"\r\n( 1 ) تفسير « برهان » جلد 4 صفحه 429\r\n","page_name":" 160 ","page_number":160},
  {"content":"\r\nفوق نشان مىدهد كه اين دو واژه داراى دو معنى متفاوت است .\r\n« كفرة » و « فجرة » ( بر همان وزن ) جمع « كافر » و « فاجر » است كه اولى اشاره به افراد فاسد العقيده و دومى اشاره به افراد فاسد العمل است .\r\nاز اين آيات به خوبى استفاده مىشود كه در صحنه قيامت آثار عقائد و اعمال سوء انسانها در چهره هايشان نمايان مىگردد .\r\nضمنا تعبير به وجوه به خاطر اين است كه رنگ صورت بيش از هر چيزى مىتواند بيانگر حالات درونى باشد ، هم ناراحتيهاى فكر و روحى و هم ناراحتىهاى جسمانى .\r\nبه هر حال گروهى در آنجا خندان و مسرورند ، چهره هايشان گشاده و نورانى است ، روشنايى ايمان و پاكى عمل در صورت آنها موج مىزند ، « و رنگ رخساره آنها خبر از سر درون مىدهد » .\r\nبر عكس گروهى كه تاريكى كفر و زشتى اعمالشان در چهره هايشان نمايان است ، گويى گرد و غبار سياهى بر صورتشان نشسته ، و هاله اى از دود آن را در خود فرو برده ، آثار غم و اندوه و رنج و درد از صورتهايشان مىبارد ، و اصولا همانگونه كه در آيه 41 سوره رحمان آمده « يُعْرَفُ الْمُجْرِمُونَ بِسِيماهُمْ » « گنهكاران با سيمايشان شناخته مىشوند » در آن روز رنگ چهره‌ها براى شناخت انسانها كافى است .\r\n\r\nنكته : راه خودسازى\r\nتعبيراتى كه در آيات كوتاه و پر طنين اين سوره آمده برنامه جامعى براى خودسازى است :\r\n","description":"","footnote":"","page_name":" 161 ","page_number":161},
  {"content":"\r\n1 - از يك سو به انسان دستور مىدهد كه براى درهم شكستن كبر و غرور به آغاز آفرينش خود باز گردد ، و ببيند چگونه از نطفه بىارزشى آفريده شده ؟\r\nو مىدانيم يكى از بزرگترين موانع راه خودسازى همين كبر و غرور است .\r\n2 - از سوى ديگر هدايتهاى الهى را به عنوان بهترين زاد و توشه اين راه معرفى مىكند ، اعم از هدايتهايى كه از طريق وحى و رهنمودهاى انبياء و اولياء سر چشمه مىگيرد ، و هدايتهايى كه از طريق عقل و بررسى قوانين و نظامات عالم تكوين حاصل مىشود .\r\n3 - سپس به انسان دستور مىدهد كه به غذاى جسمانيش خوب بنگرد ، چشمانش را بگشايد و ببيند اين خالق رحيم و مهربان چگونه انواع مواد غذايى دانه‌ها و ميوه‌ها را از اين خاك تيره براى او آفريده ، و در برابر ربوبيتش سر تعظيم فرود آورد نه تنها به ساختمان تكوينى اين مواد غذايى بنگرد ، بلكه چگونگى تحصيل آن را نيز مورد توجه قرار دهد چرا كه غذاى پاك و حلال يكى از پايه‌هاى مهم خودسازى است .\r\n4 - به طريق اولى بايد به غذاى روحش بنگرد كه از كدامين سر چشمه تراوش كرده سر چشمه اى پاك يا آلوده ؟ چرا كه تعليمات ناسالم و تبليغات گمراه كننده همچون غذاى مسمومى است كه حيات معنوى انسان را به خطر مىافكند .\r\nعجب اينكه بعضى از مردم در مورد غذاى جسم بسيار سختگير و موشكافند ، ولى در غذاى روحشان بىاعتنا ، هر كتاب فاسد و مفسدى را مىخوانند ، به هر گونه تعليمات گمراه كننده گوش فرامىدهند ، و براى غذاى روحشان هيچ قيد و شرطى قائل نيستند .\r\nدر حديثى از امير مؤمنان على ع مىخوانيم :\r\nما لى ارى الناس اذا قرب اليهم الطعام ليلا تكلفوا انارة المصابيح ، ليبصروا ما يدخلون بطونهم ، و لا يهتمون بغذاء النفس ، بان ينيروا مصابيح البابهم بالعلم ، ليسلموا من\r\n","description":"","footnote":"","page_name":" 162 ","page_number":162},
  {"content":"\r\nلواحق الجهالة و الذنوب ، فى اعتقاداتهم و اعمالهم :\r\n« براى چيست كه مىبينم مردم را هنگامى كه در شب طعامى نزدشان حاضر كنند حتما چراغ مىافروزند تا ببينند چه غذايى در شكم خود وارد مىسازند ؟\r\nولى به غذاى روحشان اهميت نمىدهند ، و چراغ عقل را به وسيله علم روشن نمىسازند ، تا از عوارض جهالت و گناهان در اعتقادات و اعمال سالم بمانند » ( 1 ) .\r\nنظير همين معنى را فرزندش امام مجتبى ع فرموده :\r\nعجبت لمن يتفكر فى ماكوله ، كيف لا يتفكر فى معقوله ، فيجنب بطنه ما يؤذيه ، و يودع صدره ما يرديه\r\n: « عجب دارم از آنها كه به غذاى جسم خود مىانديشند ، اما در غذاى روح دقت نمىكنند ، خوراك زيانبار را از شكم خود دور مىدارند ، اما قلب را با مطالب مهلك آكنده مىكنند » ( 2 ) .\r\n5 - بعد به خاطر بياورد كه صيحه گوشخراش محشر همه را از خواب مرگ بيدار مىكند ، و انسان را در برابر اعمالش قرار مىدهد و آن چنان اوضاع محشر هولناك است كه انسان عزيزترين عزيزانش را فراموش مىكند ، بايد بينديشد آيا امروز كارى مىكند كه در آن روز چهره اى خندان و مسرور و نورانى داشته باشد ، يا چهره اى زشت و عبوس و تاريك ؟ و از هم اكنون خود را براى آن روز آماده كند .\r\nخداوندا ! به ما توفيق خودسازى مرحمت كن .\r\nپروردگارا ! ما را از غذاى جانپرور روحى محروم مفرما .\r\nبار الها ! پيش از صيحه محشر ما را از خواب گران بيدار نما .\r\nآمين يا رب العالمين پايان سوره عبس\r\n\r\n","description":"","footnote":"\r\n( 1 و 2 ) سفينة البحار جلد 2 صفحه 84 ماده طعم .\r\n","page_name":" 163 ","page_number":163},
  {"content":"\r\n","description":"","footnote":"","page_name":" 164 ","page_number":164},
  {"content":"\r\n\r\n‹ 81 › سوره تكوير اين سوره در مكه نازل شده و داراى 29 آيه است\r\n","description":"","footnote":"","page_name":" 165 ","page_number":165},
  {"content":"\r\n\r\nمحتواى سوره « تكوير »\r\nاين سوره از سوره‌هاى مكى است ، و قرائن مختلفى گواهى بر اين معنى مىدهد ، از جمله اينكه حاكى از اين است كه دشمنان لجوج به پيامبر اسلام ص نسبت جنون مىدادند ، و اين معنى معمولا در مكه ، و بيشتر در آغاز دعوت پيامبر ص بود كه دشمنان سعى داشتند سخنانش را جدى نگيرند و با بىاعتنايى از آن بگذرند .\r\nبه هر حال اين سوره عمدة بر دو محور دور مىزند :\r\n« محور اول » آيات آغاز اين سوره است كه بيانگر نشانه هايى از قيامت و دگرگونيهاى عظيم در پايان اين جهان و آغاز رستاخيز است .\r\n« در محور دوم » سخن از عظمت قرآن و آورنده آن و تاثيرش در نفوس انسانى مىگويد ، و اين قسمت با سوگندهاى بيدار كننده و پرمحتوايى همراه است .\r\n\r\nفضيلت تلاوت اين سوره\r\nاحاديث متعددى در اهميت اين سوره و تلاوت آن نقل شده است : از جمله در حديثى از پيغمبر اكرم ص مىخوانيم :\r\nمن قرأ سورة إِذَا الشَّمْسُ كُوِّرَتْ ) * اعاذه اللَّه تعالى ان يفضحه حين تنشر صحيفته\r\n: كسى كه سوره إِذَا الشَّمْسُ كُوِّرَتْ\r\n","description":"","footnote":"","page_name":" 166 ","page_number":166},
  {"content":"\r\nرا بخواند خداوند او را از رسوايى در آن هنگام كه نامه‌هاى عمل گشوده مىشود حفظ مىكند » ( 1 ) .\r\nدر حديث ديگرى از همان حضرت نقل شده كه فرمود :\r\nمن احب ان ينظر الى يوم القيامة فليقرأ إِذَا الشَّمْسُ كُوِّرَتْ\r\n« : كسى كه دوست دارد روز قيامت به من نظر كند سوره » إِذَا الشَّمْسُ كُوِّرَتْ « را بخواند » ( 2 ) .\r\nاين حديث به شكل ديگرى نيز نقل شده :\r\nمن سره ان ينظر الى يوم القيامة ( كانه راى عين ) فليقرا « إِذَا الشَّمْسُ كُوِّرَتْ ) * » و « إِذَا السَّماءُ انْفَطَرَتْ » و « إِذَا السَّماءُ انْشَقَّتْ » : « كسى كه دوست دارد قيامت را بنگرد ( گويى با چشم مىبيند ! ) سوره « إِذَا الشَّمْسُ كُوِّرَتْ » و سوره « إِذَا السَّماءُ انْفَطَرَتْ » و سوره « إِذَا السَّماءُ انْشَقَّتْ » را بخواند » ( زيرا در اين سوره‌ها نشانه‌هاى قيامت آن چنان بيان شده كه تلاوت كننده را گويى در مقابل صحنه قيامت قرار مىدهد ) ( 3 ) .\r\nدر حديث ديگرى مىخوانيم كه به پيامبر اسلام ص گفتند : چرا اينقدر زود آثار پيرى در شما نمايان گشته ؟ فرمود :\r\nشيبتنى هود و الواقعه و المرسلات و عم يتساءلون و اذا الشمس كورت : « سوره هود ، و واقعه ، و مرسلات ، و عم ، و إِذَا الشَّمْسُ كُوِّرَتْ\r\n، مرا پير كرد ( زيرا آن چنان حوادث هولناك قيامت در اينها ترسيم شده است كه هر انسان بيدارى را گرفتار پيرى زود رس مىكند ) ( 4 ) در حديثى نيز امام صادق ع آمده است : « هر كس سوره عَبَسَ وَتَوَلَّى\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 441 .\r\n( 3 ) تفسير « قرطبى » جلد 10 صفحه 7017 معنى اين حديث در مورد حديث سابق نيز محتمل است .\r\n( 4 ) تفسير « نور الثقلين » جلد 5 صفحه 513 .\r\n","page_name":" 167 ","page_number":167},
  {"content":"\r\nو إِذَا الشَّمْسُ كُوِّرَتْ ، را بخواند ، در زير بال و پر لطف پروردگار در جنت جاودان ، و در سايه لطف و كرامت الهى در باغهاى بهشت خواهد بود و اين براى خداوند چيز مهمى نيست اگر اراده كند » ( 1 ) .\r\nتعبيراتى كه در روايات بالا آمده به خوبى نشان مىدهد كه منظور تلاوتى است كه سر چشمه آگاهى و ايمان و عمل باشد .\r\n\r\n","description":"","footnote":"\r\n( 1 ) « ثواب الاعمال » طبق نقل « نور الثقلين » جلد 5 صفحه 512 .\r\n","page_name":" 168 ","page_number":168},
  {"content":"\r\n\r\n[ سوره التكوير ‹ 81 › : آيات 1 تا 9 
  ]\r\nبِسْمِ اللَّه الرَّحْمنِ الرَّحِيمِ\r\nإِذَا الشَّمْسُ كُوِّرَتْ ‹ 1 › وَإِذَا النُّجُومُ انْكَدَرَتْ ‹ 2 › وَإِذَا الْجِبالُ سُيِّرَتْ ‹ 3 › وَإِذَا الْعِشارُ عُطِّلَتْ ‹ 4 ›\r\nوَ إِذَا الْوُحُوشُ حُشِرَتْ ‹ 5 › وَإِذَا الْبِحارُ سُجِّرَتْ ‹ 6 › وَإِذَا النُّفُوسُ زُوِّجَتْ ‹ 7 › وَإِذَا الْمَوْؤُدَةُ سُئِلَتْ ‹ 8 › بِأَيِّ ذَنْبٍ قُتِلَتْ ‹ 9 ›\r\n","description":"","footnote":"","page_name":" 169 ","page_number":169},
  {"content":"\r\n\r\nترجمه :\r\nبنام خداوند بخشنده بخشايشگر 1 - در آن هنگام كه خورشيد درهم پيچيده شود .\r\n2 - و در آن هنگام كه ستارگان بىفروغ شوند .\r\n3 - و در آن هنگام كه كوه‌ها به حركت در آيند .\r\n4 - و در آن هنگام كه با ارزشترين اموال به دست فراموشى سپرده شود .\r\n5 - و در آن هنگام كه وحوش جمع شوند .\r\n6 - و در آن هنگام كه درياها بر افروخته شوند .\r\n7 - و در آن هنگام كه هر كس با همسان خود قرين گردد .\r\n8 - و در آن هنگام كه از دختران زنده به گور شده سؤال شود ، 9 - كه به كدامين گناه كشته شدند ؟ !\r\n\r\nتفسير : آن روز كه طومار كائنات پيچيده شود\r\nدر آغاز اين سوره چنان كه گفتيم به اشارات كوتاه و هيجانانگيز و تكان دهنده اى از حوادث هولناك پايان اين جهان ، و آغاز رستاخيز بر خورد مىكنيم كه انسان را در عوالم عجيبى سير مىدهد ، و مجموعا هشت نشانه از اين نشانه‌ها را بازگو مىكند .\r\nنخست مىفرمايد : « در آن هنگام كه طومار خورشيد درهم پيچيده شود » ( * ( إِذَا الشَّمْسُ كُوِّرَتْ ) * ) .\r\n« كورت » از ماده « تكوير » در اصل به معنى پيچيدن و جمع و جور كردن چيزى است ( همچون پيچيدن عمامه بر سر ) اين مطلبى است كه از كتب مختلف لغت و تفسير استفاده مىشود ، و گاه آن را به « افكندن » يا « تاريك شدن »\r\n","description":"","footnote":"","page_name":" 170 ","page_number":170},
  {"content":"\r\nچيزى گفته شده ، و به نظر مىرسد كه اين دو معنى نيز باز گشت به همان ريشه اول مىكند .\r\nبه هر حال منظور در اينجا پيچيده شدن نور خورشيد ، و تاريك شدن و جمع شدن حجم آن است .\r\nمىدانيم خورشيد در حال حاضر كره اى است فوق العاده داغ و سوزان به اندازه اى كه تمام مواد آن به صورت گاز فشرده اى در آمده و در گرداگردش شعله‌هاى سوزانى زبانه مىكشد كه صدها هزار كيلومتر ارتفاع آنها است ! و اگر كره زمين در وسط يكى از اين شعله‌هاى عظيم گرفتار شود در دم خاكستر و تبديل به مشتى گاز مىشود ! ولى در پايان اين جهان و در آستانه قيامت اين حرارت فرو مىنشيند ، و آن شعله‌ها جمع مىشود ، روشنايى آن به خاموشى مىگرايد ، و از حجم آن كاسته مىشود ، و اين است معنى « تكوير » و لذا در « لسان العرب » آمده است « كورت الشمس : جمع ضوءها و لف كما تلف العمامة » : « معنى تكوير خورشيد اين است كه نور آن جمع و پيچيده مىشود ، همانگونه كه عمامه را مىپيچند » .\r\nاين حقيقتى است كه در علم و دانش امروز نيز منعكس است و ثابت خورشيد تدريجا رو به تاريكى و خاموشى مىرود .\r\nسپس مىافزايد : و در آن هنگام كه ستارگان بىفروغ گشته و افول كنند « ( * ( وَإِذَا النُّجُومُ انْكَدَرَتْ ) * ) .\r\n« انكدرت » از ماده « انكدار » به معنى « سقوط كردن و پراكنده شدن » است ، و از ريشه « كدورت » به معنى « تيرگى و تاريكى » است ، و جمع ميان هر دو معنى در آيه مورد بحث امكان پذير است ، چرا كه در آستانه قيامت ستارگان\r\n","description":"","footnote":"","page_name":" 171 ","page_number":171},
  {"content":"\r\nهم فروغ و روشنايى خود را از دست مىدهند و هم پراكنده مىشوند و سقوط مىكنند و نظام جهان بالا درهم مىريزد ، همانگونه كه در آيه 2 سوره انفطار آمده وَإِذَا الْكَواكِبُ انْتَثَرَتْ « هنگامى كه ستارگان فرو ريزند و پراكنده شوند » و همانگونه كه در آيه 8 سوره مرسلات آمده : فَإِذَا النُّجُومُ طُمِسَتْ : « و هنگامى كه ستارگان محو و تاريك شوند » .\r\nدر سومين نشانه رستاخيز مىفرمايد : « و در آن هنگام كه كوه‌ها به حركت در آيند » ( * ( وَإِذَا الْجِبالُ سُيِّرَتْ ) * ) .\r\nهمانگونه كه قبلا نيز اشاره كرده‌ايم از آيات مختلف قرآن استفاده مىشود كه در آستانه قيامت كوه‌ها مراحل مختلفى را طى مىكنند نخست به حركت در مىآيند ، و در آخرين مرحله به غبار پراكنده اى تبديل مىشوند ( شرح بيشتر در اين باره را در همين جلد در تفسير آيه 20 سوره نبا مطالعه فرمائيد ) .\r\nسپس مىافزايد : « و در آن هنگام كه با ارزشترين اموال به دست فراموشى سپرده شود » ( * ( وَإِذَا الْعِشارُ عُطِّلَتْ ) * ) « عشار » جمع « عشراء » در اصل به معنى شتر ماده بار دارى است كه ده ماه بر حمل او گذشته ، و در آستانه آوردن بچه است يعنى چيزى نمىگذرد كه شتر ديگرى از او متولد مىشود ، و شير فراوان در پستان او ظاهر مىگردد .\r\nدر آن روز كه اين آيات نازل گشت چنين شترى با ارزشترين اموال عرب محسوب مىشد .\r\n« عطلت » از ماده تعطيل به معنى رها كردن بدون سرپرست و\r\n","description":"","footnote":"","page_name":" 172 ","page_number":172},
  {"content":"\r\nچوپان است .\r\nمنظور اين است شدت هول و وحشت آن روز به قدرى است كه هر انسانى نفيسترين اموال خويش را فراموش مىكند .\r\nمرحوم « طبرسى » در « مجمع البيان » نقل مىكند كه بعضى « عشار » را به معنى « ابرها » گرفته‌اند ، و « عطلت » به معنى تعطيل شدن باران آنها است ، يعنى در آن روز ابرها در آسمان ظاهر مىشود اما نمىبارد ( ممكن است اين ابرها ناشى از گازهاى مختلف يا ابرهاى اتمى و يا توده‌هاى گرد و غبار حاصل از متلاشى شدن كوه‌ها در آستانه قيامت باشد كه ابرهايى است بدون باران ) .\r\nولى « طبرسى » مىافزايد : « بعضى گفته‌اند تفسير » عشار « به » ابرها « چيزى است كه در لغت عرب شناخته نشده » .\r\nاما با توجه به مطلبى كه « طريحى » در « مجمع البحرين » آورده كه « عشار » در اصل به معنى شتران باردار است ، و سپس به هر بار دارى گفته شده ممكن است اطلاق آن بر « ابرها » نيز به خاطر آن باشد كه آنها نيز غالبا باردارند ، هر چند ابرهايى كه در آستانه قيامت در صفحه آسمان ظاهر مىشود باردار نيست ( دقت كنيد ) .\r\nبعضى نيز « عشار » را به معنى خانه‌ها يا زمينهاى زراعتى تفسير كرده‌اند كه در آستانه قيامت تعطيل مىگردد و از ساكنان و زراعت خالى مىشود .\r\nولى تفسير اول از همه معروفتر است .\r\nدر آيه بعد مىافزايد : « و در آن هنگام كه حيوانات وحشى جمع مىشوند » ( * ( وَإِذَا الْوُحُوشُ حُشِرَتْ ) * ) .\r\nهمان حيواناتى كه در حال عادى از هم دور بودند ، و از يكديگر مىترسيدند\r\n","description":"","footnote":"","page_name":" 173 ","page_number":173},
  {"content":"\r\nو فرار مىكردند ، ولى شدت وحشت حوادث هولناك آستانه قيامت آن چنان است كه اينها را گرد هم جمع مىكند ، و همه چيز را فراموش مىكند ، گويى مىخواهند با اين اجتماعشان از شدت ترس و وحشت خود بكاهند .\r\nو به تعبير ديگر : وقتى آن صحنه‌هاى هولناك خصائص ويژه حيوانات وحشى را از آنها مىگيرد با انسانها چه مىكند ؟ ! ولى بسيارى از مفسران معتقدند كه آيه فوق اشاره به « حشر حيوانات وحشى » در دادگاه قيامت است كه آنها نيز در عالم خود و در حدود آگاهى خويش مسئوليتهايى دارند ، و اگر ظلم و ستمى به يكديگر كرده باشند در آنجا از آنها قصاص مىشود ، و اين آيه را شبيه آيه 38 سوره « انعام » مىدانند كه مىگويد : وَما مِنْ دَابَّةٍ فِي الأَرْضِ وَلا طائِرٍ يَطِيرُ بِجَناحَيْه إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ : « هيچ جنبنده اى در زمين و هيچ پرنده اى كه با دو بال خود پرواز مىكند وجود ندارد مگر اينكه امتهايى همانند شما هستند ، ما چيزى را در اين كتاب فروگذار نكرديم ، سپس همگى به سوى پروردگارشان جمع و محشور مىشوند » .\r\nدر زمينه حشر و حساب حيوانات بحث مشروحى در ذيل همان آيه در سوره انعام ( جلد 5 صفحه 224 تا 227 داشتيم ) ولى آنچه در اينجا مىتوان گفت اين است كه با توجه به اينكه آيات مورد بحث از نشانه‌هاى هولناك پايان دنيا و آغاز آخرت بحث مىكند تفسير اول مناسبتر است .\r\nسپس مىافزايد : و در آن هنگام كه درياها بر افروخته شود « ! ( * ( وَإِذَا الْبِحارُ سُجِّرَتْ ) * ) .\r\n« سجرت » از ماده « تسجير » در اصل به معنى بر افروختن و به هيجان آوردن آتش است .\r\n","description":"","footnote":"","page_name":" 174 ","page_number":174},
  {"content":"\r\nو اگر اين تعبير قرآن در گذشته براى مفسران عجيب بود امروز براى ما جاى تعجب نيست ، زيرا مىدانيم آب از دو ماده « اكسيژن » و « هيدروژن » تركيب يافته كه هر دو سخت قابل اشتعال است ، بعيد نيست كه در آستانه قيامت آب درياها چنان تحت فشار قرار گيرد كه تجزيه شوند و تبديل به يكپارچه آتش گردند .\r\nبعضى اين واژه را به معنى « پر شدن » تفسير كرده‌اند ، همان گونه كه به تنور پر از آتش « مسجر » گفته مىشود ، ممكن است زلزله‌هاى آستانه قيامت و متلاشى شدن كوه‌ها سبب پر شدن درياها گردد ، و يا سنگهاى آسمانى در آنها فرو ريزد و پر شود و آبهاى متلاطم آن بر صفحه خشكيها جارى گردد و همه چيز را غرق كند .\r\nسپس مىافزايد : « و در آن هنگام كه هر كس با همسان خود قرين گردد » ( * ( وَإِذَا النُّفُوسُ زُوِّجَتْ ) * ) .\r\nصالحان با صالحان ، و بدكاران با بدكاران ، اصحاب اليمين با اصحاب اليمين ، و اصحاب الشمال با اصحاب الشمال ، بر خلاف اين دنيا كه همه با هم آميخته‌اند ، گاه همسايه مؤمن ، مشرك است ، و گاه همسر صالح ، ناصالح ولى در قيامت كه يوم الفصل و روز جداييها است اين صفوف كاملا از هم جدا مىشوند .\r\nدر تفسير اين آيه احتمالات ديگرى نيز ذكر شده است از جمله اينكه :\r\nارواح به بدنها بازمىگردند ، يا نفوس بهشتى با حوريان تزويج و نفوس جهنمى با شياطين قرين مىشوند ، يا اينكه هر انسانى با دوست و رفيقش قرين مىگردد ، بعد از آنكه مرگ ميان آنها جدايى افكند ، و يا هر انسانى با اعمالش قرين مىشود .\r\n","description":"","footnote":"","page_name":" 175 ","page_number":175},
  {"content":"\r\nولى تفسير اول از همه مناسبتر به نظر مىرسد ، و آيه 7 تا 11 سوره واقعه گواه آن است : وَكُنْتُمْ أَزْواجاً ثَلاثَةً فَأَصْحابُ الْمَيْمَنَةِ ، ما أَصْحابُ الْمَيْمَنَةِ وَأَصْحابُ الْمَشْئَمَةِ ما أَصْحابُ الْمَشْئَمَةِ وَالسَّابِقُونَ السَّابِقُونَ أُولئِكَ الْمُقَرَّبُونَ :\r\n« در آن روز شما به سه گروه تقسيم خواهيد شد : نخست اصحاب ميمنه هستند چه اصحاب ميمنه اى ؟ گروه ديگر اصحاب شمال و گروه شومند ، و چه گروه شومى ؟ و سومين گروه پيشگامان پيشگامند و آنها مقربانند » .\r\nدر حقيقت اين آيه بعد از ذكر شش تحول عظيم كه از مقدمات رستاخيز است به نخستين طليعه آن روز بزرگ يعنى روزى كه هر كس با قرين خود همراه مىگردد اشاره مىكند .\r\nسپس به سراغ يكى ديگر از حوادث رستاخيز رفته مىافزايد : « و در آن هنگام كه از دختران زنده به گور شده سؤال مىشود » * ( ( وَإِذَا الْمَوْؤُدَةُ سُئِلَتْ ) ) * .\r\n« به كدامين گناه كشته شدند » ؟ ! ( * ( بِأَيِّ ذَنْبٍ قُتِلَتْ ) * ) .\r\n« موؤدة » از ماده « وأد » ( بر وزن وعد ) به معنى دخترى است كه زنده در زير خاك دفن شده ، بعضى گفته‌اند ريشه آن به معنى ثقل و سنگينى است ، و چون اين دختران را در گور دفن مىكنند و خاك به روى آنها مىريزند ، اين تعبير درباره آنها به كار رفته است .\r\nدر بعضى از روايات در تفسير اين آيه توسعه داده شده ، تا آنجا كه شامل هر گونه قطع رحم ، و يا قطع مودت اهل بيت ع مىشود .\r\nدر حديثى از امام باقر ع مىخوانيم هنگامى كه از تفسير اين آيه سؤال شد فرمود : من قتل فى مودتنا : « منظور كسانى است كه در طريق محبت\r\n","description":"","footnote":"","page_name":" 176 ","page_number":176},
  {"content":"\r\nو دوستى ما كشته مىشوند » ( 1 ) .\r\nدر حديث ديگرى آمده است كه شاهد اين سخن آيه قربى است قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى : « بگو : من هيچ پاداشى در برابر دعوت نبوت از شما نمىطلبم جز محبت اهل بيتم » ( 2 ) .\r\nالبته ظاهر آيه همان تفسير اول است ، ولى ملاك و مفهوم آن قابل چنين توسعه اى مىباشد .\r\n\r\nنكته‌ها :\r\n\r\n1 - زنده به گور كردن دختران :\r\nيكى از دردناكترين و وحشيانه ترين پديده‌هاى عصر جاهليت عرب پديده « واد » است كه در قرآن مجيد مكرر به آن اشاره شده .\r\nگرچه بعضى معتقدند كه اين جنايت در همه قبائل عرب عموميت نداشته ، و تنها در قبيله « كنده » ( يا بعضى از قبائل ديگر ) بوده است ، ولى مسلما مساله نادرى نيز محسوب نمىشده ، و گرنه قرآن با اين تاكيد و به طور مكرر ، روى آن صحبت نمىكرد .\r\nولى به هر حال اين كار به قدرى وحشتناك است كه حتى موارد نادر آن ، قابل دقت و بررسى است .\r\nمفسران گفته‌اند : در جاهليت عرب ، هنگامى كه وقت وضع حمل زن فرا مىرسيد ، حفره اى در زمين حفر مىكرد و بالاى آن مىنشست ، اگر نوزاد دختر بود ، آن را در ميان حفره پرتاب مىكرد ، و اگر پسر بود ، آن را نگاه مىداشت ، لذا يكى از شعراى آنها در همين زمينه با لحن افتخار آميزى مىگويد :\r\n\r\n","description":"","footnote":"\r\n( 1 و 2 ) « برهان » جلد 4 صفحه 432 حديث 11 و 7 .\r\n","page_name":" 177 ","page_number":177},
  {"content":"\r\n\r\nسميتها اذا ولدت تموت\r\nو القبر صهر ضامن ذميت\r\n\r\n« نام آن نوزاد دختر را به هنگام تولد » تموت « ( يعنى مىميرد در مقابل يحيى كه مفهومش اين است كه زنده مىماند ) گذاشتم ! و قبر داماد من است كه او را در بر گرفته و خاموش ساخته است » ! ( 1 ) .\r\nعامل پيدايش اين جنايت ، امور مختلفى بوده است از جمله :\r\nعدم ارزش زن به عنوان يك انسان در جامعه جاهلى .\r\nمساله فقر شديد كه بر آن جامعه حاكم بوده ، مخصوصا با توجه به اينكه دختران همانند پسران قادر بر توليد اقتصادى نبودند ، و در غارتگريها شركت نداشتند .\r\nهمچنين اين فكر كه در جنگهاى فراوان قبيله اى آن روز ، ممكن بود دختران به اسارت در آيند ، و به اصطلاح نواميس آنها به دست بيگانگان بيفتد و از اين راه لكه ننگى بر دامنشان بنشيند ، در اين كار بىاثر نبود .\r\nاين عوامل چند گانه دست به دست هم داد ، و پديده وحشتناك « واد » و زنده به گور كردن دختران را به وجود آورده بود .\r\nبا نهايت تاسف اين مساله به اشكال ديگرى در جاهليت قرون اخير نيز خودنمايى مىكند ، در شكل آزادى سقط جنين كه به صورت قانونى در بسيارى از كشورهاى به اصطلاح متمدن رواج يافته اگر عرب جاهلى بعد از تولد نوزادان را مىكشت انسانهاى متمدن عصر ما آن را در شكم مادر مىكشند ! شرح بيشترى در اين زمينه در جلد 11 صفحه 270 تا 274 نوشته‌ايم ( ذيل آيه 59 سوره نحل ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 444 .\r\n","page_name":" 178 ","page_number":178},
  {"content":"\r\n2 - قابل توجه اين كه قرآن مجيد به قدرى اين مساله را زشت و منفور شمرده ، و با آن برخورد قاطع كرده است كه حتى رسيدگى به اين موضوع را مقدم بر مساله نشر نامه‌هاى اعمال در قيامت و دادخواهى در مسائل ديگر مىشمرد ، و اين نهايت اهتمام اسلام را به خون انسانها و مخصوصا انسانهاى بىگناه ، همچنين ارزش جنس زن را از ديدگاه اسلام نشان مىدهد .\r\n3 - نكته ديگرى كه توجه به آن در اينجا لازم است اين كه قرآن نمىگويد از قاتلين سؤال مىكنند ، بلكه مىگويد از اين كودكان معصوم سؤال مىشود كه گناهشان چه بوده است كه چنين بيرحمانه كشته شدند ؟ گويى قاتلين ارزش بازپرسى را هم ندارند ، بعلاوه شهادت و گواهى اين مقتولين به تنهايى كافى است .\r\n","description":"","footnote":"","page_name":" 179 ","page_number":179},
  {"content":"\r\n\r\n[ سوره التكوير ‹ 81 › : آيات 10 تا 14 
  ]\r\nوَ إِذَا الصُّحُفُ نُشِرَتْ ‹ 10 › وَإِذَا السَّماءُ كُشِطَتْ ‹ 11 › وَإِذَا الْجَحِيمُ سُعِّرَتْ ‹ 12 › وَإِذَا الْجَنَّةُ أُزْلِفَتْ ‹ 13 › عَلِمَتْ نَفْسٌ ما أَحْضَرَتْ ‹ 14 ›\r\n\r\nترجمه :\r\n10 - و در آن هنگام كه نامه‌هاى اعمال گشوده شود .\r\n11 - و در آن هنگام كه پرده از روى آسمان بر گرفته شود .\r\n12 - و در آن هنگام كه دوزخ شعله ور گردد .\r\n13 - و در آن هنگام كه بهشت نزديك شود .\r\n14 - آرى در آن موقع هر كس مىداند چه چيزى را آماده كرده است !\r\n\r\nتفسير : آن روز معلوم شود كه در چه كاريم همه ؟\r\nبه دنبال بحثى كه در آيات گذشته در مورد مرحله اول رستاخيز يعنى مرحله ويرانى اين جهان آمده بود ، در آيات مورد بحث به مرحله دوم آن يعنى بروز و ظهور عالم ديگر و حسابرسى اعمال اشاره مىكند .\r\nنخست مىفرمايد : « و در آن هنگام كه نامه‌هاى اعمال گشوده شود »\r\n","description":"","footnote":"","page_name":" 180 ","page_number":180},
  {"content":"\r\n( * ( وَإِذَا الصُّحُفُ نُشِرَتْ ) * ) .\r\n« صحف » جمع « صحيفه » در اصل به معنى چيز گسترده است ، مانند صفحه صورت ، و سپس به الواح و كاغذهايى كه روى آن مطالبى را مىنويسند اطلاق شده است .\r\nگشوده شدن نامه‌هاى اعمال در قيامت هم در برابر چشم صاحبان آنها است ، تا بخوانند و خودشان به حساب خود برسند ، همانگونه كه در سوره اسراء آيه 14 آمده است : اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً .\r\nو هم در برابر چشم ديگران است كه خود تشويقى است براى نيكوكاران و مجازات و رنجى است براى بدكاران .\r\nسپس مىافزايد : « و در آن زمان كه پرده از روى آسمان بر گرفته شود » ( * ( وَإِذَا السَّماءُ كُشِطَتْ ) * ) .\r\n« كشطت » از ماده « كشط » ( بر وزن كشف ) در اصل چنان كه « راغب » در « مفردات » مىگويد : به معنى « كندن پوست حيوان » است ، و بنا به گفته « ابن منظور » در « لسان العرب » به معنى بر داشتن پرده از روى چيزى نيز آمده است ، و لذا هنگامى كه ابرها پاره شوند و متفرق گردند اين تعبير به كار مىرود .\r\nمنظور از آن در آيه مورد بحث اين است كه پرده هايى كه در اين دنيا بر جهان ماده و عالم بالا افكنده شده ، و مانع از آن است كه مردم فرشتگان يا بهشت و دوزخ را كه درون اين جهان است ببينند كنار مىرود ، و انسانها حقايق عالم هستى را مىبينند ، و همانطور كه در آيات بعد مىآيد دوزخ شعله ور ، و بهشت به انسانها نزديك مىگردد .\r\nآرى روز قيامت « يوم البروز » است ، و حقايق اشياء در آن روز ظاهر\r\n","description":"","footnote":"","page_name":" 181 ","page_number":181},
  {"content":"\r\nو آشكار مىگردد ، و پرده از آسمان برداشته مىشود .\r\nمطابق اين تفسير آيه فوق ناظر به حوادث مرحله دوم رستاخيز ، يعنى مرحله باز گشت انسانها به زندگى و حيات نوين است ، آيات قبل و بعد نيز ناظر به همين معنى است ، و اينكه بسيارى از مفسران آن را به معنى درهم پيچيده شدن آسمانها ، و ناظر به حوادث مرحله اول رستاخيز يعنى فناى جهان دانسته‌اند بسيار بعيد به نظر مىرسد ، زيرا نه موافق معنى ريشه اى « كشطت » مىباشد كه به معنى پوست كندن و پرده بر گرفتن است ، و نه با نظم آيات قبل و بعد سازگار است .\r\nو لذا در آيه بعد مىافزايد : « و در آن هنگام كه دوزخ فروزان و شعله ور گردد » ( * ( وَإِذَا الْجَحِيمُ سُعِّرَتْ ) * ) .\r\nمطابق آيه وَإِنَّ جَهَنَّمَ لَمُحِيطَةٌ بِالْكافِرِينَ « دوزخ به كافران احاطه دارد » ( توبه - 49 ) جهنم هم امروز موجود است ، ولى پرده‌ها و حجابهاى عالم دنيا مانع از مشاهده آن است ، همانگونه كه مطابق بسيارى از آيات قرآن بهشت نيز هم اكنون آماده براى پرهيزكاران است ( 1 ) .\r\nو نيز به همين دليل در آيه بعد مىفرمايد : « و در آن زمان كه بهشت به پرهيزگاران نزديك شود » ( * ( وَإِذَا الْجَنَّةُ أُزْلِفَتْ ) * ) .\r\nهمين معنى در آيه 90 سوره « شعرا » نيز آمده است با اين تفاوت كه در اينجا تصريح به نام « متقين » نشده و در آنجا تصريح شده است .\r\n« ازلفت » از ماده « زلف » ( بر وزن حرف ) و « زلفى » ( بر وزن كبرى ) به معنى قرب و نزديكى است ، ممكن است منظور نزديكى مكانى باشد ، و يا زمانى ،\r\n\r\n","description":"","footnote":"\r\n( 1 ) آل عمران - 133 - حديد - 21 .\r\n","page_name":" 182 ","page_number":182},
  {"content":"\r\nو يا از نظر اسباب و مقدمات ، و يا همه اينها ، يعنى بهشت هم از نظر مكان به مؤمنان نزديك مىشود و هم از نظر زمان ورود و هم اسباب و وسائلش در آنجا سهل و آسان است .\r\nقابل توجه اينكه نمىگويد : نيكوكاران به بهشت نزديك مىشوند بلكه مىگويد بهشت را به آنها نزديك مىسازند ، و اين محترمانه ترين تعبيرى است كه در اين زمينه ممكن است .\r\nهمانگونه كه گفتيم بهشت و جهنم هم اكنون وجود دارند اما در آن روز بهشت نزديكتر و دوزخ از هر زمان شعله ورتر مىگردد .\r\nو بالآخره در آخرين آيه مورد بحث كه در حقيقت مكمل تمام آيات گذشته و جزايى براى جمله‌هاى شرطيه است كه در دوازده آيه قبل آمده مىفرمايد :\r\n« در آن موقع هر كس مىداند چه چيزى را حاضر كرده است » ! ( * ( عَلِمَتْ نَفْسٌ ما أَحْضَرَتْ ) * ) .\r\nو اين تعبير به خوبى نشان مىدهد كه همه اعمال انسانها در آنجا حاضر مىشود ، و علم و آگاهى آدمى نسبت به آنها علمى توام با شهود و مشاهده خواهد بود .\r\nاين حقيقت در آيات متعدد ديگرى از قرآن نيز آمده است : در آيه 49 سوره كهف مىخوانيم : وَوَجَدُوا ما عَمِلُوا حاضِراً و در آخرين آيات سوره زلزال آمده است : فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه : « هر كس به اندازه ذره‌اى كار نيك كرده باشد آن را مىبيند ، و هر كس به اندازه ذره‌اى كار بد كرده باشد آن را مىبيند » .\r\nاين آيه نيز بيانگر تجسم اعمال است و اينكه اعمال انسانها كه ظاهرا در\r\n","description":"","footnote":"","page_name":" 183 ","page_number":183},
  {"content":"\r\nاين جهان نابود مىشود هرگز نابود نشده ، و در آن روز به صورتهاى مناسبى مجسم مىگردد و در عرصه محشر حاضر مىشود .\r\n\r\nنكته‌ها :\r\n\r\n1 - نظم آيات\r\nدر آيات مورد بحث و آيات گذشته به دوازده حادثه در رابطه با مساله رستاخيز اشاره شده كه شش حادثه نخست مربوط به مرحله اول ، يعنى فناى اين جهان است ، و شش حادثه دوم مربوط به مرحله دوم ، يعنى زندگانى مجدد و حيات پس از مرگ است در قسمت اول سخن از تاريكى خورشيد ، بىفروغى ستارگان ، تزلزل و حركت كوه‌ها ، آتش گرفتن درياها ، فراموش شدن اموال و ثروتها ، و متوحش شدن حيوانات است .\r\nو در مرحله دوم سخن از محشور شدن انسانها در صفوف جداگانه سؤال از دختران بىگناهى كه ، زنده به گور شدند ، گشوده شدن نامه اعمال ، كنار رفتن حجابها از صفحه آسمان ، بر افروخته شدن آتش دوزخ ، نزديك شدن بهشت ، و بالآخره آگاهى كامل انسان از اعمال خويش است .\r\nاين آيات در عين كوتاهى به قدرى پر معنى ، و پر طنين و بيدارگر است كه هر انسانى را تكان مىدهد ، و در عالمى از انديشه و فكر فرو مىبرد ، به گونه اى كه سرانجام اين جهان ، و چگونگى رستاخيز را در عباراتى كوتاه در برابر چشمان خود مجسم مىبيند ، و چه زيبا و رسا است آيات قرآن و تعبيراتش ، و چه پر معنى و الهام بخش است اشارات و نكاتش ؟ !\r\n","description":"","footnote":"","page_name":" 184 ","page_number":184},
  {"content":"\r\n\r\n2 - آيا منظومه شمسى و ستارگان خاموش مىشوند ؟\r\nقبل از هر چه بايد بدانيم خورشيد اين كانون حياتبخش منظومه ما گرچه نسبت به ستارگان آسمان ستاره متوسطى است ولى در حد ذات خود و نسبت به كره زمين فوق العاده عظيم است ، طبق بررسى دانشمندان حجم آن يك ميليون و و سيصد هزار مرتبه از زمين بزرگتر است ! منتها چون فاصله اى در حدود يكصد و پنجاه ميليون كيلومتر با ما دارد به اندازه فعلى ديده مىشود .\r\nبراى تجسم عظمت و وسعت خورشيد همين اندازه كافى است كه اگر كره ماه و زمين را با همين فاصله اى كه الان بين آنها وجود دارد به داخل خورشيد منتقل كنيم ماه به آسانى مىتواند دور زمين بگردد بىآنكه از سطح خورشيد خارج شود ! حرارت سطح خورشيد را بالغ بر شش هزار درجه سانتيگراد ! و حرارت عمق آن را بالغ بر چند ميليون درجه مىدانند ! ! ! هر گاه بخواهيم وزن خورشيد را بر حسب تن بيان كنيم بايد عدد ( 2 ) را بنويسيم و بيست و هفت صفر پهلوى آن بگذاريم ( يعنى دو ميليارد ميليارد ميليارد تن ) ! از سطح خورشيد شعله هايى زبانه مىكشد كه ارتفاع آن گاه بالغ بر يكصد و شصت هزار كيلومتر است ، و كره زمين به آسانى در وسط آن گم مىشود ، چرا كه قطر كره زمين بيش از دوازده هزار كيلومتر نيست .\r\nو اما منبع انرژى حرارتى و نورانى خورشيد بر خلاف آنچه بعضى تصور مىكنند ناشى از سوختن نيست چرا كه به گفته « جورج گاموف » در كتاب « پيدايش و مرگ خورشيد » اگر جرم خورشيد از زغال سنگ خالص ساخته شده بود و در زمان نخستين فرعون مصر آن را آتش زده بودند بايد تا امروز تمام آن سوخته و چيزى جز خاكستر بر جاى نمانده باشد ، هر نوع ماده سوختنى ديگرى بجاى\r\n","description":"","footnote":"","page_name":" 185 ","page_number":185},
  {"content":"\r\nزغال سنگ فرض كنيم همين اشكال را دارد .\r\nحقيقت اين است كه مفهوم سوختن در مورد خورشيد صادق نيست ، آنچه صدق مىكند انرژى حاصل از تجزيه‌هاى اتمى است ، و مىدانيم اين انرژى فوق العاده عظيم است ، بنا بر اين اتمهاى خورشيد دائما در حال تجزيه و تشعشع و تبديل به انرژى است ، كه طبق محاسبه دانشمندان هر ثانيه اى كه بر او مىگذرد چهار ميليون تن از او كاسته مىشود ! اما حجم خورشيد به قدرى عظيم است كه با گذشت هزاران سال خم به ابرو نمىآورد ، و كمترين تغييرى ظاهرا در وضع آن حاصل نمىشود .\r\nولى بايد دانست كه همين امر در دراز مدت به فنا و نابودى خورشيد كمك مىكند و سرانجام اين جرم عظيم لاغر و لاغرتر و كم فروغ و عاقبت بىنور مىشود ، اين امر درباره ساير ستارگان نيز صادق است ( 1 ) .\r\nبنا بر اين آنچه در آيات فوق پيرامون تاريك شدن خورشيد و متلاشى شدن ستارگان آمده است حقيقتى است كه با علم امروز كاملا هماهنگ مىباشد ، و قرآن زمانى اين حقايق را بيان كرده كه نه تنها در محيط جزيره عربستان كه در محافل جهان علمى آن روز نيز از اين مسائل خبرى نبود .\r\n\r\n","description":"","footnote":"\r\n( 1 ) اقتباس از كتابهاى « پيدايش و مرگ خورشيد » و « نجوم بىتلسكوب » و « ساختمان خورشيد » .\r\n","page_name":" 186 ","page_number":186},
  {"content":"\r\n\r\n[ سوره التكوير ‹ 81 › : آيات 15 تا 25 
  ]\r\nفَلا أُقْسِمُ بِالْخُنَّسِ ‹ 15 › الْجَوارِ الْكُنَّسِ ‹ 16 › وَاللَّيْلِ إِذا عَسْعَسَ ‹ 17 › وَالصُّبْحِ إِذا تَنَفَّسَ ‹ 18 › إِنَّه لَقَوْلُ رَسُولٍ كَرِيمٍ ‹ 19 ›\r\nذِي قُوَّةٍ عِنْدَ ذِي الْعَرْشِ مَكِينٍ ‹ 20 › مُطاعٍ ثَمَّ أَمِينٍ ‹ 21 › وَما صاحِبُكُمْ بِمَجْنُونٍ ‹ 22 › وَلَقَدْ رَآه بِالأُفُقِ الْمُبِينِ ‹ 23 › وَما هُوَ عَلَى الْغَيْبِ بِضَنِينٍ ‹ 24 ›\r\nوَ ما هُوَ بِقَوْلِ شَيْطانٍ رَجِيمٍ ‹ 25 ›\r\n","description":"","footnote":"","page_name":" 187 ","page_number":187},
  {"content":"\r\n\r\nترجمه :\r\n15 - سوگند به ستارگانى كه باز مىگردند .\r\n16 - حركت مىكنند و از ديده‌ها پنهان مىشوند .\r\n17 - و قسم به شب هنگامى كه پشت كند و به آخر رسد ، 18 - و صبح هنگامى كه تنفس كند ، 19 - كه اين ( قرآن ) كلام فرستاده بزرگوارى است ( جبرئيل امين ) .\r\n20 - كه صاحب قدرت است و نزد ( خداوند ) صاحب عرش مقام و الا دارد .\r\n21 - فرمانروا و امين است .\r\n22 - و مصاحب شما ( پيامبر ) ديوانه نيست .\r\n23 - او رسول الهى ( جبرئيل ) را در افق روشن مشاهده كرد .\r\n24 - او نسبت به آنچه از طريق وحى دريافت داشته بخل ندارد .\r\n25 - اين ( قرآن ) گفته شيطان رجيم نيست .\r\n\r\nتفسير : پيك وحى الهى بر او نازل شده\r\nبه دنبال آيات گذشته كه سخن از معاد و مقدمات رستاخيز و بخشى از حوادث آن روز بزرگ مىگفت ، در اين آيات به بحث از حقانيت قرآن و صدق گفتار پيامبر اسلام ص مىپردازد ، و در حقيقت آنچه را در آيات قبل پيرامون معاد آمده است تاكيد مىكند و با ذكر قسمهاى آگاهى بخش ، مطلب را مؤكد مىسازد .\r\nنخست مىفرمايد : « قسم به ستارگانى كه باز مىگردند » * ( ( فَلا أُقْسِمُ بِالْخُنَّسِ ) ) * ( 1 ) .\r\n\r\n","description":"","footnote":"\r\n( 1 ) در اينكه « لا » در لا اقسم نافيه است يا زائده و براى تاكيد مفسران در اينجا بحثهايى دارند و چون در آغاز سوره قيامت در همين جلد در اين زمينه بحث كرده‌ايم نيازى به تكرار نيست .\r\n","page_name":" 188 ","page_number":188},
  {"content":"\r\n« حركت مىكنند و از ديده‌ها پنهان مىشوند » * ( ( الْجَوارِ الْكُنَّسِ ) ) * .\r\n« خنس » جمع « خانس » از ماده « خنس » ( بر وزن شمس ) در اصل به معنى انقباض و باز گشت و پنهان شدن است ، و شيطان را از اين جهت « خناس » مىگويند كه خود را مخفى مىكند ، و هنگامى كه نام خدا برده شود منقبض مىشود همان گونه كه در حديث آمده است\r\nالشيطان يوسوس الى العبد فاذا ذكر اللَّه خنس\r\n« شيطان پيوسته بندگان خدا را وسوسه مىكند و هنگامى كه خدا را ياد كنند بر مىگردد » ( 1 ) .\r\n« جوار » جمع « جاريه » به معنى رونده سريع است .\r\n« كنس » جمع « كانس » از ماده « كنس » ( بر وزن شمس ) به معنى مخفى شدن است و « كناس » ( بر وزن پلاس ) به لانه پرندگان و مخفيگاه آهوان و حيوانات وحشى گفته مىشود .\r\nدر اينكه منظور از اين سوگندها چيست بسيارى از مفسران معتقدند كه اشاره به پنج ستاره سيار منظومه شمسى است كه با چشم غير مسلح ديده مىشود ( عطارد ، زهره ، مريخ ، مشترى ، و زحل ) .\r\nتوضيح اينكه اگر در چند شب متوالى چشم به آسمان بدوزيم به اين معنى پى مىبريم كه ستارگان آسمان دستجمعى تدريجا طلوع مىكنند و با هم غروب مىنمايند بىآنكه تغييرى در فواصل آنها به وجود آيد ، گويى مرواريدهايى هستند كه روى يك پارچه سياه در فواصل معينى دوخته شده‌اند ، و اين پارچه را از يك طرف بالا مىآورند و از طرف ديگر پائين مىكشند ، تنها پنج ستاره است كه از اين قانون كلى مستثنا است ، يعنى در لابلاى ستارگان ديگر حركت\r\n\r\n","description":"","footnote":"\r\n( 1 ) لسان العرب ماده خنس .\r\n","page_name":" 189 ","page_number":189},
  {"content":"\r\nمىكند گويى پنج مرواريد ندوخته روى اين پارچه آزاد قرار گرفته‌اند ، و در لابلاى آنها مىغلطند ! اينها همان پنج ستاره بالا است كه عضو خانواده منظومه شمسى مىباشد ، و حركات آنها به خاطر نزديكيشان با ما است ، و گرنه ساير ستارگان آسمان نيز داراى چنين حركاتى هستند اما چون از ما بسيار دورند ما نمىتوانيم حركات آنها را احساس كنيم ، اين از يك سو .\r\nاز سوى ديگر : توجه به اين نكته لازم است كه علماى هيئت اين ستارگان را « نجوم متحيره » ناميده‌اند زيرا حركات آنها روى خط مستقيم نيست ، و به نظر مىرسد كه مدتى سير مىكنند بعد كمى بر مىگردند ، دو مرتبه به سير خود ادامه مىدهند كه درباره علل آن در علم « هيئت » بحثهاى فراوانى شده است .\r\nآيات فوق ممكن است اشاره به همين باشد كه اين ستارگان داراى حركتند ( الجوار ) و در سير خود رجوع و باز گشت دارند ( الخنس ) و سرانجام به هنگام طلوع سپيده صبح و آفتاب مخفى و پنهان مىشوند ، شبيه آهوانى كه شبها در بيابانها براى به دست آوردن طعمه مىگردند ، و به هنگام روز از ترس صياد و حيوانات وحشى در « كناس » خود مخفى مىشوند ( الكنس ) .\r\nاين احتمال نيز وجود دارد كه منظور از « كنس » پنهان شدن آنها در شعاع خورشيد است ، به اين معنى كه به هنگام گردش در اطراف خورشيد گاه به نقطه اى مىرسند كه در كنار خورشيد قرار مىگيرند و مطلقا پيدا نيستند كه علماء نجوم از آن تبير به « احتراق » مىكنند ، و اين نكته لطيفى است كه با توجه و دقت در وضع اين ستارگان روشن مىشود .\r\nبعضى نيز « كنس » را اشاره به قرار گرفتن اين ستارگان در برجهاى آسمانى مىدانند كه شباهت به پنهان شدن آهوان در لانه هايشان دارد البته معلوم است كه سيارات منظومه شمسى منحصر به اين پنج ستاره نيستند ، و سه ستاره ديگر\r\n","description":"","footnote":"","page_name":" 190 ","page_number":190},
  {"content":"\r\nبه نامهاى « اورانوس » « پلوتون » « و نپتون » وجود دارد كه تنها با دوربينهاى نجومى قابل مشاهده‌اند و با كره زمين مجموعا نه سياره منظومه شمسى را تشكيل مىدهند ( البته بسيارى از اين سيارات نهگانه « قمر » يا « قمرهايى » دارند كه حساب آنها از اين جمع جدا است ) . ضمنا تعبير به « جوارى » جمع « جاريه » كه يكى از معانى آن كشتيهاى در حال حركت است تعبير لطيفى است كه شباهت حركت اين ستارگان را در اوقيانوس آسمان به حركت كشتيها بر صفحه درياها نشان مىدهد .\r\nبه هر حال گويا قرآن مجيد مىخواهد با اين سوگندهاى پر معنى و آميخته با نوعى ابهام انديشه‌ها را به حركت در آورد و متوجه وضع خاص و استثنايى اين سيارات در ميان خيل عظيم ستارگان آسمان كند ، تا بيشتر در آن فكر كنند و به عظمت پديدآورنده اين دستگاه عظيم آشناتر شوند .\r\nبعضى از مفسران تفسيرهاى ديگرى براى آيات فوق كرده‌اند كه چون قابل ملاحظه نبود از ذكر آن خوددارى شد .\r\nدر حديثى از امير مؤمنان نيز آمده است كه در تفسير اين آيات فرمود :\r\nهى خمسة انجم : زحل ، و المشترى و المريخ ، و الزهره ، و عطارد :\r\n« آنها پنج ستاره‌اند : زحل و مشترى و مريخ و زهره و عطارد » ( 1 ) .\r\nسپس به دومين سوگند پرداخته ، مىگويد : « قسم به شب هنگامى كه پشت كند و به آخر رسد » ( * ( وَاللَّيْلِ إِذا عَسْعَسَ ) * ) .\r\n« عسعس » از ماده « عسعسة » در اصل به معنى تاريكى رقيق است و از آنجا كه در ابتدا و انتهاى شب تاريكى رقيقتر مىشود اين معنى در مورد روى\r\n\r\n","description":"","footnote":"\r\n( 1 ) « مجمع البيان » جلد 10 صفحه 446\r\n","page_name":" 191 ","page_number":191},
  {"content":"\r\nآوردن يا پشت كردن شب به كار مىرود ، و اطلاق كلمه « عسس » به ماموران شب گرد نيز به همين مناسبت است .\r\nگرچه اين واژه همانگونه كه گفتيم دو معنى كاملا مختلف دارد ، ولى در اينجا به قرينه آيه بعد كه سخن از صبح مىگويد منظور همان پايان گرفتن شب است ، و در حقيقت شبيه سوگندى است كه در آيه 33 سوره مدثر آمده وَاللَّيْلِ إِذْ أَدْبَرَ .\r\nاصولا شب همانگونه كه قبلا اشاره كرده‌ايم يكى از مواهب بزرگ الهى است ، هم مايه آرامش روح و جسم است ، و هم سبب تعديل حرارت آفتاب و ادامه حيات موجودات ، ولى تكيه روى پايان شب ممكن است به خاطر اين باشد كه رو به سوى روشنايى و نور مىرود ، و از اين گذشته بهترين زمان براى نيايش و عبادت پروردگار است ، و آغاز حركت و جنبش در عالم حيات .\r\nو سر انجام به سراغ سومين و آخرين قسم رفته ، مىفرمايد : « و سوگند به صبح هنگامى كه تنفس كند » ! ( * ( وَالصُّبْحِ إِذا تَنَفَّسَ ) * ) .\r\nچه تعبير جالبى ؟ صبح را به موجود زنده اى تشبيه كرده كه نخستين تنفسش با طلوع سپيده آغاز مىشود ، و روح حيات در همه موجودات مىدمد ، گويى در زير دست و پاى لشكر زنگى شب نفسش بريده بود ، و با درخشيدن اولين شعاع نور از زير چنگال او آزاد مىشود و نفس تازه مىكند ! .\r\nاين تعبير شبيه تعبيرى است كه در سوره مدثر بعد از سوگند به شب آمده است كه مىفرمايد : وَالصُّبْحِ إِذا أَسْفَرَ : « سوگند به صبح هنگامى كه نقاب از چهره بر گيرد » گويى ظلمت شب همچون نقاب سياهى بر صورت صبح افتاده ، به هنگام سپيده دم نقاب را كنار مىزند و چهره نورانى و پر فروغ خود را كه نشانه\r\n","description":"","footnote":"","page_name":" 192 ","page_number":192},
  {"content":"\r\nزندگى و حيات است به جهانيان نشان دهد .\r\nدر آيه بعد به چيزى كه تمام اين سوگندها به خاطر آن ياد شده پرداخته مىفرمايد : « يقينا اين قرآن كلام فرستاده بزرگوارى است ( جبرئيل امين ) كه از سوى خداوند براى پيامبرش آورده » ( * ( إِنَّه لَقَوْلُ رَسُولٍ كَرِيمٍ ) * ) .\r\nو اين پاسخى است به آنها كه پيامبر ص را متهم مىكردند كه قرآن را خود ساخته و پرداخته ، و به خدا نسبت داده است .\r\nدر اين آيه و آيات بعد پنج وصف براى « جبرئيل » پيك وحى خدا بيان شده ، كه در حقيقت اوصافى است كه براى هر فرستاده جامع الشرائط لازم است .\r\nنخست توصيف او به « كريم » بودن كه اشاره به ارزش وجودى او است ، آرى او نزد خداوند بزرگ وجودى است با ارزش و با اهميت .\r\nسپس به اوصاف ديگر او پرداخته ، مىافزايد : « او صاحب قدرت است ، و نزد خداوند صاحب عرش مقامى و الا دارد » ( * ( ذِي قُوَّةٍ عِنْدَ ذِي الْعَرْشِ مَكِينٍ ) * ) ( 1 ) « ذى العرش » اشاره به ذات پاك خداوند است ، گرچه او صاحب تمام عالم هستى است ولى از آنجا كه عرش خواه به معنى عالم ما وراء طبيعت باشد ، و يا مقام علم مكنون خداوند ، اهميت بيشترى دارد ، او را به صاحب عرش بودن\r\n\r\n","description":"","footnote":"\r\n( 1 ) مكين از ماده « مكانت » به معنى « مقام و منزلت » است ، و به طورى كه از كلمات راغب در مفردات و بعضى ديگر از مفسران استفاده مىشود اين ماده در اصل « اسم مكان » از ماده « كون » است ، سپس بر اثر كثرت استعمال آن را به منزله ماده فعل قرار داده و « تمسكن » از آن مشتق شده است مانند « تمسكن » كه از ماده « سكون » است .\r\n","page_name":" 193 ","page_number":193},
  {"content":"\r\nتوصيف مىكند .\r\nتعبير به « ذى قوة » ( صاحب قدرت ) درباره جبرئيل به خاطر آن است كه براى دريافت چنين پيام بزرگ و ابلاغ دقيق آن قدرت و نيروى عظيمى لازم است ، و اصولا هر رسول و فرستاده اى بايد در حدود رسالت خود صاحب قدرت باشد ، مخصوصا بايد از هر گونه فراموشكارى در زمينه پيامى كه مسئول ابلاغ آن است بر كنار باشد .\r\n« مكين » به معنى كسى است كه صاحب منزلت و « مكانت » است ، اساسا بايد رسول شخص بزرگ و فرد بر جسته اى باشد كه بتواند نمايندگى و رسالت او را به عهده گيرد ، و كاملا مقرب و نزديك به او باشد ، و مسلما تعبير به « عند » ( نزد ) به معنى حضور مكانى نيست ، چرا كه خداوند مكان ندارد بلكه حضور مقامى و قرب معنوى است .\r\nو در چهارمين و پنجمين توصيف مىگويد : « او فرمانرواى فرشتگان و امين است » ( * ( مُطاعٍ ثَمَّ أَمِينٍ ) * ) .\r\nتعبير به « ثم » كه براى اشاره به بعيد به كار مىرود ناظر به اين حقيقت است كه پيك وحى خدا در عالم فرشتگان نافذ الكلمه و مورد اطاعت است ، و از همه اينها گذشته در ابلاغ رسالت خويش نهايت امانت را دارد .\r\nاز روايات استفاده مىشود كه گاه جبرئيل امين براى ابلاغ آيات قرآن از سوى گروه عظيمى از فرشتگان همراهى مىشد و مسلما در ميان آنها مطاع بود و يك رسول بايد در ميان همراهانش مطاع باشد .\r\nدر حديثى آمده است به هنگام نزول اين آيات پيغمبر اكرم ص به جبرئيل فرمود :\r\nما احسن ما اثنى عليك ربك ! : ذى قوة عند ذى العرش\r\n","description":"","footnote":"","page_name":" 194 ","page_number":194},
  {"content":"\r\nمكين مطاع ثم امين ، فما كانت قوتك ؟ و ما كانت امانتك ؟ :\r\n« چه خوب خداوند تو را ستوده است كه فرموده : صاحب قدرت است ، و در نزد خداوند صاحب عرش قرب و مقام دارد و در آنجا فرمانروا است و امين ، نمونه اى از قدرت و امانت خود را بيان كن ! جبرئيل در پاسخ عرض كرد : اما نمونه قوت من اينكه مامور نابودى شهرهاى قوم لوط شدم ، و آن چهار شهر بود ، در هر شهر چهارصد هزار مرد جنگجو وجود داشت ، به جز فرزندان آنها ، من اين شهرها را از بين برداشتم و به آسمان بردم تا آنجا كه فرشتگان آسمان صداى حيوانات آنها را شنيدند ، سپس به زمين آوردم ، و زير و رو كردم ! و اما نمونه امانت من اين است كه هيچ دستورى به من داده نشده كه از آن دستور كمترين تخطى كرده باشم » ( 1 ) .\r\nسپس به نفى نسبت ناروايى كه به پيامبر ص مىدادند پرداخته مىافزايد :\r\n« مصاحب شما ديوانه نيست » * ( ( وَما صاحِبُكُمْ بِمَجْنُونٍ ) ) * .\r\nتعبير به « صاحب » كه به معنى ملازم و رفيق و همنشين است ، علاوه بر اينكه از مقام تواضع پيامبر نسبت به همه مردم حكايت مىكند ، كه او هرگز قصد برترى جويى نداشت ، اشاره به اين است كه او ساليان دراز در ميان شما زندگى كرده ، و همنشين با افراد شما بوده است ، و او را به عقل و درايت و امانت شناخته‌ايد ، چگونه نسبت جنون به او مىدهيد ؟ ! جز اينكه او بعد از بعثت ، تعليماتى با خود آورده كه با تعصبها و تقليدهاى كوركورانه و هوا و هوسهاى شما سازگار نيست ،\r\n\r\n","description":"","footnote":"\r\n( 1 ) « مجمع البيان » جلد 10 صفحه 446 - همين مضمون در تفسير « الدر المنثور » ذيل آيات مورد بحث نيز آمده است .\r\n","page_name":" 195 ","page_number":195},
  {"content":"\r\nلذا براى اينكه خود را از اطاعت دستورات او معاف كنيد چنين نسبت ناروايى را به او مىدهيد .\r\nنسبت « جنون » از جمله نسبتهايى است كه طبق آيات قرآن به همه پيامبران الهى از سوى دشمنان لجوج و معاند داده شده : كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ : « اين گونه است كه هيچ پيامبرى قبل از اينها به سوى قومى فرستاده نشد مگر اينكه گفتند ساحر است يا ديوانه » ( ذاريات - 52 ) .\r\nعاقل در منطق آنها كسى بود كه همرنگ با محيط فاسد باشد ، و دنباله رو شهوات آنها ، نان را به نرخ روز خورد ، و از هر حركت اصلاحى و انقلابى دورى كند ، و با اين معيار و ضابطه ، همه پيامبران از ديدگاه تاريك دنيا پرستان ديوانه بودند .\r\nبعد براى تاكيد ارتباط پيامبر ص با جبرئيل امين مىافزايد : « او به طور مسلم جبرئيل را در افق روشن و آشكار مشاهده كرد » ( * ( وَلَقَدْ رَآه بِالأُفُقِ الْمُبِينِ ) * ) منظور از افق مبين همان « افق اعلى » و افق آشكار كننده فرشتگان است كه پيامبر جبرئيل را در آن مشاهده كرد .\r\nبعضى آيه 7 سوره نجم را كه مىفرمايد : وَهُوَ بِالأُفُقِ الأَعْلى شاهد بر اين تفسير دانسته‌اند ، ولى همانگونه كه در تفسير سوره نجم بيان كرديم اين آيه همچون ساير آيات اين سوره حقيقت ديگرى را بازگو مىكند كه با مراجعه به آن روشن خواهد شد .\r\nبعضى نيز گفته‌اند : پيامبر ص جبرئيل را در صورت اصليش دو بار مشاهده كرد : يكى در آغاز بعثتش كه جبرئيل بر آن حضرت در افق بالا ظاهر گشت ، و تمامى شرق و غرب را پوشانده بود ، و آن چنان عظمت داشت كه پيامبر ص به\r\n","description":"","footnote":"","page_name":" 196 ","page_number":196},
  {"content":"\r\nهيجان آمد .\r\nمرتبه دوم در جريان معراج بود كه پيامبر ص او را در آسمانهاى بالا ، در صورت اصليش مشاهده كرد ، و آيه مورد بحث را نيز اشاره به آن مىدانند .\r\nاين احتمال نيز وجود دارد كه منظور مشاهده خداوند از طريق شهود باطنى بوده باشد براى توضيح بيشتر در اين زمينه به جلد 22 صفحه 486 به بعد ( سوره نجم آيات 5 تا 13 ) مراجعه فرمائيد ، سپس مىافزايد : « پيامبر نسبت به آنچه از طريق وحى از عالم غيب دريافت داشته بخيل نيست » ( * ( وَما هُوَ عَلَى الْغَيْبِ بِضَنِينٍ ) * ) .\r\nهمه را بىكم و كاست در اختيار بندگان خدا مىنهد ، او مانند بسيارى از مردم نيست كه وقتى به حقيقت مهمى دست مىيابند اصرار در كتمان آن دارند ، و غالبا از بيان آن بخل مىورزند ، و چه بسا آن معلومات را با خود به گور مىبرند .\r\nپيامبر ص چنين نيست ، او با سخاوت تمام آنچه را از طريق وحى دريافت داشته در اختيار همه نيازمندان مىگذارد ، و حتى در اختيار كسانى كه براى آن ارج و قربى قائل نيستند ، به اميد اينكه شايد هدايت شوند و راه حق را پيش گيرند .\r\n« ضنين » از ماده « ضنه » ( بر وزن منه ) به معنى بخل در مورد اشياء نفيس و گرانبها است ، و اين صفتى است كه هرگز در پيامبران وجود ندارد ، و اگر ديگران به خاطر علوم محدودشان چنين صفتى را دارند پيامبر كه سر چشمه علمش اوقيانوس بيكران علم خدا است از اين گونه صفات مبرا است .\r\nو نيز مىافزايد : « و آن گفته شيطان رجيم نيست » ( * ( وَما هُوَ بِقَوْلِ شَيْطانٍ رَجِيمٍ ) * ) .\r\n","description":"","footnote":"","page_name":" 197 ","page_number":197},
  {"content":"\r\nاين آيات قرآنى هرگز مانند سخنان كاهنان كه از طريق ارتباط با شياطين دريافت مىداشتند نمىباشد ، و نشانه‌هاى اين حقيقت در آن ظاهر است ، چرا كه سخنان كاهنان آميخته با دروغ و اشتباهات فراوان بود ، و بر محور اميال و مطامعشان دور مىزند : و اين هيچ نسبتى با قرآن مجيد ندارد .\r\nدر حقيقت پاسخى است به يكى از نعمتهاى ديگر مشركان كه مىگفتند پيامبر اسلام ص كاهن است ، و آنچه را آورده از شياطين گرفته ، در حالى كه سخن شيطانى تاريك است و گمراه كننده ، ولى آيات قرآنى - همانگونه كه در اولين بر خورد براى هر كس روشن مىشود سراسر نور و هدايت و روشنايى است .\r\nواژه « رجيم » در اصل از ماده « رجم » و « رجام » ( بر وزن لجام ) به معنى سنگ گرفته شده ، و سپس به پرتاب سنگ براى راندن شخص يا حيوانى اطلاق گرديده ، و بعد از آن به معنى هر گونه طرد كردن و دور كردن آمده ، و منظور از « شيطان رجيم » در اينجا همين معنى است ، يعنى شيطانى كه از درگاه خداوند مطرود است .\r\n\r\nنكته : شرايط رسول شايسته\r\nصفات پنجگانه اى كه در آيات فوق براى « جبرئيل امين » به عنوان فرستاده خداوند به سوى پيغمبر گرامى اسلام ص آمده ، صفاتى است كه با در نظر گرفتن سلسله مراتب در هر رسول و فرستاده اى ضرورت دارد .\r\nنخست كرامت و داشتن صفات برجسته نفسانى است كه او را لايق رسالت مهمى كند .\r\nسپس دارا بودن قدرت ( ذى قوة ) تا در امر رسالت خويش با قاطعيت و توانايى پيش رود ، و از هر ضعف و فتور و سستى بر كنار باشد .\r\n","description":"","footnote":"","page_name":" 198 ","page_number":198},
  {"content":"\r\nسپس داشتن مقام و منزلت در نزديكى كسى كه از طرف او رسالتى را پذيرفته ( مكين ) تا بتواند پيامها را به خوبى دريافت دارد ، و چنانچه جوابى لازم بود بدون هيچگونه ترس و واهمه اى ابلاغ كند .\r\nو در مرحله چهارم چنانچه امر رسالت مهم باشد بايد معاونانى داشته باشد كه او را در اين كار يارى كنند ، معاونانى گوش به فرمان و هماهنگ و فرمانبردار ( مطاع ) .\r\nو در مرحله نهايى دارا بودن « امانت » تا كسانى كه مىخواهند پيام را از آن رسول بگيرند بر او اعتماد كنند ، و گفتار او بىكم و كاست گفتار كسى محسوب شود كه از ناحيه او آمده است .\r\nهنگامى كه اين اصول پنجگانه تامين گردد حق رسالت ادا خواهد شد ، و لذا در حالات پيامبر اسلام ص و تاريخ زندگى او مىبينيم كه رسولان خود را با دقت زياد از ميان كسانى كه واجد اين صفات بودند انتخاب مىكرد كه يك نمونه زنده آن رسالت امير مؤمنان على ع از سوى پيغمبر ص در ابلاغ آيات آغاز سوره برائت به مشركان مكه در آن شرايط خاص است كه شرح آن در تفسير سوره برائت آمد .\r\nعلى ع مىفرمايد :\r\nرسولك ترجمان عقلك و كتابك ابلغ ما ينطق عنك :\r\n« فرستاده تو نمايانگر عقل تو است ، و نامه تو گوياترين سخنگويت » ( 1 ) .\r\n\r\n","description":"","footnote":"\r\n( 1 ) « نهج البلاغه » كلمات قصار كلمه 301 .\r\n","page_name":" 199 ","page_number":199},
  {"content":"\r\n\r\n[ سوره التكوير ‹ 81 › : آيات 26 تا 29 
  ]\r\nفَأَيْنَ تَذْهَبُونَ ‹ 26 › إِنْ هُوَ إِلَّا ذِكْرٌ لِلْعالَمِينَ ‹ 27 › لِمَنْ شاءَ مِنْكُمْ أَنْ يَسْتَقِيمَ ‹ 28 › وَما تَشاؤُنَ إِلَّا أَنْ يَشاءَ اللَّه رَبُّ الْعالَمِينَ ‹ 29 ›\r\n\r\nترجمه :\r\n26 - پس به كجا مىرويد ؟ ! 27 - اين قرآن چيزى جز تذكرى براى جهانيان نيست .\r\n28 - براى آنها كه مىخواهند راه مستقيم در پيش گيرند .\r\n29 - و شما اراده نمىكنيد مگر اينكه خداوند پروردگار جهانيان بخواهد .\r\n\r\nتفسير : اى غافلان به كجا مىرويد ؟ !\r\nدر آيات گذشته اين حقيقت روشن شد كه قرآن مجيد كلام خدا است ، چرا كه محتوايش نشان مىدهد كه گفتار شيطانى نيست بلكه سخن رحمانى است ، كه به وسيله پيك وحى خدا با قدرت و امانت كامل بر پيامبرى كه در نهايت اعتدال عقل است نازل شده ، پيامبرى كه در ابلاغ رسالت هرگز بخل نورزيده ، و آنچه به او تعليم شده بىكم و كاست بيان كرده است .\r\nدر آيات مورد بحث مخالفان را به خاطر عدم پيروى از اين كلام بزرگ\r\n","description":"","footnote":"","page_name":" 200 ","page_number":200},
  {"content":"\r\nمورد توبيخ قرار مىدهد ، يك استفهام توبيخى مىگويد : « با اين حال شما به كجا مىرويد » ؟ * ( ( فَأَيْنَ تَذْهَبُونَ ) ) * .\r\nچرا راه راست را رها كرده ، به بيراهه گام مىنهيد ؟ و چرا پشت به اين چراغ فروزان نموده رو به سوى تاريكى مىرويد ؟ ! مگر دشمن سعادت و سلامت خويش هستيد ؟\r\nسپس مىافزايد : « اين قرآن جز تذكر براى جهانيان نيست » ( * ( إِنْ هُوَ إِلَّا ذِكْرٌ لِلْعالَمِينَ ) * ) .\r\nهمه را اندرز مىدهد ، هشدار مىدهد ، تا از خواب غفلت بيدار شوند .\r\nو از آنجا كه براى هدايت و تربيت تنها « فاعليت فاعل » كافى نيست ، بلكه « قابليت قابل » نيز شرط است ، در آيه بعد مىافزايد : « قرآن مايه بيدارى است براى آنها كه مىخواهند راه مستقيم را بپويند » ( * ( لِمَنْ شاءَ مِنْكُمْ أَنْ يَسْتَقِيمَ ) * ) .\r\nقابل توجه اينكه در آيه قبل مىگويد : « قرآن مايه ذكر و بيدارى براى همه جهانيان است » و در اين آيه تنها گروه خاصى را ذكر مىكند همانها كه تصميمى بر قبول هدايت و پيمودن راه راست گرفته‌اند ، اين تفاوت به خاطر آن است كه آيه قبل عموميت اين فيض الهى را بيان مىكند ، و اين آيه شرط بهره گيرى از اين فيض را ، و تمام مواهب عالم چنين است كه اصل فيض عام است ولى استفاده از آن مشروط به اراده و تصميم است .\r\nشبيه همين معنى در آيه 2 سوره بقره آمده است ذلِكَ الْكِتابُ لا رَيْبَ فِيه هُدىً لِلْمُتَّقِينَ : « اين كتاب هيچگونه ترديدى در آن نيست ، و مايه هدايت پرهيزگاران است » .\r\nبه هر حال اين آيه از آياتى است كه نشان مىدهد خداوند انسان را آزاد\r\n","description":"","footnote":"","page_name":" 201 ","page_number":201},
  {"content":"\r\nو مختار آفريده ، و تصميم نهايى براى پيمودن راه حق و باطل با خود او است .\r\nتعبير به « يستقيم » تعبير جالبى است كه نشان مىدهد راه اصلى كه در پيش روى انسان قرار دارد راه مستقيم هدايت و سعادت است ، و بقيه راهها همه انحرافى است ، تمامى نيروهاى درون و برون انسان همه بسيج شده‌اند كه او را در اين راه مستقيم به حركت در آورند ، و اگر افراط و تفريطها ، وسوسه‌هاى شيطانى ، و تبليغات گمراه كننده در كار نباشد انسان با نداى فطرت در همين مسير مستقيم گام مىنهد مىدانيم خط مستقيم هميشه نزديكترين راه به مقصد است .\r\nاما از آنجا كه تعبير به مشيت و اراده انسان ممكن است اين توهم را ايجاد كند كه انسان چنان آزاد است كه هيچ نيازى در پيمودن اين راه به خداوند و توفيق الهى ندارد ، در آيه بعد كه آخرين آيه اين سوره است به بيان نفوذ مشيت پروردگار پرداخته مىفرمايد : « شما اراده نمىكنيد مگر اينكه خداوندى كه پروردگار جهانيان است بخواهد » ( * ( وَما تَشاؤُنَ إِلَّا أَنْ يَشاءَ اللَّه رَبُّ الْعالَمِينَ ) * ) .\r\nدر حقيقت مجموع اين دو آيه همان مساله دقيق و ظريف « امر بين الامرين » را بيان مىكند ، از يك سو مىگويد تصميمگيرى به دست شما است ، از سوى ديگر مىگويد : تا خدا نخواهد شما نمىتوانيد تصميم بگيريد ، يعنى اگر شما مختار و آزاد آفريده شده‌ايد اين اختيار و آزادى نيز از ناحيه خدا است ، او خواسته است كه شما چنين باشيد .\r\nانسان در اعمال خود نه مجبور است ، و نه صد در صد آزاد ، نه طريقه « جبر » صحيح است و نه طريقه « تفويض » بلكه هر چه او دارد ، از عقل و هوش و توانايى جسمى و قدرت تصميمگيرى همه از ناحيه خدا است ، و همين واقعيت است كه او را از يك سو دائما نيازمند به خالق مىسازد ، و از سوى ديگر به مقتضاى آزادى و اختيارش به او تعهد و مسئوليت مىدهد .\r\n","description":"","footnote":"","page_name":" 202 ","page_number":202},
  {"content":"\r\nتعبير به « * ( رَبُّ الْعالَمِينَ ) * » به خوبى نشان مىدهد كه مشيت الهى نيز در مسير تربيت و تكامل انسان و همه جهانيان است ، او هرگز نمىخواهد كسى گمراه شود ، يا گناه كند و از جوار قرب خدا دور افتد ، او به مقتضاى ربوبيتش همه كسانى را كه بخواهند در مسير تكامل گام بردارند يارى مىدهد .\r\nعجب اينكه طرفداران مسلك جبر تنها به آيه دوم چسبيده‌اند در حالى كه طرفداران تفويض نيز ممكن است به آيه اول متوسل شوند ، اين جداسازى آيات از يكديگر كه غالبا معلول پيشداوريهاى نادرست است مايه گمراهى است آيات قرآن را بايد در كنار هم گذاشت ، و از مجموع استفاده كرد .\r\nجالب اينكه بعضى از مفسران نقل كرده‌اند كه وقتى آيه اول ( * ( لِمَنْ شاءَ مِنْكُمْ أَنْ يَسْتَقِيمَ ) * ) نازل شد ، ابو جهل كه عملا از طرفداران عقيده تفويض بود گفت خوب شد همه اختيارات با ما است ، و اينجا بود كه آيه دوم نازل گرديد * ( وَما تَشاؤُنَ إِلَّا أَنْ يَشاءَ اللَّه رَبُّ الْعالَمِينَ ) * ( 1 ) .\r\nخداوندا مىدانيم پيمودن راه حق جز با توفيق تو ميسر نمىشود ، ما را در پيمودن اين راه موفق دار .\r\nپروردگارا ! ما آرزو كرده‌ايم كه در راه هدايت گام بگذاريم ، تو نيز اراده فرما كه دست ما را در اين راه بگيرى .\r\nبارالها ! صحنه محشر و دادگاه عدل تو بسيار هولناك و نامه اعمال ما از حسنات خالى است ، ما را در پناه عفو و فضلت جاى ده ، نه در برابر ميزان عدالت آمين رب العالمين .\r\nپايان سوره تكوير\r\n\r\n","description":"","footnote":"\r\n( 1 ) « روح المعانى » جلد 30 صفحه 62 و « روح البيان » جلد 10 صفحه 354 .\r\n","page_name":" 203 ","page_number":203},
  {"content":"\r\n","description":"","footnote":"","page_name":" 204 ","page_number":204},
  {"content":"\r\n\r\n‹ 82 › سوره انفطار اين سوره در مكه نازل شده و داراى 19 آيه است\r\n","description":"","footnote":"","page_name":" 205 ","page_number":205},
  {"content":"\r\n\r\nمحتواى سوره « انفطار »\r\nاين سوره مانند بسيارى از سوره‌هاى ديگر جزء آخر قرآن بر محور مسائل مربوط به قيامت دور مىزند ، و رويهمرفته در آيات نوزدهگانه آن به پنج موضوع در اين رابطه اشاره شده :\r\n1 - اشراط الساعة : يعنى حوادث عظيمى كه در پايان جهان و در آستانه قيامت رخ مىدهد .\r\n2 - توجه انسان به نعمتهاى خداوند كه سراسر وجود او را فرا گرفته ، و شكستن غرور او ، تا خود را براى معاد آماده سازد .\r\n3 - اشاره به فرشتگانى كه مامور ثبت اعمال انسانها هستند .\r\n4 - سر نوشت نيكان و بدان در قيامت .\r\n5 - گوشه اى از سختيهاى آن روز بزرگ .\r\n\r\nفضيلت تلاوت اين سوره\r\nدر حديثى از امام صادق ع مىخوانيم :\r\nمن قرأ هاتين السورتين « إِذَا السَّماءُ انْفَطَرَتْ ) * » و إِذَا السَّماءُ انْشَقَّتْ و جعلهما نصب عينه فى صلاة الفريضة و النافلة لم يحجبه من اللَّه حجاب ، و لم يحجزه من اللَّه حاجز ، و لم يزل ينظر الى اللَّه و ينظر اللَّه اليه حتى يفرغ من حساب الناس :\r\n« هر كس اين دو سوره : سوره انفطار و سوره انشقاق را تلاوت كند ، و آن دو را\r\n","description":"","footnote":"","page_name":" 206 ","page_number":206},
  {"content":"\r\nدر نماز فريضه و نافله برابر چشم خود قرار دهد هيچ حجابى او را از خدا محجوب نمىدارد ، و چيزى ميان او و خداوند حائل نمىشود ، پيوسته ( با چشم دل ) به خدا مىنگرد و خدا ( با لطفش ) به او نگاه مىكند ، تا از حساب مردم فارغ شود » ( 1 ) .\r\nمسلما نعمت بزرگ حضور در پيشگاه خدا ، و از ميان رفتن حجابها ميان او و پروردگار ، براى كسى است كه اين دو سوره را در عمق جانش جاى دهد و خود را بر اساس آن بسازد ، نه اينكه به لقلقه زبان اكتفاء كند .\r\n\r\n","description":"","footnote":"\r\n( 1 ) « مجمع البيان » جلد 10 صفحه 447 و « نور الثقلين » جلد 5 صفحه 520 ( از كتاب ثواب الاعمال ) .\r\n","page_name":" 207 ","page_number":207},
  {"content":"\r\nسوره انفطار\r\n\r\n[ سوره الانفطار ‹ 82 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nإِذَا السَّماءُ انْفَطَرَتْ ‹ 1 › وَإِذَا الْكَواكِبُ انْتَثَرَتْ ‹ 2 › وَإِذَا الْبِحارُ فُجِّرَتْ ‹ 3 › وَإِذَا الْقُبُورُ بُعْثِرَتْ ‹ 4 ›\r\nعَلِمَتْ نَفْسٌ ما قَدَّمَتْ وَأَخَّرَتْ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - آن زمان كه آسمان ( كرات آسمانى ) از هم شكافته شود .\r\n2 - و آن زمان كه ستارگان پراكنده شود و فرو ريزد .\r\n3 - و آن زمان كه درياها به هم پيوسته شود .\r\n4 - و آن زمان كه قبرها زير و رو شود ( و مردگان خارج شوند ) .\r\n5 - در آن زمان هر كس مىداند آنچه را از قبل فرستاده ، و آنچه را براى بعد گذاشته است .\r\n","description":"","footnote":"","page_name":" 208 ","page_number":208},
  {"content":"\r\n\r\nتفسير : آن زمان كه نظام جهان درهم ريزد !\r\nباز در آغاز اين سوره به قسمتى از حوادث وحشتانگيزى كه در آستانه رستاخيز سرتاسر اين جهان را فرا مىگيرد بر خورد مىكنيم .\r\nنخست مىفرمايد :\r\n« در آن زمان كه آسمان ( كرات آسمانى ) از هم شكافته شود » ( * ( إِذَا السَّماءُ انْفَطَرَتْ ) * ) .\r\n« و آن زمان كه ستارگان پراكنده شوند و فرو ريزند » ( * ( وَإِذَا الْكَواكِبُ انْتَثَرَتْ ) * ) .\r\nنظام جهان بالا درهم مىريزد ، و انفجارهاى عظيمى سراسر كرات آسمانى را فرا مىگيرد ، منظومه‌ها نظام خويش را از دست مىدهند ، و ستارگان از مدار خود بيرون مىروند ، و بر اثر تصادم شديد به يكديگر متلاشى مىشوند ، عمر اين جهان به پايان مىرسد ، و همه چيز ويران مىشود ، تا بر ويرانه هايش عالم نوين آخرت بر پا گردد .\r\n« انفطرت » از ماده « انفطار » به معنى انشقاق و شكافته شدن است ، نظير اين تعبير در بسيارى از آيات قرآن آمده ، از جمله : در آيه 1 سوره انشقاق مىخوانيم إِذَا السَّماءُ انْشَقَّتْ ، و در آيه 18 سوره مزمل مىفرمايد السَّماءُ مُنْفَطِرٌ بِه « انتثرت » در اصل از ماده « نثر » ( بر وزن نصر ) به معنى پراكنده ساختن و « انتثار » به معنى پراكنده شدن و از آنجا كه پراكنده شدن ستارگان ( همانند گردن بندى كه رشته آن گسيخته باشد ) سبب مىشود كه هر كدام در گوشه اى\r\n","description":"","footnote":"","page_name":" 209 ","page_number":209},
  {"content":"\r\nبيفتد بسيارى از مفسران آن را به معنى سقوط ستارگان تفسير كرده‌اند ، و اين لازمه معنى پراكندگى است .\r\n« كواكب » جمع كوكب در لغت عرب معانى زيادى دارد از جمله : ستاره به طور اعم ، و ستاره زهره به طور اخص ، سفيدى كه در چشم ظاهر مىشود ، گياهان بلند ، شكوفه درختان ، درخشندگى فولاد ، نوجوان زيبا ، شمشير ، آب ، رئيس يك جمعيت ، و غير آن .\r\nولى ظاهرا معنى حقيقى آن ، همان ستاره درخشنده و فروزان است ، و بقيه ، معانى مجازى محسوب مىشود كه به مناسبت شباهت با معنى اصل ، در آنها استعمال شده است .\r\nدر اينكه پراكنده شدن ستارگان و انفجار كواكب آسمان و به هم ريختن نظام آنها تحت تاثير چه عواملى رخ مىدهد ؟ آيا تعادل جاذبه و دافعه به هم مىخورد ؟ يا يك نيروى عظيم مرموزى آن را تحت الشعاع خويش قرار مىدهد ؟\r\nيا انبساط تدريجى عالم كه امروز از نظر دانشمندان به اثبات رسيده به جايى مىرسد كه اين نتيجه را به دنبال دارد ؟ هيچكس به درستى نمىداند ، ولى همين اندازه مىدانيم كه هدف اعلام اين مطلب است جايى كه اين كرات عظيم آسمانى به چنين سرنوشتى دچار شوند تكليف انسان ضعيف در اين ميان معلوم است ! اين همه هشدارى است به انسان در زمينه فناى اين جهان ، تا آن را سراى جاويدان خود نداند ، به آن دل نبندد ، به خاطر آن آلوده هزاران گناه نشود .\r\nسپس از آسمان به زمين مىآيد و مىفرمايد : « در آن زمان كه درياها به هم پيوسته شوند » ( * ( وَإِذَا الْبِحارُ فُجِّرَتْ ) * ) .\r\nگرچه امروز نيز تمام درياهاى روى زمين ( غير از درياچه‌ها ) به هم ارتباط\r\n","description":"","footnote":"","page_name":" 210 ","page_number":210},
  {"content":"\r\nدارند ، ولى به نظر مىرسد كه در آستانه قيامت بر اثر زلزله‌هاى شديد ، يا متلاشى شدن كوه‌ها و ريختن آنها در درياها چنان درياها پر مىشوند كه آب سراسر خشكيها را فرا مىگيرد ، و درياها به صورت يك اقيانوس گسترده فراگير در مىآيند ، همانگونه كه يكى از تفسيرهاى آيه 6 سوره تكوير ( وَإِذَا الْبِحارُ سُجِّرَتْ ) . همين است و قبلا اشاره كرديم .\r\nاحتمال ديگرى كه در تفسير اين آيه و همچنين آيه 6 سوره تكوير داده شده اين است كه منظور از « فجرت » و « سجرت » همان انفجار و برافروختگى است كه اقيانوسها را مبدل به يكپارچه از آتش مىكند ، زيرا همانگونه كه اشاره كرديم آب از دو عنصر تشكيل يافته كه هر دو شديدا قابل احتراق است ، و اگر بر اثر عواملى آب درياها تجزيه و تبديل به « اكسيژن » و « ئيدروژن » شود بر اثر يك جرقه همگى تبديل به آتش خواهد شد ! سپس درباره مرحله دوم رستاخيز مرحله تجديد حيات جهان و تجديد حيات مردگان است مىفرمايد : و در آن هنگام كه قبرها زير و رو شود « ( * ( وَإِذَا الْقُبُورُ بُعْثِرَتْ ) * ) .\r\nو مردگان بيرون آيند و براى حساب آماده شوند .\r\n« بعثرت » به معنى زير و رو شدن و پراكنده گشتن است ، « راغب » در « مفردات » بعيد نمىشمرد كه اين واژه مركب از دو واژه « بعث » « و اثيرت » بوده باشد ، و لذا معنى هر دو را در خود جمع كرده ، و در نتيجه به معنى زير و رو و پراكنده شدن آمده است ( نظير « بسمله » كه از « بسم » و « اللَّه » گرفته شده ) .\r\nبه هر حال آنچه در آيه فوق آمده شبيه چيزى است كه در سوره « زلزال » مىخوانيم وَأَخْرَجَتِ الأَرْضُ أَثْقالَها : « زمين ذخائر خود را خارج مىسازد »\r\n","description":"","footnote":"","page_name":" 211 ","page_number":211},
  {"content":"\r\n( بنا بر اينكه منظور مردگان مدفون در زمين باشد كه يكى از تفسيرهاى مشهور اين آيه است ) و يا شبيه چيزى كه در سوره « نازعات » آيه 13 و 14 آمده است :\r\nفَإِنَّما هِيَ زَجْرَةٌ واحِدَةٌ فَإِذا هُمْ بِالسَّاهِرَةِ : « تنها يك صيحه خواهد بود و به دنبال آن ناگهان همگى بر صفحه زمين ظاهر مىشوند .\r\nهمه اين تعبيرات نشان مىدهد كه زنده شدن و خارج گشتن مردگان از قبرها سريع و ناگهانى صورت مىگيرد .\r\nو بعد از ذكر اين نشانه‌ها كه قبل از رستاخيز و بعد از آن صورت مىگيرد ، سخن نهايى را چنين بيان مىكند : « در آن روز هر كس مىداند آنچه را كه از قبل فرستاده و آنچه را براى بعد گذاشته است » ( * ( عَلِمَتْ نَفْسٌ ما قَدَّمَتْ وَأَخَّرَتْ ) * ) .\r\nآرى آن روز حجابها كنار مىرود ، پرده‌هاى غرور و غفلت دريده مىشود ، و حقايق جهان عريان و آشكار مىگردد ، و از آنجا كه آن روز « يوم البروز » است همه چيز بارز و ظاهر مىشود ، و در آنجا است كه انسان تمامى اعمال خود را مىبيند و از نيك و بد آن آگاه مىشود ، چه اعمالى را كه از قبل فرستاده ، و چه كارهايى كه آثارش بعد از او در دنيا باقيمانده ، و نتائجش به او رسيده است ، مانند خيرات و صدقات جاريه ، و بناها و آثارى كه براى مقاصد رحمانى يا شيطانى ساخته ، و از خود بجا نهاده است ، و يا كتابها و آثار علمى و غير علمى كه براى مقاصد نيك و بد تحرير يافته ، و بعد از او مورد بهره بردارى ديگران قرار گرفته است ، همچنين سنتهاى نيك و بد كه اقوامى را به دنبال خود كشانيده .\r\nاينها است نمونه هايى كه از كارهايى كه نتائجش بعد از انسان به او مىرسد و مصداق « اخرت » در آيه فوق است .\r\nدرست كه انسان در اين دنيا نيز اجمالا از اعمال خود با خبر است ، ولى\r\n","description":"","footnote":"","page_name":" 212 ","page_number":212},
  {"content":"\r\nفراموشكاريها و خودخواهيها و حب ذات غالبا مانع مىشود كه همه را به خاطر بسپارد ، و به عمق آثار اعمال خويش واقف گردد ، ولى در آن روز كه انقلاب و تحولى در همه چيز پيدا مىشود روح و جان آدمى نيز دستخوش چنين انقلابى مىگردد ، آنجاست كه به تمام اعمال خود علم تفصيلى و دقيق پيدا مىكند بلكه طبق آيه 30 سوره آل عمران « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ » همه را در مقابل خود حاضر مىبيند .\r\nبعضى از مفسران براى آيه تفسيرهاى ديگرى نيز ذكر كرده‌اند ، از جمله اينكه منظور كارهايى است كه در آغاز عمر مقدم داشته و كارهايى كه به اواخر عمر انداخته است ، ولى تفسير اول از هر جهت مناسبتر است .\r\nضمنا منظور از « نفس » در اينجا هر نفسى از نفوس انسانى است و تمامى افراد بشر را شامل مىشود .\r\n\r\nنكته : آثارى كه از انسان باقى مىماند\r\nعلاوه بر آنچه در آيات فوق آمده از روايات اسلامى نيز به خوبى استفاده مىشود كه ممكن است آثارى از انسان باقى بماند كه بركات يا عواقب سوئش تا سالهاى متمادى و حتى تا دامنه قيامت به او برسد .\r\nچنان كه در حديثى از امام صادق ع مىخوانيم :\r\nليس يتبع الرجل بعد موته من الاجر الا ثلاث خصال : صدقة اجراها فى حياته ، فهى تجرى بعد موته ، و سنة هدى سنها ، فهى تعمل بها بعد موته ، و ولد صالح يستغفر له :\r\n« بعد از مرگ انسان پرونده اعمال او بسته مىشود ، و اجر و پاداشى به او نمىرسد مگر از سه طريق : بناها و اشياء مفيدى كه براى استفاده مردم از خود به يادگار\r\n","description":"","footnote":"","page_name":" 213 ","page_number":213},
  {"content":"\r\nگذارده ، و بعد از او جريان خود را طى مىكند ، و سنت هدايتگرى كه آن را به وجود آورده ، و بعد از مرگ او به آن عمل مىشود ، و فرزند صالحى كه براى او استغفار مىكند » ( 1 ) .\r\nدر روايت ديگرى اين امور شش چيز شمرده شده كه به حال مؤمنان بعد از موتشان مفيد است : فرزند صالح ، قرآنى كه آن را تلاوت مىكند ، چاهى كه حفر كرده ، درختى كه غرس نموده ، تهيه آب ، و سنت حسنه اى كه بعد از او باقى مىماند و مورد توجه قرار مىگيرد ( 2 ) .\r\nدر بعضى از روايات روى علم و دانشى كه از انسان در ميان مردم نيز مىماند تكيه شده است ( 3 ) .\r\nمخصوصا در مورد سنت نيك و بد روايات متعددى داريم كه به مردم هشدار مىدهد ، مراقب باشند كه بر اثر اعمال آنها چگونه سنتى در ميان مردم باقى مىماند .\r\nمرحوم طبرسى در ذيل آيات مورد بحث حديثى به اين مضمون نقل مىكند كه روزى شخصى در محضر پيامبر ص برخاست و از مردم تقاضاى كمك كرد ، همگى خاموش شدند ، در اين موقع يكى از اصحاب چيزى به سائل داد ، بقيه نيز از او پيروى كرده و به مرد فقير كمك مىكردند ، پيغمبر ص فرمود :\r\nمن استن خيرا فاستن به فله اجره ، و مثل اجور من اتبعه ، غير منتقص من اجورهم ، و من استن شرا فاستن به فعليه وزره ، و مثل اوزار من اتبعه غير منتقص من اوزارهم :\r\n« كسى كه سنت نيكى بگذارد و ديگران به او اقتدا كنند پاداش خود را دارد ، و همانند پاداش كسانى كه از او پيروى كرده‌اند ،\r\n\r\n","description":"","footnote":"\r\n( 1 ) « بحار الانوار » جلد 71 صفحه 257 .\r\n( 2 ) همان مدرك .\r\n( 3 ) « منية المريد » صفحه 11 .\r\n","page_name":" 214 ","page_number":214},
  {"content":"\r\nبىآنكه از اجر آنها كاسته شود ، و كسى كه سنت بدى بگذارد و از آن پيروى كنند ، گناه خود را دارد و همانند گناهان كسانى كه از او پيروى كرده‌اند ، بىآنكه از گناهان آنها چيزى كاسته شود ، در اينجا بود كه حذيفه يكى از ياران پيامبر ص آيه * ( عَلِمَتْ نَفْسٌ ما قَدَّمَتْ وَأَخَّرَتْ ) * « را تلاوت كرد ( 1 ) .\r\nامير مؤمنان على ع نيز مىفرمايد :\r\nفكيف بكم لو تناهت بكم الامور و بعثرت القبور هُنالِكَ تَبْلُوا كُلُّ نَفْسٍ ما أَسْلَفَتْ وَرُدُّوا إِلَى اللَّه مَوْلاهُمُ الْحَقِّ وَضَلَّ عَنْهُمْ ما كانُوا يَفْتَرُونَ\r\n: « چگونه خواهيد بود آن گاه كه همه امور پايان پذيرد ، قبرها زير و رو شود ، و همه شما در عرصه محشر حاضر شويد ، آنجا است كه هر كس هر عملى را قبلا انجام داده مىآزمايد ، و همگى به سوى خداوند كه مولى و سرپرست حقيقى آنها است باز مىگردند ، و كسانى را كه به دروغ همتاى او قرار دادند از خاطر آنها مىرود ( 2 ) .\r\nاين آيات و روايات ابعاد مسئوليت انسان را در برابر اعمالش از ديدگاه اسلام منعكس مىكند و نشان مىدهد كه تا چه حد هر انسانى در مقابل اعمال خويش مسئول است ، تا آنجا كه ممكن است بعد از گذشتن هزاران سال آثارش براى او پاداشى نيك بيافريند ، يا وزر و لعن و گناه به بار آورد .\r\nدر اين زمينه در جلد 11 صفحه 206 تا 208 ( ذيل آيه 25 سوره نحل ) نيز بحث كرده‌ايم ) .\r\n\r\n","description":"","footnote":"\r\n( 1 ) مجمع البيان جلد 10 صفحه 449 .\r\n( 2 ) « نهج البلاغه » خطبه 226 .\r\n","page_name":" 215 ","page_number":215},
  {"content":"\r\n\r\n[ سوره الانفطار ‹ 82 › : آيات 6 تا 12 
  ]\r\nيا أَيُّهَا الإِنْسانُ ما غَرَّكَ بِرَبِّكَ الْكَرِيمِ ‹ 6 › الَّذِي خَلَقَكَ فَسَوَّاكَ فَعَدَلَكَ ‹ 7 › فِي أَيِّ صُورَةٍ ما شاءَ رَكَّبَكَ ‹ 8 › كَلَّا بَلْ تُكَذِّبُونَ بِالدِّينِ ‹ 9 › وَإِنَّ عَلَيْكُمْ لَحافِظِينَ ‹ 10 ›\r\nكِراماً كاتِبِينَ ‹ 11 › يَعْلَمُونَ ما تَفْعَلُونَ ‹ 12 ›\r\n\r\nترجمه :\r\n6 - اى انسان چه چيز تو را در برابر پروردگار كريمت مغرور ساخته ؟ ! 7 - همان خدايى كه تو را آفريد و منظم ساخت .\r\n8 - و در هر صورتى مىخواست تو را تركيب نمود .\r\n9 - آن چنان كه شما مىپنداريد نيست ، بلكه شما روز جزا را منكريد .\r\n10 - و بدون شك نگاهبانانى بر شما گمارده شده .\r\n11 - و الا مقام و نويسنده ( اعمال نيك و بد شما ) .\r\n12 - آنها مىدانند شما چه مىكنيد .\r\n","description":"","footnote":"","page_name":" 216 ","page_number":216},
  {"content":"\r\n\r\nتفسير :\r\n\r\nاى انسان چه چيز تو را مغرور ساخته ؟ !\r\nدر تعقيب آيات گذشته كه پيرامون معاد سخن مىگفت ، در آيات مورد بحث براى بيدار كردن انسان از خواب غفلت ، و توجه او به مسئوليتهايش در برابر خداوند ، نخست او را مخاطب ساخته و با يك استفهام توبيخى شديد و در عين حال توأم با نوعى لطف و محبت مىفرمايد : « اى انسان چه چيزى تو را از پروردگار كريمت غافل ساخته ؟ و در برابر او جسور و مغرور نموده » ؟ ! ( * ( يا أَيُّهَا الإِنْسانُ ما غَرَّكَ بِرَبِّكَ الْكَرِيمِ ) * ) .\r\nدر اينجا « انسان » را به عنوان انسانيتش كه اتمام امتيازات او را بر ساير موجودات اين جهان ياد آور مىشود مخاطب ساخته ، سپس او را در برابر خداوندى قرار مىدهد كه هم « رب » است و هم « كريم » به مقتضاى ربوبيتش پيوسته او را در كنف حمايت خود قرار داده ، و تربيت و تكامل او را بر عهده گرفته ، و به مقتضاى كرمش او را بر سر خوان نعمت خود نشانده ، و از تمام مواهب مادى و معنوى برخوردار ساخته است ، بىآنكه انتظارى از او داشته باشد و پاداش و عوضى بطلبد ، حتى خطاهاى او را ناديده مىگيرد ، و با كرمش او را مورد عفو قرار مىدهد .\r\nآيا سزاوار است چنين موجود شريفى در برابر چنان پروردگار بزرگى جسور گردد ؟\r\nو يا لحظه اى از او غافل شود و در انجام فرمانش كه ضامن سعادت خود او است قصور ورزد ؟\r\nو لذا در حديثى از پيغمبر اكرم ص آمده است كه هنگام تلاوت اين\r\n","description":"","footnote":"","page_name":" 217 ","page_number":217},
  {"content":"\r\nآيه فرمود : غره جهله : « جهل و نادانيش او را مغرور و غافل ساخته است » ! ( 1 ) .\r\nو از اينجا روشن مىشود هدف اين است كه با تكيه بر مساله ربوبيت و كرم خداوند غرور و غفلت انسان را درهم بشكند ، آن گونه كه بعضى پنداشته‌اند كه هدف تلقين آدمى در زمينه عذر خواهى او است كه در جواب بگويد : كرمت مرا مغرور ساخت .\r\nو نيز آنچه از « فضيل بن عياض » نقل شده كه از او سؤال كردند اگر در روز قيامت خداوند تو را به حضور طلبد و از تو بپرسد : * ( ما غَرَّكَ بِرَبِّكَ الْكَرِيمِ ) * ، در جواب چه مىگويى گفت : در جواب مىگويم : غرنى ستورك المرخاة « پرده هايى كه بر گناهان من افكنده بودى مرا غافل و مغرور ساخت » نيز متناسب مفهوم آيه نيست ، بلكه در جهت مخالف هدف اصلى آيه قرار دارد ، چرا كه هدف درهم شكستن غرور و بيدار كردن از خواب غفلت است ، نه پرده جديدى بر پرده‌هاى غفلت افكندن ! بنا بر اين سزاوار نيست آيه را از هدفى كه داشته منحرف سازيم ، و در جهت مخالف آن نتيجه گيرى كنيم .\r\n« غرك » از ماده « غرور » در اصل به معنى غفلت به هنگام بيدارى است ، و به تعبير ديگر غفلت در جايى كه انسان بايد غافل نباشد ، و از آنجا كه غفلت گاه سر چشمه « جسارت » و يا « خود برتر بينى » مىشود واژه « غرور » به اين معانى نيز تفسير شده است ، و شيطان را از اين رو « غرور » ( بر وزن شرور ) مىگويند كه انسان را با وسوسه‌هاى خود فريب مىدهد و غافل و مغرور مىكند .\r\n\r\n","description":"","footnote":"\r\n( 1 ) « مجمع البيان » جلد 10 صفحه 449 همين حديث در « در المنثور » و « روح البيان » و « روح المعانى » و « قرطبى » ذيل آيه مورد بحث نقل شده است .\r\n","page_name":" 218 ","page_number":218},
  {"content":"\r\nدر تفسير « كريم » تعبيرات گوناگونى گفته‌اند ، بعضى گفته‌اند : كريم بخشنده اى است كه تمام افعالش احسان است و هرگز با بخشش خود در پى كسب سود يا دفع زيان نيست .\r\nبعضى گفته‌اند : كريم كسى است كه هم آنچه را بر او است و هم آنچه را بر او لازم نيست مىبخشد .\r\nو بعضى گفته‌اند : كريم كسى است كه متاع كم را مىپذيرد ، و بهاى زياد در برابر آن مىدهد .\r\nولى در حقيقت همه اينها در مفهوم كريم در صورتى كه در حد اعلى همچون كرم خداوند در نظر گرفته شود جمع است . و در كرم خداوند همين بس كه تنها به عفو گنهكار راضى نمىشود بلكه گناهان را ( در مورد كسانى كه شايستگى دارند ) به حسنات تبديل مىكند .\r\nامير مؤمنان على ع در تفسير اين آيه جمله‌هاى عجيبى دارد ، مىفرمايد :\r\nاين آيه كوبنده ترين دليل در برابر شنونده است ، و قاطعترين عذر در برابر شخص مغرور ، كسى كه جهالت و نادانيش او را جسور و مغرور ساخته ، خداوند مىفرمايد :\r\nاى انسان چه چيز تو را بر گناهت جرأت داده ؟ ، و چه چيز تو را در برابر پروردگارت مغرور ساخته ؟ ، و چه چيز تو را به هلاكت خويش علاقه مند نموده ؟\r\nآيا اين بيمارى تو بهبودى ندارد ؟ يا اين خوابت به بيدارى نمىانجامد ؟\r\nچرا ( لا اقل ) آن مقدار كه به ديگران رحم مىكنى به خودت رحم نمىكنى ، تو هر گاه كسى را در ميان آفتاب سوزان به بينى بر او سايه مىافكنى ، هر گاه\r\n","description":"","footnote":"","page_name":" 219 ","page_number":219},
  {"content":"\r\nبيمارى را به بينى كه درد ، او را سخت ناتوان ساخته از روى ترحم بر او گريه مىكنى ، پس چه چيز تو را بر بيماريت صبور ساخته ، و بر مصيبتت شكيبا نموده ، و از گريه بر خويشتن تسليت داده ؟ در حالى كه عزيزترين افراد نزد تو خودت مىباشى چگونه ترس از نزول بلا در شب ترا بيدار نكرده ، با اينكه در گناه و معصيت او غوطه ورى ، و در حالى كه زير سلطه او قرار دارى .\r\nبيا و اين بيمارى ( غفلت از خدا ) را با داروى تصميم و عزم راسخ مداوا كن ، و اين خواب غفلتى را كه چشمانت را فرو گرفته با بيدارى بر طرف ساز ، بيا مطيع خداوند شو ، و به ياد او انس گير ، خوب تصور كن كه به هنگام غفلتت از خدا او با دادن نعمتها به تو عنايت مىكند ، تو را به سوى عفو و بخشش خويش مىخواند ، و زير پوشش فضل و بركات خود قرار مىدهد .\r\nدر حالى كه تو هم چنان به او پشت كرده اى ، و به ديگرى رو مىآورى ، بزرگ است خداوندى كه با اين قدرت عظيم ، « كريم » است ، اما تو با اين ضعف و حقارت چقدر بر معصيت او جسورى ! . . . ( 1 ) .\r\nسپس براى بيدار ساختن اين انسان غافل به گوشه اى از كرم و الطافش به او در چهار مرحله اشاره كرده . مىفرمايد : « همان خدايى كه تو را آفريد ، سپس دستگاههاى وجودت را منظم ساخت و سپس تعديل نمود » ( * ( الَّذِي خَلَقَكَ فَسَوَّاكَ فَعَدَلَكَ ) * ) .\r\n« و به هر صورتى مىخواست تو را تركيب نمود » ( * ( فِي أَيِّ صُورَةٍ ما شاءَ رَكَّبَكَ ) * ) ( 2 ) .\r\n\r\n","description":"","footnote":"\r\n( 1 ) نهج البلاغه خطبه 223 .\r\n( 2 ) « ما » در « ما شاء » زائده است ، و بعضى احتمال داده‌اند « ما » شرطيه بوده باشد اما احتمال اول مناسبتر است .\r\n","page_name":" 220 ","page_number":220},
  {"content":"\r\nو به اين ترتيب مراحل چهارگانه عظيم خلقت را يعنى اصل آفرينش ، و سپس تنظيم ، و بعد از آن تعديل ، و سر انجام تركيب بندى را در عباراتى كوتاه و پر معنى بيان مىكند .\r\nدر مرحله اول اصل آفرينش انسان قرار دارد كه او را از نطفه اى ناچيز در ظلمتكده رحم آفريد .\r\nو در مرحله بعد كه مرحله « تسويه و تنظيم » است هر عضوى از اعضاء پيكر او را با نظم بندى عجيبى موزون ساخت ، چشم و گوش و قلب و عروق و ساير اعضا را كه اگر انسان در ساختمان و نظام هر يك به تنهايى بينديشد ، و الطاف و مواهب الهى را در هر يك از آنها بنگرد دنيايى از علم و قدرت و لطف و كرم را در برابر چشمان خود مجسم مىبيند .\r\nمواهبى كه هزاران سال است دانشمندان علوم طبيعى درباره آن مىانديشند ، و مىگويند ، و مىنويسند ، و هنوز آغاز دفتر است و آنها هم چنان در اول وصف او مانده‌اند .\r\nسپس نوبت به موهبت سوم ديگرى مىرسد كه « تعديل ميان قوا و اعضاى پيكر و هماهنگى و رابطه آنها با يكديگر است » .\r\nبدن انسان عمدتا از دو بخش آفريده شده كه قرينه يكديگرند : دستها و پاها چشمها و گوشها و استخوان بنديها و عروق و اعصاب و عضلات در دو بخش بدن هماهنگ و مكمل يكديگرند .\r\nبعلاوه اعضاء مختلف نيز كار يكديگر را تكميل مىكنند ، فى المثل دستگاه تنفس به گردش خون كمك مىكند ، و دستگاه گردش خون به تنفس ، براى بلعيدن يك لقمه غذا ، دندانها و زبان ، و غده‌هاى بزاقى ، و عضلات اطراف دهان ، و گلو ، همه دست به دست هم مىدهند تا لقمه اى وارد دستگاه هاضمه شود ، و از آن پس نيز هماهنگيهاى زيادى صورت مىگيرد تا غذا هضم و جذب بدن گردد ،\r\n","description":"","footnote":"","page_name":" 221 ","page_number":221},
  {"content":"\r\nو نيروى لازم را براى تلاش و حركت ايجاد كند اينها همه در جمله « فعدلك » جمع است .\r\nبعضى اين جمله را اشاره به راست قامت بودن انسان در ميان انواع حيوانات كه فضيلت و مزيتى براى او محسوب مىشود دانسته‌اند ، اين معنى با مرحله بعد سازگارتر است ولى معنى قبل جامعتر مىباشد .\r\nو سر انجام مرحله « تركيب » و « صورت بندى » او در مقايسه با موجودات ديگر فرا مىرسد ، آرى خداوند نوع انسان را در مقايسه با انواع حيوانات و جانوران صورتى موزون و زيبا و بديع داده است ، همچنين سيرتى زيبا توأم با فطرتى بيدار ، و تركيبى كه آماده پذيرش هر گونه علم و آگاهى و تعليم و تربيت است .\r\nو از اين گذشته صورتهاى افراد انسان با يكديگر متفاوت است و همانگونه كه در آيه 22 سوره روم آمده است « اختلاف رنگها و زبانهاى شما از آيات خدا است » « وَمِنْ آياتِه خَلْقُ السَّماواتِ وَالأَرْضِ وَاخْتِلافُ أَلْسِنَتِكُمْ وَأَلْوانِكُمْ » كه اگر اين تفاوت نبود نظام زندگى اجتماعى بشر مختل مىشد .\r\nعلاوه بر اين اختلاف ظاهرى ، اختلافهايى در استعدادها و ذوقها و سليقه‌ها قرار داده ، و آنها را به صورتهايى كه حكمتش اقتضا مىكرده تركيب و تنظيم نموده ، تا از مجموع آنها جامعه اى سالم به وجود آيد كه همه نيازمنديهاى خود را تامين كند و قواى ظاهر و باطن انسانها مكمل يكديگر شوند .\r\nدر مجموع همانگونه كه در آيه 4 سوره « تين » آمده است لَقَدْ خَلَقْنَا الإِنْسانَ فِي أَحْسَنِ تَقْوِيمٍ « خداوند اين انسان را به بهترين صورت آفريده است .\r\nكوتاه سخن اينكه در اين آيات و بسيارى ديگر از آيات قرآن خداوند اين انسان فراموشكار و مغرور را وادار به عرفان خويشتن مىكند از آغاز آفرينش\r\n","description":"","footnote":"","page_name":" 222 ","page_number":222},
  {"content":"\r\nدر رحم مادر ، تا لحظه تولد ، و از آن گاه تا نمو و رشد كامل ، وجود خويش را مورد بررسى دقيق قرار دهد ، و ببيند در هر گام ، و در هر لحظه ، نعمت تازه اى از سوى آن منعم بزرگ به سراغش آمده ، تا خود را سراپا غرق احسان او بيند و از مركب غرور و غفلت پائين آيد و طوق بندگى حق را بر گردن نهد .\r\nسپس قرآن به سراغ منشا غرور و غفلت آنها مىرود ، و مىفرمايد : آن گونه كه مىپنداريد نيست « بلكه روز جزا را منكريد » ( * ( كَلَّا بَلْ تُكَذِّبُونَ بِالدِّينِ ) * ) .\r\nنه مساله كرم خداوند مايه غرور شما است ، و نه لطف و نعمتهاى او ، بلكه ريشه اصلى را در عدم ايمان به روز رستاخيز بايد بيابيد ( 1 ) .\r\nآرى هنگامى كه در حال افراد مغرور و غافل دقت كنيم مىبينم مساله اصلى اين است كه در اعماق روح بسيارى از آنها شك و ترديد يا انكار قيامت نهفته است ، و امور ديگر همگى بهانه است ، به همين دليل اگر پايه‌هاى ايمان به معاد در دلها تقويت گردد اين غرور و غفلتها برچيده خواهد شد .\r\nمنظور از « دين » در اينجا جزا و روز جزا است و اينكه بعضى احتمال داده اند\r\n\r\n","description":"","footnote":"\r\n( 1 ) « كلا » حرف ردع و براى انكار مطلبى است كه قبلا ذكر شده ، يا توهم شده است ، و در اينكه « كلا » در اين آيه نفى چه چيزى است مفسران احتمالات زيادى داده‌اند كه از همه بهتر همان است كه در بالا ذكر شد ، يعنى در اينجا « كلا » تمام سر چشمه‌هاى غرور و غفلت را نفى مىكند جز تكذيب و انكار قيامت كه بعد از « بل » ذكر شده است ، « راغب » در « مفردات » ( در ماده بل ) همين معنى را برگزيده و بعد از ذكر آيه فوق مىگويد كانه قيل ليس هاهنا ما يقضى ان يغرهم به تعالى و لكن تكذيبهم هو الذى حملهم على ما ارتكبوه .\r\n","page_name":" 223 ","page_number":223},
  {"content":"\r\nمنظور « دين اسلام » است بعيد به نظر مىرسد چرا كه محور سخن در اين آيات معاد است .\r\nسپس براى از ميان بردن عوامل غرور و غفلت و تقويت ايمان به معاد مىافزايد : « بدون شك نگاهبانانى بر شما گمارده شده است » ( * ( وَإِنَّ عَلَيْكُمْ لَحافِظِينَ ) * ) ( 1 ) .\r\n« نگاهبانانى كه در نزد پروردگار مقرب و محترمند و پيوسته اعمال شما را مىنويسند » ( * ( كِراماً كاتِبِينَ ) * ) .\r\n« و از آنچه شما انجام مىدهيد آگاهند ، و همه را به خوبى مىدانند » ( * ( يَعْلَمُونَ ما تَفْعَلُونَ ) * ) .\r\nمنظور از « حافظين » در اينجا فرشتگانى هستند كه مامور حفظ و نگهدارى اعمال انسانها اعم از نيك و بد هستند كه در آيه 17 سوره ق از آنها تعبير به « رقيب و عتيد » شده است : ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ : « انسان هيچ سخنى را تلفظ نمىكند مگر اينكه نزد آن فرشته اى است مراقب و آماده براى انجام ماموريت ، و در همان سوره ق در آيه قبل مىفرمايد : إِذْ يَتَلَقَّى الْمُتَلَقِّيانِ عَنِ الْيَمِينِ وَعَنِ الشِّمالِ قَعِيدٌ : « به خاطر بياوريد هنگامى را كه دو فرشته راست و چپ كه ملازم شما هستند اعمال شما را تلقى و ثبت مىكنند .\r\n\r\n","description":"","footnote":"\r\n( 1 ) بعضى از مفسران مانند مؤلف « روح البيان » و « روح المعانى » گفته‌اند كه « واو » در اينجا حاليه است ، ولى احتمال استينافيه مناسبتر است .\r\n","page_name":" 224 ","page_number":224},
  {"content":"\r\nدر آيات ديگر قرآن نيز به وجود اين فرشتگان مراقب اعمال اشاره شده است .\r\nبدون شك خداوند قبل از هر كس ، و بهتر از هر كس ، شاهد و ناظر اعمال آدمى است ، ولى براى تاكيد بيشتر و احساس مسئوليت فزونتر مراقبان زيادى گمارده است كه يك گروه از آنها همين فرشتگانند .\r\nعلاوه بر اينها مراقبان ديگرى انسان را از هر طرف احاطه كرده‌اند كه مجموع آنها را تحت عنوان گواهان در دادگاه قيامت در هفت قسمت در جلد 20 صفحه 254 - 258 ذكر كرده‌ايم ( ذيل آيه 20 و 21 سوره فصلت ) و فهرست وار در اينجا به آن اشاره مىشود :\r\nنخست ذات پاك خداوند كه مىفرمايد : « هر عملى را انجام مىدهيد ما شاهد و ناظريم » ( يونس 61 ) .\r\nسپس پيامبران و اوصيا هستند ( نساء - 41 ) .\r\nو بعد از آن زبان و دست و پا و به طور كلى اعضاى پيكر انسان ( نور - 24 ) .\r\nو ديگر پوست تن انسان ( فصلت 21 ) .\r\nو ديگر فرشتگان ( ق - 21 ) و آيه مورد بحث .\r\nو سپس زمينى كه انسان روى آن زندگى مىكند و اطاعت و گناه از او سر مىزند ( زلزال - 4 ) .\r\nو سر انجام زمانى كه اعمال در آن انجام مىشود ( سفينة البحار جلد 2 ماده يوم ) .\r\nدر « احتجاج طبرسى » آمده است كه شخصى از امام صادق ( ع ) پرسيد : علت وجود فرشتگان مامور ثبت اعمال نيك و بد انسانها چيست ، در حالى كه مىدانيم خداوند عالم السر و ما هو اخفى است يعنى هر چيزى را كه از آن مخفىتر نيست مىداند ؟ ! امام ع در پاسخ فرمود :\r\n","description":"","footnote":"","page_name":" 225 ","page_number":225},
  {"content":"\r\nاستعبدهم بذلك ، و جعلهم شهودا على خلقه ، ليكون العباد لملازمتهم اياهم اشد على طاعة اللَّه مواظبة ، و عن معصيته اشد انقباضا ، و كم من عبد يهم بمعصية فذكر مكانهما فارعوى و كف ، فيقول ربى يرانى ، و حفظتى على بذلك تشهد ، و ان اللَّه برأفته و لطفه و كلهم بعباده ، يذبون عنهم مردة الشياطين ، و هو ام الارض ، و آفات كثيرة من حيث لا يرون باذن اللَّه ، الى ان يجيء امر اللَّه عز و جل .\r\n« خداوند اين فرشتگان را به عبادت خود دعوت كرد و آنها را شهود بر بندگانش قرار داد ، تا بندگان به خاطر مراقبت آنان ، بيشتر مراقب اطاعت الهى باشند ، و از عصيان او بيشتر ناراحت شوند ، و چه بسيار بنده اى كه تصميم به گناه مىگيرد سپس به ياد اين » فرشته مىافتد و خوددارى مىكند ، مىگويد :\r\nپروردگارم مرا مىبيند ، و فرشتگان حافظ اعمال نيز گواهى مىدهند ، علاوه بر اين ، خداوند به رحمت و لطفش اينها را مامور بندگان كرده ، تا به فرمان خدا شياطين سركش را از آنها دور كند ، و همچنين جانوران زمين و آفات بسيار را كه آنها نمىبينند ، تا آن زمان كه فرمان خدا و مرگ آنها فرا - رسد » ( 1 ) .\r\nاز اين روايت به خوبى استفاده مىشود كه آنها علاوه بر ماموريت ثبت اعمال مامور حفظ انسان از حوادث ناگوار و آفات و وسوسه‌هاى شياطين نيز هستند .\r\n( در باره وظائف مختلف فرشتگان الهى و ماموريتهاى آنها شرح مبسوطى در جلد 18 صفحه 173 تا 177 ( ذيل آيه 1 سوره فاطر ) آمده است .\r\nقابل توجه اينكه آيات فوق در توصيف اين فرشتگان مىگويد : « آنها\r\n\r\n","description":"","footnote":"\r\n( 1 ) « نور الثقلين » جلد 5 صفحه 522 .\r\n","page_name":" 226 ","page_number":226},
  {"content":"\r\nبزرگوار و در نزد پروردگار و الا مقامند « تا انسانها بيشتر مراقب اعمال خويش باشند زيرا هر قدر ناظر بر اعمال انسان شخصيت والاترى داشته باشد انسان بيشتر از او ملاحظه مىكند ، و از انجام گناه شرمنده تر مىشود .\r\nتعبير به « كاتبين » در حقيقت تاكيدى است بر اين معنى كه آنها به حافظه قناعت نمىكنند ، بلكه دقيقا مىنويسند و ثبت مىكنند ، و به اين ترتيب هرگز چيزى از آنها فوت نمىشود و صغير و كبير را ثبت مىكند .\r\nتعبير به « * ( يَعْلَمُونَ ما تَفْعَلُونَ ) * » « آنچه را انجام مىدهيد آنها مىدانند » باز تاكيد مجددى است بر اين حقيقت كه آنها از همه اعمال شما بدون استثنا آگاهند و نوشتن آنها بر اساس همين آگاهى است .\r\nضمنا تمام اين تعبيرات بيانگر اختيار و آزادى اراده انسان است ، چرا كه اگر آدمى اختيارى از خود نداشت گماردن اينهمه مامورين ثبت و ضبط اعمال ، و اينهمه هشدار و اخطارها هدف و مفهوم صحيحى نخواهد داشت .\r\nاز سوى ديگر همه اينها بيانگر اين واقعيت است كه مساله حساب و جزاى الهى بسيار سخت جدى است ، چرا كه خداوند اهميت فوق العاده اى به آن داده است .\r\nو توجه و ايمان به اين واقعيت كافى است كه انسان را تربيت كند و به مسئوليتهايش آشنا سازد و اثر بازدارنده فوق العاده روى اعمال خلاف بگذارد .\r\n\r\nنكته : ماموران ثبت اعمال\r\nنه تنها در آيات فوق كه در بسيارى ديگر از آيات قرآن و روايات اسلامى به اين معنى اشاره شده كه خداوند مامورانى مراقب هر انسانى كرده كه اعمال او را اعم از نيك و بد مىنويسند ، و نامه اعمال را براى روز جزا آماده مىكنند .\r\n","description":"","footnote":"","page_name":" 227 ","page_number":227},
  {"content":"\r\nدر باره ويژگيهاى اين فرشتگان تعبيرات پر معنى و هشدار دهنده اى در روايات اسلامى وارد شده است از جمله اينكه :\r\n1 - كسى از امام موسى بن جعفر ع سؤال كرد : دو فرشته اى كه مامور ثبت اعمال انسان هستند آيا از اراده و تصميم باطنى او به هنگام گناه يا كار نيك نيز با خبر مىشوند ؟\r\nامام ع در پاسخ فرمود : آيا بوى چاه فاضل آب و عطر يكى است ؟\r\nراوى عرض كرد : نه ! امام ع فرمود : هنگامى كه انسان نيت كار خوبى كند نفسش خوشبو مىشود ! فرشته اى كه در سمت راست است ( و مامور ثبت حسنات مىباشد ) به فرشته سمت چپ مىگويد : برخيز كه او اراده كار نيك كرده است و هنگامى كه آن را انجام داد زبان آن انسان قلم آن فرشته ، و آب دهانش مركب او مىشود ، و آن را ثبت مىكند ، اما هنگامى كه اراده گناهى مىكند نفسش بد بو مىشود ! ملائكه طرف چپ به فرشته سمت راست مىگويد بر خيز كه او اراده معصيت كرده ، و هنگامى كه آن را انجام مىدهد زبانش قلم آن فرشته و آب دهانش مركب او است و آن را مىنويسد « ! ( 1 ) .\r\nاين حديث به خوبى نشان مىدهد كه نيت انسان در تمام وجود او اثر مىگذارد ، و فرشتگان از اسرار درونش بوسيله آثار برون آگاه مىشوند ، و مسلما اگر آگاه نباشند نمىتوانند اعمال انسان را به خوبى ثبت كنند ، چرا كه چگونگى نيت در ارزش و خلوص و آلودگى عمل فوق العاده مؤثر است تا آنجا كه پيغمبر اكرم ص در حديث معروفى فرموده :\r\nانما الاعمال بالنيات\r\n« اعمال به نيتها بستگى دارد » .\r\n\r\n","description":"","footnote":"\r\n( 1 ) « اصول كافى جلد 2 باب من يهم بالحسنة أو السيئة حديث 3 .\r\n","page_name":" 228 ","page_number":228},
  {"content":"\r\nديگر اينكه معلوم مىشود از خود انسان مىگيرند و براى او خرج مىكنند ، زبان ما قلم آنها است ، و آب دهان ما مركب آنها ! 2 - آنها مامورند به هنگامى كه انسان نيت كار نيك مىكند آن را به عنوان يك « حسنه » ثبت كنند ، و هنگامى كه آن را انجام مىدهد ده حسنه بنويسند ، اما هنگامى كه تصميم بر گناه مىگيرد تا عمل نكرده چيزى بر او نمىنويسند و بعد از عمل تنها يك گناه ثبت كنند ( 1 ) .\r\nاين تعبير بيانگر نهايت لطف و فضل الهى بر انسان است كه نيت گناه را بر او مىبخشد ، و فعل گناه را بر طبق موازين عدالت جزا مىدهد ، ولى در مسير اطاعت هر نيتى حسنه اى است ، و هر كار نيكى را بر طبق تفضل پاداش مىدهد ، نه بر ميزان عدل ، و اين تشويقى است براى انجام اعمال نيك .\r\n3 - در روايت ديگرى آمده است كه رسول خدا ص بعد از اشاره به وجود اين دو فرشته ، و نوشتن حسنات با پاداش ده برابر ، فرمود هنگامى كه انسان كار بدى انجام مىدهد ، فرشته راست به فرشته چپ مىگويد : در نوشتن اين گناه عجله مكن شايد كار نيكى بعد از آن انجام دهد كه گناه او را بپوشاند همانگونه كه خداوند بزرگ مىفرمايد : « إِنَّ الْحَسَناتِ يُذْهِبْنَ السَّيِّئاتِ » يا اينكه توبه و استغفار كند ( و اثر گناه از ميان برود ) . . . و او هفت ساعت از نوشتن كار بد خوددارى مىكند ، و اگر كار نيك يا استغفارى به دنبال آن نيايد فرشته حسنات به فرشته سيئات مىگويد بنويس بر اين بدبخت محروم « ! ( 2 ) .\r\n4 - در حديث ديگرى از امام صادق ع آمده است : « هنگامى كه مؤمنان در يك مجلس خصوصى با هم سخن مىگويند حافظان اعمال ، به يكديگر مىگويند\r\n\r\n","description":"","footnote":"\r\n( 1 ) همان مدرك حديث 1 و 2 .\r\n( 2 ) « اصول كافى » جلد 2 « باب من يهم بالحسنة او السيئة » حديث 4 .\r\n","page_name":" 229 ","page_number":229},
  {"content":"\r\nما از آنها دور شويم ، شايد سرى دارند كه خدا آن را مستور داشته « ! ( 1 ) .\r\n5 - على ع در يكى از خطبه هايش كه مردم را در آن به تقوى دعوت كرده ، مىفرمايد : « بدانيد اى بندگان خدا كه مراقبانى از خودتان بر شما گماشته شده ، و ديدبانهايى از اعضاى پيكرتان ، و نيز بدانيد حسابگران راستگو اعمال شما را ثبت مىكنند ، و حتى شماره نفسهايتان را نگه مىدارند ، نه ظلمت شب تاريك شما را از آنها پنهان مىدارد ، و نه درهاى محكم و فرو بسته و چه فردا به امروز نزديك است » ( 2 ) !\r\n\r\n","description":"","footnote":"\r\n( 1 ) « اصول كافى » مطابق نقل « نور الثقلين » جلد 5 صفحه 110 .\r\n( 2 ) « نهج البلاغه » خطبه 157 .\r\n","page_name":" 230 ","page_number":230},
  {"content":"\r\n\r\n[ سوره الانفطار ‹ 82 › : آيات 13 تا 19 
  ]\r\nإِنَّ الأَبْرارَ لَفِي نَعِيمٍ ‹ 13 › وَإِنَّ الْفُجَّارَ لَفِي جَحِيمٍ ‹ 14 › يَصْلَوْنَها يَوْمَ الدِّينِ ‹ 15 › وَما هُمْ عَنْها بِغائِبِينَ ‹ 16 › وَما أَدْراكَ ما يَوْمُ الدِّينِ ‹ 17 ›\r\nثُمَّ ما أَدْراكَ ما يَوْمُ الدِّينِ ‹ 18 › يَوْمَ لا تَمْلِكُ نَفْسٌ لِنَفْسٍ شَيْئاً وَالأَمْرُ يَوْمَئِذٍ لِلَّه ‹ 19 ›\r\n\r\nترجمه :\r\n13 - مسلما نيكان در نعمت فراوانى هستند .\r\n14 - و بدكاران در دوزخند .\r\n15 - روز جزا وارد آن مىشوند و مىسوزند .\r\n16 - و هيچگاه از آن غائب و دور نيستند .\r\n17 - تو چه مىدانى روز قيامت چيست ؟\r\n18 - باز چه مىدانى روز قيامت چيست ؟\r\n19 - روزى است كه هيچكس قادر بر انجام كارى در حق ديگرى نيست ، و همه امور در آن روز از آن خدا است .\r\n","description":"","footnote":"","page_name":" 231 ","page_number":231},
  {"content":"\r\n\r\nتفسير : آن روز كه هيچكس براى ديگرى كارى انجام نمىدهد !\r\nبه دنبال بحثى كه در آيات گذشته پيرامون ثبت و ضبط اعمال انسانها وسيله فرشتگان آمد ، در اين آيات به نتيجه اين حسابرسى ، و مسير نهايى نيكان و بدان اشاره كرده ، مىفرمايد : « مسلما نيكان در نعمت عظيم الهى هستند » ( * ( إِنَّ الأَبْرارَ لَفِي نَعِيمٍ ) * ) .\r\n« و مسلما بدكاران در دوزخند » ! ( * ( وَإِنَّ الْفُجَّارَ لَفِي جَحِيمٍ ) * ) .\r\n« ابرار » جمع « بار » و « بر » ( بر وزن حق ) به معنى شخص نيكوكار است ، و « بر » ( به كسر باء ) به معنى هر نوع نيكوكارى مىباشد ، و در اينجا هم « عقايد نيك را شامل مىشود و هم » نيات خير و هم « اعمال صالح را ! » نعيم « » مفرد « است و به معنى نعمت مىباشد ، و در اينجا به معنى بهشت جاودانى است و اينكه به صورت » نكره « ذكر شده براى بيان اهميت و گستردگى و عظمت اين نعمت است كه هيچكس جز خدا وسعت و عظمت آن را به درستى نمىداند ، و انتخاب » نعيم « كه صفت مشبهه است در اينجا تاكيدى است بر بقاء و استمرار اين نعمت ، زيرا اين مفهوم معمولا در صفت مشبهه نهفته شده است .\r\n« فجار » جمع « فاجر » در اصل از « فجر » به معنى شكافتن وسيع است ، و طلوع صبح را به اين جهت طلوع فجر مىگويند كه گويى پرده سياهى شب با سپيده دم به كلى شكافته مىشود ، و از همين رو واژه « فجور » در مورد اعمال كسانى كه پرده عفاف و تقوى را مىدرند و در راه گناه قدم مىگذارند به كار مىرود .\r\n","description":"","footnote":"","page_name":" 232 ","page_number":232},
  {"content":"\r\n« جحيم » از ماده « جحم » ( بر وزن فهم ) به معنى بر افروختن آتش است ، بنا بر اين « جحيم » همان آتش فروزان و شعله ور است ، و معمولا در تعبير قرآن به معنى دوزخ آمده .\r\nو اينكه مىفرمايد : « نيكوكاران در بهشت ، و بدكاران در دوزخند » ممكن است به اين معنى باشد كه آنها هم اكنون نيز در بهشت و دوزخ وارد شده‌اند ، و در همين دنيا نيز نعمتهاى بهشتى و عذابهاى دوزخى آنها را فرا گرفته ، همانگونه كه در آيه 54 سوره « عنكبوت » مىخوانيم : وَإِنَّ جَهَنَّمَ لَمُحِيطَةٌ بِالْكافِرِينَ :\r\n« دوزخ كافران را احاطه كرده است » .\r\nولى جمعى گفته‌اند كه اين گونه تعبيرها اشاره به آينده حتمى است ، زيرا در ادبيات عرب آينده حتمى ، و « مضارع متحقق الوقوع » را به صورت حال و گاه به صورت ماضى بيان مىكنند ( معنى اول با ظاهر آيه سازگارتر ولى معنى دوم مناسبتر است ) .\r\nدر آيه بعد توضيح بيشترى درباره سر نوشت فاجران داده ، مىافزايد :\r\n« آنها در روز جزا داخل دوزخ مىشوند و با آتش آن مىسوزند » ( * ( يَصْلَوْنَها يَوْمَ الدِّينِ ) * ) .\r\nهر گاه معنى آيه گذشته چنين باشد كه آنها هم اكنون داخل دوزخند اين آيه نشان مىدهد كه در روز قيامت ورود بيشتر و عميقترى در اين آتش سوزان مىيابند و اثر آتش را به خوبى احساس مىكنند .\r\n« يصلون » از ماده صلى ( بر وزن سعى ) به معنى دخول در آتش و سوختن و برشته شدن و تحمل درد و رنج آن ، آمده است ، و به حكم اينكه فعل مضارع\r\n","description":"","footnote":"","page_name":" 233 ","page_number":233},
  {"content":"\r\nاست دلالت بر استمرار و ملازمت دارد .\r\nو باز براى تاكيد بيشتر مىفرمايد : « آنها هيچگاه از آن غائب و دور نيستند » ( * ( وَما هُمْ عَنْها بِغائِبِينَ ) * ) .\r\nبسيارى از مفسران اين جمله را دليلى بر خلود و جاودانگى عذاب « فجار » گرفته‌اند ، و چنين نتيجه گيرى كرده‌اند كه منظور از « فجار » در اين آيات كفارند ، چرا كه « خلود » و جاودانگى جز در مورد آنها وجود ندارد ، بنا بر اين « فجار » كسانى هستند كه پرده‌هاى تقوى و عفاف را به خاطر عدم ايمان و تكذيب روز جزا دريده‌اند ، نه به خاطر غلبه هواى نفس در عين داشتن ايمان .\r\nتعبير اين آيه به صورت « زمان حال » باز تاكيدى است بر آنچه قبلا اشاره شد كه اين گونه افراد در اين دنيا نيز به كلى از جهنم غائب و دور نيستند ، زندگى آنها خود دوزخى است ، و قبرشان نيز طبق حديث معروف حفره اى از حفره‌هاى آتش است ، و به اين ترتيب دوزخ دنيا ، و دوزخ برزخ ، و دوزخ قيامت هر سه براى آنها فراهم است .\r\nضمنا آيه فوق اين حقيقت را نيز بازگو مىكند كه عذاب دوزخيان هيچگونه فترتى ندارد ، و حتى براى ساعت و يا لحظه اى از آن دور نمىشوند .\r\nبعد براى بازگو كردن اهميت آن روز بزرگ مىافزايد : « تو چه مىدانى روز جزا چه روزى است » ؟ ! ( * ( وَما أَدْراكَ ما يَوْمُ الدِّينِ ) * ) .\r\n","description":"","footnote":"","page_name":" 234 ","page_number":234},
  {"content":"\r\n« باز هم چه مىدانى روز جزا چه روزى است ؟ ! ( * ( ثُمَّ ما أَدْراكَ ما يَوْمُ الدِّينِ ) * ) .\r\nجايى كه پيامبر ص با آن آگاهى وسيع از قيامت و علم فوق العاده او نسبت به مبدأ و معاد ، حوادث آن روز بزرگ و اضطراب و وحشت عظيمى را كه بر آن حاكم است به خوبى نداند تكليف بقيه روشن است .\r\nاين سخن بيانگر اين واقعيت است كه ابعاد حوادث هولناك قيامت آن قدر گسترده و عظيم است كه با هيچ بيانى قابل توصيف نيست ، و همانگونه كه ما زندانيان عالم خاك از نعمتهاى بىپايان بهشت به درستى آگاه نيستيم ، از عذاب جهنم ، و به طور كلى حوادث آن روز بزرگ نيز نمىتوانيم آگاه شويم .\r\nسپس در يك جمله كوتاه و پر معنى يكى ديگر از ويژگيهاى آن روز را كه در حقيقت همه چيز در آن نهفته است مطرح كرده ، مىفرمايد : « همان روزى كه هيچكس قادر بر انجام كارى در حق ديگرى نيست ، و همه امور در آن روز از آن خدا است » ( * ( يَوْمَ لا تَمْلِكُ نَفْسٌ لِنَفْسٍ شَيْئاً وَالأَمْرُ يَوْمَئِذٍ لِلَّه ) * ) .\r\nالبته در اين جهان نيز همه كارها به دست قدرت او است ، و همگان به او نيازمندند ، ولى در اينجا به هر حال مالكان و حاكمان و فرمانروايان صورى وجود دارند كه گاهى افراد سطحى و ناآگاه آنها را مبدأ قدرت مستقلى مىپندارند ، ولى در آن روز اين مالكيت و حاكميت صورى و مجازى نيز بر چيده مىشود ، و حاكميت مطلقه خداوند و مالكيت او بر هر چيز از هر زمان آشكارتر است .\r\nاين همان است كه در آيات ديگر قرآن نيز آمده : لِمَنِ الْمُلْكُ الْيَوْمَ\r\n","description":"","footnote":"","page_name":" 235 ","page_number":235},
  {"content":"\r\nلِلَّه الْواحِدِ الْقَهَّارِ « حكومت امروز براى كيست ؟ براى خداوند يكتاى غالب » ( مؤمن - 16 ) .\r\nاصولا در آن روز هر كس به قدرى گرفتار خويش است كه اگر به فرض قدرتى هم مىداشت به ديگرى نمىپرداخت : لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه : « هر كدام از آنها در آن روز گرفتاريهايى دارد كه براى او كافى است » ! ( عبس - 37 ) .\r\nدر حديثى از امام باقر ع مىخوانيم :\r\nان الامر يومئذ و اليوم كله للَّه ، . . . اذا كان يوم القيامة بادت الحكام فلم يبق حاكم الا اللَّه :\r\n« همه كارها » امروز « و » آن روز « به دست خدا است . . . ولى هنگامى كه روز قيامت مىشود تمام حاكمان از ميان مىروند و هيچ حكومتى جز حكومت خدا باقى نمىماند » ( 1 ) .\r\nدر اينجا سؤالى مطرح است كه آيا اين تعبير با مساله « شفاعت » انبيا و اوليا و فرشتگان منافات ندارد ؟ .\r\nپاسخ اين سؤال از بحثهايى كه سابقا در مساله شفاعت كرده‌ايم روشن مىشود ، و آن اينكه قرآن در آيات متعددى تصريح مىكند كه شفاعت نيز به اذن و اجازه خدا است ، و شفيعان روز جزا جز به رضاى او براى كسى شفاعت نمىكنند : وَلا يَشْفَعُونَ إِلَّا لِمَنِ ارْتَضى ( انبيا - 28 ) .\r\nخداوندا ! در آن روز هولناك چشم همه به تو دوخته شده ما هم امروز\r\n\r\n","description":"","footnote":"\r\n( 1 ) « مجمع البيان » جلد 10 صفحه 450 .\r\n","page_name":" 236 ","page_number":236},
  {"content":"\r\nنيز چشم به سوى تو داريم .\r\nپروردگارا ! ما را در اين جهان و در آن جهان از الطاف بىپايانت محروم مگردان .\r\nبارالها ! در همه حال حاكم مطلق تويى ، ما را از گرفتارى در وادى شرك و پناه بردن به ديگران حفظ فرما .\r\n( آمين يا رب العالمين ) پايان سوره انفطار\r\n","description":"","footnote":"","page_name":" 237 ","page_number":237},
  {"content":"\r\n","description":"","footnote":"","page_name":" 238 ","page_number":238},
  {"content":"\r\n\r\n‹ 83 › سوره مطففين اين سوره در « مكه » نازل شده و داراى 36 آيه است\r\n","description":"","footnote":"","page_name":" 239 ","page_number":239},
  {"content":"\r\n\r\nمحتواى سوره مطففين\r\nدر اينكه اين سوره در مكه نازل شده يا در مدينه ؟ در ميان مفسران گفتگو است .\r\nشان نزولى نشان مىدهد كه آيات آغاز اين سوره كه درباره كمفروشان سخن مىگويد ناظر به افرادى است كه در « مدينه » به اين كار كثيف مشغول بودند .\r\nولى لحن ديگر آيات اين سوره شباهت زيادى با سوره‌هاى مكى دارد كه در آياتى كوتاه و پر طنين از رستاخيز و حوادث قيامت خبر مىدهد ، مخصوصا آيات اواخر اين سوره كه بيانگر استهزاى كفار نسبت به مسلمانان است نيز تناسب زيادى با محيط مكه دارد كه مؤمنان در اقليت بودند و كفار در اكثريت قاطع .\r\nو شايد به همين دليل است كه بعضى قسمتى از سوره را « مكى » و قسمتى را « مدنى » مىدانند ولى روى هم رفته اين سوره به سوره‌هاى مكى شبيه تر است .\r\nبه هر حال بحثهاى اين سوره بر پنج محور دور مىزند :\r\n1 - هشدار و تهديد شديدى نسبت به كمفروشان .\r\n2 - اشاره به اين مطلب كه گناهان بزرگ از عدم ايمان راسخ به رستاخيز سر چشمه مىگيرد .\r\n3 - بخشى از سر نوشت « فجار » در آن روز بزرگ .\r\n4 - قسمتى از مواهب عظيم و نعمتهاى روحپرور نيكوكاران در بهشت .\r\n","description":"","footnote":"","page_name":" 240 ","page_number":240},
  {"content":"\r\n5 - اشاره اى به استهزاى جاهلانه كافران نسبت به مؤمنان و معكوس شدن اين كار در قيامت .\r\n\r\nفضيلت تلاوت اين سوره\r\nدر حديثى از پيغمبر اكرم ص مىخوانيم :\r\nمن قرأ سورة « المطففين » سقاه اللَّه من الرحيق المختوم يوم القيامة :\r\n« هر كس سوره مطففين را بخواند خدا او را از شراب طهور زلال و خالص كه دست احدى به آن نرسيده است در آن روز سيراب مىكند » ( 1 ) .\r\nو در حديثى از امام صادق ع آمده است :\r\nمن قرأ فى فرائضه « ويل للمطففين » اعطاه الامن يوم القيامة من النار ، و لم تره ، و لم يرها . . . : « هر كس در نمازهاى فريضه خود سوره مطففين را بخواند خداوند امنيت از عذاب دوزخ را در قيامت به او عطا مىكند ، نه آتش دوزخ او را مىبيند و نه او آتش دوزخ را » ( 2 ) پيدا است ، اينهمه ثواب و فضيلت و بركت براى كسى است كه خواندن آن را مقدمه اى براى عمل قرار دهد .\r\n\r\n","description":"","footnote":"\r\n( 1 ) « مجمع البيان » جلد 10 صفحه 451 .\r\n( 2 ) « ثواب الاعمال » مطابق نقل « نور الثقلين » جلد 5 صفحه 527 .\r\n","page_name":" 241 ","page_number":241},
  {"content":"\r\nسوره مطففين\r\n\r\n[ سوره المطففين ‹ 83 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nوَيْلٌ لِلْمُطَفِّفِينَ ‹ 1 › الَّذِينَ إِذَا اكْتالُوا عَلَى النَّاسِ يَسْتَوْفُونَ ‹ 2 › وَإِذا كالُوهُمْ أَوْ وَزَنُوهُمْ يُخْسِرُونَ ‹ 3 › أَ لا يَظُنُّ أُولئِكَ أَنَّهُمْ مَبْعُوثُونَ ‹ 4 ›\r\nلِيَوْمٍ عَظِيمٍ ‹ 5 › يَوْمَ يَقُومُ النَّاسُ لِرَبِّ الْعالَمِينَ ‹ 6 ›\r\n\r\nترجمه :\r\nبنام خداوند بخشنده مهربان 1 - واى بر كمفروشان .\r\n2 - آنها كه وقتى براى خود كيل مىكنند حق خود را به طور كامل مىگيرند .\r\n3 - اما هنگامى كه مىخواهند براى ديگران كيل يا وزن كنند كم مىگذارند ! 4 - آيا آنها باور ندارند كه برانگيخته مىشوند .\r\n5 - در روزى بزرگ .\r\n6 - روزى كه مردم در پيشگاه رب العالمين مىايستند .\r\n","description":"","footnote":"","page_name":" 242 ","page_number":242},
  {"content":"\r\n\r\nشان نزول :\r\n« ابن عباس » مىگويد : هنگامى كه پيغمبر اكرم ص وارد مدينه شد بسيارى از مردم سخت آلوده كمفروشى بودند ، خداوند اين آيات را نازل كرد و آنها پذيرفتند : و بعد از آن كمفروشى را ترك كردند .\r\nدر حديث ديگرى آمده است كه بسيارى از اهل مدينه تاجر بودند و در كار خود كمفروشى مىكردند ، و بسيارى از معاملات آنها معاملات حرام بود ، اين آيات نازل شد و پيامبر ص آنها را براى اهل مدينه تلاوت فرمود سپس افزود خمس به خمس : « پنج چيز در برابر پنج چيز است » ! عرض كردند اى رسول خدا : كدام پنج در مقابل كدام پنج است ؟ ! فرمود :\r\nما نقض قوم العهد الا سلط اللَّه عليهم عدوهم ! و ما حكموا به غير ما انزل اللَّه الا فشا فيهم الفقر ! و ما ظهرت فيهم الفاحشة الا فشا فيهم الموت ! و لا طففوا الكيل الا منعوا النبات و اخذوا بالسنين ! و لا منعوا الزكات الا حبس عنهم المطر ! :\r\nهيچ قومى عهدشكنى نكردند مگر اينكه خداوند دشمنانشان را بر آنها مسلط ساخت .\r\nو هيچ جمعيتى به غير حكم الهى حكم نكردند مگر اينكه فقر در ميان آنها زياد شد .\r\nو در ميان هيچ ملتى فحشاء ظاهر نشد مگر اينكه مرگ و مير در ميان آنها فراوان گشت ! هيچ گروهى كمفروشى نكردند مگر اينكه زراعت آنها از بين رفت و\r\n","description":"","footnote":"","page_name":" 243 ","page_number":243},
  {"content":"\r\nقحطى آنها را فرو گرفت ! و هيچ قومى زكات را منع نكردند مگر اينكه باران از آنها قطع شد « ! ( 1 ) مرحوم » طبرسى « نيز در » مجمع البيان « در شان نزول اين آيات نقل كرده است كه مردى در مدينه بود بنام » ابو جهينه « كه دو پيمانه كوچك و بزرگ داشت به هنگام خريدن از پيمانه بزرگ استفاده مىكرد و به هنگام فروش از پيمانه كوچك ( اين سوره نازل شد و به او و امثالش هشدار داد ) ( 2 ) .\r\n\r\nتفسير : واى بر كمفروشان !\r\nدر اين آيات قبل از هر چيز كمفروشان را مورد تهديد شديدى قرار داده ، مىفرمايد « واى بر كمفروشان » ! ( * ( وَيْلٌ لِلْمُطَفِّفِينَ ) * ) .\r\nاين در حقيقت اعلان جنگى است از ناحيه خداوند به اين افراد ظالم و ستمگر و كثيف كه حق مردم را به طرز ناجوانمردانه اى پايمال مىكنند .\r\n« مطففين » از ماده « تطفيف » در اصل از « طف » گرفته شده كه به معنى كناره‌هاى چيزى است ، و اينكه سر زمين « كربلا » را وادى طف مىگويند به خاطر اين است كه در ساحل فرات واقع شده ، سپس به هر چيز كمى واژه « طفيف » اطلاق شده است ، همچنين به پيمانه اى كه پر نباشد يعنى محتوايش به كنارهاى آن رسيده اما مملو نشده است نيز همين معنى اطلاق مىشود ، و بعد اين واژه در كم\r\n\r\n","description":"","footnote":"\r\n( 1 ) « تفسير فخر رازى » جلد 31 صفحه 88 - همين مضمون را « ابو الفتوح » و « مراغى » در تفسيرشان آورده‌اند .\r\n( 2 ) « مجمع البيان » جلد 10 صفحه 452 .\r\n","page_name":" 244 ","page_number":244},
  {"content":"\r\nفروشى به هر شكل و به هر صورت استعمال شده .\r\n« ويل » در اينجا به معنى « شر » يا « غم و اندوه » يا « هلاكت » يا « عذاب دردناك » و يا « وادى سخت و سوزانى در دوزخ » است ، و معمولا اين واژه به هنگام نفرين و بيان زشتى چيزى به كار مىرود ، و يا اينكه تعبيرى است كوتاه اما مفاهيم زيادى را تداعى مىكند .\r\nقابل توجه اينكه در روايتى از امام صادق ع آمده كه خداوند « ويل » را درباره هيچكس در قرآن قرار نداده مگر اينكه او را كافر نام نهاده همانگونه كه مىفرمايد : فَوَيْلٌ لِلَّذِينَ كَفَرُوا مِنْ مَشْهَدِ يَوْمٍ عَظِيمٍ : « واى بر كافران از مشاهده روز بزرگ » ( 1 ) از اين روايت استفاده مىشود كه كمفروشى بوى كفر مىدهد ! سپس به شرح كار « مطففين » و كمفروشان پرداخته مىفرمايد : « آنها كسانى هستند كه وقتى مىخواهند براى خود كيل كنند حق خود را به طور كامل مىگيرند » ( * ( الَّذِينَ إِذَا اكْتالُوا عَلَى النَّاسِ يَسْتَوْفُونَ ) * ) ( 2 ) .\r\n« اما هنگامى كه مىخواهند براى ديگران كيل يا وزن كنند كم مىگذارند » ( * ( وَإِذا كالُوهُمْ أَوْ وَزَنُوهُمْ يُخْسِرُونَ ) * ) .\r\nجمعى از مفسران از آيات فوق چنين استفاده كرده‌اند كه منظور از « مطفف »\r\n\r\n","description":"","footnote":"\r\n( 1 ) « اصول كافى » مطابق نقل « نور الثقلين » جلد 5 صفحه 527 .\r\n( 2 ) تعبير به « على الناس » در اينجا اشاره به آن است كه حقى بر مردم دارند و در تقدير « اذا كالوا ما على الناس » بوده ، و اصولا « كال عليه » در جايى گفته مىشود كه هدف از كيل گرفتن حقى است و اما « كاله » و همچنين « كال له » مربوط به جايى است كه منظور از كيل پرداختن حق ديگرى باشد ( دقت كنيد ) .\r\n","page_name":" 245 ","page_number":245},
  {"content":"\r\nكسى است كه به هنگام خريد بيش از حق خود مىگيرد ، و به هنگام فروش كمتر از حق مىدهد ، لذا خداوند به خاطر هر دو جهت « ويل » را بر آنها نهاده .\r\nولى اين اشتباه است ، زيرا تعبير « يستوفون » مفهومش اين است كه حق خود را به طور كامل مىگيرند ، و چيزى كه دلالت بر اضافه بر حق كند در اين عبارت نيست ، و اينكه مىبينيم خداوند آنها را مذمت كرده در مقايسه اين دو حالت با يكديگر است كه به هنگام خريد حق را به طور كامل مىگيرند ، و به هنگام فروش ناقص مىدهند ، درست مثل اين است كه در مقام مذمت كسى مىگوئيم : « هر گاه طلبى از كسى داشته باشد سر موعد آن را مىگيرد ، اما اگر بدهكار باشد ماهها تاخير مىاندازد » با اينكه گرفتن طلب در رأس موعد كار بدى نيست ، كار بد در مقايسه اين دو با يكديگر است .\r\nقابل توجه اينكه : در مورد گرفتن حق تنها سخن از « كيل » است ولى در مورد پرداختن سخن از « كيل » و « وزن » هر دو به ميان آمده ، اين تفاوت تعبير ممكن است به يكى از دو دليل زير باشد :\r\nنخست اينكه خريداران عمده در زمانهاى گذشته بيشتر از « كيل » استفاده مىكردند ، زيرا ترازوهاى بزرگى كه بتواند وزنهاى زياد را بسنجد وجود نداشت ، اما پيمانه‌هاى بزرگ به آسانى يافت مىشد ( در باب « كر » نيز گفته‌اند كه اين واژه در اصل نام پيمانه بزرگى بوده است ) .\r\nولى به هنگام فروش هم عمده فروشى داشتند ( با كيل ) و هم خرده فروشى ( با وزن ) .\r\nديگر اينكه براى گرفتن حق استفاده از پيمانه مناسبتر است ، چرا كه تقلب در آن مشكلتر مىباشد ، ولى براى كمفروشى استفاده از وزن معمولتر است چرا كه امكان تقلب در آن بيشتر مىباشد .\r\nاين نكته نيز قابل توجه است كه آيات فوق گرچه تنها از كمفروشى در مورد\r\n","description":"","footnote":"","page_name":" 246 ","page_number":246},
  {"content":"\r\nكيل و وزن سخن مىگويد ، ولى بدون شك مفهوم آيه وسيع است و هر گونه كمفروشى را هر چند در معدودات ( چيزهايى را كه با عدد مىفروشند ) نيز شامل مىشود .\r\nبلكه بعيد نيست با استفاده از الغاى خصوصيت ، كم گذاردن در خدمات را نيز فرا گيرد ، فى المثل اگر كارگر و كارمندى چيزى از وقت خود بدزدد در رديف « مطففين » و كمفروشانى است كه آيات اين سوره سخت آنها را نكوهش كرده است .\r\nبعضى مىخواهند براى آيه توسعه بيشترى قائل شوند و هر گونه تجاوز از حدود الهى و كم و كسر گذاشتن در روابط اجتماعى و اخلاقى را مشمول آن بدانند ، گرچه استفاده اين معنى از الفاظ آيه روشن نيست ، ولى بىتناسب هم نمىباشد .\r\nو لذا از « عبد اللَّه بن مسعود » صحابى معروف نقل شده كه گفت : « نماز نيز قابل پيمانه است ! كسى كه كيل آن را به طور كامل ادا كند خداوند پاداش او را كامل مىدهد ، و هر كس از آن كم بگذارد درباره او همان جارى مىشود كه خداوند درباره » مطففين ( كمفروشان ) فرموده ( 1 ) .\r\nسپس آنها را با اين جمله استفهام توبيخى مورد تهديد قرار مىدهد : « آيا آنها باور ندارند كه برانگيخته مىشوند » ؟ ! ( * ( أَ لا يَظُنُّ أُولئِكَ أَنَّهُمْ مَبْعُوثُونَ ) * ) .\r\n« در روزى بزرگ » ( * ( لِيَوْمٍ عَظِيمٍ ) * ) .\r\nروزى كه عذاب و حساب و خبر او و هول و وحشتش همه عظيم است .\r\n\r\n","description":"","footnote":"\r\n( 1 ) « مجمع البيان » جلد 10 صفحه 452 .\r\n","page_name":" 247 ","page_number":247},
  {"content":"\r\nروزى كه مردم از قبرها برمىخيزند ، و در پيشگاه رب العالمين حاضر مىشوند « ( * ( يَوْمَ يَقُومُ النَّاسُ لِرَبِّ الْعالَمِينَ ) * ) .\r\nيعنى اگر آنها قيامت را باور مىداشتند و مىدانستند حساب و كتابى در كار است ، و تمام اعمالشان براى محاكمه در آن دادگاه بزرگ ثبت مىشود ، و هر كس به اندازه سر سوزنى كار نيك و بد كرده ، نتيجه آن را در آن روز عظيم مىبيند ، هرگز چنين ظلم و ستم نمىكردند ، و حقوق افراد را پايمال نمىساختند .\r\nبسيارى از مفسران « يظن » را كه از ماده « ظن » است در اينجا به معنى « يقين » مىدانند ، و نظير اين تعبير در قرآن مجيد وجود دارد ، مانند آيه 249 سوره بقره قالَ الَّذِينَ يَظُنُّونَ أَنَّهُمْ مُلاقُوا اللَّه كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّه : « آنها كه مىدانستند خدا را ملاقات خواهند كرد ( و به روز قيامت ايمان داشتند ) گفتند چه بسيار گروه كوچكى كه به فرمان خدا بر گروه عظيمى پيروز شدند » ( توجه داشته باشيد اين آيه درباره گروهى از بنى اسرائيل است كه ايمان و استقامت خود را در مراحل مختلف نشان داده بودند ) .\r\nشاهد گوياى اين سخن حديثى است كه از امير مؤمنان على ع نقل شده كه در تفسير آيه : * ( أَ لا يَظُنُّ أُولئِكَ أَنَّهُمْ مَبْعُوثُونَ لِيَوْمٍ عَظِيمٍ ) * فرمود :\r\n« مفهومش اين است : ا ليس يوقنون انهم مبعوثون ؟ » آيا يقين ندارند كه آنها برانگيخته مىشوند « ؟ ! ( 1 ) .\r\nو نيز از همان حضرت ع نقل شده است كه فرمود : « ظن بر دو گونه است : ظن ترديد ، و ظن يقين ، آنچه در قرآن درباره معاد آمده است ظن يقين است ، و آنچه درباره دنيا آمده است ظن شك » ! ( 2 ) .\r\nاين احتمال نيز از سوى جمعى داده شده است كه ظن در اينجا به همان\r\n\r\n","description":"","footnote":"\r\n( 1 ) تفسير برهان جلد 4 صفحه 38 .\r\n( 2 ) نور الثقلين جلد 5 صفحه 528 .\r\n","page_name":" 248 ","page_number":248},
  {"content":"\r\nمعنى معروف امروز يعنى گمان بوده باشد ، اشاره به اينكه توجه به قيامت آن چنان در روح و جان انسان اثر مىگذارد كه حتى اگر كسى گمان به آن داشته باشد و احتمال وجود چنين روزى را بدهد بايد از انجام كارهاى خلاف خوددارى كند ، تا چه رسد به اينكه يقين داشته باشد ، و اين همان چيزى است كه در ميان دانشمندان به عنوان « دفع ضرر مظنون » يا « دفع ضرر محتمل » معروف شده است ، و مفهوم اين سخن آن خواهد بود كه اين گنهكاران بىپروا و بىباك نه تنها يقين به قيامت ندارند بلكه گمان آن را نيز ندارند ( ولى تفسير اول با دلائلى كه گفته شد مقدم است ) .\r\nمهم اين است كه واژه « ظن » به گفته « راغب » در « مفردات » در اصل اسم براى آن حالتى است كه از وجود قرائنى در فكر انسان حاصل مىشود اگر نشانه‌ها قوى باشد علم و يقين مىآورد ، و اگر نشانه‌ها ضعيف باشد از حد گمان بالاتر نمىرود ( 1 ) .\r\nبنا بر اين واژه مزبور بر خلاف آنچه امروز در ميان ما معروف است مفهوم گسترده اى دارد كه هم « علم » و هم « گمان » را شامل مىشود ، و گاه در اين ، و گاه در آن به كار مىرود .\r\n\r\nنكته : كمفروشى از عوامل فساد در ارض .\r\nدر آيات قرآن مجيد كرارا از كمفروشى نكوهش شده ، گاه در داستان شعيب ع در آنجا كه قوم را مخاطب ساخته ، مىگويد : أَوْفُوا الْكَيْلَ وَلا تَكُونُوا مِنَ الْمُخْسِرِينَ وَزِنُوا بِالْقِسْطاسِ الْمُسْتَقِيمِ وَلا تَبْخَسُوا النَّاسَ أَشْياءَهُمْ وَلا تَعْثَوْا فِي الأَرْضِ مُفْسِدِينَ : « حق پيمانه را ادا كنيد ، و ديگران\r\n\r\n","description":"","footnote":"\r\n( 1 ) مفردات ماده ظن .\r\n","page_name":" 249 ","page_number":249},
  {"content":"\r\nرا به خسارت ميفكنيد ، با ترازوى صحيح وزن كنيد ، و حق مردم را كم نگذاريد ، و در زمين فساد نكنيد « ( شعراء 181 - 183 ) .\r\nو به اين ترتيب كمفروشى و ترك عدالت به هنگام پيمانه و وزن را در رديف فساد در زمين شمرده است ، و اين خود دليلى به ابعاد مفاسد اجتماعى اين اين كار است .\r\nو نيز در آيه 7 و 8 سوره الرحمن رعايت عدالت در وزن را همرديف عدالت در نظام آفرينش در عالم جهان هستى گذارده ، مىفرمايد : وَالسَّماءَ رَفَعَها وَوَضَعَ الْمِيزانَ أَلَّا تَطْغَوْا فِي الْمِيزانِ : « خداوند آسمان را برافراشت و ميزان و حساب در همه چيز گذاشت تا شما در وزن و حساب طغيان نكنيد » اشاره به اينكه مساله رعايت عدل در سنجش مساله كوچك و كم اهميتى نيست ، بلكه در حقيقت جزئى از اصل عدالت و نظم كلى حاكم بر سراسر عالم هستى است .\r\nو به همين دليل پيشوايان بزرگ اسلام به اين مساله اهميت فراوانى مىدادند ، تا آنجا كه در روايت معروف اصبغ بن نباته آمده است كه مىگويد :\r\nاز على ع شنيدم كه بر فراز منبر مىفرمود :\r\nيا معشر التجار ! الفقه ثم المتجر :\r\n« اى گروه تجار ! اول فقه بياموزيد ، و سپس تجارت كنيد » و اين سخن را امام ع سه بار تكرار فرمود . . . و در پايان اين كلام فرمود :\r\nالتاجر فاجر ، و الفاجر فى النار ، الا من اخذ الحق و اعطى الحق :\r\n« تاجر فاجر است و فاجر در دوزخ است مگر آنها كه به مقدار حق خويش از مردم بگيرند و حق مردم را بپردازند » ( 1 ) .\r\nو در حديث ديگرى از امام باقر ع نقل شده است : « هنگامى كه امير مؤمنان على ع در كوفه بود همه روز صبح در بازارهاى كوفه مىآمد و بازار به بازار مىگشت و تازيانه اى ( براى مجازات متخلفان ) بر دوش داشت در وسط\r\n\r\n","description":"","footnote":"\r\n( 1 ) كافى جلد 5 باب آداب التجارة حديث 1 .\r\n","page_name":" 250 ","page_number":250},
  {"content":"\r\nهر بازار مىايستاد و صدا مىزد : « اى گروه تجار ! از خدا بترسيد » ! هنگامى كه بانگ على ع را مىشنيدند هر چه در دست داشتند بر زمين گذاشته و با تمام دل به سخنانش گوش فرامىدادند ، سپس مىفرمود :\r\nقدموا الاستخارة و تبركوا بالسهولة ، و اقتربوا من المبتاعين ، و تزينوا بالحلم ، و تناهوا عن اليمين ، و جانبوا الكذب ، و تجافوا عن الظلم و انصفوا المظلومين ، و لا تقربوا الربا ، و اوفوا الكيل و الميزان ، و لا تبخسوا الناس اشيائهم ، و لا تعثوا فى الارض مفسدين :\r\n« از خداوند خير بخواهيد ، و با آسان گرفتن كار بر مردم بركت بجوئيد ، و به خريداران نزديك شويد ، حلم را زينت خود قرار دهيد ، از سوگند بپرهيزيد ، از دروغ اجتناب كنيد ، از ظلم خوددارى نمائيد ، و حق مظلومان را بگيريد ، به ربا نزديك نشويد ، پيمانه و وزن را به طور كامل وفا كنيد ، و از اشياء مردم كم نگذاريد ، و در زمين فساد نكنيد » ! و به اين ترتيب در بازارهاى كوفه گردش مىكرد ، سپس به دار الاماره باز مىگشت و براى دادخواهى مردم مىنشست ( 1 ) .\r\nو نيز همانگونه كه در شان نزول آيات نيز آمده پيغمبر اكرم ص مىفرمايد :\r\n« هر گروهى كمفروشى كنند خداوند زراعت آنها را از آنها مىگيرد ، و گرفتار قحطى مىشوند ! » از مجموع آنچه در بالا گفته شد استفاده مىشود كه يكى از عوامل مهم نابودى و عذاب بعضى از اقوام گذشته مساله كمفروشى بوده است كه موجب به هم خوردن نظام اقتصادى آنها ، و نزول عذاب الهى شده .\r\nحتى در روايات اسلامى در آداب تجارت آمده است كه مؤمنان بهتر است به هنگام پيمانه و وزن كمى بيشتر بدهند ، و به هنگام گرفتن حق خود كمى\r\n\r\n","description":"","footnote":"\r\n( 1 ) « كافى » باب آداب التجاره حديث 3 ( با كمى اختصار ) .\r\n","page_name":" 251 ","page_number":251},
  {"content":"\r\nكمتر بگيرند ( درست بر عكس كار كسانى كه در آيات فوق به آنها اشاره شده است كه حق خود را به طور كامل مىگيرند و حق ديگران را به طور ناقص مىپردازند ) ( 1 ) .\r\nاز سوى ديگر همانگونه كه در تفسير آيه فوق اشاره كرديم مساله كم - فروشى به عقيده بعضى معنى وسيعى دارد كه هر گونه كم و كسر گذاردن در كار و انجام وظائف فردى و اجتماعى و الهى را شامل مىشود .\r\n\r\n","description":"","footnote":"\r\n( 1 ) به جلد 12 « وسائل الشيعه » ابواب التجارة باب 7 صفحه 290 مراجعه شود .\r\n","page_name":" 252 ","page_number":252},
  {"content":"\r\n\r\n[ سوره المطففين ‹ 83 › : آيات 7 تا 10 
  ]\r\nكَلَّا إِنَّ كِتابَ الفُجَّارِ لَفِي سِجِّينٍ ‹ 7 › وَما أَدْراكَ ما سِجِّينٌ ‹ 8 › كِتابٌ مَرْقُومٌ ‹ 9 › وَيْلٌ يَوْمَئِذٍ لِلْمُكَذِّبِينَ ‹ 10 ›\r\n\r\nترجمه :\r\n7 - چنين نيست كه آنها ( درباره قيامت خيال مىكنند ) مسلما نامه اعمال فاجران در سجين است ! 8 - تو چه مىدانى سجين چيست ؟\r\n9 - نامه اى است رقم زده شده و سرنوشتى است حتمى .\r\n10 - واى در آن روز بر تكذيب كنندگان .\r\n\r\nتفسير : تو نمىدانى « سجين » چيست ؟ !\r\nدر تعقيب بحثى كه در آيات گذشته درباره كمفروشان ، و رابطه گناه با عدم ايمان راسخ به روز رستاخيز آمده بود ، در اين آيات به گوشه اى از سرنوشت بدكاران و فاجران در آن روز اشاره مىكند .\r\nنخست مىفرمايد : « چنين نيست كه آنها درباره رستاخيز مىپندارند كه حساب و كتابى در كار نيست ، بلكه نامه اعمال فاجران در سجين است » ( * ( كَلَّا إِنَّ كِتابَ الفُجَّارِ لَفِي سِجِّينٍ ) * ) .\r\n","description":"","footnote":"","page_name":" 253 ","page_number":253},
  {"content":"\r\n« تو چه مىدانى سجين چيست » ؟ ( * ( وَما أَدْراكَ ما سِجِّينٌ ) * ) .\r\n« نامه اى است رقم زده شده » ( * ( كِتابٌ مَرْقُومٌ ) * ) .\r\nدر تفسير اين آيات عمدتا دو نظريه وجود دارد :\r\n1 - منظور از كتاب همان نامه اعمال انسانها است كه هيچ كار كوچك و بزرگ و صغيره و كبيره اى نيست مگر اينكه آن را احصا كرده ، و همه چيز بىكم و كاست در آن ثبت است .\r\nو منظور از « سجين » كتاب جامعى است كه نامه اعمال همه انسانها به طور مجموعى در آن گرد آورى شده ، و به تعبير ساده مانند دفتر كلى است كه حساب هر يك از بستانكاران و بدهكاران را در صفحه مستقلى در آن ثبت مىكنند ، منتها از اين آيات و آيات بعد استفاده مىشود كه اعمال همه بدكاران در يك كتاب بنام « سجين » و اعمال همه نيكوكاران و ابرار در يك كتاب ديگر بنام « عليين » جمع آورى مىشود .\r\n« سجين » از ماده « سجن » به معنى « زندان و حبس » گرفته شده ، و معانى مختلفى دارد : زندان سخت و شديد ، هر موجود صلب و محكم ، وادى بسيار هولناكى در قعر جهنم ، محلى كه نامه‌هاى اعمال بدكاران در آنجا گذارده مىشود و آتش دوزخ ( 1 ) .\r\n« طريحى » در « مجمع البحرين » در ماده « سجن » مىگويد : و فى التفسير هو كتاب جامع ديوان الشر دون اللَّه فيه اعمال الكفرة و الفسقة من الجن و الانس : « در تفسير آمده است كه سجين كتابى است جامع ديوان بديها كه خداوند اعمال كافران و فاسقان جن و انس را در آن تدوين كرده است » ( طريحى\r\n\r\n","description":"","footnote":"\r\n( 1 ) « لسان العرب » ماده سجن .\r\n","page_name":" 254 ","page_number":254},
  {"content":"\r\nروشن نساخته كه منظور از اين تفسير كدام تفسير است ، از معصوم است يا از غير او ) .\r\nقرائنى كه اين معنى را تاييد مىكند عبارت است از :\r\n1 - تعبير به « كتاب » در قرآن مجيد در اين گونه موارد غالبا به معنى نامه اعمال است .\r\n2 - آيه اخير كه به صورت تفسير براى سجين ذكر شده مىفرمايد آن كتابى است رقم زده شده ، و اينكه بعضى آيه را تفسير سجين نگرفته‌اند مسلما بر خلاف ظاهر است .\r\n3 - بعضى گفته‌اند كه « سجين » و « سجيل » يك معنى دارد ، و مىدانيم سجل ( به كسر سين و جيم و تشديد لام ) به معنى كتاب بزرگ است ( 1 ) .\r\n4 - از آيات ديگر قرآن استفاده مىشود كه اعمال انسان در چند كتاب ثبت و ضبط مىشود ، تا به هنگام حساب هيچگونه عذر و بهانه اى براى هيچكس باقى نماند .\r\nنخست نامه اعمال شخصى است كه در قيامت به دست صاحبان آنها داده مىشود ، نيكوكاران به دست راستشان ، و بدكاران به دست چپشان ، و در آيات قرآن بسيار به آن اشاره شده است .\r\nدوم كتابى است كه مىتوان آن را نامه اعمال امتها نام گذارد كه در آيه 28 سوره « جاثيه » به آن اشاره شده : كُلُّ أُمَّةٍ تُدْعى إِلى كِتابِهَا : « روز قيامت هر امتى به نامه اعمالش فرا خوانده مىشود » .\r\nسوم نامه اعمال عمومى همه بدكاران و نيكوكاران است كه در آيات مورد بحث و آيات آينده به عنوان « سجين » و « عليين » از آن نام برده شده .\r\nخلاصه طبق اين تفسير « سجين » همان ديوان كل است كه نامه اعمال\r\n\r\n","description":"","footnote":"\r\n( 1 ) « روح المعانى » جلد 30 صفحه 70 و « مجمع البحرين » ماده « سجل » .\r\n","page_name":" 255 ","page_number":255},
  {"content":"\r\nهمه بدان در آن جمع مىباشد ، و تعبير از آن به عنوان « سجين » شايد به خاطر اين باشد كه محتويات اين ديوان سبب زندانى شدن آنها در جهنم است ، يا خود اين ديوان در قعر جهنم جاى دارد ، به عكس كتاب ابرار و نيكان كه در اعلى عليين بهشت است .\r\n2 - تفسير دوم اين است كه « سجين » به همان معنى مشهور و معروف يعنى « دوزخ » است كه زندان عظيمى است براى همه بدكاران ، و يا محل سختى از دوزخ مىباشد ، و منظور از « كتاب فجار » همان سرنوشتى است كه براى آنها رقم زده شده .\r\nبنا بر اين معنى آيه چنين است : « سرنوشت مقرر و مسلم بدكاران در جهنم است » و استعمال كلمه « كتاب » در اين معنى در قرآن كم نيست ، مانند آيه 24 سوره نساء بعد از آنكه مىفرمايد : زنان شوهر دار بر شما حرام است ، مىافزايد :\r\nكِتابَ اللَّه عَلَيْكُمْ : « اين حكم ( و احكام قبل از آن ) احكامى است كه خداوند بر شما مقرر داشته است » و در آيه 75 انفال مىخوانيم : وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه : « خويشاوندان نسبت به يكديگر در احكامى كه خداوند مقرر داشته ( از ديگران ) سزاوارترند » .\r\nمطلبى كه اين تفسير را تاييد مىكند اين است كه « سجين » به همان معنى معروفش كه در اخبار و آثار اسلامى از آن ياد شده يعنى « جهنم » تفسير گرديده .\r\nدر تفسير على بن ابراهيم نيز آمده است كه معنى * ( إِنَّ كِتابَ الفُجَّارِ لَفِي سِجِّينٍ ) * آن است كه آنچه براى آنها از عذاب مقرر داشته شده در سجين ( دوزخ ) است .\r\nدر حديثى از امام باقر ع نيز مىخوانيم : السجين الارض السابعة و عليون السماء السابعة : « سجين » زمين هفتم و « عليين » آسمان هفتم است ( اشاره\r\n","description":"","footnote":"","page_name":" 256 ","page_number":256},
  {"content":"\r\nبه پائينترين و برترين مكان است ) ( 1 ) .\r\nاز روايات متعددى نيز استفاده مىشود كه اعمالى كه لايق قرب خدا نيست سقوط مىكند ، و در سجين قرار مىگيرد ، چنان كه در حديثى از پيغمبر اكرم ص آمده است :\r\nان الملك ليصعد به عمل العبد مبتهجا فاذا صعد بحسناته يقول اللَّه عز و جل اجعلوها فى سجين ، انه ليس اياى اراد فيها ! :\r\n« گاه مىشود كه فرشته عمل بنده اى را با خوشحالى و سرور به آسمان بالا مىبرد هنگامى كه حسنات او را بالا برد خداوند عز و جل مىفرمايد : آن را در سجين قرار دهيد كه او هدفش جلب رضاى من نبوده » ! ( 2 ) .\r\nاز مجموع اين روايات بر مىآيد كه « سجين » مكانى است بسيار پست در دوزخ كه اعمال يا نامه اعمال بدكاران را در آن مىنهند يا سرنوشت آنها گرفتار شدن در آن زندان است .\r\nمطابق اين تفسير جمله كتاب مرقوم تاكيدى است بر جمله * ( إِنَّ كِتابَ الفُجَّارِ لَفِي سِجِّينٍ ) * ( نه اينكه تفسيرى براى سجين باشد ) يعنى اين مجازاتى است براى آنها رقم زده شده و قطعى و حتمى .\r\nمرقوم از ماده « رقم » ( بر وزن زخم ) به معنى خط درشت است ، و از آنجا كه خطوط درشت و روشن خالى از ابهام است ممكن است اين تعبير اشاره به قطعى بودن و خالى از ابهام بودن باشد ، چيزى كه نه هرگز محو مىشود و نه فراموش مىگردد .\r\nجمع ميان اين دو تفسير نيز مانعى ندارد ، چرا كه سجين در تفسير اول به معنى ديوان كل اعمال بدكاران است ، و در تفسير دوم به معنى دوزخ يا قعر زمين است و معلوم است كه اينها علت و معلول يكديگرند ، يعنى هنگامى كه نامه عمل\r\n\r\n","description":"","footnote":"\r\n( 1 ) « نور الثقلين » جلد 5 صفحه 530 . حديث 15 .\r\n( 2 ) « همان مدرك » حديث 19 .\r\n","page_name":" 257 ","page_number":257},
  {"content":"\r\nانسان در ديوان كل اعمال بدكاران قرار گرفت همان سبب مىشود كه او را به پستترين مقام و قعر دوزخ بكشاند .\r\nدر آخرين آيه مورد بحث با يك جمله تكاندهنده به عاقبت شوم منكران معاد اشاره كرده ، مىفرمايد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nتكذيبى كه سرچشمه انواع گناهان و از جمله كمفروشى و ظلم است ، در آيه نخست فرمود : وَيْلٌ لِلْمُطَفِّفِينَ و در اينجا مىفرمايد : * ( وَيْلٌ يَوْمَئِذٍ لِلْمُكَذِّبِينَ ) * تعبيرى كه در عين فشرده بودن اشاره به انواع عذابهاى دردناك و مصائب هولناك مىكند .\r\nقابل توجه اينكه در آيه نخست سخن از مطففين ( كمفروشان ) است و بعدا سخن از فجار ( بدكاران ) و در آيه اخير از مكذبين ( منكران قيامت ) و اين به خوبى نشان مىدهد كه در ميان اين اعتقاد و آن اعمال رابطه نزديكى بر قرار است كه در آيات آينده بطور روشنترى منعكس شده است .\r\n","description":"","footnote":"","page_name":" 258 ","page_number":258},
  {"content":"\r\n\r\n[ سوره المطففين ‹ 83 › : آيات 11 تا 17 
  ]\r\nالَّذِينَ يُكَذِّبُونَ بِيَوْمِ الدِّينِ ‹ 11 › وَما يُكَذِّبُ بِه إِلَّا كُلُّ مُعْتَدٍ أَثِيمٍ ‹ 12 › إِذا تُتْلى عَلَيْه آياتُنا قالَ أَساطِيرُ الأَوَّلِينَ ‹ 13 › كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ‹ 14 › كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ‹ 15 ›\r\nثُمَّ إِنَّهُمْ لَصالُوا الْجَحِيمِ ‹ 16 › ثُمَّ يُقالُ هذَا الَّذِي كُنْتُمْ بِه تُكَذِّبُونَ ‹ 17 ›\r\n\r\nترجمه :\r\n11 - همانها كه روز قيامت را انكار مىكنند .\r\n12 - و تنها كسانى آن را انكار مىكنند كه متجاوز و گنهكارند .\r\n13 - همان كس كه وقتى آيات ما بر او خوانده مىشود مىگويد : اين افسانه‌هاى پيشينيان است ! 14 - چنين نيست كه آنها خيال مىكنند ، بلكه اعمالشان چون زنگارى بر دلهايشان نشسته ! 15 - چنين نيست كه آنها مىپندارند ، بلكه آنها در آن روز از پروردگارشان محجوبند .\r\n","description":"","footnote":"","page_name":" 259 ","page_number":259},
  {"content":"\r\n16 - سپس آنها مسلما وارد دوزخ مىشوند .\r\n17 - بعد به آنها گفته مىشود اين همان چيزى است كه آن را تكذيب مىكرديد !\r\n\r\nتفسير : گناهان زنگار دلهاست\r\nدر آخرين آيه از آيات گذشته اشاره گويايى به سرنوشت شوم مكذبان شده بود ، آيات مورد بحث نخست به معرفى آنان پرداخته ، مىگويد : « آنها كسانى هستند كه روز جزا را انكار مىكنند ( * ( الَّذِينَ يُكَذِّبُونَ بِيَوْمِ الدِّينِ ) * ) .\r\nو بعد مىافزايد : « تنها كسانى روز جزا را تكذيب مىكنند كه متجاوز و گنهكارند » ( * ( وَما يُكَذِّبُ بِه إِلَّا كُلُّ مُعْتَدٍ أَثِيمٍ ) * ) .\r\nيعنى ريشه انكار قيامت ، منطق و تفكر و استدلال نيست ، بلكه افرادى كه مىخواهند پيوسته به تجاوزها ادامه دهند و در گناه غوطه ور باشند منكر قيامت مىشوند ( توجه داشته باشيد كه « اثيم » صفت مشبهه است و دلالت بر استمرار و ادامه گناه دارد ) .\r\nآنها مىخواهند بدون هيچگونه احساس مسئوليت ، و به گمان خود با نهايت آزادى و دورى از هر گونه فشار و ناراحتى و جدان به زشتكاريها ادامه دهند و هيچ قانونى را به رسميت نشناسند اين نظير همان چيزى است كه در آيه 5 سوره قيامت آمده است بَلْ يُرِيدُ الإِنْسانُ لِيَفْجُرَ أَمامَه : « بلكه انسان مىخواهد در آينده عمر خويش پيوسته راه فجور پيش گيرد ، لذا قيامت را تكذيب مىكند » .\r\nو به اين ترتيب همانگونه كه عقيده در عمل اثر مىگذارد ، اعمال آلوده نيز در شكل بندى عقائد تاثير مىكند ، اين معنى در تفسير آيات بعد روشنتر خواهد شد .\r\n","description":"","footnote":"","page_name":" 260 ","page_number":260},
  {"content":"\r\nدر آيه بعد به سومين وصف منكران قيامت اشاره كرده ، مىافزايد : هنگامى كه آيات ما بر او خوانده مىشود مىگويد : « اين همان افسانه‌ها و مطالب بىاساس پيشينيان است » ( * ( إِذا تُتْلى عَلَيْه آياتُنا قالَ أَساطِيرُ الأَوَّلِينَ ) * ) .\r\nآنها علاوه بر اينكه تجاوزگر ( معتد ) و گنهكار و ( اثيم ) هستند آيات الهى را نيز به باد سخريه و استهزا گرفته ، آن را مجموعه اى از اسطوره‌ها و افسانه‌هاى موهوم و سخنان بىارزش ، نظير آنچه از دورانهاى نخستين ( دوران نادانى بشر ) به يادگار مانده است معرفى مىكنند ( 1 ) و به اين بهانه مىخواهند خود را از مسئوليت در برابر اين آيات بر كنار دارند .\r\nنه تنها در اين مورد در آيات ديگرى از قرآن مجيد نيز مىخوانيم كه مجرمان جسور براى فرار از اجابت دعوت الهى به همين بهانه متوسل مىشدند ، بطورى كه در نه آيه از قرآن مجيد درست همين مطلب منعكس شده است كه مشركان در مقابل آيات قرآن مجيد به همين سخن زشت متوسل مىشدند ، از جمله در آيه 5 سوره فرقان مىخوانيم : وَقالُوا أَساطِيرُ الأَوَّلِينَ اكْتَتَبَها فَهِيَ تُمْلى عَلَيْه بُكْرَةً وَأَصِيلًا : « گفتند اين قرآن اسطوره هايى است از پيشينيان كه او آن را رونويس كرده و هر صبح و شام بر او املا مىشود » ! در سوره احقاف آيه 17 از زبان جوان طغيانگرى كه در مقابل پدر مادر مهربان و مؤمنش مىايستد چنين مىخوانيم كه او تمام نصائح آنها را با اين جمله به باد استهزا مىگيرد و مىگويد : ما هذا إِلَّا أَساطِيرُ الأَوَّلِينَ : « اينها كه شما مىگوئيد چيزى جز اسطوره‌ها و سخنان بىاساس پيشينيان نيست » .\r\n\r\n","description":"","footnote":"\r\n( 1 ) « اساطير » جمع « اسطوره » از ماده « سطر » است ، و بيشتر در مورد افسانه‌هاى موهوم و سخنان دروغ به كار مىرود .\r\n","page_name":" 261 ","page_number":261},
  {"content":"\r\nبعضى از مفسران گفته‌اند كه آيه مورد بحث درباره « نضر بن حارث بن كلده » پسر خاله پيامبر ص كه از سران كفر و ضلال بود نازل شد ، ولى پيدا است نزول آيه در مورد خاصى مانع از آن نيست كه درباره ديگران نيز صادق باشد .\r\nبه هر حال هميشه طغيانگران براى نجات از ملامت و جدان از يك سو ، و از اعتراضات مردم حقجو از سوى ديگر ، بهانه‌هاى واهى مىتراشند تا خويشتن را از اين و آن راحت كنند ، و عجب اينكه آنها غالبا برنامه اى هماهنگ و يك نواخت داشته‌اند ، گويى در طول تاريخ آن را در گوش هم فرو مىخواندند ، عناوينى همچون « سحر » و « كهانت » و « جنون » و « اسطوره » و مانند آن ! ولى قرآن در آيه بعد بار ديگر به ريشه اصلى طغيان و سركشى آنها اشاره كرده مىافزايد : « چنين نيست كه آنها خيال مىكنند ، بلكه اعمال سوء آنها همچون زنگارى بر دلشان نشسته ، و از درك حقيقت وامانده‌اند » ( * ( كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ) * ) .\r\nعجب تعبير تكاندهنده اى ؟ ! اعمال آنها زنگار بر قلبشان ريخته ، و نور و صفاى نخستين را كه به حكم فطرت خداداد در آن بوده گرفته ، به همين دليل چهره حقيقت كه همچون آفتاب عالمتاب مىدرخشد هرگز در آن بازتابى ندارد ، و پرتو انوار وحى در آن منعكس نمىگردد .\r\n« ران » از ماده « رين » ( بر وزن عين ) به طورى كه « راغب » در « مفردات » مىگويد : همان زنگارى است كه روى اشياء قيمتى مىنشيند ، و به گفته بعضى ديگر از ارباب لغت قشر قرمز رنگى است كه بر اثر رطوبت هوا روى آهن ، و مانند آن ظاهر مىشود كه در فارسى ما آن را « زنگ » يا « زنگار » مىناميم ، و معمولا نشانه پوسيدن و ضايع شدن آن فلز ، و طبعا از بين رفتن شفافيت\r\n","description":"","footnote":"","page_name":" 262 ","page_number":262},
  {"content":"\r\nو درخشندگى آن است .\r\nو گاه آن را به معنى غلبه و تسلط چيزى بر شىء ديگر يا افتادن در چيزى كه راه خلاص از آن نيست تفسير كرده‌اند كه در واقع اينها همه لازمه همان معنى اصلى است ( 1 ) .\r\nدرباره تاثير ويرانگر گناه در زدودن نورانيت و صفاى دل بحثى داريم كه در نكته‌ها مطالعه خواهيد كرد .\r\nدر آيه بعد مىافزايد : « چنين نيست كه آنها مىپندارند ، بلكه آنها در آن روز از پروردگارشان محجوبند » ( * ( كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ) * ) .\r\nو اين دردناكترين مجازات آنها است ، همانگونه كه لقاى معنوى پروردگار ، و حضور در بارگاه قرب او براى ابرار و نيكان بالاترين موهبت و لذتبخشترين نعمت است .\r\n« كلا » معمولا براى نفى سخنى مىآيد كه قبلا مطرح بوده ، و در اينجا مفسران احتمالات متعددى درباره آن داده‌اند .\r\nنخست اينكه تاكيدى است بر كلا كه در آيه قبل آمده يعنى چنان نيست كه آنها روز قيامت را افسانه و اسطوره معرفى مىكنند .\r\nيا اينكه چنان نيست كه زنگارى كه بر قلب آنها بر اثر گناه نشسته پاك شود ، آنها هم در اين جهان از مشاهده جمال حق محرومند ، و هم در جهان ديگر .\r\nيا اينكه آنها همانگونه كه در آيات ديگر قرآن آمده است مدعى بودند\r\n\r\n","description":"","footnote":"\r\n( 1 ) به تفسير « فخر رازى » ذيل آيه مورد بحث و « المنجد » ماده « رين » مراجعه شود .\r\n","page_name":" 263 ","page_number":263},
  {"content":"\r\nاگر به فرض كه قيامتى هم در كار باشد در آنجا مشمول انواع نعمتهاى خدا خواهند بود ( 1 ) ! چنين نيست كه آنها مىپندارند بلكه در قيامت در شديدترين عذابها و سختترين شكنجه‌ها هستند .\r\nآرى آخرت بازتاب و تجسم عظيمى از اعمال انسان در اين دنيا است ، آنها كه چشم خود را در اينجا از مشاهده حق فرو مىبندند ، و اعمالشان همچون زنگارى بر قلبشان نشسته ، در آنجا نيز از پروردگار محجوبند ، و هرگز ياراى مشاهده جمال حق را در آن عالم ندارند و از فيض لقاى آن محبوب حقيقى محرومند .\r\n« سپس آنها قطعا وارد آتش دوزخ مىشوند و ملازم آن هستند » ( * ( ثُمَّ إِنَّهُمْ لَصالُوا الْجَحِيمِ ) * ) .\r\nاين ورود در آتش نتيجه محجوب بودن از پروردگار است ، و اثرى است كه از آن جدا نيست ، و به طور مسلم آتش محروميت از ديدار حق ، از آتش دوزخ هم سوزانتر است ! و در آخرين آيه مىفرمايد : « سپس به آنها گفته مىشود اين همان چيزى است كه آن را تكذيب مىكرديد » ! ( * ( ثُمَّ يُقالُ هذَا الَّذِي كُنْتُمْ بِه تُكَذِّبُونَ ) * ) .\r\n\r\n","description":"","footnote":"\r\n( 1 ) در آيه 32 سوره كهف آمده است : * ( وَما أَظُنُّ السَّاعَةَ قائِمَةً وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً ) * : « من هرگز باور نمىكنم قيامتى بر پا شود ، و اگر به سوى پروردگارم بازگردم و قيامتى در كار باشد جايگاهى بهتر از اينها خواهم يافت ( نظير همين معنى در سوره فصلت آيه 50 نيز آمده است ) .\r\n","page_name":" 264 ","page_number":264},
  {"content":"\r\nاين سخن به عنوان توبيخ و ملامت و سرزنش به آنها گفته مىشود و عذابى است روحانى و شكنجه اى است معنوى براى اين گروه خيره سر و لجوج .\r\n\r\nنكته‌ها :\r\n\r\n1 - چرا گناه ، زنگار دل است ؟ !\r\nنه تنها در آيات اين سوره از تاثير گناه در تاريك ساختن دل سخن گفته شده ، كه در بسيارى ديگر از آيات قرآن مجيد نيز اين معنى به طور مكرر ، و با صراحت مورد توجه قرار گرفته است .\r\nدر يك جا مىفرمايد : كَذلِكَ يَطْبَعُ اللَّه عَلى كُلِّ قَلْبِ مُتَكَبِّرٍ جَبَّارٍ : « اين گونه خداوند بر قلب هر متكبر طغيانگرى مهر مىنهد » ( مؤمن - 35 ) .\r\nو در جاى ديگر درباره گروهى از گنهكاران لجوج و عنود مىفرمايد :\r\nخَتَمَ اللَّه عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ : « خداوند بر دلهاى آنها مهر نهاده ، و همچنين بر گوشهاى آنها ، و بر چشمهايشان پرده اى فرو افتاده ، و براى آنها عذاب بزرگى است » ( بقره - 7 ) .\r\nو در آيه 46 سوره حج مىخوانيم : فَإِنَّها لا تَعْمَى الأَبْصارُ وَلكِنْ تَعْمَى الْقُلُوبُ الَّتِي فِي الصُّدُورِ : « چشمهاى ظاهر نابينا نمىشود ، بلكه دلهايى كه در سينه‌ها جاى دارد نابينا مىگردد » .\r\nآرى بدترين اثر گناه و ادامه آن ، تاريك ساختن قلب ، و از ميان بردن نور علم و حس تشخيص است ، گناهان از اعضاء و جوارح سرازير قلب مىشود ، و قلب را به يك باتلاق متعفن و گنديده مبدل مىسازد ، اينجاست كه انسان راه و چاه را تشخيص نمىدهد ، و مرتكب اشتباهات عجيبى مىشود كه همه را حيران مىكند .\r\n","description":"","footnote":"","page_name":" 265 ","page_number":265},
  {"content":"\r\nبا دست خود تيشه به ريشه سعادت خويش مىزند و سرمايه خوشبختى خويش را به باد فنا مىدهد .\r\nدر حديثى از پيغمبر اكرم ص مىخوانيم :\r\nكثرة الذنوب مفسدة للقلب :\r\n« گناهان زياد قلب انسان را فاسد مىكند » ( 1 ) .\r\nو در حديث ديگرى از همان حضرت مىخوانيم : « ان العبد اذا اذنب ذنبا نكتت فى قلبه نكتة سوداء ، فان تاب و نزع و استغفر صقل قلبه ، و ان عاد زادت حتى تعلو قلبه ، فذلك الرين الذى ذكر اللَّه فى القران : « * ( كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ) * » : « هنگامى كه بنده گناه كند نكته سياهى در قلب او پيدا مىشود ، اگر توبه كند و از گناه دست بردارد و استغفار نمايد قلب او صيقل مىيابد و اگر باز هم به گناه برگردد سياهى افزون مىشود ، تا تمام قلبش را فرا مىگيرد ، اين همان زنگارى است كه در آيه « * ( كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ) * » به آن اشاره شده » ( 2 ) .\r\nهمين معنى از امام باقر ع در اصول كافى با مختصر تفاوتى نقل شده است ( 3 ) .\r\nو نيز در همان كتاب از رسول خدا ص چنين نقل شده كه فرمود :\r\n« تذاكروا و تلاقوا و تحدثوا فان الحديث جلاء للقلوب ان القلوب لترين كما يرين السيف ، و جلاؤه الحديث » : « مذاكره كنيد و يكديگر را ملاقات نمائيد و احاديث ( پيشوايان دين ) را نقل نمائيد كه حديث مايه جلاى دلها است ، دلها زنگار مىگيرد همانگونه كه شمشير زنگار مىگيرد ، و صيقل آن حديث است » ( 4 ) .\r\n\r\n","description":"","footnote":"\r\n( 1 ) « در المنثور » جلد 6 صفحه 326 .\r\n( 2 ) « در المنثور » جلد 6 صفحه 325 .\r\n( 3 و 4 ) « نور » الثقلين جلد 5 صفحه 531 حديث 22 و 23 .\r\n","page_name":" 266 ","page_number":266},
  {"content":"\r\nاز نظر اصول روانشناسى نيز اين معنى ثابت شده كه اعمال آدمى همواره بازتابى در روح او دارد ، و تدريجا روح را به شكل خود در مىآورد ، حتى در تفكر و انديشه و قضاوت او مؤثر است .\r\nاين نكته نيز قابل توجه است كه انسان با ادامه گناه ، لحظه به لحظه ، در تاريكى روحى بيشترى فرو مىرود ، و به جايى مىرسد كه گناهانش در نظرش حسنات جلوه مىكند ، و گاه به گناهش افتخار مىنمايد ! و در اين مرحله راههاى بازگشت به روى او بسته مىشود ، و تمام پلها پشت سرش ويران مىگردد و اين خطرناكترين حالتى است كه ممكن است براى يك انسان پيش آيد .\r\n\r\n2 - حجاب چهره جان !\r\nگرچه بسيارى از مفسران كوشيده‌اند كه در آيه « * ( كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ) * » چيزى در تقدير بگيرند ، و بگويند : اين گنهكاران از « رحمت » خدا محجوب مىشوند و يا از « احسان » و « كرامت » و « ثواب » او .\r\nولى ظاهرا آيه هيچ نياز به تقدير ندارد ، آنها به راستى محجوب از پروردگار مىشوند ، و در حالى كه نيكان و پاكان به جوار قرب او راه مىيابند ، و از لذت ديدار محبوب و شهود باطنى او كه برترين لذت ممكن است بهره مند مىگردند ، اين دوزخيان بىايمان و گنهكار از اين فيض عظيم و نعمت بىنظير محرومند .\r\nبعضى از مؤمنان پاكدل حتى در اين جهان به فيض ديدار او متنعم مىگردند ، در حالى كه مجرمان كوردل در اين جهان نيز از اين فيض محرومند .\r\nآنها دائما در حضورند و اين بىبصران تاريك دل دورند !\r\n","description":"","footnote":"","page_name":" 267 ","page_number":267},
  {"content":"\r\nآنها از مناجات او چنان لذتى مىبرند كه با هيچ بيانى قابل توصيف نيست ، در حالى كه اينها چنان در نكبت گناهان خود غرقند كه راه نجات ندارند و به گفته شاعر :\r\n\r\nتو كز سراى طبيعت نمىروى بيرون\r\nكجا به كوى حقيقت گذر توانى كرد ؟ !\r\n\r\n\r\nجمال يار ندارد حجاب و پرده ولى\r\nغبار ره بنشان تا نظر توانى كرد !\r\n\r\nامير مؤمنان على ع در دعاى معروف كميل عرض مىكند :\r\nهبنى صبرت على عذابك فكيف اصبر على فراقك :\r\n« گيرم كه بر عذاب دردناك تو صبر كنم چگونه مىتوان بر فراق و دوريت صبر كرد » ؟ !\r\n","description":"","footnote":"","page_name":" 268 ","page_number":268},
  {"content":"\r\n\r\n[ سوره المطففين ‹ 83 › : آيات 18 تا 28 
  ]\r\nكَلَّا إِنَّ كِتابَ الأَبْرارِ لَفِي عِلِّيِّينَ ‹ 18 › وَما أَدْراكَ ما عِلِّيُّونَ ‹ 19 › كِتابٌ مَرْقُومٌ ‹ 20 › يَشْهَدُه الْمُقَرَّبُونَ ‹ 21 › إِنَّ الأَبْرارَ لَفِي نَعِيمٍ ‹ 22 ›\r\nعَلَى الأَرائِكِ يَنْظُرُونَ ‹ 23 › تَعْرِفُ فِي وُجُوهِهِمْ نَضْرَةَ النَّعِيمِ ‹ 24 › يُسْقَوْنَ مِنْ رَحِيقٍ مَخْتُومٍ ‹ 25 › خِتامُه مِسْكٌ وَفِي ذلِكَ فَلْيَتَنافَسِ الْمُتَنافِسُونَ ‹ 26 › وَمِزاجُه مِنْ تَسْنِيمٍ ‹ 27 ›\r\nعَيْناً يَشْرَبُ بِهَا الْمُقَرَّبُونَ ‹ 28 ›\r\n","description":"","footnote":"","page_name":" 269 ","page_number":269},
  {"content":"\r\n\r\nترجمه :\r\n18 - چنان نيست كه آنها ( در باره معاد ) خيال مىكنند ، بلكه نامه اعمال نيكان در « عليين » است .\r\n19 - و تو چه مىدانى عليين چيست ؟ ! 20 - نامه اى است رقم زده شده و سرنوشتى است قطعى .\r\n21 - كه مقربان شاهد آنند .\r\n22 - مسلما نيكان در انواع نعمت متنعمند .\r\n23 - بر تختهاى زيباى بهشتى تكيه كرده و به زيبائيهاى بهشت مىنگرند .\r\n24 - در چهره‌هاى آنها طراوت و نشاط نعمت را مىبينى .\r\n25 - آنها از شراب زلال دست نخورده سربسته اى سيراب مىشوند .\r\n26 - مهرى كه بر آن نهاده شده از مشك است ، و در اين نعمتهاى بهشتى بايد راغبان بر يكديگر پيشى گيرند ! 27 - اين شراب ( طهور ) ممزوج با تسنيم است .\r\n28 - همان چشمه اى كه مقربان از آن مىنوشند .\r\n\r\nتفسير : عليين در انتظار ابرار است\r\nبه دنبال توصيفى كه در آيات گذشته در باره « فجار » و نامه اعمال و سرنوشت آنها آمده ، در اين آيات ، سخنى از گروه مقابل آنان ، يعنى ابرار و نيكان است كه ملاحظه افتخارات و امتيازات آنها در برابر فاجران ، موقعيت هر دو را روشنتر مىسازد .\r\nنخست مىفرمايد : « چنان نيست كه آنها در باره معاد مىپندارند ، بلكه نامه اعمال ابرار و نيكان در » عليين « است » ( * ( كَلَّا إِنَّ كِتابَ الأَبْرارِ لَفِي عِلِّيِّينَ ) * ) .\r\n« عليين » جمع « على » ( بر وزن ملى ) در اصل به معنى مكان بالا يا اشخاصى\r\n","description":"","footnote":"","page_name":" 270 ","page_number":270},
  {"content":"\r\nاست كه در محل بالا مىنشينند ، و به ساكنان قسمتهاى مرتفع كوه‌ها نيز اطلاق شده است ، و در اينجا جمعى آن را به معنى « برترين مكان آسمان » يا « برترين مكان بهشت » تفسير كرده‌اند .\r\nبعضى نيز گفته‌اند كه ذكر آن به صيغه جمع به خاطر تاكيد است و به معنى علو فى علو يعنى « بلندى در بلندى » مىباشد .\r\nبه هر حال شبيه همان دو تفسير كه در آيات سابقه در باره « سجين » داشتيم در اينجا نيز صادق است .\r\nنخست اينكه منظور از كتاب الأبرار نامه اعمال نيكان و پاكان و مؤمنان است ، و هدف بيان اين نكته است كه نامه اعمال آنها در يك ديوان كل كه بيانگر تمام اعمال مؤمنان است قرار دارد ، ديوانى كه بسيار بلند مرتبه و و الا مقام است .\r\nيا اينكه نامه اعمال آنها بر فراز آنها در شريفترين مكان ، يا بر فراز بهشت در بلندترين مقام جاى دارد ، و همه اينها نشان مىدهد كه مقام خود آنها فوق العاده بلند و و الا است .\r\nدر حديثى مىخوانيم كه پيغمبر اكرم ص فرمود : منظور از « عليين » آسمان هفتم و زير عرش خدا است ( 1 ) .\r\nو اين درست نقطه مقابل نامه اعمال « فجار » است كه در پستترين محل يا پائينترين طبقات دوزخ قرار گرفته .\r\nتفسير ديگر اينكه « كتاب » در اينجا به معنى سرنوشت و حكم قطعى الهى است كه مقرر داشته نيكان در اعلى درجات بهشت باشند .\r\nو البته جمع ميان اين دو تفسير نيز ممكن است كه هم نامه اعمال آنها\r\n\r\n","description":"","footnote":"\r\n( 1 ) « تفسير قرطبى » جلد 10 صفحه 7053 ، « مجمع البحرين » ماده « علو » .\r\n","page_name":" 271 ","page_number":271},
  {"content":"\r\nدر يك ديوان كل قرار دارد ، و هم مجموعه آن ديوان بر فراز آسمانها است و هم فرمان الهى بر آن قرار گرفته كه خودشان در بالاترين درجات بهشت باشند .\r\nسپس براى بيان اهميت و عظمت « عليين » مىافزايد : « تو چه مىدانى عليين چيست » ( * ( وَما أَدْراكَ ما عِلِّيُّونَ ) * ) .\r\nاشاره به اينكه مقام و مكانى است برتر از « خيال و قياس و گمان و وهم » كه هيچكس حتى پيغمبر اكرم ص نيز نمىتواند ابعاد عظمت آن را دريابد .\r\nسپس خود قرآن به توضيح بيشتر پرداخته ، مىافزايد : « عليين نامه اى است رقم زده شده » ( * ( كِتابٌ مَرْقُومٌ ) * ) .\r\nاين بنا بر تفسيرى است كه « عليين » را به معنى ديوان كل نامه اعمال ابرار معرفى مىكند ، و اما بنا بر تفسير ديگر معنى آيه چنين است : « اين سرنوشت حتمى است كه خداوند در باره آنها رقم زده كه جايگاهشان برترين درجات بهشت باشد » ( بنا بر اين « كتاب مرقوم » تفسيرى است بر « كتاب الأبرار » نه بر « عليين » ( دقت كنيد ) .\r\nسپس مىافزايد : « اين كتاب كتابى است كه مقربان آن را مشاهده مىكنند يا بر آن گواهى مىدهند » ( * ( يَشْهَدُه الْمُقَرَّبُونَ ) * ) .\r\nگرچه جمعى از مفسران « مقربون » را در اين آيه به معنى فرشتگانى كه مقرب درگاه الهى هستند تفسير كرده‌اند ، فرشتگانى كه ناظر بر نامه اعمال يا سرنوشت حتمى ابرار و نيكانند .\r\n","description":"","footnote":"","page_name":" 272 ","page_number":272},
  {"content":"\r\nولى آيات بعد به خوبى نشان مىدهد كه « مقربون » گروهى از خاصان و برگزيدگان مؤمنانند كه مقامى بس و الا دارند ، و شاهد و ناظر نامه اعمال ابرار و نيكان ديگرند ، همانگونه كه در آيه 10 و 11 سوره واقعه بعد از ذكر دو گروه « اصحاب الميمنه » و « اصحاب المشئمة » مىفرمايد : وَالسَّابِقُونَ السَّابِقُونَ أُولئِكَ الْمُقَرَّبُونَ : « و پيشگامان پيشگام مقربان درگاه اويند » .\r\nو در آيه 89 سوره « نحل » مىخوانيم : وَيَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَجِئْنا بِكَ شَهِيداً عَلى هؤُلاءِ : « به ياد آوريد روزى را كه از هر امتى گواهى از خودشان بر آنها مبعوث مىكنيم و تو را گواه آنها قرار مىدهيم » .\r\nسپس به شرح بخشى از پاداشهاى عظيم ابرار و نيكان پرداخته ، مىفرمايد :\r\n« مسلما ابرار در ميان انواع نعمت متنعمند » ( * ( إِنَّ الأَبْرارَ لَفِي نَعِيمٍ ) * ) .\r\nمفهوم اصلى « نعيم » كه به گفته « راغب » به معنى نعمت بسيار است به اضافه ذكر آن به صورت نكره كه در اينجا دليل بر عظمت و اهميت است نشان مىدهد كه آنها داراى آن چنان نعمتها و بركاتى هستند كه نمىتوان آن را توصيف كرد ، و اين تعبيرى است جامع و سربسته براى اشاره به همه مواهب مادى و معنوى بهشت .\r\nبعد به شرح بعضى از آنها پرداخته مىفرمايد : « آنها بر تختهاى زيباى بهشتى تكيه كرده ، و به آن مناظر زيبا و آن همه نعمت نظر مىكنند و لذت مىبرند » ( * ( عَلَى الأَرائِكِ يَنْظُرُونَ ) * ) ( 1 ) .\r\n\r\n","description":"","footnote":"\r\n( 1 ) در اين جمله « مبتدا » محذوف است و در تقدير « هم على الارائك ينظرون » مىباشد كه در اين جمله « ينظرون » حال است ، و يا اينكه « على الارائك » خبر بعد از خبر است براى « ان » در آيه قبل .\r\n","page_name":" 273 ","page_number":273},
  {"content":"\r\n« ارائك » جمع « اريكه » به معنى تختهاى زيباى سلطنتى است ، و يا تختهاى پر زينتى كه در « حجله گاه » مىنهند ، و در اينجا اشاره به تختهاى بسيار زيباى بهشتى است كه نيكان بر آن تكيه مىكنند .\r\nبعضى معتقدند كه اصل اين كلمه فارسى است و از « ارگ » به معنى كاخ سلطنتى گرفته شده است ( اين واژه به معنى قلعه اى كه درون شهر بوده باشد نيز آمده و از آنجا كه قلعه درون شهر غالبا مخصوص شاهان است به آن اطلاق شده ) .\r\nبعضى ديگر « ارائك » را مفرد و از واژه فارسى « اراك » يا « أرائك » دانسته‌اند كه به معنى تخت پادشاهى است ، سپس به معنى « پايتخت » و يا استانى كه پايتخت در آن است اطلاق شده ، و « عراق » را معرب « اراك » مىدانند كه به معنى چنين استانى است و مىگويند لفظ « أرائك » به معنى بارگاه و تخت سلطنتى در « اوستا » نيز آمده است .\r\nدر حالى كه بعضى از علماى لغت عرب ريشه آن را عربى مىدانند ، و معتقدند از واژه « اراك » كه نام درخت معروفى است و با آن تخت و سايبان درست مىكردند گرفته شده ( 1 ) .\r\nولى آنچه از موارد استعمال اين كلمه در قرآن مجيد استفاده مىشود اين است كه به همان معنى تختهاى زيبا و مزين است كه صاحبان نعمت و قدرت از آن استفاده مىكنند .\r\nدر تعبير « ينظرون » ( نگاه مىكنند ) كه به صورت سربسته بيان شده نمىفرمايد به چه مىنگرند ؟ تا مفهوم وسيع و گسترده اى داشته باشد ، آرى آنها\r\n\r\n","description":"","footnote":"\r\n( 1 ) به لغتنامه « دهخدا » ، كتاب « ديوان دين » و « مفردات راغب » و « برهان قاطع » مراجعه شود .\r\n","page_name":" 274 ","page_number":274},
  {"content":"\r\nبه لطف خدا مىنگرند ، به جمال بىمثال او ، به انواع نعمتهاى بهشتى ، و به زيبائيهاى خيره كننده اى كه در بهشت برين است مىنگرند ، چرا كه يكى از مهمترين لذات انسانى « لذت ديد و نگاه » است .\r\nسپس مىافزايد : « هر گاه به چهره‌هاى آنها بنگرى طراوت و خرمى و نشاط نعمت را در آن مىبينى » ( * ( تَعْرِفُ فِي وُجُوهِهِمْ نَضْرَةَ النَّعِيمِ ) * ) .\r\nاشاره به اينكه نشاط و سرور و شادى در چهره هايشان موج مىزند و نيازى به سؤال نيست ، به عكس دوزخيان كه اگر در چهره هايشان بنگرى غم و رنج و اندوه و بدبختى و بيچارگى از چهره هايشان نمايان است .\r\n« نضرة » همانگونه كه قبلا هم اشاره كرده‌ايم به معنى طراوت و نشاطى است كه در صورت صاحبان زندگى مرفه نمايان است .\r\nبعد از نعمت « تخت » و « نگاه » و « آرامش و نشاط » اشاره به نعمت ديگرى يعنى شراب بهشتيان كرده ، مىافزايد : « به آنها از شراب زلال دست نخورده سربسته مىنوشانند » ( * ( يُسْقَوْنَ مِنْ رَحِيقٍ مَخْتُومٍ ) * ) .\r\nشراب طهورى كه مانند شراب آلوده و شيطانى دنيا معصيتزا و جنون آفرين نيست ، بلكه هوش و عقل و نشاط و عشق و صفا مىآفريند .\r\nغالب مفسران « رحيق » را به معنى شراب خالص گرفته‌اند ، شرابى كه هيچگونه غش و ناخالصى و آلودگى در آن وجود ندارد ، و تعبير به « مختوم » كه در فارسى امروز به جاى آن « دربسته » و « پلمپ » شده به كار مىرود ، نيز تاكيدى بر خلوص و پاكى و دستنخوردگى آن است .\r\nعلاوه بر اين استفاده از چنين ظرفها نشانه احترام خاص به ميهمان مىباشد ،\r\n","description":"","footnote":"","page_name":" 275 ","page_number":275},
  {"content":"\r\nظرفى كه آن را بسته‌اند و مهر كرده‌اند و مهرش تنها به دست ميهمان شكسته مىشود ! ( 1 ) .\r\nسپس مىفرمايد : « مهر آن را با مشك نهاده‌اند » ( * ( خِتامُه مِسْكٌ ) * ) .\r\nنه همچون ظرفهاى دربسته دنيا كه مهر آن را با « گل » مىنهند ، و هنگامى كه انسان مىخواهد شيئى سربسته را با شكستن مهرش باز كند ، دستش آلوده مىشود ، شراب طهور بهشتى چنين نيست ، هنگامى كه دست بر مهرش مىنهند ، بوى عطر مشك در فضا پراكنده مىشود ! .\r\nبعضى نيز گفته‌اند كه منظور اين است كه در ختام يعنى پايان نوشيدن اين شراب طهور دهان بوى مشك مىدهد ، بر خلاف شرابهاى آلوده دنيا كه بعد از نوشيدنش دهان تلخ و بد بو مىشود ، ولى با توجه به تعبيرى كه در آيه قبل بود اين تفسير بعيد به نظر مىرسد .\r\nدر پايان آيه بعد از ذكر اوصاف شراب طهور بهشتى مىفرمايد : « در اين نعمتهاى بهشتى و به خصوص در اين شراب طهور بىنظير بايد راغبان بر يكديگر پيشى گيرند » ( * ( وَفِي ذلِكَ فَلْيَتَنافَسِ الْمُتَنافِسُونَ ) * ) .\r\nمفسر بزرگ « طبرسى » در « مجمع البيان » مىگويد : « تنافس » به معنى تمنى ( و تلاش ) دو انسان است كه هر كدام مىخواهد شىء نفيسى كه براى ديگرى است در اختيار او نيز باشد .\r\n\r\n","description":"","footnote":"\r\n( 1 ) در گذشته و امروز معمول بوده و هست كه براى اطمينان از دست نخورده بودن چيزى آن را در ظرفى مىنهادند ، و بعد از بستن در ظرف ، آن را با ريسمان ، يا مفتول سيمى بسته ، و سر آن را گره مىزدند ، روى گره مقدارى گل سفت و يا سرب آب كرده مىنهادند ، و روى آن را مهر مىكردند ، بطورى كه راه يافتن به درون ظرف جز با شكستن آن مهر ممكن نبود و عرب آن را « مختوم » مىگويد .\r\n","page_name":" 276 ","page_number":276},
  {"content":"\r\nو در مجمع البحرين آمده است « تنافس » به معنى سبقت و پيشى گرفتن بزرگوارانه بر ديگرى است ( رقابت و مسابقه سالم ) .\r\n« راغب » در « مفردات » نيز مىگويد : « منافسه » به معنى تلاش انسان است براى شباهت به افراد برجسته ، و ملحق شدن به آنها ، بىآنكه ضررى به ديگرى وارد شود .\r\nدر حقيقت مضمون آيه شبيه چيزى است كه در آيه 21 سوره حديد آمده است : سابِقُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُها كَعَرْضِ السَّماءِ وَالأَرْضِ :\r\n« پيشى بگيريد بر يكديگر براى رسيدن به مغفرت پروردگارتان ، و بهشتى كه پهنه آن مانند پهنه آسمان و زمين است » ! .\r\nو يا آنچه در آيه 133 سوره آل عمران آمده است : وَسارِعُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُهَا السَّماواتُ وَالأَرْضُ .\r\nبه هر حال تعبيرى كه در آيه آمده است زيباترين تعبيرى است كه براى تشويق انسانها براى وصول به اين نعمتهاى بىمانند از طريق ايمان و عمل صالح تصور مىشود ، و فصاحت قرآن مجيد را به عاليترين وجه منعكس مىكند ( 1 ) ( 2 ) .\r\n\r\n","description":"","footnote":"\r\n( 1 ) از آنچه در تفسير آيه گفته شد روشن مىگردد كه مشار اليه در « ذلك » همه نعمتهاى بهشتى است ، بالخصوص شراب طهور ويژه اى كه اوصاف جالبش در آيه آمده است .\r\n( 2 ) از آنجا كه « واو » و « فا » در جمله « * ( وَفِي ذلِكَ فَلْيَتَنافَسِ الْمُتَنافِسُونَ ) * » هر دو براى عطف است اين سؤال مطرح شده است كه دو حرف عطف چگونه پشت سر هم آمده ؟ و مناسبترين جواب اين است كه در اينجا حرف شرطى محذوف است و در تقدير چنين مىباشد ، و ان اريد تنافس فى شيء فليتنافس فى ذلك المتنافسون به اين ترتيب حرف شرط و جمله شرطيه حذف شده « و ذلك » نيز مقدم داشته شده است ( دقت كنيد ) .\r\n","page_name":" 277 ","page_number":277},
  {"content":"\r\nو بعد به آخرين نعمتى كه در اين سلسله آيات آمده اشاره كرده ، مىفرمايد : « اين شراب طهور ممزوج با » تسنيم « است » ( * ( وَمِزاجُه مِنْ تَسْنِيمٍ ) * ) .\r\n« همان چشمه اى كه مقربان از آن مىنوشند » ( * ( عَيْناً يَشْرَبُ بِهَا الْمُقَرَّبُونَ ) * ) ( 1 ) .\r\nاز اين آيات استفاده مىشود كه « تسنيم » برترين شراب طهور بهشتى است كه مقربان آن را به طور خالص مىنوشند ، ولى براى ابرار مقدارى از آن را با رحيق مختوم كه نوع ديگرى از شراب طهور بهشتى است مىآميزند ! .\r\nدر اينكه چرا اين شراب يا اين چشمه « تسنيم » ناميده شده است ( با توجه به اينكه « تسنيم » از نظر لغت به معنى چشمه اى است كه از بالا به پائين فرو مىريزد ) بعضى گفته‌اند به خاطر آن است كه اين چشمه مخصوص در طبقات بالاى بهشت قرار دارد ، و بعضى ديگر گفته‌اند شرابى است كه از آسمان بهشت فرو مىريزد ! .\r\nدر حقيقت شرابهاى بهشتى انواعى دارد : بعضى در نهرها جارى است كه در آيات متعددى از قرآن به آن اشاره شده است ( 2 ) .\r\nو بعضى در ظرفهاى دربسته مهر شده است ، چنان كه در آيات بالا آمد ، و از همه مهمتر شرابى است كه از آسمان بهشت و يا طبقات بالاى آن فرو مىريزد و اين همان شراب « تسنيم » است كه هيچيك از نوشيدنيهاى بهشتى به پاى آن نمىرسد ، و طبعا تاثيرى كه در روح و جان بهشتيان مىگذارد از همه عاليتر و\r\n\r\n","description":"","footnote":"\r\n( 1 ) در اينكه چرا « عينا » منصوب است ؟ وجوه زيادى براى آن گفته‌اند از جمله :\r\nاينكه حال براى تسنيم است ، و يا تميز ، و يا به عنوان مدح و اختصاص و تقدير « اعنى » و « با » در « بها » يا زائده است و يا به معنى « من » و معنى دوم مناسبتر است .\r\n( 2 ) سوره « محمد » آيه 15 .\r\n","page_name":" 278 ","page_number":278},
  {"content":"\r\nپرجاذبه تر و عميقتر است ، و نشئه روحانى حاصل از آن غير قابل توصيف است .\r\nالبته بايد اين حقيقت را بار ديگر تكرار كنيم كه اينها همه شبحى است كه از دور ديده مىشود ، و گرنه توصيف نعمتهاى گرانقدر و بىنظير بهشتى با هيچ زبان و قلمى ممكن نيست ، و حتى به گفته خود قرآن از فكر هيچكس نمىگذارد فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ ( الم سجده 17 ) .\r\n\r\nنكته‌ها :\r\n\r\n1 - « ابرار » و « مقربان » كيانند ؟\r\nدر آيات قرآن مجيد كرارا سخن از « ابرار » و « مقربان » و مقامات و پاداشهاى عظيم آنها به ميان آمده ، تا آنجا كه طبق آيه 193 سوره آل عمران اولو الالباب ( صاحبان انديشه‌هاى قوى ) تقاضا مىكنند كه پايان زندگيشان با ابرار باشد وَتَوَفَّنا مَعَ الأَبْرارِ .\r\nو در آيات سوره دهر نيز پاداشهاى بسيار مهمى براى آنها ذكر شده است ( دهر آيه 5 تا 22 ) .\r\nو در آيه 13 سوره انفطار و آيات مورد بحث ( سوره مطففين ) نيز مكرر از الطاف الهى نسبت به آنها ياد شده .\r\nابرار چنان كه قبلا نيز گفته‌ايم جمع « بر » آنهايى هستند كه روحى وسيع و همتى بلند و اعتقاد و عملى نيك دارند ، و مقربان داراى قرب مقامى در درگاه خدا مىباشند و ظاهرا نسبت ميان اين دو « عموم و خصوص مطلق » است ، يعنى همه مقربان از ابرارند ، ولى همه ابرار در سلك مقربان نيستند .\r\nدر حديثى از امام مجتبى ع مىخوانيم :\r\nكلما فى كتاب اللَّه عز و جل من قوله ان الأبرار فو اللَّه ما اراد به الا على بن ابى طالب و فاطمة و انا\r\n","description":"","footnote":"","page_name":" 279 ","page_number":279},
  {"content":"\r\nو الحسين ( ع ) :\r\n« هر جا در قرآن مجيد » ان الأبرار « آمده به خدا سوگند منظور پروردگار از آن على بن ابى طالب و فاطمه و من و حسين است » ( 1 ) .\r\nبدون شك خمسه طيبه آن پنج نور مقدس از روشنترين مصداق روشن ابرار و مقربانند ، و چنان كه در تفسير سوره دهر گفتيم اين سوره عمدتا به امير مؤمنان على ع و فاطمه و حسن و حسين اشاره مىكند و هيجده آيه از آن بحث از فضائل آنها است هر چند نزول آيات در باره آنها مانع از عموميت و گسترش مفهوم آيات نيست .\r\n\r\n2 - شرابهاى بهشتى !\r\nاز آيات مختلف قرآن به خوبى استفاده مىشود كه در بهشت انواع شرابهاى طهور با نامها و كيفيتهاى متنوع وجود دارد كه از هر جهت با شرابهاى آلوده دنيا متفاوت است ، اينها عقل را مىزدايد ، جنون مىآفريند ، منشا عداوت و خونريزى و فساد مىشود ، بد بو و بد طعم و آلوده است ، ولى آنها عقل و نشاط و عشق مىآفريند ، خوشبو و معطر و پاك است ، و كسانى كه از آن مىنوشند در نشئه اى روحانى و توصيف ناپذير فرو مىروند ، كه دو نوع آن در اين سوره آمده است : « رحيق مختوم » و « تسنيم » و انواع ديگرش در سوره دهر ، و ساير سوره‌هاى قرآن ذكر شده كه هر كدام را در جاى خود شرح داده‌ايم .\r\nجالب اينكه : در روايات متعددى اين شراب بهشتى پاداش كسانى ذكر شده كه از شراب آلوده دنيا چشم بپوشند ، و تشنه كامان را سيراب كنند ، و آتش اندوه را در دل مؤمنان خاموش سازند .\r\nپيغمبر اكرم ص به على ع فرمود :\r\nيا على من ترك الخمر للَّه سقاه\r\n\r\n","description":"","footnote":"\r\n( 1 ) « نور الثقلين » جلد 5 صفحه 533 ( حديث 33 ) .\r\n","page_name":" 280 ","page_number":280},
  {"content":"\r\nاللَّه من الرحيق المختوم :\r\n« اى على كسى كه خمر و شراب را به خاطر خدا ترك گويد خداوند او را از شراب زلال دربسته مهر شده بهشتى سيراب مىكند » ( 1 ) .\r\nو جالبتر اينكه در حديث ديگرى از همان حضرت ص آمده است كه حتى اگر شراب دنيا را براى غير خدا نيز ترك گويد خداوند او را از اين شراب طهور مىنوشاند ، على ع مىگويد : عرض كردم براى غير خدا ؟ فرمود : « آرى ! كسى كه براى حفظ جان خود نيز از شراب دنيا چشم بپوشد خدا او را از رحيق مختوم سيراب مىكند » ( 2 ) .\r\nآرى اين گروه كه شراب را براى حفظ سلامت خود ترك مىكنند در حقيقت از اولو الالبابند ، و همانگونه كه از آيه 193 آل عمران استفاده مىشود « اولو الالباب » نيز در زمره ابرارند كه از شرابهاى طهور بهشتى بهره مند مىشوند .\r\nو در حديثى از على بن الحسين ع آمده است :\r\nمن سقى مؤمنا من ظماء سقاه اللَّه من الرحيق المختوم :\r\n« كسى كه شخص مؤمن تشنه اى را سيراب كند خدا او را از رحيق مختوم سيراب خواهد كرد » ( 3 ) .\r\nو در حديث ديگرى آمده است :\r\nمن صام للَّه فى يوم صائف سقاه اللَّه من الظما من الرحيق المختوم\r\n: « كسى كه در روز گرم تابستان روزه بدارد خداوند او را از تشنگى قيامت با رحيق مختوم سيراب مىكند » ( 4 ) .\r\n\r\n","description":"","footnote":"\r\n( 1 و 2 ) « نور الثقلين » جلد 5 صفحه 534 ( حديث 40 و 37 ) .\r\n( 3 ) « همان مدرك » حديث 35 .\r\n( 4 ) « مجمع البيان » ذيل آيات مورد بحث ( جلد 10 صفحه 456 ) .\r\n","page_name":" 281 ","page_number":281},
  {"content":"\r\n\r\n[ سوره المطففين ‹ 83 › : آيات 29 تا 36 
  ]\r\nإِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ ‹ 29 › وَإِذا مَرُّوا بِهِمْ يَتَغامَزُونَ ‹ 30 › وَإِذَا انْقَلَبُوا إِلى أَهْلِهِمُ انْقَلَبُوا فَكِهِينَ ‹ 31 › وَإِذا رَأَوْهُمْ قالُوا إِنَّ هؤُلاءِ لَضالُّونَ ‹ 32 › وَما أُرْسِلُوا عَلَيْهِمْ حافِظِينَ ‹ 33 ›\r\nفَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ ‹ 34 › عَلَى الأَرائِكِ يَنْظُرُونَ ‹ 35 › هَلْ ثُوِّبَ الْكُفَّارُ ما كانُوا يَفْعَلُونَ ‹ 36 ›\r\n\r\nترجمه :\r\n29 - بدكاران ( در دنيا ) پيوسته به مؤمنان مىخنديدند .\r\n30 - و هنگامى كه از كنار آنها ( جمع مؤمنان ) مىگذشتند آنها را با اشارات مورد سخريه قرار مىدادند .\r\n31 - و هنگامى كه به سوى خانواده خود بازمىگشتند مسرور و خندان بودند .\r\n32 - و هنگامى كه آنها ( مؤمنان ) را مىديدند مىگفتند : اينها گمراهانند .\r\n33 - در حالى كه آنها هرگز مامور مراقبت و متكفل آنان ( مؤمنان ) نبودند .\r\n","description":"","footnote":"","page_name":" 282 ","page_number":282},
  {"content":"\r\n34 - ولى امروز مؤمنان به كفار مىخندند .\r\n35 - در حالى كه بر تختهاى مزين بهشتى نشسته‌اند و نگاه مىكنند .\r\n36 - آيا كفار پاداش اعمال خود را گرفتند ؟ !\r\n\r\nشان نزول :\r\nمفسران براى اين آيات دو شان نزول نقل كرده‌اند :\r\nنخست اينكه روزى على ع و جمعى از مؤمنان از كنار جمعى از كفار مكه گذشتند ، آنها به على ع و مؤمنان خنديدند و استهزا كردند ، آيات فوق نازل شد و سرنوشت اين گروه كافر استهزا كننده را در قيامت روشن ساخت .\r\nحاكم ابو القاسم حسكانى در « شواهد التنزيل » از « ابن عباس » چنين نقل مىكند : « منظور از » * ( إِنَّ الَّذِينَ أَجْرَمُوا ) * « منافقان قريش و منظور از » * ( الَّذِينَ آمَنُوا ) * « على بن ابى طالب و ياران او است » ( 1 ) .\r\nديگر اينكه آيات فوق در باره افرادى همچون عمار ، صهيب ، خباب ، بلال ، و ساير فقراى مؤمنين كه مورد استهزاى مشركان قريش همچون ابو جهل ، و وليد بن مغيره ، و عاص بن وائل ، واقع مىشدند نازل شده ( 2 ) .\r\nجمع ميان اين دو شان نزول نيز كاملا ممكن است .\r\n\r\nتفسير : آن روز آنها مؤمنان را مسخره مىكردند ، اما امروز . . .\r\nدر تعقيب آيات گذشته كه سخن از نعمتها و پاداشهاى عظيم ابرار و نيكان\r\n\r\n","description":"","footnote":"\r\n( 1 ) « مجمع البيان » جلد 10 صفحه 457 - نزول اين آيات درباره على ( ع ) و مشركان مكه در بسيارى از كتب تفسير مانند تفسير « قرطبى » ، « روح المعانى » ، « كشاف » تفسير فخر رازى « و غير آن آمده است .\r\n( 2 ) روح المعانى جلد 3 صفحه 76 .\r\n","page_name":" 283 ","page_number":283},
  {"content":"\r\nمىگفت ، در آيات مورد بحث به گوشه اى از مصائب و زحمات آنها كه در اين جهان به خاطر ايمان و تقوا با آن روبرو مىشوند اشاره مىكند ، تا روشن شود كه آن پاداشهاى بزرگ بىحساب نيست .\r\nدر اين آيات از موضعگيرى و برخورد زشت و زننده كفار با آنها سخن مىگويد ، و چهار نوع عكس العمل كفار را در برابر آنان بازگو مىكند :\r\nنخست مىفرمايد : « بدكاران و كفار پيوسته از مؤمنان مىخنديدند » ( * ( إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ ) * ) .\r\nخنده اى تمسخرآميز و تحقير كننده ، خنده اى كه از روح طغيان و كبر و غرور و غفلت ناشى مىشود ، و هميشه افراد سبكسر مغرور در برابر مؤمنان با تقوا چنين خنده‌هاى مستانه داشته‌اند .\r\nضمنا تعبير به « اجرموا » به جاى « كفروا » نشان مىدهد كه افراد كافر و بىايمان را از اعمال گناه آلودشان مىتوان شناخت چرا كه هميشه كفر سرچشمه جرم و عصيان است .\r\nدر آيه بعد دومين برخورد زشت آنها را بيان كرده ، مىفرمايد : « و هنگامى كه مشركان از كنار جمع مؤمنان مىگذرند آنها را با اشارات چشم و ابرو مسخره مىكنند » ( وَإِذا مَرُّوا بِهِمْ يَتَغامَزُونَ ) .\r\nو با اين علامات و اشارات مىگويند : اين بىسر و پاها را ببينيد كه مقربان درگاه خدا شده‌اند ! اين آستين پاره‌ها و پا برهنه‌ها را تماشا كنيد كه مدعى نزول وحى الهى بر آنها هستند ! ، و اين گروه نادان را بنگريد كه مىگويند استخوان پوسيده و خاك شده بار ديگر به حيات و زندگى برمىگردد ؟ ! و امثال اين سخنان زشت و بىمحتوا .\r\n","description":"","footnote":"","page_name":" 284 ","page_number":284},
  {"content":"\r\nبه نظر مىرسد كه خنده آشكار مشركان در زمانى بوده كه مؤمنان از كنار جمع آنها مىگذشتند ، و اشارات سخريه آميز آنها زمانى بوده كه به عكس آنها از كنار جمع مؤمنان مىگذشتند ، و چون در ميان آن جمع نمىتوانستند به آسانى مسخره كنند با اشارات چشم و ابرو يكديگر مطالب را حالى مىكردند ، ولى آنجا كه مركز تجمع مشركان بود و مسلمانان از كنار آنها مىگذشتند آزادى و جسارت بيشترى داشتند ( 1 ) .\r\nيتغامزون از ماده « غمز » ( بر وزن طنز ) به معنى اشاره با چشم و دست است به چيزى كه مورد عيبجويى است ، و گاه اين واژه به معنى هر گونه عيبجويى به كار مىرود هر چند با زبان باشد ، و تعبير به « تغامز » ( از باب تفاعل ) دليل بر اين است كه همه آنها در مقابل يكديگر در اين كار شركت داشتند ، هر يك با اشاره به ديگرى چيزى مىگفت كه همه استهزاآميز بود .\r\nاينها همه در برخوردشان با مؤمنان بود ، در جلسات خصوصى نيز همين برنامه را بازگويى كرده ، و سخريه‌ها را غيابا ادامه مىدادند ، همانگونه كه آيه بعد مىگويد : « هنگامى كه به خانواده خود بازمىگشتند مسرور و خندان بودند و از آنچه انجام داده بودند خوشحالى مىكردند » ( * ( وَإِذَا انْقَلَبُوا إِلى أَهْلِهِمُ انْقَلَبُوا فَكِهِينَ ) * ) .\r\nگويى فتح و پيروزى نصيب آنها شده كه به آن مباهات مىكنند ، و باز هم در غياب ، همان سخريه‌ها ، و همان استهزاءها ادامه دارد .\r\n\r\n","description":"","footnote":"\r\n( 1 ) در مورد مرجع ضمير « مروا » و ضمير « بهم » مفسران دو احتمال داده‌اند :\r\nبعضى اولى را به مشركان و دومى را به مؤمنان برگردانده ، و بعضى عكس آن را گفته‌اند ولى طبق آنچه در بالا گفتيم احتمال اول مناسبتر است .\r\n","page_name":" 285 ","page_number":285},
  {"content":"\r\nفكهين جمع « فكه » صفت مشبهه ( بر وزن خشن ) از فكاهه ( بر وزن قباله ) به معنى مزاح كردن و خنديدن است ، و در اصل از « فاكهه » به معنى ميوه گرفته شده است گويى اين گفتگوها و شوخيها همچون ميوه هايى است كه از آن لذت مىبرند ، و به گفتگوى شيرين و دوستانه فكاهه ( به ضم فا ) گفته مىشود .\r\nگرچه كلمه « اهل » معمولا به معنى خانواده و خويشاوندان نزديك است ، ولى ممكن است در اينجا معنى وسيعترى داشته باشد و دوستان نزديك را نيز دربرگيرد .\r\nچهارمين عكس العمل شرارتآميز آنها در برابر مؤمنان اين بود كه « وقتى آنها را مىديدند مىگفتند اينها گمراهانند » ( * ( وَإِذا رَأَوْهُمْ قالُوا إِنَّ هؤُلاءِ لَضالُّونَ ) * ) .\r\nچرا كه راه و رسم بتپرستى و خرافاتى را كه در ميان آنها رائج بود و هدايتش مىپنداشتند رها كرده ، و به سوى ايمان به خدا و توحيد خالص بازگشته و به گمان آنها لذت نقد دنيا را به نعمتهاى نسيه آخرت فروخته بودند .\r\nممكن است اين تعبير در مراحلى باشد كه مطلب از مرحله استهزا گذشته بود و خود را ناچار مىديدند كه شدت عمل بيشترى نشان دهند ، زيرا هميشه هنگام ظهور پيامبران بزرگ و آئينهاى تازه عكس العمل دشمنان و مخالفان در آغاز از طريق استهزا و به شوخى گرفتن ظاهر مىشد ، گويى آئين تازه را كمتر از آن مىديدند كه به طور جدى با آن برخورد كنند ، ولى هنگامى كه آئين الهى در قلوب افراد آماده نفوذ مىكرد ، و پيروان بيشترى براى آن پيدا مىشد ، آنها احساس خطر كرده ، آن را جدى گرفته و مبارزه را شدت مىبخشيدند ،\r\n","description":"","footnote":"","page_name":" 286 ","page_number":286},
  {"content":"\r\nسپس مرحله به مرحله آن را تشديد مىكردند ، و آيه فوق نخستين مرحله برخورد جدى آنها است ، كه در مراحل بعد حتى منجر به جنگهاى خونين و نبرد مسلحانه شد .\r\nو از آنجا كه مؤمنان غالبا از افرادى بودند كه موقعيت اجتماعى و ثروت قابل توجهى در اختيار نداشتند ، و به همين دليل كفار به آنها با چشم حقارت مىنگريستند ، و ايمانشان را بىارزش شمرده ، و آئينشان را به باد مسخره مىگرفتند ، قرآن در آيه بعد مىگويد : « اين گروه كفار هرگز حافظ و نگهبان و متكفل زندگى آنها نبودند » ( * ( وَما أُرْسِلُوا عَلَيْهِمْ حافِظِينَ ) * ) .\r\nپس به چه حقى ، و مطابق كدام منطقى بر آنها خرده مىگيرند ؟ ! در آيه 27 سوره هود مىخوانيم كه ثروتمندان و مستكبران قوم نوح به او مىگفتند : وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ :\r\n« ما كسانى را كه از تو پيروى كرده‌اند جز گروهى اراذل ساده لوح نمىبينيم » .\r\nو او در جواب مىگفت : وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً اللَّه أَعْلَمُ بِما فِي أَنْفُسِهِمْ : « من هرگز نمىگويم آنها كه در نظر شما خوار مىآيند خداوند خيرى بر آنها نخواهد داد ، خدا از دل آنها آگاهتر است » ( هود 31 ) .\r\nاين در حقيقت جوابى است به اين افراد خودخواه و پرادعا كه به شما چه مربوط كه مؤمنان از كدام گروهند ؟ ! شما در متن دعوت و محتواى آئين پيامبر اسلام ص بنگريد .\r\nولى در قيامت مساله بر عكس مىشود ، چنان كه در آيه بعد مىفرمايد :\r\n","description":"","footnote":"","page_name":" 287 ","page_number":287},
  {"content":"\r\n« امروز مؤمنان از كفار مىخندند » ! ( * ( فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ ) * ) .\r\nچرا كه قيامت بازتابى است از اعمال انسان در دنيا ، و در آنجا بايد عدالت الهى اجرا شود ، و عدالت ايجاب مىكند كه در آنجا مؤمنان پاكدل از كفار لجوج و معاند و استهزاگر بخندند ، و اين خود نوعى عذاب دردناك براى اين مغروران مستكبر است ! در بعضى از روايات از رسول خدا ص آمده است كه « در آن روز درى از بهشت به روى كفار گشوده مىشود ، و آنها به گمان اينكه فرمان آزادى از دوزخ و ورود در بهشت داده شده است به سوى آن حركت مىكنند ، هنگامى كه به آن رسيدند ناگهان در بسته مىشود ، و اين كار چند بار تكرار مىشود و مؤمنان كه از بهشت نظاره گر آنانند مىخندند » ! ( 1 ) .\r\nلذا در آيه بعد مىافزايد : « آنها بر تختهاى مزين نشسته‌اند و به اين صحنه‌ها نگاه مىكنند » ( * ( عَلَى الأَرائِكِ يَنْظُرُونَ ) * ) .\r\nبه چه چيزى نگاه مىكنند ؟ به آن همه نعمتهاى بىپايان الهى ، به آن مواهب عظيم و الطاف بيكران به آن آرامش و عظمت و احترام ، و به آن عذابهاى دردناكى كه كفار مغرور و خودخواه در نهايت ذلت و زبونى به آن گرفتارند .\r\nسرانجام در آخرين آيه اين سوره به صورت يك جمله استفهاميه مىفرمايد : « آيا كفار ثواب اعمال و پاداش كار خود را خوب گرفتند » ؟ !\r\n\r\n","description":"","footnote":"\r\n( 1 ) « در المنثور » جلد 6 صفحه 328 ( با مختصر تفاوت ) .\r\n","page_name":" 288 ","page_number":288},
  {"content":"\r\n( * ( هَلْ ثُوِّبَ الْكُفَّارُ ما كانُوا يَفْعَلُونَ ) * ) ( 1 ) .\r\nاين سخن خواه از ناحيه خداوند باشد ، يا فرشتگان ، و يا مؤمنان ، نوعى طعن و استهزا نسبت به افكار و ادعاهاى اين مغروران مستكبر است كه انتظار داشتند در مقابل اعمال زشتشان جايزه و پاداشى هم از خداوند دريافت دارند ، و در برابر اين پندار غلط و خيال خام مىفرمايد : « آيا آنها پاداش اعمالشان را گرفتند » ؟\r\nبسيارى از مفسران اين جمله را يك « جمله مستقل » دانسته‌اند ، در حالى كه بعضى معتقدند دنباله آيه قبل است ، يعنى مؤمنان بر تختهاى مزين نشسته‌اند و نگاه مىكنند به بينند آيا كفار پاداش اعمال خلافشان را گرفتند ؟ آرى اگر آنها پاداشى بگيرند بايد از شيطان بگيرند ، آيا آن بينواى گرفتار مىتواند به آنها پاداشى دهد ؟ ! « ثوب » از ماده « ثوب » ( بر وزن جوف ) در اصل به معنى بازگشتن چيزى به حالت نخستين است ، و « ثواب » به پاداشى گفته مىشود كه به انسان در مقابل اعمالش مىدهند چرا كه نتيجه اعمالش به او برمىگردد ، اين واژه هم در جزاى نيك و هم بد به كار مىرود ، هر چند غالبا در مورد خير استعمال مىشود ( 2 ) و لذا آيه فوق دلالت بر نوعى طعن نسبت به كفار دارد ، و بايد چنين باشد چرا كه آنها همواره مؤمنان و آيات خدا را به باد استهزا مىگرفتند و بايد در آن روز نتيجه استهزاهايشان را ببينند .\r\n\r\n","description":"","footnote":"\r\n( 1 ) استفهام در اين آيه « استفهام تقريرى » است .\r\n( 2 ) « مفردات » راغب ماده « ثوب » .\r\n","page_name":" 289 ","page_number":289},
  {"content":"\r\n\r\nنكته : استهزا حربه ناجوانمردانه دشمنان حق\r\nدر طول تاريخ « انبياء » كرارا مىبينيم كه يكى از حربه‌هاى دشمنان خدا در مقابل آنان استفاده از حربه سخريه بوده است ، و آيات قرآن مكرر اين موضوع را منعكس كرده است ، و از آنجا كه سخريه و استهزا معمولا از كسانى صادر مىشود كه مست باده غرورند ، و خود را برتر از ديگران مىدانند ، و با چشم حقارت به سايرين نگاه مىكنند جاى تعجب نيست كه ظالمان كافر و لجوج و خودخواه دست به چنين حربه اى در برابر اهل ايمان زنند .\r\nامروز نيز همان برنامه به صورتهاى متنوع در رسانه‌هاى گروهى جهان تحت عنوان « طنز » و برنامه‌هاى فكاهى و تفريحى ادامه دارد ، الان نيز مىكوشند حق و طرفدارانش را با استفاده از اين حربه قديمى از ميدان بيرون كنند .\r\nولى مؤمنان در برابر آنها با توجه به وعده‌هاى الهى كه نمونه آن در آيات فوق آمده است آرامش مىيابند ، و روح مقاومت در مقابل آن تاريكدلان در آنها دميده مىشود .\r\nاصولا « استهزا » و « سخريه » و « غمز » و « ضحك » در مقابل حق كه در آيات فوق به آن اشاره شده همه از گناهان كبيره و نشانه جهل و غرور است ، يك انسان فهميده و عاقل و هوشيار به فرض كه به مكتبى عقيده نداشته باشد با آن برخورد منطقى مىكند ، و هرگز به خود اجازه نمىدهد به اين گونه حربه‌ها متوسل گردد .\r\n","description":"","footnote":"","page_name":" 290 ","page_number":290},
  {"content":"\r\nخداوندا ! همه ما را از غرور و جهل و كبر حفظ فرما .\r\nپروردگارا ! به ما روح حقطلبى و حقجويى و تواضع مرحمت كن .\r\nبارالها ! نامه اعمال ما را در « عليين » قرار ده ، و از زمره « سجينيان » بيرون بر .\r\nآمين رب العالمين پايان سوره مطففين\r\n","description":"","footnote":"","page_name":" 291 ","page_number":291},
  {"content":"\r\n","description":"","footnote":"","page_name":" 292 ","page_number":292},
  {"content":"\r\n\r\n‹ 84 › سوره انشقاق اين سوره در « مكه » نازل شده و داراى 25 آيه است\r\nتاريخ شروع 3 - شعبان المعظم 1407 ميلاد امام حسين ( ع )\r\n","description":"","footnote":"","page_name":" 293 ","page_number":293},
  {"content":"\r\n\r\nمحتواى سوره انشقاق و فضيلت تلاوت آن\r\nاين سوره مانند بسيارى از سوره‌هاى جزء اخير قرآن مجيد از مباحث معاد سخن مىگويد ، در آغاز اشاراتى به حوادث هولناك و تكاندهنده پايان جهان و شروع قيامت مىكند ، و در مرحله بعد به مساله رستاخيز و حساب اعمال نيكو كاران و بدكاران ، و سرنوشت آنها ، و در مرحله سوم به بخشى از اعمال و اعتقاداتى كه موجب عذاب و كيفر الهى مىشود ، و در مرحله چهارم بعد از ذكر سوگندهايى به مراحل سير انسان در مسير زندگى دنيا و آخرت اشاره مىكند و سرانجام در مرحله پنجم باز سخن از اعمال نيك و بد و كيفر و پاداش آنها است .\r\nدر فضيلت تلاوت اين سوره در حديثى از پيغمبر اكرم ص مىخوانيم :\r\nمن قرأ سورة انشقت اعاذه اللَّه ان يؤتيه كتابه وراء ظهره :\r\n« كسى كه سوره انشقاق را بخواند خداوند او را از اينكه در قيامت نامه اعمالش به پشت سرش داده شود در امان مىدارد » ! ( 1 ) و در كتاب « ثواب الاعمال » از امام صادق ع آمده است كه « هر كس اين دو سوره ( سوره انفطار و سوره انشقاق ) را بخواند و در نماز فريضه و نافله برابر چشمش قرار دهد خداوند او را به خواسته هايش مىرساند ، و چيزى ميان او و خدا حائل نمىشود و پيوسته او به ( لطف ) خداوند نظر مىكند و خداوند به او ، تا از حساب مردم فارغ شود » ( 2 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 458 .\r\n( 2 ) « نور الثقلين » جلد 5 صفحه 536 .\r\n","page_name":" 294 ","page_number":294},
  {"content":"\r\nسوره انشقاق\r\n\r\n[ سوره الانشقاق ‹ 84 › : آيات 1 تا 9 
  ]\r\nبِسْمِ اللَّه الرَّحْمنِ الرَّحِيمِ\r\nإِذَا السَّماءُ انْشَقَّتْ ‹ 1 › وَأَذِنَتْ لِرَبِّها وَحُقَّتْ ‹ 2 › وَإِذَا الأَرْضُ مُدَّتْ ‹ 3 › وَأَلْقَتْ ما فِيها وَتَخَلَّتْ ‹ 4 ›\r\nوَ أَذِنَتْ لِرَبِّها وَحُقَّتْ ‹ 5 › يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه ‹ 6 › فَأَمَّا مَنْ أُوتِيَ كِتابَه بِيَمِينِه ‹ 7 › فَسَوْفَ يُحاسَبُ حِساباً يَسِيراً ‹ 8 › وَيَنْقَلِبُ إِلى أَهْلِه مَسْرُوراً ‹ 9 ›\r\n","description":"","footnote":"","page_name":" 295 ","page_number":295},
  {"content":"\r\n\r\nترجمه :\r\nبنام خداوند بخشنده مهربان 1 - در آن هنگام كه آسمان ( كرات آسمانى ) شكافته شود .\r\n2 - و تسليم فرمان پروردگارش شود ، و سزاوار است چنين باشد .\r\n3 - و در آن هنگام كه زمين گسترده شود .\r\n4 - و آنچه در درون دارد بيرون افكنده و خالى شود .\r\n5 - و تسليم فرمان پروردگارش گردد ، و شايسته است كه چنين باشد .\r\n6 - اى انسان ! تو با تلاش و رنج به سوى پروردگارت مىروى و او را ملاقات خواهى كرد .\r\n7 - اما كسى كه نامه اعمالش به دست راستش داده شده .\r\n8 - به زودى حساب آسانى براى او مىشود .\r\n9 - و خوشحال به اهل و خانواده اش بازمىگردد .\r\n\r\nتفسير : تلاشى پر رنج به سوى كمال مطلق\r\nهمانگونه كه در شرح محتواى سوره گفتيم در آغاز اين سوره نيز اشاره به حوادث عظيم و عجيب پايان جهان اشاره شده مىفرمايد :\r\n« در آن هنگام كه آسمان شكافته شود » ( و اجرام و كرات آسمانى متلاشى گردد ، و نظام كواكب برهم خورد ) ( * ( إِذَا السَّماءُ انْشَقَّتْ ) * ) ( 1 ) .\r\nنظير آنچه در سوره « انفطار » آمده كه مىفرمايد : إِذَا السَّماءُ انْفَطَرَتْ وَإِذَا الْكَواكِبُ انْتَثَرَتْ : « در آن زمان كه آسمان ( و كرات آسمانى ) شكافته و ستارگان پراكنده شوند و فرو ريزند » ( انفطار 1 و 2 ) .\r\n\r\n","description":"","footnote":"\r\n( 1 ) « اذا » حرف شرط است و جزاى آن محذوف مىباشد ، و در تقدير چنين است * ( إِذَا السَّماءُ انْشَقَّتْ ) * . . . لاقى الانسان ربه فحاسبه و جازاه .\r\n","page_name":" 296 ","page_number":296},
  {"content":"\r\nو اين اعلام پايان دنيا و خرابى و فناى آن است .\r\nسپس مىافزايد : « و تسليم فرمان پروردگارش شود و سزاوار است چنين باشد » ( * ( وَأَذِنَتْ لِرَبِّها وَحُقَّتْ ) * ) .\r\nمبادا تصور شود كه آسمان با آن عظمت كمترين مقاومتى در مقابل اين فرمان الهى مىكند ، او همچون بنده مطيع و فرمانبردارى است كه در برابر اين دستور كاملا تسليم است .\r\n« اذنت » در اصل از « اذن » ( بر وزن افق ) به معنى « گوش » گرفته شده ، و مفهوم آن استماع كردن و شنوا بودن و در اينجا كنايه از اطاعت فرمان و تسليم است .\r\n« حقت » از ماده « حق » به معنى شايسته و سزاوار است .\r\nچگونه مىتواند تسليم نباشد در حالى كه فيض وجود لحظه به لحظه از سوى خداوند به آن مىرسد ، و اگر يك آن اين رابطه قطع گردد متلاشى و نابود خواهد شد .\r\nآرى آسمان و زمين نه تنها در آغاز آفرينش ، طبق آيه 11 سوره فصلت « قالَتا أَتَيْنا طائِعِينَ » مطيع فرمان حق بود كه در پايان عمر نيز چنين است .\r\nبعضى نيز گفته‌اند : كه منظور از جمله « حقت » اين است كه وحشت و ترس قيامت آن چنان است كه سزاوار است آسمانها نيز از هم بشكافد .\r\nولى تفسير اول مناسبتر به نظر مىرسد .\r\nو در مرحله بعد به وضع « زمين » اشاره كرده ، مىفرمايد : « و در آن هنگام كه زمين كشيده و گسترده شود » ( * ( وَإِذَا الأَرْضُ مُدَّتْ ) * ) .\r\n","description":"","footnote":"","page_name":" 297 ","page_number":297},
  {"content":"\r\nكوه‌ها - به شهادت آيات فراوانى از قرآن - به كلى متلاشى و برچيده مىشوند ، و تمام بلنديها و پستيها از ميان مىرود ، زمين صاف و گسترده و آماده حضور همه بندگان در صحنه مىشود ، همانطور كه در آيه 105 تا 107 سوره طه مىفرمايد : وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً فَيَذَرُها قاعاً صَفْصَفاً لا تَرى فِيها عِوَجاً وَلا أَمْتاً : « از تو درباره كوه‌ها سؤال مىكنند ، بگو :\r\nپروردگارم آنها را بر باد مىدهد ، سپس زمين را صاف و هموار مىسازد ، به گونه اى كه هيچ پستى و بلندى در آن نمىبينى « ! و چنان دادگاه بزرگى كه خلق اولين و آخرين در آن جمعند چنين صحنه اى نيز لازم دارد ! بعضى گفته‌اند معنى آيه اين است كه خداوند ، زمين كنونى را در قيامت بسيار گسترده تر از آنچه امروز است مىكند تا آمادگى بيشترى براى حشر و نشر خلايق داشته باشد ( 1 ) .\r\nو در سومين مرحله مىافزايد : « زمين آنچه را در درون دارد بيرون افكنده و خالى مىشود » ( * ( وَأَلْقَتْ ما فِيها وَتَخَلَّتْ ) * ) .\r\nمعروف در ميان مفسران اين است كه مفهوم آيه اين است كه تمام مردگانى كه در درون خاك و داخل قبرها آرميده‌اند يكباره همه به بيرون پرتاب مىشوند ، و لباس حيات و زندگى بر تن مىكنند ، شبيه آنچه در سوره « زلزال » آمده :\r\nوَ أَخْرَجَتِ الأَرْضُ أَثْقالَها « زمين بارهاى سنگين خود را خارج مىكند » يا آنچه در سوره نازعات آيه 13 و 14 آمده : فَإِنَّما هِيَ زَجْرَةٌ واحِدَةٌ فَإِذا هُمْ بِالسَّاهِرَةِ : « تنها يك صيحه زده مىشود ، و به دنبال آن همگى بر صفحه\r\n\r\n","description":"","footnote":"\r\n( 1 ) « تفسير فخر رازى » ذيل آيات مورد بحث .\r\n","page_name":" 298 ","page_number":298},
  {"content":"\r\nزمين ظاهر مىشوند « ! بعضى از مفسران گفته‌اند علاوه بر انسانها ، معادن و گنجهاى نهفته درون زمين نيز همگى بيرون مىريزد .\r\nاين احتمال نيز در تفسير آيه وجود دارد كه مواد مذاب درون زمين با زلزله‌هاى هولناك و وحشتناك به كلى بيرون مىريزد ، و همه پستيها را پر مىكنند و سپس درون زمين خالى و آرام مىگردد .\r\nجمع ميان اين معانى نيز بىمانع است .\r\nباز به دنبال اين سخن مىافزايد : « زمين تسليم فرمان پروردگارش شود و شايسته است كه تسليم باشد » ( * ( وَأَذِنَتْ لِرَبِّها وَحُقَّتْ ) * ) .\r\nاين حوادث عظيم كه با تسليم كامل همه موجودات توأم است ، از يك سو بيانگر فناى اين دنيا است ، فناى زمين و آسمان و انسانها و گنجها و گنجينه‌ها ، و از سوى ديگر دليل بر ايجاد نقطه عطفى است در جهان آفرينش ، و مرحله نوين و تازه هستى .\r\nو از سوى سومى نشانه قدرت خداوند بزرگ است ، بر همه چيز مخصوصا بر مساله معاد و رستاخيز .\r\nآرى هنگامى كه اين حوادث واقع شود ، انسان ، نتيجه اعمال نيك و بد خود را مىبيند ( و اين جمله اى است كه در تقدير است ) .\r\nسپس انسانها را مخاطب ساخته و سرنوشت آنها را در مسيرى كه در پيش دارند براى آنها روشن مىكند ، مىفرمايد : « اى انسان تو با تلاش و رنج و زحمت به سوى پروردگارت پيش مىروى ، و سرانجام او را ملاقات خواهى كرد » ( * ( يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه ) * ) .\r\n","description":"","footnote":"","page_name":" 299 ","page_number":299},
  {"content":"\r\n« كدح » ( بر وزن مدح ) به معنى تلاش و كوششى است كه با رنج و تعب همراه باشد ، و در جسم و جان اثر بگذارد ، و لذا به گاو سختكوشى كه آثار كار كردن در جسم او ظاهر شده « ثور فيه كدوح » مىگويند .\r\nدر تفسير « كشاف » و « فخر رازى » و « روح المعانى » آمده است كه : اين كلمه در اصل به معنى خراشى است كه بر پوست تن وارد مىشود ، و به همين مناسبت به تلاشهايى كه در روح انسان اثر مىگذارد ، اطلاق شده است .\r\nاين آيه اشاره به يك اصل اساسى در حيات همه انسانها است ، كه همواره زندگى آميخته با زحمت و رنج و تعب است ، حتى اگر هدف رسيدن به متاع دنيا باشد ، تا چه رسد به اينكه هدف آخرت و سعادت جاويدان و قرب پروردگار باشد ، اين طبيعت زندگى دنيا است ، حتى افرادى كه در نهايت رفاه زندگى مىكنند آنها نيز از رنج و زحمت و درد بر كنار نيستند .\r\nتعبير به « ملاقات پروردگار » در اينجا ، خواه اشاره به ملاقات صحنه قيامت كه صحنه حاكميت مطلقه او است باشد ، يا ملاقات جزا و پاداش و كيفر او ، يا ملاقات خود او از طريق شهود باطن ، نشان مىدهد كه اين رنج و تعب تا آن روز ادامه خواهد يافت ، و زمانى به پايان مىرسد كه پرونده اين دنيا بسته شود و انسان با عملى پاك خداى خويش را ملاقات كند .\r\nآرى راحتى بىرنج و تعب ، تنها در آنجا است .\r\nخطاب به « انسان » كه همه نوع انسان را شامل مىشود ( با توجه به تكيه بر انسانيت انسان ) بيانگر اين حقيقت است كه خداوند نيروهاى لازم را براى اين حركت مستمر الهى در وجود اين اشرف مخلوقات آفريد .\r\nو تكيه بر عنوان « رب » ( پروردگار ) اشاره به اين است كه اين سعى و تلاش جزئى از برنامه ربوبيت و تكامل و تربيت انسان است .\r\nآرى ما همه مسافرانى هستيم كه از سرحد عدم بار سفر بسته ، و به اقليم\r\n","description":"","footnote":"","page_name":" 300 ","page_number":300},
  {"content":"\r\nوجود گام نهاده‌ايم ، ما همه رهرو منزل عشق او هستيم ، و به طلبكارى مهر گياه رخ دوست آمده‌ايم .\r\nنظير اين تعبير در آيات ديگر قرآن نيز آمده است ، مانند : وَأَنَّ إِلى رَبِّكَ الْمُنْتَهى : « و اينكه همه امور به پروردگارت بازمىگردد و تمام خطوط به او منتهى مىشود » ( نجم 42 ) و نيز مىفرمايد وَإِلَى اللَّه الْمَصِيرُ « بازگشت همه به سوى خداوند است » ( فاطر 18 ) .\r\nو آيات ديگر كه همه حاكى از اين سير دائمى تكامل موجودات به سوى پروردگار متعال است .\r\nولى در اينجا انسانها به دو گروه تقسيم مىشوند همانگونه كه مىفرمايد :\r\n« اما كسى كه نامه اعمالش به دست راستش داده شده » ( * ( فَأَمَّا مَنْ أُوتِيَ كِتابَه بِيَمِينِه ) * ) .\r\n« به زودى حساب آسانى براى او مىشود » ( * ( فَسَوْفَ يُحاسَبُ حِساباً يَسِيراً ) * ) .\r\n« و مسرور و خوشحال به اهل و خانواده اش بازمىگردد » ( * ( وَيَنْقَلِبُ إِلى أَهْلِه مَسْرُوراً ) * ) .\r\nاينها كسانى هستند كه در مدار اصلى آفرينش ، در همان مدارى كه خداوند براى اين انسان و سرمايه‌ها و نيروهاى او تعيين كرده حركت مىكنند ، و تلاش و كوشش آنها همواره براى خدا ، و سعى و حركتشان به سوى خدا است ، در آنجا نامه اعمالشان را به دست راستشان مىدهند كه اين نشانه پاكى عمل و\r\n","description":"","footnote":"","page_name":" 301 ","page_number":301},
  {"content":"\r\nصحت ايمان و نجات در قيامت است ، و مايه سرافرازى و سربلندى در برابر اهل محشر .\r\nهنگامى كه در پاى ميزان عدل قرار مىگيرند ، ميزانى كه كمترين وزنها را مىسنجد ، خداوند حساب را بر آنها آسان مىگيرد ، از لغزشهايشان مىگذرد ، و به خاطر ايمان و اعمال صالح ، سيئات آنها را تبديل به حسنات مىكند .\r\nدر اينكه منظور از « حساب يسير » چيست بعضى گفته‌اند : منظور حساب سهل و آسان است كه سختگيرى و دقت در آن نباشد ، از سيئات بگذرد و حسنات را پاداش دهد .\r\nدر حديثى از پيغمبر اكرم ص مىخوانيم :\r\nثلاث من كن فيه حاسبه اللَّه حسابا يسيرا ، و ادخله الجنة برحمته .\r\nقالوا : و ما هى يا رسول اللَّه ؟ ! قال : تعطى من حرمك ، و تصل من قطعك و تعفو عمن ظلمك :\r\n« سه چيز در هر كس باشد خداوند حساب او را آسان مىكند ، و او را به رحمتش در بهشت وارد مىسازد .\r\nعرض كردند : آنها چه چيز است اى رسول خدا ؟ ! فرمود : عطا كنى به كسى كه تو را محروم كرده ، و پيوند برقرار سازى با كسى كه از تو بريده ، و عفو كنى كسى را كه به تو ستم كرده است » ( 1 ) .\r\nاين مطلب نيز از روايات استفاده مىشود كه دقت و سختگيرى در حساب در قيامت به ميزان عقل و دانش انسانها بستگى دارد ، چنان كه امام باقر ع مىفرمايد :\r\nانما يداق اللَّه العباد فى الحساب يوم القيامة على ما آتاهم من العقول فى الدنيا\r\n: « خداوند در قيامت در حساب بندگان به اندازه عقلى كه در دنيا به آنها داده است دقت و سختگيرى مىكند » ! ( 2 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n( 2 ) « نور الثقلين » جلد 5 صفحه 537 .\r\n","page_name":" 302 ","page_number":302},
  {"content":"\r\nو براى « اهل » در آيات فوق تفسيرهاى مختلفى ذكر كرده‌اند ، بعضى گفته‌اند : منظور همسر و فرزندان با ايمان او است كه مؤمنان در بهشت به آنها مىرسند ، و اين خود نعمت بزرگى است كه انسان افراد مورد علاقه اش را در بهشت ببيند ، و در كنار آنها باشد .\r\nبعضى ديگر « اهل » را به معنى حوريان بهشتى گرفته‌اند كه براى مؤمنان تعيين شده‌اند ، و بعضى آن را به افراد با ايمانى كه در دنيا مورد علاقه او بودند و در خط او قرار داشتند تفسير كرده‌اند .\r\nجمع ميان اين معانى نيز ممكن است .\r\n\r\nنكته‌ها :\r\n\r\n1 - يك حديث اعجازآميز\r\nدر حديثى از امير مؤمنان على ع در تفسير « * ( إِذَا السَّماءُ انْشَقَّتْ ) * » آمده است كه فرمود انها تنشق من المجرة : « آسمانها از كهكشان جدا مىشود » ! ( 1 ) .\r\nاين حديث پرمعنى و قابل دقت است ، و از معجزات علمى محسوب مىشود ، از حقيقتى پرده برمىدارد كه در آن زمان هيچيك از دانشمندان به آن نرسيده بودند و آن اينكه دانشمندان فلكى امروز با مشاهدات نجومى خود به وسيله تلسكوپهاى عظيم و نيرومند ثابت كرده‌اند كه عالم مجموعه اى است از كهكشانها و هر كهكشان مجموعه اى است از منظومه‌ها و ستارگان ، و به همين دليل آنها را شهرهاى ستارگان مىنامند ، كهكشان راه شيرى معروف كه با چشم قابل مشاهده است مجموعه عظيم و دايره مانندى از همين منظومه‌ها و ستارگان است ، يك طرف\r\n\r\n","description":"","footnote":"\r\n( 1 ) « روح المعانى » جلد 30 صفحه 87 - در المنثور جلد 6 صفحه 329 .\r\n","page_name":" 303 ","page_number":303},
  {"content":"\r\nاز آن بقدرى از ما دور است كه ستارگانش را به صورت ابرى سفيد مىبينيم ، ولى در واقع مجموعه نقاط نورانى نزديك به هم است .\r\nاما آن طرفش كه به ما نزديك است ستارگانش قابل رؤيت مىباشد ، و همين ستارگانى است كه ما در آسمان شب مىبينيم ، و به اين ترتيب منظومه شمسى ما جزء اين « مجره » ( كهكشان ) است .\r\nمطابق روايت فوق ، على ع مىگويد : در آستانه قيامت اين كواكب را كه ما مشاهده مىكنيم از كهكشان جدا مىشود ، و نظام همگى به هم مىخورد .\r\nچه كسى آن زمان مىدانست كه ستارگانى كه ما مىبينيم در واقع جزء اين كهكشان راه شيرى ( مجره ) است جز كسى كه قلبش به عالم غيب مربوط باشد و از سرچشمه علم خدا سيراب گردد .\r\n\r\n2 - دنيا دار رنجها و دردهاست\r\nتعبير به « كادح » در آيات فوق كه اشاره به تلاش و كوشش آميخته با رنج و زحمت است ، با توجه به اينكه مخاطب در آن همه انسانها مىباشند ، بيانگر اين واقعيت است كه طبيعت زندگى اين جهان در هيچ مرحله خالى از مشكلات ، ناراحتيها ، و رنج و مشقت نيست ، خواه اين مشكلات جنبه جسمانى و بدنى داشته باشد ، و يا جنبه روحى و فكرى و يا هر دو ، و هيچكس را خالى از آن نمىبينيم .\r\nدر حديث بسيار پرمعنايى از امام على بن الحسين ع مىخوانيم :\r\nالراحة لم تخلق فى الدنيا و لا لاهل الدنيا ، انما خلقت الراحة فى الجنة و لاهل الجنة ، و التعب و النصب خلقا فى الدنيا ، و لاهل الدنيا ، و ما اعطى احد منها جفنة الا اعطى من الحرص مثليها ، و من اصاب من الدنيا اكثر ،\r\n","description":"","footnote":"","page_name":" 304 ","page_number":304},
  {"content":"\r\nكان فيها اشد فقرا لانه يفتقر الى الناس فى حفظ امواله ، و تفتقر الى كل آلة من آلات الدنيا ، فليس فى غنى الدنيا الراحة !\r\n: « راحتى و آسايش در دنيا و براى اهل دنيا وجود ندارد ، راحتى و آسايش تنها در بهشت است ، و براى اهل بهشت ! رنج و تعب در دنيا آفريده شده ، و براى اهل دنيا ، و ( به همين دليل ) هر كسى پيمانه اى از آن به دست مىآورد دو برابر آن حرص نصيب او مىشود ، و كسانى كه از دنيا بيشتر دارند فقيرترند ! زيرا محتاج ديگران در حفظ اموال خويشند ، و به وسائل و ادوات زيادى براى حفظ آن نيازمندند ، بنا بر اين در ثروت دنيا راحتى نيز وجود ندارد » .\r\nسپس امام ع در ذيل اين حديث فرمود :\r\nكلا ما تعب اولياء اللَّه فى الدنيا للدنيا ، بل تعبوا فى الدنيا للآخرة :\r\n« هرگز دوستان خدا در دنيا به خاطر دنيا رنج و تعب نمىكشند ، بلكه رنج و تعب آنها در دنيا براى آخرت است » ! ( 1 ) .\r\n\r\n","description":"","footnote":"\r\n( 1 ) « خصال صدوق » جلد 1 باب الدنيا و الآخرة ككفتى الميزان حديث 95 .\r\n","page_name":" 305 ","page_number":305},
  {"content":"\r\n\r\n[ سوره الانشقاق ‹ 84 › : آيات 10 تا 15 
  ]\r\nوَ أَمَّا مَنْ أُوتِيَ كِتابَه وَراءَ ظَهْرِه ‹ 10 › فَسَوْفَ يَدْعُوا ثُبُوراً ‹ 11 › وَيَصْلى سَعِيراً ‹ 12 › إِنَّه كانَ فِي أَهْلِه مَسْرُوراً ‹ 13 › إِنَّه ظَنَّ أَنْ لَنْ يَحُورَ ‹ 14 ›\r\nبَلى إِنَّ رَبَّه كانَ بِه بَصِيراً ‹ 15 ›\r\n\r\nترجمه :\r\n10 - و اما كسى كه نامه اعمالش پشت سرش داده شده .\r\n11 - به زودى فريادش بلند مىشود كه اى واى بر من كه هلاك شدم ! 12 - و در شعله‌هاى سوزان آتش دوزخ مىسوزد .\r\n13 - او در ميان خانواده اش پيوسته ( از كفر و گناه خود ) مسرور بود ! 14 - او گمان مىكرد هرگز بازگشت نمىكند .\r\n15 - آرى پروردگارش نسبت به او بينا بود ( و اعمالش را براى حساب ثبت كرد ) .\r\n\r\nتفسير : آنها كه از شرم نامه اعمال را پشت سر مىگيرند !\r\nبه دنبال بحثى كه در آيات قبل پيرامون اصحاب اليمين ( مؤمنانى كه نامه اعمالشان به دست راستشان داده مىشود ) گذشت در اين آيات از كفار\r\n","description":"","footnote":"","page_name":" 306 ","page_number":306},
  {"content":"\r\nو مجرمان و چگونگى نامه اعمال آنها سخن مىگويد ، نخست مىفرمايد :\r\n« اما كسى كه نامه عملش را به پشت سرش داده‌اند » ( * ( وَأَمَّا مَنْ أُوتِيَ كِتابَه وَراءَ ظَهْرِه ) * ) .\r\n« به زودى فرياد مىزند اى واى بر من كه هلاك شدم » ! ( * ( فَسَوْفَ يَدْعُوا ثُبُوراً ) * ) .\r\n« و در شعله‌هاى سوزان آتش دوزخ مىسوزد » ( * ( وَيَصْلى سَعِيراً ) * ) .\r\nدر اينكه چگونه نامه اعمالشان را به پشت سرشان مىدهند ، و چگونه اين آيه با آياتى كه مىگويد نامه اعمالشان را به دست چپشان مىدهند ، جمع مىشود ؟\r\nمفسران تفسيرهاى گوناگونى ذكر كرده‌اند :\r\nبعضى گفته‌اند : دست راست آنها را به گردنشان زنجير مىكنند ، و نامه اعمالشان را به دست چپ و از پشت سر مىدهند كه نشانه ذلت و سرافكندگى و شرمسارى است .\r\nبعضى ديگر گفته‌اند : هر دو دست آنها را مانند اسيران از پشت سر مىبندند و نامه اعمالشان را به دست چپشان مىدهند .\r\nبعضى ديگر گفته‌اند : با توجه به آيه 47 سوره نساء كه مىگويد مِنْ قَبْلِ أَنْ نَطْمِسَ وُجُوهاً فَنَرُدَّها عَلى أَدْبارِها : « پيش از آنكه صورتهايى را محو كنيم و به پشت سر بازگردانيم » اين گروه مجرمان صورتهايشان به عقب برگشته ، و بايد نامه اعمالشان را شخصا بخوانند ، لذا آن را به دست چپ آنها در پشت سر مىدهند .\r\nولى مناسبتر اين است كه گفته شود اصحاب اليمين با سرافرازى و افتخار و مباهات نامه اعمالشان را به دست راست گرفته و صدا مىزنند : هاؤُمُ اقْرَؤُا\r\n","description":"","footnote":"","page_name":" 307 ","page_number":307},
  {"content":"\r\nكِتابِيَه : « اى اهل محشر ! بياييد و نامه اعمال ما را بگيريد و بخوانيد » ( حاقه 19 ) اما وقتى مجرمان تبهكار نامه اعمالشان را به دست چپشان مىدهند آنها از شرمسارى و ذلت دست را پشت سر مىگيرند ، تا اين سند جرم و فضاحت كمتر ديده شود ، ولى چه فايده كه در آنجا چيزى پنهان شدنى نيست .\r\nجمله « * ( يَدْعُوا ثُبُوراً ) * » اشاره به تعبيرى است كه عرب به هنگام بروز يك حادثه خطرناك دارد ، و فرياد مىزند : « وا ثبورا » ! يعنى اى واى كه هلاك شدم ( توجه داشته باشد كه « ثبور » به معنى هلاكت است ) .\r\nولى اين آه و ناله و داد و فرياد به جايى نمىرسد ، و به دنبال آن « * ( وَيَصْلى سَعِيراً ) * » است يعنى وارد آتش سوزان جهنم مىشود .\r\nسپس به بيان علت اين سرنوشت شوم پرداخته مىفرمايد : « اين به علت آن است كه او در ميان اهل و خانواده خود پيوسته ( از كفر و گناه خويش ) مسرور بود » ( * ( إِنَّه كانَ فِي أَهْلِه مَسْرُوراً ) * ) .\r\nسرورى آميخته با غرور ، و غرورى آميخته با غفلت و بيخبرى از خدا ، سرورى كه نشانه دلبستگى سخت به دنيا و بىاعتنايى به جهان پس از مرگ بود .\r\nبديهى است سرور و خوشحالى ذاتا مذموم و نكوهيده نيست ، بلكه مؤمن بايد به لطف خدا مسرور و در معاشرت گشاده رو و بشاش باشد ، سرورى مذموم است كه انسان را از ياد خدا غافل كند و در شهوات غوطه ور سازد .\r\nو لذا در آيه بعد مىافزايد : « اين به خاطر آن است كه او گمان مىكرد هرگز بازگشت نمىكند » و معادى در كار نيست ! ( * ( إِنَّه ظَنَّ أَنْ لَنْ يَحُورَ ) * ) .\r\nدر حقيقت منشا اصلى بدبختى او اعتقاد فاسد و گمان باطلش دائر بر نفى\r\n","description":"","footnote":"","page_name":" 308 ","page_number":308},
  {"content":"\r\nمعاد بود ، و همين اعتقاد باعث غرور و سرور او شد ، او را از خدا دور ساخت و در شهوات غوطه ور نمود ، تا آنجا كه دعوت انبيا را به باد استهزا گرفت ، و وقتى به سراغ خانواده خود مىآمد از اين استهزا و سخريه شاد و خوشحال بود ، همين معنى در آيه 31 سوره مطففين وَإِذَا انْقَلَبُوا إِلى أَهْلِهِمُ انْقَلَبُوا فَكِهِينَ نيز آمده ، همچنين در داستان « قارون » آن ثروتمند مغرور و از خدا بى خبر آمده است كه آگاهان بنى اسرائيل به او مىگفتند : لا تَفْرَحْ إِنَّ اللَّه لا يُحِبُّ الْفَرِحِينَ : « اينقدر شادى مغرورانه مكن كه خداوند شادى كنندگان مغرور را دوست نمىدارد » ( قصص - 76 ) .\r\n« لن يحور » ( هرگز بازگشت نمىكند ) از ماده « حور » ( بر وزن غور ) در اصل به معنى تردد و رفت و آمد است ، خواه اين رفت و آمد در عمل بوده باشد ، يا تفكر و انديشه ، و لذا به گردش آب در حوض و استخر اين كلمه اطلاق مىشود ، و « محور » به ميله اى مىگويند كه چرخ بر دور آن گردش مىكند ، « محاوره » به معنى رفت و آمد و رد و بدل كردن بحث است ، و « حوار » نيز به همين معنى است ، و گاه به معنى داد و فريادى است كه به هنگام مباحثه بلند مىشود .\r\nو « تحير » نيز نتيجه رفت و آمد فكر در يك مساله است كه لازمه آن سرگردانى در عمل است .\r\nبعضى معتقدند ريشه اين كلمه « حبشى » است ، و از ابن عباس نقل شده كه مىگويد من معنى اين جمله را در قرآن نمىدانستم ، تا اينكه از يك عرب بيابانى شنيدم كه به دخترك خود گفت : « حورى » ! يعنى بازگرد ( 1 ) .\r\nتعبير به « حوارى » در مورد نزديكان حضرت مسيح ع يا نزديكان هر كس\r\n\r\n","description":"","footnote":"\r\n( 1 ) « مفردات » راغب - « تفسير فخر رازى » ، « ابو الفتوح رازى » و كتب ديگر .\r\n","page_name":" 309 ","page_number":309},
  {"content":"\r\nشايد نيز به همين مناسبت باشد كه آنها نزد او رفت و آمد دارند .\r\nبعضى نيز آن را از ماده « حور » به معنى شستن و سفيد كردن دانسته‌اند ، چرا كه آنها قلوب مردم را از زنگار شرك و گناه پاك مىكردند و « حوريان » بهشتى را از اين رو به اين نام ناميده‌اند كه سفيدپوستند و يا سفيدى چشمانشان بسيار شفاف است ! .\r\nبعضى نيز گفته‌اند اطلاق اين كلمه به حوريان بهشتى بخاطر اين است كه آنها بقدرى زيبا هستند كه چشم از ديدنشان حيران مىشود .\r\nولى به هر حال اين واژه در آيه مورد بحث به معنى بازگشت و معاد است ضمنا اين آيه نشان مىدهد كه عدم ايمان به رستاخيز سرچشمه غفلت و غرور و آلودگى به انواع گناهان مىشود .\r\nو در آخرين آيه مورد بحث براى نفى عقائد باطل آنها مىفرمايد : « آرى پروردگارش نسبت به او بينا بود » ( * ( بَلى إِنَّ رَبَّه كانَ بِه بَصِيراً ) * ) .\r\nهمه اعمال او را ثبت و ضبط نمود ، و براى روز حساب در نامه اعمالش منعكس ساخت .\r\nتعبير اين آيه همانند آيه قبل « يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » مىتواند به منزله دليلى بر مساله معاد محسوب شود ، به خصوص اينكه در هر دو آيه روى عنوان « رب » تكيه شده است ، چرا كه سير تكاملى انسان به سوى پروردگار هرگز نمىتواند با مرگ متوقف گردد ، و زندگى دنيا كمتر از آن است كه هدف چنين سيرى باشد .\r\nو نيز بصير بودن خداوند نسبت به اعمال آدمى ، و ثبت و ضبط آنها حتما بايد مقدمه اى براى حساب و جزا باشد و گرنه بيهوده است .\r\n","description":"","footnote":"","page_name":" 310 ","page_number":310},
  {"content":"\r\n\r\n[ سوره الانشقاق ‹ 84 › : آيات 16 تا 25 
  ]\r\nفَلا أُقْسِمُ بِالشَّفَقِ ‹ 16 › وَاللَّيْلِ وَما وَسَقَ ‹ 17 › وَالْقَمَرِ إِذَا اتَّسَقَ ‹ 18 › لَتَرْكَبُنَّ طَبَقاً عَنْ طَبَقٍ ‹ 19 › فَما لَهُمْ لا يُؤْمِنُونَ ‹ 20 ›\r\nوَ إِذا قُرِئَ عَلَيْهِمُ الْقُرْآنُ لا يَسْجُدُونَ ‹ 21 › بَلِ الَّذِينَ كَفَرُوا يُكَذِّبُونَ ‹ 22 › وَاللَّه أَعْلَمُ بِما يُوعُونَ ‹ 23 › فَبَشِّرْهُمْ بِعَذابٍ أَلِيمٍ ‹ 24 › إِلَّا الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ ‹ 25 ›\r\n","description":"","footnote":"","page_name":" 311 ","page_number":311},
  {"content":"\r\n\r\nترجمه :\r\n16 - سوگند به شفق ! 17 - و سوگند به شب و آنچه را جمعآورى مىكند .\r\n18 - و سوگند به ماه آن گاه كه بدر كامل مىشود .\r\n19 - كه همه شما دائما از حالى به حال ديگر منتقل مىشويد .\r\n20 - پس چرا آنها ايمان نمىآورند ؟\r\n21 - و هنگامى كه قرآن بر آنها خوانده شود سجده نمىكنند ؟\r\n22 - بلكه كافران پيوسته « آيات الهى » را تكذيب مىكنند .\r\n23 - و خداوند آنچه را در دل پنهان مىدارند به خوبى مىداند .\r\n24 - پس آنها را به عذاب دردناك بشارت ده .\r\n25 - مگر آنها كه ايمان آورده‌اند و اعمال صالح انجام داده‌اند كه براى آنها پاداشى است قطعنشدنى .\r\n\r\nتفسير : دائما دگرگون مىشويد !\r\nبه دنبال بحثى كه در آيات گذشته پيرامون سير تكاملى انسان به سوى خداوند آمد .\r\nدر اين آيات براى تاكيد اين مطلب و توضيح بيشتر مىفرمايد : « سوگند به شفق » ( * ( فَلا أُقْسِمُ بِالشَّفَقِ ) * ) .\r\n« و سوگند به شب و آنچه را از امور پراكنده جمع مىكند » ( * ( وَاللَّيْلِ وَما وَسَقَ ) * ) .\r\n« و سوگند به ماه آن گاه كه كامل مىشود » و به صورت بدر در مىآيد\r\n","description":"","footnote":"","page_name":" 312 ","page_number":312},
  {"content":"\r\n( * ( وَالْقَمَرِ إِذَا اتَّسَقَ ) * ) .\r\nكه همه شما دائما از حالى به حال ديگر منتقل مىشويد « * ( لَتَرْكَبُنَّ طَبَقاً عَنْ طَبَقٍ ) * ) .\r\n« لا » در جمله « * ( فَلا أُقْسِمُ ) * » همانگونه كه سابقا هم اشاره كرده‌ايم « زائده » و براى تاكيد است ، هر چند بعضى احتمال داده‌اند كه براى « نفى » باشد ، يعنى سوگند ياد نمىكنم ، به خاطر اينكه مطلب عيان است و حاجتى به سوگند ندارد ، و يا اينكه مطلب بقدرى مهم است كه درخور اين سوگندها نيست ، و يا اينكه اين امورى كه به آن سوگند ياد شده است آن قدر اهميت دارد كه سزاوار است به آن قسم ياد نشود .\r\nولى معنى اول ( زائده و تاكيد بودن ) از همه مناسبتر است .\r\n« شفق » به گفته « راغب » در « مفردات » آميخته شدن روشنايى روز به تاريكى شب است ، و لذا واژه « اشفاق » به معنى توجه و عنايت آميخته با ترس به كار مىرود ، فى المثل هر گاه انسان نسبت به كسى علاقه داشته باشد و در عين حال از حوادثى در باره او بيمناك گردد به اين حالت « اشفاق » گويد و آن شخص را « مشفق » .\r\nولى فخر رازى معتقد است كه واژه « شفق » در اصل به معنى « رقت » و « نازكى » است ، و لذا به لباس بسيار نازك « شفق » مىگويند و حالت « شفقت » به همان حالت رقت قلب اطلاق مىشود ( ولى گفته راغب صحيحتر به نظر مىرسد ) .\r\nبه هر حال منظور از « شفق » در اينجا همان روشنى آميخته با تاريكى در آغاز شب است ، و از آنجا كه در آغاز شب نخست سرخى كمرنگى در افق مغرب پيدا مىشود ، و بعد جاى خود را به سفيدى مىدهد ، اختلاف شده است\r\n","description":"","footnote":"","page_name":" 313 ","page_number":313},
  {"content":"\r\nكه آيا شفق به آن سرخى اطلاق مىشود ، يا سفيدى ، مشهور و معروف در ميان علما و دانشمندان و مفسران همان معنى اول است كه در اشعار نيز روى آن تكيه شده است ، و شفق را به « دماء الشهداء » ( خون شهيدان ) تشبيه كرده‌اند .\r\nولى بعضى معنى دوم را انتخاب كرده‌اند كه بسيار ضعيف به نظر مىرسد ، به خصوص اينكه اگر ريشه لغوى اين واژه را « رقت » بدانيم تناسب با همان سرخى كمرنگ كه نور رقيق آفتاب است دارد .\r\nبه هر حال از آنجا كه ظهور « شفق » خبر از يك حالت تحول و دگرگونى عميق در جهان مىدهد ، و اعلام پايان روز و آغاز شب است ، بعلاوه جلوه و زيبايى خاصى دارد ، و از همه گذشته وقت نماز مغرب است ، خداوند به آن سوگند ياد فرموده تا همگان را وادار به انديشه در اين پديده زيباى آسمانى كند .\r\nو اما سوگند به شب به خاطر آثار و اسرار زيادى است كه در آن نهفته شده و در گذشته مشروحا از آن سخن گفته‌ايم ( 1 ) .\r\nتعبير به « * ( ما وَسَقَ ) * » ( 2 ) با توجه به اينكه « وسق » به معنى جمع كردن پراكنده هاست ( 3 ) اشاره به بازگشت انواع حيوانات و پرندگان و حتى انسانها به خانه‌ها و لانه‌هاى خود به هنگام شب است ، كه نتيجه آن آرامش و آسايش عمومى جانداران مىباشد ، و يكى از اسرار و آثار پر اهميت شب محسوب مىشود ، چنان كه در آيه 61 سوره « غافر » مىخوانيم : اللَّه الَّذِي جَعَلَ لَكُمُ اللَّيْلَ لِتَسْكُنُوا فِيه : « خداوند كسى است كه شب را براى شما آفريد تا در آن آرامش و سكون\r\n\r\n","description":"","footnote":"\r\n( 1 ) به جلد 16 صفحه 146 ذيل آيات 71 تا 73 سوره قصص مراجعه كنيد .\r\n( 2 ) « ما » در « ما وسق » موصوله است و احتمال مصدريه بودن آن ضعيف است عائد آن نيز محذوف مىباشد و در تقدير و ما وسقه « است .\r\n( 3 ) « وسق » ( بر وزن غضب ) به معنى يك بار شتر يا شصت صاع كه هر صاع نزديك به سه كيلو است نيز آمده كه آن هم به خاطر مجتمع بودن آن است .\r\n","page_name":" 314 ","page_number":314},
  {"content":"\r\nپيدا كنيد » .\r\nو از اينجا روشن مىشود كه تعبير به « * ( إِذَا اتَّسَقَ ) * » كه از همان ماده است نيز به معنى جمع و جور شدن و در اينجا به معنى كمال نور ماه در شب چهاردهم است و مىدانيم كه ماه در اين حالت جلوه فوق العاده اى دارد كه تمام چشمها را به سوى خود جلب مىكند ، نور و فروغ آن صفحه زمين را روشن مىكند ، روشنايى كمرنگى كه مزاحم آرامش شب نيست ، و در عين حال راه را براى رهروان شب مىگشايد ، لذا آيتى از آيات بزرگ خداوند است ، و به همين دليل به آن سوگند ياد فرموده .\r\nقابل توجه اينكه هر چهار موضوعى كه در اين آيات به آن سوگند ياد شده است ( شفق - شب - موجوداتى كه شب آنها را گردآورى مىكند - ماه در حالت بدر كامل ) همه موضوعاتى است مربوط به هم ، و مكمل يكديگر ، و مجموعه اى زيبا و منسجم را تشكيل مىدهد كه انديشه انسان را تحريك مىكند ، تا در قدرت عظيم آفرينش بينديشد ، و از اين دگرگونيهاى سريع به مساله معاد و قدرت خداوند بر آن آشناتر شود .\r\nو جالب اينكه اين قسمتها اشاره به حالات و دگرگونيهايى است كه پشت سر هم در عالم آفرينش رخ مىدهد ، خورشيد سر در نقاب فرو مىبرد ، شفق كه بقاياى نور آن است ظاهر مىشود ، موجودات زنده به سرعت به لانه‌هاى خود باز مىگردند ، ماه در صورت بدر كامل طلوع مىكند ) توجه داشته باشيد كه ماه شب چهارده در همان آغاز شب طلوع مىكند و اين سوگندها را مقدمه اى قرار مىدهد براى جمله « * ( لَتَرْكَبُنَّ طَبَقاً عَنْ طَبَقٍ ) * » كه بيانگر حالات مختلفى است كه انسان در مسير زندگى خود يكى پس از ديگرى پيدا مىكند .\r\nو براى اين جمله تفسيرهاى مختلفى ذكر كرده‌اند از جمله :\r\n1 - منظور حالات گوناگونى است كه انسان در طريق پر رنج و مشقت خود\r\n","description":"","footnote":"","page_name":" 315 ","page_number":315},
  {"content":"\r\nبه سوى خداوند و كمال مطلق پيدا مىكند ، نخست عالم دنيا ، بعد جهان برزخ و سپس رستاخيز و حالات مختلف آن ( توجه داشته باشيد كه « طبق » از ماده « مطابقه » به معنى قرار دادن چيزى فوق چيز ديگر است ، و به معنى منازلى كه انسان در سير صعودى خود طى مىكند نيز آمده است ) .\r\n2 - منظور حالاتى است كه انسان از هنگامى كه نطفه است تا موقع مرگ مىپيمايد كه بعضى آن را به سى و هفت حالت شماره كرده‌اند ! 3 - منظور حالات مختلفى است كه انسان در زندگى دنيا از سلامت و بيمارى اندوه و سرور ، غم و شادى ، سختى و آسايش ، صلح و جنگ مىپيمايد .\r\n4 - منظور حالات و شدائد مختلفى است كه انسان در روز قيامت با آن رو به رو مىشود ، تا از حساب فارغ گردد ، و هر كس به سوى نتيجه كار خويش از بهشت و دوزخ برود .\r\n5 - منظور حالاتى است كه در اقوام پيشين واقع شده ، يعنى همان حوادث تلخ و شيرين ، و انواع تكذيبها و انكارهاى مخالفان در اين امت نيز واقع مىشود اين معنى در روايتى از امام صادق ع نقل شده است .\r\nالبته جمع ميان اين تفسيرها مانعى ندارد و ممكن است آيه ناظر به همه اين دگرگونيها و تحولات و مراحلى باشد كه انسان در مسير زندگى خود آن را مىپيمايد .\r\nبعضى مخاطب در اين آيه را شخص پيامبر ص دانسته ، و آيه را اشاره به آسمانهايى مىدانند كه پيامبر ص در شب معراج از آنها گذشت ، اما با توجه به اينكه « ب » در « لتركبن » ضمه دارد و معنى جمعى را مىرساند اين تفسير مناسب نيست ، بخصوص اينكه در آيات سابق نيز مخاطب كل انسانها بودند .\r\nبه هر حال حدوث اين حالات ، و عدم استقرار آدمى بر يك حالت ، از يك سو دليل مخلوق بودن او ، و نياز به خالق داشتن است ، چرا كه هر متغيرى حادث ،\r\n","description":"","footnote":"","page_name":" 316 ","page_number":316},
  {"content":"\r\nو هر حادثى خالقى مىخواهد ، و از سوى ديگر دليلى است بر عدم پايدارى اين جهان ، و از سوى سوم نشانه اى است بر حركت مستمر انسان به سوى ذات پروردگار و مساله معاد ، همانگونه كه در آيات قبل آمده بود يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه .\r\nسپس به عنوان يك نتيجه گيرى كلى از بحثهاى گذشته مىفرمايد : « چرا آنها ايمان نمىآورند » ؟ ! ( * ( فَما لَهُمْ لا يُؤْمِنُونَ ) * ) .\r\nبا اينكه دلائل حق روشن و آشكار است هم دلائل توحيد و خداشناسى و هم دلائل معاد ، هم آيات آفاقى كه در آفرينش شب و روز و ماه و خورشيد و نور و ظلمت و طلوع و غروب آفتاب و شفق ، و تاريكى شب ، و تكامل روشنى ماه نهفته است و هم آيات انفسى از لحظه اى كه نطفه در قرارگاه رحم جاى مىگيرد ، و مراحل گوناگونى را يكى بعد از ديگرى طى كرده تا به اوج كمال خود در عالم جنين مىرسد ، سپس از لحظه تولد تا مرگ مراحل ديگرى را مىپيمايد ، با اين نشانه‌هاى روشن چرا آنها ايمان نمىآورند ؟ ! سپس از كتاب « تكوين » به سراغ كتاب « تدوين » مىرود ، و مىافزايد :\r\n« چرا هنگامى كه قرآن بر آنها خوانده مىشود در برابر آن خضوع نمىكنند » ؟\r\n( * ( وَإِذا قُرِئَ عَلَيْهِمُ الْقُرْآنُ لا يَسْجُدُونَ ) * ) .\r\nقرآنى كه همچون آفتاب ، خود دليل خويشتن است ، نور اعجاز از جوانب مختلف آن مىدرخشد ، و محتواى آن دليل روشنى است بر اينكه از سرچشمه وحى گرفته شده .\r\nقرآنى كه هر ناظر بىطرف مىداند ممكن نيست زائيده مغز بشرى باشد ،\r\n","description":"","footnote":"","page_name":" 317 ","page_number":317},
  {"content":"\r\nآن هم بشرى كه هرگز درس نخوانده بود ، و در يك محيط تاريك و ظلمانى و مملو از خرافات پرورش يافته بود .\r\nمنظور از « سجده » در اينجا خضوع و تسليم و اطاعت است ( 1 ) و سجده معروف كه پيشانى را در آن بر زمين مىگذارند يكى از مصداقهاى اين مفهوم كلى است ، و شايد به همين دليل در بعضى از روايات آمده است كه وقتى پيامبر ص اين آيات را تلاوت فرمود سجده كرد .\r\nالبته طبق فتاواى معروف فقهاى اهل بيت ع اين سجده از سجده‌هاى مستحبّ قرآن است ، و مذاهب چهارگانه اهل تسنن همه آنها سجده را به هنگام تلاوت اين آيه واجب مىدانند ، جز « مالك » كه معتقد است بعد از پايان سوره بايد سجده كرد » .\r\nدر آيه بعد مىافزايد : « بلكه كافران پيوسته آيات الهى و معاد و رستاخيز را تكذيب مىكنند » ( * ( بَلِ الَّذِينَ كَفَرُوا يُكَذِّبُونَ ) * ) .\r\nبه كار بردن « فعل مضارع » در اينجا كه معمولا براى استمرار مىآيد گواه براى معنى است كه آنها در تكذيبهاى خود اصرار داشتند ، اصرارى كه از روح لجاج و عناد سرچشمه مىگرفت ، تكذيبى كه از نارسايى دلائل حق نبود بلكه به خاطر تعصب و تقليد كوركورانه از نياكان و حفظ منافع مادى و كسب\r\n\r\n","description":"","footnote":"\r\n( 1 ) از جمله شواهد براى اين معنى ، علاوه بر شهادت آيات گذشته و آينده ، اين است كه « سجده » به معنى گذاردن پيشانى بر زمين به هنگام تلاوت قرآن جز در آيات محدودى نه واجب است نه مستحبّ لذا اينكه مىگويد : چرا آنها به هنگام قرائت قرآن سجده نمىكنند گواه بر اين است كه منظور سجده به معنى تسليم در برابر كل قرآن است .\r\n( 2 ) « روح البيان » جلد 1 صفحه 1382 .\r\n","page_name":" 318 ","page_number":318},
  {"content":"\r\nآزادى براى اشباع هوسهاى شيطانى بود .\r\nسپس با لحنى تهديدآميز مىفرمايد : « خداوند آنچه را آنها در درون دل پنهان مىدارند به خوبى مىداند » ( * ( وَاللَّه أَعْلَمُ بِما يُوعُونَ ) * ) .\r\nخداوند از نيات و اهداف آنها ، و انگيزه هايى كه سبب اين تكذيبهاى مستمر مىگردد ، با خبر است هر قدر آنها بر آن پرده پوشى كنند و سرانجام كيفر همه آن را به آنها خواهد داد .\r\n« يوعون » از ماده « وعاء » به معنى ظرف است همانگونه كه در عبارت معروف نهج البلاغه از على ع نقل شده كه فرمود : ان هذه القلوب اوعية فخيرها اوعاها : اين دلها ظرفهايى است و بهترين آنها دلى است كه حفظ و نگهدارى و ظرفيتش بيشتر باشد ! و در آيه بعد مىفرمايد : « پس آنها را به عذاب دردناك بشارت ده » ( * ( فَبَشِّرْهُمْ بِعَذابٍ أَلِيمٍ ) * ) .\r\nتعبير به « بشارت » كه معمولا در خبرهاى خوش به كار مىرود در اينجا نوعى طعن و سرزنش است ، اين در حالى است كه مؤمنان را حقيقتا بشارت به نعمتهاى گسترده بهشتى مىدهد ، تا تكذيب كنندگان دوزخى در حسرت و اندوه فرو روند .\r\nدر آخرين آيه اين سوره ، به صورت يك استثناء بار ديگر به سرنوشت مؤمنان صالح العمل اشاره كرده ، مىفرمايد : « مگر كسانى كه ايمان آوردند و عمل صالح انجام دادند كه براى آنها پاداشى است ثابت و لا ينقطع و خالى از هر گونه نقصان\r\n","description":"","footnote":"","page_name":" 319 ","page_number":319},
  {"content":"\r\nو منت « ( * ( إِلَّا الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ ) * ) » ممنون « از ماده » من « هم به معنى » قطع « و » نقصان « آمده است ، و هم » منت « ( واژه منون به معنى مرگ نيز از همين ماده است ) و ممكن است همه اين معانى در اينجا جمع باشد ، زيرا نعمتهاى آخرت بر عكس نعمتهاى دنيا كه ناپايدار و هم نقصانپذير ، و غالبا آميخته با عوارض نامطلوب ، و يا منت اين و آن است ، هيچگونه منت و نقصان و فناء و عوارض نامطلوب در آن راه ندارد جاودانى است . نقصانناپذير است ، خالى از هر گونه ناملائمات و هر گونه منت است .\r\nآيا اين « استثناء متصل » است يا « منقطع » در ميان مفسران بحث است ، بعضى احتمال داده‌اند منقطع باشد ، يعنى شرح حال كفار را كه در آيات قبل بود رها كرده و به سراغ پاداش جاويدان مؤمنان مىرود .\r\nولى مناسبتر اين است كه استثناء متصل باشد ، و هدف اين است كه راه بازگشت را به روى كفار بگشايد ، و بفرمايد : اين عذاب اليم از كسانى كه توبه كنند و ايمان آورند و اعمال صالح انجام دهند قطعا برداشته مىشود ، و پاداش دائم و نقصانناپذير به آنها مىدهد .\r\n\r\nنكته :\r\nمرحوم طبرسى در مجمع البيان از آيات اخير اين سوره اولا اصل اختيار و آزادى اراده را استفاده مىكند ، چرا كه ملامت بر ترك سجده ، و ترك ايمان ، در مورد افراد مجبور ، از خداوند حكيم قبيح است ، و اينكه مىفرمايد :\r\n* ( فَما لَهُمْ لا يُؤْمِنُونَ وَإِذا قُرِئَ عَلَيْهِمُ الْقُرْآنُ لا يَسْجُدُونَ ) * دليل روشنى است بر مساله اختيار ، و ثانيا ملامت بر ترك سجده دليل بر اين است كه كفار همانگونه\r\n","description":"","footnote":"","page_name":" 320 ","page_number":320},
  {"content":"\r\nكه مكلف به اصول دين هستند مكلف به فروع نيز مىباشند ( اين سخن بنا بر اين است كه سجده در آيه فوق به معنى همان سجده معهود نماز باشد و يا لا اقل معنى گسترده اى داشته باشد كه آن را شامل شود ) .\r\nخداوندا ! در آن روز كه همگى در دادگاه عدل تو حضور مىيابند حساب را بر ما آسان گردان .\r\nپروردگارا ! در اين مسيرى كه همه بندگان به سوى تو حركت مىكنند ما را در پيمودن صراط مستقيم يارى فرما .\r\nبارالها ! ما در برابر قرآن كريمت سر تعظيم فرود آورده‌ايم ، توفيق عمل به آن را نيز به همه ما مرحمت نما .\r\nآمين يا رب العالمين پايان سوره انشقاق\r\n","description":"","footnote":"","page_name":" 321 ","page_number":321},
  {"content":"\r\n","description":"","footnote":"","page_name":" 322 ","page_number":322},
  {"content":"\r\n\r\n‹ 85 › سوره بروج اين سوره در مكه نازل شده و داراى 22 آيه است\r\n","description":"","footnote":"","page_name":" 323 ","page_number":323},
  {"content":"\r\n\r\nمحتواى سوره و فضيلت آن\r\nمؤمنان در مكه مخصوصا در آغاز دعوت پيامبر ص سخت در رنج و فشار بودند ، و دائما از طرف دشمنان شكنجه‌هاى روحى و جسمى مىشدند تا از ايمان خود بازگردند ، گروهى مقاومت كرده ، و بعضى از افراد ضعيف تسليم مىشدند ، و بازمىگشتند .\r\nبا توجه به اينكه اين سوره از سوره‌هاى مكى است چنين به نظر مىرسد كه هدف اصلى تقويت روحيه مؤمنان در برابر اين جريان و تشويق آنان به پايمردى و استقامت است .\r\nو در همين رابطه در اين سوره داستان « اصحاب اخدود » را نقل مىكند ، همانها كه خندقها كندند و آتشهاى عظيمى در آن افروختند ، و مؤمنان را تهديد به شكنجه با آتش كردند ، گروهى را زنده زنده در آتش سوزاندند ، اما آنها از ايمانشان بازنگشتند .\r\nدر قسمت ديگرى از اين سوره كافرانى را كه مؤمنان را تحت فشار قرار مىدهند سخت مورد حمله قرار داده و آنها را به عذاب سوزان جهنم تهديد مىكند ، در حالى كه مؤمنان را بشارت به باغهاى پرنعمت بهشتى مىدهد .\r\nدر مقطع بعد آنها را به گذشته تاريخ بازمىگرداند ، و داستان فرعون و ثمود و اقوام زورمند و گردنكش را در برابر ديدگانشان مجسم مىسازد كه چگونه در مقابل فرمان عذاب الهى به زانو درآمدند و نابود شدند ، تا كفار مكه كه نسبت به آنها قدرت ناچيزى داشتند حساب خود را بكنند ، و هم مايه تسلى خاطر پيامبر ص و مؤمنان بوده باشد .\r\nو در آخرين مقطع سوره اشاره به عظمت قرآن مجيد و اهميت فوق العاده\r\n","description":"","footnote":"","page_name":" 324 ","page_number":324},
  {"content":"\r\nاين وحى الهى مىكند ، و سوره را با آن پايان مىدهد .\r\nرويهمرفته اين سوره ، سوره استقامت و پايمردى و شكيبايى در برابر فشارهايى است كه از ظالمان و مستكبران بر مؤمنان وارد مىشود ، و در لابلاى آيات آن وعده نصرت الهى نهفته است .\r\nنامگذارى اين سوره به سوره « بروج » به تناسب سوگندى است كه در آيه اول آمده است .\r\nدر فضيلت اين سوره همين بس كه در حديثى از پيغمبر اكرم ص مىخوانيم :\r\nمن قرأ هذه السورة اعطاه اللَّه من الاجر بعدد كل من اجتمع فى جمعة و كل من اجتمع يوم عرفه عشر حسنات ، و قراءتها تنجى من المخاوف و الشدائد :\r\n« هر كس اين سوره را بخواند خداوند به تعداد تمام كسانى كه در نماز جمعه اجتماع مىكنند ، و تمام كسانى كه روز عرفه ( در عرفات ) جمع مىشوند ، ده حسنه به او مىدهد ، و تلاوت آن انسان را از ترسها و شدائد رهايى مىبخشد » ( 1 ) .\r\nبا توجه به اينكه يكى از تفسيرهاى آيه « وَشاهِدٍ وَمَشْهُودٍ » روز جمعه و روز عرفه است ، و نيز با توجه به اينكه سوره حكايت از مقاومت شديد مؤمنان پيشين در برابر شدائد و فشارها مىكند ، تناسب اين پاداشها با محتواى سوره روشن مىشود ، و در ضمن نشان مىدهد كه اينهمه اجر و پاداش از آن كسانى است كه آن را بخوانند و در آن بينديشند و سپس عمل كنند .\r\n\r\n","description":"","footnote":"\r\n( 1 ) « تفسير برهان » جلد 4 صفحه 445 .\r\n","page_name":" 325 ","page_number":325},
  {"content":"\r\nسوره بروج\r\n\r\n[ سوره البروج ‹ 85 › : آيات 1 تا 9 
  ]\r\nبِسْمِ اللَّه الرَّحْمنِ الرَّحِيمِ\r\nوَ السَّماءِ ذاتِ الْبُرُوجِ ‹ 1 › وَالْيَوْمِ الْمَوْعُودِ ‹ 2 › وَشاهِدٍ وَمَشْهُودٍ ‹ 3 › قُتِلَ أَصْحابُ الأُخْدُودِ ‹ 4 ›\r\nالنَّارِ ذاتِ الْوَقُودِ ‹ 5 › إِذْ هُمْ عَلَيْها قُعُودٌ ‹ 6 › وَهُمْ عَلى ما يَفْعَلُونَ بِالْمُؤْمِنِينَ شُهُودٌ ‹ 7 › وَما نَقَمُوا مِنْهُمْ إِلَّا أَنْ يُؤْمِنُوا بِاللَّه الْعَزِيزِ الْحَمِيدِ ‹ 8 › الَّذِي لَه مُلْكُ السَّماواتِ وَالأَرْضِ وَاللَّه عَلى كُلِّ شَيْءٍ شَهِيدٌ ‹ 9 ›\r\n","description":"","footnote":"","page_name":" 326 ","page_number":326},
  {"content":"\r\n\r\nترجمه :\r\nبنام خداوند بخشنده مهربان 1 - سوگند به آسمان كه داراى برجهاى بسيار است .\r\n2 - و سوگند به آن روز موعود .\r\n3 - و « شاهد » و « مشهود » ( « شاهد » پيامبر و گواهان اعمال و « مشهود » اعمال امت است ) .\r\n4 - مرگ و عذاب بر شكنجه گران صاحب گودال ( آتش ) باد .\r\n5 - گودالهايى پر از آتش شعله ور .\r\n6 - هنگامى كه در كنار آن نشسته بودند .\r\n7 - و آنچه را نسبت به مؤمنان انجام مىدادند ( با خونسردى ) تماشا مىكردند ! 8 - هيچ ايرادى بر آنها ( مؤمنان ) نداشتند جز اينكه به خداوند عزيز و حميد ايمان آورده بودند .\r\n9 - همان خدايى كه حكومت آسمانها و زمين از آن او است و بر همه چيز گواه است .\r\n\r\nتفسير : مؤمنان در برابر كوره‌هاى آدمسوزى !\r\nمىدانيم مسلمانان مكه در آغاز سخت در فشار بودند ، و دشمنان هر گونه شكنجه را در باره آنان روا مىداشتند ، و همانگونه كه در شرح محتواى سوره گفتيم هدف از نزول اين سوره هشدارى است به اين شكنجه گران كه سرنوشت اقوام مشابه خود را در گذشته تاريخ به خاطر بياورند ، و از سوى ديگر تسلى و دلدارى و تقويت روحيه مؤمنان نخستين است و درسى است براى همه مسلمانان در طول تاريخ .\r\nنخست مىفرمايد : « سوگند به آسمان كه داراى برجهاى بسيار است » ( * ( وَالسَّماءِ ذاتِ الْبُرُوجِ ) * ) .\r\n","description":"","footnote":"","page_name":" 327 ","page_number":327},
  {"content":"\r\n« بروج » جمع « برج » در اصل به معنى قصر است ، و بعضى آن را به معنى « شىء ظاهر و آشكار » مىدانند ، و نامگذارى قصرها و عمارتهاى بلند و مرتفع را به اين نام به خاطر وضوح و ظهورشان دانسته‌اند ، به همين جهت قسمت مخصوصى از ديوار اطراف شهر يا محل اجتماع لشكر كه بروز و ظهور خاصى دارد « برج » ناميده مىشود ، و هنگامى كه زن زينت خود را آشكار سازد « تبرجت المراة » مىگويند ( 1 ) .\r\nبرجهاى آسمانى يا به معنى ستارگان درخشان و روشن آسمان است يا به معنى « صورتهاى فلكى » است ، يعنى مجموعه اى از ستارگان كه در نظر ما شباهت به يكى از موجودات زمينى دارد ، و برجهاى دوازدهگانه دوازده صورت فلكى است كه خورشيد در مسير سالانه خود در هر ماه محاذى يكى از آنها قرار مىگيرد ( البته خورشيد حركت نمىكند بلكه زمين به دور آن مىگردد ولى به نظر مىرسد كه خورشيد جا به جا مىشود و محاذى يكى از اين صورتهاى فلكى مىگردد ) ( 2 ) .\r\nسوگند به هر يك از اين معانى باشد حكايت از عظمت آن مىكند ، عظمتى كه شايد در آن زمان در نظر عرب روشن نبود ، ولى امروز براى ما كاملا شناخته شده است ، هر چند بيشتر به نظر مىرسد كه منظور همان ستارگان درخشان آسمانى باشد .\r\n\r\n","description":"","footnote":"\r\n( 1 ) بعضى از محققين معتقدند كه اين كلمه از واژه فارسى « برز » كه معنى بلندى و بزرگى و شكوه است گرفته شده ( به برهان قاطع و حاشيه آن مراجعه شود ) .\r\n( 2 ) اين صورتهاى دوازدهگانه عبارتند از حمل ، ثور ، جوزا ، سرطان ، اسد سنبله ، ميزان ، عقرب ، قوس ، جدى ، دلو ، و حوت كه به ترتيب به صورتهاى گوسفند ، گاو دو پسر بچه كه مشغول گردوبازى هستند ، خرچنگ ، شير ، خوشه ، ترازو ، عقرب ، كمان ، بز ، دلو ، و ماهى است .\r\n","page_name":" 328 ","page_number":328},
  {"content":"\r\nلذا در حديثى آمده است كه از پيغمبر اكرم ص تفسير اين آيه را خواستند فرمود : « منظور كواكب و ستارگان است » ( 1 ) .\r\nسپس مىافزايد : « و سوگند به آن روز موعود » ( روز رستاخيز ) ( * ( وَالْيَوْمِ الْمَوْعُودِ ) * ) .\r\nهمان روزى كه تمام انبيا و پيامبران الهى آن را وعده داده‌اند و صدها آيه قرآن مجيد از آن خبر مىدهد ، همان روزى كه ميعاد و وعده گاه همه اولين و آخرين است و روزى است كه بايد حساب همگان تصفيه شود .\r\nو در سومين و چهارمين سوگند مىفرمايد : « و قسم به شاهد و مشهود » ( * ( وَشاهِدٍ وَمَشْهُودٍ ) * ) .\r\nدر اينكه منظور از « شاهد » و « مشهود » چيست ؟ تفسيرهاى بسيار فراوانى ذكر كرده‌اند كه بالغ بر سى تفسير مىشود ، و مهمترين آنها تفسيرهاى زير است :\r\n1 - « شاهد » شخص پيغمبر اكرم ص است چنان كه قرآن مىگويد :\r\nيا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً : « اى پيغمبر ما تو را شاهد و بشارت دهنده و بيم دهنده فرستاديم » ( احزاب 45 ) .\r\nو « مشهود » همان روز قيامت است ، چنان كه قرآن مىگويد ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ : « روز قيامت روزى است كه همه مردم در آن جمع مىشوند ، و روزى است كاملا » مشهود « و آشكار ( هود 103 ) .\r\n2 - شاهد گواهان عمل انسانند ، مانند اعضاى پيكر او چنان كه در آيه 24\r\n\r\n","description":"","footnote":"\r\n( 1 ) در المنثور جلد 6 صفحه 331 .\r\n","page_name":" 329 ","page_number":329},
  {"content":"\r\nسوره نور مىخوانيم : يَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ : « روزى كه زبانها و دستها و پاهايشان به اعمالى كه انجام داده‌اند گواهى مىدهد » .\r\nو « مشهود » انسانها و اعمال آنها هستند .\r\n3 - « شاهد » به معنى روز جمعه است كه شاهد اجتماع مسلمين در مراسم بسيار مهم نماز آن روز است .\r\nو مشهود روز عرفه است كه زائران بيت اللَّه الحرام شاهد و ناظر آن روزند ، در روايتى از پيغمبر اكرم ص و امام باقر ع و امام صادق ع اين تفسير نقل شده است ( 1 ) .\r\n4 - « شاهد » روز عيد قربان و « مشهود » روز عرفه ( روز ما قبل آن ) مىباشد .\r\nدر حديثى آمده است كه « مردى وارد مسجد پيغمبر اكرم ص شد كسى را ديد كه نشسته و از رسول اللَّه ص حديث نقل مىكند ، مىگويد : تفسير اين آيه را از او خواستم گفت : آرى « شاهد » روز جمعه و « مشهود » روز عرفه است ، از او گذشتم به ديگرى رسيدم كه از رسول اللَّه ص سخن مىگويد ، تفسير همين آيه را از او خواستم ، گفت : « شاهد » روز جمعه و « مشهود » روز عيد قربان است ، از او نيز گذشتم به نوجوانى رسيدم خوشرو كه او نيز از رسول خدا حديث مىگفت گفتم : از تفسير اين آيه برايم سخن بگو ، گفت : « شاهد » محمد ص است و « مشهود » روز قيامت آيا نشنيده اى كه خداوند مىفرمايد :\r\n« يا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً » و نيز نشنيده اى كه مىگويد : ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ .\r\nمن سؤال كردم نخستين نفر كه بود گفتند : ابن عباس ، دومين نفر را\r\n\r\n","description":"","footnote":"\r\n( 1 ) « مجمع البيان » جلد 10 صفحه 466 .\r\n","page_name":" 330 ","page_number":330},
  {"content":"\r\nپرسيدم ، گفتند : عبد اللَّه بن عمر ، و از سومين نفر سؤال كردم گفتند : حسن بن على ع است » ( 1 ) ! 5 - منظور از « شاهد » شبها و روزها است ، و « مشهود » بنى آدم است كه به اعمال او گواهى مىدهد ، همان گونه كه در دعاى امام زين العابدين ع در دعاى صباح و مساء مىخوانيم : هذا يوم حادث جديد و هو علينا شاهد عتيد ، ان احسنا ودعنا به حمد ، و ان اسانا فارقنا بذنب : « اين روز تازه اى است كه شاهد آماده بر اعمال ما است ، اگر نيكى كنيم با حمد و سپاس ما را وداع مىگويد ، و اگر بد كنيم با نكوهش و مذمت از ما جدا مىشود » ( 2 ) .\r\n6 - منظور از « شاهد » ملائكه و « مشهود » قرآن است .\r\n7 - منظور از « شاهد » حجر الاسود و « مشهود » حاجيانند كه در كنار آن مىآيند و دست بر آن مىنهند .\r\n8 - « شاهد » خلق است و « مشهود » حق است .\r\n9 - منظور از « شاهد » امت اسلامى است و « مشهود » امتهاى ديگر همانگونه كه در آيه 143 سوره بقره آمده است : لِتَكُونُوا شُهَداءَ عَلَى النَّاسِ « هدف اين است كه شما گواه بر ديگر امتها باشيد » .\r\n10 - « شاهد » پيامبر اسلام ص و « مشهود » ساير انبياء هستند ، به گواهى آيه 41 سوره نساء وَجِئْنا بِكَ عَلى هؤُلاءِ شَهِيداً : « در آن روز ما تو را به عنوان گواه بر آنها ( بر پيامبران ديگر ) مىآوريم » .\r\n11 - يا اينكه « شاهد » پيامبر ص و « مشهود » امير مؤمنان على ع است .\r\n\r\n","description":"","footnote":"\r\n( 1 ) « نور الثقلين » جلد 5 صفحه 543 همين مضمون را « ابو الفتوح رازى » و « طبرسى » در تفسيرهايشان آورده‌اند .\r\n( 2 ) « صحيفه سجاديه » دعاى ششم .\r\n","page_name":" 331 ","page_number":331},
  {"content":"\r\nالبته تناسب اين آيه با آيات قبل ايجاب مىكند كه اشاره به شهود روز قيامت باشد ، اعم از پيامبر اسلام ص يا ساير پيامبران نسبت به امتهاى خود ، و ملائكه و فرشتگان و اعضاء پيكر آدمى و شب و روز ، و مانند آنها ، و « مشهود » انسانها يا اعمال آنها است .\r\nو به اين ترتيب بسيارى از تفاسير فوق درهم ادغام مىشود و در يك مجموعه با يك مفهوم وسيع خلاصه مىگردد .\r\nولى تفسيرهايى مانند روز « جمعه » و روز « عرفه » و روز « عيد » از اين معنى جدا است ، هر چند آنها نيز از شهود روز محشر و گواهان اعمال انسانها هستند ، بلكه هر يك از اين ايام پر اجتماع خود صحنه اى از رستاخيز در اين دنيا محسوب مىشود .\r\nبا توجه به اين بيان روشن مىشود كه ميان تفاسير فوق تضادى وجود ندارد ، و ممكن است در مفهوم گسترده « شاهد » و « مشهود » جمع باشد ، و اين از نشانه‌هاى عظمت قرآن است كه مفاهيمى چنان گسترده دارد كه تفسيرهاى زيادى را در خود جاى مىدهد ، چرا كه « شاهد » هر گونه گواه را شامل مىشود ، و « مشهود » هر چيزى را كه بر آن گواهى مىدهند ، و اينكه هر دو به صورت « نكره » ذكر شده است اشاره به عظمت اين شاهد و مشهود است كه در تمام تفسيرهاى بالا به خوبى منعكس مىباشد .\r\nنكته قابل توجه اينكه پيوند ظريفى در ميان اين قسمتهاى چهارگانه از يك سو ، و مطلبى كه براى آن سوگند ياد شده از سوى ديگر وجود دارد ، آسمان و ستارگان درخشان و برجهاى موزونش همگى نشانه نظم و حساب است و « يوم موعود » صحنه روشنى از حساب و كتاب ، و شاهد و مشهود نيز وسيله اى است براى رسيدگى دقيق به اين حساب ، وانگهى همه اين سوگندها براى آن است كه به شكنجه گران ظالم هشدار دهد اعمال آنها در برابر مؤمنان راستين\r\n","description":"","footnote":"","page_name":" 332 ","page_number":332},
  {"content":"\r\nهمگى ثبت و ضبط ، و براى روز موعود نگهدارى مىشود ، و شهودى كه گرداگرد وجود شما را فرا گرفته‌اند ، اعم از فرشتگان ، و اعضاى پيكر و شبها و روزها ، و مانند آن همه اين كارها را زير نظر دارند و در آن روز گواهى مىدهند ( 1 ) .\r\nلذا بعد از اين سوگندها مىفرمايد : « مرگ و عذاب بر صاحبان گودال شكنجه باد » ! ( * ( قُتِلَ أَصْحابُ الأُخْدُودِ ) * ) .\r\n« همان گودالهاى پرآتش و پرهيزم كه شعله‌هاى عظيم داشت » ( * ( النَّارِ ذاتِ الْوَقُودِ ) * ) .\r\n« در آن هنگام كه در كنار آن گودال آتش ( با خونسردى ) نشسته بودند » ( * ( إِذْ هُمْ عَلَيْها قُعُودٌ ) * ) .\r\n« و آنچه را كه نسبت به مؤمنان انجام مىدادند تماشا مىكردند » ! ( * ( وَهُمْ عَلى ما يَفْعَلُونَ بِالْمُؤْمِنِينَ شُهُودٌ ) * ) .\r\n« اخدود » به گفته « راغب » در « مفردات » به معنى شكاف وسيع و عميق و گسترده در زمين است ، يا به تعبير ديگر گودالها و خندقهاى بزرگ را گويند ، و جمع آن « اخاديد » و در اصل از « خد » انسان گرفته شده كه به معنى دو\r\n\r\n","description":"","footnote":"\r\n( 1 ) بنا بر اين جواب قسم در اينجا محذوف است ، و جمله « * ( قُتِلَ أَصْحابُ الأُخْدُودِ ) * » يا « * ( إِنَّ الَّذِينَ فَتَنُوا الْمُؤْمِنِينَ وَالْمُؤْمِناتِ ) * » بر آن دلالت دارد ، و در تقدير چنين است « اقسم بهذه الامور * ( إِنَّ الَّذِينَ فَتَنُوا الْمُؤْمِنِينَ وَالْمُؤْمِناتِ ) * معذبون ملعونون كما لعن اصحاب الاخدود » .\r\n","page_name":" 333 ","page_number":333},
  {"content":"\r\nفرورفتگى است كه در دو طرف بينى انسان در سمت راست و چپ قرار دارد ( و به هنگام گريه اشك بر آن جارى مىشود ) و سپس كنايتا بر گودالى كه بر صورت زمين ظاهر مىشود اطلاق شده ( و بعدا به صورت يك معنى حقيقى درآمده است ) .\r\nدر اينكه اين گروه شكنجه گر چه اشخاصى بودند ؟ و در چه زمانى مىزيستند ؟\r\nمفسران و ارباب تواريخ نظرات مختلفى دارند كه شرح آن به خواست خدا در نكات ذيل آيات مىآيد ، ولى قدر مسلم اين است كه آنها خندقهاى بزرگى از آتش فراهم ساخته بودند ، و مؤمنان را وادار مىكردند كه دست از ايمان خود بردارند ، هنگامى كه با مقاومت آنان روبرو مىشدند آنها را در اين كوره‌هاى آدمسوزى انداخته ، به آتش مىكشيدند ! « وقود » در اصل به معنى ماده اى است كه آتش با آن مىافروزند ، ( مانند هيزم ) و تعبير به « ذات الوقود » با اينكه همه آتشها احتياج به هيزم و مانند آن دارد اشاره به كثرت مواد آتشزايى است كه آنها به كار مىگرفتند ، و طبعا آتش آن بسيار دامنه دار و پر شعله اى به وجود مىآمد و اگر بعضى « * ( ذاتِ الْوَقُودِ ) * » را در اينجا به معنى آتش شعله ور تفسير كرده‌اند ، ظاهرا به همين دليل است ، نه آنچه بعضى پنداشته‌اند كه « وقود » داراى دو معنى است يكى هيزم و ديگرى « شعله » و تاسف خورده‌اند كه چرا مفسران و مترجمان به اين نكته توجه نكرده‌اند ! منظور از آيه « * ( إِذْ هُمْ عَلَيْها قُعُودٌ ) * » و آيه بعد ، اين است كه گروهى با كمال خونسردى نشسته بودند و صحنه‌هاى شكنجه را تماشا مىكردند و لذت مىبردند كه اين خود نشانه نهايت قساوت آنها بود .\r\nبعضى نيز گفته‌اند اين گروه مامور بازجويى و اجبار مؤمنان به ترك مذهب حق بودند .\r\nبعضى نيز آنها را دو گروه دانسته‌اند گروهى « شكنجه گر » و گروهى\r\n","description":"","footnote":"","page_name":" 334 ","page_number":334},
  {"content":"\r\n« تماشاچى » و از آنجا كه تماشاچيان راضى به اعمال شكنجه گران بودند اين فعل به همه آنها نسبت داده شده است ، و اين طبيعى است كه در يك چنين برنامه اى هميشه گروهى عاملند ، و گروهى تماشاگر ، بعلاوه سران آنها معمولا دستور مىدهند و عمال از قشرهاى پائينترند .\r\nاين نيز گفته شده است كه گروهى نشسته بودند و مراقب عمال شكنجه بودند تا از برنامه خود تخلف نكنند ، و نزد سلطان شهادت دهند كه آنها وظائف خود را به خوبى انجام مىدادند ! تركيب آن جمعيت از همه اين گروه‌هاى مختلف نيز بعيد به نظر نمىرسد ، بنا بر اين جمع ميان همه اين تفسيرها نيز ممكن است .\r\nو به هر حال جمله « يفعلون » به صورت فعل مضارع دليل بر اين است كه اين عمل مدتى استمرار داشت و يك حادثه زودگذر نبود .\r\nسپس مىافزايد : « آنها ( شكنجه گران ) هيچ ايرادى بر آنان ( مؤمنان ) نداشتند جز اينكه به خداوند عزيز حميد ايمان آورده بودند » ؟ ! ( * ( وَما نَقَمُوا مِنْهُمْ إِلَّا أَنْ يُؤْمِنُوا بِاللَّه الْعَزِيزِ الْحَمِيدِ ) * ) .\r\nآرى تنها جرم و گناهشان همان ايمان به خداوند يگانه يكتا بود ، خداوند قادر كه شايسته هر گونه ستايش و جامع هر گونه كمال است ، آيا ايمان به چنين خداوندى گناه بود ؟ يا ايمان به بتهاى فاقد عقل و شعور و خالى از هر گونه شايستگى ؟ ! « نقموا » از ماده « نقم » ( بر وزن قلم ) به معنى انكار و عيب گرفتن چيزى است يا به زبان و يا عملا از طريق مجازات ، و « انتقام » نيز از همين ماده است .\r\n","description":"","footnote":"","page_name":" 335 ","page_number":335},
  {"content":"\r\nمسلما چنين كارى در مقابل يك جرم بزرگ و گناه آشكار انجام مىگيرد ، نه در مقابل ايمان به خداوند توانا و شايسته هر گونه حمد و ستايش ، و اين نشان مىدهد كه تا چه حد فرهنگ آن قوم منحط و تحريف يافته بود كه بزرگترين افتخارات نزد آنها بزرگترين جرم و گناه بود .\r\nبه هر حال اين شبيه چيزى است كه در آيه 59 سوره مائده آمده كه ساحران بعد از ايمان به موسى و تهديد به شكنجه و قتل از ناحيه فرعون ، به او گفتند : وَما تَنْقِمُ مِنَّا إِلَّا أَنْ آمَنَّا بِآياتِ رَبِّنا : « تو انتقامى از ما نمىگيرى مگر از اين جهت كه به آيات پروردگارمان ايمان آورده‌ايم » .\r\nتعبير به « عزيز » ( قدرتمند شكست ناپذير ) و « حميد » ( شايسته هر گونه ستايش و داراى هر گونه كمال ) در حقيقت پاسخى است به جنايتهاى آنها ، و دليلى است بر ضد آنان ، يعنى مگر ايمان به چنين خدايى جرم و گناه است ؟ ! و در ضمن تهديد و هشدارى نيز به اين شكنجه گران در طول تاريخ محسوب مىشود كه خداوند عزيز و حميد در كمين آنها است .\r\nسپس به بيان دو وصف ديگر از اوصاف اين معبود بزرگ پرداخته مىافزايد : « همان خدايى كه حكومت آسمانها و زمين از آن او است و بر همه چيز شاهد و گواه و حاضر است » ( * ( الَّذِي لَه مُلْكُ السَّماواتِ وَالأَرْضِ وَاللَّه عَلى كُلِّ شَيْءٍ شَهِيدٌ ) * ) .\r\nدر حقيقت اين چهار وصف از اوصافى است كه شايستگى براى عبوديت را مسلم مىكند ، قدرت و توانايى ، واجد هر گونه كمال بودن ، مالكيت آسمانها و زمين ، و آگاهى از همه چيز .\r\nدر ضمن بشارتى است به مؤمنان كه خدا حاضر و ناظر است و صبر و شكيبايى\r\n","description":"","footnote":"","page_name":" 336 ","page_number":336},
  {"content":"\r\nو استقامتشان را در راه حفظ ايمان مىبيند ، و ناظر ايثارگرى و فداكاريهاى آنها است و البته توجه به اين حقيقت به آنها نيرو و نشاط مىدهد .\r\nاز سوى ديگر تهديدى است براى دشمنان آنها و هشدارى است كه اگر خدا مانع كار آنها نمىشود نه به خاطر ناتوانى است ، بلكه به خاطر آزمون و امتحان است ، و سرانجام طعم تلخ عذاب دردناك خدا را خواهند چشيد .\r\n\r\nنكته‌ها :\r\n\r\n1 - اصحاب اخدود چه كسانى بودند ؟\r\nگفتيم « اخدود » به معنى گودال بزرگ يا « خندق » است ، و منظور در اينجا خندقهاى عظيمى است كه مملو از آتش بود تا شكنجه گران مؤمنان را در آنها بيفكنند و بسوزانند .\r\nدر اينكه اين ماجرا مربوط به چه زمان و چه قومى است ؟ و آيا اين يك ماجراى خاص و معين بوده ، و يا اشاره به ماجراهاى متعددى از اين قبيل در مناطق مختلف جهان است ؟ در ميان مفسران و مورخان گفتگو است .\r\nمعروفتر از همه آن است كه مربوط به « ذو نواس » آخرين پادشاه « حمير » ( 1 ) در سرزمين « يمن » است .\r\nتوضيح اينكه : « ذو نواس » كه آخرين نفر از سلسله گروه « حمير » بود به آئين يهود درآمد ، و گروه « حمير » نيز از او پيروى كردند ، او نام خود را « يوسف » نهاد ، و مدتى بر اين منوال گذشت ، سپس به او خبر دادند كه در سر زمين « نجران » ( در شمال يمن ) هنوز گروهى بر آئين نصرانيتند ، هممسلكان « ذو نواس » او را وادار كردند كه اهل « نجران » را مجبور به پذيرش آئين يهود\r\n\r\n","description":"","footnote":"\r\n( 1 ) « حمير » قبيله اى بود از قبايل معروف « يمن » .\r\n","page_name":" 337 ","page_number":337},
  {"content":"\r\nكند ، او به سوى نجران حركت كرد ، و ساكنان آنجا را جمع نمود ، و آئين يهود را بر آنها عرضه داشت و اصرار كرد آن را پذيرا شوند ، ولى آنها ابا كردند حاضر به قبول شهادت شدند . اما حاضر به صرف نظر كردن از آئين خود نبودند .\r\n« ذو نواس » دستور داد خندق عظيمى كندند و هيزم در آن ريختند و آتش زدند ، گروهى را زنده زنده به آتش سوزاند ، و گروهى را با شمشير كشت و قطعه قطعه كرد ، به طورى كه عدد مقتولين و سوختگان به آتش به بيست هزار نفر رسيد ! ( 1 ) .\r\nبعضى افزوده‌اند كه در اين گيرودار يك تن از نصاراى نجران فرار كرد و به سوى روم و دربار قيصر شتافت ، و از ذو نواس شكايت كرد و يارى طلبيد .\r\n« قيصر » گفت : سرزمين شما از من دور است ، اما نامه اى به پادشاه حبشه مىنويسم كه او مسيحى است و همسايه شما است ، و از او مىخواهم شما را يارى دهد ، سپس نامه اى نوشت و از پادشاه حبشه انتقام خون مسيحيان نجران را خواست مرد نجرانى نزد سلطان حبشه نجاشى آمد ، و نجاشى از شنيدن اين داستان سخت متاثر گشت ، و از خاموشى شعله آئين مسيح ع در سرزمين نجران افسوس خورد ، و تصميم بر انتقام شهيدان را از او گرفت .\r\nلشكريان حبشه به جانب يمن تاختند و در يك پيكار سخت سپاه ذو نواس را شكست دادند ، و گروه زيادى از آنان كشته شد ، و طولى نكشيد كه مملكت يمن به دست نجاشى افتاد و به صورت ايالتى از ايالات حبشه درآمد ( 2 ) .\r\nبعضى از مفسران نقل كرده‌اند كه طول آن خندق چهل ذراع ، و عرض آن دوازده ذراع بوده است ( هر ذراع تقريبا نيم متر است و گاه به معنى « گز » كه حدود يك متر است به كار مىرود ) و بعضى نقل كرده‌اند هفت گودال بوده كه\r\n\r\n","description":"","footnote":"\r\n( 1 ) « تفسير على بن ابراهيم قمى » جلد 2 صفحه 414 .\r\n( 2 ) « قصص قرآن » بلاغى صفحه 288 .\r\n","page_name":" 338 ","page_number":338},
  {"content":"\r\nهر كدام وسعتش به مقدارى كه در بالا ذكر شده بوده است ( 1 ) .\r\nماجراى فوق به صورتهاى متفاوتى در بسيارى از كتب تفسير و تاريخ آمده است از جمله مفسر بزرگ « طبرسى » در « مجمع البيان » و « ابو الفتوح رازى » در تفسير خود ، و « فخر رازى » در تفسير كبير و « آلوسى » در « روح المعانى » و « قرطبى » در تفسير خود ذيل آيات مورد بحث ، و همچنين « ابن هشام » در سيره خود ( جلد اول صفحه 35 ) و جمعى ديگر آورده‌اند .\r\nاز آنچه در بالا گفتيم روشن مىشود كه اين شكنجه گران بيرحم ، سرانجام به عذاب الهى گرفتار شدند و انتقام خونهايى كه ريخته بودند در همين دنيا از آنها گرفته شد ، و عذاب حريق و سوزنده قيامت نيز در انتظارشان است .\r\nاين كوره‌هاى آدمسوزى كه به دست يهود به وجود آمد احتمالا نخستين كوره‌هاى آدمسوزى در طول تاريخ بود ، ولى عجب اينكه اين بدعت قساوتبار ضد انسانى سرانجام دامان خود يهود را گرفت ، و چنان كه مىدانيم گروه زيادى از آنها در ماجراى آلمان هيتلرى در كوره‌هاى آدمسوزى به آتش كشيده شدند ، و مصداق « عذاب الحريق » اين جهان نيز در باره آنها تحقق يافت .\r\nعلاوه بر اين « ذو نواس يهودى » بنيانگذار اصلى اين بناى شوم ، نيز از شر اعمال خود بر كنار نماند .\r\nآنچه در بالا در مورد اصحاب اخدود گفته شد ، موافق نظريه معروف و مشهور است ولى روايات ديگرى نيز در اين زمينه وجود دارد كه نشان مىدهد اصحاب اخدود تنها در « يمن » ، و در عصر « ذو نواس » نبودند ، تا آنجا كه بعضى از مفسران ده قول در باره اصحاب اخدود نقل كرده‌اند ! در روايتى از امير مؤمنان على ع مىخوانيم كه فرمود : « مجوس اهل\r\n\r\n","description":"","footnote":"\r\n( 1 ) « تفسير روح المعانى » و « ابو الفتوح رازى » ذيل آيات مورد بحث .\r\n","page_name":" 339 ","page_number":339},
  {"content":"\r\nكتاب بودند و به كتاب آسمانى خود عمل مىكردند ، يكى از پادشاهان آنها با خواهر خود همبستر شد و آن زن از پادشاه خواست كه ازدواج با خواهر را مجاز بشمرد ، ولى مردم نپذيرفتند و زير بار نرفتند ، و پادشاه عده اى از مؤمنان را كه سخن او را قبول نكردند در خندقى از آتش افكند » ( 1 ) .\r\nو اين در مورد « اصحاب الاخدود فارس » است ، و در مورد « اصحاب اخدود شام » نيز نوشته‌اند در آنجا مردم مؤمنى مىزيستند ، و « آنتياخوس » آنها را در خندق آتش افكند » ( 2 ) .\r\nبعضى نيز اين ماجرا را مربوط به اصحاب « دانيال » پيامبر معروف بنى - اسرائيل و يارانش دانسته‌اند كه در كتاب دانيال از تورات به آنها اشاره شده ، و « ثعلبى » هم اخدود فارس را بر آنها منطبق ساخته است ( 3 ) .\r\nهيچ بعيد نيست كه « اصحاب اخدود » شامل همه اينها و مانند آن بشود ، هر چند مصداق معروف و مشهور آن همان داستان ذو نواس در سرزمين يمن است .\r\n\r\n2 - استقامت در طريق حفظ ايمان\r\nفداكارى در حفظ ايمان در گذشته و حال جلوه‌هاى باشكوهى داشته ، و تاريخ افراد زيادى را نشان مىدهد كه عاشقانه جام بلا را در اين راه نوشيدند ، بر طناب دار ، يا بر لبه شمشير دژخيمان ، بوسه زدند ، و پروانه وار در آتش شكنجه گران سوختند كه نام و نشان گروهى از آنها در تاريخ ثبت شده است .\r\nداستان همسر فرعون « آسيه » كه به خاطر ايمان به « موسى بن عمران »\r\n\r\n","description":"","footnote":"\r\n( 1 و 2 و 3 ) « اعلام قرآن » صفحه 137 - 138 .\r\n","page_name":" 340 ","page_number":340},
  {"content":"\r\nمورد آن همه شكنجه قرار گرفت و سرانجام جان خود را در اين راه باخت همه شنيده‌ايم .\r\nدر حديثى از امير مؤمنان على ع آمده است كه خداوند پيامبرى از ميان مردم « حبشه » بر آنها مبعوث كرد ، آنها به تكذيبش برخاستند ، و در ميان آنان جنگى واقع شد ، سرانجام گروهى از ياران آن پيامبر را كشتند ، و گروه ديگرى را با خود آن پيامبر اسير كردند ، سپس محلى آماده كردند و آن را پر از آتش ساختند ، و مردم را به كنار آن دعوت كردند و گفتند : هر كس بر آئين ما است به كنارى رود ، و هر كس دين اين گروه را دارد بايد خودش را در آتش بيفكند ، ياران آن پيامبر ( چون ديدند هيچ راهى نيست شجاعانه خود را در آتش افكندند ) و بر يكديگر سبقت مىگرفتند ، در اين هنگام زنى آمد كه فرزند خردسال يك ماهه اى در آغوش داشت ، هنگامى كه مىخواست خود را در آتش بيفكند ، عطوفت مادرى به هيجان آمد و مانع شد كودك شيرخوار صدا زد :\r\nمادرم نترس ! هم خود را بيفكن و هم مرا ! به خدا سوگند اين در راه خدا چيز اندكى است : ان هذا و اللَّه فى اللَّه قليل . . . و اين كودك از كسانى بود كه در گاهواره سخن گفت » ( 1 ) .\r\nاز اين داستان استفاده مىشود كه گروه چهارمى از اصحاب الاخدود در حبشه بودند .\r\nداستان پدر و مادر عمار ياسر و افراد ديگرى مانند او ، و از آن بالاتر داستان ياران امام حسين ( ع ) در ميدان جانبازى « كربلا » و سبقت گرفتن بر يكديگر براى نوشيدن شربت شهادت ، در تاريخ اسلام معروف است .\r\n\r\n","description":"","footnote":"\r\n( 1 ) « تفسير عياشى » مطابق نقل « تفسير الميزان » جلد 20 صفحه 377 ( با تلخيص ) .\r\n","page_name":" 341 ","page_number":341},
  {"content":"\r\nدر عصر ما نيز نمونه‌هاى بسيار زيادى از اين موضوع را با چشم خود ديده يا شنيده‌ايم كه پير و جوان در طريق حفظ دين و ايمان جان بر كف نهاده و آگاهانه و عاشقانه به سوى شهادت گام برداشتند و بايد گفت : بقاء آئينهاى الهى در گذشته و امروز بدون چنين ايثارگريهايى امكان پذير نبوده و نيست .\r\n","description":"","footnote":"","page_name":" 342 ","page_number":342},
  {"content":"\r\n\r\n[ سوره البروج ‹ 85 › : آيات 10 تا 16 
  ]\r\nإِنَّ الَّذِينَ فَتَنُوا الْمُؤْمِنِينَ وَالْمُؤْمِناتِ ثُمَّ لَمْ يَتُوبُوا فَلَهُمْ عَذابُ جَهَنَّمَ وَلَهُمْ عَذابُ الْحَرِيقِ ‹ 10 › إِنَّ الَّذِينَ آمَنُوا وَعَمِلُوا الصَّالِحاتِ لَهُمْ جَنَّاتٌ تَجْرِي مِنْ تَحْتِهَا الأَنْهارُ ذلِكَ الْفَوْزُ الْكَبِيرُ ‹ 11 › إِنَّ بَطْشَ رَبِّكَ لَشَدِيدٌ ‹ 12 › إِنَّه هُوَ يُبْدِئُ وَيُعِيدُ ‹ 13 › وَهُوَ الْغَفُورُ الْوَدُودُ ‹ 14 ›\r\nذُو الْعَرْشِ الْمَجِيدُ ‹ 15 › فَعَّالٌ لِما يُرِيدُ ‹ 16 ›\r\n\r\nترجمه :\r\n10 - كسانى كه مردان و زنان با ايمان را مورد شكنجه قرار دادند عذاب دوزخ براى آنها است ، و عذاب آتش سوزان .\r\n11 - كسانى كه ايمان آوردند و اعمال صالح انجام دادند براى آنها باغهايى از بهشت است كه نهرها زير درختانش جارى است ، و اين پيروزى بزرگى است .\r\n","description":"","footnote":"","page_name":" 343 ","page_number":343},
  {"content":"\r\n12 - گرفتن قهرآميز و مجازات پروردگارت بسيار شديد است ، 13 - او است كه آفرينش را آغاز مىكند ، و او است كه بازمىگرداند .\r\n14 - و او آمرزنده و دوستدار ( مؤمنان ) است .\r\n15 - صاحب عرش مجيد است .\r\n16 - و آنچه را مىخواهد انجام مىدهد .\r\n\r\nتفسير : شكنجه گران در برابر مجازات الهى\r\nبعد از بيان جنايت عظيم شكنجه گران اقوام پيشين كه مؤمنان با استقامت را زنده زنده در آتش مىسوزاندند ، در اين آيات به كيفر سخت الهى نسبت به آن شكنجه گران و پاداشهاى عظيم مؤمنان اشاره مىكند .\r\nنخست مىفرمايد : « كسانى كه مردان و زنان با ايمان را مورد آزار و عذاب و شكنجه قرار دادند ، سپس توبه نكردند ، عذاب دوزخ براى آنها است ، و همچنين عذاب آتش سوزان » ( * ( إِنَّ الَّذِينَ فَتَنُوا الْمُؤْمِنِينَ وَالْمُؤْمِناتِ ثُمَّ لَمْ يَتُوبُوا فَلَهُمْ عَذابُ جَهَنَّمَ وَلَهُمْ عَذابُ الْحَرِيقِ ) * ) .\r\n« فتنوا » از ماده « فتن » ( بر وزن متن ) و « فتنه » در اصل به معنى قرار دادن طلا در آتش است تا ميزان خلوص آن روشن شود ، سپس اين ماده ( فتنه ) هم به معنى « آزمايش » ، و هم به معنى « عذاب و مجازات » و هم به معنى « گمراهى و شرك » به كار رفته است و در آيه مورد بحث به معنى عذاب و آزار و شكنجه است ، نظير آن در آيه 13 و 14 ذاريات نيز آمده : يَوْمَ هُمْ عَلَى النَّارِ يُفْتَنُونَ ذُوقُوا فِتْنَتَكُمْ هذَا الَّذِي كُنْتُمْ بِه تَسْتَعْجِلُونَ : « همان روزى كه آنها بر آتش سوزانده مىشوند ، و به آنها مىگويند : بچشيد عذاب خود را ، اين همان چيزى است كه در باره آن عجله داشتيد » !\r\n","description":"","footnote":"","page_name":" 344 ","page_number":344},
  {"content":"\r\nجمله « * ( ثُمَّ لَمْ يَتُوبُوا ) * » نشان مىدهد كه راه توبه حتى براى چنين شكنجه - گران ستمگرى باز است ، و اين نهايت لطف پروردگار را نسبت به گنهكاران نشان مىدهد ، و ضمنا هشدارى است به مردم مكه كه تا دير نشده است دست از آزار و شكنجه مؤمنان بردارند ، و به سوى خدا بازگردند .\r\nاصولا قرآن راه بازگشت را به روى كسى نمىبندد ، و اين نشان مىدهد كه قرار دادن مجازاتهاى سخت و دردناك نيز براى اصلاح فاسدان و مفسدان و به منظور بازگشت آنها به سوى حق است .\r\nقابل توجه اينكه در اين آيه دو گونه عذاب براى آنها ذكر كرده : يكى عذاب جهنم و ديگرى « عذاب حريق » ( عذاب آتش سوزان ) ذكر اين دو ممكن است به خاطر اين باشد كه در جهنم انواعى از مجازاتها وجود دارد كه يكى از آنها آتش سوزان است ، و ذكر آن بالخصوص به خاطر اين است كه شكنجه - گران مزبور مؤمنان را با آتش مىسوزاندند و بايد در آنجا با آتش مجازات شوند اما اين آتش كجا و آن آتش كجا .\r\nاين آتش از شعله‌هاى قهر و غضب خدا افروخته شده ، آتشى است جاويدان و هميشگى ، آتشى است توأم با ذلت و خوارى ، ولى آن آتش دنيا آتش ناپايدارى است كه به دست خلق ضعيف افروخته شده است ، و مؤمنانى كه با آن مىسوزند سربلند و مفتخرند ، و در صف اول شهيدان راه خدا جاى دارند .\r\nبعضى نيز گفته‌اند عذاب جهنم در برابر كفر آنها بوده ، و عذاب حريق در مقابل اعمال شكنجه آنها است .\r\nسپس به پاداش مؤمنان پرداخته ، مىفرمايد : « كسانى كه ايمان آوردند و اعمال صالح انجام دادند براى آنها باغهايى از بهشت است كه نهرها زير درختانش جارى است ، و اين پيروزى و نجات بزرگى است » ( * ( إِنَّ الَّذِينَ آمَنُوا وَعَمِلُوا\r\n","description":"","footnote":"","page_name":" 345 ","page_number":345},
  {"content":"\r\n* ( الصَّالِحاتِ لَهُمْ جَنَّاتٌ تَجْرِي مِنْ تَحْتِهَا الأَنْهارُ ذلِكَ الْفَوْزُ الْكَبِيرُ ) * ) .\r\nچه فوز و پيروزى از اين برتر كه در جوار قرب پروردگار و در ميان انواع نعمتهاى پايدار ، با سربلندى و افتخار جاى گيرند ، ولى نبايد فراموش كرد كه كليد اصلى اين پيروزى و فوز كبير ، « ايمان و عمل صالح » است ، اين است سرمايه اصلى اين راه ، و بقيه هر چه هست شاخ و برگ است .\r\nتعبير به « * ( عَمِلُوا الصَّالِحاتِ ) * » ( با توجه به اينكه صالحات جمع صالح است ) نشان مىدهد تنها يك يا چند عمل صالح كافى نيست ، بايد برنامه در همه جا بر محور عمل صالح دور زند .\r\nتعبير به « ذلك » كه در لغت عرب براى اشاره به دور است در اين گونه مقامات بيانگر اهميت و علو مقام است ، يعنى پيروزى و نجات و افتخارات آنها بقدرى است كه از دسترس فكر ما بيرون است .\r\nسپس بار ديگر به تهديد كفار و شكنجه گران پرداخته ، مىافزايد :\r\n« مسلما گرفتن قهرآميز و مجازات پروردگارت بسيار شديد است » ! ( * ( إِنَّ بَطْشَ رَبِّكَ لَشَدِيدٌ ) * ) .\r\nبعد مىفرمايد گمان نكنيد قيامتى در كار نيست و يا بازگشت شما مشكل است « او است كه آفرينش را آغاز مىكند ، و او است كه باز مىگرداند » ( * ( إِنَّه هُوَ يُبْدِئُ وَيُعِيدُ ) * ) .\r\n« بطش » به معنى گرفتن توأم با قهر و قدرت است ، و از آنجا كه اين كار غالبا مقدمه مجازات مىباشد اين واژه به معنى مجازات و كيفر نيز آمده .\r\nتعبير به « ربك » ( پروردگار تو ) براى تسلى خاطر پيامبر ص و تاكيد بر حمايت خداوند از او است .\r\n","description":"","footnote":"","page_name":" 346 ","page_number":346},
  {"content":"\r\nقابل توجه اينكه آيه فوق با انواع تاكيدها همراه است از يك سو واژه « بطش » خود به معنى گرفتن قهرآميز است ، و شدت در آن نهفته شده ، و از سوى ديگر « جمله اسميه » معمولا براى تاكيد مىآيد ، و از سوى سوم تعبير به « شديد » ، و از سوى چهارم كلمه « ان » و از سوى پنجم « لام » كه در اين گونه موارد نيز براى تاكيد مىباشد در اين يك آيه جمع است .\r\nبنا بر اين قرآن مجيد مىخواهد آنها را با نهايت قاطعيت تهديد به مجازات كند و جمله * ( إِنَّه هُوَ يُبْدِئُ وَيُعِيدُ ) * كه دليل اجمالى معاد در آن نهفته است نيز تاكيد ديگرى بر آن مىافزايد ( 1 ) .\r\nسپس به بيان پنج وصف از اوصاف خداوند بزرگ پرداخته ، مىگويد :\r\n« او آمرزنده بندگان توبه كار ، و دوستدار مؤمنان است » ( * ( وَهُوَ الْغَفُورُ الْوَدُودُ ) * ) .\r\n« او داراى تخت قدرت ، و حكومت مطلقه بر عالم هستى و صاحب مجد و عظمت است » ( * ( ذُو الْعَرْشِ الْمَجِيدُ ) * ) .\r\n« او هر كارى را اراده كند انجام مىدهد » ( * ( فَعَّالٌ لِما يُرِيدُ ) * ) .\r\n« غفور » و « ودود » كه هر دو صيغه مبالغه هستند اشاره به نهايت بخشندگى\r\n\r\n","description":"","footnote":"\r\n( 1 ) دليل زيباى فوق در باره « معاد » همان است كه آخر سوره « يس » آيه 79 نيز آمده است : * ( قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ ) * : « بگو همان كس كه او را در آغاز آفريد بار ديگر زنده مىكند ، و او از تمام مخلوقات خود آگاه است » ، مىگويد : « فارابى » آرزو مىكرد كه اى كاش « ارسطو » فيلسوف معروف يونانى زنده بود تا اين دليل محكم و زيبا را درباره معاد از قرآن مجيد بشنود !\r\n","page_name":" 347 ","page_number":347},
  {"content":"\r\nو محبت او است ، بخشنده و آمرزنده نسبت به گنهكاران توبه كار ، و پر محبت نسبت به بندگان صالح .\r\nدر حقيقت ذكر اين اوصاف در برابر تهديدى كه در آيات قبل آمده براى بيان اين حقيقت است كه راه بازگشت به روى گنهكاران باز است ، و خداوند در عين شديد العقاب بودن غفور و ودود و رحيم و مهربان است .\r\nاز آنچه گفته شد : روشن مىشود كه و « ودود » در اينجا معنى فاعلى دارد نه مفعولى ، و اينكه بعضى صيغه « ودود » را به معنى « اسم مفعول » دانسته‌اند مانند « ركوب » كه به معنى « مركوب » آمده است ، يعنى خداوند بسيار دوست داشتنى است تناسب با وصف « غفور » كه قبل از آن آمده ، ندارد زيرا هدف بيان محبت پروردگار نسبت به بندگان است ، نه علاقه و محبت بندگان نسبت به او .\r\nوصف سوم يعنى « * ( ذُو الْعَرْشِ ) * » با توجه به اينكه عرش كه به معنى تخت بلند سلطنتى است در اين گونه موارد كنايه از قدرت و حاكميت مىباشد ، و بيانگر اين واقعيت است كه حكومت جهان هستى از آن او است ، و هر چه اراده كند انجام مىگيرد بنا بر اين در حقيقت جمله « * ( فَعَّالٌ لِما يُرِيدُ ) * » از لوازم اين حاكميت مطلقه است ، و در مجموع قدرت او را بر مساله معاد و زنده كردن مردگان بعد از مرگ و كيفر و مجازات جباران و شكنجه گران نشان مىدهد .\r\n« مجيد » از ماده « مجد » به معنى گستردگى كرم و شرافت و جلال است ، و اين از صفاتى است كه مخصوص خداوند مىباشد ، و در مورد ديگران كمتر به كار مىرود ( 1 ) .\r\nاين پنج وصف انسجام روشنى دارد ، زيرا « غفور » و « ودود » بودن آن گاه مفيد است كه شخص داراى « قدرت » باشد ، و كرمش وسيع و نعمتش بىپايان ، تا\r\n\r\n","description":"","footnote":"\r\n( 1 ) بايد توجه داشت كه « مجيد » در آيه فوق طبق قرائت مشهور مرفوع است و از اوصاف خدا است نه مجرور و از اوصاف عرش .\r\n","page_name":" 348 ","page_number":348},
  {"content":"\r\nهر چه را اراده كند انجام دهد ، نه چيزى مانع كار او گردد ، و نه كسى قدرت بر مقابله داشته باشد و نه در اراده اش ضعف و فتور و ترديد و فسخ حاصل گردد .\r\n","description":"","footnote":"","page_name":" 349 ","page_number":349},
  {"content":"\r\n\r\n[ سوره البروج ‹ 85 › : آيات 17 تا 22 
  ]\r\nهَلْ أَتاكَ حَدِيثُ الْجُنُودِ ‹ 17 › فِرْعَوْنَ وَثَمُودَ ‹ 18 › بَلِ الَّذِينَ كَفَرُوا فِي تَكْذِيبٍ ‹ 19 › وَاللَّه مِنْ وَرائِهِمْ مُحِيطٌ ‹ 20 › بَلْ هُوَ قُرْآنٌ مَجِيدٌ ‹ 21 ›\r\nفِي لَوْحٍ مَحْفُوظٍ ‹ 22 ›\r\n\r\nترجمه :\r\n17 - آيا داستان لشكرها به تو رسيده است ؟ ! 18 - لشكريان فرعون و ثمود .\r\n19 - بلكه كافران پيوسته مشغول تكذيب حقند .\r\n20 - و خداوند به همه آنها احاطه دارد .\r\n21 - ( اين سخن سحر و دروغ نيست ) بلكه قرآن با عظمت است .\r\n22 - كه در لوح محفوظ جاى دارد .\r\n\r\nتفسير : ديدى خدا با لشكر فرعون و ثمود چه كرد ؟\r\nآيات قبل بيان قدرت مطلقه خداوند و حاكميت بلا منازع او ، و تهديد كفار و شكنجه گران بود ، براى اينكه معلوم شود اين تهديدها عملى است و تنها سخن و شعار نمىباشد ، در آيات مورد بحث روى سخن را به پيامبر ص\r\n","description":"","footnote":"","page_name":" 350 ","page_number":350},
  {"content":"\r\nكرده مىفرمايد : « آيا داستان لشكرها به تو رسيده است » ( * ( هَلْ أَتاكَ حَدِيثُ الْجُنُودِ ) * ) .\r\nلشكريان عظيمى كه در برابر پيامبران الهى صفآرايى كردند و به مبارزه برخاستند به گمان اينكه مىتوانند در مقابل قدرت خدا عرض اندام كنند .\r\nو بعد به دو نمونه آشكار از آنها كه يكى در قديم الايام ، و ديگرى در عصر نزديكتر واقع شد اشاره كرده مىافزايد : « همان لشكريان فرعون و قوم ثمود » ( * ( فِرْعَوْنَ وَثَمُودَ ) * ) .\r\nهمانها كه بعضى شرق و غرب جهان را زير سلطه خود قرار دادند ، و بعضى دل كوه‌ها را شكافتند و سنگهاى عظيم آن را بركندند ، و از آن خانه‌ها و قصرهاى عظيم ساختند ، و كسى را ياراى مقابله با آنها نبود .\r\nاما خداوند گروه اول را با « آب » ، و گروه دوم را با « باد » كه هر دو وسيله‌هاى حيات آدمى هستند ، و از لطيفترين و ظريفترين موجودات محسوب مىشوند درهم كوبيد ! امواج نيل ، فرعون و لشكرش را در كام خود فرو بلعيد ، و باد سرد و كوبنده ، قوم ثمود را همچون پر كاه از مقابل خود برمىداشت و بعد از مدتى جسم بىجانشان را بر صفحه زمين مىافكند .\r\nتا مشركان عرب بدانند كارى از آنها ساخته نيست ، جايى كه خدا از آن لشكرهاى عظيم و قدرتمند چنين انتقام گرفت وضع كسانى كه از آنها ضعيفترند و ناتوانترند روشن است ، هر چند ضعيف و قوى در برابر قدرت او يكسان است انتخاب قوم « فرعون » و « ثمود » از ميان همه اقوام پيشين به عنوان دو نمونه از اقوام سركش به خاطر اين است كه هر دو در نهايت قدرت بودند ، يكى مربوط به گذشته‌هاى دور است ( قوم ثمود ) و ديگرى به گذشته نزديكتر\r\n","description":"","footnote":"","page_name":" 351 ","page_number":351},
  {"content":"\r\n( قوم فرعون ) بعلاوه اقوام عرب با نام آنها آشنا بودند و از تاريخشان اجمالا با خبر .\r\nدر آيه بعد مىافزايد : « بلكه كسانى كه كافر شدند پيوسته گرفتار تكذيب و انكار حقند » ( * ( بَلِ الَّذِينَ كَفَرُوا فِي تَكْذِيبٍ ) * ) .\r\nچنان نيست كه نشانه‌هاى حق بر كسى مخفى و پنهان باشد ، لجاجت و عناد اجازه نمىدهد كه بعضى راه را پيدا كنند ، و در طريق حق گام بگذارند .\r\nتعبير به « بل » كه به اصطلاح براى « اضراب » ( عدول از چيزى به چيز ديگر است ) گويى اشاره به اين است كه اين گروه مشرك از قوم فرعون و ثمود هم بدتر و لجوجترند ، دائما مشغول تكذيب و انكار قرآنند ، و از هر وسيله براى اين مقصود بهره مىگيرند .\r\nولى آنها بايد بدانند كه « خداوند به همه آنها احاطه دارد » و همه در چنگال قدرت او هستند ( * ( وَاللَّه مِنْ وَرائِهِمْ مُحِيطٌ ) * ) .\r\nاگر خدا به آنها مهلت مىدهد نه به خاطر عجز و ناتوانى است ، و اگر آنها را سريعا مجازات نمىكند نه به خاطر اين است كه از قلمرو قدرتش بيرونند .\r\nتعبير به « ورائهم » ( پشت سر آنها ) اشاره به اين است كه آنها از هر جهت در قبضه قدرت الهى هستند ، و خداوند از تمام جهات به آنها احاطه دارد ، بنا بر اين ممكن نيست از چنگال عدالت و كيفر او فرار كنند .\r\nاين احتمال نيز وجود دارد كه منظور احاطه علمى خداوند به اعمال آنها در جميع جهات است به گونه اى كه هيچ گفتار و كردار و نيات آنها از وى مخفى\r\n","description":"","footnote":"","page_name":" 352 ","page_number":352},
  {"content":"\r\nنمىماند .\r\nدر آيه بعد مىافزايد : اصرار آنها در تكذيب قرآن و نسبت آن به سحر و كهانت و شعر بيهوده است « بلكه آن قرآن مجيد و با عظمت و بلند مقام است » ( * ( بَلْ هُوَ قُرْآنٌ مَجِيدٌ ) * ) .\r\n« كلامى است كه در لوح محفوظ ثبت است » و دست نااهلان و شياطين و كاهنان هرگز به آن نمىرسد ، و از هر گونه تغيير و تبديل و زياده و نقصان بر كنار مىباشد ( * ( فِي لَوْحٍ مَحْفُوظٍ ) * ) .\r\nبنا بر اين اگر نسبتهاى ناروا به تو مىدهند ، و شاعر و ساحر و كاهن و مجنونت مىخوانند ، هرگز غمگين مباش ، تكيه گاه تو محكم ، راهت روشن ، و پشتيبانت قدرتمند و توانا است .\r\n« مجيد » چنان كه گفتيم از ماده « مجد » به معنى گستردگى شرافت و جلالت است ، و اين معنى درباره قرآن كاملا صادق مىباشد ، چرا كه محتوايش عظيم و گسترده ، و معانيش بلند و پرمايه است ، هم در زمينه معارف و اعتقادات ، و هم اخلاق و مواعظ ، و هم احكام و سنن .\r\n« لوح » ( به فتح لام ) به معنى صفحه عريضى است كه چيزى بر آن مىنويسند ، و « لوح » ( به ضم لام ) به معنى عطش ، و همچنين هوايى است كه بين آسمان و زمين قرار دارد .\r\nفعلى كه از اولى مشتق مىشود به معنى آشكار شدن و درخشيدن است .\r\nو به هر حال در اينجا منظور صفحه اى است كه قرآن مجيد بر آن ثبت و ضبط شده است ولى نه صفحه اى همچون الواح متداول در ميان ما ، بلكه در تفسيرى از ابن عباس آمده است « لوح محفوظ » طولش به اندازه فاصله زمين\r\n","description":"","footnote":"","page_name":" 353 ","page_number":353},
  {"content":"\r\nو آسمان ! و عرضش به اندازه فاصله مغرب و مشرق است ! و اينجا است كه به نظر مىرسد كه لوح محفوظ همان صفحه علم خداوند است كه شرق و غرب عالم را فرا گرفته ، و از هر گونه دگرگونى و تحريف مصون و محفوظ است .\r\nآرى قرآن از علم بىپايان حق سرچشمه گرفته ، نه زائيده فكر بشر است و نه القاء شياطين ، و محتوايش شاهد بر اين مدعى است .\r\nاين احتمالا همان چيزى است كه در قرآن مجيد گاه از آن به « كتاب مبين » و گاه به « ام الكتاب » تعبير شده ، چنان كه در آيه 39 رعد مىخوانيم : يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ : « خداوند هر چه را بخواهد محو و هر چه را بخواهد ثابت مىدارد ، و ام الكتاب ( كتاب اصلى و مادر ) نزد او است » .\r\nو در آيه 59 انعام آمده است : وَلا رَطْبٍ وَلا يابِسٍ إِلَّا فِي كِتابٍ مُبِينٍ :\r\n« و هيچ تر و خشكى نيست مگر اينكه در كتاب آشكار ثبت است » .\r\nضمنا بايد توجه داشت كه تعبير به « لوح محفوظ » در « قرآن مجيد » تنها در همين جا آمده است .\r\nخداوندا ! ما را به حقيقت اين كتاب بزرگ آسمانيت آشناتر بفرما .\r\nپروردگارا ! در آن روز كه مؤمنان صالح به فوز كبير و كافران مجرم به عذاب حريق مىرسند ما را در كنف حمايتت قرار ده .\r\nبار الها ! تو غفور و ودود و رحيم و مهربانى با ما آن كن كه اين اسماء و صفاتت ايجاب مىكند نه آنچه اعمال ما اقتضا دارد .\r\nآمين يا رب العالمين پايان سوره بروج\r\n","description":"","footnote":"","page_name":" 354 ","page_number":354},
  {"content":"\r\n\r\n‹ 86 › سوره طارق اين سوره در مكه نازل شده و داراى 17 آيه است\r\n","description":"","footnote":"","page_name":" 355 ","page_number":355},
  {"content":"\r\n\r\nمحتواى سوره « طارق » و فضيلت آن\r\nمطالب اين سوره عمدتا بر دو محور دور مىزند .\r\n1 - محور معاد و رستاخيز .\r\n2 - محور قرآن مجيد و ارزش و اهميت آن .\r\nولى در آغاز بعد از سوگندهاى انديشه آفرينى اشاره به وجود مراقبين الهى بر انسان مىكند .\r\nبعد براى اثبات امكان معاد به زندگى نخستين ، و به دو پيدايش انسان از آب نطفه ، اشاره فرموده ، نتيجه گيرى مىكند : خداوندى كه قادر است او را از چنين آب بىارزش و ناچيزى بيافريند توانايى بر بازگشت مجدد او دارد .\r\nدر مرحله بعد به بعضى از ويژگيهاى روز رستاخيز اشاره كرده ، سپس با ذكر سوگندهاى متعدد و پرمعنايى اهميت قرآن را گوشزد مىنمايد ، و سرانجام سوره را با تهديد كفار به مجازات الهى پايان مىدهد .\r\nدر فضيلت تلاوت اين سوره در حديثى از پيامبر اكرم ص مىخوانيم :\r\nمن قرأها اعطاه اللَّه بعدد كل نجم فى السماء عشر حسنات ! :\r\n« هر كس آن را تلاوت كند خداوند به تعداد هر ستاره اى كه در آسمان وجود دارد ده حسنه به او مىبخشد » ! ( 1 ) .\r\nو در حديثى از امام صادق ع آمده است\r\nمن كان قراءته فى الفريضة و السماء و الطارق كان له عند اللَّه يوم القيامة جاه و منزلة ، و كان من رفقاء النبيين و اصحابهم فى الجنة :\r\n« هر كس در نماز فريضه سوره و السماء و الطارق\r\n\r\n","description":"","footnote":"\r\n( 1 ) « مجمع البيان » جلد 10 صفحه 469 .\r\n","page_name":" 356 ","page_number":356},
  {"content":"\r\nرا تلاوت كند در قيامت نزد خداوند مقام و منزلت عظيمى خواهد داشت ، و از دوستان پيامبران و ياران آنها در بهشت خواهد بود » ( 1 ) .\r\nبديهى است محتواى سوره و عمل به آن است كه اينهمه پاداش عظيم را ببار مىآورد نه تلاوت خالى از عمل .\r\n\r\n","description":"","footnote":"\r\n( 1 ) « ثواب الاعمال » مطابق « نور الثقلين » جلد 5 صفحه 549 .\r\n","page_name":" 357 ","page_number":357},
  {"content":"\r\nسوره طارق\r\n\r\n[ سوره الطارق ‹ 86 › : آيات 1 تا 10 
  ]\r\nبِسْمِ اللَّه الرَّحْمنِ الرَّحِيمِ\r\nوَ السَّماءِ وَالطَّارِقِ ‹ 1 › وَما أَدْراكَ مَا الطَّارِقُ ‹ 2 › النَّجْمُ الثَّاقِبُ ‹ 3 › إِنْ كُلُّ نَفْسٍ لَمَّا عَلَيْها حافِظٌ ‹ 4 ›\r\nفَلْيَنْظُرِ الإِنْسانُ مِمَّ خُلِقَ ‹ 5 › خُلِقَ مِنْ ماءٍ دافِقٍ ‹ 6 › يَخْرُجُ مِنْ بَيْنِ الصُّلْبِ وَالتَّرائِبِ ‹ 7 › إِنَّه عَلى رَجْعِه لَقادِرٌ ‹ 8 › يَوْمَ تُبْلَى السَّرائِرُ ‹ 9 ›\r\nفَما لَه مِنْ قُوَّةٍ وَلا ناصِرٍ ‹ 10 ›\r\n","description":"","footnote":"","page_name":" 358 ","page_number":358},
  {"content":"\r\n\r\nترجمه :\r\nبنام خداوند بخشنده مهربان 1 - سوگند به آسمان و كوبنده شب .\r\n2 - و تو نمىدانى كوبنده شب چيست ؟ ! 3 - همان ستاره درخشان و شكافنده تاريكيها .\r\n4 - ( به اين آيت بزرگ الهى سوگند ) كه هر كس مراقب و حافظى دارد .\r\n5 - انسان بايد نگاه كند كه از چه چيز آفريده شده ؟ ! 6 - از يك آب جهنده آفريده شده است .\r\n7 - آبى كه خارج مىشود از ميان « پشت » و « سينه‌ها » .\r\n8 - ( كسى كه او را از چنين موجود ناچيزى آفريد ) مىتواند او را بازگرداند .\r\n9 - در آن روز كه اسرار پنهان آشكار مىشود .\r\n10 - و براى او هيچ نيرو و ياورى نيست .\r\n\r\nتفسير : اى انسان بنگر از چه آفريده شده اى ؟ !\r\nاين سوره نيز همچون بسيارى ديگر از سوره‌هاى جزء آخر قرآن ، با سوگندهاى زيبا و انديشه بر انگيزى آغاز مىشود ، سوگندهايى كه مقدمه اى است براى بيان يك واقعيت بزرگ .\r\n« سوگند به آسمان و كوبنده شب » ! ( * ( وَالسَّماءِ وَالطَّارِقِ ) * ) .\r\n« و تو نمىدانى كوبنده شب چيست » ؟ ! ( * ( وَما أَدْراكَ مَا الطَّارِقُ ) * ) .\r\n","description":"","footnote":"","page_name":" 359 ","page_number":359},
  {"content":"\r\n« ستاره اى است بلند و درخشان و شكافنده تاريكها » ( * ( النَّجْمُ الثَّاقِبُ ) * ) .\r\nطارق از ماده « طرق » ( بر وزن برق ) به معنى كوبيدن است ، و راه را از اين جهت « طريق » گويند كه با پاى رهروان كوبيده مىشود ، و « مطرقه » به معنى پتك و چكش است كه براى كوبيدن فلزات و مانند آن به كار مىرود .\r\nو از آنجا كه درهاى خانه‌ها را به هنگام شب مىبندند ، و كسى شب وارد مىشود ناچار است در را بكوبد ، به اشخاصى كه در شب وارد مىشوند « طارق » گويند .\r\nامير مؤمنان على ع در باره « اشعث بن قيس » منافق كه شب هنگام به در خانه آن حضرت آمد و حلواى شيرينى با خود آورده بود كه به پندار خام خويش قلب على ع را به خود متوجه سازد تا در ماجرايى به نفع او حكم كند مىفرمايد :\r\nو اعجب من ذلك طارق طرقنا بملفوفة فى وعائها :\r\n« و از اين شگفتانگيزتر داستان كسى است كه شب هنگام ، در خانه را كوبيد و بر ما وارد شد ، در حالى كه ظرف سرپوشيده پر از حلواى لذيذ با خود آورده بود » ( 1 ) .\r\nاما قرآن خودش در اينجا « طارق » را تفسير كرده ، مىگويد : « اين مسافر شبانه ، همان ستاره درخشانى است كه بر آسمان ظاهر مىشود و بقدرى بلند است كه گويى مىخواهد سقف آسمان را سوراخ كند ، و نورش بقدرى خيره كننده است كه تاريكيها را مىشكافد و به درون چشم آدمى نفوذ مىكند ( توجه داشته باشيد كه » ثاقب « از ماده » ثقب « به معنى سوراخ كردن است ) .\r\nدر اينكه آيا منظور ستاره معينى است مانند « ستاره ثريا » ( از نظر بلندى و دورى در آسمان ) يا ستاره زحل ، يا زهره يا شهب ( از نظر روشنايى خيره كننده ) يا اشاره به همه ستارگان آسمان است ؟ تفسيرهاى متعددى در اينجا گفته شده ،\r\n\r\n","description":"","footnote":"\r\n( 1 ) « نهج البلاغه » خطبه 224 .\r\n","page_name":" 360 ","page_number":360},
  {"content":"\r\nولى با توجه به اين كه در آيات بعد آن را به « نجم ثاقب » ( ستاره نفوذ كننده ) تفسير كرده است معلوم مىشود منظور هر ستاره اى نيست بلكه ستارگان درخشانى است كه نور آنها پرده‌هاى ظلمت را مىشكافد و در چشم آدمى نفوذ مىكند .\r\nدر بعضى از روايات « * ( النَّجْمُ الثَّاقِبُ ) * » به ستاره « زحل » تفسير شده است كه از سيارات منظومه شمسى و بسيار پرفروغ و نورانى است .\r\nاين معنى از حديثى كه از امام صادق ع نقل شده استفاده مىشود ، در آنجا كه منجمى از آن حضرت سؤال كرد كه منظور از « ثاقب » در كلام خدا « النجم الثاقب » چيست ؟\r\nفرمود : ستاره « زحل » است كه طلوعش در آسمان هفتمين است ، و نورش آسمانها را مىشكافد ، و به آسمان پائين مىرسد ، لذا خداوند آن را « نجم ثاقب » ناميده است ( 1 ) .\r\nقابل توجه اينكه زحل آخرين و دورترين ستاره منظومه شمسى است كه با چشم غير مسلح ديده مىشود ، و از آنجا كه از نظر ترتيببندى كواكب منظومه شمسى نسبت به خورشيد در هفتمين مدار قرار گرفته ( با محاسبه مدار ماه ) امام ع در اين حديث مدار آن را آسمان هفتم شمرده است .\r\nاين ستاره ويژگيهايى دارد كه آن را شايسته سوگند مىكند ، از يك سو دورترين ستارگان قابل مشاهده منظومه شمسى است ، و به همين جهت در ادبيات عرب هر چيز بلند را بدان مثال مىزنند ، و گاه آن را « شيخ النجوم » گفته‌اند ( 2 ) .\r\nستاره زحل كه نام فارسىاش « كيوان » است داراى حلقه‌هاى نورانى متعددى است كه آن را احاطه كرده ، و هشت « قمر » دارد ، حلقه‌هاى نورانى\r\n\r\n","description":"","footnote":"\r\n( 1 ) « نور الثقلين » جلد 5 صفحه 550 ( حديث 4 ) .\r\n( 2 ) « دائرة المعارف دهخدا » ماده « زحل » .\r\n","page_name":" 361 ","page_number":361},
  {"content":"\r\nزحل كه گرداگرد آن را گرفته از عجيبترين پديده‌هاى آسمانى است كه دانشمندان فلكى در باره آن نظرات گوناگونى دارند ، و هنوز هم پديده اى اسرارآميز است .\r\nبعضى معتقدند « زحل » ده قمر دارد كه هشت عدد آن را مىتوان با دوربينهاى معمولى نجومى مشاهده كرد ، و دو عدد ديگر تنها با دوربينهاى بسيار عظيم قابل رؤيت است ( 1 ) .\r\nالبته اين اسرار در آن روز كه قرآن نازل شد بر كسى روشن نبود ، بعدها با گذشت قرنها آشكار گشت .\r\nاما به هر حال تفسير نجم ثاقب به خصوص ستاره « زحل » ممكن است از قبيل بيان يك مصداق روشن باشد ، و منافاتى با تفسير آن به ديگر ستارگان بلند و درخشان آسمان ندارد ، ولى مىدانيم تفسير مصداقى در روايات ما بسيار است .\r\nدر آيه 10 سوره صافات مىخوانيم ! إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ : « مگر كسى كه در لحظه اى كوتاه براى استراق سمع به آسمان نزديك شود كه » شهاب ثاقب « او را تعقيب مىكند » در اين آيه « شهاب » توصيف به « ثاقب » شده است ، و از آنجا كه اين پديده آسمانى از عجائب عالم آفرينش است ممكن است يكى از تفسيرهاى آيه مورد بحث باشد .\r\nشان نزولى كه در بعضى از كتب تفسير براى آيه فوق آمده نيز اين معنى را تاييد مىكند ( 2 ) .\r\nاكنون ببينيم اين سوگندها براى چيست ؟ در آيه بعد مىفرمايد : « مسلما\r\n\r\n","description":"","footnote":"\r\n( 1 ) همان مدرك .\r\n( 2 ) « روح البيان » جلد 10 صفحه 397 .\r\n","page_name":" 362 ","page_number":362},
  {"content":"\r\nهر كس مراقب و حافظى دارد « ( * ( إِنْ كُلُّ نَفْسٍ لَمَّا عَلَيْها حافِظٌ ) * ) ( 1 ) ! كه اعمال او را ثبت و ضبط و حفظ مىكند ، و براى حساب و جزا نگهدارى مىنمايد .\r\nهمانگونه كه در آيه 10 و 11 و 12 سوره انفطار مىخوانيم : وَإِنَّ عَلَيْكُمْ لَحافِظِينَ كِراماً كاتِبِينَ يَعْلَمُونَ ما تَفْعَلُونَ و بر شما مراقبانى گمارده شده نويسنده و بزرگوار كه پيوسته اعمال شما را مىنويسند ، و آنچه را انجام مىدهيد مىدانند » .\r\nبه اين ترتيب شما هرگز تنها نيستيد ، و هر كه باشيد ، و هر كجا باشيد ، تحت مراقبت فرشتگان الهى و ماموران پروردگار خواهيد بود ، اين مطلبى است كه توجه به آن در اصلاح و تربيت انسان فوق العاده مؤثر است .\r\nقابل توجه اينكه : در آيه تبيين نشده است كه اين « حافظ » چه كسى است ؟\r\nو چه امورى را حفظ مىكند ؟ ولى آيات ديگر قرآن به خوبى گواهى مىدهد كه حافظان ملائكه‌اند ، و آنچه را حفظ مىكنند اعمال آدمى اعم از طاعات و معاصى است .\r\nاين احتمال نيز داده شده كه منظور حفظ انسان از حوادث و مهالك است كه به راستى اگر مراقبت الهى از انسانها به عمل نيايد كمتر كسى به مرگ طبيعى از دنيا مىرود ، چرا كه حجم حوادث آن قدر زياد است كه احدى از آن سالم به در نمىرود ، مخصوصا كودكان در سنين پائين .\r\nو يا اينكه منظور حفظ انسان در برابر وسوسه‌هاى شياطين است كه اگر اين محافظت الهى نيز نباشد وساوس شياطين جن و انسان آن قدر زياد است كه هيچكس از آن سالم نمىماند .\r\n\r\n","description":"","footnote":"\r\n( 1 ) « ان » در اين آيه ان نافيه است و « لما » به معنى ( الا ) مىباشد .\r\n","page_name":" 363 ","page_number":363},
  {"content":"\r\nولى با توجه به اينكه آيات بعد سخن از مساله معاد و حساب اعمال مىگويد تفسير اول از همه مناسبتر است ، هر چند جمع ميان هر سه تفسير در آيه شريفه نيز بعيد به نظر نمىرسد .\r\nجالب اينكه : ميان سوگندهايى كه قبلا ياد شده با مساله مراقبت فرشتگان از اعمال آدمى كه جواب قسم محسوب مىشود رابطه زنده اى است ، چرا كه آسمان بلند و ستارگانى كه مسيرهاى منظم خود را همواره مىپيمايند دليلى بر وجود نظم و حساب در اين عالم بزرگند ، پس چگونه ممكن است اعمال انسانها بىحساب و كتاب باشد ، و مراقبين الهى بر آن نظارت نكنند .\r\nسپس به عنوان يك استدلال بر مساله معاد در برابر كسانى كه آن را غير ممكن مىشمردند مىفرمايد : « انسان بايد نگاه كند از چه چيز آفريده شده است » ؟ ! ( * ( فَلْيَنْظُرِ الإِنْسانُ مِمَّ خُلِقَ ) * ) .\r\nو به اين ترتيب قرآن دست همه انسانها را گرفته و به خلقت نخستين باز مىگرداند ، و با يك جمله استفهاميه از آنها مىپرسد « آفرينش شما از چه بوده است » .\r\nو بىآنكه منتظر پاسخ آنها باشد جواب اين سؤال را كه روشن است خودش مىدهد ، و مىافزايد : « او از يك آب جهنده آفريده شد » ! ( * ( خُلِقَ مِنْ ماءٍ دافِقٍ ) * ) كه اين توصيفى است براى نطفه مرد كه در آب منى شناور است ، و به هنگام بيرون آمدن جهش دارد .\r\nو بعد در توصيف ديگرى از اين آب مىگويد : « خارج مىشود از ميان صلب\r\n","description":"","footnote":"","page_name":" 364 ","page_number":364},
  {"content":"\r\nو ترائب « ( * ( يَخْرُجُ مِنْ بَيْنِ الصُّلْبِ وَالتَّرائِبِ ) * ) .\r\n« صلب » به معنى پشت است و اما « ترائب » جمع « تريبه » بنا بر مشهور ميان علماى لغت استخوانهاى بالاى سينه است ، همانجا كه گردنبند روى آن قرار مىگيرد ، چنان كه اين منظور در لسان العرب مىگويد : قال اهل اللغة اجمعون موضع القلادة من الصدر .\r\nدر عين حال معانى متعدد ديگرى نيز براى آن ذكر كرده است ، از جمله اينكه « ترائب » به معنى قسمت پيش روى انسان است ( در مقابل صلب كه پشت انسان است ) يا اينكه « ترائب » به معنى دستها و پاها و چشمها است ، يا اينكه مجموعه استخوانهاى سينه ، و يا چهار دنده از طرف راست و چهار دنده از طرف چپ است .\r\nبه هر حال در اينكه منظور از « صلب » و « ترائب » در اين آيه شريفه چيست ؟ در ميان مفسران گفتگوى بسيار است و تفسيرهاى فراوانى براى آن گفته‌اند از جمله :\r\n1 - « صلب » اشاره به خود مردان و « ترائب » اشاره به زنان است چرا كه مردان مظهر صلابت ، و زنان مظهر لطافت و زينتند ، بنا بر اين آيه اشاره به تركيب نطفه انسان از نطفه مرد و زن مىكند در اصطلاح امروز « اسپر » و « اوول » ناميده مىشود .\r\n2 - « صلب » اشاره به پشت مرد ، و « ترائب » اشاره به سينه و قسمتهاى جلو بدن او است ، بنا بر اين منظور نطفه مرد است كه از قسمتهاى درون شكم كه در ميان پشت و قسمت جلو قرار دارد خارج مىشود .\r\n3 - منظور خروج جنين است از رحم زن كه ميان پشت و قسمتهاى جلو بدن او قرار گرفته است .\r\n4 - بعضى گفته‌اند اين آيه اشاره به يك نكته دقيق علمى است كه اكتشافات\r\n","description":"","footnote":"","page_name":" 365 ","page_number":365},
  {"content":"\r\nاخير از روى آن پرده برداشته و در عصر نزول قرآن مسلما از همه پنهان بود ، و آن اينكه : نطفه از « بيضه » مرد و « تخمدان » زن گرفته مىشود ، و مطالعات دانشمندان جنينشناسى نشان مىدهد كه اين دو در ابتداى امر كه در جنين ظاهر مىشوند در مجاورت كليه‌ها قرار دارد ، و تقريبا مقابل وسط ستون فقرات در ميان صلب ( پشت ) و ترائب ( پائينترين دنده‌هاى انسان ) قرار گرفته ، سپس با گذشت زمان و نمو اين دو عضو تدريجا از آن محل پائين مىآيند ، و هر كدام در موضع فعلى خود جاى مىگيرد ، و از آنجا كه پيدايش انسان از تركيب نطفه زن و مرد است ، و محل اصلى اين دو در آغاز در ميان « صلب » و « ترائب » قرار دارد ، قرآن چنين تعبيرى را انتخاب كرده ، تعبيرى كه در آن روز براى هيچكس شناخته شده نبود ، و علم جنينشناسى جديد پرده از روى آن برداشته است ( 1 ) . به تعبير روشنتر بيضه مرد و تخمدان زن در آغاز پيدايش يعنى در آن هنگام كه مرد و زن خود در عالم جنين بودند در پشت آنها قرار داشت تقريبا محاذى وسط ستون فقرات بود ، به طورى كه مىتوان گفت دستگاه نطفه ساز مرد و دستگاه نطفه ساز زن هر دو بين صلب و ترائب بودند ، ولى تدريجا كه خلقت مرد و زن در شكم مادر كامل مىشود از آنجا جدا شده و تدريجا به پائين مىآيند ، به طورى كه هنگام تولد بيضه مرد به خارج از شكم و در كنار آلت تناسلى قرار مىگيرد ، و تخمدان زن در مجاورت رحم .\r\nولى اشكال مهم اين تفسير اين است كه قرآن مىگويد آن آب جهنده از ميان صلب و ترائب خارج مىشود ، يعنى به هنگام خروج آب از ميان اين دو مىگذرد ، در حالى كه طبق اين تفسير در حال خروج آب نطفه چنين نيست ، بلكه دستگاه نطفه ساز در آن موقعى كه خود در شكم مادر بود ميان صلب\r\n\r\n","description":"","footnote":"\r\n( 1 ) « تفسير مراغى » ج 30 صفحه 113 .\r\n","page_name":" 366 ","page_number":366},
  {"content":"\r\nو ترائب قرار داشت ، از اين گذشته تفسير ترائب به آخرين دنده پائين خود خالى از بحث و گفتگو نيست .\r\n5 - منظور از اين جمله اين است كه منى در حقيقت از تمام اجزاى بدن انسان گرفته مىشود ، و لذا به هنگام خروج توأم با هيجان كلى بدن ، و بعد از آن همراه با سستى تمام بدن است ، بنا بر اين « صلب » و « ترائب » اشاره به تمام پشت و تمام پيش روى انسان مىباشد .\r\n6 - بعضى نيز گفته‌اند عمده ترين عامل پيدايش منى « نخاع شوكى » است كه در پشت مرد و سپس قلب و كبد است كه يكى زير استخوانهاى سينه و ديگرى در ميان اين دو قرار دارد ، و همين سبب شده كه تعبير ما بين « صلب » و « ترائب » براى آن انتخاب گردد .\r\nولى قبل از هر چيز بايد به اين نكته مهم براى حل مشكل توجه داشت كه در آيات فوق تنها سخن از نطفه مرد در ميان است ، زيرا تعبير به « * ( ماءٍ دافِقٍ ) * » ( آب جهنده ) در باره نطفه مرد صادق است نه زن ، و همان است كه ضمير « يخرج » در آيه بعد به آن باز مىگردد ، و مىگويد : « اين آب جهنده از ميان صلب و ترائب بيرون مىآيد » .\r\nروى اين حساب شركت دادن زن در اين بحث قرآنى مناسب به نظر نمىرسد ، بلكه مناسبترين تعبير همان است كه گفته شود قرآن به يكى از دو جزء اصلى نطفه كه همان نطفه مرد است ، و براى همه محسوس مىباشد ، اشاره كرده ، و منظور از « صلب » و « ترائب » قسمت پشت و پيش روى انسان است ، چرا كه آب نطفه مرد از ميان اين دو خارج مىشود ( 1 ) .\r\n\r\n","description":"","footnote":"\r\n( 1 ) در آيات ديگر قرآن نيز هنگامى كه سخن از آفرينش انسان از نطفه به ميان مىآيد بيشتر روى نطفه مرد كه امرى محسوس است تكيه شده ( به آيات 46 نجم و 37 قيامت مراجعه شود ) .\r\n","page_name":" 367 ","page_number":367},
  {"content":"\r\nاين تفسيرى است روشن و خالى از هر گونه پيچيدگى و هماهنگ با آنچه در كتب لغت در معنى اين دو واژه آمده است ، در عين حال ممكن است حقيقت مهمترى در اين آيه نيز نهفته باشد كه در حد علم امروز براى ما كشف نشده و اكتشافات دانشمندان در آينده پرده از روى آن برخواهد داشت .\r\nسپس از اين بيان نتيجه گيرى كرده مىگويد : « كسى كه انسان را در آغاز از آب نطفه آفريد قادر است كه او را بار ديگر به زندگى بازگرداند » ( * ( إِنَّه عَلى رَجْعِه لَقادِرٌ ) * ) .\r\nدر آغاز خاك بود ، و سپس بعد از طى مراحلى به صورت نطفه درآمد ، و نطفه نيز بعد از طى مراحل پيچيده و شگفتانگيزى ، تبديل به انسان كاملى شد ، بنا بر اين بازگشت او به حيات و زندگى مجدد هيچ مشكلى ايجاد نمىكند .\r\nنظير اين بيان در آيات ديگر قرآن نيز ديده مىشود ، از جمله در آيه 5 سوره حج مىفرمايد : يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ : « اى مردم ! اگر در رستاخيز ترديد داريد ما شما را از خاك آفريديم و سپس از نطفه » .\r\nو نيز در آيه 14 سوره ق مىخوانيم : أَ وَلا يَذْكُرُ الإِنْسانُ أَنَّا خَلَقْناه مِنْ قَبْلُ وَلَمْ يَكُ شَيْئاً : « آيا انسان به خاطر نمىآورد كه ما قبلا او را آفريديم و چيزى نبود » ؟ ! در آيه بعد به توصيف آن روز بزرگ پرداخته ، مىفرمايد : « اين بازگشت روزى تحقق مىيابد كه اسرار پنهان ، آشكار مىشود » ( * ( يَوْمَ تُبْلَى السَّرائِرُ ) * ) ( 1 )\r\n\r\n","description":"","footnote":"\r\n( 1 ) « يوم » در اينجا « ظرف » است و متعلق است به « رجع » كه در آيه قبل آمده ، و فاصله ميان مصدر و معمولش در اين گونه موارد ضررى ندارد ، چرا كه فاصله به اجنبى نيست .\r\n","page_name":" 368 ","page_number":368},
  {"content":"\r\n« تبلى » از ماده « بلوى » به معنى آزمايش و امتحان است ، و از آنجا كه به هنگام آزمايش حقيقت اشياء ظاهر و آشكار مىشود اين ماده در اينجا به معنى ظهور و بروز آمده است .\r\n« سرائر » جمع « سريره » به معنى حالات و صفات و نيات درونى و پنهانى است .\r\nآرى در آن روز كه « يوم البروز » و « يوم الظهور » است اسرار درون آشكار مىشود ، اعم از ايمان و كفر و نفاق ، يا نيت خير و شر ، يا ريا و اخلاص ، و اين ظهور و بروز براى مؤمنان مايه افتخار و مزيد بر نعمت است ، و براى مجرمان مايه سرافكندگى و منشا خوارى و خفت ، و چه دردناك است كه انسان عمرى زشتيهاى درونى خود را از خلق خدا مخفى كرده باشد ، و با آبرو در ميان مردم زندگى كند ولى در آن روز كه همه اسرار نهانى آشكار مىگردد در برابر همه خلايق شرمسار و سرافكنده شود كه گاه درد و رنج اين عذاب از آتش دوزخ دردناكتر است .\r\nدر آيه 41 الرحمن نيز آمده است : يُعْرَفُ الْمُجْرِمُونَ بِسِيماهُمْ :\r\n« در قيامت گنهكاران از چهره هايشان شناخته مىشوند » و نيز در آيات ديگر آمده است كه در قيامت « گروهى چهره‌هاى سفيد و روشن دارند و گروهى چهره هايشان تاريك و غبارآلود است » ( عبس 38 - 41 ) .\r\nآرى همانگونه كه طارق و ستارگان به هنگام شب در آسمان ظاهر مىشوند ، و از خفا و پنهانى بيرون مىآيند ، حافظان و مراقبانى كه مامور حفظ و ضبط اعمال آدمى هستند نيز در آنجا همه را آشكار مىسازند .\r\nدر روايتى از « معاذ بن جبل » نقل شده است كه مىگويد : از رسول خدا تفسير « سرائر » را در اين آيه شريفه سؤال كردم ، و گفتم : چه اسرار نهانى است كه خداوند بندگان را در آخرت با آن مىآزمايد ؟ فرمود :\r\nسرائركم\r\n","description":"","footnote":"","page_name":" 369 ","page_number":369},
  {"content":"\r\nهى اعمالكم من الصلاة و الصيام و الزكاة و الوضوء و الغسل من الجنابة و كل مفروض ، لان الاعمال كلها سرائر خفية ، فان شاء الرجل قال صليت و لم يصل ، و ان شاء قال توضأت و لم يتوضأ ، فذلك قوله * ( يَوْمَ تُبْلَى السَّرائِرُ ) *\r\n: « سرائر شما همان اعمال شما است ، همچون نماز و روزه و زكات و وضو و غسل جنابت و هر عمل واجبى ، زيرا همه اعمال در حقيقت پنهان است ، اگر انسان بخواهد مىگويد : نماز خوانده‌ام ، در حالى كه نخوانده ، و مىگويد : وضو گرفته‌ام در حالى كه وضو نگرفته ، و اين است تفسير كلام خداوند * ( يَوْمَ تُبْلَى السَّرائِرُ ) * » ( 1 ) .\r\nاما مشكل مهم در آن روز اينجا است كه « براى انسان هيچ نيرويى از درون ، و ياورى از برون وجود ندارد » ( * ( فَما لَه مِنْ قُوَّةٍ وَلا ناصِرٍ ) * ) :\r\nنيرويى كه بر زشتيهاى اعمال و نيات او پرده بيفكند ، و ياورى كه او را از عذاب الهى رهايى بخشد .\r\nاين معنى در بسيارى از آيات قرآن آمده است كه در آن روز نه يار و ياورى وجود دارد ، نه فديه و فدايى پذيرفته مىشود ، نه راه فرار و بازگشتى در برابر انسان قرار دارد ، و نه طريقى براى فرار از چنگال عدالت پروردگار ، تنها و تنها وسيله نجات ايمان و عمل صالح است ، آرى مايه نجات فقط همين است .\r\n\r\n","description":"","footnote":"\r\n( 1 ) « مجمع البيان » جلد 10 صفحه 472 ، شبيه اين معنى در تفسير « در المنثور » جلد 6 صفحه 336 نيز آمده است .\r\n","page_name":" 370 ","page_number":370},
  {"content":"\r\n\r\n[ سوره الطارق ‹ 86 › : آيات 11 تا 17 
  ]\r\nوَ السَّماءِ ذاتِ الرَّجْعِ ‹ 11 › وَالأَرْضِ ذاتِ الصَّدْعِ ‹ 12 › إِنَّه لَقَوْلٌ فَصْلٌ ‹ 13 › وَما هُوَ بِالْهَزْلِ ‹ 14 › إِنَّهُمْ يَكِيدُونَ كَيْداً ‹ 15 ›\r\nوَ أَكِيدُ كَيْداً ‹ 16 › فَمَهِّلِ الْكافِرِينَ أَمْهِلْهُمْ رُوَيْداً ‹ 17 ›\r\n\r\nترجمه :\r\n11 - سوگند به آسمان پرباران ! 12 - و سوگند به زمين پرشكاف ( كه گياهان از آن سر برمىآورند ) .\r\n13 - كه اين يك سخن حق است .\r\n14 - و شوخى نيست .\r\n15 - آنها پيوسته حيله مىكنند .\r\n16 - و من در مقابل آنها چاره مىكنم .\r\n17 - حال كه چنين است كافران را اندكى مهلت ده ( تا سزاى اعمالشان را ببينند ) .\r\n","description":"","footnote":"","page_name":" 371 ","page_number":371},
  {"content":"\r\n\r\nتفسير : نقشه‌هاى دشمنان را نقش بر آب مىكنم !\r\nدر تعقيب آيات گذشته كه استدلال بر مساله معاد از طريق توجه به آفرينش نخستين انسان از نطفه داشت ، در اين آيات باز براى تاكيد در امر معاد و اشاره به بعضى از دلائل ديگر بحث را ادامه داده ، مىفرمايد : « سوگند به آسمان پرباران » ( * ( وَالسَّماءِ ذاتِ الرَّجْعِ ) * ) .\r\n« و سوگند به زمين كه شكافته مىشود و گياهان از آن سر برمىآورند » ( * ( وَالأَرْضِ ذاتِ الصَّدْعِ ) * ) .\r\n« كه اين يك سخن حق است » كه شما زنده مىشويد ( * ( إِنَّه لَقَوْلٌ فَصْلٌ ) * ) .\r\nسخنى است جدى « و هيچگونه شوخى در آن نيست » ! ( * ( وَما هُوَ بِالْهَزْلِ ) * ) .\r\n« رجع » از ماده « رجوع » به معنى بازگشت است ، و عرب به باران ، « رجع » مىگويد ، به خاطر اينكه آبى كه از زمين و درياها برخاسته ، از طريق ابرها و باران به سوى زمين برمىگردد ، يا اينكه در فواصل مختلف بارش باران تكرار مىشود .\r\nبه گودالهايى را كه آب باران در آن جمع مىشود نيز « رجع » مىگويند ، يا به خاطر جمع آب باران در آن ، و يا به خاطر امواجى كه بر اثر وزش نسيم بر سطح آن آشكار مىگردد ( 1 ) .\r\n\r\n","description":"","footnote":"\r\n( 1 ) « مفردات راغب » ماده « رجع » .\r\n","page_name":" 372 ","page_number":372},
  {"content":"\r\n« صدع » به معنى شكاف در اجسام صلب و سخت است ، و با توجه به آنچه در معنى « رجع » گفته شد آن را اشاره به شكافتن زمينهاى خشك و سخت ، بعد از نزول باران ، و رشد و نمو گياهان دانسته‌اند .\r\nدر حقيقت اين دو سوگند اشاره اى است به احياى زمينهاى مرده به وسيله باران كه قرآن بارها آن را به عنوان دليلى بر مساله رستاخيز ذكر كرده است ، مانند آيه 11 سوره ق وَأَحْيَيْنا بِه بَلْدَةً مَيْتاً كَذلِكَ الْخُرُوجُ : « ما بوسيله باران سرزمين مرده اى را زنده كرديم ، خروج و قيام شما در قيامت نيز همين گونه است » ! به اين ترتيب تناسب روشنى در ميان اين سوگندها و آنچه سوگند به خاطر آن ياد شده وجود دارد ، و اين يكى از لطائف بلاغت قرآن است ، كه در ميان سوگندها و آنچه براى آن سوگند ياد مىكند تناسب جالبى ديده مىشود .\r\nيا به تعبير ديگر : همانگونه كه در آيه 5 سوره حج ، به هنگام استدلال بر مساله معاد ، هم استدلال به مساله آفرينش انسان از نطفه و تطورات جنين مىكند ، و هم استدلال به زنده شدن زمينهاى مرده بر اثر نزول باران ، در اين سوره ( سوره طارق ) نيز روى هر دو مساله تكيه شده است .\r\nبعضى براى جمله « * ( وَالسَّماءِ ذاتِ الرَّجْعِ ) * » تفسير ديگرى نيز ذكر كرده‌اند ، و آن تكرار گردش كواكب آسمان و بازگشت آنها به حالت نخستين در طى دورانهاى مختلف است ، گردش زمين به دور خود و به دور خورشيد ، و حركت سيارات منظومه شمسى ، و حركت طلوع و غروب حسى ماه و خورشيد و ستارگان ، همه حركاتى است داراى بازگشت .\r\nوجود اين بازگشتها نشانه اى است از بازگشت عمومى انسانها به حيات ، البته معنى اول تناسب بيشترى با مساله شكافته شدن زمين و همچنين دلائل معاد دارد .\r\n","description":"","footnote":"","page_name":" 373 ","page_number":373},
  {"content":"\r\n« قول فصل » به معنى سخنى است كه ميان حق و باطل جدايى مىافكند ، و در اينجا به قرينه آيات گذشته جمعى آن را اشاره به معاد دانسته‌اند ، در حالى كه جمع ديگرى آن را اشاره به قرآن مىدانند و در بعضى از روايات معصومين ع نيز به آن اشاره شده است .\r\nالبته تعبير از قيامت به « يوم الفصل » در آيات زيادى از قرآن به چشم مىخورد .\r\nاين احتمال نيز وجود دارد كه اين تعبير را اشاره به آيات قرآن بدانيم كه در ضمن از معاد خبر مىدهد ، و به اين ترتيب جمع ميان هر دو تفسير مىشود .\r\nدر حديثى از امير مؤمنان على ع از پيغمبر گرامى اسلام نقل شده كه فرمود :\r\nانها ستكون فتنة ! قلت فما المخرج منها يا رسول اللَّه ؟ ! قال كتاب اللَّه فيه نبا من قبلكم ، و خبر ما بعدكم ، و حكم ما بينكم ، هو الفصل ليس بالهزل من تركه من جبار قصمه اللَّه و من ابتغى الهدى فى غيره اضله اللَّه :\r\n« به زودى فتنه اى در ميان شما ظاهر مىشود ، عرض كردم اى رسول خدا ! راه نجات از آن چيست ؟ فرمود : قرآن است كه اخبار پيشينيان و آيندگان و داورى ميان شما در آن است ، آن كلامى است كه حق را از باطل جدا مىكند ، جدى است و شوخى نيست ، هر جبارى آن را ترك كند خداوند او را درهم مىشكند ، و هر كس هدايت را در غير آن جستجو كند خداوند گمراهش مىسازد » ! ( 1 ) .\r\n\r\n","description":"","footnote":"\r\n( 1 ) « صحيح ترمذى » و « سنن دارمى » طبق نقل تفسير « روح المعانى » جلد 3 ص 100 و « تفسير مراقى » جلد 30 صفحه 118 .\r\n","page_name":" 374 ","page_number":374},
  {"content":"\r\nسپس براى تسلى خاطر پيامبر ص و مؤمنان از يك سو ، و تهديد دشمنان اسلام از سوى ديگر مىافزايد : « آنها پيوسته حيله مىكنند و نقشه‌ها مىريزند » ( * ( إِنَّهُمْ يَكِيدُونَ كَيْداً ) * ) .\r\n« و من نيز در برابر آنها نقشه مىريزم » و نقشه هاشان را نقش بر آب مىكنم « ( * ( وَأَكِيدُ كَيْداً ) * ) .\r\n« حال كه چنين است كافران را اندكى مهلت ده » تا عاقبت كار خويش را ببينند ! ( * ( فَمَهِّلِ الْكافِرِينَ أَمْهِلْهُمْ رُوَيْداً ) * ) .\r\nآرى آنها پيوسته نقشه‌هاى شومى براى مبارزه با تو طرح مىكنند :\r\nگاه از طريق استهزا وارد مىشوند .\r\nگاه به محاصره اقتصادى دست مىزنند .\r\nگاه مؤمنان را شكنجه و آزار مىكنند .\r\nگاه مىگويند : به اين قرآن گوش فرا ندهيد ، و به هنگام تلاوت آن قال و غوغا مىكنند تا پيروز شوند .\r\nگاه ساحرت مىخوانند ، گاه كاهنت مىگويند ، گاه ديوانه ات مىشمرند .\r\nگاه در آغاز صبح ايمان مىآورند و عصرگاهان كافر مىشوند ، تا گروهى را به دنبال خود بكشند .\r\nگاه مىگويند كسانى كه دور تو را گرفته‌اند فقرا و بينوايانند آنها را دور كن تا ما با تو باشيم .\r\nگاه مىگويند : لا اقل بعضى از خدايان ما را به رسميت بشناس تا با تو همراه شويم .\r\n","description":"","footnote":"","page_name":" 375 ","page_number":375},
  {"content":"\r\nو گاه نقشه تبعيد يا قتل تو را مىكشند .\r\nخلاصه هر لمحه به شكلى و هر دم به لباسى درمىآيند ، تا جمع تو را متفرق سازند ، و يارانت را در فشار بگذارند ، يا تو را از ميان بردارند و نور خدا را خاموش كنند .\r\nولى اينها بايد بدانند خدا اراده كرده است اين نور عالمگير شود ، اين نور الهى است كه با پف كردن اين و آن خاموش نمىشود .\r\nاين خورشيد فروزان آسمان است با چشمپوشى خفاشان از ميان نمىرود آنها نقشه مىكشند و ما هم نقشه مىكشيم .\r\n« كيد » به گفته « راغب » در « مفردات » نوعى چاره جويى است ( كه جنبه پنهانى و از طريق آماده ساختن مقدمات بوده باشد ) و آن دو گونه است : « نكوهيده » و « پسنديده » هر چند استعمال آن در مذموم بيشتر است ، ولى در عين حال در ممدوح نيز به كار مىرود ، مانند كَذلِكَ كِدْنا لِيُوسُفَ : « ما اين گونه براى يوسف چاره جويى كرديم » ( يوسف 76 ) .\r\nمنظور از « كيد دشمنان » در آيه مورد بحث روشن است كه نمونه‌هاى آن را در بالا اشاره كرديم ، و قرآن پر است از نقل توطئه‌هاى موذيانه و نقشه‌هاى شرورانه آنها ، و اما در اينكه منظور از كيد الهى در اينجا چيست ؟ بعضى گفته‌اند :\r\nهمان مهلت دادنى است كه سرانجام منتهى به عذاب دردناك مىشود ، و بعضى آن را به معنى خود عذاب دانسته‌اند .\r\nولى مناسبتر اين است كه گفته شود منظور همان الطافى است كه شامل حال پيامبر ص و مؤمنان مىشد و دشمنان اسلام را غافلگير مىساخت ، كوششهاى آنها را از ميان مىبرد ، و توطئه‌هاى آنان را درهم مىشكست ، كه نمونه هايش در تاريخ اسلام فراوان است .\r\nدر اين آيات مخصوصا به پيامبر ص دستور مىدهد : با آنها مدارا كن\r\n","description":"","footnote":"","page_name":" 376 ","page_number":376},
  {"content":"\r\nو به آنها مهلت ده و براى نابوديشان عجله مكن ، بگذار به قدر كافى اتمام حجت شود ، بگذار آنها كه مختصر آمادگى دارند سرانجام به اسلام بپيوندند ، اصولا عجله كار كسى است كه از فوت فرصتها و از دست رفتن امكانات مىترسد ، و اين در باره خداوند قاهر و قادر مفهوم ندارد .\r\nقابل توجه اينكه نخست مىفرمايد : « * ( فَمَهِّلِ الْكافِرِينَ ) * » ( كافران را مهلت ده ) و بار ديگر تاكيد كرده ، مىگويد : « امهلهم » ( آنها را مهلت ده ) كه يكى از باب « تفعيل » است و ديگرى از باب « افعال » و تكرار آن براى تاكيد است ، بىآنكه لفظ عينا تكرار شده باشد ، تا بر گوشها سنگين نيايد .\r\n« رويدا » از ماده « رود » ( بر وزن عود ) به معنى رفت و آمد و تلاش براى انجام چيزى توأم با ملايمت است .\r\nو در اينجا معنى مصدرى دارد ، و توأم با « تصغير » است يعنى ، مختصر مهلتى به آنها ده ( 1 ) .\r\nو به اين ترتيب خداوند در اين جمله كوتاه سه بار به پيامبرش دستور مدارا و مهلت به آنها مىدهد ، و اين سرمشقى است براى همه مسلمانان كه در كارهاى خود مخصوصا هنگامى كه در مقابل دشمنانى نيرومند و خطرناك قرار مىگيرند با حوصله و صبر و شكيبايى و دقت رفتار كنند ، و از هر گونه شتابزدگى و كارهاى بىنقشه يا بىموقع بپرهيزند .\r\nبعلاوه در راه تبليغ آئين حق همواره بايد از عجله پرهيز كرد ، تا تمام\r\n\r\n","description":"","footnote":"\r\n( 1 ) بنا بر اين « رويدا » در اينجا جانشين مفعول مطلق است ، و در حقيقت مثل آن است كه گفته شود امهلهم امهالا قليلا - و اينكه بعضى احتمال داده‌اند كه « رويدا » در اينجا معنى امر دارد ، و بنا بر اين سه امر پى در پى درآمده است بعيد به نظر مىرسد البته « رويد » به معنى امر و به صورت اسم فعل آمده ، ولى مناسب آيه مورد بحث با منصوب بودن اين كلمه همانست كه مفعول مطلق باشد .\r\n","page_name":" 377 ","page_number":377},
  {"content":"\r\nكسانى كه احتمال هدايتشان مىرود ايمان بياورند ، و نسبت به همه اتمام حجت شود .\r\nدر اينكه چرا اين مهلت كم و كوتاه شمرده شده است يا به خاطر اين است كه اسلام در مدت كوتاهى بر دشمنان پيروز شد ، و نقشه‌هاى آنها را برهم زد كه اولين ضربه را در ميدان « بدر » چشيدند ، سپس به زودى در ميدان « احزاب » و « خيبر » و « صفين » و غير آن نقشه‌هاى آنها منجر به شكست شد ، و پايه‌هاى كاخ قدرتشان فرو ريخت ، و در پايان عمر پيامبر ص نور اسلام تمام جزيرة العرب را فرا گرفت ، و قبل از گذشتن يك قرن بر قسمت عمده جهان آن روز سايه افكند .\r\nو يا به خاطر آن است كه عذاب قيامت نيز نزديك است ، و اصولا آنچه قطعى و تخلف ناپذير است نزديك محسوب مىشود .\r\nبه هر حال اين سوره از سوگند به آسمان و ستارگان آغاز مىشود ، و با تهديد كافران توطئه گر و دشمنان حق و حقيقت پايان مىيابد ، و در لابلاى آن دلائلى بر معاد به طرزى زيبا و مؤثر ، و بيانى لطيف پيرامون نظارت مراقبين الهى بر انسانها ، و تسلى و دلدارى مؤمنان آمده كه همگى با عباراتى بسيار كوتاه كه در عين لطافت قاطعيت مخصوصى دارد ، منعكس شده است .\r\nخداوندا ! كيد و مكر دشمنان را كه در عصر و زمان ما فزونى گرفته متوجه خودشان كن و نقشه‌هاى شومشان را نقش بر آب فرما .\r\nپروردگارا ! در آن روزى كه سرائر و پنهانيها آشكار مىگردد ما را شرمنده مساز .\r\nبار الها ! ما قوه و ناصرى جز تو نداريم ما را به غيرت واگذار مكن .\r\nپايان سوره طارق\r\n","description":"","footnote":"","page_name":" 378 ","page_number":378},
  {"content":"\r\n\r\n‹ 87 › سوره اعلى اين سوره در مكه نازل شده و داراى 19 آيه است\r\nتاريخ شروع 24 : شعبان المعظم : 1407\r\n","description":"","footnote":"","page_name":" 379 ","page_number":379},
  {"content":"\r\n\r\nمحتواى سوره « اعلى » و فضيلت آن\r\nاين سوره در حقيقت از دو بخش تشكيل يافته ، بخشى كه در آن روى سخن به شخص پيامبر ص است و دستوراتى را در زمينه تسبيح پروردگار ، و اداى رسالت ، به او مىدهد ، و اوصاف هفتگانه اى از خداوند بزرگ در اين رابطه مىشمرد .\r\nو بخش ديگرى كه از مؤمنان خاشع ، و كافران شقى ، سخن به ميان مىآورد ، و عوامل سعادت و شقاوت اين دو گروه را به طور فشرده در اين بخش بيان مىكند .\r\nو در پايان سوره اعلام مىدارد كه اين مطالب تنها در قرآن مجيد نيامده است ، بلكه حقايقى است كه در كتب و صحف پيشين ، صحف ابراهيم و موسى ، نيز بر آن تاكيد شده است .\r\nدر فضيلت تلاوت اين سوره روايات فراوانى رسيده :\r\nاز جمله در حديثى از پيغمبر اكرم ص مىخوانيم :\r\nمن قرأها اعطاه اللَّه عشر حسنات بعدد كل حرف انزل اللَّه على ابراهيم و موسى و محمد ( صلوات اللَّه عليهم ) :\r\n« هر كسى سوره اعلى را بخواند خداوند به عدد هر حرفى كه بر ابراهيم ع و موسى ع و محمد ص نازل كرده ده حسنه به او عطا مىفرمايد » .\r\nو در حديث ديگرى از امام صادق ع مىخوانيم :\r\nمن قرأ سبح اسم ربك الاعلى فى فرائضه او نوافله قيل له يوم القيامه ادخل الجنة من اى ابواب الجنة شئت ان شاء اللَّه !\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 533 .\r\n","page_name":" 380 ","page_number":380},
  {"content":"\r\n« كسى كه سوره اعلى را در فرائض يا نوافل خود بخواند ، روز قيامت به او گفته مىشود : از هر يك از درهاى بهشت مىخواهى وارد شو ان شاء - اللَّه » ( 1 ) .\r\nدر روايات متعددى نيز آمده است هنگامى كه پيغمبر ص يا ائمه هدى ع آيه « سَبِّحِ اسْمَ رَبِّكَ الأَعْلَى » را مىخواندند بعد از آن به اين دستور عمل كرده مىفرمودند سبحان ربى الاعلى ( 2 ) .\r\nو در روايت ديگرى آمده كه يكى از ياران على ع مىگويد : بيست شب پشت سر آن حضرت نماز خواندم جز سوره سبح اسم ربك الاعلى را در نماز نمىخواند ، و مىفرمود اگر مىدانستيد چه بركاتى در آن است هر يك از شما در هر روز ده بار آن را تلاوت مىكرديد ، و هر كس آن را بخواند گويى كتب و صحف موسى و ابراهيم را تلاوت كرده است » ( 3 ) .\r\nخلاصه از مجموعه رواياتى كه در اين زمينه رسيده استفاده مىشود كه اين سوره از اهميت خاصى برخوردار است ، تا آنجا كه در حديثى از على ع مىخوانيم : اين سوره محبوب پيغمبر اكرم ص بود\r\nكان رسول اللَّه ( ص ) يحب هذه السورة سبح اسم ربك الاعلى\r\n( 4 ) .\r\nدر اينكه آيا اين سوره در مكه نازل شده يا در مدينه ؟ در ميان مفسران گفتگو است مشهور آن است كه اين سوره در مكه نازل شده است ، در حالى كه بعضى معتقدند كه مدنى است .\r\nعلامه طباطبائى ( رحمة اللَّه عليه ) ترجيح مىدهد كه قسمت اول سوره مكى باشد ، و ذيل سوره مدنى ، چرا كه در آن سخن از نماز و زكات است و طبق\r\n\r\n","description":"","footnote":"\r\n( 1 و 2 ) « همان مدرك » .\r\n( 3 ) « نور الثقلين » جلد 5 صفحه 544 .\r\n( 4 ) مجمع البيان جلد 10 صفحه 472 .\r\n","page_name":" 381 ","page_number":381},
  {"content":"\r\nتفسيرى كه از ائمه اهل بيت ع رسيده منظور « نماز عيد فطر » و « زكات فطره » است ، و مىدانيم روزه ماه مبارك و نماز عيد و زكات فطره در مدينه نازل شده است ( 1 ) .\r\nولى اين احتمال وجود دارد كه دستور به نماز و زكات در بخش آخر اين سوره يك دستور عام باشد هر چند نماز عيد فطر و زكات فطره يكى از مصاديق روشن آن محسوب مىشود ، و مىدانيم تفسير به مصداق روشن در روايات اهل بيت ع بسيار فراوان است .\r\nبنا بر اين نظر مشهور كه مىگويند تمام سوره مكى است بعيد به نظر نمىرسد ، به خصوص اينكه آيات آغاز و پايان سوره كاملا از نظر مقاطع حروف هماهنگ است ، و مشكل بتوان گفت قسمتى در مكه و قسمتى در مدينه نازل شده در روايتى نيز آمده است كه هر گروهى از مسلمانان وارد مدينه مىشدند اين سوره را براى مردم مدينه مىخواندند ( 2 ) .\r\nو اين احتمال كه فقط صدر آن خوانده مىشد و ذيل آن در مدينه نازل شده بسيار بعيد است .\r\n\r\n","description":"","footnote":"\r\n( 1 ) الميزان جلد 20 صفحه 386 .\r\n( 2 ) « تفسير در المنثور » جلد 6 صفحه 337 - اين حديث مفصل است كه ما اشاره به مفهوم اجمالى آن كرديم .\r\n","page_name":" 382 ","page_number":382},
  {"content":"\r\nسوره اعلى\r\n\r\n[ سوره الأعلى ‹ 87 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nسَبِّحِ اسْمَ رَبِّكَ الأَعْلَى ‹ 1 › الَّذِي خَلَقَ فَسَوَّى ‹ 2 › وَالَّذِي قَدَّرَ فَهَدى ‹ 3 › وَالَّذِي أَخْرَجَ الْمَرْعى ‹ 4 ›\r\nفَجَعَلَه غُثاءً أَحْوى ‹ 5 ›\r\n\r\nترجمه :\r\nبنام خداوند بخشنده مهربان 1 - نام پروردگار بلند مرتبه ات را منزه دار .\r\n2 - همان خداوندى كه آفريد و منظم كرد .\r\n3 - و همان كس كه تقدير كرد و هدايت فرمود .\r\n4 - و آن كس كه چراگاه را به وجود آورد .\r\n5 - سپس آن را خشك و سياه قرار داد .\r\n","description":"","footnote":"","page_name":" 383 ","page_number":383},
  {"content":"\r\n\r\nتفسير : خداوند بزرگ را تسبيح گوى\r\nاين سوره كه در حقيقت عصاره مكتب انبيا و دعوت پيامبران از تسبيح و تقديس پروردگار شروع مىشود در آغاز روى سخن را به پيامبر ص كرده مىفرمايد : « نام پروردگار بلند مرتبه ات را از هر عيب و نقص پاك بشمر » ( * ( سَبِّحِ اسْمَ رَبِّكَ الأَعْلَى ) * ) .\r\nجمعى از مفسران معتقدند كه منظور از « اسم » در اينجا « مسمى » است ، در حالى كه جمعى گفته‌اند منظور خود نام پروردگار است ، البته نامى كه دلالت بر مسمى مىكند ، و ميان اين دو تفسير تفاوت چندانى نيست و به هر حال منظور اين است كه نام خداوند در رديف نام بتها قرار داده نشود ، و ذات پاك او را از هر گونه عيب و نقص ، و صفات مخلوقها و عوارض جسم و جسمانيت ، و هر گونه محدوديت و نقصان منزه بشمريم ، نه همچون بت پرستان كه نام او را در كنار نام بتهاى خود قرار مىدهند ، يا كسانى كه او را جسم و جسمانى مىشمرند .\r\nتعبير به « اعلى » بيانگر اين حقيقت است كه او از هر كس و هر چيز و و هر چه تصور كنيم ، و هر خيال و قياس و گمان و وهم ، و هر گونه شرك جلى و خفى برتر و بالاتر است .\r\nتعبير به « ربك » ( پروردگارت ) اشاره به اين است كه پروردگارى كه تو مردم را به سوى او مىخوانى از پروردگار بت پرستان جدا است .\r\nو بعد از اين دو توصيف ( رب و اعلى ) در توضيح آن پنج وصف ديگر را بيان مىكند كه همگى شرح ربوبيت اعلاى پروردگار است ، مىفرمايد : « همان خداوندى كه آفريد و مرتب و منظم كرد » ( * ( الَّذِي خَلَقَ فَسَوَّى ) * ) .\r\n","description":"","footnote":"","page_name":" 384 ","page_number":384},
  {"content":"\r\n« سوى » از ماده تسويه به معنى نظام بخشيدن و مرتب نمودن است و مفهوم گسترده اى دارد كه تمام نظامات جهان را شامل مىشود ، اعم از نظاماتى كه بر منظومه‌ها و كواكب آسمان حاكم است ، و يا آنچه بر مخلوقات زمينى ، مخصوصا انسان از نظر جسم و جان ، و اينكه بعضى از مفسران آن را تنها به نظام خاص دست و پا و چشمهاى انسان ، و يا راست قامت بودن او تفسير كرده‌اند در حقيقت بيان مصداق محدودى از اين مفهوم وسيع است .\r\nو به هر حال نظام عالم آفرينش كه از بزرگترين منظومه‌هاى آسمانى را شامل مىشود تا موضوعات ساده اى همچون خطوط سر انگشتهاى انسان كه در سوره قيامت به آن اشاره شده بَلى قادِرِينَ عَلى أَنْ نُسَوِّيَ بَنانَه ( قيامت 4 ) شاهد گويايى بر ربوبيت او ، و اثبات وجود پروردگار است ، و در اين تعبير كوتاه يك دنيا مطلب نهفته است .\r\nبعد از مساله آفرينش و نظم بندى خلقت ، به موضوع برنامه ريزى براى حركت كمالى ، و هدايت موجودات در اين مسير ، پرداخته ، مىافزايد : « همان كسى كه تقدير كرد و هدايت فرمود » ( * ( وَالَّذِي قَدَّرَ فَهَدى ) * ) .\r\nمنظور از « تقدير » همان اندازه گيرى و تعيين برنامه‌هاى حركت به سوى اهدافى است كه موجودات به خاطر آن آفريده شده‌اند .\r\nو منظور از « هدايت » همان هدايت تكوينى است كه به صورت انگيزه‌ها و قوانينى كه به بر هر موجودى حاكم ساخته ( اعم از انگيزه‌هاى درونى و برونى مىباشد .\r\nفى المثل از يك سو پستان مادر و شير آن را براى تغذيه طفل آفريده و به مادر عاطفه شديد مادرى داده و از سوى ديگر در طفل انگيزه اى آفريده كه او را\r\n","description":"","footnote":"","page_name":" 385 ","page_number":385},
  {"content":"\r\nبه سوى پستان مادر مىكشاند ، و اين آمادگى و جاذبه دو جانبه در مسير هدف ، در همه موجودات ديده مىشود .\r\nخلاصه اينكه : دقت در ساختمان هر موجود و مسيرى را كه در طول عمر خود طى مىكند ، به وضوح اين حقيقت را نشان مىدهد كه برنامه ريزى دقيقى دارد ، و دست هدايت نيرومندى پشت سر آن است ، و آن براى اجراى اين برنامه‌ها كمك مىكند ، و اين نشانه ديگرى از ربوبيت پروردگار است .\r\nالبته در مورد انسان غير از برنامه هدايت تكوينى ، نوع هدايت ديگرى وجود دارد كه از طريق وحى و ارسال انبياء صورت مىگيرد ، و هدايت تشريعى نام دارد ، و جالب اينكه هدايت تشريعى انسان نيز در تمام زمينه‌ها مكمل هدايت تكوينى او است .\r\nنظير اين معنى در آيه 50 طه نيز آمده است ، آنجا كه موسى ع در مقابل اين سؤال فرعون كه مىگويد : پروردگار شما كيست « ؟ فَمَنْ رَبُّكُما يا مُوسى ؟\r\nجواب مىدهد : رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى : « پروردگار ما كسى است كه به هر موجودى آنچه را لازمه آفرينش او بود داد ، سپس رهبريش كرد » .\r\nمفهوم اين سخن در زمان موسى بن عمران يا نزول قرآن گرچه اجمالا معلوم بود ، ولى امروز با پيشرفت علوم و دانش بشرى در زمينه شناخت انواع موجودات ، مخصوصا جانداران و گياهان ، از هر زمان آشكارتر شده است ، و هزاران هزار كتاب در زمينه اين « تقدير » و « هدايت تكوينى » نوشته شده ، و در عين حال اعتراف مىكنند ، آنچه هنوز ناگفته مانده به مراتب بيشتر است .\r\n","description":"","footnote":"","page_name":" 386 ","page_number":386},
  {"content":"\r\nدر مرحله بعد اشاره به گياهان و مخصوصا مواد غذايى چهار پايان كرده ، مىافزايد : « آن كسى كه چراگاه را به وجود آورد و از دل زمين بيرون فرستاد » ( * ( وَالَّذِي أَخْرَجَ الْمَرْعى ) * ) .\r\nتعبير به « اخرج » از ماده « اخراج » اشاره به اين است كه گويى همه اينها در دل زمين وجود داشته ، و خداوند آنها را بيرون فرستاده ، بديهى است تغذيه حيوانات مقدمه اى است براى تغذيه انسان ، و فايده آن سرانجام به انسانها باز مىگردد .\r\nو بعد مىافزايد : « سپس خداوند آن را خشك و سياه قرار داد » ( * ( فَجَعَلَه غُثاءً أَحْوى ) * ) .\r\n« غثاء » در اصل به معنى گياهان خشكى است كه روى سيلاب قرار مىگيرد ، همچنين به كفهايى كه روى ديگ در حال جوشيدن پيدا مىشود « غثاء » مىگويند ، و اين تعبير به عنوان كنايه از هر چيزى كه ضايع مىشود و بيهوده از دست مىرود استعمال مىشود ، و در آيه مورد بحث به معنى گياهان خشكيده و در هم ريخته است .\r\n« احوى » از ماده « حوه » ( بر وزن قوه ) به معنى رنگ سبز سير و گاه به معنى رنگ سياه آمده است .\r\nو هر دو به يك معنى باز مىگردد ، چرا كه رنگ سبز سير همواره متمايل به سياهى است ، و اين تعبير به خاطر آن است كه گياهان خشك هنگامى كه روى هم متراكم مىشوند تدريجا ميل به سياهى پيدا مىكنند .\r\nانتخاب اين تعبير با اينكه در مقام بيان نعمتهاى الهى است ممكن است به يكى از سه علت بوده باشد :\r\n","description":"","footnote":"","page_name":" 387 ","page_number":387},
  {"content":"\r\nنخست اينكه اين وضع گياهان بازگو كننده فناى دنيا است ، و هميشه درس عبرتى براى انسانها محسوب مىشود ، همان گياهى كه در فصل بهار سرسبز و خرم و با طراوت و نشاط آفرين بود با گذشت چند ماه خشك و بى فروغ و مرده و سياه رنگ مىشود ، و با زبان حال بيانگر ناپايدارى دنيا و گذشت سريع روزگار است .\r\nديگر اينكه : گياهان خشكيده هنگامى كه روى هم متراكم مىشوند و مىپوسند تبديل به نوعى كود طبيعى مىشوند كه به زمين قدرت كافى براى پرورش گياهان تازه مىدهد .\r\nسوم اينكه بعضى گفته‌اند در اين آيه اشاره اى است به مساله پيدايش زغال سنگ از گياهان و درختان ، زيرا مىدانيم زغال سنگ كه يكى از مهمترين منابع انرژى در كره زمين است ، و بشر در زندگى روزمره و صنايع خود از آن استفاده فراوان كرده و مىكند ، باقيمانده گياهان و درختانى است كه ميليونها سال قبل خشكيده و در زمين دفن شده ، و با گذشت زمان متحجر و سياه رنگ گشته است .\r\nبعضى از دانشمندان معتقدند مراتعى كه امروز به صورت زغال سنگ در آمده‌اند حدود دويست و پنجاه ميليون سال قبل روئيده سپس در دل زمين مدفون شده است ! اين مراتع بقدرى زيادند كه اگر مصرف فعلى زغال سنگ دنيا را در نظر بگيريم نياز بيش از چهار هزار سال مردم دنيا را تامين مىكند ( 1 ) .\r\nالبته تفسير آيه به خصوص معنى اخير بعيد به نظر مىرسد ولى آيه مىتواند معنى جامعى داشته باشد كه هر سه تفسير در آن جمع گردد .\r\n\r\n","description":"","footnote":"\r\n( 1 ) تفسير اخير در كتاب « قرآن بر فراز اعصار » نوشته « ع - نوفل » ترجمه بهرامپور آمده است ( صفحه 123 ) .\r\n","page_name":" 388 ","page_number":388},
  {"content":"\r\nبه هر حال * ( غُثاءً أَحْوى ) * ( گياهان خشكيده تيره رنگ ) منافع زيادى در بر دارد هم غذاى مناسبى است براى زمستان حيوانات ، و هم وسيله اى است براى سوخت و سوز انسان ، و هم كود مناسبى است براى زمينها .\r\nقابل توجه اينكه در هفت توصيفى كه در آيات فوق آمده ( ربوبيت علو - خلقت - تسويه - تقدير - هدايت - روياندن گياهان ) .\r\nدر حقيقت مساله ربوبيت عالى پروردگار با پنج وصف اخير به نحو احسن تشريح شده است كه مطالعه آنها انسان را به خوبى به مقام ربوبيت والاى خداوند آشنا مىسازد ، و نور ايمان را در دل او مىافكند ، و مهمترين نعمتهاى الهى را به طور اجمال بازگو مىكند ، و حسن شكرگزارى را در آدمى برمىانگيزد .\r\n\r\nنكته :\r\nمساله تقدير ( اندازه گيرى ) و هدايت عمومى موجودات كه در آيات فوق از مظاهر ربوبيت پروردگار شمرده شده ، از مسائلى است كه هر قدر زمان بر آن بگذرد و علم و دانش بشر پيشرفت كند حقايق بيشترى از آن بروز مىكند .\r\nاكتشافات علمى به ما امكان مىدهد كه چهره‌هاى تازه و شگفتآور و شوقانگيزترى از اين تقدير و هدايت را در تمام ذرات جهان بنگريم ، بعضى از مفسران در اينجا با استناد به نوشته‌هاى دانشمند معروف « كمريسى موريسن » در كتاب « راز آفرينش انسان » نمونه هايى از اين راز بزرگ را در مورد هدايت حيوانات و انواع مختلف جانداران آورده است كه ذيلا به قسمتى از آن با مختصر تغيير و تكميل اشاره مىشود .\r\n1 - پرندگان مهاجر كه گاهى در سال هزاران كيلومتر را بر فراز اقيانوسها و جنگلها و بيابانها مىپيمايند هرگز آشيانه خود را گم نمىكنند ، و بعد از بازگشت\r\n","description":"","footnote":"","page_name":" 389 ","page_number":389},
  {"content":"\r\nدرست به وطن اصلى باز مىگردند ، و همچنين زنبوران عسل هر قدر از كندوى خود دور شوند و باد آنها از اين طرف و آن طرف ببرد باز دقيقا به آشيانه خود بر مىگردند ، در حالى كه انسان براى بازگشت به وطن احتياج به نشانه‌ها و آدرسهاى دقيق و راهنما دارد .\r\n2 - حشرات چشمهاى ميكروسكوبى ( ذره بين ) دارند كه ساختمان و قدرت ديد آن انسان را به حيرت وا مىدارد ، در حالى كه بازهاى شكارى داراى چشمهاى تلسكوپى ( دوربين ) هستند .\r\n3 - انسان براى پيدا كردن راه خويش در شب بايد از منبع نور استفاده كند ، ولى بسيارى از پرندگان در نهايت ظلمت و تاريكى شب اهداف خود را مىبينند ، و اين از طريق چشمانى است كه در برابر اشعه ، ما دون قرمز حساسيت دارد و همچنين دستگاه رادار مانندى است كه در وجود بعضى از آنها به يادگار گذاشته شده است .\r\n4 - سگها به خاطر داشتن شامه اضافى مىتوانند هر حيوانى را در مسير آنها باشند از طريق بو بشناسند ، در حالى كه انسان حتى با وسائلى كه در دست دارد قادر به چنين مطلبى نيست .\r\n5 - تمام حيوانات صداهايى را كه شدت ارتعاش آن بيرون از قدرت سامعه ما است درك مىكنند ، و شنوايى آنها به مراتب از شنوايى ما دقيقتر است ، هر چند انسان توانسته است اين مطلب را با وسائل و ابزار علمى جبران كند و صداى بال مگسى را كه چندين كيلومتر از او دور است آن چنان بشنود كه گويى روى لاله گوش او قرار گرفته ! و شايد اين تفاوت قدرتى را كه خداوند ميان انسان و حيوان قائل شده به خاطر همين است كه انسان از طريق علم و عقل قادر بر جبران ضعفهايش مىباشد ولى حيوانات چنين نيستند .\r\n6 - نوعى ماهى كوچك است كه سالها در دريا زندگى مىكند سپس براى\r\n","description":"","footnote":"","page_name":" 390 ","page_number":390},
  {"content":"\r\nتخمريزى به همان نهرى كه در آن متولد شده است باز مىگردد و بر ضد امواج پيش مىرود موطن اصلى را كه مناسبت پرورش او است بعد از سالها آن در فاصله دور دستى پيدا مىكند ! 7 - و از اين عجيبتر داستان بعضى از حيوانات آبى است كه آنها عكس اين مسير را طى مىكنند .\r\n","description":"","footnote":"","page_name":" 391 ","page_number":391},
  {"content":"\r\n\r\n[ سوره الأعلى ‹ 87 › : آيات 6 تا 13 
  ]\r\nسَنُقْرِئُكَ فَلا تَنْسى ‹ 6 › إِلَّا ما شاءَ اللَّه إِنَّه يَعْلَمُ الْجَهْرَ وَما يَخْفى ‹ 7 › وَنُيَسِّرُكَ لِلْيُسْرى ‹ 8 › فَذَكِّرْ إِنْ نَفَعَتِ الذِّكْرى ‹ 9 › سَيَذَّكَّرُ مَنْ يَخْشى ‹ 10 ›\r\nوَ يَتَجَنَّبُهَا الأَشْقَى ‹ 11 › الَّذِي يَصْلَى النَّارَ الْكُبْرى ‹ 12 › ثُمَّ لا يَمُوتُ فِيها وَلا يَحْيى ‹ 13 ›\r\n\r\nترجمه :\r\n6 - ما به زودى ( قرآن را ) بر تو قرائت مىكنيم و هرگز فراموش نخواهى كرد .\r\n7 - مگر آنچه را خدا بخواهد ، كه او آشكار و پنهان را مىداند .\r\n8 - و ما تو را براى انجام هر كار خير آماده مىكنيم .\r\n9 - پس تذكر ده اگر تذكر مفيد باشد .\r\n10 - و به زودى آنها كه از خدا مىترسند متذكر مىشوند .\r\n11 - اما بدبختترين افراد از آن دورى مىگزيند .\r\n12 - همان كسى كه در آتش بزرگ وارد مىشود .\r\n13 - سپس در آن آتش نه مىميرد و نه زنده مىشود .\r\n","description":"","footnote":"","page_name":" 392 ","page_number":392},
  {"content":"\r\n\r\nتفسير : ما تو را براى هر كار خير آماده مىكنيم\r\nدر آيات گذشته سخن از ربوبيت و « توحيد » پروردگار بود و به دنبال آن در آيات مورد بحث سخن از قرآن و « نبوت » پيامبر ص است ، در آيات گذشته سخن از « هدايت عمومى » موجودات بود ، و در آيات مورد بحث سخن از « هدايت نوع انسان » است ، و بالآخره در آيات گذشته تسبيح پروردگار على اعلى آمده بود ، و در اين آيات از قرآن كه بيانگر اين تسبيح است سخن به ميان مىآورد .\r\nمىفرمايد : « ما به زودى بر تو قرائت مىكنيم و هرگز فراموش نخواهى كرد ( * ( سَنُقْرِئُكَ فَلا تَنْسى ) * ) .\r\nبنا بر اين هنگام نزول وحى عجله مكن ، و هرگز نگران فراموش كردن آيات الهى مباش ، آن كس كه اين آيات بزرگ را براى هدايت انسانها بر تو فرستاده ، هم او حافظ و نگاهبان آنها است ، آرى او نقش اين آيات را در سينه پاك تو ثابت مىدارد ، به طورى كه هرگز گرد و غبار نسيان بر آن نخواهد نشست .\r\nاين نظير مطلبى است كه در آيه 114 سوره طه آمده است : فلا تعجل بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه وَقُلْ رَبِّ زِدْنِي عِلْماً : « براى خواندن قرآن پيش از آنكه وحى آن بر تو تمام شود عجله مكن ، و بگو پروردگارا علم مرا افزون كن » و در آيه 16 سوره قيامت مىخوانيم لا تُحَرِّكْ بِه لِسانَكَ لِتَعْجَلَ بِه إِنَّ عَلَيْنا جَمْعَه وَقُرْآنَه : « زبان خود را به قرآن حركت مده پيش از آنكه وحى بر تو تمام شود ، بر ما است كه آن را جمعآورى كنيم و بر تو بخوانيم » .\r\n","description":"","footnote":"","page_name":" 393 ","page_number":393},
  {"content":"\r\nسپس براى اثبات قدرت خداوند و اينكه هر خير و بركتى است از ناحيه او است مىافزايد : ( تو چيزى از آيات الهى را فراموش نمىكنى ) مگر آنچه را خدا بخواهد كه او آشكار و پنهان را مىداند « ( * ( إِلَّا ما شاءَ اللَّه إِنَّه يَعْلَمُ الْجَهْرَ وَما يَخْفى ) * ) .\r\nمفهوم اين تعبير آن نيست كه پيامبر ص چيزى از آيات الهى را فراموش مىكند و الا از گفتار او سلب اطمينان خواهد شد بلكه هدف بيان اين حقيقت است كه موهبت حفظ آيات الهى از سوى خدا است ، و لذا هر لحظه بخواهد مىتواند آن را از پيامبرش بگيرد ، و يا به تعبير ديگر هدف بيان تفاوت علم ذاتى خداوند و علم موهبتى پيامبرش ص است .\r\nاين آيه در حقيقت شبيه چيزى است كه در باره خلود بهشتيان در آيه 108 سوره هود آمده است : وَأَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ : « سعادتمندان هميشه در بهشت خواهند بود نه ما دام كه آسمانها و زمين برپا است ، مگر آنچه را پروردگار تو بخواهد اين عطائى است كه هرگز قطع نمىشود » .\r\nمسلم است كه بهشتيان هرگز از بهشت بيرون نمىروند و ذيل آيه خود گواه اين موضوع است ، بنا بر اين جمله « إِلَّا ما شاءَ رَبُّكَ » اشاره به حاكميت اراده و قدرت خداوند ، و ارتباط همه چيز به مشيت و خواست او است ، هم در آغاز پيدايش و هم در بقاء .\r\nاز جمله امورى كه بر اين معنى گواهى مىدهد اين است كه حفظ بعضى از مسائل و فراموشى بعضى ديگر در ميان همه انسانها است ، و اين امتيازى نيست كه خداوند آن را به عنوان يك موهبت براى پيامبرش بيان كند ، بنا بر اين منظور حفظ تمامى آيات قرآن و احكام و معارف اسلام است .\r\nبعضى نيز گفته‌اند منظور از اين استثناء آياتى است كه هم محتوا و هم تلاوت\r\n","description":"","footnote":"","page_name":" 394 ","page_number":394},
  {"content":"\r\nآن هر دو نسخ شده است .\r\nولى اين تفسير بسيار بعيد به نظر مىرسد ، اصولا وجود چنين آياتى ثابت نيست .\r\nبعضى نيز احتمال داده‌اند كه استثناء از مساله قرائت باشد ، بنا بر اين مفهوم آيه چنين مىشود : « ما به زودى بر تو قرائت مىكنيم و آيات خود را بيان مىداريم ، مگر آياتى كه پروردگارت اراده كرده كه در علم مخزون او مكتوم باشد » اين تفسير نيز با توجه به سياق آيه بعيد به نظر مىرسد .\r\nجمله « * ( إِنَّه يَعْلَمُ الْجَهْرَ وَما يَخْفى ) * » در حقيقت بيان علت مطلبى است كه در جمله « سنقرئك » آمده است ، اشاره به اينكه خداوندى كه از تمام حقايق آشكار و پنهان با خبر است ، آنچه مورد نياز بشر بوده و هست از طريق وحى به تو القا مىكند ، و چيزى را در اين زمينه فروگذار نخواهد كرد .\r\nاين احتمال نيز وجود دارد كه منظور اين است كه پيامبر ص در گرفتن وحى عجله نكند ، و از نسيان و فراموشكارى بيم نداشته باشد ، چرا كه خداوند عالم به حقايق آشكار و پنهان وعده داده است كه او چيزى را فراموش نكند .\r\nبه هر حال اين يكى از معجزات پيغمبر اسلام ص است كه آيات و سوره‌هاى طولانى را با يك بار تلاوت جبرئيل به خاطر مىسپرد ، و هميشه به خاطر داشت ، و چيزى را فراموش نمىكرد .\r\nسپس پيامبر ص را دلدارى داده ، مىافزايد : « ما تو را به انجام هر كار خيرى توفيق مىدهيم و كارها را بر تو آسان مىسازيم » ( * ( وَنُيَسِّرُكَ لِلْيُسْرى ) * ) ( 1 ) .\r\n\r\n","description":"","footnote":"\r\n( 1 ) بعضى گفته‌اند كه مفهوم آيه در واقع « نيسر اليسرى لك » مىباشد كه به عنوان تاكيد تقديم و تاخيرى در آن انجام گرديده ، « و نيسرك لليسرى » شده البته اين در صورتى است كه نيسرك به معنى « نوفقك » نباشد و الا نيازى به تقديم و تاخير ندارد ( دقت كنيد ) .\r\n","page_name":" 395 ","page_number":395},
  {"content":"\r\nو به تعبير ديگر هدف بيان اين حقيقت است كه در راهى كه تو در پيش دارى مشكلات و سختيها فراوان است ، هم در راه گرفتن وحى و حفظ آن ، و هم در تبليغ رسالت و اداى آن ، و هم در انجام كارهاى خير و عمل به آن ، ما در تمام اين امور ( دريافت وحى و ابلاغ و نشر و تعليم و عمل كردن به آن ) به تو يارى مىدهيم و مشكلات را بر تو آسان مىسازيم .\r\nاين جمله ممكن است اشاره به محتواى دعوت پيامبر ص و تكاليف و برنامه‌هاى الهى نيز باشد يعنى محتواى آن آسان ، و شريعت او شريعت سمحه سهله است ، و تكاليف شاق و كمرشكن در اين آئين الهى وجود ندارد .\r\nبنا بر اين ، آيه فوق مفهوم بسيار وسيعى دارد هر چند بسيارى از مفسران آن را در يكى از ابعادش محدود كرده‌اند .\r\nو به راستى اگر يارى و توفيق و نصرت الهى نبود پيروزى پيامبر ص بر آن همه مشكلات غير ممكن بود .\r\nزندگانى خود پيامبر ص نيز نمونه كاملى از تعليم اين حقيقت بود .\r\nاو در هيچ چيز ، اعم از لباس و خوراك و مركب و وسائل زندگى ، سختگير نبود ، هر غذاى مناسبى را تناول مىفرمود ، هر گونه لباسى را كه زنندگى نداشت مىپوشيد ، گاه در بستر مىآرميد ، و گاه روى فرش ، و گاه حتى روى شنهاى بيابان ، و از هر گونه تعلق و تقيدى آزاد بود .\r\nبعد از بيان موهبت وحى آسمانى به پيغمبر اكرم ص ، و وعده توفيق و تسهيل امور براى او ، به ذكر مهمترين وظيفه او پرداخته ، مىفرمايد : « پس تذكر ده اگر تذكر مفيد باشد » ( * ( فَذَكِّرْ إِنْ نَفَعَتِ الذِّكْرى ) * ) .\r\nبعضى گفته‌اند : منظور اين است كه تذكر به هر حال سودمند است ،\r\n","description":"","footnote":"","page_name":" 396 ","page_number":396},
  {"content":"\r\nو افرادى كه به هيچوجه از آن منتفع نشوند كمند ، بعلاوه حد اقل موجب اتمام حجت بر منكران مىشوند كه اين خود منفعت بزرگى است ( 1 ) .\r\nدر حالى كه بعضى عقيده دارند آيه محذوفى دارد و مفهومش اين است تذكر ده خواه مفيد باشد يا نباشد ، « فذكر ان نفعت الذكرى او لم تنفع » و در حقيقت شبيه چيزى است كه در آيه 81 سوره نحل آمده است وَجَعَلَ لَكُمْ سَرابِيلَ تَقِيكُمُ الْحَرَّ : « خداوند براى شما پيراهنهايى قرار داد كه شما را از گرما ( و سرما ) حفظ مىكند » در اين آيه فقط « گرما » ذكر شده و « سرما » به قرينه مقابله معلوم مىشود .\r\nولى بعضى از مفسران اصرار دارند كه « جمله شرطيه » در اينجا مفهوم دارد ، و منظور اين است كه در آن جايى بايد تذكر دهى كه مفيد است ، و در آنجا كه هيچ فايده اى ندارد لازم نيست .\r\nاين احتمال نيز داده شده كه « ان » در اينجا « شرطيه » نباشد ، بلكه به معنى « قد » و براى تاكيد و تحقيق است و مفهوم جمله اين است : تذكر ده كه تذكر مفيد و سودمند است .\r\nاز ميان اين چهار تفسير ، تفسير اول از همه مناسبتر به نظر مىرسد .\r\nبرنامه عملى پيغمبر اكرم ص نيز گواه بر اين است كه او براى تبليغات و تذكرات خود هيچ قيد و شرطى قائل نبود و همگان را وعظ مىكرد و انذار مىنمود .\r\n\r\n","description":"","footnote":"\r\n( 1 ) و اينكه قرآن مىگويد : « * ( سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) * » « براى آنها يكسان است چه انذارشان كنى يا نكنى ( بقره - 6 ) تنها در مورد اقليتى از مردم است و گرنه اكثريت خواه ناخواه تحت تاثير سخنان بليغ و رسا واقع مىشوند ، منتها بعضى زيادتر ، بعضى كمتر ، و بعضى بسيار كمتر ولى به هر حال سخنان سنجيده غالبا اثر دارد ، بنا بر اين جمله شرطيه در اينجا از قبيل قيد غالبى است كه مفهوم ندارد .\r\n","page_name":" 397 ","page_number":397},
  {"content":"\r\nدر آيات بعد به عكس العمل مردم در برابر تذكر وعظ و انذار پرداخته ، و آنها را به دو گروه تقسيم مىكند : مىفرمايد : « به زودى آنها كه از خدا مىترسند و احساس مسئوليت مىكنند متذكر مىشوند » ( * ( سَيَذَّكَّرُ مَنْ يَخْشى ) * ) .\r\nآرى تا روح « خشيت » و ترس ، و يا به تعبير ديگر روح « حقطلبى » و « حق جويى » كه مرتبه اى از تقوا است در انسان وجود نداشته باشد از مواعظ الهى و تذكرات پيامبران نفعى نمىبرد ، لذا در آغاز سوره بقره قرآن را مايه هدايت براى پرهيزگاران شمرده مىگويد : هُدىً لِلْمُتَّقِينَ .\r\nو در آيه بعد به گروه دوم پرداخته مىافزايد : « اما بدبختترين افراد از آن دورى مىگزينند » ( يَتَجَنَّبُهَا الأَشْقَى ) ( 1 ) .\r\nدر بعضى از روايات آمده است كه ابن عباس مىگويد : آيه « * ( سَيَذَّكَّرُ مَنْ يَخْشى ) * » در باره « عبد اللَّه بن ام مكتوم » آن مرد نابيناى پاكدل حق طلب نازل شده ، و بعضى گفته‌اند : آيه « يَتَجَنَّبُهَا الأَشْقَى » در باره « وليد بن مغيره » و « عتبة بن ربيعه » است كه از سران شرك و كفر بودند ( 2 ) .\r\nبعضى گفته‌اند كه منظور از « اشقى » در اينجا معاندين و دشمنان حق است ، چرا كه مردم سه گروهند : گروهى عارف و آگاه ، و گروهى متوقف و شاك ، و گروهى معاند ، و طبيعى است كه گروه اول و دوم از تذكرات منتفع مىشوند ، تنها گروه سودمند كه بهره مثبتى نمىگيرند و تنها تاثير تذكر در مورد آنها همان\r\n\r\n","description":"","footnote":"\r\n( 1 ) ضمير در « يتجنبها » به « ذكرى » بر مىگردد كه در آيات قبل آمده است ( دقت كنيد ) .\r\n( 2 ) « تفسير قرطبى » جلد 10 صفحه 7110 - قسمت دوم در « تفسير كشاف » و « روح المعانى » ذيل آيات مورد بحث آمده .\r\n","page_name":" 398 ","page_number":398},
  {"content":"\r\nاتمام حجت است .\r\nضمنا از اين آيه استفاده مىشود كه پيامبر ص گروه سوم را هم نيز مشمول تذكرات خود قرار مىداد ، ولى آنها دورى مىكردند و چهره بر مىتافتند .\r\nقابل توجه اين است كه در اين دو آيه « شقاوت » نقطه مقابل « خشيت » قرار داده شده ، در حالى كه قاعده بايد در مقابل سعادت قرار گيرد ، و اين به خاطر آن است كه ريشه اصلى سعادت و خوشبختى انسان ، همان احساس مسئوليت و خشيت است .\r\nو در آيه بعد سرنوشت گروه اخير را چنين بيان مىكند « همان شقاوتمندى كه در آتش بزرگ دوزخ وارد مىشود ، و در آن جاى مىگيرد » ( * ( الَّذِي يَصْلَى النَّارَ الْكُبْرى ) * ) .\r\n« سپس در آن آتش براى هميشه مىماند ، نه مىميرد ، و نه زنده مىشود » ( * ( ثُمَّ لا يَمُوتُ فِيها وَلا يَحْيى ) * ) .\r\nيعنى نه مىميرد كه آسوده گردد ، و نه حالتى را كه در آن است مىتوان زندگى نام نهاد ، بلكه دائما در ميان مرگ و زندگى دست و پا مىزند ، و اين بدترين بلا و مصيبت براى آنها است .\r\nدر اينكه منظور از « * ( النَّارَ الْكُبْرى ) * » ( آتش بزرگ ) چيست ؟ جمعى گفته‌اند منظور پائينترين طبقه جهنم و اسفل السافلين است ، چرا چنين نباشد كه آنها شقىترين و معاندترين مردم بودند ، و عذاب آنها نيز بايد سختترين و هولناكترين عذاب باشد .\r\nولى بعضى گفته‌اند كه توصيف اين آتش به « كبرى » در مقابل آتش « صغرى » است ، يعنى آتشهاى اين دنيا مىباشد ، همانگونه كه در حديثى آمده كه امام\r\n","description":"","footnote":"","page_name":" 399 ","page_number":399},
  {"content":"\r\nصادق ع فرمود :\r\nان ناركم هذه جزء من سبعين جزء من نار جهنم ، و قد اطفئت سبعين مرة بالماء ثم التهبت و لو لا ذلك ما استطاع آدمى ان يطيقها :\r\n« اين آتش شما جزئى از هفتاد جزء از آتش دوزخ است ، كه هفتاد مرتبه با آب خاموش شده ، باز شعله ور گرديده و اگر چنين نبود هيچ انسانى قدرت تحمل آن را نداشت و نمىتوانست در كنار آن قرار گيرد ( 1 ) .\r\nدر دعاى معروف كميل كه از امير مؤمنان على ع منقول است در باره مقايسه آتش دنيا و آخرت مىخوانيم : على ان ذلك بلاء و مكروه قليل مكثه يسير بقائه قصير مدته : « اين بلا و مكروهى است كه توقف آن كم و بقايش مختصر و مدتش كوتاه است » .\r\n\r\n","description":"","footnote":"\r\n( 1 ) « بحار الانوار » جلد 8 صفحه 288 حديث 21 .\r\n","page_name":" 400 ","page_number":400},
  {"content":"\r\n\r\n[ سوره الأعلى ‹ 87 › : آيات 14 تا 19 
  ]\r\nقَدْ أَفْلَحَ مَنْ تَزَكَّى ‹ 14 › وَذَكَرَ اسْمَ رَبِّه فَصَلَّى ‹ 15 › بَلْ تُؤْثِرُونَ الْحَياةَ الدُّنْيا ‹ 16 › وَالآخِرَةُ خَيْرٌ وَأَبْقى ‹ 17 › إِنَّ هذا لَفِي الصُّحُفِ الأُولى ‹ 18 ›\r\nصُحُفِ إِبْراهِيمَ وَمُوسى ‹ 19 ›\r\n\r\nترجمه :\r\n14 - مسلما رستگار مىشود كسى كه خود را تزكيه كند .\r\n15 - و نام پروردگارش را به ياد آورد و نماز بخواند .\r\n16 - بلكه شما حيات دنيا را مقدم مىداريد .\r\n17 - در حالى كه آخرت بهتر و پايدارتر است .\r\n18 - اين دستورات در كتب آسمانى پيشين آمده است .\r\n19 - كتب ابراهيم و موسى .\r\n\r\nتفسير : برنامه اى كه در همه كتب آسمانى آمده\r\nدر آيات قبل اشاره اى به مجازات سخت كفار معاند ، و دشمنان حق شده\r\n","description":"","footnote":"","page_name":" 401 ","page_number":401},
  {"content":"\r\nبود ، و در آيات مورد بحث به نجات اهل ايمان و عوامل اين نجات اشاره مىكند ، نخست مىفرمايد « مسلما رستگار مىشود كسى كه خود را تزكيه كند » ( * ( قَدْ أَفْلَحَ مَنْ تَزَكَّى ) * ) .\r\n« و نام پروردگارش را به ياد آورد و به دنبال آن نماز بخواند » ( * ( وَذَكَرَ اسْمَ رَبِّه فَصَلَّى ) * ) .\r\nبه اين ترتيب عامل فلاح و رستگارى و پيروزى و نجات را سه چيز مىشمرد :\r\n« تزكيه » و « ذكر نام خداوند » و سپس « بجا آوردن نماز » .\r\nدر اينكه منظور از « تزكيه » چيست تفسيرهاى گوناگونى ذكر كرده‌اند :\r\nنخست اينكه منظور پاكسازى روح از شرك است ، به قرينه آيات قبل ، و نيز به قرينه اينكه مهمترين پاكسازى همان پاكسازى از شرك است .\r\nديگر اينكه منظور پاكسازى دل از رذائل اخلاقى و انجام اعمال صالح است ، به قرينه آيات فلاح در قرآن مجيد از جمله آيات آغاز سوره مؤمنون كه فلاح را در گرو اعمال صالح مىشمرد ، و به قرينه آيه 9 سوره شمس كه بعد از ذكر مساله تقوى و فجور مىفرمايد : قَدْ أَفْلَحَ مَنْ زَكَّاها : « رستگار شد كسى كه نفس خود را از فجور و اعمال زشت پاك كرد و به زينت تقوى بياراست » .\r\nديگر اينكه منظور « زكات فطره » در روز عيد فطر است كه نخست بايد زكات را پرداخت و بعد نماز عيد را بجا آورد ، چنان كه در روايات متعددى از امام صادق ع اين معنى نقل شده است ( 1 ) .\r\nهمين معنى در منابع اهل سنت از امير مؤمنان على ع روايت شده ( 2 ) .\r\n\r\n","description":"","footnote":"\r\n( 1 ) « نور الثقلين » جلد 5 صفحه 556 حديث 19 و 20 .\r\n( 2 ) « روح المعانى » جلد 30 صفحه 110 - « تفسير كشاف » جلد 4 صفحه 740 .\r\n","page_name":" 402 ","page_number":402},
  {"content":"\r\nدر اينجا اين سؤال مطرح است كه سوره اعلى سوره مكى است ، و در مكه نه زكات فطر مقرر شده بود ، و نه روزه ماه مبارك ، و نه مراسم نماز عيد فطر .\r\nدر پاسخ اين سؤال بعضى گفته‌اند كه هيچ مانعى ندارد آغاز اين سوره در مكه نازل شده باشد و پايانش در مدينه .\r\nاين احتمال نيز قويا وجود دارد كه تفسير فوق از قبيل بيان يك مصداق روشن و تطبيق آيه بر فرد واضح است .\r\nبعضى نيز « تزكيه » را در اينجا به معنى دادن صدقه مالى دانسته‌اند .\r\nمهم اين است كه « تزكيه » معنى وسيعى دارد كه همه اين مفاهيم را در بر مىگيرد ، هم پاكسازى روح از آلودگى شرك ، و هم پاكسازى از اخلاق رذيله ، و هم پاكسازى عمل از محرمات ، و هر گونه ريا ، و هم پاكسازى مال و جان به وسيله دادن زكات در راه خدا ، زيرا طبق آيه خُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها : « از اموال آنها صدقه اى ( زكات ) بگير تا آنها را به وسيله آن پاكسازى و تزكيه كنى » دادن زكات سبب پاكى روح و جان است .\r\nبنا بر اين ، تمام تفسيرها ممكن است در معنى گسترده آيه جمع باشد .\r\nقابل توجه اينكه : در آيات فوق نخست سخن از تزكيه و بعد ذكر پروردگار و سپس نماز است .\r\nبه گفته بعضى از مفسران مراحل عملى مكلف سه مرحله است :\r\nنخست « ازاله عقائد فاسده از قلب » سپس « حضور معرفة اللَّه و صفات و اسماء او در دل » و سوم « اشتغال به خدمت » آيات فوق در سه جمله كوتاه اشاره به اين سه مرحله كرده است ( 1 ) .\r\nاين نكته نيز قابل توجه است كه « نماز » را فرع بر « ذكر پروردگار » مىشمرد ، اين به خاطر آن است كه تا به ياد او نيفتد و نور ايمان در دل او پرتو افكن\r\n\r\n","description":"","footnote":"\r\n( 1 ) « تفسير فخر رازى » جلد 31 صفحه 147 .\r\n","page_name":" 403 ","page_number":403},
  {"content":"\r\nنشود به نماز نمىايستد ، بعلاوه نمازى ارزشمند است كه توأم با ذكر او و ناشى از ياد او باشد ، و اينكه بعضى ذكر پروردگار را تنها به معنى « اللَّه اكبر » يا « بسم اللَّه الرحمن الرحيم » كه در آغاز نماز گفته مىشود تفسير كرده‌اند در حقيقت بيان مصداقهايى از آن است .\r\nسپس به عامل اصلى انحراف از اين برنامه فلاح و رستگارى اشاره كرده ، مىافزايد : « بلكه شما حيات دنيا را مقدم مىداريد » ( * ( بَلْ تُؤْثِرُونَ الْحَياةَ الدُّنْيا ) * ) .\r\n« در حالى كه آخرت بهتر و پايدارتر است » ( * ( وَالآخِرَةُ خَيْرٌ وَأَبْقى ) * ) .\r\nو اين در حقيقت همان مطلبى است كه در احاديث نيز آمده : حب الدنيا رأس كل خطيئة : « محبت دنيا سرچشمه هر گناهى است ( 1 ) .\r\nدر حالى كه هيچ عقلى اجازه نمىدهد كه انسان « سراى باقى » را به « متاع فانى » بفروشد و اين لذات مختصر و آميخته با انواع درد و رنج را بر آن همه نعمت جاويدان و خالى از هر گونه ناملائمات مقدم بشمرد .\r\nو سرانجام در پايان سوره مىفرمايد : « اين دستوراتى كه گفته شد منحصر به اين كتاب آسمانى نيست ، بلكه در صحف و كتب پيشين نيز آمده است » ( * ( إِنَّ هذا لَفِي الصُّحُفِ الأُولى ) * ) .\r\n\r\n","description":"","footnote":"\r\n( 1 ) اين حديث با عبارات مختلف از « امام صادق » و « امام سجاد » على بن الحسين ، بلكه از همه انبيا نقل شده است ، و اين دليل بر اهميت فوق العاده آن است ( نور الثقلين جلد 5 صفحه 556 و 557 ) .\r\n","page_name":" 404 ","page_number":404},
  {"content":"\r\n« صحف و كتب ابراهيم و موسى » ( * ( صُحُفِ إِبْراهِيمَ وَمُوسى ) * ) ( 1 ) .\r\nدر اينكه مشار اليه « هذا » چيست ؟ نظرات گوناگونى وجود دارد :\r\nجمعى گفته‌اند اشاره به دستورات اخير در زمينه « تزكيه » و « نماز » و « مقدم نشمردن حيات دنيا بر آخرت » است ، چرا كه اينها از اساسىترين تعليمات همه انبيا بوده ، و در تمام كتب آسمانى آمده است .\r\nبعضى ديگر آن را اشاره به تمام « سوره » مىدانند ، چرا كه از توحيد شروع مىشود ، و با نبوت ادامه مىيابد ، و به برنامه‌هاى عملى ختم مىشود .\r\nو به هر حال ، اين تعبير نشان مىدهد كه محتواى پر اهميت اين سوره ، يا خصوص آيات اخير ، از اصول اساسى عالم اديان ، و از تعليمات بنيادى همه انبيا و پيامبران است و اين خود نشانه اى است از عظمت سوره و از اهميت اين تعليمات .\r\n« صحف » جمع « صحيفه » در اينجا به معنى لوح و يا صفحه اى است كه چيزى بر آن مىنويسند .\r\nآيات فوق نشان مىدهد كه حضرت ابراهيم ع و موسى ع نيز داراى كتابهاى آسمانى بوده‌اند .\r\nدر روايتى از ابو ذر مىخوانيم كه مىگويد : به پيغمبر اكرم ص عرض كردم انبيا چند نفر بودند ؟\r\nفرمود يكصد و بيست و چهار هزار نفر .\r\nگفتيم : رسولان آنها چند نفر بودند ؟\r\nفرمود : سيصد و سيزده نفر ، و بقيه فقط « نبى » بودند .\r\n\r\n","description":"","footnote":"\r\n( 1 ) ممكن است « * ( صُحُفِ إِبْراهِيمَ وَمُوسى ) * » توضيحى براى « * ( الصُّحُفِ الأُولى ) * » باشد ، اين احتمال نيز وجود دارد كه بيان و مصداق روشن آن باشد ، در صورت اول همه كتب انبياى پيشين را شامل مىشود ، و در صورت دوم تنها صحف ابراهيم و موسى را .\r\n","page_name":" 405 ","page_number":405},
  {"content":"\r\nعرض كردم : آدم نبى بود ؟\r\nفرمود بله ، خداوند با او سخن گفت و او را با دست خود آفريد ، سپس پيامبر ص افزود ، اى ابو ذر ! چهار نفر از انبياء عرب بودند : هود و صالح و شعيب و پيامبر تو .\r\nگفتم : اى رسول خدا ! خداوند چند كتاب نازل فرمود ؟\r\nفرمود : صد و چهار كتاب ، ده كتاب بر « آدم » پنجاه كتاب بر « شيث » و بر « اخنوخ » كه ادريس است سى كتاب ، و او نخستين كسى است كه با قلم نوشت و بر « ابراهيم » ده كتاب و نيز تورات و انجيل و زبور و فرقان را ( بر موسى و مسيح و داود و پيامبر اسلام نازل كرد ) ( 1 ) .\r\nتعبير به « الصحف الاولى » در مورد كتابهاى ابراهيم و موسى در برابر صحف اخير است كه بر حضرت مسيح و پيغمبر اكرم ص نازل شده است .\r\n\r\nنكته : تحليلى بر حديث « حب الدنيا رأس كل خطيئة »\r\nمسلما براى افراد مؤمن اين محاسبه قرآنى كه در آيات فوق آمده در مقايسه دنيا با آخرت كه مىگويد « آخرت بهتر و پايدارتر است » .\r\nكاملا روشن است ، اما با اين حال چگونه انسان مؤمن در بسيارى از اوقات اين علم و آگاهى خود را زير پا مىگذارد و آلوده گناهان و جرائمى مىشود ؟ ! پاسخ اين سؤال يك جمله است ، و آن غلبه شهوات بر وجود انسان ، و سرچشمه غلبه شهوات نيز حب دنيا است .\r\nحب دنيا اعم از حب مال ، مقام ، شهوت جنسى ، تفوقطلبى ، برترى جويى ،\r\n\r\n","description":"","footnote":"\r\n( 1 ) « مجمع البيان » جلد 10 صفحه 476 .\r\n","page_name":" 406 ","page_number":406},
  {"content":"\r\nتنپرورى ، انتقامجويى ، و مانند اينها ، گاه چنان طوفانى در روح انسان ايجاد مىكند كه تمام معلومات او را بر باد مىدهد ، و حتى گاه حس تشخيص او را از ميان مىبرد ، و در نتيجه حيات دنيا بر آخرت مقدم مىدارد .\r\nاينكه در روايات اسلامى كرارا حب دنيا به عنوان سرچشمه تمام گناهان شمرده شده است يك واقعيت عينى و محسوس است كه در زندگى خود و ديگران بارها آن را آزموده‌ايم .\r\nبنا بر اين براى قطع ريشه‌هاى گناه راهى جز اين نيست كه حب و عشق دنيا را از دل بيرون كنيم .\r\nبايد به دنيا همچون وسيله اى ، گذرگاهى ، پلى ، و يا همچون مزرعه اى بنگريم .\r\nممكن نيست عاشقان دنيا بر سر دو راهى « وصول به متاع اين جهان و نيل به رضاى خدا » دومى را مقدم شمرند .\r\nاگر پرونده‌هاى جنايى را بنگريم واقعيت حديث فوق را در آنها به خوبى مشاهده مىكنيم .\r\nهنگامى كه علل جنگها ، خونريزيها ، كشت و كشتارها ( حتى ميان برادران و دوستان ) را مورد توجه قرار مىدهيم جاى پاى حب دنيا در همه آنها مشهود و نمايان است .\r\nاما چگونه مىتوان حب دنيا را از دل بيرون كرد با اينكه ما همه فرزند دنيائيم ، و علاقه فرزند به مادر يك امر طبيعى است ؟ ! اين نياز به آموزش فكرى و فرهنگى و عقيدتى ، و سپس تهذيب نفس دارد .\r\nو از جمله امورى كه مىتواند بالاترين كمك را به سالكان راه در اين مسير كند ملاحظه عاقبت كار دنيا پرستان است .\r\nفراعنه با آن همه قدرت و امكانات مالى سرانجام چه كردند ؟ قارون از اينهمه\r\n","description":"","footnote":"","page_name":" 407 ","page_number":407},
  {"content":"\r\nگنجهايى كه كليد آنها را چندين انسان نيرومند به زحمت مىكشيدند چه اندازه با خود برد ؟ ! قدرتهاى عظيمى را كه در عصر و زمان خود مىنگريم ، و با نسيمى دفتر زندگانيشان بر هم مىخورد ، و با يك گردش ليل و نهار از تخت قدرت فرو مىافتند ، و كاخها و ثروتهايشان را مىگذارند و مىگريزند ، و يا به زير خاك پنهان مىشوند ، خود بهترين واعظ و معلم ماست .\r\nاين سخن دامنه دار را با حديثى از امام على بن الحسين ع كه بسيار رسا و گويا است پايان مىدهيم :\r\nاز حضرتش پرسيدند كه افضل اعمال نزد خدا چيست ؟\r\nفرمود :\r\nما من عمل بعد معرفة اللَّه عز و جل و معرفة رسوله ( ص ) افضل من بغض الدنيا :\r\n« هيچ عملى بعد از معرفت خداوند و رسولش افضل از دشمنى با دنيا نيست » ! سپس افزود : زيرا براى حب دنيا شعب بسيارى است ، و معاصى نيز شعب بسيارى دارد ، اولين چيزى كه با آن معصيت خدا شد معصيت ابليس بود در آن زمان كه ابا كرد و « تكبر » ورزيد و از كافرين شد .\r\nسپس « حرص » بود كه سرچشمه معصيت ( و ترك اولاى ) آدم و حوا گشت ، در آن زمان كه خداوند متعال به آنها فرمود : « از هر جاى بهشت مىخواهيد بخوريد ، ولى نزديك اين درخت ( ممنوع ) نشويد كه از ستمكاران خواهيد بود » ولى آنها به سراغ چيزى رفتند كه به آن نياز نداشتند ! و همين براى فرزندان آنها تا روز قيامت باقى ماند ، چرا كه غالب چيزهايى را كه انسان مىطلبد به آن نيازى ندارد ( نيازها غالبا منشا گناه نيستند ، آنچه منشا گناه است هوسها و امور زائد بر نياز است ) سپس « حسد » بود كه سرچشمه گناه فرزند آدم شد ، نسبت به برادرش حسد ورزيد و او را به قتل رساند .\r\n","description":"","footnote":"","page_name":" 408 ","page_number":408},
  {"content":"\r\nو از شعب آن حب زنان ، حب دنيا ، ( 1 ) حب رياست ، حب راحتى ، حب سخن ، حب برترى ، و حب ثروت است ، اينها هفت خصلتند كه همگى در حب دنيا جمعند ، و لذا پيامبران و دانشمندان بعد از آگاهى بر اين حقيقت گفته‌اند : حب الدنيا رأس كل خطيئة ( 2 ) .\r\nخداوندا ! حب دنيا را كه ريشه همه گناهان است از دل ما بيرون ببر .\r\nپروردگارا ! خودت در مسير پر پيچ و خم تكامل دست ما را بگير و به سر منزل مقصود هدايت فرما .\r\nبار الها تو از پنهان و آشكار آگاهى گناهان مخفى و آشكار ما را به لطف و كرمت ببخشا .\r\nآمين يا رب العالمين پايان سوره اعلى آغاز ماه مبارك رمضان 1407\r\n\r\n","description":"","footnote":"\r\n( 1 ) به نظر مىرسد كه منظور از « حب دنيا » در اينجا « حب بقاء در دنيا » بوده باشد ، كه آن يكى از شعب هفتگانه محسوب مىشود و معمولا در شكل « طول امل و درازى آرزوها » ظاهر مىگردد ( دقت كنيد ) .\r\n( 2 ) اصول كافى جلد 2 باب حب الدنيا و الحرص عليها حديث 8 - در همين باب از اصول كافى 17 روايت در اين زمينه نقل شده كه بسيار آموزنده است .\r\n","page_name":" 409 ","page_number":409},
  {"content":"\r\n","description":"","footnote":"","page_name":" 410 ","page_number":410},
  {"content":"\r\n\r\n‹ 88 › سوره غاشيه اين سوره در مكه نازل شده و 26 آيه دارد\r\nتاريخ شروع 1 : رمضان المبارك : 1407\r\n","description":"","footnote":"","page_name":" 411 ","page_number":411},
  {"content":"\r\n\r\nمحتوا و فضيلت سوره « غاشيه »\r\nاين سوره كه از سوره‌هاى مكى است عمدتا بر سه محور دور مىزند :\r\n« محور اول » بحث « معاد » است ، مخصوصا كيفرهاى دردناك مجرمان و پاداشهاى شوقانگيز مؤمنان .\r\n« محور دوم » بحث « توحيد » است كه با اشاره به آفرينش آسمان و خلقت جبال و زمين و توجه انسانها به اين سه موضوع اسرار آميز بيان شده .\r\nو « محور سوم » بحث از « نبوت » و گوشه اى از وظائف پيامبر اسلام ص است ، و در مجموع اهداف سوره‌هاى مكى را كه تقويت مبانى ايمان و اعتقاد است تعقيب مىكند .\r\nدر فضيلت تلاوت اين سوره در حديثى از پيغمبر اكرم ص مىخوانيم :\r\nمن قرأها حاسبه اللَّه حسابا يسيرا\r\n: « هر كس آن را تلاوت كند خداوند حساب او را در قيامت آسان مىكند ( 1 ) .\r\nو در حديثى از امام صادق ع مىخوانيم : « كسى كه مداومت بر قرائت اين سوره در نمازهاى فريضه يا نافله كند خداوند او را تحت پوشش رحمت خود در دنيا و آخرت قرار مىدهد ، و در قيامت او را از عذاب آتش امان مىبخشد ( 2 ) .\r\nو مسلما اين همه ثواب و فضيلت در صورتى عائد مىشود كه تلاوت انگيزه انديشه و عمل گردد .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 477 .\r\n","page_name":" 412 ","page_number":412},
  {"content":"\r\nسوره غاشيه\r\n\r\n[ سوره الغاشية ‹ 88 › : آيات 1 تا 7 
  ]\r\nبِسْمِ اللَّه الرَّحْمنِ الرَّحِيمِ\r\nهَلْ أَتاكَ حَدِيثُ الْغاشِيَةِ ‹ 1 › وُجُوه يَوْمَئِذٍ خاشِعَةٌ ‹ 2 › عامِلَةٌ ناصِبَةٌ ‹ 3 › تَصْلى ناراً حامِيَةً ‹ 4 ›\r\nتُسْقى مِنْ عَيْنٍ آنِيَةٍ ‹ 5 › لَيْسَ لَهُمْ طَعامٌ إِلَّا مِنْ ضَرِيعٍ ‹ 6 › لا يُسْمِنُ وَلا يُغْنِي مِنْ جُوعٍ ‹ 7 ›\r\n\r\nترجمه :\r\nبنام خداوند بخشنده مهربان 1 - آيا داستان « غاشيه » ( روز قيامت كه حوادث وحشتناكش همه را مىپوشاند ) به تو رسيده است ؟ ! 2 - چهره هايى در آن روز خاشع و ذلت بار است .\r\n3 - آنها كه پيوسته عمل كرده و خسته شده‌اند ( و نتيجه اى عائدشان نشده ) .\r\n","description":"","footnote":"","page_name":" 413 ","page_number":413},
  {"content":"\r\n4 - و در آتش سوزان وارد مىگردند .\r\n5 - از چشمه اى فوق العاده داغ به آنها مىنوشانند .\r\n6 - طعامى جز از ضريع ( خار خشك تلخ و بد بو ) ندارند .\r\n7 - غذايى كه نه آنها را فربه مىكند و نه گرسنگى را فرو مىنشاند !\r\n\r\nتفسير : خستگان بىنصيب !\r\nدر آغاز اين سوره به نام تازه اى در باره قيامت برخورد مىكنيم كه آن « غاشيه » است ، مىفرمايد :\r\n« آيا داستان غاشيه به تو رسيده است » ؟ ! ( * ( هَلْ أَتاكَ حَدِيثُ الْغاشِيَةِ ) * ) « غاشيه » از ماده « غشاوة » به معنى پوشاندن است ، انتخاب اين نام براى قيامت به خاطر آن است كه حوادث وحشتناك آن ناگهان همه را زير پوشش خود قرار مىدهد .\r\nبعضى گفته‌اند به خاطر آن است كه خلق و اولين و آخرين در آن روز براى حساب جمع مىشوند .\r\nو نيز گفته‌اند كه منظور آتشى است كه چهره‌هاى كفار و مجرمان را مىپوشاند .\r\nولى تفسير اول از همه مناسبتر است .\r\nظاهر اين است كه مخاطب در اين آيه شخص پيامبر ص است و ذكر اين جمله به صورت استفهام از شخص پيغمبر اكرم ص براى بيان عظمت و اهميت آن روز بزرگ است .\r\nبعضى نيز احتمال داده‌اند كه مخاطب در اين آيه هر انسانى است ، ولى اين معنى بعيد به نظر مىرسد .\r\n","description":"","footnote":"","page_name":" 414 ","page_number":414},
  {"content":"\r\nسپس به بيان چگونگى حال مجرمان پرداخته ، مىگويد : « چهره هايى در آن روز خاشع و ذلت بار است » ( * ( وُجُوه يَوْمَئِذٍ خاشِعَةٌ ) * ) .\r\nذلت و ترس از عذاب و كيفرهاى عظيم آن روز تمام وجود آنها را فرا گرفته ، و از آنجا كه حالات روحى انسان بيش از همه جا در چهره او منعكس مىشود ، اشاره به خوف و ذلت و وحشتى مىكند كه سراسر چهره آنها را مىپوشاند بعضى نيز گفته‌اند : منظور از « وجوه » در اينجا بزرگان و سردمداران كفر است كه در ذلت عميقى فرو مىروند ، ولى معنى اول مناسبتر به نظر مىرسد .\r\nآن گاه مىافزايد : « اينها كسانى هستند كه پيوسته عمل كرده و خسته شده‌اند » ، ( * ( عامِلَةٌ ناصِبَةٌ ) * ) .\r\nتلاش و كوشش زيادى در زندگى دنيا به خرج مىدهند ، ولى هيچ فايده اى جز خستگى در حقيقت نصيبشان نمىشود ، نه عمل مقبولى در درگاه خدا دارند ، و نه چيزى از آن همه ثروتهايى كه اندوخته‌اند مىتوانند با خود ببرند ، و نه نام نيكى از خود به يادگار مىگذارند ، و نه فرزند صالحى ، آنها زحمتكشان خسته و بينوايند ، و چه تعبير رسايى است جمله « * ( عامِلَةٌ ناصِبَةٌ ) * » در حق آنان .\r\nبعضى در تفسير اين جمله گفته‌اند : منظور اين است كه در اين دنيا عمل مىكنند ، اما خستگى و رنج در آخرت مىبرند ! و بعضى گفته‌اند : مجرمان را در دوزخ وادار به انجام اعمال شاقه و طاقتفرسا مىكنند تا عذاب بيشترى ببينند .\r\nاما تفسير اول از ميان اين سه تفسير صحيحتر به نظر مىرسد .\r\n","description":"","footnote":"","page_name":" 415 ","page_number":415},
  {"content":"\r\nسرانجام اين زحمتكشان خسته و بيهوده گر ، وارد آتش داغ و سوزان مىشوند و با آن مىسوزند « ( * ( تَصْلى ناراً حامِيَةً ) * ) .\r\n« تصلى » از ماده « صلى » ( بر وزن نفى ) به معنى ورود در آتش و ماندن و سوختن با آن است ( 1 ) .\r\nولى مجازات آنها به همين جا ختم نمىگردد ، بلكه هنگامى كه بر اثر حرارت آتش تشنه مىشوند « از چشمه اى فوق العاده سوزان به آنها مىنوشانند » ( * ( تُسْقى مِنْ عَيْنٍ آنِيَةٍ ) * ) .\r\n« آنية » مؤنث « آنى » از ماده « انى » ( بر وزن حلى ) به معنى تاخير افكندن است ، و براى بيان فرا رسيدن وقت چيزى گفته مىشود ، و در اينجا به معنى آب سوزانى است كه حرارتش به منتها درجه رسيده است .\r\nدر آيه 29 سوره كهف مىخوانيم : وَإِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوه بِئْسَ الشَّرابُ وَساءَتْ مُرْتَفَقاً : « و اگر تقاضاى آب كنند آبى براى آنها مىآورند مانند فلز گداخته كه صورتهايشان را بريان مىكند ، چه بد نوشيدنى است و چه بد محل اجتماعى ؟ ! و در آيه بعد در باره خوراك آنها به هنگامى كه گرسنه مىشوند بعد مىافزايد : « آنها طعامى جز ضريع ندارند » ( * ( لَيْسَ لَهُمْ طَعامٌ إِلَّا مِنْ ضَرِيعٍ ) * ) .\r\nدر اينكه « ضريع » چيست ؟ مفسران تفسيرهاى گوناگونى دارند :\r\nبعضى گفته‌اند : نوعى خار است كه به زمين مىچسبد ، هنگامى كه تر باشد قريش آن را « شبرق » مىناميدند ، و هنگامى كه خشك مىشد آن را\r\n\r\n","description":"","footnote":"\r\n( 1 ) « صلى بالنار » اى لزمها و احترق بها .\r\n","page_name":" 416 ","page_number":416},
  {"content":"\r\n« ضريع » مىگفتند ، گياهى است سمى كه هيچ حيوان و چهارپايى به آن نزديك نمىشود ( 1 ) .\r\n« خليل » از علماى لغت مىگويد : « ضريع » : « گياه سبز بدبويى است كه از دريا بيرون مىافتد » .\r\n« ابن عباس » گفته است : « درختى است از آتش كه اگر در دنيا باشد زمين و هر چه را بر آن است مىسوزاند » ! ولى در حديثى از پيغمبر اكرم ص مىخوانيم : « ضريع چيزى است كه در آتش دوزخ ، شبيه خار ، تلختر از صبر ، و متعفنتر از مردار ، و سوزنده تر از آتش ، خداوند آن را ضريع نام نهاده است » (\r\nالضريع شىء يكون فى النار يشبه الشوك ، اشد مرارة من الصبر ، و انتن من الجيفة ، و احر من النار ، سماه اللَّه ضريعا\r\n) . بعضى نيز گفته‌اند : « ضريع » طعامى است ذلت آفرين كه دوزخيان براى رهايى از آن به درگاه خدا تضرع مىكنند ( 2 ) ( فراموش نكنيم كه ماده « ضرع » به معنى ضعف و ذلت و خضوع است ) ( 3 ) اين تفسيرها با هم منافاتى ندارد و ممكن است در معنى اين واژه جمع باشد .\r\nسپس مىافزايد : « نه آنها را فربه مىكند و نه گرسنگى را فرو مىنشاند » ( * ( لا يُسْمِنُ وَلا يُغْنِي مِنْ جُوعٍ ) * ) .\r\n\r\n","description":"","footnote":"\r\n( 1 ) « تفسير قرطبى » جلد 10 صفحه 7119 .\r\n( 2 ) « همان مدرك » صفحه 7120 .\r\n( 3 ) بحث ديگرى در باره غذاى دوزخيان كه گاه قرآن از آن به « ضريع » و گاه به « زقوم » و گاه به « غسلين » ياد كرده و تفاوت ميان اين تعبيرات در جلد 24 تفسير نمونه صفحه 471 ذيل آيه 36 سوره حاقه داشتيم .\r\n","page_name":" 417 ","page_number":417},
  {"content":"\r\nمسلما چنين غذايى براى تقويت جسم و فرونشاندن گرسنگى نيست ، غذايى است گلوگير كه خود نوعى عذاب است ، چنان كه در آيه 13 مزمل مىخوانيم :\r\nوَ طَعاماً ذا غُصَّةٍ وَعَذاباً أَلِيماً : « نزد ما غذاهايى است گلوگير و عذابى است دردناك » ! آنها كه در اين دنيا انواع غذاهاى لذيذ و چرب و شيرين را از طريق ظلم و تجاوز به حقوق ديگران فراهم كردند ، و آنها كه اجازه ندادند محرومان جز از غذاهاى گلوگير و ناگوار استفاده كنند ، بايد در آنجا غذايى داشته باشند كه « عذاب اليم » آنها گردد .\r\nالبته همانگونه كه بارها گفته‌ايم نه نعمتهاى بهشتى ، و نه عذابهاى دوزخى را مىتوان براى ما محبوسان زندان دنيا توصيف كرد ، اينها همه اشاراتى است و تنها شبحهايى است كه از دور مىبينيم .\r\n","description":"","footnote":"","page_name":" 418 ","page_number":418},
  {"content":"\r\n\r\n[ سوره الغاشية ‹ 88 › : آيات 8 تا 16 
  ]\r\nوُجُوه يَوْمَئِذٍ ناعِمَةٌ ‹ 8 › لِسَعْيِها راضِيَةٌ ‹ 9 › فِي جَنَّةٍ عالِيَةٍ ‹ 10 › لا تَسْمَعُ فِيها لاغِيَةً ‹ 11 › فِيها عَيْنٌ جارِيَةٌ ‹ 12 ›\r\nفِيها سُرُرٌ مَرْفُوعَةٌ ‹ 13 › وَأَكْوابٌ مَوْضُوعَةٌ ‹ 14 › وَنَمارِقُ مَصْفُوفَةٌ ‹ 15 › وَزَرابِيُّ مَبْثُوثَةٌ ‹ 16 ›\r\n\r\nترجمه :\r\n8 - چهره هايى در آن روز شاداب با طراوت است .\r\n9 - چرا كه از سعى و تلاش خود خشنود است .\r\n10 - در بهشتى است عالى ! 11 - كه در آن هيچ سخن لغو و بيهوده اى نمىشنوى .\r\n12 - در آن چشمه‌هاى جارى است .\r\n","description":"","footnote":"","page_name":" 419 ","page_number":419},
  {"content":"\r\n13 - در آن تختهاى زيباى بلند است .\r\n14 - و قدحهايى كه در كنار اين چشمه‌ها نهاده .\r\n15 - و بالشها و پشتيهاى صف داده شده .\r\n16 - و فرشهاى فاخر گسترده !\r\n\r\nتفسير : دورنمايى از نعمتهاى روحپرور بهشتى\r\nبه دنبال توصيفى كه در آيات گذشته از حال مجرمان و بدكاران در جهان ديگر و عذابهاى دوزخى آمده ، در اين آيات به شرح حال مؤمنان نيكوكار ، و توصيف نعمتهاى بىنظير بهشتى مىپردازد ، تا « قهر » را با « مهر » بياميزد ، و « انذار » را با « بشارت » همراه سازد .\r\nمىفرمايد : « چهره هايى در آن روز شاداب و با طراوت و غرق در سرور است » ( * ( وُجُوه يَوْمَئِذٍ ناعِمَةٌ ) * ) .\r\nبه عكس چهره بدكاران كه در آيات قبل به آن اشاره شده بود كه غرق ذلت و اندوه است .\r\n« ناعمة » از ماده « نعمة » در اينجا اشاره به چهره هايى است كه غرق نعمت شده و تر و تازه و شاداب و مسرور و نورانى است ، همانگونه كه در آيه 24 سوره مطففين آمده است كه در توصيف بهشتيان مىفرمايد : تَعْرِفُ فِي وُجُوهِهِمْ نَضْرَةَ النَّعِيمِ : « در چهره‌هاى آنها طراوت و خرمى نعمت را مشاهده مىكنى » .\r\nاين چهره‌ها چنان مىنمايد كه از سعى و تلاش خود راضى و خشنود است « ( * ( لِسَعْيِها راضِيَةٌ ) * ) .\r\nبه عكس دوزخيان كه از تلاش و كوشش خود جز خستگى و رنج بهره اى\r\n","description":"","footnote":"","page_name":" 420 ","page_number":420},
  {"content":"\r\nنبردند و « عامِلَةٌ ناصِبَةٌ » بودند ، بهشتيان نتائج تلاش و كوشش خود را به احسن وجه مىبينند و كاملا راضى و خشنودند .\r\nتلاشهايى كه در پرتو لطف خدا به اضعاف مضاعف ، گاه ده برابر ، و گاه هفتصد برابر ، و گاه بيشتر ، رشد و نمو يافته ، و گاهى با آن جزاى بىحساب را خريدارى كرده‌اند : « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ » ( زمر - 10 ) .\r\nسپس به شرح اين مطلب پرداخته ، مىگويد : آنان در بهشتى عالى قرار دارند « ( * ( فِي جَنَّةٍ عالِيَةٍ ) * ) .\r\nواژه « عالية » ممكن است اشاره به « علو مكانى » باشد ، يعنى آنها در طبقات عالى بهشتند ، و يا « علو مقامى » و هر دو احتمال را مفسران گفته‌اند ، ولى تفسير دوم مناسبتر به نظر مىرسد ، هر چند جمع ميان دو معنى نيز ممكن است .\r\nبعد به توصيف ديگرى از اين بهشت كه جنبه روحانى و معنوى دارد پرداخته مىافزايد : « در آنجا هيچ سخن لغو و بيهوده اى را نمىشنوى » ( * ( لا تَسْمَعُ فِيها لاغِيَةً ) * ) ( 1 ) .\r\nنه سخنى كه حاكى از نفاق باشد ، يا عداوت و جنگ و جدال ، و يا كينه - توزى و حسد ، نه سخنان دروغ ، نه تهمت و افترا ، نه غيبت و ايذاء ، و نه حتى لغو و بىفايده .\r\nو چه آرامبخش است محيطى كه از همه اين سخنان پاك باشد ، و اگر درست بينديشيم قسمت عمده ناراحتيهاى زندگى دنيا از شنيدن اين گونه سخنان است كه آرامش روح و جان و نظامات اجتماعى را برهم مىزند و آتش فتنه‌ها را\r\n\r\n","description":"","footnote":"\r\n( 1 ) « لاغية » گرچه اسم فاعل است ، ولى در اين گونه موارد به معنى چيزى است كه توأم با « لغو » باشد لذا آن را به « ذات لغو » تفسير كرده‌اند .\r\n","page_name":" 421 ","page_number":421},
  {"content":"\r\nشعله ور مىسازد .\r\nبعد از ذكر اين نعمت روحانى و آرامش كه بر روح و جان بهشتيان به خاطر نبودن سخنان لغو و بيهوده حكمفرماست به بيان قسمتى از نعمتهاى مادى بهشت پرداخته ، مىگويد : « در آن بهشت چشمه‌ها جارى است » ( * ( فِيها عَيْنٌ جارِيَةٌ ) * ) .\r\nگرچه « عين » در اينجا « نكره » است و معمولا نكره براى بيان يك فرد مىآيد ، ولى به قرينه ساير آيات قرآن معنى جنس دارد ، و شامل چشمه‌هاى مختلف مىشود ، همانگونه كه در آيه 15 ذاريات مىخوانيم : إِنَّ الْمُتَّقِينَ فِي جَنَّاتٍ وَعُيُونٍ : « پرهيزگاران در ميان باغهاى بهشت و چشمه‌ها قرار دارند » بعضى نيز گفته‌اند در هر قصرى از قصرهاى بهشتيان چشمه اى جارى است و مفرد بودن « عين » در اينجا ناظر به آن است ، چشمه اى كه مطابق ميل بهشتيان به هر طرف كه بخواهند جريان پيدا مىكند ، و نيازى به شكافتن نهر و ساختن بستر ندارد .\r\nالبته وجود چشمه‌هاى متعدد علاوه بر افزودن بر زيبايى و طراوت ، اين فايده را نيز دارد كه هر كدام نوشابه مخصوصى دارد و ذائقه بهشتيان را هر زمان با انواع شراب طهور شيرين و معطر مىكند .\r\nبعد از ذكر چشمه‌ها به سراغ تختهاى بهشتى مىرود ، و مىفرمايد : « در آن باغهاى بهشتى تختها و سريرهايى بلند وجود دارد » ( * ( فِيها سُرُرٌ مَرْفُوعَةٌ ) * ) .\r\n« سرر » جمع « سرير » از ماده « سرور » به معنى تختهايى است كه در مجالس انس و سرور بر آن مىنشينند ( 1 ) .\r\n\r\n","description":"","footnote":"\r\n( 1 ) مفردات راغب ماده سر .\r\n","page_name":" 422 ","page_number":422},
  {"content":"\r\nبلند بودن اين تختها به خاطر آن است كه بهشتيان بر تمام مناظر و صحنه‌هاى اطراف خود مسلط باشند ، و از مشاهده آن لذت برند .\r\n« ابن عباس » مىگويد : اين تختهاى بلند چنان هستند كه وقتى صاحبان آنها اراده جلوس بر آن كنند تواضع مىكند و فرو مىنشيند ، و بعد از جلوس به حال اول بازمىگردد ! اين احتمال نيز وجود دارد كه توصيف اين تختها به « مرفوعة » اشاره به گرانبها بودن آنها است ، و آن گونه كه بعضى گفته‌اند از قطعات طلا ساخته شده ، و مزين به زبرجد و در و ياقوت است .\r\nجمع ميان هر دو تفسير نيز ممكن است .\r\nو از آنجا كه استفاده از آن چشمه‌هاى گوارا و شرابهاى طهور بهشتى ، نياز به ظرفهايى دارد ، در آيه بعد مىافزايد : « قدحهاى زيبا و جالبى در كنار اين چشمه‌ها گذارده شده » ( * ( وَأَكْوابٌ مَوْضُوعَةٌ ) * ) .\r\nهر زمان اراده كنند قدحها از چشمه‌ها پر مىشود ، و در برابر آنان قرار مىگيرد ، تازه به تازه مىنوشند ، و سيراب مىشوند و لذت مىبرند ، لذتى كه توصيفش براى ساكنان دنيا غير ممكن است .\r\n« اكواب » جمع « كوب » ( بر وزن خوب ) به معنى « قدح » يا ظرفى است كه دسته دار باشد .\r\nتوجه به اين نكته لازم است كه در قرآن تعبيرات مختلفى در باره ظرفهاى شراب طهور بهشتيان آمده ، در اينجا و بعضى از آيات ديگر تعبير به « أكواب » شده ، در حالى كه در بعضى از آيات ديگر تعبير به « اباريق » جمع « ابريق » به معنى ظرفى كه داراى دسته و لوله براى ريختن مايعات است يا « كاس »\r\n","description":"","footnote":"","page_name":" 423 ","page_number":423},
  {"content":"\r\n( به معنى جام پر از شراب ) آمده است ، مانند يَطُوفُ عَلَيْهِمْ وِلْدانٌ مُخَلَّدُونَ بِأَكْوابٍ وَأَبارِيقَ وَكَأْسٍ مِنْ مَعِينٍ : « گرداگرد آنها نوجوانانى مىگردند كه هميشه طراوت جوانى را دارا هستند ، در حالى كه قدحها و كوزه‌ها و جامهايى پر از شراب طهور در دست دارند و به آنها عرضه مىكنند » ( واقعه - 17 و 18 ) .\r\nباز به نكته‌هاى بيشترى از جزئيات نعمتهاى بهشتى پرداخته ، اضافه مىكند : « در آنجا بالشها و پشتيهايى بر تختها وجود دارد كه صف داده شده است » ( * ( وَنَمارِقُ مَصْفُوفَةٌ ) * ) .\r\n« نمارق » جمع « نمرقه » ( بر وزن غلغله ) به معنى پشتى كوچك است كه بر آن تكيه مىكنند ( 1 ) و معمولا به هنگام استراحت كامل از آنها استفاده مىشود ، و تعبير به « مصفوفة » اشاره به تعدد و نظم خاصى است كه بر آنها حاكم است ، اين تعبير نشان مىدهد كه آنها جلسات انس دستجمعى تشكيل مىدهند ، و اين اجتماع كه خالى از هر گونه لغو و بيهوده گى است ، و تنها از الطاف الهى و نعمتهاى بىپايان او ، و نجات از درد و رنجهاى دنيا و عذاب آخرت ، در آن سخن گفته مىشود چنان لطف و لذتى دارد كه چيزى با آن برابرى نمىكند .\r\nو در آخرين آيه مورد بحث به فرشهاى فاخر بهشتى اشاره كرده ، مىفرمايد :\r\n« در آنجا فرشهايى گرانبها و بسيار زيبا گسترده شده » ( * ( وَزَرابِيُّ مَبْثُوثَةٌ ) * ) .\r\n« زرابى » جمع « زريبة » به معنى فرشهاى عالى خوابدار است كه هم نرم و راحت است ، و هم گرانبها و پر قيمت .\r\nو پيدا است به موازات اين وسائل آسايش و لذت ، چه وسائل ديگرى در\r\n\r\n","description":"","footnote":"\r\n( 1 ) « صحاح اللغة » ماده « نمرق » .\r\n","page_name":" 424 ","page_number":424},
  {"content":"\r\nآنجا وجود دارد كه مشت نمونه خروار است .\r\nدر اين آيات هفت نعمت مهم بهشتى ذكر شده كه هر يك از ديگرى جالبتر و زيباتر است .\r\nكوتاه سخن اينكه بهشت جايگاهى است بىنظير از هر جهت و خالى از هر گونه ناراحتى و جنگ و جدال ، با انواع ميوه‌هاى رنگارنگ ، و نغمه‌هاى دلپذير و چشمه‌هاى آب جارى ، و شرابهاى طهور ، و خدمتگزارانى شايسته و همسرانى بىمانند ، و تختهايى مرصع ، و فرشهايى فاخر ، و دوستانى با صفا و ظروف و قدحهايى جالب در كنار چشمه‌ها ، و خلاصه نعمتهايى كه نه بالفاظ محدود اين جهان قابل شرح است ، و نه در عالم خيال قابل درك ، و همه اينها در انتظار مقدم مؤمنانى است كه با اعمال صالح خود اجازه ورود در اين كانون نعمت الهى را كسب كرده‌اند .\r\nو فراتر از اين لذات مادى لذات معنوى ، و برتر از همه « لقاء اللَّه » و جلوه‌هاى محبوب ، و الطاف آن معبود است كه اگر يك لحظه آن به دست آيد بر تمام نعمتهاى مادى بهشت برترى دارد ، و به گفته شاعر .\r\n\r\nگرم به دامن وصل تو دسترس باشد\r\nدگر ز طالع خويشم چه ملتمس باشد ؟ !\r\n\r\n\r\nاگر به هر دو جهان يك نفس زنم با دوست\r\nمرا ز هر دو جهان حاصل آن نفس باشد\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n[ سوره الغاشية ‹ 88 › : آيات 17 تا 26 
  ]\r\nأَ فَلا يَنْظُرُونَ إِلَى الإِبِلِ كَيْفَ خُلِقَتْ ‹ 17 › وَإِلَى السَّماءِ كَيْفَ رُفِعَتْ ‹ 18 › وَإِلَى الْجِبالِ كَيْفَ نُصِبَتْ ‹ 19 › وَإِلَى الأَرْضِ كَيْفَ سُطِحَتْ ‹ 20 › فَذَكِّرْ إِنَّما أَنْتَ مُذَكِّرٌ ‹ 21 ›\r\nلَسْتَ عَلَيْهِمْ بِمُصَيْطِرٍ ‹ 22 › إِلَّا مَنْ تَوَلَّى وَكَفَرَ ‹ 23 › فَيُعَذِّبُه اللَّه الْعَذابَ الأَكْبَرَ ‹ 24 › إِنَّ إِلَيْنا إِيابَهُمْ ‹ 25 › ثُمَّ إِنَّ عَلَيْنا حِسابَهُمْ ‹ 26 ›\r\n\r\nترجمه :\r\n17 - آيا آنها به شتر نمىنگرند چگونه آفريده شده ؟\r\n18 - و به آسمان نگاه نمىكنند كه چگونه بر پا شده ؟\r\n19 - و به كوه‌ها كه چگونه در جاى خود نصب گرديده ؟\r\n","description":"","footnote":"","page_name":" 426 ","page_number":426},
  {"content":"\r\n20 - و به زمين كه چگونه مسطح گشته ؟\r\n21 - پس تذكر ده تو فقط تذكر دهنده اى .\r\n22 - تو مسلط بر آنها نيستى كه مجبورشان ( بر ايمان ) كنى .\r\n23 - مگر كسى كه پشت كند و كافر شود .\r\n24 - كه خداوند او را به عذاب بزرگ مجازات مىكند .\r\n25 - مسلما بازگشت آنها به سوى ما است .\r\n26 - و مسلما حساب آنها با ما است .\r\n\r\nتفسير : به شتر نگاه كن كه خود آيتى است !\r\nدر آيات گذشته بحثهاى فراوانى پيرامون بهشت و نعمتهايش آمده بود ، اما در آيات مورد بحث سخن از كليد اصلى وصول آن همه نعمتها كه « معرفة اللَّه » است به ميان آمده ، و با ذكر چهار نمونه از مظاهر قدرت خداوند ، از خلقت بديع خدا ، و دعوت انسان به مطالعه در باره آنها راه ورود به بهشت را نشان مىدهد ، در ضمن اشاره اى است به قدرت بىپايان خدا كه كليد حل مساله « معاد » است .\r\nنخست مىفرمايد : « آيا آنها به شتر نمىنگرند چگونه آفريده شده » ؟ ! ( * ( أَ فَلا يَنْظُرُونَ إِلَى الإِبِلِ كَيْفَ خُلِقَتْ ) * ) .\r\nدر اينكه چرا در اينجا قبل از هر چيز بر مساله آفرينش « شتر » تكيه شده است مفسران سخنان بسيار دارند ، ولى پيدا است كه روى سخن در مرحله اول به اعراب مكه بود كه « شتر » همه چيز زندگى آنها را تشكيل مىداد ، و شب و روز با آن سر و كار داشتند .\r\nاز اين گذشته اين حيوان ويژگيهاى عجيبى دارد كه او را از حيوانات ديگر ممتاز مىكند ، و به حق آيتى است از آيات خدا ، از جمله اينكه :\r\n","description":"","footnote":"","page_name":" 427 ","page_number":427},
  {"content":"\r\n1 - بعضى از چهارپايان تنها از گوشتشان استفاده مىشود ، و بعضى ديگر غالبا از شيرشان ، بعضى ديگر تنها به درد سوارى مىخورند ، و بعضى براى باربرى ، اما شتر حيوانى است كه تمام اين جهات در آن جمع است ، هم گوشتش قابل استفاده است ، و هم شيرش ، هم از آن براى سوارى و هم باربرى استفاده مىشود .\r\n2 - شتر نيرومندترين و با مقاومتترين حيوانات اهلى است ، بار زيادى با خود مىبرد ، و عجب اينكه به هنگامى كه خوابيده است بار سنگينى را بر او حمل مىكنند ، و او با يك حركت برمىخيزد و روى پا مىايستد ، در حالى كه چهارپايان ديگر قدرت بر چنين كارى ندارند .\r\n3 - شتر مىتواند روزهاى متوالى ( حدود يك هفته الى ده روز ) تشنه بماند ، و در مقابل گرسنگى نيز تحمل بسيار دارد .\r\n4 - شتر مىتواند هر روز مسافتى طولانى راه را طى كند ، و از زمينهاى صعب العبور ، و شنزارهايى كه هيچ حيوانى قادر بر عبور از آن نيست بگذرد ، و به همين دليل عربها آن را « كشتى بيابانها » ! مىنامند .\r\n5 - او از نظر تغذيه بسيار كم خرج است و هر گونه خار و خاشاكى را مىخورد .\r\n6 - او در شرائط نامناسب جوى در ميان طوفانهاى بيابان كه چشم و گوش را كور و كر مىكند با وسائل خاصى كه خداوند در پلكها و گوشها و بينى او آفريده مقاومت مىكند ، و به راه خود ادامه مىدهد ! 7 - شتر با تمام قدرتى كه دارد از رامترين حيوانات است به طورى كه يك كودك خردسال مىتواند مهار يك قطار شتر را در دست گرفته و هر جا كه خاطر خواه او است ببرد .\r\nخلاصه اينكه ويژگيهاى اين حيوان چنان است كه دقت در آفرينش او\r\n","description":"","footnote":"","page_name":" 428 ","page_number":428},
  {"content":"\r\nانسان را متوجه خالق بزرگى مىكند كه آفريننده چنين موجودى است ، آرى قرآن مىگويد آيا اين گمشدگان وادى غفلت ، به اسرار شگفتانگيز اين موجود انديشه نمىكنند ، تا راهى به حق يافته و از بيراهه بازگردند .\r\nناگفته پيدا است منظور از « نظر » در جمله « * ( أَ فَلا يَنْظُرُونَ ) * » نگاه كردن عادى نيست ، بلكه نگاهى است توأم با تفكر و انديشه و دقت .\r\nو بعد از آن به آسمان مىپردازد ، و مىفرمايد : « آيا به آسمان نگاه نمىكنند كه چگونه بر پا شده » ؟ ! ( * ( وَإِلَى السَّماءِ كَيْفَ رُفِعَتْ ) * ) .\r\nآسمان با آن عظمتش ، و با آن همه شگفتيهايش ، ستاره‌ها و كهكشانها و آن همه جمال و زيبايى و شكوه كه آدمى را غرق در حيرت مىكند ، و خود را در مقابل آفريننده اين جهان عظيم و مملو از نظم و حساب كوچك و ناچيز ، بلكه همچون « صفر » در مقابل « بىنهايت » مىبيند .\r\nچگونه اين كرات عظيم هر يك در مدار خود ميخكوب شده‌اند ؟ و بدون ستونى در جاى خود قرار گرفته‌اند ؟ ميليونها سال بر كرات منظومه شمسى مىگذرد و محورهاى اصلى حركت اين كرات تغيير نمىيابد .\r\nآفرينش آسمان گرچه هميشه عجيب بوده ، ولى در پرتو اكتشافات علمى امروز شگفتيهايش به مراتب بيشتر و عظمتش جلوه گرتر شده است .\r\nآيا نبايد در باره خالق و مدبر اين جهان بزرگ انديشيد و به اهداف بزرگ و والاى او نزديك شد ؟ ! سپس از آسمان به « زمين » آمده ، مىافزايد : آيا « به كوه‌ها نگاه نمىكنند چگونه در جاى خود نصب شده است » ؟ ! ( * ( وَإِلَى الْجِبالِ كَيْفَ نُصِبَتْ ) * ) .\r\n","description":"","footnote":"","page_name":" 429 ","page_number":429},
  {"content":"\r\nكوه هايى كه ريشه‌هاى آن به يكديگر متصل است ، و همچون حلقه‌هاى زره گرداگرد زمين را فرا گرفته ، و لرزشهاى ناشى از مواد مذاب درونى ، و جزر و مد ناشى از جاذبه‌هاى ماه و خورشيد را به حد اقل مىرساند .\r\nكوه هايى كه پناهگاه مطمئن است و سپرى است در مقابل طوفانها كه اگر نبودند كره زمين تبديل به بيابانى مىشد غير قابل زندگى .\r\nو بالآخره كوه هايى كه آبها را در خود حفظ مىكند و تدريجا به سوى سرزمينهاى تشنه روان مىسازد ، و در دامنه‌هاى خود نشاط حيات و سرسبزى و خرمى و طراوت مىآفريند و شايد به خاطر همين جهات است كه در آيات ديگر قرآن كوه‌ها به عنوان ميخها و اوتاد زمين معرفى شده .\r\nاصولا كوه‌ها مظهر ابهت و عظمت و صلابت ، و همه جا مايه خير و بركت است ، و شايد به همين دليل انسان در دل كوه‌ها انديشه بيدارترى مىيابد ، و بىجهت نيست كه پيغمبر اكرم ص قبل از بعثتش مدتها به عبادت در « جبل النور » و « غار حرا » مشغول بود .\r\n« نصبت » از ماده « نصب » به معنى ثابت قرار دادن است ، و ممكن است اين تعبير ضمنا اشاره اى به كيفيت خلقت كوه‌ها در آغاز آفرينش نيز بوده باشد ، همان چيزى كه علم امروز پرده از آن برداشته ، و پيدايش كوه‌ها را به عوامل متعددى نسبت مىدهد ، و انواع و اقسامى براى آن قائل است :\r\nكوه هايى كه بر اثر چينخوردگى زمين پيدا شده .\r\nكوه هايى كه از آتشفشانها به وجود آمده .\r\nكوه هايى كه نتيجه آبرفتهاى ناشى از باران است .\r\nو كوه هايى كه در دل درياها تكوين مىيابد و مجموعه اى است از رسوبات دريا و باقى مانده حيوانات آن ( مانند كوه‌ها و جزائر مرجانى ) .\r\nآرى هر كدام از اين كوه‌ها ، تكوين آنها ، و آثار و بركات آنها درخور\r\n","description":"","footnote":"","page_name":" 430 ","page_number":430},
  {"content":"\r\nدقت و اهميت است ، و براى انسانهاى بيدار نشانه‌هاى زنده اى است از قدرت پروردگار .\r\nسپس به زمين مىپردازد ، و مىگويد : « آيا به زمين نگاه نمىكنند چگونه مسطح شده » ؟ ! ( * ( وَإِلَى الأَرْضِ كَيْفَ سُطِحَتْ ) * ) .\r\nچگونه بارانهاى مداوم كوه‌ها را شسته ، و ذرات خاك را به وجود آورده ، سپس در گودالها پهن كرده و زمينهاى صافى كه هم آماده كشاورزى است و هم قابل هر گونه ساختمان ، در اختيار انسان قرار داده است ؟\r\nاگر به راستى كره زمين تماما كوه و دره بود زندگى كردن بر آن چقدر مشكل و طاقتفرسا بود ؟ چه كسى آن را پيش از تولد ما مسطح و قابل استفاده ساخت ؟\r\nاينها همه امورى است كه قرآن ما را به انديشه كردن در آن دعوت مىكند .\r\nدر اينجا اين سؤال مطرح است كه چه ارتباط و پيوندى ميان اين امور چهارگانه وجود دارد : شتر ، آسمان ، كوه‌ها و زمين ؟\r\nفخر رازى در تفسير خود مىگويد : « اين به خاطر آن است كه قرآن به لغت عرب نازل شده ، و آنها غالبا اقدام به مسافرت مىكردند چون بلادشان خالى از زراعت و فرآورده‌هاى كشاورزى بود ، از طرفى بيشتر سفرهاى آنها با شتر صورت مىگرفت ، و هنگامى كه در اين بيابانهاى هولناك و دور از اجتماع سفر مىكردند انديشه و فكر در آنان زنده مىشد ، كسى نبود كه با آنها سخن گويد ، و چيزى نبود كه چشم و گوش آنها را به خود مشغول دارد ، در اين حال هنگامى كه فكر مىكردند قبل از هر چيز چشمشان به شترى مىافتاد كه بر آن سوار بودند ، منظره عجيب آن را مىديدند و در فكر فرو مىرفتند ، و هنگامى كه نگاه بالاى سرشان مىكردند چيزى جز آسمان مشاهده نمىنمودند ، و هنگامى كه به چپ و راست خود نظر مىافكندند ، جز كوه‌ها چيزى مشاهده نمىشد ، و هنگامى كه\r\n","description":"","footnote":"","page_name":" 431 ","page_number":431},
  {"content":"\r\nبه زير پاى خود نظر مىافكندند چيزى جز زمين وجود نداشت ، گويى خداوند مىخواهد به آنها دستور انديشه كردن دهد ، انديشه اى به هنگام تنهايى كه طبعا بر محور اين چهار چيز دور مىزند » ( 1 ) .\r\nولى اگر بخواهيم نظر را از محيط زندگى محدود عرب برداريم و در جوى وسيعتر به انديشه پردازيم ، مىتوان گفت : امور چهارگانه اى كه در آيات فوق آمده زير بناى زندگى انسان را تشكيل مىدهد :\r\nآسمان كانون نور است و باران و هوا ، و زمين مركز پرورش انواع مواد غذايى كوه‌ها رمز آرامش و ذخيره آب و مواد معدنى ، و شتر نمونه روشنى از چهارپايان اهلى كه در اختيار بشر قرار دارد .\r\nبه اين ترتيب هم مسائل كشاورزى ، هم دامدارى و هم صنعتى در اين امور چهارگانه نهفته شده است ، و انديشه در اين نعمتهاى گوناگون ، خواه ناخواه انسان را به شكر منعم وامىدارد ، و شكر منعم او را به معرفت اللَّه و شناخت خالق نعمت دعوت مىكند .\r\nو به دنبال اين بحث توحيدى روى سخن را به پيامبر كرده مىگويد :\r\n« اكنون كه چنين است آنها را يادآورى كن ، تو فقط يادآورى كننده اى » ( * ( فَذَكِّرْ إِنَّما أَنْتَ مُذَكِّرٌ ) * ) .\r\nتو هرگز مسلط بر آنان نيستى كه مجبورشان به ايمان سازى « ( * ( لَسْتَ عَلَيْهِمْ بِمُصَيْطِرٍ ) * ) .\r\nآرى آفرينش آسمان و زمين و كوه‌ها و حيوانات نشان مىدهد كه اين عالم بىحساب نيست ، و آفرينش انسان نيز هدفى داشته ، اكنون كه چنين است آنها\r\n\r\n","description":"","footnote":"\r\n( 1 ) « تفسير فخر رازى » جلد 31 صفحه 158 .\r\n","page_name":" 432 ","page_number":432},
  {"content":"\r\nرا با تذكرات خويش به اهداف خلقت و آفرينش آشنا ساز ، و راه قرب خدا را به آنها نشان ده ، و در مسير تكامل رهبر و راهنمايشان باش .\r\nالبته راه كمال در صورتى پيموده مىشود كه با ميل و اراده و اختيار همراه باشد ، و گرنه تكامل اجبارى سخنى بىمفهوم است ، تو هرگز نمىتوانى آنها را مجبور سازى ، و اگر هم مىتوانستى فايده اى نداشت .\r\nبعضى تصور كرده‌اند كه اين دستور قبل از نزول فرمان « جهاد » بوده ، و با نزول حكم جهاد نسخ شد .\r\nچه اشتباه بزرگى ؟ مساله تذكر و تبليغ پيامبر ص از نخستين روز شروع شد ، و تا آخرين دقيقه حيات آن حضرت ادامه داشت ، و بعد از او نيز به وسيله جانشينان معصوم و علماى دين تداوم داشته و خواهد داشت اين مطلبى نسخ شدنى نيست ، همچنين عدم اجبار مردم بر ايمان نيز يك اصل ثابت است ، و هدف جهاد عمده مبارزه با طغيانگران و برداشتن موانع از راه مردم حق طلب است .\r\nاين مطلب شبيه چيزى است كه در آيه 80 سوره نساء آمده است كه مىگويد :\r\nوَ مَنْ تَوَلَّى فَما أَرْسَلْناكَ عَلَيْهِمْ حَفِيظاً : « هر كس روىگردان شود ما تو را مسئول آنها قرار نداديم » و آيه 107 انعام ، و 48 شورى كه همين معنى را بازگو مىكند .\r\n« مصيطر » از ماده « سطر » به معنى همان سطور كتاب است و « مسيطر » كسى است كه سطربندى مىكند ، و سطور كتاب را تنظيم مىنمايد ، سپس به عنوان هر شخصى كه بر چيزى مسلط باشد ، و خطوط آن را تنظيم كند ، يا او را به اجبار وادار بر انجام كارى نمايد اطلاق شده است .\r\nدر آيه بعد به صورت يك استثناء مىفرمايد : « مگر كسى كه پشت كند\r\n","description":"","footnote":"","page_name":" 433 ","page_number":433},
  {"content":"\r\nو كافر شود « ( * ( إِلَّا مَنْ تَوَلَّى وَكَفَرَ ) * ) .\r\n« كه خداوند او را به عذاب بزرگ مجازات مىكند » ( * ( فَيُعَذِّبُه اللَّه الْعَذابَ الأَكْبَرَ ) * ) .\r\nدر اينكه اين استثناء از كدام جمله است ؟ تفسيرهاى مختلفى وجود دارد :\r\nنخست اينكه استثناء از مفعول جمله « فذكر » است ، يعنى لزومى ندارد افراد معاندى را كه از حق روىگردانند و اندرزناپذيرند تذكر دهى ، و در حقيقت شبيه چيزى است كه در آيه 83 سوره زخرف آمده است : فَذَرْهُمْ يَخُوضُوا وَيَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ : « آنها را به حال خود واگذار تا در باطل خود غوطه ور باشند و بازى كنند ، تا روزى را كه وعده داده شده ملاقات نمايند » ! دوم اينكه از جمله محذوفى است ، و در معنى چنين است : « تذكر ده كه تذكر براى همه نافع است ، مگر آنها كه با حق دشمنى دارند » شبيه چيزى كه در آيه 9 سوره اعلى آمده : فَذَكِّرْ إِنْ نَفَعَتِ الذِّكْرى ( بنا بر اينكه آيه معنى شرطى داشته باشد ) .\r\nسوم اينكه استثناء از ضمير « عليهم » در آيه قبل است ، يعنى : « تو سلطه اى بر آنها ندارى مگر كسانى كه رويگردان شوند ، و از در لجاج و عناد درآيند كه موظفى با آنها به مقابله برخيزى » ( 1 ) .\r\nاينها همه در صورتى است كه استثناء به اصطلاح « متصل » باشد ، ولى\r\n\r\n","description":"","footnote":"\r\n( 1 ) از حديثى كه در « در المنثور » از پيغمبر اكرم ( ص ) نقل شده استفاده مىشود كه پيغمبر ( ص ) موظف بود در برابر بتپرستان مبارزه كند و در غير اين صورت تنها وظيفه تذكر داشت .\r\n","page_name":" 434 ","page_number":434},
  {"content":"\r\nاين احتمال نيز وجود دارد كه استثناى « منقطع » باشد كه تقريبا مفهوم « بلكه » دارد ، و معنى جمله چنين مىشود ، بلكه كسانى كه رويگردان شوند و كافر گردند خداوند بر آنها مسلط است ، يا خداوند آنها را به عذاب اكبر مجازات مىكند .\r\nاز ميان اين تفاسير دو تفسير مناسبتر است نخست اينكه استثنا متصل باشد و به جمله « * ( لَسْتَ عَلَيْهِمْ بِمُصَيْطِرٍ ) * » بازگردد ، و اشاره به توسل به زور در مقابل زورگويان باشد ، و يا منفصل و به معنى مشمول عذاب الهى نسبت به كافران لجوج باشد .\r\nمنظور از عذاب اكبر « عذاب آخرت » است در برابر « عذاب دنيا » كه عذاب كوچك و كم اهميت نسبت به آن است ، همانگونه كه در آيه 26 سوره « زمر » مىخوانيم :\r\nفَأَذاقَهُمُ اللَّه الْخِزْيَ فِي الْحَياةِ الدُّنْيا وَلَعَذابُ الآخِرَةِ أَكْبَرُ : « خداوند خوارى را در زندگى اين دنيا به آنها چشانيد ، و عذاب آخرت اكبر است اگر مىدانستند » .\r\nاين احتمال نيز وجود دارد كه مراد از « عذاب اكبر » قسمت شديدترى از عذاب قيامت و دوزخ باشد ، زيرا عذاب همه مجرمان در دوزخ يكسان نيست .\r\nو در پايان اين سوره با لحنى تهديد آميز مىگويد : « مسلما بازگشت آنها به سوى ما است » ( * ( إِنَّ إِلَيْنا إِيابَهُمْ ) * ) .\r\nو بعد مىافزايد : « سپس مسلما حساب آنها بر ما است » ( * ( ثُمَّ إِنَّ عَلَيْنا حِسابَهُمْ ) * ) .\r\nو اين در حقيقت نوعى دلدارى و تسلى خاطر به پيامبر ص است كه در\r\n","description":"","footnote":"","page_name":" 435 ","page_number":435},
  {"content":"\r\nمقابل لجاجت آنها ناراحت و دلسرد نشود ، و به كار خود ادامه دهد ، و در ضمن تهديدى است نسبت به همه اين كافران لجوج كه بدانند حسابشان با كيست .\r\nبه اين ترتيب سوره غاشيه كه از مساله قيامت آغاز شد به مساله قيامت نيز پايان مىيابد ، و در اثناء آن به توحيد و نبوت كه پايه‌هاى معاد را تشكيل مىدهد اشاره شده است ، و در ضمن آيات آغاز اين سوره بخشى از مجازاتهاى سنگين مجرمان ، و سپس قسمت مهمى از پاداشهاى روحپرور مؤمنان آمده است ، ضمنا اختيار انتخاب طريق به مردم واگذار شده در عين حال هشدار داده است كه بازگشت همگى به سوى خدا و حسابشان با او است .\r\nدر ضمن روشن مىسازد كه پيامبر ص مامور ابلاغ رسالت است ، و در برابر كفر و خطا و گناه مردم مسئول نيست ، و اين گونه است وظيفه همه مبلغان راه حق .\r\nخداوندا ! در آن روز كه بازگشت همه خلايق به سوى تو است و حساب همگى بر تو ، ما را مشمول لطف و رحمت گردان .\r\nپروردگارا ! ما را با رحمت كبرايت از عذاب اكبرت رهايى بخش .\r\nبار الها ! نعمتهاى بهشتيت كه گوشه اى از آن را در اين سوره بازگو كرده اى بسيار پر بها و شوقانگيز است ، اگر به اعمالمان مستحق آنها نيستيم با فضلت آنها را به ما مرحمت كن .\r\nآمين يا رب العالمين پايان سوره غاشيه 3 رمضان المبارك 1407\r\n","description":"","footnote":"","page_name":" 436 ","page_number":436},
  {"content":"\r\n\r\n‹ 89 › سوره فجر اين سوره در مكه نازل شده و داراى 30 آيه است\r\nتاريخ شروع 3 : رمضان المبارك : 1407\r\n","description":"","footnote":"","page_name":" 437 ","page_number":437},
  {"content":"\r\n\r\nمحتوى و فضيلت سوره « فجر »\r\nاين سوره همانند بسيارى ديگر از سوره هايى كه در مكه نازل شده داراى آياتى كوتاه ، تكان دهنده ، پر طنين ، و توأم به انذارهاى فراوان است .\r\nدر بخش اول اين سوره به سوگندهاى متعددى برخورد مىكنيم كه در نوع خود بيسابقه است ، و اين قسمها مقدمه اى است براى تهديد جباران به عذاب الهى .\r\nدر بخش ديگرى از اين سوره اشاره اى به بعضى از اقوام طغيانگر پيشين مانند قوم عاد و ثمود و فرعون و انتقام شديد خداوند از آنان كرده است ، تا قدرتهاى ديگر حساب خود را برسند .\r\nدر سومين بخش اين سوره به تناسب بخشهاى گذشته اشاره مختصرى به امتحان و آزمايش انسان دارد ، و كوتاهى او را كه در اعمال خير به باد انتقاد مىگيرد .\r\nدر آخرين بخش اين سوره به سراغ مساله معاد و سرنوشت مجرمان و كافران ، و همچنين پاداش عظيم مؤمنانى كه صاحب نفوس مطمئنه هستند مىرود .\r\nدر فضيلت تلاوت اين سوره ، در حديثى از پيغمبر اكرم ص مىخوانيم :\r\nمن قرأها فى ليال عشر غفر اللَّه له و من قرأها سائر الايام كانت له نورا يوم القيامة :\r\n« كسى كه آن را در شبهاى دهگانه ( ده شب اول ذى الحجة ) بخواند خداوند گناهان او را مىبخشد ، و كسى كه در ساير ايام بخواند نور و روشنايى خواهد بود براى روز قيامتش » ( 1 ) .\r\nو در حديثى از امام صادق ع مىخوانيم : « سوره فجر را در هر نماز واجب و مستحبّ بخوانيد كه سوره حسين بن على ع است ، هر كس آن را بخواند با حسين بن على ع در قيامت در درجه او از بهشت خواهد بود » ( 2 ) .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 481 .\r\n","page_name":" 438 ","page_number":438},
  {"content":"\r\nمعرفى اين سوره به عنوان « سوره حسين بن على » ع ممكن است به خاطر اين باشد كه مصداق روشن « نفس مطمئنه » كه در آخرين آيات اين سوره مخاطب واقع شده حسين بن على ع است ، همانگونه كه در حديثى از امام صادق ع ذيل همين آيات آمده است .\r\nو يا به خاطر اينكه ليالى عشر ( شبهاى دهگانه ) يكى از تفسيرهايش شبهاى دهگانه آغاز محرم است كه رابطه خاصى با حسين بن على ع دارد .\r\nو به هر حال اينهمه پاداش و فضيلت از آن كسانى است كه تلاوت آن را مقدمه اى براى اصلاح خويش و خودسازى قرار دهند .\r\n","description":"","footnote":"","page_name":" 439 ","page_number":439},
  {"content":"\r\nسوره فجر\r\n\r\n[ سوره الفجر ‹ 89 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nوَ الْفَجْرِ ‹ 1 › وَلَيالٍ عَشْرٍ ‹ 2 › وَالشَّفْعِ وَالْوَتْرِ ‹ 3 › وَاللَّيْلِ إِذا يَسْرِ ‹ 4 ›\r\nهَلْ فِي ذلِكَ قَسَمٌ لِذِي حِجْرٍ ‹ 5 ›\r\n\r\nترجمه :\r\nبنام خداوند بخشنده مهربان 1 - به سپيده دم سوگند .\r\n2 - و به شبهاى دهگانه .\r\n3 - و به زوج و فرد .\r\n4 - و به شب هنگامى كه ( به سوى روشنايى روز ) حركت مىكند سوگند ( كه پروردگارت در كمين ظالمان است ) .\r\n5 - آيا در آنچه گفته شد سوگند مهمى براى صاحبان خرد نيست ؟ !\r\n","description":"","footnote":"","page_name":" 440 ","page_number":440},
  {"content":"\r\n\r\nتفسير : به سپيده صبح شما سوگند !\r\nدر آغاز اين سوره به پنج سوگند بيدارگر اشاره شده :\r\nنخست مىفرمايد : « قسم به فجر و شكافتن پرده سياه شب » ( * ( وَالْفَجْرِ ) * ) .\r\n« و قسم به شبهاى دهگانه » ( * ( وَلَيالٍ عَشْرٍ ) * ) .\r\n« فجر » در اصل به معنى شكافتن وسيع است ، و از آنجا كه نور صبح تاريكى شب را مىشكافد از آن تعبير به « فجر » شده است ، و مىدانيم فجر بر دو گونه است « كاذب » و « صادق » .\r\nفجر كاذب همان سپيدى طولانى است كه در آسمان ظاهر مىشود و آن را تشبيه به دم روباه مىكنند كه نقطه باريك آن در طرف افق است و قاعده مخروط آن در وسط آسمان .\r\nفجر صادق از همان ابتدا در افق گسترش پيدا مىكند ، صفا و نورانيت و شفافيت خاصى دارد ، مانند يك نهر آب زلال افق مشرق را فرا مىگيرد ، و بعد در تمام آسمان گسترده مىشود .\r\nفجر صادق اعلام پايان شب ، و آغاز روز است ، در اين موقع روزه داران بايد امساك كنند ، و وقت نماز صبح وارد مىشود .\r\nبعضى « فجر » را در اين آيه به معنى مطلق آن يعنى سپيده صبح تفسير كرده‌اند كه مسلما يكى از نشانه‌هاى عظمت خداوند است ، نقطه عطفى است در زندگى انسانها و تمام موجودات زمينى ، و آغاز حاكميت نور و پايان گرفتن ظلمت است ، آغاز جنبش و حركت موجودات زنده ، و پايان يافتن خواب و سكوت\r\n","description":"","footnote":"","page_name":" 441 ","page_number":441},
  {"content":"\r\nاست ، و به خاطر اين حيات خداوند به آن سوگند ياد كرده .\r\nولى بعضى آن را به معنى « فجر آغاز محرم » كه آغاز سال جديد است تفسير كرده‌اند .\r\nو بعضى به « فجر روز عيد قربان » كه مراسم مهم حج در آن انجام مىگيرد ، و متصل به شبهاى دهگانه است . و بالآخره بعضى به صبحگاهان ماه مبارك رمضان و يا « فجر صبح جمعه » .\r\nولى آيه مفهوم وسيعى دارد كه همه اينها را شامل مىشود ، هر چند بعضى از مصداقهاى آن از بعضى ديگر روشنتر و پراهميتتر است .\r\nبعضى معنى آيه را از اين هم گسترده تر دانسته‌اند ، و گفته‌اند منظور از فجر هر روشنايى است كه در دل تاريكى مىدرخشد .\r\nبنا بر اين درخشيدن اسلام و نور پاك محمدى ص در تاريكى عصر جاهليت يكى از مصاديق فجر است ، و همچنين درخشيدن سپيده صبح قيام مهدى ع به هنگام فرو رفتن جهان در تاريكى و ظلمت ظلم و ستم ، مصداق ديگرى از آن محسوب مىشود ( همانگونه كه در بعضى از روايات به آن اشاره شده است ) ( 1 ) .\r\nو قيام عاشوراى حسينى در آن دشت خونين كربلا ، و شكافتن پرده‌هاى تاريك ظلم بنى اميه ، و نشان دادن چهره واقعى آن ديوصفتان مصداق ديگر بود .\r\nو همچنين تمام انقلابهاى راستينى كه بر ضد كفر و جهل و ظلم و ستم در تاريخ گذشته و امروز انجام مىگيرد .\r\nو حتى نخستين جرقه‌هاى بيدارى كه در دلهاى تاريك گنهكاران ظاهر مىشود و آنها را به توبه دعوت مىكند « فجر » است .\r\nولى البته اين يك توسعه در مفهوم آيه است در حالى كه ظاهر آيه همان\r\n\r\n","description":"","footnote":"\r\n( 1 ) اين معنى در حديثى از امام صادق ( ع ) نقل شده است ( تفسير برهان جلد 4 صفحه 457 حديث 1 ) .\r\n","page_name":" 442 ","page_number":442},
  {"content":"\r\nفجر به معنى طلوع سپيده صبح است .\r\nو اما « ليال عشر » ( شبهاى دهگانه ) مشهور همان شبهاى دهگانه ذى الحجه است كه شاهد بزرگترين و تكاندهنده ترين اجتماعات عبادى سياسى مسلمين جهان است .\r\nاين معنى در حديثى از « جابر بن عبد اللَّه انصارى » از پيغمبر اكرم ص نقل شده است » .\r\nبعضى نيز آن را به ده شب آخر ماه مبارك رمضان كه شبهاى قدر در آن است تفسير كرده‌اند .\r\nو بعضى آن را به شبهاى آغاز ماه محرم .\r\nجمع ميان اين تفسيرهاى سه گانه نيز كاملا ممكن است .\r\nدر بعضى از رواياتى كه اشاره به بطون قرآن مىكند فجر به وجود حضرت مهدى ع و ليال عشر به ده امام قبل از او ، و « شفع » كه در آيه بعد مىآيد به حضرت « على » و « فاطمه زهرا » ع تفسير شده است .\r\nبه هر حال سوگند به اين شبهاى دهگانه به هر تفسيرى كه باشد دليل بر اهميت فوق العاده آنها است چرا كه هميشه سوگند به امور مهمه ياد مىكنند ( 2 ) جمع ميان معانى نيز ممكن است .\r\nسپس سوگندها را ادامه داده مىافزايد : « قسم به زوج و فرد » ( * ( وَالشَّفْعِ وَالْوَتْرِ ) * ) .\r\n\r\n","description":"","footnote":"\r\n( 1 ) « تفسير ابو الفتوح رازى » جلد 12 صفحه 74 .\r\n( 2 ) گرچه « ليال عشر » در اينجا به صورت « نكره » ذكر شده ، ولى با توجه به اينكه نكره در اينجا براى بيان عظمت است معنى عهدى پيدا مىكند و اشاره به آن شبهاى مخصوص است كه در بالا ذكر شد .\r\n","page_name":" 443 ","page_number":443},
  {"content":"\r\nدر اينكه منظور از « شفع » و « وتر » ( زوج و فرد ) در اين آيه چيست ؟\r\nمفسران اقوال و احتمالات فراوانى ذكر كرده‌اند : بعضى بالغ بر بيست قول ( 1 ) و بعضى از آن هم فراتر رفته و بالغ بر سى و شش قول نقل كرده‌اند ! ( 2 ) .\r\nو مهمترين آنها اقوال زير است .\r\n1 - منظور اعداد زوج و فرد است ، مطابق اين تفسير خداوند به كل اعداد كه از زوج و فرد تشكيل شده است سوگند ياد كرده ، اعدادى كه همه محاسبات و نظامها بر محور آن مىچرخد ، و سراسر عالم هستى را فرا مىگيرد ، گويى فرموده است قسم به نظم و حساب ، و در حقيقت مهمترين مطلب در جهان هستى همين مساله نظم و حساب و عدد است و در زندگى انسانها نيز پايه اصلى را تشكيل مىدهد .\r\n2 - منظور از « شفع » مخلوقات است چرا كه همه آنها داراى زوج و قرينى هستند و منظور از « وتر » خدا است كه هيچ شبيه و نظير و مانند ندارد ، بعلاوه ممكنات همگى مركب از « ماهيت » و « وجود » هستند كه در فلسفه از آن تعبير به « زوج تركيبى » مىشود ، تنها هستى بىانتها و بدون ماهيت ذات پاك خدا است ( اين تفسير در بعضى از روايات معصومين به آن اشاره شده است ) ( 3 ) .\r\n3 - منظور از زوج و فرد كل مخلوقات جهان است كه از يك نظر بعضى زوجند و بعضى فرد .\r\n\r\n","description":"","footnote":"\r\n( 1 ) تفسير فخر رازى جلد 31 صفحه 164 .\r\n( 2 ) علامه طباطبائى در الميزان آن را از بعضى از مفسران نقل كرده است ( جلد 20 صفحه 406 ) - در تفسير « روح المعانى » اين مطلب از كتاب « التحرير و التحيير » نقل شده ( جلد 30 صفحه 120 ) .\r\n( 3 ) « ابو سعيد خدرى » آن را از پيغمبر اكرم ( ص ) نقل كرده است ( مجمع البيان جلد 10 صفحه 485 ) .\r\n","page_name":" 444 ","page_number":444},
  {"content":"\r\n4 - منظور نمازها است كه بعضى از نظر تعداد ركعات زوج است و بعضى فرد ( اين معنى نيز در روايتى از معصومين ع نقل شده است ) ( 1 ) يا اينكه منظور همان نماز شفع و وتر است كه در آخر نافله شب خوانده مىشود .\r\n5 - منظور از « شفع » روز « ترويه » ( هشتم ماه ذى الحجة كه حاجيان آماده كوچ به عرفات مىشوند ) و منظور از « وتر » روز « عرفه » است كه زائران خانه خدا در عرفاتند ، يا اينكه منظور از شفع روز عيد قربان ( دهم ذى الحجه ) و منظور از وتر روز « عرفه » است ( اين تفسير نيز در روايات معصومين آمده است ) ( 2 ) .\r\nعمده آن است اگر الف و لام در اين دو كلمه براى عموم باشد همه اين معانى در آن جمع مىگردد ، چرا كه هر كدام از اين تفسيرها و غير اينها بيان مصداقى است از مصداقهاى « شفع » و « وتر » ، و ذكر هر يك به خصوص به معنى انحصار در آن مفهوم نيست ، بلكه از قبيل تطبيق بر يك مصداق روشن است .\r\nولى اگر الف و لام در آنها براى عهد باشد اشاره به زوج و فرد خاصى است ، و در اينجا به تناسب سوگندهاى گذشته دو معنى از همه مناسبتر است نخست اينكه منظور روز عيد و روز عرفه باشد كه با شبهاى دهگانه آغاز ذى الحجه مناسبت كامل دارد ، و مهمترين قسمتهاى مناسك حج در آنها انجام مىشود ، و يا اينكه نمازها است به تناسب سوگند به فجر كه وقت سحرگاهان و وقت راز و نياز به درگاه پروردگار است به خصوص اينكه هر دو تفسير در رواياتى كه از معصومين نقل شده نيز وارد است .\r\nو بالآخره در آخرين سوگند مىفرمايد : « و قسم به شب هنگامى كه به\r\n\r\n","description":"","footnote":"\r\n( 1 و 2 ) « همان مدرك » .\r\n","page_name":" 445 ","page_number":445},
  {"content":"\r\nسوى صبحگاهان و روشنايى روز پيش مىرود « ( * ( وَاللَّيْلِ إِذا يَسْرِ ) * ) ( 1 ) .\r\nچه تعبير جالبى كه راه رفتن را به خود شب نسبت داده است ؟ آن هم راه رفتن در شب ( زيرا « يسر » از ماده « سرى » ( بر وزن شما ) به گفته راغب در مفردات به معنى راه رفتن در شب است ) .\r\nگويى شب موجود زنده اى است و داراى حس و حركت كه در تاريكى خود گام برمىدارد ، و به سوى صبحى روشن حركت مىكند .\r\nآرى قسم به آن تاريكى ياد شده كه رو به سوى روشنايى است ، تاريكى متحرك نه ايستا و ثابت ، تاريكى آن گاه وحشتناك است كه به صورت ثابت در آيد ، اما اگر در آن حركتى باشد به سوى نور ، پر ارزش است .\r\nبعضى نيز گفته‌اند كه ظلمت شب بر صفحه كره زمين در حال حركت است و اصولا آنچه از شب مهم و مفيد و حياتبخش است همين شبى است كه در حال حركت مىباشد ، يعنى دائما و به طور متناوب جاى خود را با روز عوض مىكند كه اگر شب در نيمى از كره ميخكوب شود هم آن نيم مىميرد ، و هم نيم ديگر كه در برابر تابش دائم آفتاب قرار گرفته است ! در اينكه منظور از شب در اينجا چيست ؟ آيا همه شبهاست يا شب خاصى ؟\r\nباز در ميان مفسران گفتگو است ، اگر الف و لام آن به معنى عموم باشد تمام شبها را شامل مىشود كه خود آيتى است از آيات خدا ، و پديده اى است از پديده‌هاى مهم آفرينش .\r\nو اگر الف و لام آن عهد باشد اشاره به شب معينى است ، و به تناسب سوگندهاى گذشته منظور شب عيد قربان است كه حاجيان از عرفات به « مزدلفه » ( مشعر الحرام ) و بعد از گذراندن شب را در آن وادى مقدس\r\n\r\n","description":"","footnote":"\r\n( 1 ) « يسر » در اصل « يسرى » بوده كه فعل مضارع از ماده « سرى » است سپس ياء آن براى تخفيف و هماهنگى با آيات قبل حذف شده است .\r\n","page_name":" 446 ","page_number":446},
  {"content":"\r\nبه هنگام طلوع آفتاب به سوى سرزمين منى روان مىشوند ( اين تفسير در رواياتى كه از معصومين نقل شده نيز آمده است ) ( 1 ) .\r\nكسانى كه از نزديك منظره آن شب را در عرفات و مشعر ديده‌اند مىدانند كه چگونه از هر گوشه و كنار هزاران هزار نفر در حال حركتند ، گويى احساس مىكند كه شب با تمام وجودش در آنجا حركت مىكند ، درست است كه حجاج در حركتند اما اين حركت عمومى به قدرى گسترده است كه گويى تمام زمين و زمان در حركت است و اين تنها وقتى احساس مىشود كه انسان شب عيد را در آن سرزمين باشد و معنى * ( وَاللَّيْلِ إِذا يَسْرِ ) * را با چشم خود ببيند .\r\nبه هر حال شب به هر معنى بوده باشد ( عام يا خاص ) از آيات عظمت الهى است ، و از موضوعات پر اهميت عالم هستى ، شب حرارت هوا را تعديل مىكند ، و به همه موجودات آرامش مىبخشد ، و جو آرامى براى راز و نياز به درگاه خدا فراهم مىسازد ، و اما شب عيد قربان كه آن را « ليله جمع » مىنامند ، آن نيز از عجيبترين شبهاى سال در آن وادى مقدس مشعر الحرام است .\r\nبه هر حال پيوند اين قسمهاى پنجگانه ( سوگند به فجر ، و شبهاى دهگانه ، و زوج ، و فرد ، و شب به هنگامى كه حركت مىكند ) در صورتى كه همه را ناظر به ايام ذى الحجه و مراسم بزرگ حج بدانيم روشن است .\r\nدر غير اين صورت اشاره به مجموعه اى از حوادث مهم عالم تكوين و تشريع شده كه نشانه هايى هستند از عظمت خداوند و پديده هايى هستند شگفتانگيز در عالم هستى .\r\nبعد از ذكر اين قسمهاى پر معنى و بيدارگر مىافزايد : « آيا در آنچه\r\n\r\n","description":"","footnote":"\r\n( 1 ) « نور الثقلين » جلد 5 صفحه 571 .\r\n","page_name":" 447 ","page_number":447},
  {"content":"\r\nگفته شد سوگند مهمى براى صاحبان عقل و خرد وجود ندارد « ؟ ! ( * ( هَلْ فِي ذلِكَ قَسَمٌ لِذِي حِجْرٍ ) * ) .\r\n« حجر » در اينجا به معنى عقل است و در اصل به معنى « منع » مىباشد مثلا گفته مىشود قاضى فلان كس را « حجر » ( بر وزن زجر ) كرد ، يعنى او را از تصرف در اموالش ممنوع ساخت ، و يا اينكه به اطاق « حجره » گفته مىشود چون محلى است محفوظ و ممنوع از اينكه ديگران وارد آن شوند ، و به دامان نيز « حجر » ( بر وزن فكر ) گفته مىشود ، به خاطر حفظ و منع ديگران ، و از آنجا كه « عقل » نيز انسان را از كارهاى نادرست منع مىكند از آن تعبير به « حجر » شده ، همانگونه كه خود واژه عقل نيز به معنى « منع » است ، لذا به طنابى كه بر زانوى شتر مىبندند تا مانع حركت او شود « عقال » مىگويند .\r\nدر اينكه « مقسم به » ( چيزى كه اين سوگندها به خاطر آن ياد شده است ) چيست ؟ دو احتمال وجود دارد : نخست اينكه جمله « إِنَّ رَبَّكَ لَبِالْمِرْصادِ » ( پروردگار تو در كمينگاه است ) جواب اين قسمها است .\r\nديگر اينكه جواب قسم محذوف است و آيات آينده كه سخن از مجازات طغيانگران مىگويد گواه بر آن است ، و در معنى چنين است : « قسم به آنچه گفته شد كه ما كفار و طغيانگران را عذاب مىكنيم » ( 1 ) .\r\nو به اين ترتيب قسم و مقسم به روشن مىگردد .\r\n\r\n","description":"","footnote":"\r\n( 1 ) در تقدير چنين است : « لنعذبن الكفار و الطاغين » .\r\n","page_name":" 448 ","page_number":448},
  {"content":"\r\n\r\n[ سوره الفجر ‹ 89 › : آيات 6 تا 14 
  ]\r\nأَ لَمْ تَرَ كَيْفَ فَعَلَ رَبُّكَ بِعادٍ ‹ 6 › إِرَمَ ذاتِ الْعِمادِ ‹ 7 › الَّتِي لَمْ يُخْلَقْ مِثْلُها فِي الْبِلادِ ‹ 8 › وَثَمُودَ الَّذِينَ جابُوا الصَّخْرَ بِالْوادِ ‹ 9 › وَفِرْعَوْنَ ذِي الأَوْتادِ ‹ 10 ›\r\nالَّذِينَ طَغَوْا فِي الْبِلادِ ‹ 11 › فَأَكْثَرُوا فِيهَا الْفَسادَ ‹ 12 › فَصَبَّ عَلَيْهِمْ رَبُّكَ سَوْطَ عَذابٍ ‹ 13 › إِنَّ رَبَّكَ لَبِالْمِرْصادِ ‹ 14 ›\r\n\r\nترجمه :\r\n6 - آيا نديدى پروردگارت به قوم عاد چه كرد ؟\r\n7 - و با آن شهر « ارم » با عظمت .\r\n8 - همان شهرى كه نظيرش در بلاد آفريده نشده بود .\r\n9 - و قوم ثمود كه صخره‌هاى عظيم را از دره مىبريدند ( و از آن خانه و كاخ مىساختند ) .\r\n","description":"","footnote":"","page_name":" 449 ","page_number":449},
  {"content":"\r\n10 - و فرعونى كه قدرتمند و شكنجه گر بود .\r\n11 - همان اقوامى كه در شهرها طغيان كردند .\r\n12 - و فساد فراوان در آنها ببار آوردند .\r\n13 - لذا خداوند تازيانه عذاب را بر آنها فرو ريخت .\r\n14 - مسلما پروردگار تو در كمينگاه است .\r\n\r\nتفسير : پروردگارت در كمين ظالمان است .\r\nبه دنبال آيات گذشته كه متضمن سوگندهاى پر معنايى در باره مجازات طغيانگران بود ، در اين آيات به چند قوم نيرومند از اقوام پيشين كه هر كدام براى خود قدرتى عظيم داشتند ، اما بر مركب غرور سوار شدند و راه طغيان و كفر را پيش گرفتند اشاره مىكند ، و سرنوشت دردناك آنها را روشن مىسازد ، تا مشركان مكه و اقوام ديگر كه شايد از آنها بسيار ضعيفتر بودند حساب خود را برسند ، و از خواب غفلت بيدار شوند .\r\nنخست مىفرمايد : « آيا نديدى پروردگارت به قوم عاد چه كرد ؟ » ؟ ! ( * ( أَ لَمْ تَرَ كَيْفَ فَعَلَ رَبُّكَ بِعادٍ ) * ) .\r\nمنظور از « رؤيت » ( ديدن ) در اينجا « علم و آگاهى » است ، منتها از آنجا كه داستان اين اقوام به قدرى مشهور و معروف بوده كه گويى مردم زمانهاى بعد نيز آن را با چشم خود مىديدند تعبير به « رؤيت » شده است .\r\nالبته مخاطب در اين آيه پيامبر ص است ، ولى هشدارى است براى همگان .\r\n« عاد » همان قوم پيامبر بزرگ خدا « هود » است بعضى از مورخان معتقدند عاد بر دو قبيله اطلاق مىشود : قبيله اى كه در گذشته بسيار دور زندگى\r\n","description":"","footnote":"","page_name":" 450 ","page_number":450},
  {"content":"\r\nداشتند ، و قرآن از آنها تعبير به « عاداً الأُولى » كرده است ( نجم - 50 ) .\r\nآنها احتمالا قبل از تاريخ زندگى مىكرده‌اند .\r\nقبيله دوم كه در دوران تاريخ بشر ، و احتمالا حدود هفتصد سال قبل از ميلاد مسيح ع وجود داشتند ، و به نام « عاد » مشهورند در سرزمين « احقاف » يا « يمن » زندگى مىكردند .\r\nقامتهايى بلند و اندامى نيرومند داشتند ، و به همين دليل جنگجويانى زبده محسوب مىشدند .\r\nبه علاوه از نظر تمدن ظاهرى نيز پيشرفته بودند ، شهرهايى آباد و زمينهاى خرم و سرسبز ، و كاخهاى عظيم و باغهاى پر طراوت داشتند .\r\nبعضى مىگويند « عاد » نام جد اين قبيله است ، و قبيله را معمولا بنام جد آن قبيله مىخواندند .\r\nسپس مىافزايد : « همان شهر ارم پرشكوه و عظيم » ( * ( إِرَمَ ذاتِ الْعِمادِ ) * ) .\r\nدر اينكه « ارم » نام « شخص » يا « قبيله » است ، يا محل و شهرى است ؟\r\nدر ميان مفسران گفتگو است .\r\n« زمخشرى » در « كشاف » از بعضى نقل مىكند كه « عاد » فرزند « عوص » و او فرزند « ارم » و او فرزند « سام » فرزند « نوح » است ، و از آنجا كه نام جد قبيله بر آن قبيله اطلاق مىشده به قبيله عاد نيز « ارم » مىگفتند .\r\nبعضى نيز معتقدند كه « ارم » همان « عاد اولى » است ، و عاد قبيله دوم است در حالى كه بعضى ديگر معتقدند « ارم » نام شهر و سرزمين آنها است ( 1 ) .\r\nولى مناسب با آيه بعد اين است كه « ارم » نام شهر بىنظير آنها باشد .\r\n\r\n","description":"","footnote":"\r\n( 1 ) « تفسير كشاف » جلد 4 صفحه 747 همين مضمون را « قرطبى » نيز در تفسيرش آورده همچنين در تفاسير ديگرى .\r\n","page_name":" 451 ","page_number":451},
  {"content":"\r\n« عماد » به معنى « ستون » و جمع آن « عمد » ( بر وزن شتر ) .\r\nبنا بر تفسير اول اشاره به اندام نيرومند و پيكرهاى ستون مانند قوم عاد است ، و بنا بر تفسير دوم اشاره به ساختمانهاى با عظمت و كاخهاى رفيع و ستونهاى عظيمى است كه در اين كاخها به كار رفته بود ، و در هر دو صورت اشاره اى است به قدرت و قوت قوم عاد ( 1 ) .\r\nولى تفسير دوم ( يعنى ستونهاى عظيم كاخهاى آنها ) مناسبتر است .\r\nو لذا در آيه بعد مىافزايد : « همان شهر و ديارى كه مانند آن در بلاد آفريده نشده بود » ( * ( الَّتِي لَمْ يُخْلَقْ مِثْلُها فِي الْبِلادِ ) * ) .\r\nاين تعبير نشان مىدهد كه منظور از « ارم » همان شهر است ، نه قبيله و طايفه .\r\nو شايد به همين دليل است كه بعضى از مفسران بزرگ همين تفسير را پذيرفته‌اند و ما نيز آن را ترجيح داديم ( 2 ) .\r\nبعضى از مفسران داستان مفصلى از كشف شدن شهر زيبا و پرشكوه « ارم » در بيابانهاى جزيرة العرب ، و صحارى عدن ، نقل كرده‌اند كه از ساختمان با عظمت و زينت آلات فوق العاده عجيب و بىنظير آن سخن مىگويد ولى داستان مزبور به افسانه يا خواب شبيه تر است تا به يك واقعيت ! اما به هر حال جاى ترديد نيست كه قوم « عاد » و شهرهاى آنان از نيرومندترين قبائل ، و پيشرفته ترين بلاد بود ، و همانگونه كه قرآن اشاره مىكند همانند آن در بلاد پيدا نمىشد .\r\nداستانهاى زيادى نيز از « بهشت شداد » كه فرزند « عاد » بوده در افواه ،\r\n\r\n","description":"","footnote":"\r\n( 1 ) بنا بر تفسير اول مؤنث بودن « ذات » به خاطر طايفه و قبيله است كه مؤنث لفظى است .\r\n( 2 ) « ارم » ما لا ينصرف است و لذا در حالت جر منصوب شده است .\r\n","page_name":" 452 ","page_number":452},
  {"content":"\r\nو تواريخ وجود دارد ، تا آنجا كه « بهشت شداد » و باغهاى « ارم » به صورت ضرب المثل درآمده ، ولى اين داستانها به « اساطير » شبيه تر است ، اساطيرى كه ريشه اى از واقعيت دارد ، اما پيرامون آن شاخ و برگهاى زيادى درست كرده‌اند .\r\nسپس به سراغ دومين گروه طغيانگر از اقوام پيشين مىرود و مىفرمايد : « آيا نديدى پروردگارت با قوم ثمود چه كرد ، همان قومى كه صخره‌هاى عظيم را در وادى مىبريدند » و از آن خانه‌ها و كاخها مىساختند ( * ( وَثَمُودَ الَّذِينَ جابُوا الصَّخْرَ بِالْوادِ ) * ) .\r\nقوم « ثمود » از قديمىترين اقوامند و پيامبرشان « صالح » ع بود ، و در سرزمينى بنام « وادى القرى » ميان « مدينه » و « شام » زندگى داشتند ، تمدنى پيشرفته و زندگانى مرفه ، و صاحب ساختمانهاى عظيم و پيشرفته بودند .\r\nبعضى گفته‌اند : ثمود نام پدر قبيله بود كه به آن نام ناميده شده‌اند ( 1 ) .\r\n« جابوا » در اصل از « جوبة » ( بر وزن توبه ) به معنى زمين پست گرفته شده ، سپس به معنى قطع و بريدن هر قطعه زمينى آمده است ، و پاسخ كلام را از اين رو « جواب » ناميده‌اند كه گويى هوا را قطع مىكند و از دهان گوينده به گوش شنونده مىرسد ( يا به اين جهت كه سؤال را قطع كرده و به آن پايان مىدهد ) .\r\nبه هر حال منظور در اينجا بريدن قطعات كوه‌ها ، و ايجاد خانه‌هاى مطمئن است ، همانگونه كه در آيه 82 سوره « حجر » در باره همين قوم ثمود\r\n\r\n","description":"","footnote":"\r\n( 1 ) « ثمود » از نظر ريشه لغت از ماده « ثمد » ( بر وزن نمد ) به معنى آب كمى است كه ماده نداشته باشد و مثمود ( به كسى مىگويند كه از او زياد مطالبه اموال كنند به اندازه اى كه اموالش نقصان پذيرد ، بعضى نيز اين كلمه را عجمى مىدانند ( مفردات راغب ) .\r\n","page_name":" 453 ","page_number":453},
  {"content":"\r\nمىخوانيم : وَكانُوا يَنْحِتُونَ مِنَ الْجِبالِ بُيُوتاً آمِنِينَ : « آنها در دل كوه‌ها خانه‌هاى امن مىتراشيدند » نظير همين معنى در آيه 149 سوره شعراء نيز آمده ، و در آنجا تعبير به بيوتا فارهين شده كه دليل بر آن است آنها در اين خانه‌ها به عيش و نوش و هوسرانى مىپرداختند .\r\nبعضى گفته‌اند قوم ثمود نخستين قومى بودند كه بريدن سنگها را از كوه و ايجاد خانه‌هاى محكم در دل كوه‌ها اقدام كردند .\r\n« واد » كه در اصل « وادى » بوده ، و به معنى بستر رودخانه ، يا محل عبور سيلابها ، و گاه به معنى « دره » نيز آمده چرا كه سيلابها از دره هايى كه در كنار كوه‌ها است مىگذرد .\r\nو در اينجا مناسب معنى دوم يعنى دره‌ها و كوهپايه‌ها است زيرا با توجه به آيات ديگر قرآن كه در باره اين قوم سخن مىگويد و در بالا اشاره شد قوم ثمود خانه‌هاى خود را در دامنه كوه‌ها مىساختند ، به اين ترتيب كه سنگها را مىبريدند و در درون آنها خانه‌هاى امنى ايجاد مىكردند ( 1 ) .\r\nدر حديثى آمده است كه پيغمبر اكرم ص در غزوه تبوك در مسير خود به شمال عربستان به وادى ثمود رسيد ، در حالى كه سوار بر اسب بود ، فرمود سرعت كنيد كه شما در سرزمين ملعون و نفرين شده اى هستيد ( 2 ) .\r\nبدون شك قوم ثمود نيز در عصر خود تمدنى پيشرفته و شهرهايى آباد داشتند ، ولى باز در اينجا به اعداد و ارقامى برخورد مىكنيم كه مبالغه آميز يا افسانه به نظر مىرسد ، مثل اينكه جمعى از مفسران نوشته‌اند كه آنها يكهزار و هفتصد شهر ساخته بودند كه همه آنها از سنگ بود !\r\n\r\n","description":"","footnote":"\r\n( 1 ) « با » در « * ( جابُوا الصَّخْرَ بِالْوادِ ) * » ظاهرا معنى ظرفيت دارد .\r\n( 2 ) « روح البيان » جلد 10 صفحه 425 .\r\n","page_name":" 454 ","page_number":454},
  {"content":"\r\nسپس به سومين قوم پرداخته ، مىگويد : « و همچنين فرعون صاحب قدرت » ! ( * ( وَفِرْعَوْنَ ذِي الأَوْتادِ ) * ) .\r\nاشاره به اينكه آيا نديدى خداوند با قوم فرعون قدرتمند و ظالم و بيدادگر چه كرد ؟ ! « اوتاد » جمع « وتد » ( بر وزن صمد ) به معنى ميخ است .\r\nدر اينكه چرا فرعون را « * ( ذِي الأَوْتادِ ) * » گفته‌اند تفسيرهاى مختلفى است ، نخست اينكه او داراى لشكر فراوانى بود كه بسيارى از آنها در خيمه‌ها زندگى مىكردند ، و چادرهاى نظامى را كه براى آنها بر پا مىشد با ميخها محكم مىكردند .\r\nديگر اينكه بيشترين شكنجه فرعون نسبت به كسانى كه مورد خشم او قرار مىگرفتند اين بود كه آنها را به چهار ميخ مىكشيد ، دستها و پاهاى او را با ميخ به زمين مىبست ، يا با ميخ به زمين مىكوبيد ، و يا او را بر روى قطعه چوبى مىخواباندند و دست و پاى او را با ميخ به آن مىكوبيدند ، يا مىبستند و به همان حال رها مىكردند تا بميرد ! اين تفسير در حديثى از امام صادق ع نقل شده ( 1 ) چنان كه در تواريخ آمده هنگامى كه همسرش « آسيه » به « موسى » ع ايمان آورد او را به همين صورت شكنجه كرد و كشت .\r\nديگر اينكه : « * ( ذِي الأَوْتادِ ) * » اصولا كنايه از قدرت و استقرار حكومت است .\r\nالبته اين سه تفسير با هم منافاتى ندارد و ممكن است در معنى آيه جمع باشد .\r\n\r\n","description":"","footnote":"\r\n( 1 ) « علل الشرائع » مطابق نقل « نور الثقلين » جلد 5 صفحه 571 حديث 6 .\r\n","page_name":" 455 ","page_number":455},
  {"content":"\r\nسپس در يك جمعبندى به اعمال اين اقوام سه گانه اشاره كرده ، مىافزايد :\r\n« همانها كه در شهرها طغيان كردند » ( * ( الَّذِينَ طَغَوْا فِي الْبِلادِ ) * ) .\r\n« و فساد فراوان در آنها ببار آوردند » ( * ( فَأَكْثَرُوا فِيهَا الْفَسادَ ) * ) .\r\nفساد كه شامل هر گونه ظلم و ستم و تجاوز و هوسرانى و عياشى مىشود در واقع يكى از آثار طغيان آنها بود ، و هر قوم طغيانگرى سرانجام در فساد همه جانبه فرو مىرود .\r\nسپس در يك جمله كوتاه و پر معنى به مجازات دردناك همه اين اقوام طغيانگر اشاره كرده ، مىافزايد : لذا خداوند تازيانه عذاب را بر آنها فرو ريخت ( * ( فَصَبَّ عَلَيْهِمْ رَبُّكَ سَوْطَ عَذابٍ ) * ) .\r\n« سوط » به معنى « تازيانه » و در اصل به معنى مخلوط كردن چيزى به چيزى است سپس به تازيانه كه از رشته‌هاى مختلف چرم و مانند آن بافته شده اطلاق گرديده است ، و بعضى آن را كنايه از عذاب مىدانند ، عذابى كه با گوشت و خون انسان آميخته مىشود ، و او را سخت ناراحت مىكند .\r\nدر كلام امير مؤمنان على ع در مورد امتحان مىخوانيم :\r\nو الذى بعثه بالحق لتبلبلن بلبلة و لتغربلن غربلة و لتساطن سوط القدر :\r\n« سوگند به كسى كه پيامبر را به حق مبعوث كرد ، به سختى ، مورد آزمايش قرار مىگيريد ، و غربال مىشويد ، و مانند محتويات ديگ به هنگام جوشش مخلوط و زير و رو خواهيد شد » ( 1 ) .\r\nتعبير به « صب » كه در اصل به معنى فرو ريختن آب است در اينجا اشاره\r\n\r\n","description":"","footnote":"\r\n( 1 ) « نهج البلاغه » خطبه 16 .\r\n","page_name":" 456 ","page_number":456},
  {"content":"\r\nبه شدت و استمرار اين عذاب است و ممكن است اشاره به تطهير صفحه زمين از وجود اين طاغيان باشد ، و به هر حال از همه معانى « سوط » مناسبتر همان معنى اول يعنى « تازيانه » است ، تعبيرى كه در گفتگوهاى روزمره نيز رائج است كه مىگوئيم فلان كس تازيانه عذاب را بر پشت دشمن كوبيد .\r\nاين تعبير كوتاه اشاره به مجازاتهاى شديد و مختلفى است كه دامنگير اين اقوام شد ، اما « عاد » به گفته قرآن مجيد به وسيله تندباد سرد و سوزناك هلاك شدند « وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ » ( حاقه - 6 ) .\r\nو اما قوم ثمود بوسيله صيحه عظيم آسمانى نابود شدند « فَأَمَّا ثَمُودُ فَأُهْلِكُوا بِالطَّاغِيَةِ » ( حاقه - 5 ) .\r\nو اما قوم فرعون در ميان امواج نيل غرق و مدفون گشتند فَأَغْرَقْناهُمْ أَجْمَعِينَ ( زخرف - 55 ) .\r\nو در آخرين آيه مورد بحث به عنوان هشدارى به همه كسانى كه در مسير آن اقوام طغيانگر گام برمىدارند ، مىفرمايد : « مسلما » پروردگار تو در كمينگاه است « ( * ( إِنَّ رَبَّكَ لَبِالْمِرْصادِ ) * ) .\r\n« مرصاد » از ماده « رصد » به معنى آمادگى براى مراقبت از چيزى است ، و معادل آن در فارسى « كمينگاه » است ، اين واژه معمولا در جايى به كار مىرود كه افراد ناچارند از گذرگاهى بگذرند ، و شخصى در آن گذرگاه آماده ضربه زدن به آنها است ، و در مجموع اشاره به اين است گمان نكنيد كسى مىتواند از چنگال عذاب الهى بگريزد ، همه در قبضه قدرت او هستند و هر وقت اراده كند آنها را مجازات مىنمايد .\r\nبديهى است خداوند مكان ندارد ، و در گذرگاهى نمىنشيند ، اين تعبير\r\n","description":"","footnote":"","page_name":" 457 ","page_number":457},
  {"content":"\r\nكنايه از احاطه قدرت پروردگار به همه جباران و طغيانگران و مجرمان است ، و لذا در حديثى از على ع آمده است كه معناى اين آيه اين است :\r\nان ربك قادر على ان يجزى اهل المعاصى جزائهم :\r\n« پروردگارت توانايى دارد كه كيفر گنهكاران را به آنها بدهد » ( 1 ) .\r\nدر حديثى از امام صادق ع مىخوانيم كه فرمود :\r\nالمرصاد قنطرة على الصراط ، لا يجوزها عبد بمظلمة عبد :\r\n« مرصاد پلى است بر طريقى كه از روى جهنم مىگذرد كسى كه حق مظلومى بر گردن او باشد از آنجا نخواهد گذشت » ( 2 ) .\r\nو اين در حقيقت از قبيل بيان يك مصداق روشن است چرا كه كمينگاه الهى منحصر به قيامت و پل معروف صراط نيست ، خداوند در همين دنيا نيز در كمين ظالم است ، و عذاب اقوام سه گانه پيشين مصداق بارز آن است .\r\nتعبير به « ربك » ( پروردگار تو ) اشاره به اين است كه سنت الهى در مورد اقوام سركش و ظالم و ستمگر در امت تو نيز جارى مىشود ، هم تسلى خاطرى است براى پيامبر ص و مؤمنان كه بدانند اين دشمنان لجوج كينه توز از چنگال قدرت خدا هرگز فرار نخواهند كرد ، و هم اعلام خطرى است به آنها كه هر گونه ظلم و ستمى را به پيغمبر اكرم ص و مؤمنان روا مىداشتند ، آنها بايد بدانند كسانى كه از آنان قدرتمندتر و نيرومندتر بودند در مقابل يك تندباد ، يك طوفان ، و يا يك جرقه و صيحه آسمانى ، تاب مقاومت نياوردند ، اينها چگونه فكر مىكنند مىتوانند با اين اعمال خلافشان از عذاب الهى نجات يابند .\r\nدر حديثى از پيغمبر اكرم ص مىخوانيم . كه فرمود : « روح الامين\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 487 .\r\n","page_name":" 458 ","page_number":458},
  {"content":"\r\nبه من خبر داد در آن هنگام كه خداوند يكتا خلايق را از اولين و آخرين در صحنه قيامت متوقف مىسازد ، جهنم را مىآورد ، و صراط را كه باريكتر از مو و تيزتر از شمشير است بر آن مىنهد ، و بر صراط سه پل قرار دارد ، روى پل اول امانت و درستكارى و رحمت و محبت است ! و بر پل دوم نماز ! و بر پل سوم عدل پروردگار جهان ! و به مردم دستور داده مىشود كه از آن بگذرند ، آنها كه در امانت و رحم كوتاهى كرده‌اند در پل اول مىمانند ، و اگر از آن بگذرند چنانچه در نماز كوتاهى كرده باشند ، در پل دوم مىمانند ، و اگر از آن بگذرند در پايان مسير در برابر عدل الهى قرار مىگيرند ، و اين است معنى آيه * ( إِنَّ رَبَّكَ لَبِالْمِرْصادِ ) * ( 1 ) .\r\nدر سخنان على ع مىخوانيم :\r\nو لئن امهل اللَّه الظالم فلن يفوت اخذه ، و هو له بالمرصاد ، على مجاز طريقه ، و بموضع الشجى من مساغ ريقه\r\n: « اگر خداوند ظالم را مهلت دهد هرگز مجازات او از بين نمىرود ، او بر سر راه در كمين ستمگران است ، و چنان گلوى آنها را در دست دارد كه هر زمان بخواهد آن را چنان مىفشارد كه حتى آب دهان از گلويشان فرو نرود » ( 2 ) .\r\n\r\n","description":"","footnote":"\r\n( 1 ) « روضه كافى » طبق نقل « نور الثقلين » جلد 5 صفحه 573 ( با اقتباس ) .\r\n( 2 ) « نهج البلاغه » خطبه 97 .\r\n","page_name":" 459 ","page_number":459},
  {"content":"\r\n\r\n[ سوره الفجر ‹ 89 › : آيات 15 تا 20 
  ]\r\nفَأَمَّا الإِنْسانُ إِذا مَا ابْتَلاه رَبُّه فَأَكْرَمَه وَنَعَّمَه فَيَقُولُ رَبِّي أَكْرَمَنِ ‹ 15 › وَأَمَّا إِذا مَا ابْتَلاه فَقَدَرَ عَلَيْه رِزْقَه فَيَقُولُ رَبِّي أَهانَنِ ‹ 16 › كَلَّا بَلْ لا تُكْرِمُونَ الْيَتِيمَ ‹ 17 › وَلا تَحَاضُّونَ عَلى طَعامِ الْمِسْكِينِ ‹ 18 › وَتَأْكُلُونَ التُّراثَ أَكْلًا لَمًّا ‹ 19 ›\r\nوَ تُحِبُّونَ الْمالَ حُبًّا جَمًّا ‹ 20 ›\r\n\r\nترجمه :\r\n15 - اما انسان هنگامى كه خداوند او را براى آزمايش اكرام مىكند و نعمت مىبخشد ( مغرور مىشود و ) مىگويد : پروردگارم مرا گرامى داشته ! .\r\n16 - و اما هنگامى كه براى امتحان روزى را بر او تنگ بگيرد مايوس مىشود و مىگويد پروردگارم مرا خوار كرده ! 17 - چنان نيست كه شما خيال مىكنيد ، بلكه شما يتيمان را گرامى نمىداريد .\r\n18 - و يكديگر را بر اطعام مستمندان تشويق نمىكنيد .\r\n","description":"","footnote":"","page_name":" 460 ","page_number":460},
  {"content":"\r\n19 - و ميراث را ( از طريق مشروع و نامشروع ) جمع كرده مىخوريد .\r\n20 - و مال و ثروت را بسيار دوست مىداريد .\r\n\r\nتفسير : نه از نعمتش مغرور باش و نه از سلب نعمت مايوس !\r\nدر تعقيب آيات گذشته كه به طغيانگران هشدار مىداد و آنها را به مجازات الهى تهديد مىكرد ، در آيات مورد بحث به مساله امتحان كه معيار ثواب و عقاب الهى است و مهمترين مساله زندگى انسان محسوب مىشود مىپردازد .\r\nنخست مىفرمايد : « اما انسان هنگامى كه پروردگارش او را براى آزمايش اكرام كند و نعمت بخشد ، مغرور مىشود ، و مىگويد : خداوند مرا گرامى داشته است » ! ( * ( فَأَمَّا الإِنْسانُ إِذا مَا ابْتَلاه رَبُّه فَأَكْرَمَه وَنَعَّمَه فَيَقُولُ رَبِّي أَكْرَمَنِ ) * ) .\r\nاو نمىداند كه آزمايش الهى گاه با نعمت است ، و گاه با انواع بلا ، نه روى آوردن نعمت بايد مايه غرور گردد ، و نه بلاها مايه ياس و نوميدى ، ولى اين انسان كم ظرفيت در هر دو حال هدف آزمايش را فراموش مىكند ، به هنگام روى آوردن نعمت چنان مىپندارد كه مقرب درگاه خدا شده ، و اين نعمت دليل بر آن قرب است .\r\nقابل توجه اينكه در آغاز آيه مىگويد : خداوند او را مورد اكرام قرار مىدهد ولى در ذيل آيه از اينكه انسان خود را مورد اكرام خدا مىبيند ملامت مىشود اين به خاطر آن است كه اكرام اول به همان معنى انعام است و اكرام دوم به معنى قرب در درگاه خداست .\r\n","description":"","footnote":"","page_name":" 461 ","page_number":461},
  {"content":"\r\nو اما هنگامى كه براى امتحان روزى را بر او تنگ بگيرد ، مايوس مىشود و مىگويد : پروردگارم مرا خوار كرده « ! ( * ( وَأَمَّا إِذا مَا ابْتَلاه فَقَدَرَ عَلَيْه رِزْقَه فَيَقُولُ رَبِّي أَهانَنِ ) * ) .\r\nياس سر تا پاى او را فرا مىگيرد ، و از پروردگارش مىرنجد و ناخشنود مىشود ، غافل از اينكه اينها همه وسائل آزمايش و امتحان او است ، امتحانى كه رمز پرورش و تكامل انسان ، و به دنبال آن سبب استحقاق ثواب ، و در صورت مخالفت مايه استحقاق عذاب است .\r\nاين دو آيه هشدار مىدهد كه نه اقبال نعمت دليل بر تقرب به خدا است ، و نه ادبار نعمت دليل بر دورى از حق ، اينها مواد مختلف امتحانى است كه خداوند طبق حكمتش هر گروهى را به چيزى آزمايش مىكند ، اين انسانهاى كمظرفيتند كه گاه مغرور ، و گاه مايوس مىشوند .\r\nدر آيه 51 « فصلت » نيز آمده است : وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه وَإِذا مَسَّه الشَّرُّ فَذُو دُعاءٍ عَرِيضٍ : « هنگامى كه نعمتى به انسان مىدهيم روى مىگرداند و با تكبر از حق دور مىشود ، اما هنگامى كه مختصر ناراحتى به او برسد پيوسته دعا مىكند و بيتابى مىنمايد » .\r\nو در آيه 9 سوره « هود » آمده است : وَلَئِنْ أَذَقْنَا الإِنْسانَ مِنَّا رَحْمَةً ثُمَّ نَزَعْناها مِنْه إِنَّه لَيَؤُسٌ كَفُورٌ : « هر گاه ما به انسان رحمتى بچشانيم سپس از او بگيريم نوميد و ناسپاس مىشود » .\r\nاين دو آيه علاوه بر اينكه مساله آزمايش الهى را از طرق مختلف گوشزد مىكند اين نتيجه را نيز مىبخشد كه هرگز نبايد برخوردار شدن از نعمتها ، و يا محروميت از آن را دليل بر شخصيت و مقام در پيشگاه خداوند ، و يا دورى از ساحت مقدس او بدانيم ، بلكه معيار هميشه و همه جا ايمان و تقوى است .\r\n","description":"","footnote":"","page_name":" 462 ","page_number":462},
  {"content":"\r\nچه بسيار پيامبرانى كه به انواع مصائب در اين دنيا گرفتار شدند ، و در مقابل چه بسيار كفار ستمگرى كه از انواع نعمتها برخوردار بودند ، و اين است طبيعت زندگى دنيا .\r\nدر ضمن ، اين آيه اشاره سربسته اى به فلسفه بلاها و حوادث دردناك نيز مىكند .\r\nسپس به شرح اعمالى كه موجب دورى از خدا و گرفتارى در چنگال مجازات الهى مىشود پرداخته ، مىفرمايد : « چنان نيست كه شما خيال مىكنيد ( كه اموالتان دليل بر مقام شما نزد پروردگار است ، بلكه اعمالتان حاكى از دورى شما از خدا است ) شما يتيمان را گرامى نمىداريد » ( * ( كَلَّا بَلْ لا تُكْرِمُونَ الْيَتِيمَ ) * ) .\r\n« و يكديگر را بر اطعام مستمندان تشويق نمىكنيد » ( * ( وَلا تَحَاضُّونَ عَلى طَعامِ الْمِسْكِينِ ) * ) .\r\nقابل توجه اينكه در مورد يتيمان از « اطعام » سخن نمىگويد ، بلكه از « اكرام » سخن مىگويد ، چرا كه در مورد يتيم تنها مساله گرسنگى مطرح نيست ، بلكه از آن مهمتر جبران كمبودهاى عاطفى او است ، يتيم نبايد احساس كند كه چون پدرش را از دست داده خوار و ذليل و بىمقدار شده ، بايد آن چنان مورد اكرام قرار گيرد كه جاى خالى پدر را احساس نكند ، و لذا در روايات اسلامى به مساله محبت و نوازش يتيمان اهميت خاصى داده شده است :\r\nدر حديثى از امام صادق ع مىخوانيم ما من عبد يسمح يده على رأس يتيم رحمة له الا اعطاه اللَّه بكل شعرة نورا يوم القيامة : « هيچ بنده اى دست مرحمت بر سر يتيمى نمىكشد مگر اينكه خداوند به تعداد موهايى كه از زير\r\n","description":"","footnote":"","page_name":" 463 ","page_number":463},
  {"content":"\r\nدست او مىگذرد نورى در قيامت به او مىبخشد » ( 1 ) .\r\nدر آيه 9 سوره « ضحى » نيز آمده است : فَأَمَّا الْيَتِيمَ فَلا تَقْهَرْ : « اما يتيم را مورد قهر و تحقير قرار مده » .\r\nو اين درست در مقابل چيزى است كه در جوامع دور از ايمان و اخلاق همچون جامعه عصر جاهليت ديروز و امروز رواج داشته و دارد ، كه نه تنها به انواع حيله‌ها براى تملك اموال يتيمان متوسل مىشوند بلكه خود او را در جامعه چنان تنها مىگذارند كه درد يتيمى و فقدان پدر را به تلخترين صورتى احساس مىكند .\r\nاز آنچه گفتيم روشن مىشود كه اكرام يتيمان منحصر به حفظ اموال آنها نيست ، آن چنان كه بعضى از مفسران پنداشته‌اند ، بلكه معنى وسيع و گسترده اى دارد كه هم آن ، و هم امور ديگر را شامل مىشود .\r\nجمله « تحاضون » از ماده « حض » به معنى تحريص و ترغيب است ، اشاره به اينكه تنها اطعام مسكين كافى نيست ، بلكه مردم بايد يكديگر را بر اين كار خير تشويق كنند ، تا اين سنت در فضاى جامعه گسترش يابد ( 2 ) .\r\nعجب اينكه در آيه 34 سوره « حاقه » اين موضوع را همرديف عدم ايمان به خداوند بزرگ ذكر كرده مىفرمايد : إِنَّه كانَ لا يُؤْمِنُ بِاللَّه الْعَظِيمِ وَلا يَحُضُّ عَلى طَعامِ الْمِسْكِينِ : « او به خداوند بزرگ ايمان نمىآورد و ديگران را به اطعام مستمندان تشويق نمىكند » ( 3 ) .\r\n\r\n","description":"","footnote":"\r\n( 1 ) « بحار الانوار » جلد 15 صفحه 120 ( چاپ قديم ) .\r\n( 2 ) « تحاضون » در اصل « تتحاضون » بوده كه يك تاء از آن براى تخفيف حذف شده است .\r\n( 3 ) « طعام » در اين آيه و آيه مورد بحث معنى مصدرى دارد و به معنى « اطعام » است .\r\n","page_name":" 464 ","page_number":464},
  {"content":"\r\nسپس به سومين كار زشت آنها اشاره كرده و آنها را مورد نكوهش قرار مىدهد ، و مىافزايد : شما ميراث را ( از طريق حلال و حرام ) جمع كرده و مىخوريد « ( * ( وَتَأْكُلُونَ التُّراثَ أَكْلًا لَمًّا ) * ) ( 1 ) .\r\nبدون شك خوردن اموالى كه از طريق ميراث مشروع به انسان رسيده كار مذمومى نيست ، بنا بر اين نكوهش اين كار در آيه فوق ممكن است اشاره به يكى از امور زير باشد :\r\nنخست اينكه منظور جمع ميان حق خود و ديگران است ، زيرا كلمه « لم » در اصل به معنى « جمع » است ، و بعضى از مفسران مانند « زمخشرى » در « كشاف » مخصوصا آن را به جمع ميان « حلال » و « حرام » تفسير كرده است ، به خصوص اينكه عادت عرب جاهلى اين بود كه زنان و كودكان را از ارث محروم مىكردند ، و حق آنها را براى خود برمىداشتند ، و معتقد بودند ارث را بايد كسانى ببرند كه جنگجو هستند ( زيرا بسيارى از اموالشان از طريق غارت به دست مىآمد ، تنها كسانى را سهيم مىدانستند كه قدرت بر غارتگرى داشته باشند ! ) .\r\nديگر اينكه وقتى ارثى به شما مىرسد به بستگان فقير و محرومان جامعه هيچ انفاق نمىكنيد ، جايى كه با اموال ارث كه بدون زحمت به دست مىآيد چنين مىكنيد ، مسلما در مورد درآمد دسترنج خود بخيلتر و سختگيرتر خواهيد بود و اين عيب بزرگى است .\r\nسوم اينكه منظور خوردن ارث يتيمان و حقوق صغيران است زيرا بسيار ديده شده است كه افراد بىايمان ، يا بىبندوبار هنگامى كه دستشان به اموال\r\n\r\n","description":"","footnote":"\r\n( 1 ) « لم » به معنى جمعآورى كردن است ، و گاه به معنى جمعآورى توأم با اصلاح نيز آمده .\r\n","page_name":" 465 ","page_number":465},
  {"content":"\r\nارث مىرسد به هيچوجه ملاحظه يتيم و صغير را نمىكنند ، و از اينكه آنها قدرت بر دفاع از حقوق خويش ندارند حد اكثر سوء استفاده را مىكنند ، و اين از زشتترين و شرمآورترين گناهان است .\r\nجمع ميان هر سه تفسير نيز امكان پذير است ( 1 ) .\r\nبعد به چهارمين عمل نكوهيده آنها پرداخته مىافزايد : « و شما بسيار ثروت و اموال را دوست مىداريد » ( * ( وَتُحِبُّونَ الْمالَ حُبًّا جَمًّا ) * ) ( 2 ) .\r\nشما افرادى دنياپرست ، ثروتاندوز ، عاشق و دلباخته مال و متاع دنيا هستيد ، و مسلما كسى كه چنين علاقه فوق العاده اى به مال و ثروت دارد به هنگام جمعآورى آن ملاحظه مشروع و نامشروع و حلال و حرام را نمىكند ، و نيز چنين شخصى حقوق الهى آن را اصلا نمىپردازد ، و يا كم مىگذارد ، و نيز چنين كسى كه حب مال تمام قلبش را فرا گرفته جايى براى ياد خدا در دل او نيست .\r\nو به اين ترتيب بعد از ذكر آزمايش انسانها به وسيله نعمت و بلا آنها را متوجه به چهار آزمايش مهم كه اين گروه مجرم در همه آنها ناكام و مردود شده بودند مىكند : آزمايش در مورد يتيمان .\r\nاطعام مستمندان .\r\nآزمايش جمعآورى سهام ارث از طريق مشروع و نامشروع .\r\nو بالآخره آزمايش جمع اموال بدون هيچ قيد و شرط .\r\n\r\n","description":"","footnote":"\r\n( 1 ) « تراث » در اصل « وراث » ( بر همان وزن ) بوده سپس واو آن تبديل به تا شده است .\r\n( 2 ) « جم » چنان كه در « مصباح اللغه » و « مقاييس » آمده است به معنى كثير و فراوان است ، و « جمة » ( بر وزن جبه ) به معنى موهاى جمع شده پيش سر است .\r\n","page_name":" 466 ","page_number":466},
  {"content":"\r\nو عجب اينكه تمام اين آزمونها جنبه مالى دارد ، و در واقع اگر كسى از عهده آزمايشهاى مالى برآيد آزمايشهاى ديگر براى او آسانتر است .\r\nاين مال و ثروت دنيا است كه به قول معروف « ايمان فلك داده به باد » چرا بزرگترين لغزشهاى فرزندان آدم در همين قسمت است ؟\r\nكسانى هستند در حدى از « مال » امينند ، اما هنگامى پيمانه آنها پر شود و از آن حد بگذرد وسوسه‌هاى شيطان آنها را به خيانت مىكشاند ، مؤمنان راستين كسانى هستند كه امانت و درستكارى و رعايت حقوق واجب و مستحبّ ديگران را در هر حدى از مال و بدون هيچ قيد و شرط رعايت كنند چنين كسانى مىتوانند دم از ايمان و تقوى زنند .\r\nكوتاه سخن اينكه كسانى كه از عهده امتحانات مالى در هر اندازه و كميت و در هر شرايط برآيند افرادى قابل اعتماد متقى و پرهيزكار و با شخصيتند ، و بهترين دوستان و ياران محسوب مىشوند ، آنها در زمينه‌هاى ديگر نيز ( غالبا ) افراد پاك و درستى هستند ، تكيه آيات فوق بر آزمونهاى مالى نيز از همين جهت است .\r\n","description":"","footnote":"","page_name":" 467 ","page_number":467},
  {"content":"\r\n\r\n[ سوره الفجر ‹ 89 › : آيات 21 تا 26 
  ]\r\nكَلَّا إِذا دُكَّتِ الأَرْضُ دَكًّا دَكًّا ‹ 21 › وَجاءَ رَبُّكَ وَالْمَلَكُ صَفًّا صَفًّا ‹ 22 › وَجِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الإِنْسانُ وَأَنَّى لَه الذِّكْرى ‹ 23 › يَقُولُ يا لَيْتَنِي قَدَّمْتُ لِحَياتِي ‹ 24 › فَيَوْمَئِذٍ لا يُعَذِّبُ عَذابَه أَحَدٌ ‹ 25 ›\r\nوَ لا يُوثِقُ وَثاقَه أَحَدٌ ‹ 26 ›\r\n\r\nترجمه :\r\n21 - چنان نيست كه آنها خيال مىكنند ، در آن هنگام كه زمين سخت درهم كوبيده شود .\r\n22 - و فرمان پروردگارت فرا رسد و فرشتگان صف در صف حاضر شوند .\r\n23 - و در آن روز جهنم را حاضر كنند ( آرى ) در آن روز انسان متذكر مىشود ، اما چه فايده كه اين تذكر براى او سودى ندارد .\r\n24 - مىگويد : اى كاش براى اين زندگى چيزى فرستاده بودم .\r\n25 - در آن روز هيچكس عذابى همانند عذاب او نمىكند .\r\n26 - و هيچكس همچون او كسى را به بند نمىكشد .\r\n","description":"","footnote":"","page_name":" 468 ","page_number":468},
  {"content":"\r\n\r\nتفسير : روزى بيدار مىشوند كه كار از كار گذشته !\r\nبه دنبال نكوهشها كه در آيات قبل از طغيانگران دنياپرست و متجاوز به حقوق ديگران شده بود ، در اين آيات به آنها اخطار مىكند كه سرانجام قيامتى در كار است ، و حساب و كتاب و مجازات شديدى در پيش است ، بايد خود را براى آن آماده كنند .\r\nنخست مىفرمايد : چنان نيست كه آنها خيال مىكنند ( كه حساب و كتابى در كار نيست ، و اگر خدا مال و ثروتى به آنها داده به خاطر احترام آنها بوده نه براى آزمايش و امتحان ) ( * ( كَلَّا ) * ) .\r\n« در آن هنگام كه زمين سخت درهم كوبيده شود » ( * ( إِذا دُكَّتِ الأَرْضُ دَكًّا دَكًّا ) * ) .\r\n« دك » در اصل به معنى زمين نرم و صاف است ، و سپس به درهم كوبيدن در ارتفاعات و ساختمانها و صاف كردن آن اطلاق شده ، « دكان » به محلى گفته مىشود كه صاف و بدون پستى و بلندى است ، و « دكه » به سكويى مىگويند كه آن را صاف و آماده نشستن كرده‌اند .\r\nتكرار « دك » در آيه فوق براى تاكيد است .\r\nرويهمرفته اين تعبير اشاره به زلزله‌ها و حوادث تكاندهنده پايان دنيا و آغاز رستاخيز است ، چنان تزلزلى در اركان موجودات رخ مىدهد كه كوه‌ها همه از هم متلاشى شده ، و زمينها صاف و مستوى مىشوند ، چنان كه در آيه 106 - 108 سوره طه آمده است : وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً فَيَذَرُها قاعاً صَفْصَفاً لا تَرى فِيها عِوَجاً وَلا أَمْتاً : « از تو در باره كوه‌ها سؤال مىكنند ، بگو :\r\nپروردگارم آنها را بر باد مىدهد ، سپس زمين را صاف و هموار و بىآب و گياه\r\n","description":"","footnote":"","page_name":" 469 ","page_number":469},
  {"content":"\r\nمىسازد ، به گونه اى كه هيچ پستى و بلندى در آن نمىبينى « ! بعد از پايان يافتن مرحله نخستين رستاخيز يعنى ويرانى جهان ، مرحله دوم آغاز مىشود و انسانها همگى به زندگى باز مىگردند ، و در دادگاه عدل الهى حاضر مىشوند و » در آن هنگام فرمان پروردگارت فرا رسد ، و فرشتگان صف در صف حاضر شوند « ( * ( وَجاءَ رَبُّكَ وَالْمَلَكُ صَفًّا صَفًّا ) * ) .\r\nو گرداگرد حاضران در محشر را مىگيرند و آماده اجراى فرمان حقند .\r\nاين ترسيمى است از عظمت آن روز بزرگ و عدم توانايى انسان بر فراز چنگال عدالت .\r\nتعبير به « جاء ربك » ( پروردگار تو مىآيد ) كنايه از فرا رسيدن فرمان خدا براى رسيدگى به حساب خلايق است .\r\nيا اينكه منظور ظهور آيات عظمت و نشانه‌هاى خداوند است .\r\nو يا منظور از ظهور پروردگار ظهور معرفت او در آن روز است به گونه اى كه جاى انكار براى هيچكس باقى نمىماند ، گويى همه با چشم ، ذات بىمثالش را مشاهده مىكنند ، و به هر حال مسلم است كه آمدن خداوند به معنى حقيقى كلمه كه لازمه آن جسم بودن و انتقال در مكان است ، معنى ندارد چرا كه او از جسم و خواص جسم مبرا است ( 1 ) .\r\nهمين معنى با صراحت در حديثى از امام على بن موسى الرضا ع نقل\r\n\r\n","description":"","footnote":"\r\n( 1 ) « فخر رازى » در تفسير خود مىگويد : آيه محذوفى دارد و اين محذوف ممكن است كلمه « امر » يا « قهر » يا « جلائل آيات » يا « ظهور و معرفت » بوده باشد ، مفسران ديگر هم بعضى از اين چهار واژه مخصوصا اول را به عنوان تقدير آيه ذكر كرده‌اند .\r\n","page_name":" 470 ","page_number":470},
  {"content":"\r\nشده است ( 1 ) .\r\nشاهد اين تفسير آيه 33 سوره نحل است كه مىفرمايد : لْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ أَمْرُ رَبِّكَ : « آيا آنها جز اين انتظارى دارند كه فرشتگان به سراغشان بيايند و يا امر پروردگارت فرا رسد » ؟ ! تعبير به « * ( صَفًّا صَفًّا ) * » اشاره به اين است كه ملائكه در صفوف مختلفى وارد محشر مىشوند و احتمالا فرشتگان هر آسمان در يك صف حضور مىيابند و گرداگرد اهل محشر را مىگيرند .\r\nسپس مىافزايد : « و در آن روز جهنم را حاضر كنند و در آن روز انسان متذكر مىشود ، اما چه فايده كه اين تذكر براى او سودى ندارد ( * ( وَجِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الإِنْسانُ وَأَنَّى لَه الذِّكْرى ) * ) .\r\nاز اين تعبير استفاده مىشود كه جهنم قابل حركت دادن است ، و آن را به مجرمان نزديك مىكنند ! ، همانگونه كه در مورد بهشت نيز در آيه 90 سوره شعرا مىخوانيم : وَأُزْلِفَتِ الْجَنَّةُ لِلْمُتَّقِينَ : « بهشت را به پرهيزكاران نزديك مىسازند » ! گرچه بعضى ميل دارند اينها را بر معنى مجازى حمل كنند و كنايه از ظهور بهشت و جهنم در برابر ديدگان نيكوكاران و بدكاران بگيرند ، ولى دليلى بر اين خلاف ظاهر در دست نيست ، بلكه بهتر است آن را به ظاهر خود رها سازيم ، چرا كه حقايق عالم قيامت دقيقا بر ما روشن نيست و شرايط حاكم بر آنجا با اينجا تفاوت بسيار دارد ، و هيچ مانعى ندارد كه در آن روز بهشت و دوزخ تغيير مكان دهند .\r\n\r\n","description":"","footnote":"\r\n( 1 ) تفسير الميزان جلد 20 صفحه 416 .\r\n","page_name":" 471 ","page_number":471},
  {"content":"\r\nدر حديثى از پيغمبر اكرم ص مىخوانيم كه وقتى آيه فوق ( * ( وَجِيءَ يَوْمَئِذٍ بِجَهَنَّمَ ) * ) نازل شده رنگ چهره مباركش دگرگون گشت ، اين حالت بر اصحاب گران آمد ، بعضى به سراغ على ع رفتند و ماجرا را بيان كردند ، على ع آمد ميان دو شانه پيامبر ص را بوسيد و گفت : « اى رسول خدا ! پدرم و مادرم به فدايت باد ، چه حادثه اى روى داده ؟\r\nفرمود : جبرئيل آمد و اين آيه را بر من تلاوت كرد .\r\nعلى ع مىگويد : عرض كردم : چگونه جهنم را مىآورند .\r\nفرمود : هفتاد هزار فرشته آن را با هفتاد هزار مهار مىكشند و مىآورند ! و آن در حال سركشى است كه اگر او را رها كنند همه را آتش مىزند ، سپس من در برابر جهنم قرار مىگيرم و او مىگويد اى محمد ! مرا با تو كارى نيست ، خداوند گوشت تو را بر من حرام كرده ، در آن روز هر كس در فكر خويش است ولى محمد مىگويد : رب امتى ! امتى ! « پروردگارا ! امتم امتم » ! ( 1 ) .\r\nآرى هنگامى كه انسان مجرم اين صحنه‌ها را مىبيند تكان مىخورد و بيدار مىشود ، هاله اى از غم و اندوه وجودش را مىپوشاند ، نگاهى به گذشته خويش مىكند ، و از اعمال خود سخت پشيمان مىشود اما اين پشيمانى هيچ سودى ندارد .\r\nانسان آرزو مىكند بازگردد و گذشته تاريك را جبران كند ، اما درهاى بازگشت به كلى بسته است .\r\nمىخواهد توبه كند اما زمان توبه سپرى شده است .\r\nمىخواهد اعمال صالحى بجا آورد تا اعمال سوئش را تلافى كند اما پرونده اعمال درهم پيچيده شده .\r\n\r\n","description":"","footnote":"\r\n( 1 ) « مجمع البيان » جلد 10 صفحه 483 نزديك به همين معنى نيز در تفسير « در المنثور » آمده است ( مطابق نقل الميزان جلد 20 صفحه 415 ) .\r\n","page_name":" 472 ","page_number":472},
  {"content":"\r\nاينجا است كه فريادش بلند مىشود « مىگويد : اى كاش اعمال صالحى براى زندگى فرستاده بودم » ! ( * ( يَقُولُ يا لَيْتَنِي قَدَّمْتُ لِحَياتِي ) * ) .\r\nجالب توجه اينكه نمىگويد براى « زندگى آخرتم بلكه مىگويد براى » زندگيم « گويى واژه » حيات « شايسته غير زندگى آخرت نيست ، و زندگى زودگذر آميخته با انواع مصائب در دنيا زندگى محسوب نمىشود .\r\nهمانگونه كه در آيه 64 عنكبوت مىخوانيم وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ لَوْ كانُوا يَعْلَمُونَ : اين حيات دنيا چيزى جز سرگرمى و بازى نيست ، و حيات حقيقى حيات آخرت است اگر مىدانستند » .\r\nآرى آنها كه اموال يتيمان را به غارت بردند ، لقمه اى در دهان گرسنگان نگذاشتند ، اموال ارث را از اين و آن به يغما گرفتند و محبت اموال دنيا تمام قلوبشان را تسخير كرده بود ، در آن روز آرزو مىكنند كه اى كاش چيزى براى حيات آخرت كه حيات حقيقى و جاويدان است از پيش فرستاده بودند ، ولى اين آرزويى است بىنتيجه كه هرگز بجايى نمىرسد .\r\nسپس در دو جمله كوتاه شدت عذاب الهى را در آن روز تشريح مىكند ، مىفرمايد : « در آن روز خداوند او را چنان مجازات مىنمايد كه هيچكس عذابى همانند عذاب او نمىكند » ( * ( فَيَوْمَئِذٍ لا يُعَذِّبُ عَذابَه أَحَدٌ ) * ) .\r\nآرى اين طغيانگرانى كه به هنگام قدرت بدترين جرائم و گناهان را مرتكب شدند در آن روز چنان مجازات مىشوند كه سابقه نداشته ، همانگونه كه نيكوكاران چنان پاداشهايى مىبينند كه حتى از خيال كسى نگذشته است ، چرا كه او در جاى خود « ارحم الراحمين » است و در جاى ديگر « اشد المعاقبين » .\r\n","description":"","footnote":"","page_name":" 473 ","page_number":473},
  {"content":"\r\n« و نيز در آن روز هيچكس همچون خداوند كسى را به بند نمىكشد » ( * ( وَلا يُوثِقُ وَثاقَه أَحَدٌ ) * ) .\r\nنه بند و زنجير او مانندى دارد ، و نه مجازات و عذابش ، چرا چنين نباشد در حالى كه آنها نيز در اين دنيا بندگان مظلوم خدا را تا آنجا كه قدرت داشتند در بند كشيدند ، و سختترين شكنجه‌ها را به آنها دادند .\r\n","description":"","footnote":"","page_name":" 474 ","page_number":474},
  {"content":"\r\n\r\n[ سوره الفجر ‹ 89 › : آيات 27 تا 30 
  ]\r\nيا أَيَّتُهَا النَّفْسُ الْمُطْمَئِنَّةُ ‹ 27 › ارْجِعِي إِلى رَبِّكِ راضِيَةً مَرْضِيَّةً ‹ 28 › فَادْخُلِي فِي عِبادِي ‹ 29 › وَادْخُلِي جَنَّتِي ‹ 30 ›\r\n\r\nترجمه :\r\n27 - تو اى روح آرام يافته ! 28 - به سوى پروردگارت بازگرد در حالى هم تو از او خشنودى و هم او از تو خشنود است .\r\n29 - و در سلك بندگانم داخل شو .\r\n30 - و در بهشتم ورود كن .\r\n\r\nتفسير : اى صاحب نفس مطمئنه !\r\nبعد از ذكر عذاب وحشتناكى كه دامان طغيانگران و دنياپرستان را در قيامت مىگيرد ، در آيات مورد بحث به نقطه مقابل آن پرداخته ، و از « نفوس مطمئنه » و مؤمنانى كه در ميان اين طوفان عظيم از آرامش كامل برخوردارند پرداخته ، و آنها را با يك دنيا لطف و محبت مخاطب ساخته مىگويد : « اى نفس مطمئنه » ! ( * ( يا أَيَّتُهَا النَّفْسُ الْمُطْمَئِنَّةُ ) * ) .\r\n","description":"","footnote":"","page_name":" 475 ","page_number":475},
  {"content":"\r\n« به سوى پروردگارت بازگرد ، در حالى كه هم تو از او خشنودى و هم او از تو خشنود است » ! ( * ( ارْجِعِي إِلى رَبِّكِ راضِيَةً مَرْضِيَّةً ) * ) .\r\n« و در سلك بندگانم داخل شو » ( * ( فَادْخُلِي فِي عِبادِي ) * ) .\r\n« و در بهشتم وارد شو » ( * ( وَادْخُلِي جَنَّتِي ) * ) .\r\nچه تعبيرات جالب و دلانگيز و روحپرورى ؟ كه لطف و صفا و آرامش و اطمينان از آن مىبارد ! دعوت مستقيم پروردگار ، از نفوسى كه در پرتو ايمان به حالت اطمينان و آرامش رسيده‌اند .\r\nدعوت از آنها براى بازگشت به سوى پروردگارشان به سوى مالك و مربى و مصلحشان .\r\nدعوتى كه آميخته با رضايت طرفينى است ، رضايت عاشق دلداده از معشوق ، و رضايت محبوب و معبود حقيقى .\r\nو به دنبال آن تاج افتخار عبوديت را بر سر او نهادن ، و به لباس بندگى مفتخرش كردن ، و در سلك خاصان درگاه او را جاى دادن ! و سپس دعوت از او براى ورود در بهشت ، آن هم با تعبير « وارد بهشتم شو » كه نشان مىدهد ميزبان اين ميهمانى تنها و تنها ذات مقدس او است ، عجب دعوتى ! عجب ميزبانى ! و عجب ميهمانى ! منظور از « نفس » در اينجا همان روح آدمى است .\r\nو تعبير به « مطمئنة » اشاره به آرامشى است كه در پرتو ايمان پيدا و حاصل شده ، چنان كه قرآن مىگويد : أَلا بِذِكْرِ اللَّه تَطْمَئِنُّ الْقُلُوبُ .\r\n","description":"","footnote":"","page_name":" 476 ","page_number":476},
  {"content":"\r\n« بدانيد تنها با ذكر خدا دلها آرام مىگيرد » ( رعد - 28 ) .\r\nچنين نفسى هم اطمينان به وعده‌هاى الهى دارد ، و هم به راه و روشى كه برگزيده مطمئن است ، هم در اقبال دنيا و هم در ادبار دنيا ، هم در طوفانها ، و هم در حوادث و بلاها ، و از همه بالاتر در آن هول و وحشت و اضطراب عظيم قيامت نيز آرام است .\r\nمنظور از بازگشت به سوى پروردگار به عقيده جمعى از مفسران بازگشت به ثواب و رحمت او است ، ولى بهتر آن است كه گفته شود بازگشت به سوى خود او است ، يعنى در جوار قرب او جاى گرفتن ، بازگشتى معنوى و روحانى نه مكانى و جسمانى .\r\nآيا اين دعوت به بازگشت به سوى پروردگار تنها در قيامت است ، و يا از لحظه جان دادن و پايان گرفتن عمر ؟\r\nسياق آيات البته مربوط به قيامت است ، هر چند تعبير خود اين آيه مطلق و گسترده است .\r\nتعبير به « راضيه » به خاطر آن است كه تمام وعده‌هاى پاداش الهى را بيش از آنچه تصور مىكرد قرين واقعيت مىبيند ، و آن چنان فضل و رحمت خدا شامل حال او مىگردد كه يكپارچه رضا و خشنودى مىشود و اما تعبير به « مرضية » به خاطر اين است كه مورد قبول و رضاى دوست واقع شده است .\r\nچنين بنده اى ، با چنان اوصاف ، و با رسيدن به مقام رضا و تسليم كامل ، حقيقت عبوديت را كه گذشتن از همه چيز در طريق معبود است دريافته ، و در سلك بندگان خاص خدا گام نهاده ، و مسلما جايى جز بهشت براى او نيست .\r\nدر بعضى از تفاسير آمده است كه اين آيات در مورد « حمزه سيد الشهداء » نازل شده ، ولى با توجه به اينكه اين سوره مكى است اين در حقيقت نوعى\r\n","description":"","footnote":"","page_name":" 477 ","page_number":477},
  {"content":"\r\nتطبيق است نه شان نزول ، همانگونه كه در باره امام حسين نيز در آغاز سوره خوانديم .\r\nجالب اينكه در روايتى كه در كافى از امام صادق ع نقل شده مىخوانيم :\r\nكه يكى از يارانش پرسيد آيا ممكن است مؤمن از قبض روحش ناراضى باشد ؟ ! فرمود : نه به خدا سوگند ، هنگامى كه فرشته مرگ براى قبض روحش مىآيد اظهار ناراحتى مىكند ، فرشته مرگ مىگويد : اى ولى خدا ناراحت نباش ! سوگند به آن كس كه محمد ص را مبعوث كرده من بر تو مهربانترم از پدر مهربان ، درست چشمهايت را بگشا و ببين ، او نگاه مىكند ، رسول خدا ص و امير مؤمنان ع و فاطمه ع و حسن ع و حسين ع و امامان از ذريه او ع را مىبيند ، فرشته به او مىگويد نگاه كن اين رسول خدا و امير مؤمنان و فاطمه و حسن و حسين و امامان ع دوستان تواند .\r\nاو چشمانش را باز مىكند و نگاه مىكند ، ناگهان گوينده اى از سوى پروردگار بزرگ ندا مىدهد ، و مىگويد : * ( يا أَيَّتُهَا النَّفْسُ الْمُطْمَئِنَّةُ ) * : « اى كسى كه به محمد و خاندانش اطمينان داشتى ! بازگرد به سوى پروردگارت ، در حالى كه تو به ولايت آنها راضى هستى ، و او با ثوابش از تو خشنود است ، داخل شو در ميان بندگانم يعنى محمد و اهل بيتش ع و داخل شو در بهشتم ، در اين هنگام چيزى براى انسان محبوبتر از آن نيست كه هر چه زودتر روحش از تن جدا شود و به اين منادى بپيوندد » ! ( 1 ) .\r\nخداوندا ! ما را به چنان آرامشى مفتخر فرما كه شايسته اين خطاب بزرگ شويم .\r\n\r\n","description":"","footnote":"\r\n( 1 ) « كافى » جلد 3 باب ان المؤمن لا يكره على قبض روحه حديث 2 .\r\n","page_name":" 478 ","page_number":478},
  {"content":"\r\nپروردگارا ! رسيدن به اين مقام جز به لطف و عنايتت ممكن نيست ، ما را مشمول الطافت فرما .\r\nخداوندا ! مسلما چيزى از كرمت كم نمىشود اگر ما را از صاحبان نفوس مطمئنه قرار دهى ، بيا و بر ما منت گذار و كرم كن .\r\nبار الها ! مىدانيم كه اين آرامش جز در سايه ذكر تو ممكن نيست توفيق ذكر را خودت عنايت فرما .\r\nآمين يا رب العالمين پايان سوره فجر و پايان جلد 26 تفسير نمونه 7 : رمضان المبارك : 1407\r\n\r\n","description":"","footnote":"","page_name":" 479 ","page_number":479}
  ]