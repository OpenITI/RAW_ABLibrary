[
  {"content":"\r\n\r\nسفرنامهء برادران شرلى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشرلى ، آنتونى ، 1565 - 1635 ؟ م . sherley . anthony sir\r\nسفرنامه برادران شرلى / ترجمه آوانس ، به كوشش على دهباشى .\r\nتهران : مؤسسه انتشارات نگاه ، 1387 ، 280 ص . : مصور .\r\nisbn : 978 - 964 - 351 - 416 - 7\r\nفهرست نويسى براساس اطلاعات فيپا .\r\nعنوان اصلى : relation of travels into persia . 1974\r\nچاپ قبل : به ديدا ، 1378 ( 179 ص ) .\r\nكتابنامه به صورت زيرنويس .\r\n1 . عباس صفوى اول ، شاه ايران ، 978 - 1038 . 2 . سفرنامه ها . 3 . ايران - سير و سياحت - قرن 11 ق .\r\nالف . شرلى ، رابرت ، 1581 ؟ - 1628 م . sherley robert ب . آوانس ، مترجم .\r\nج . دهباشى ، على ، 1337 - ، گردآورنده .\r\n1387 7 س 4 ش / 1223 dsr 0715042 / 955\r\nكتابخانه ملى ايران 1118769\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nسفرنامه\r\nبرادران شرلى\r\nترجمهء\r\nآوانس\r\nبه كوشش على دهباشى\r\nمؤسسه انتشارات نگاه\r\nتهران - 1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسفرنامه\r\nبرادران شرلى\r\nترجمه : آوانس\r\nبه كوشش : على دهباشى\r\nچاپ اول : 1387\r\nچاپ وصحافى : جهان كتاب\r\nشمارگان : 1000 نسخه\r\nقيمت : 5000 تومان\r\nشابك : 7 - 416 - 351 - 964 - 978\r\nحق چاپ محفوظ است .\r\nمؤسسهء انتشارات نگاه\r\nدفتر مركز : خ انقلاب ، خ شهداى ژاندارمى ، بين خ فخر رازى و خ . دانشگاه\r\nپلاك 139 ، طبقه 5 تلفن : 66975711 ، تلفكس : 66975707\r\nwww . entesharatnegah . com\r\ninfo @ entesharatnegah . com\r\nemail : negahpublisher @ yahoo . com\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nتصويرى از سرآنتونى شرلى\r\nسفير شاه عباس در دربار پادشاهان اروپا\r\nكار \" اگيديوس سادلرس \" نقاش و گراورساز آلمانى در شهر \" پراگ \" در سال 1601 ميلادى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست\r\nيادداشت 9\r\nمقدمه مترجم 11\r\n1 حركت از انگلستان 17\r\n2 عبور از خاك عثمانى و صدماتى كه از عثمانيها بر ما وارد آمد 25\r\n3 از حلب به ايران از ميان صحراى عربستان 33\r\n4 در بيان سياست ما در ايران 49\r\n5 در بيان مراجعت شاه عباس از محاربات 59\r\n6 در بيان اخلاق و اوضاع و عادات ايرانيان 75\r\n7 پذيرفته شدن سر آنتوان از رولف امپراطور ژورمانى 97\r\n8 در باب سفر سر آنتوان شرلى به اسپانيا و پذيرايى كه از او شد 101\r\n9 سفر سر آنتوان در عثمانى و 107\r\n11 شرح حال سر رابرت شرلى برادر آنتوان شرلى 119\r\n12 ورود سفير ما به اصفهان 147\r\n13 ضمائم 159\r\n14 سفارتهاى رابرت شرلى به اروپا / نصر الله فلسفى 161\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n15 نامه سر آنتوان شرلى به شاه عباس 169\r\n16 پاسخ شاه عباس به نامه سر آنتوان شرلى 171\r\n17 سومين سفارت دن آنتونيو دوگوه‌آ به ايران 174\r\n18 دومين سفارت رابرت شرلى به اروپا 175\r\n19 داستان عشق سر رابرت شرلى و دختر ايرانى / عباس اقبال آشتيانى 181\r\n20 درباره سفرنامه برادران شرلى / دكتر محبت آئين 201\r\n21 پاسخ به ادعاهاى برادران شرلى / على دهباشى 215\r\n22 هنر آوانس در ترجمه سفرنامه برادران شرلى / احمد شعبانى 255\r\n23 تصاوير 269\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nيادداشت\r\nكتاب حاضر ، سفرنامهء سر آنتوان شرلى و سر رابرت شرلى به ايران است . سفرنامهء برادران شرلى از چنان اهميتى برخوردار است كه به عنوان يكى از مآخذ تاريخ صفويه مورد استناد قرار مىگيرد .\r\nاين سفرنامه براى اولين بار با ترجمهء شخصى به نام آوانس منتشر شد . مترجم در توضيح كار خود مىنويسد در مدت توقف در فرنگ به علت علايق به اسناد تاريخى راجع به ايران در كتابخانهء بريتيش ميوزيم به اين سفرنامه برمىخورد و دست به ترجمهء آن مىزند .\r\nآوانس تاريخ دقيق ترجمه را ننوشته است . و از احوال مترجم اطلاع چندانى در دست نيست . ولى دكتر محبت آئين حدس مىزند كه وى بايد از همكاران مرحوم اعتماد السلطنه بوده باشد كه اين سفرنامه را براى استفادهء ناصر الدين شاه ترجمه مىكند . نسخهء خطى به همان صورت باقى مىماند تا در زمان احمد شاه به همت على قلى خان سردار اسعد و به اهتمام احمد مشير وسايل چاپ و نشرش\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفراهم مىآيد .\r\nسفرنامهء برادران شرلى يك بار در سال 1357 عينا از روى نسخهء چاپى 1330 با مقدمهء دكتر محبت آئين توسط كتابخانهء منوچهرى منتشر شد . بار دوم با حروفچينى مجدد و امروزى از روى نسخهء اوليه با مقدمهء اينجانب در سال 1362 توسط انتشارات نگاه منتشر شد . و در چاپ سوم با افزودن چند مقاله از نصر الله فلسفى ، عباس اقبال آشتيانى و مقدمهء دكتر محبت آئين بر چاپ دوم منتشر شد . اينك در چاپ چهارم مقالهء احمد شعبانى نيز بر مجموعهء قبلى افزوده و تقديم علاقه‌مندان مىشود .\r\nطى سفرنامه ادعاهايى دربارهء پاره‌اى از مسايل اعتقادى ، رفتارى ما ايرانيان مطرح مىشود كه يا از سر ناآگاهى است يا تحريف مسلم تاريخى كه در پايان كتاب به همهء اين نكات پاسخ گفته‌ايم .\r\nعلى دهباشى\r\nخرداد 1386\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمهء مترجم\r\nيكى از شعب ادبيات كه در اين سده آخر ميان ملل فرنگ تغيير كلى به هم رسانده و بر بنياد جديدى نهاده شده فن تاريخى است . فى الواقع مورخين بزرگى كه در اين صد سال از ملل فرانسه و انگليس و آلمان به هم رسيده‌اند ، سبك و تيره آن را به طريقهء جديدى درآورده‌اند . اگرچه در جميع قرون و ازمنه مورخين بزرگ بوده‌اند كه شرح اتفاقات مهمه و وقايع معظمهء عصر خود با قصص و حكايات اسلاف خود را به عبارات دلكش و لطف طبع نگاشته و براى اخلاف خود باقى گذارده‌اند و يكى از افتخارهاى تمدن قديم « يونان » و « رومية الكبرى » مورخين بزرگى است كه در آن اوقات به هم رسيده‌اند از قبيل هردوت پدر تاريخ و كزنوفون در يونان ، تاسيت و توسيديت در رومية الكبرى و غيره كه به واسطهء فصاحت بيان خود سرمشق مصنفين و مؤلفين گرديده‌اند و تا قرون متماديه كلمات آنها مهيج خيالات عاليه و محرك تعصب ملتى و وطن‌پرستى بوده و خون هزاران افراد را به جوش و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nخروش درآورده‌اند ولى در واقع مقصود اصلى نگارش تاريخ بر آنها مجهول بوده است و غالبا تاريخ را به منزلهء علمى دانسته‌اند براى تهذيب اخلاق . و به اين جهت قيد مخصوصى به صدق و حقيقت نداشته‌اند و اعمال و افعال سلاطين نامدار يا سركرده‌هاى شجاع را طورى نوشته‌اند كه سرمشق عموم باشد و مردم را به پيروى آنها تشويق نمايد . يكى از مورخين عالى مقام ازمنه اخيره كه ولتر مورخ و فيلسوف فرانسوى باشد در شرحى كه نوشته بود بعضى اصلاحات كرده بود چون بر او ايراد گرفتند ، گفت بلى حق داريد اما معترف شويد كه اينطورى كه من نوشته‌ام قشنگ‌تر است . فى الواقع اگر منظور از تاريخ نگاشتن قصه‌هاى دلكش باشد و مقصود جز نصيحت و تنبيه يا تشويق و تحريك نباشد بايد واقعهء مشروحه حتى المقدور مؤثر و قشنگ باشد و اگر وقايع واقعه قدرى اختلاف دارد چه عيب دارد كه مورخ از روى ذوق شاعرانهء خود شاخ و برگى بر آن قرار داده و حك و اصلاحى نمايد . بر يك مورخ ديگرى از مورخين فرانسه ايراد كردند كه فلان محاصره كه شما شرح داده‌ايد هيچ حقيقت نداشته است جواب داد كه خيلى متأسف هستم از اينكه واقع نشده است اما در كتاب من واقع شده است . همچنين خطابه‌هاى بليغى كه تيتليو مورخ مشهور لاتين از قول سركرده‌هاى خود مىنگارد به هيچ وجه مطابق واقع نيست . غرض آن مورخ بر اين بوده است كه قصهء شيرينى بنويسد و هرجايى كه وقايع همراهى نكرده است قوهء شاعرى را معاون خود قرار داده است . در اين امر بخصوص مورخين مشرقى مبالغه نموده‌اند . مثلا اگر قصهء اين مورخين را باور كنيم امير تيمور يا نادر شاه در ميدان جنگ به نظم و شعر حكم قتل‌عام مىداده‌اند و به\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nسجع و قافيه امر يورش مىنموده‌اند .\r\nاما منظور اصلى مؤسسين اساس جديد تاريخ دقت در تفحص حقيقت وقايع مىباشد و به واسطهء اين قيد است كه بنياد تاريخ را در پايهء جديدى نهاده‌اند . فى الواقع ترقى يا تنزل يك ملتى عبارت است از وقايع متواليه كه به‌طور تسلسل وقوع يافته . اتفاقاتى كه قبل از ما به وقوع رسيده است در واقع به منزله استخوان‌بندى وقايع عصر ما بوده است و هريك از اوضاع حاليه تسلسل و تمدد وقايع ماضيه است .\r\nپس اگر مىخواهيم اتفاقات تاريخى زمانى از ازمنه را به نظر دقت تحقيق كنيم بايد زمان قبل از آن را به امعان نظر ملاحظه كنيم . سررشته اتفاقات هر عصر را در زمان ما قبل آن بيابيم . در چنين صورتى بديهى است كه تاريخ بايد عين حقيقت باشد تا مثمرثمر واقع شود . مثلا اگر مريضى در عوض اينكه شرح مرض خود را به‌طور واقع بيان كند بپردازد به اشعار و بيانات فصيحه و قصه‌گويى ، مسلم است كه طبيب بيچاره از مرض او آگاه نخواهد شد كه بتواند معالجه نمايد . امراض ملتى هم به عينه مشابه امراض بدنى است پس از روى وطن‌خواهى و حميّت مذهبى تاريخ نوشتن به عينه حكم شعر گفتن مريض را دارد .\r\nهر واقعه كه در زندگانى ملتى به ظهور مىرسد به منزله حلقه‌ايست در سلسله زندگانى آن ملت و اگر واقعه را تحريف نماييم سلسله وقايع از هم گسسته مىشود . ايام ماضيه ملتى با ايام حاليه مطابقت نمىكند و منظور اصلى از تاريخ از دست مىرود . در اين صورت بايد قيد اول مورخين تجسس و تفحص عين حقيقت باشد و فصاحت و بلاغت را كنار گذارده طريق تجسس و تعمق را بپيمايند و توضيح حالت حاليه را از زمان ماضى بجويند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاز ملت فرانسه كبزو و تييرى و ميشله و در ميان انگليسها لرد ماكوله و كارلايل و ميان آلمانها ممزن و ينبوهر به همين تيره به نگارش تاريخ ازمنهء سابقه و اخيره پرداخته‌اند . وقتى شخص كتب آنها را مطالعه مىكند گويى كه محاكمه مىشوند كه در آن محاكمه ، تمام هم قاضى مصروف به تحقيق در اقوال شهود است . فى الواقع مؤسسين سبك جديد تاريخ‌نويسى قانونى پيشنهاد خود كرده‌اند كه حتى المقدور به سخن شهودى كه به رأى العين مطلبى را نديده‌اند گوش ندهند و فقط به تحقيق و تدقيق اقوال شهود رأى العين ازمنه سالفه بپردازند . اين مورخين اسناد تاريخى حقيقى را از زير گردوخاك كتابخانه درآورده و هر كلمه آنها را به ديدهء بصيرت سنجيده و به زور جدوجهد و فراست تمام وقايع ازمنه سالفه را مجسم كرده‌اند . بدين جهت در نظر اهل فرنگ كه فى الجمله اهميت تاريخى داشته باشد به قدرى گران‌بها شده است كه گويى گنجى است بىبها .\r\nاما تاريخ ايران كه از چندين هزار سال تسلسل داشته است هنوز مورخى پيدا نكرده است كه به سبك مورخين مذكور ، تاريخى از آن ملت با شوكت نگاشته باشد و اسناد چنين تاريخى هنوز ميسر نيست .\r\nبناء عليهذا اين بنده درگاه در مدت توقف خود در فرنگ قيد مخصوصى در تجسس اسناد تاريخى راجع به ايران داشته و در كتابخانه‌هاى بزرگ پاريس و لندن چهل پنجاه جلد كتابهاى بسيار پيدا كرده است . همه آنها از سياحان مشهوريست كه به ايران آمده و هر يك اتفاقات عصر خود را نگاشته و باقى گذارده‌اند .\r\nترجمهء اين كتب منتهاى وجوب و لزوم را دارد . در واقع تهيه و تداركى است براى مورخى كه در آينده بخواهد تاريخ ايران را بنگارد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nلهذا بعضى از آن كتب را اين چاكر به خط خود رونويسى كرده و از بعضى ديگر به تجسس و تفحص زياد نسخه به دست آورده كه اگر عمر باقى باشد به ترتيب ترجمه خواهد كرد .\r\nيكى از تواريخ ، سرگذشت شخصى است از نجباى انگليس كه در عهد شاه عباس بزرگ به ايران آمده و داخل خدمت دولت ايران و بعدها از جانب پادشاه مزبور به سمت سفارت به دربارهاى فرنگ فرستاده شده و عهد و اتحاد با آنها بسته است . سياحت‌نامه اين شخص را اين بنده در كتابخانه بريتيش ميوزيم لندن پيدا كرده و به تجسس زياد نسخه‌اى از آن را تحصيل و ترجمه نمودم .\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nحركت از انگلستان\r\nسر آنتوان چون شنيد كه دوك فرار بناى جنگ و جدال را با پاپ گذارده و نيز مىدانست كه دوك شخص جوانمردى است و در اين مورد محتاج و ناچار مانده به پادشاه فرانسه متوسل شده است كه او چند نفر سركردهء خوب براى او بفرستد . بنابراين سر آنتوان اين موقع را غنيمت شمرد كه خدمات خود را به دوك تكليف نمايد و به اين قصد از خاك انگليس عزيمت نمود . ما يعنى همراهان او از يك بندر كوچك ولايت اسكس به كشتى نشسته روانه شديم و روز بعد رسيديم به فلشنگ كه در هلند واقع است و لرد سيدنه حاكم آنجا از ما پذيرايى خوبى كرد . همچنان در ميدلبورگ تجار انگليسى مهمان‌نوازى نمودند . از آنجا روانه شديم به سمت شهر دوئه كه كنت موريس در آنجا مسكن داشت او هم از ما پذيرايى ملوكانه نمود . يك دسته سوار با ما همراه كرد كه ما را از ميان مخاصمين به امنيت عبور داده به كان رسانيده و از آنجا از ما مفارقت نمودند . از كان كالسكه و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاسب كرايه كرده به نورمبرگ واقع در آلمان رفتيم و از نورمبرگ به اوگوستا عازم شديم . در اين شهر اخير خبر رسيد كه دوك فرار اظهار تبعيت به پاپ نموده ، به اين واسطه محاربات به انتها رسيده است .\r\nمع ذلك سر آنتوان به ما اظهارات تشويق‌آميز نموده ، اطمينان مىداد كه اگر شما با من همراهى كنيد و در قصدى كه دارم مشاركت نمائيد همهء ماها به جلال و شهرت و ثروت خواهيم رسيد . از اوگوستا اسبهاى چاپارى كرايه كرده به ونيز آمديم و در آنجا قريب سه ماه استراحت كرديم . در اين مدت سر آنتوان شرلى كه برادر خود را كه رابرت شرلى باشد به مأموريتى نزد دوك دفلورانس فرستاده و دوك از او پذيرايى بسيار خوبى نموده ؛ يك زنجير طلا كه گويند شانزده هزار كرون فرانسه قيمت داشته است به او پيشكش داد . در مدتى كه ما در ونيز بوديم اتفاقا سر آنتوان با يك تاجر ايرانى كه براى خريدن بعضى امتعه كه در مملكت ايشان نبود از قبيل ماهوت انگليسى و اقمشهء پشمى و كتانى از جانب پادشاه ايران به اينجا آمده بود ، آشنا شده صحبت نموديم . اين تاجر از شوكت و جلال پادشاه خود تعريفها كرد كه نهايت خوش آيند سر آنتوان واقع شد . سر آنتوان خيال رفتن به آن صفحات را نداشت ، بلكه به سمت ديگر مىخواست سفر كند . ولى در اين اوقات اتفاقا سياح بزرگى معروف به آنجلو كه تازه از دربار پادشاه ايران مىآمد به ونيز رسيد . اين شخص در خاك عثمانى متولد شده بود ولى عيسوى متدينى بود و شانزده سال سياحت كرده ، به بيست و چهار زبان حرف مىزد . اين سياح هم ، از عظمت و جلالت پادشاه ايران و رشادت او و رأفت و مهربانى او نسبت به خارجه سخن رانده تعريف كرد كه : من در دربار او چه‌قدرها طرف ملاطفت واقع\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشده‌ام و به سر آنتوان اظهار مىكرد كه اگر به آن‌جا برويد اين امر اسباب ترقى زياد شما خواهد شد ، بلكه اگر چنين ميلى داشته باشيد خود من هم با شما همراهى و راهنمايى خواهم كرد .\r\nسر آنتوان اين امر را قبول كرد ولى مقصود خود را ابراز نكرد كه مبادا اين خبر در مملكت عثمانى شيوع يابد زيرا كه ما مجبور بوديم از خاك عثمانى عبور كنيم و سلطان عثمانى با پادشاه ايران چندان دوست نبودند بلكه محض مصلحت براى سه سال عهدنامهء صلح بسته بودند و اين موعد در اين وقت منقضى شده بود . بنابراين از ونيز عازم شد به مكانى كه از شهر مزبور به قدر پنج ميل مسافت دارد ؛ رفتيم و در آن‌جا سفاين غواصان را ديديم . از آن جمله يك كشتى تجارتى پيدا كرديم كه به اسكندرون روانه بود . ما سوار آن كشتى شده مبلغ خطيرى براى كرايه به آنها داديم ولى باد مخالف بود و از آن‌جا تا زانت كه نصف راه بود بيست و چهار روز طول كشيد و حال آن‌كه اگر باد مساعد مىشد در اين مدت به خود اسكندرون رسيده بوديم . در عرض راه قبل از اين‌كه ما به زانت برسيم شخص مسافرى در كشتى بود كه در باب ملكهء متوفاى ما بعضى كلمات ناشايسته گفت . سر آنتوان از اين جهت متغير شده به يكى از نوكرهاى پست خود امر كرد كتك مفصلى به او بزند . او هم به خوبى از عهدهء مأموريت خود برآمد .\r\nمسافر مزبور به قسمى صداهاى وحشت‌انگيز كرد كه كاپيتان كشتى با مسافرين و ملاحان به ضديت ما برخاستند . آنها دويست و پنجاه نفر بودند و حال آن‌كه تمام دستهء ما بيشتر از بيست و شش نفر نبود . ما ايستادگى كرديم ولى زد و خوردى واقع نشد به واسطهء اين‌كه سه نفر تاجر ارمنى در آن كشتى بودند وساطت نموده ما بين راه صلح دادند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nايتاليايىها فورا قبول صلح نمودند . بالاخره رسيديم به جزيرهء زانت . چون آذوقهء ما تمام شده بود از كشتى بيرون رفتيم كه مأكولات تازه بخريم . همين‌كه پياده شديم اهل كشتى باروبنهء ما را از عقب فرستادند و قراول گذاردند كه نگذارند ما برگرديم و قسم خوردند كه اگر دوباره بخواهيد سوار شويد شما را غرق خواهيم كرد . بنابراين سر آنتوان به حاكم آن محل عارض شد ولى فايده نبخشيد و كشتى از دست ما بيرون رفت و ما ده روز در آن جزيره مانده بعد از موانع و مخارج زياد دوباره كشتى پيدا كرديم . تجار انگليسى از ما ملاطفت زياد كردند .\r\nجزيرهء زانت متعلق است به اهل ونيز . خود شهر در سرآشيبى تپه احداث شده و نهايت گرم است و يك نوع كشمكش مخصوصى در آن‌جا وفور دارد . اهالى آن غالبا يونانى هستند ، ولى ايتاليايىها و اهل ونيز و يهودى در آن‌جا ساكن‌اند ، اين شهر به خوبى معروف تجار انگليس است . بنابراين لازم نيست كه از آن شرح دهم ، خلاصه بعد از ده روز اقامت سوار كشتى كوچكى شده از زانت روانه شديم ، ولى چون آب به قدر كفايت نداشتيم روز بعد در يك جزيره لنگر انداختيم كه ظروف خود را از آب پر كنيم ؛ زيرا كه در جزيرهء زانت آب نهايت قليل است . روزى در جزيرهء زانت من خيلى تشنه بودم و در خانهء تاجرى از نوكرها خواهش كردم كه يك كاسه آب به من بدهند . تاجر چون شنيد ، گفت : اگر شراب ميل داريد هرقدر بخواهيد ميل بفرمائيد ، اما آب ممكن نيست ، به واسطهء اين‌كه آب گران‌تر از شراب است .\r\nمن از اين مطلب خيلى تعجب كردم ، خلاصه جزيره‌اى كه براى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاخذ آب به آنجا رفتيم ، جايى بود قابل ذكر ، محل كوچكى است ولى عبارت است از يك قريهء كوچك بسيار قشنگى . گندم زياد نيست ولى ساير فواكه از قبيل زردآلو و پرتقال و ليمو و انار و انواع انگورها و ميوه‌جات ديگر وفور دارد ، در تمام جزيره فقط يك قصر واحد هست و در آنجا كسى سكنى ندارد و جز كشيشها و علماى مذهب كه همه يونانى بودند از ما به‌طور محبت پذيرايى كردند و از ميوه‌هاى خود به ما دادند . ما در عوض آن خواستيم پول بدهيم ، آنها قبول نكردند . در تمام سفر خود چنين جاى باصفايى نديديم و آرزو داشتيم كه مرا مدت عمر در آن‌جا باقى بگذارند .\r\nآن جزيره را جزيرهء كشيشها مىنامند . از آنجا روانه شده به‌سمت جزيرهء كاندى كشتىرانى نموديم و در آن‌جا سه روز لنگر انداختيم و كار ديگر جز سياحت آن محل نداشتيم . همگى پياده شديم و خيال نداشتيم كه بيشتر از يك شب در آنجا بمانيم ولى دو ساعت بعد از بيرون آمدن ما از كشتى اتفاقى براى كشتى دست داد . يكى از كشتىهاى جزيرهء كاندى كه از سمت دريا مىآمد به واسطهء شدت باد به سكان كشتى ما تصادف نمود و آن را شكسته و از دو جا سوراخ كرده بود . به اين جهت مجبور شديم نه روز تمام در آن‌جا اقامت كنيم تا اين‌كه كشتى مهيا شود . در آن‌جا هم پذيرايى بسيار باشكوهى از ما كردند . به‌خصوص يكى از حكام كه يونانى بود نسبت به ما خيلى مهربانى نمود . و اين جزيره دو حاكم دارد يكى يونانى و ديگرى ايتاليايى . شهر كاندى محل اقامت قشون ساخلوى مىباشد . و 1500 نفر سرباز دايم در آنجا هستند . حاكم يونانى چهار اعلان صادر كرد .\r\nبراى اين‌كه ما كمال آزادى را ليلا و نهارا داشته باشيم و بدون تذكره از\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nميان قراولان و مستحفظين آنها عبورومرور كنيم و اين امر التفاتى بزرگ بود . اهالى جزيره هم از ما پذيرايى خوبى كردند . به‌خصوص خواتين متشخصه كه به كرات براى ما در باغات خود مهمانى و اسباب عيش و طرب فراهم آوردند . فى الواقع بىجهت نيست كه يونانىها معروف به عياش هستند . همين‌كه عصر مىشد و آنها از كارهاى خود دست مىكشيدند در كوچه‌ها مرد و زن بناى رقص و عيش را مىگذاشتند . و به مسافت نيم ميل از شهر ، آن كليسايى كه سنت‌پل در آن وعظ مىنمود هنوز باقى است و تاكنون معروف است به كليساى سنت‌پل و نزد يونانىها نهايت طرف احترام است .\r\nاز جزيرهء كاندى روانه شديم به جزيرهء قبرس كه محلى است خراب و اكنون در تحت تصرف دولت عثمانى است . در اين‌جا بيشتر از دو ساعت اقامت نكرديم و حاكم آن‌جا كه عثمانى است به كشتى ما آمد و شراب و ميوه‌جات همراه خود آورد و اظهار مهربانى كرد به طورى كه ما گمان كرديم كه همهء عثمانيها مثل او مردمان مهربانى هستند و حال آن‌كه خلاف آن به ثبوت رسيد .\r\nاز قبرس رفتيم به طرابلس و در آنجا پياده شده از كشتى بيرون رفتيم زيرا كه كشتى را تا اينجا كرايه كرده بوديم . چون به بندر رسيديم به آن سفينه‌اى كه ما را از ونيز به جزيرهء زانت آورده بود برخورديم .\r\nاهل كشتى به مجرد اينكه ما را ديدند كاپيتان و صاحب كشتى فورا پيش حاكم رفته گفتند كه اين اشخاص دزد دريايى هستند و حاكم را تحريك كردند كه همهء ماها را به دار بكشد او هم قبول كرد چون يك نفر از يونانىهايى كه در آن كشتى خدمت مىكرد اين خبر را براى ما آورد . سر آنتوان ، آنجلو را كه راهنماى او بود پيش حاكم فرستاد كه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاظهار كند كه ما اهل انگليس هستيم و به اسلامبول به دربار سلطان مىرويم ولى اهل ونيز كار را به‌طورى سخت كرده بودند كه حرف ما مسموع نشد . حاكم ، آنجلو را حبس كرده و زنجير نموده ؛ يك نفر صاحب‌منصب با سه نفر سرباز كه ينكيچرى مىنامند ، پيش ما فرستاد . آنها در قايقى نشسته چون نزديك كشتى ما آمدند صاحب منصب آنها به كشتى ما آمد ولى به ينكيچريهاى خود امر كرد كه در قايق بمانند . خلاصه به قدر يك ساعت با سر آنتوان گفتگو كرد . در اين مدت تجار ارمنى كه در سفينهء ونيز بودند پيش حاكم رفته او را راضى كردند كه از ما مبلغى گرفته رها كند .\r\nبالاخره مبلغى از كيسهء سر آنتوان بيرون آمد و آنجلو را پيش ما فرستاد . ولى كار ما در اينجا به سختى كشيد زيرا كه كشتى نبود كه ما را به اسكندرون ببرد .\r\nبنابراين مجبور شديم كه در كشتى كوچك ماهىگيرى نشسته روانه شويم ولى در دريا از جهت طوفان و باد مخالف ، خيلى صدمه خورديم و شش روز تمام گرفتار تلاطم شديدى بوديم . در صورتى كه هيچ قوتى نداشتيم ، جز قدرى آب و توتون . بالاخره خشكى ديده شد و چون باد مساعد بود رو به آن خشكى روانه شديم و نزديك رفته صاحب كشتى گفت كه نزديك رودخانه ارونت رسيده‌ايم و اگر ميل داشته باشيد مىتوانيم از اين رود بالا رفته در مملكت بيت المقدس پياده شويم .\r\nسر آنتوان كمال ميل را به اين مطلب داشت . بنابراين روز هفتم پياده شديم در حالتى كه همهء ماها از گرسنگى رمق نداشتيم .\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nعبور از خاك عثمانى و صدماتى كه از عثمانيها بر ما وارد آمد\r\nبعد از اينكه از رودخانهء ارونت پياده شديم راهنماى ما آنجلو به قدر دو ميل به سمت داخل پيش رفت تا براى ما مأكولات و آذوقه ابتياع كند . در آن قصبه يك نفر سپاهى يعنى از سربازان سلطان نيز ساكن بود و حكومت آن محل را بر عهده داشت . در عثمانى سوارهاى عسكريه سپاهى ناميده مىشوند . اين سپاهى با چند نفر ينكيچرى و آدمهاى ديگر پيش ما آمد در به دو امر با ما خوش‌رفتارى كردند ولى كم‌كم وضع ملاطفت‌آميز خود را تغيير داده به مذمت و ملامت پرداختند .\r\nبعد بعضى اسباب و آلات ما را خواستند از دست ما بگيرند و اگر كسى از ماها ضديت مىكرد آنها كتك مىزدند . ما هم جسارت نمىكرديم در مقام تلافى برآئيم بلكه صبر و تحمل مىنموديم . زيرا كه قانونى در عثمانى هست كه اگر شخص عيسوى عثمانى را بزند يا بايد خود او عثمانى شود يا دست راست او را قطع كنند . به واسطهء اين\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nقانون ما مجبور بوديم كه متحمل صدمات آنها بشويم . ولى اين اشخاص به زدن و گرفتن اشياء و اسباب از دست ما اكتفا نكردند ، بلكه پسرى را كه از خدام سر آنتوان بود خواستند ببرند .\r\nسر آنتوان قسم خورد كه قبل از آنكه بگذارم به احدى از بستگان ما دست‌اندازى شود من خود را به كشتن مىدهم .\r\nبالاخره براى اينكه از دست اين مردمان شرور خلاص شويم دوازده ليرهء ونيز به آنها داديم و آنها ما را رها كردند .\r\nاز آنجا سفر خود را امتداد داده رسيديم به انطاكيه كه از ارونت دو منزل و نيم است . از اتفاقات حسنه توانستيم در آنجا شتر و الاغ كرايه كرده سوار شويم و باروبنهء خود را به همان واسطه حمل كرديم . و وقتى به انطاكيه رسيديم در خانه‌اى منزل كرديم كه در آنجا دو نفر ينكيچرى ديديم كه هر دو برادر و از اهل مجار بودند كه بعدها مسلمان شدند . اين اشخاص با ما بهتر رفتار كردند و چون در آن محل تسلطى داشتند ، ما را ماذون نمودند از اينكه به‌طور آزادى در شهر آمدوشد كنيم و يك نفر از آنها با ما همراهى مىكرد تا از صدمات ايمن باشيم .\r\nانطاكيه در پهلوى تپه‌اى واقع شده و خرابى زياد به‌هم رسيده است ، ولى حصارهاى آن هنوز برپا است .\r\nقبر سنت لران كه از كم به اينجا آورده شد ، در اينجا است .\r\nعيسويهايى كه در تحت تسلط عثمانى زندگى مىكنند ، هر ساله باجى به عثمانى مىدهند كه شمعى شبانه‌روز در سر قبر او روشن كنند . بعد از سه روز اقامت در انطاكيه شتر و الاغ كرايه كرديم كه به حلب برويم و همراه قافله روانه شويم زيرا كه شنيديم كه در عرض راه دويست\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nسيصد نفر دزدان و قطاع الطريق در كارند .\r\nاز انطاكيه تا حلب شش منزل است . بعد از طى دو منزل رئيس قافله ما به سر آنتوان گفت كه بايد از اين دهى كه مىگذريم 16 نفر مستحفظ با خود برداريم ، زيرا كه احتمال مىرود كه روز بعد به اين دزدها برخوريم .\r\nسر آنتوان پرسيد كه به اينها چه بايد داد . گفت نمىشود كمتر از شش كورن داد . چون اين مبلغ را گرفت رفت به آن قريه و بعد از نيم ساعت مراجعت كرد و فقط يك نفر همراه داشت . سر آنتوان پرسيد كه آدمهاى ديگر كجا هستند . عثمانى جواب داد كه اين يك نفر به منزلهء 16 نفر است زيرا كه يك وقتى با 16 نفر مجادله كرده و شكست داده است . بنابراين از آن وقت به بعد هميشه اجرت 16 نفر را مىگيرد .\r\nسر آنتوان از اين كارهاى پست عثمانى متغير شده گفت در دستهء من اشخاصى هستند كه اين قسم اشخاص نزد آنها مثل بچه مىباشند .\r\nولى باز به‌طور صبر و ملايمت رفتار كرده آن شخص را راه انداخت تا دوباره دچار دردسر نشويم .\r\nروز ششم رسيديم به حلب و در آنجا قونسول انگليس و تجار انگليس از ما پذيرايى كردند و در خانه‌هاى خود منزل داده آنچه را كه لازم داشتيم فراهم آوردند ولى عثمانيها با ما خيلى بدرفتارى نمودند .\r\nوقتى در كوچه‌ها راه مىرفتيم مىآمدند ماها را مىزدند و دشنام مىدادند . به اين جهت ما مجبور بوديم كه هميشه يك نفر ينكيچرى همراه داشته باشيم و در آنجا رسم است كه همهء خارجه‌ها بايد يك نفر ينكيچرى در خانه و همراه خود براى امنيت داشته باشند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nروزى از بدبختى در كوچه‌ها تنها راه مىرفتم به يك شخص عثمانى برخوردم كه از وضع لباس و طرز سلام دادنش آدم متشخص و مؤدبى به‌نظر آمد . اين شخص از گوشهاى من گرفته به اين طرف و آن طرف مىكشيد و اگر اتفاقا نظر خشمناكى به سمت او مىانداختم او گوشهاى مرا به قسمتى فشار مىداد كه من گمان مىكردم گوشهايم كنده مىشود و تا يك ساعت تمام همين بازى را به سر من درآورد در صورتى كه جمعيت كثيرى دور من جمع شده با سنگ مىزدند ، و به صورت من آب دهان مىانداختند . بالاخره مرا رها كرد و چون وقت رفتن از او تشكر و رضايت نكردم با چوبى كه در دست داشت چنان به من زد كه به زمين افتادم . در اين حالت به خانهء قونسول مراجعه كردم . ينكيچرى قونسول مرا در اين حالت خون‌آلود ديده پرسيد كه چه شده است تفصيل را گفتم . او متغير شده چوبى به دست گرفت و به من گفت كه همراه بيائيد و آن كسى كه شما را زده است به من نشان بدهيد .\r\nبعد از اندك تفحصى او را در جايى پيدا كرديم كه با پدرش و چند نفر مردمان متشخص نشسته بود . او را به ينكچيرى نشان دادم با كمال خشم و اشتداد به طرف او دويده او را زمين انداخت و بيست چوب به پاهاى او زد . به‌طورى كه نه مىتوانست راه برود و نه سر پا بايستد .\r\nجليقه ماهوت زردوزى و لباس مخمل كلى در تن داشت . ولى اين لباسهاى رنگارنگ او را از غضب ينكيچرى خلاصى نداد . و خلاصه به كرات اين اتفاق براى آدم‌هاى ما دست داد .\r\nجا دارد كه بعضى از عادات عثمانىها را بنگارم . اگرچه تجار ما اين عادات را مىدانند . ولى ساير اهالى در آن باب آگاهى ندارند . اول\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nآن آزادى و اختيار كلى است كه سلطان عثمانى به سربازان خود يعنى ينكيچريان مىدهد .\r\nمثلا آنها مىتوانند براى خود و اسب‌هاى خود مأكول و علوفه لازمه را از همه كس بگيرند ، بدون اين‌كه يك شاهى پول بدهند و در هر بلدى كه در تحت تصرف عثمانى است اين اختيار را دارند . اگر مردم رضايت خاطر آن‌ها را فراهم نياورند ، آنها تبعه را مثل سگ مىزنند . و اگر كسى در مقام ضديت برآيد ، جميع مايملك او ضبط ديوان خواهد شد .\r\nدر هنگام اقامت من در عثمانى اتفاق رقت‌انگيزى به دست اين ينكيچرىها روى داد و تفصيل آن از اين قرار است :\r\nشش نفر ينكيچرى سفر مىكردند و به شهرى رسيده با كمال شرارت به زنهاى آن شهر دست‌اندازى كردند . مردهاى آن شهر از اين شرارت‌ها به تنگ آمده به ضديت پرداختند . به طورى كه آخر الامر يك نفر از ينكيچرىها كشته شد و پنج نفر ديگر فورا فرار كردند و به حلب كه بيست ميل از آن محل مسافت داشت آمده براى ينكيچرىهاى ساخلوى آن‌جا تفصيل واقعه را نقل كردند . در اين قلعه هميشه سيصد نفر ينكيچرى سكنى داشتند . روز بعد دويست نفر از آن‌ها به دهى كه يك نفر ينكيچرى در آنجا كشته شده بود هجوم بردند و از مرد و زن و طفل يك نفر باقى نگذاشتند . خانه‌هاى آن‌ها را خراب كرده و جميع مايملك آن‌ها را به غارت بردند .\r\nمن خود به رأى العين هشت روز بعد از اين واقعه آن قصبه را ديدم .\r\nفىالحقيقه اوضاع رقت‌انگيزى در كار بود .\r\nميان عثمانىها جمعى از عيسويان سكنى دارند و عثمانىها با\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمنتهاى بىانصافى و عدم انسانيت با آنها رفتار مىكنند . زيرا كه اگر يك نفر عيسوى يا يهودى در وقت عبور اتفاقا سنگى از زمين بردارد يا به يك طرفى بيندازد و يك نفر عثمانى از آنجا گذر كند اعم از اين‌كه خيلى دور باشد او را متهم مىسازد و قسم مىخورد كه با سنگ مرا مىزد . بنابراين از او بايد انتقام كشيد و آن اين است كه يا بايد عثمانى بود يا جميع مايملك او را ضبط مىكنند كه نصف آن به سلطان مىرسد و نصف ديگر حق تهمت‌زننده است .\r\nدر بلاد چون عثمانىها زياد هستند عثمانىها همين‌كه مىشنوند كه آن‌ها ثروتى دارند به اين قسم رفتار مىكنند . دو سه نفر عثمانى جمع مىشوند و يك نفر يهودى را گرفته مىكشند و جسد او را در جلو خانهء عيسوى مىاندازند و خودشان هم در اطراف كشيك مىكشند تا اين‌كه صبح مىشود . آن وقت يك نفر صاحب‌منصبى را خبر مىكنند و قسم مىخورند كه ما ديديم عيسوى اين يهودى را كشت . آن وقت بايد عيسوى جبران آن را متحمل بشود و آن اين است كه يا بايد عثمانى بشود يا او را به دار بكشند و يا جميع مايملك و ثروت او را ضبط كنند .\r\nخلاصه از اين قبيل تعديات نسبت به عيسوىها زياد به كار مىبرند . اما مساجد آن‌ها اگرچه خيلى باشكوه و مناره‌هاى بلند دارد ولى ناقوس ندارد و شخصى را دارند كه روزى چهار دفعه بالاى منار رفته به صداى بلند مىخواند به‌طورى كه تمام شهر مىشنوند و اهل اسلام را به تبعيت شرع محمد [ ص 
  ] دعوت مىكند . در حياط مساجدشان غالبا حوض بزرگى هست و روى آن خانهء كوچكى ساخته‌اند كه دو قسمت است يك قسمت مخصوص زن‌ها و قسمت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nديگر مال مردها .\r\nدر اينجا مرد و زن قبل از نماز سر و دست و بازو و پاهاى خود را مىشويند . احكام محمد [ ص 
  ] را بر روى طومارهاى بزرگى از پوست آهو نوشته‌اند و علماى آن‌ها در هفته دو سه روز آن‌ها را از ميان كوچه مىگردانند و يك نفر از جلو ظرفى در دست دارد و مردم پول به ميان آن مىاندازند . اين پول از قرارى كه مىگويند به مصرف تعميرات مساجد و مصارف روغن چراغ و غيره مىرسد .\r\nروز مقدس آن‌ها روز جمعه است . يك دفعه جمعه را گم كرده بودند بعد كه پيدا شد مقرر داشتند كه هرشب پنجشنبه دور منار چراغ روشن كنند كه مردم را متذكر جمعه بسازند و ديگر جمعه را گم نكنند .\r\nيك نوع مشروبى دارند كه آن را قهوه مىنامند و آن عبارت است از هسته‌هايى كه در ايتاليا به‌هم مىرسد و آن را خيلى گرم مىخورند .\r\nمزه و بوى خوبى ندارد ولى گويند كه براى صحت مزاج خيلى خوب است .\r\nچنان كه ما در مملكت انگليس به ميخانه‌ها رفته با دوستان عيش مىكنيم . اينها هم خانه‌هاى بسيار قشنگ دارند كه در آنجا از اين قهوه فروخته مىشود . مردمان متشخص و عياش هر روز به اين مكان‌ها مىآيند و صاحبان آن بچه‌هاى خوشگل نگاه مىدارند . در بعضى خانه‌ها دوازده نفر هستند و در بعضىها كمتر يا زيادتر و لباس و وضع آن‌ها را خيلى نظيف نگاه مىدارند . اين پسرها را بارداش مىنامند و آن‌ها را به واسطهء شهوات حيوانى كه دارند در عوض زن به كار مىبرند . زيرا كه در تمام تابستان زن‌ها را در خانه‌ها حبس مىكنند و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nپسرها را به كار مىاندازند . هم‌چنان در بازارهاى آن‌ها عيسوىها زياد از مرد و زن و بچه مانند گوسفند و دواب فروخته مىشوند و اين مطلب اسباب منتهاى حزن و اندوه ما بود .\r\nهنوز از اقوام [ حضرت 
  ] محمد [ ص 
  ] جمعى هستند كه طرف كمال عزت و احترام مىباشند و حرف يك نفر از آنها تقدم بر حرف هفت نفر ديگر دارد ، و آنها به سهولت شناخته مىشوند زيرا كه هميشه عمامه‌هاى سبز بر سر دارند .\r\nنيز در حلب در وقت اقامت ما يك نفر عثمانى بود نهايت تنومند و به شكل غريب كه دايم در يك زاويهء كوچه‌اى برهنه مىنشست و سيخ آهنى كوچكى در دست داشت . عثمانىها اين شخص را به منزلهء پيغمبرى مىپنداشتند و هر روز جمعيت كثيرى بخصوص زن‌هاى زياد پيش او مىآمدند ، و به اين اعتقاد بودند كه هركس را كه او بكشد به بهشت خواهد رفت زيرا كه در مدت قليلى كه در آن‌جا بوديم سه نفر را به قتل رسانيد .\r\nمملكت عثمانى سكنهء كثيرى ندارد . به استثناى بلاد بزرگ ، و شخص ممكن است كه دو سه روز متواليا سفر كند بدون اين‌كه دهى يا خانه‌اى را ببيند و اراضى نهايت لم‌يزرع است .\r\nما در تعجب بوديم كه چگونه سلطان عثمانى اين همه عسگر را فراهم مىآورد در صورتىكه مملكتش به اين درجه قليل السكنه است گويا آنقدر در باب روابط ما با عثمانىها كافى باشد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nاز حلب به ايران از ميان صحراى عربستان\r\nبعد از اين‌كه مدت پنج هفته مهمان تجار انگليس مقيم حلب شديم ، سر آنتوان شرلى بعضى امتعه و اجناس خريد از قبيل پارچه‌هاى زر دوزى و دوازده عدد فنجان مكلل از زمرد و جواهرات گران‌بها كه آن‌ها را به پادشاه ايران پيش‌كش دهد ولى در عرض راه بلايى به سر اين‌ها آمد .\r\nخلاصه از حلب شتر و الاغ و قاطر و اسب كرايه كرديم كه تا محلى موسوم به بير برويم . يك نفر عثمانى نيز كه قاضى مىناميدندش و به مأموريتى از جانب سلطان نزد حاكم بغداد مىرفت ، با ما همراه بود نيز چهار نفر تاجر انگليسى به بير كه چهار منزل راه است مىآمدند .\r\nبعد از پنج شش روز مسافرت و بعضى صدمات به بير رسيديم .\r\nسوار قايق شديم كه از رودخانهء معروف فرات به بغداد برويم . يازده قايق ديگر عثمانيان مملو امتعه و اجناس به بغداد مىرفتند . بعد از دو روز كشتيرانى رسيديم به محلى كه سنگ‌هاى زياد روى هم جمع\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكرده بودند . يهودىهايى كه همراه ما بودند ، گفتند اين آن‌جايى است كه حضرت ابراهيم خيمه‌هاى خود را برپا مىكرد . بنابراين شرط تعظيم و احترام به‌جاى آوردند . هر روز شيرهاى بزرگ مىديديم كه به كنار رود مىآمدند و آب مىخوردند .\r\nنيز اعراب وحشى اغلب اوقات روز از عقب ما افتاده از كنار رود به بالاى تپه‌ها مىآمدند گاهى صد نفر بودند ، گاهى دويست نفر و با فلاخن به ما سنگ مىانداختند ولى چون ما حربه آتشى همراه داشتيم چندان صدمه‌اى به ما نمىرساندند ولى دردسر مىدادند .\r\nخلاصه رسيديم به يك شهرى موسوم به آنا كه در تحت حكومت عثمانىها ولى مسكون از اعراب بود ، و قريب دو ميل دور تر از آن شهر پادشاه عربستان خيمه‌هاى خود را زده بود . گويند قسم خورده است زير سقف نيايد تا اين كه مملكت خود را از دست عثمانىها بگيرد . چون نزديك شهر رسيديم برحسب رسم معمول خود شليك كرديم كه از ورود خود اطلاع دهيم . در اين مورد يكى از عثمانىها گلوله‌اى در توپ خود قرار داده بود و اين گلوله به يكى از مستحفظين پادشاه اعراب كه در كنار رودخانه راه مىرفت و چهل پنجاه نفر همراه داشت برخورده او را كشت . رفقاى او چون رفيق خود را كشته ديدند شمشير خود را كشيده كه به مقام تلافى برآيند ولى نمىدانستند از كى بايد انتقام كشيد . آن عثمانى كه گلوله را انداخته بود از جاى خود برخاسته و فرياد زد كه يك نفر از عيسوىها اين گلوله را انداخته است . اعراب اين را كه شنيدند به اجتماع بر روى قايق ما ريختند ، و قسم مىخوردند كه يك نفر از شما را فروگذار نخواهيم كرد . ولى خدا به داد ما رسيد زيرا كه يك نفر عثمانى كه از سادات بود و در همان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nقايقى كه در آن‌جا گلوله انداخته بودند ، حضور داشت ، ميان آب جسته با اعراب گفت كه شخصى كه رفيق شما را كشته است فلان است ، و من ديدم كه او گلوله در توپ خود گذاشت . اعراب ايستادند و ديگر به ما اذيت نكردند . دفعتا به روى او هجوم برده او را قطعه قطعه كردند و اعضاى بدن او را به هوا مىانداختند . اين خبر به پادشاه اعراب رسيد و او امر نمود كه همهء قايقها به محلى كه خيمه‌هاى او زده شده است بيايند . ما همگى فورا به آن‌جا رفتيم و چون وارد شديم پادشاه جمعى از خدام خود را پيش ما فرستاد كه پاروهاى قايق ما را برداشتند و به رؤساى قايق‌ها امر كردند كه پيش پادشاه بروند و همگى رفتند . قبل از همه سر آنتوان با سه نفر از آدم‌هاى خود و من پيش او رفتيم و جا دارد كه تفصيل اين ملاقات را بنگارم .\r\nهمين كه به چادرهاى او داخل شديم به قدر يك ربع ميل انگليسى طول كشيد تا اينكه به حضور خود پادشاه رسيديم . اطراف چادر او را با توپ و نيزه‌ها متحصن ساخته بودند . وقتى ما به حضور او رسيديم او از جا برخاسته از دست سر آنتوان گرفت . سر آنتوان خواست دست او را ببوسد او قبول نكرد . ولى ماها بوسيديم . بعد از سر آنتوان پرسيد كه شماها چكاره هستيد . سر آنتوان حقيقت مطلب را گفته ، مقصود سفر خود را به او اظهار نمود . پادشاه خيلى خوشش آمد و فرمود تهيهء ضيافت و انواع و اقسام ميوه‌جات را كه در اين مملكت عمل مىآيد حاضر كردند . نان زياد در اين مملكت به همه نمىرسد و اغلب خوراك مردم خربزه‌هاى معطر و تربچه و برنج است . لباس آنها خيلى قليل است زيرا كه فقط يك لباس مىپوشند و آن عبارت است از لباده با آستين‌هاى پهن از يك پارچهء كبود و آستين‌ها را از يك گوشه به\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nعقب مىبندند و بازوهاى خود را برهنه مىگذارند و كمرى از چرم اسب كه به قدر پنج انگشت پهن است به ميان مىبندند و خنجرى چوبين به كمر زده و كلاهى از نمد به سر مىگذارند و پارچهء سياهى بر روى آن انداخته از زير گلو مىبندند . لباسهاى خود پادشاه هم به همين‌طور بود ؛ فقط لباس او از ابريشم بود و آستين نداشت . شخصى بود خوش‌صورت ، خيلى سياه و عبوس ، ملكهء او نيز زن سياهى بود .\r\nبه قدر بيست هزار نفر جمعيت داشت با ده هزار شتر در تابستان در كنار فرات چادر مىزد و در زمستان در ميان صحرا .\r\nوقتى سر آنتوان وضع البسهء او را ديده فرستاد كه از قايق يك توپ از پارچهء زردوزى بياورند و به پادشاه پيشكش داده پادشاه خيلى راضى شد و تشكر زيادى نمود و به خط خود تذكرهء عبورى با او داد كه از ممالك او به‌طور آزادى بگذرد و احدى ممانعت نكند . فى الواقع اين تذكره خيلى به كار خورد . ولى پادشاه از عثمانيها جريمهء گزافى براى آن يك نفر مقتول اخذ كرد .\r\nخلاصه بعد از يك شبانه‌روز اقامت دوباره روانه شديم و بعد از چند روزى رسيديم به محلى كه قابل تذكر است .\r\nدر اينجا گوگرد و قير مىسوخت و چنان دودى متصاعد بود كه اطراف و حوالى را سياه كرده بود . قير به بزرگى يك خانه بالا مىآمد و صداى وحشت‌انگيزى مىكرد .\r\nيهوديها گفتند كه اين مكان محل سودوم و گومورا است ( يعنى شهرهاى لوط ) ولى عثمانيها اينجا را درب جهنم مىنامند .\r\nاز آنجا رفتيم به يك قصبهء قشنگى موسوم به ركا كه جاى بسيار قديمى است و عثمانيها و اعراب در آنجا سكنى دارند . رودخانهء\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nفرات از ميان آن مىگذرد ولى نه قايق و نه پل دارند كه از اين كنار به آن كنار بروند ، پوستهاى بز را پر از باد كرده بر روى آن افتاده شنا مىكنند .\r\nشخص مىبيند كه هر دقيقه دسته دسته از اين طرف به آن طرف عبور مىنمايند . مثل قايقهاى روى رودخانهء طيمس .\r\nاز آنجا رفتيم به فلوكه كه يكى از توابع بغداد است و در آنجا از قايق بيرون آمديم و شتر و الاغ كرايه كرديم كه از آنجا به بغداد برويم كه تقريبا يك شبانه‌روز مسافت بود . ولى قبل از وصول به بغداد آن قاضى كه از جانب سلطان نزد حاكم بغداد مأموريت داشت به سر آنتوان گفت كه در اينجا امتعهء شما را تفحص خواهند كرد و احتمال مىرود كه آنها را از شما بگيرند .\r\nبنابراين به سر آنتوان نصيحت كرد كه اسباب‌هاى خود را به من بسپار ، من نگاه مىدارم و وقت رفتن شما از بغداد به شما مسترد مىسازم . و سر آنتوان با كمال اطمينان قبول كرده بعضى از جواهرات و اجناس خود را نزد او امانت گذاشت .\r\nاما فنجان‌هاى زمرد را براى حاكم بغداد نگاه داشت . ولى قبل از رسيدن به شهر مزبور آمدند و اسباب‌هاى ما را تفحص نمودند و جميع مايملك ما را كه به قدر پنج - شش هزار كرون قيمت داشت ضبط كردند . ديگر اثرى از آنها نديديم و اگر بعضى اجناس را به آن قاضى نداده بوديم به كلى برهنه و عريان بوديم .\r\nبايد قدرى از تفصيلات بغداد بنگارم زيرا كه چندان معروف انگليسيها نيست .\r\nآن شهر قديمى كه نمرود ساخت به اندك مسافتى از شهر حاليه هنوز باقى است . ارتفاع زياد دارد و از بغداد يك روز راه است بلكه\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nقدرى بيشتر و ما بين صحرايى واقع است و حيوانات وحشى در آنجا به قدرى كثرت دارند كه آدم به آن حوالى نمىتواند نزديك شود . ولى آثار آن به خوبى پيدا است . برج ديگرى هم هست كه از شهر به قدر يك ربع ميل مسافت دارد و آن را برج بخت‌النصر مىنامند .\r\nرود دجله از ميان شهر مىگذرد . اين رود گويا سريع‌ترين رود دنيا باشد . روى آن پلى بسته‌اند به اين معنى كه قايقهاى بزرگ پهلوى هم قرار داده و تخته بر روى آن انداخته‌اند .\r\nبغداد محل تجارت بزرگى است با هندوستان شرقى و ارامنه و ايرانيان و عثمانيها و يهوديها و اهل ونيز .\r\nفى الحقيقه مفاد مزامير داود به وقوع رسيده است كه در آن گفته شده بايد شهر بابل با خاك يكسان شود .\r\nشهر حاليه بلكه شهر قديم هم به‌طورى پوشيده از ريگ است كه شخص به اشكال حركت مىكند . و در بعضى جاها به قدر نصف پاهاى انسان فرو مىرود . مأكولات ارزان و وافر است . و ما از اين مطلب تعجب داشتيم زيرا كه مملكت لم‌يزرع است ؛ بارندگى زياد نمىشود . ولى براى آبيارى مزارع گندم تدبير ذيل را كه من هم در كنار دجله و هم در كنار فرات به رأى العين ديدم به كار مىبرند و آن اين است كه دو جفت گاوميش پهلوى هم بسته و چرخى در كنار رودخانه قرار مىدهند با دو طناب دراز در سر هر طنابى دو دلو بزرگ از چرم گاوميش بسته‌اند . وقتى يكى بالا مىآيد ديگرى پايين مىرود و چون آن را بالا مىآورد از جويهاى كوچك جارى مىسازد . زمين را بدين وسيله مشروب مىدارند . در بعضى امكنه به قدر ده ميل زمين را به همين وضع آبيارى مىنمايند . فى الحقيقه براى اشخاصى كه\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nنديده‌اند تدبير عجيبى به نظر مىآيد .\r\nخرابه‌هاى بابل تاكنون هم برپا است . من خودم نه دروازه شمردم به اطاقهاى متعدد در زيرزمين همچنان بناهاى خانه‌ها را تماشا كردم .\r\nسكنهء بغداد عثمانيها و اعراب و ارامنه و يهوديها هستند .\r\nخلاصه باز برويم سر مطلب اشيايى كه از سر آنتوان گرفته بودند فورا پيش پادشاه بردند و او از فنجان‌هاى زمرد به‌طورى خوشش آمد كه آنها را براى خود نگاهداشته ولى يك پول هم به سر آنتوان نداد .\r\nآدم فرستاد به تعاقب او ، وقتى سر آنتوان به حضور او آمد پادشاه امر كرد كه عزت و احترام زياد به او بنمايند . سر آنتوان كه شخص با مناعتى بود اعتنايى به او نكرد ، و وقتى به حضور او رفت با خدم و حشم خود داخل شد . به‌طور تشخص پيش آمد و تعظيمى به او نكرد و بدون اجازهء او پيش او نشست . حاكم از اين جهت نظر تغيرآميزى به او كرده گفت : « شما را بايد زنجير كرده به اسلامبول بفرستيم و رفقاى شما را بايد سر بريد و سرهاى آنها را به دروازه‌هاى بغداد آويخت . »\r\nسر آنتوان جواب داد كه « من چندان در قيد حيات خود نيستم بلكه در فكر رفقاى خود مىباشم و من خودم حاضرم كه به هر قسم شكنجه تن در دهم . همين‌قدر باشد كه رفقاى من صحيح و سالم عبور نمايند . » حاكم اين دفعه او را آزاد كرد كه به منزل خود برود .\r\nدر خدمت پادشاه يك نفر ارمنى بود كه پادشاه او را خيلى دوست مىداشت . اسم او ماژورولو بود . اين شخص عيسوى براى سر آنتوان اهتمامات زياد كرد و بالاخره اجازه حاصل كرد كه سر آنتوان آزاد باشد و راه خود را امتداد دهد . ولى اسباب و اجناس خود را ديگر نتوانست به‌دست بياورد . اما اسبابى فراهم آورد كه تجار ونيز كه در\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nآنجا بودند به قدر هشت هزار كرون به سر آنتوان قرض بدهند .\r\n( شرلى اين واقعه را در سياحتنامهء خود نوشته است و تفصيل آن با آنچه مصنف اين كتاب نگاشته است خيلى فرق دارد گويا اين مصنف از وضع حقيقى امور بىاطلاع [ بوده 
  ] است ) . سر آنتوان شرلى براى اينكه طرف سوءظن و مورد تفحص و تجسس نشود خود را به منزلهء تاجرى قلمداده بود و مىگفت كه اشياء و اجناس من با قافلهء ديگر خواهد آمد . ولى از عدهء نوكرهاى او معلوم شد كه او نبايد تاجر باشد ، بنابراين از او مراقبت نمودند . يك نفر تاجر فلورانس كه از حلب با شرلى آمده بود از اين رفتار شرلى متعجب شده به او اظهار كرد كه اين كارى كه شما مىكنيد اسباب خطر براى شما خواهد بود و به كرات در اين باب اصرار نمود . شرلى گمان كرد كه او جاسوس است و مىخواهد مقصود مسافرت او را بفهمد و تا مدتى به اظهارات او بىاعتنايى كرد ، ولى بالاخره حسن نيت او را فهميد . تاجر مزبور با سر آنتوان ملاقاتى كرد و مىخواستند با قافله‌اى كه به سمت ايران روانه بود قرارى بدهند كه همراه روانه شوند .\r\nسر آنتوان گويد : « وقتى من پيش او رفتم مرا نزد شخصى برد كه از او اسب و شتر و قاطر براى من كرايه كرده بود و من ديدم كه نوكرهاى او چادرى در آنجا زده‌اند . خلاصه تاجر پيش من آمده لباس خود را باز كرد و يك كيسه پول طلا به من داده گفت خدا حافظ شما و شما را با رفقا صحيح و سالم به مقصود برساند . من هيچ ميل ندارم كه از قصد مسافرت شما اطلاع به‌هم برسانم ولى يقين دارم كه قصد شما خير است . خود من به چين مىروم ، اگر از آنجا مراجعت كردم احتياجى به پس‌گرفتن اين مبلغ قليل ندارم . و با كمال ميل اين هديه را به شما\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمىدهم و اگر در عرض راه هم بميرم باز حاجتى به آن نخواهم داشت .\r\nاما اگر خداوند عالم هم شما و هم مرا صحيح و سالم بازداشت كه دوباره با هم ملاقات كرديم يقين دارم كه شما مرا فراموش نخواهيد كرد و خواهيد دانست كه دوست شما هستم . همين‌قدر براى نظير شما شخص كافى است . اين را گفته و به من اين‌قدر مجال نداد كه اقلا تشكرات شايسته از او به‌جا بياورم و حال آن‌كه خوبى او در حق ما بيش از اندازه تشكر داشت و فورا از من مفارقت كرد . بعدها به من از هرمز كاغذ نوشته مىگفت كه بعد از مفارقت از شما صدمات زياد كشيدم و تفصيل از اين قرار بود . معلوم شد كه آن تاجر با سخاوت خواسته بود خوبى خود را در حق من به درجهء تكميل برساند و چون ديده بود كه با وصف جاسوسان متعددى كه شبانه‌روز گرد خانهء مرا گرفته‌اند ، فرار كردن محال و ممتنع است مرا با آن قافله باقى گذارده به خانه‌اى كه من در بغداد منزل داشتم رفته بود و در آن‌جا منزل كرده و اظهار نموده بود كه سر آنتوان به منزل من رفته است . بعد پيش قاضى رفته به او گفت كه سر آنتوان ناخوش است و شما طبيب خود را نزد او بفرستيد . تاجر مىدانست كه قاضى طبيب ندارد . قصدش اين بود كه به بهانهء تمارض ، چند روزى به من مجال دهد كه من دور شوم . قاضى به او جواب داده بود كه من خيلى تأسف دارم ولى من خود طبيب ندارم و آدمى پيش پاشا فرستاده طبيب او را درخواست خواهم كرد .\r\nتاجر به هيچوجه راضى به اين مطلب نشده بود و گفته بود كه ناخوشى او به قدرى سنگين نيست كه [ حاجت 
  ] به حضور طبيب پاشا باشد . به واسطهء اين تدبير پنج روز از ميانه گذشته بود . چون از فرار من باخبر شدند چند نفر ينكيچرى از عقب ما فرستادند ولى آنها به ما\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nنرسيدند . به اين جهت آن تاجر بيچاره را گرفته پنج هزار كرون از او جريمه گرفتند .\r\nمبلغى كه آن تاجر فلورانس به من داد نمىخواهم در اين‌جا ذكر كنم زيرا كه بعضى اشخاص صدق‌گويى سايرين را به خود قياس نموده باور نخواهند كرد و چنين سخاوتى را كه خود دارا نيستند ممتنع خواهند دانست . ولى همين‌قدر مىگويم كه آن مبلغ به قدرى بود كه از بغداد تا سرحد سى روز و از سرحد تا قزوين پانزده روز سفر كرده و يك ماه در قزوين منتظر ورود پادشاه شديم و آن مبلغ نه تنها به طور وفور كفايت مخارج كرد بلكه لباس‌هاى فاخر هم خريديم كه به طور شايسته به حضور پادشاه برسيم و پيشكش‌هاى گرانبها نيز تقديم نموديم . »\r\nمصنف گويد خلاصه بعد از يك ماه اقامت در بغداد قافله‌اى از تجار ايرانى پيدا شد كه به ايران مىرفتند و از رفاقت ما نهايت خوشحال شدند زيرا كه تجار در اين حوالى با جمعيت كثير سفر مىكنند . گاهى قافلهء آن‌ها عبارت از دو هزار نفر بيشتر است زيرا كه دستجات بزرگ قطاع الطريق به‌هم مىرسد ، و تجار جمع شده قافلهء كثير العددى را ترتيب مىدهند .\r\nاما در باب زندگى خود در بغداد و روابط ما با اهل آن شهر بايد اظهار كنم كه به مراتب بهتر از ساير جاها بود . در آن‌جا به‌طور آزادى آمد و شد مىكرديم ، بدون اينكه كسى متعرض شود و همه‌كس نسبت به ما مهربانى مىكرد به استثناى خود حاكم .\r\nبالاخره از بغداد عازم شديم و از شهر پنج - شش ميل دور نشده بوديم كه آن ارمنى كه در حق سر آنتوان آن همه مرحمت را كرده بود\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاسب عربى بسيار خوبى با زين مخمل براى او فرستاد . من نمىدانم جهت اين همه محبت آن ارمنى نسبت به ما چه بود .\r\nچند روز بعد از عزيمت ما از بغداد چاپارى از سلطان عثمانى پيش پاشا آمد و حكم آورد كه ما را گرفته به اسلامبول بفرستد . پاشا فورا دويست نفر سوار متعاقب ما فرستاد . آن ارمنى وقتى اين را شنيد نزد سركردهء سوار آمده صد و دو كاپول به او داد كه سوارهاى خود را از راه ديگرى ببرد و كارى كند كه ما را نبيند . او هم همين كار را كرد به طورى كه شبى به ما خبر رسيد كه آن‌ها به مسافت سه ميل از ما منزل كرده‌اند ، ولى روز بعد مراجعت كرد . و براى اين خدمتى كه كرده بود پاشا سر او را بريد ولى آن ارمنى از خطر ايمن ماند و هنوز طرف مراحم پاشا است . بلكه پاشا از او تعريف كرد از اينكه هم مذهبان خود را به اين درجه حمايت كرده است .\r\nبالجمله راه خود را امتداد داده رسيديم به مكانى كه عثمانىها سامره مىنامند . يهودىهايى كه با ما همراه بودند گفتند كه اين‌جا همان محلى است كه در كتاب مقدس به ساماريا موسوم است . شهر عتيقى است كه خيلى خراب شده است ، ولى ديوارها هنوز محكم و باقى است .\r\nدر وسط شهر قديم عثمانىها و اعراب قصبهء كوچكى ساخته و در آن ديوارى كشيده‌اند . اين ديوار به قدرى بلند است كه از شهر به ارتفاع برج‌هاى كليسا به‌نظر مىآيد . نيز در شهر قديم برجى هست كه به قدر برج كلسياى سنت‌پل ارتفاع دارد و به شكل برج بابل ساخته شده است . راه بالا رفتن آن به قدرى عريض است كه سه كالسكه مىتواند پهلوى هم بالا برود . مستر رابرت شرلى و من تا سر برج رفتيم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nولى قبل از اين‌كه به آن‌جا برسيم از حرارت شديد آفتاب نزديك بود هلاك شويم . همين‌كه به قلهء آن رسيديم ديديم هوا سردتر از پايين است .\r\nدر حوالى دروازه‌ها بعضى آهوها به‌هم مىرسد كه به بزرگى يك گاو است . در حوالى اين شهر قبر يكى از اولياى اسلام واقع است و هر سال ايرانىها و عثمانىها براى زيارت بدين‌جا مىآيند . از آن‌جا پنج - شش منزل از ميان صحرا عبور كرديم بعد رسيديم به يك جايى كه جنگل انبوهى داشت و نهر كوچكى از ميان آن جارى بود . ما چادرهاى خود را در كنار نهر زديم و دو روز بود كه آب خوردن ما تمام شده بود . به قدر دو ميل مسافت از ما قريب ده هزار نفر عثمانى اردو زده بودند . مىگفتند اين اشخاص به‌سمت داخل مملكت روانه هستند و از آنجا به مجارستان خواهند رفت . سركردهء آنها ورود ما را شنيده پيش ما آمد و ما كمال ترس و واهمه را به‌هم رسانديم و جان خود را در خطر مىديديم . ولى او نجابت عسكريه را به كار برده معترض ما نشد و گذاشت كه ما به امنيت روانه شويم . بعد از يك شبانه‌روز استراحت در آنجا دوباره راه افتاديم و رسيديم به قصرى كه عثمانىها آن را تارتانج مىنامند . در اين قصر هميشه دويست نفر سرباز ساخلو هستند و تحصنات كامل در كار است . ما خيال اقامت در آنجا را نداشتيم ، ولى آنها همين‌كه ما را ديدند دو عراده توپ خود را به‌سمت ما قرار داده حكم كردند كه توقف كنيم . ما محض اجتناب از خطر توقف كرديم و چادرهاى خود را در زير آن قصر زديم . حاكم آنجا خيلى تفحص و تجسس كرد كه بفهمد ما كى هستيم و به ما امر كرد كه تفنگ‌هاى خود را با باروت و گلوله به او تقديم كنيم ، ولى ما گفتيم كه\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nما مردمانى هستيم تاجر و به هرمز مىرويم . او باور نكرد و به سربازهاى خود امر كرد كه ما را دستگير نمايند . سربازها به زودى اطاعت نكردند زيرا كه ما اسلحهء خود را پر كرده مصمم بوديم كه خود را به كشتن بدهيم و تن به بىانصافى ندهيم . بنابراين بعد از قدرى گفتگو راضى شدند كه پول قليلى از ما بگيرند و اجازه دادند كه شب را هم آن‌جا بمانيم و مأكولات لازمه را از آن‌ها بخريم .\r\nصبح زود روز بعد روانه شديم و بعد از چند روزى رسيديم به كردستان كه مملكتى است بسيار وحشى و مسكون از دزدان . اهالى اين‌جا خانه ندارند ، بلكه در زير چادر يا در زيرزمين سكنى مىكنند .\r\nسالى دو دفعه گندم مىكارند و با چادرهاى خود از جايى به جاى ديگر كوچ مىنمايند . سوار گاوميش مىشوند و غالبا در حوالى رود كوچكى موسوم به حاوتو چادر مىزنند . لباس آنها خيلى خشن است فقط يك پيراهن مىپوشند و بر روى آن لباس خشنى از نمد و به سر خود دستمالى مىپيچند . گاهى سى چهل نفر به اتفاق به چادر ما مىآمدند و اگر مراقبت سخت نمىكرديم هرچه به دست مىآوردند ، مىبردند .\r\nدر شب ما مجبور بوديم كه كشيك سختى بكشيم ، زيرا كه شب‌ها خيلى تاريك بود . اين اشخاص با دست و پا راه رفته ميان ايرانىهاى همسفر ما داخل مىشدند و عمامه‌هاى آن‌ها را از سرشان مىربودند و گاهى چنان هياهويى برپا مىكردند كه گويى بيست اردو به‌هم خورده است . شبى كه خيلى دير بود و ما راه مىپيموديم آنها سه نفر از تجار معتبر ما را كه از قافله عقب مانده بودند گرفتند ولى تجار فرياد كردند سر آنتوان صداى آنها را شنيده به ما امر نمود كه فى الفور با\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكمال سرعت برگرديم . ما هم به مدد آن‌ها رسيده تجار را خلاص كرديم و اغلب آنها را كه حمله آورده بودند به‌قتل رسانديم ؛ اگرچه اسب‌هاى خوبى داشتند . ما در اين حوالى سوارهاى به اين خوبى كمتر ديديم .\r\nآن شب را در حوالى قصبه‌اى اردو زديم ، ولى در باب آن هيچ اطلاعى به هم نرسانديم . تا اينكه روز بعد آنها با جمعيت به سمت ما آمدند . ما از ترس دست به اسلحه درآورديم ، ولى طولى نكشيد ديديم كه آنها هيچ اسلحه‌اى ندارند و نان و برنج و بز و پنير و ساير مأكولات دست گرفته مىآوردند . ما در عوض پول نقره و طلا به آن‌ها داديم ولى آن‌ها قبول نكردند . معلوم شد كه هنوز استعمال پول را نمىدانستند ، ولى در عوض كفش‌هاى كهنه و حلقه‌هاى برنجى و آئينه‌هاى كوچك كه ما به نصيحت آنجلو راهنماى خود همراه آورده بوديم به آنها داديم . در آنجا دو روز توقف كرديم زيرا كه جاى باصفايى بود و اهالى آنجا به ما مهربانى كردند . اسم اينجا را من يادداشت نكردم و فراموش نمودم زيرا كه در قديم شهرتى نداشته است .\r\nاز آنجا به داخل مملكت روانه شديم و سفر ما رفته‌رفته سهل‌تر مىگرديد . مردم مهربان‌تر بودند و اين تفاوت اخلاق بعد از مخاطرات زيادى كه براى ما دست داده بود براى ما نهايت خوش‌آيند بود . در اثناى اين سفر امكنهء مخروبهء متعدد ديديم . از جمله جاهايى كه به قول يهودىها و عثمانىها امير تيمور تسخير نموده بود اسم او تاكنون در خواطر مردم باقى است .\r\nخلاصه چهار پنج منزل طى كرده رسيديم به محلى كه معروف\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاست به حيدر بيك كه پادشاهى در آنجا سكنى داشت و آن عبارت است از يك قصبه كه دور آن ديوار سنگى بسيار مستحكمى كشيده شده است به‌طورى كه تسخير آن خيلى مشكل است . در آن‌جا اين پادشاه با كمال رشادت زندگى مىكند و به قدرى مهربان است كه ما در تمام سفر خود چنين شخصى كمتر ديديم . اين شخص با پادشاه ايران عهد و اتفاقى دارد و با عثمانىها به خصومت پرداخته اعتنايى به آنها ندارد .\r\nعثمانىها منتهاى آرزو را دارند كه آن محل را تصرف كنند ، ولى قادر بر آن نيستند . تا مدت دو روز در آن محل در دره‌اى باصفا در زير شهر چادر زديم و پادشاه و خدم و حشم او با ما رفاقت كرده و خوش گذرانديم ، مهربانى زياد كردند . به ما اجازه داد كه دو نفر دو نفر به شهر او برويم كه در واقع التفات بزرگى بود زيرا كه اجنبى را هيچ‌وقت به شهر خود راه نمىداد و شهر يك دروازه دارد و به قدرى كوچك است كه بيشتر از يك اسب از آنجا عبور نمىكند .\r\nنيز در وسط شهر قلعهء بسيار محكمى هست كه به واسطهء آتش خانه متحصن كرده‌اند و خود پادشاه در آنجا سكنى دارد . اين قلعه مشرف بر حوالى خود مىباشد به‌طورى كه از اطراف نمىتوانند توپخانه قرار داده بر آن شليك كنند بدون اينكه چندين هزار نفر كشته نشوند .\r\nعثمانىها قشون زيادى براى تسخير آن فرستاده بودند ولى در عرض راه يك شبانه‌روز كار آنها به جايى رسيد كه نصف لشگر مقتول و نصف ديگر منهدم شدند .\r\nاين پادشاه ما را خيلى تشويق كرد و گفت خواهيد ديد كه پادشاه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nايران بزرگترين سلطان روى زمين است چه از حيث سخاوت و چه از جهت رشادت و با عيسويان خيلى دوست است .\r\nبالاخره با اين شخص خداحافظى كرده راه افتاديم و بعد از چند روزى صحيح و سالم رسيديم به ملك ايران بدون اينكه يك نفر از همراهان ما به قتل رسيده باشد .\r\nهمين كه پا به خاك ايران نهاديم دفعتا چنان تفاوتى هم در اهالى و هم در مملكت مشاهده كرديم كه فورا منتهاى سرور و خوشوقتى براى ما دست داد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nدر بيان سياست ما در ايران\r\nبعد از اينكه به قدر دو سه ميل از خاك ايران طى كرديم سر آنتوان همهء ما را احضار كرده و به اجتماع به زانو افتاده از خداوند عالم تشكر نموديم كه صحيح و سالم به مقصود رسيده‌ايم . اگرچه چندى بود كه اميد از حيات خود بريده بوديم ، ولى رئيس ما چنان شخص با عزم و جزمى بود كه در بدترين مشكلات و در عين مهلكه ابدا اثر يأس و نااميدى ظاهر نمىساخت بلكه به‌طور شجاعت ما را تشويق مىكرد و دلدارى مىداد كه نترسيم زيرا كه جان خود را در راه ما گذارده بود .\r\nشهر اولى كه ما ديديم خيلى محكم و متحصن بود . هيچ خانه‌اى پديدار نبود . فقط مكانى مىديديم مانند كوه بزرگى كه از امكنهء متعددهء آن دود برمىخواست و اين از خانه‌هاى آنها بود ، كه به طرز عجيبى در زير كوه كنده بودند . قريب سيصد خانه در آنجا بود .\r\nكوچه‌ها خيلى قشنگ و مانند ميز صاف و مسطح بود . در قلهء كوه سوراخهاى بزرگ كنده بودند كه به اين كوچه‌ها و خانه‌ها روشنايى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبرسد . در آنجا مأكولات وافر از هر قسم پيدا كرديم .\r\nمردمان آنجا خيلى خوش‌رفتار بودند و ميل داشتند كه به ما خدمتى بنمايند . نيز قريب صد نفر سرباز در آنجا بودند زيرا كه پادشاه ايران در تمام سرحدات خود قراول قرار داده است . همگى سوار بودند و لباس قرمز پوشيده و عمامه‌هاى قرمز با پرهاى قرمز به سر مىنهادند و هميشه تير و كمان و شمشير و نيزه و اسلحه آتشى را همراه حمل و نقل مىكنند .\r\nاين سربازها به‌طور احترام با ما رفتار كردند و گفتند كه پادشاه ما وقتى ورود شما را بشنود نهايت خوشحال خواهد شد . بنابراين بعد از يك شبانه‌روز استراحت در آنجا سفر خود را به سمت قزوين كه شهريست مشهور و خيلى قديمى امتداد داديم . قصبه‌هاى زياد در عرض راه ديديم ولى هيچ‌يك چندان اهميتى نداشت . همين‌قدر بود كه هرقدر پيش‌تر مىرفتيم مهربانى نسبت به ما بيشتر مىگرديد . در هر قريه‌اى كه سكنى مىكرديم ، هر شب رؤساى آنجا پيش ما آمده لوازم ما را به ما پيشكش مىدادند و هركس كه خانه‌اش بهتر بود ما را در آن منزل مىداد . از اين امر نهايت خوشوقت مىگرديد و همين زنان آنها مىآمدند به ما تعارف مىكردند و ما از اين امر خيلى متعجب مىشديم ؛ زيرا كه مدت طويلى بود كه صداى زنى نشنيده بوديم .\r\nدر عرض راه قزوين بنايى ديديم كه به منتهى درجه اسباب حيرت گرديد و آن را پادشاه حاليه بنا كرده است .\r\nدر بعضى نواحى مملكت آب كم است و اين پادشاه با كثرت اهالى خود نهرى حفر نموده است كه بيست منزل راه است و از رودخانه آب به مملكت خود آورده است و نهر را به‌طورى حفر\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nكرده‌اند كه به فاصله شصت زرع روى آب باز است .\r\nخلاصه در اثناى سفر چون ديديم كه امنيت در كار است سر آنتوان ، آنجلو را كه راهنماى ما بود با يك نفر انگليسى موسوم به جون وارد چهار روز جلو فرستاد كه به‌طور مخفى به قزوين داخل شده تهيه منزلى براى ما ببيند و دوباره به استقبال ما تا دو سه ميل آمده از مغرب گذشته ما را راهنمايى كرده به منزل خودمان ببرد ، بدون اينكه اهالى شهر مطلع شوند ، زيرا كه اسباب و لوازم تشريفات به‌طورى كه شايستهء شأن ما باشد نداشتيم و به واسطهء سفر طولانى خود همه چيز از دست رفته بود . ولى آنها نتوانستند به‌طورى كه بايد به اختفا بپردازند و ناظر پادشاه و حاكم شهر اين مطلب را شنيده پيش آنها آدم فرستادند و پرسيدند كه اين شخص كه به حضور پادشاه مىآيد كيست ؟ آدمهاى ما حقيقت حال را به آنها گفتند ، ولى در باب روز ورود ما به آنها اطلاع ندادند . هم آنها و هم اهالى شهر از اين مطلب نهايت افسرده‌خاطر بودند زيرا كه تهيه زياد مىديدند كه ما را با شؤونات لازمه پذيرايى كنند . ولى ما بنابر ميل خود شب هنگام وارد شديم و آنها از اين بابت ملول شدند . روز بعد ناظر به خانهء ما آمد و جمع كثيرى از خدمتگزاران و مردمان متشخص همراه بودند و با سر آنتوان تعارفات كرده ، بعد ناظر به قدر بيست ليره طلا پيش سر آنتوان گذاشته ، گفت از جانب پادشاه ولىنعمت خود كه اكنون در جنگهاى تاتارستان است خواهش مىكنيم كه اين هديه ناچيز را قبول كنيد ، زيرا كه سفرهاى دراز كرده‌ايد و چون در مملكت ما غريب هستيد ممكن است نتوانيد فى الفور مقاصد خود را حاصل كنيد . پس از شما خواهش مىكنم كه عفو بفرماييد كه نمىتوانم تمام شرايط مهماندارى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nرا به‌جا بياورم . بعد گفت همه روزه همين‌قدر پول براى مخارج يوميه و ساير لوازم به شما داده خواهد شد ، اينقدر را من از جانب خود خدمت مىكنم تا اينكه پادشاه مراجعت فرمايند و آن‌وقت يقين دارم كه سه مقابل اين به شما داده مىشود .\r\nسر آنتوان بنابر مناعت و بزرگ‌منشى خود آن پول را با پاى خود دور كرده گفت : اى ايرانى جوانمرد بر شما پوشيده نباشد كه من براى گدايى پيش پادشاه نيامده‌ام . بلكه شهرت بزرگى و رشادت او را شنيده غنيمت دانستم كه به حضور او برسم و دست او را ببوسم و جان خود را در معاونت او و امداد در محاربات ملوكانهء او فدا نمايم .\r\nايرانى چون اين جواب را شنيد دفعتا عقب رفت و تعظيم زيادى كرده ، جواب داد ببخشيد من اكنون مىفهمم كه شما خودتان شاهزادهء بزرگى هستيد . زيرا كه از كلمات شما و جواب با مناعت شما پيدا است . سر آنتوان جواب داده ، گفت : خير من شاهزاده نيستم ، بلكه ولد دوم يكى از نجباى انگليس مىباشم . ولى در فنون حربيه تعليم و تربيت يافته و در دربار شاه خود طرف امتياز واقع شده‌ام و به اين جهت آمده‌ام كه خدمات خود را به پادشاه شما بنمايم ، اگر آن اعليحضرت قبول فرمايند .\r\nايرانى جواب داد كه من يقين دارم كه پادشاه ما از آمدن شما خيلى خوشوقت خواهد شد و كمال مسرت براى او دست خواهد داد كه مثل شما شخص متشخص را در دربار خود قبول كند . بعد از اين حرف ، يكىيكى با همه تعارف كرده خداحافظى كرد و رفت . به مجرد رفتن او حاكم شهر با جمعيت و مردمان متشخص كه همه اسبهاى ممتاز داشتند به ديدن ما آمد . خود حاكم شخصى بود مهربان\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو خوش وضع و با تشخص . او هم با سر آنتوان و همهء ما تعارف زياد كرد و گفت كه هر خدمتى كه از دست من برآيد مضايقه نخواهم كرد .\r\nسر آنتوان از او تشكر زياد كرده ، گفت : اميدوار هستم كه اسباب تصديع و مزاحمت زياد فراهم نكرده باشم .\r\nاو هم خداحافظى كرده رفت .\r\nآن شب هم ناظر و هم حاكم به قدرى هداياى مختلف براى سر آنتوان فرستادند كه ما متحير شديم و هر روز همين مهربانى را كردند و گويا در ملاطفت با ما باهم رقابت مىنمودند . خلاصه بعد از پنج - شش روز از ورود ما البسهء فاخر و اسبهاى ممتاز به‌هم رسانديم آن وقت ناظر پادشاه سر آنتوان را با همهء ما در عمارت پادشاه به مهمانى دعوت كرد .\r\nسر آنتوان قبول نمود . وقتى به آنجا رفتيم ناظر با چهل نفر مردمان متشخص سواره تا نصف راه به استقبال ما آمده از ما پذيرايى ملوكانه كردند . وقتى به عمارت رسيديم وضع باشكوهى مشاهده كرديم .\r\nدرب عمارت را با كمال قشنگى زينت داده با سنگهاى گرانبها مكلل نموده بودند به‌طورى كه نظير آن در دنيا وجود ندارد . هفت پله بالا رفته به اين درب رسيديم كه به قدر شش يا رد عرض داشت و از يك سنگ بسيار سختى بود . وقتى از آن پائين آمديم و به آن درب نزديك شديم ، ناظر به سر آنتوان گفت كه رسم اين است كه هركس از آن در داخل شود بايد پلهء اول آن را ببوسد و اين رسم مخصوصا براى اهل خارجه است اما شما مختار هستيد و به‌طور ميل خود رفتار كنيد .\r\nسر آنتوان جواب داد كه محض احترام پادشاه من نيز اين رسم را معمول خواهم داشت . اين را گفته خود و برادرش سر رابرت شرلى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتعظيم كردند ولى كليهء ماها پله را بوسيديم . اين امر اسباب منتهاى خوشوقتى ناظر و همراهان گرديد .\r\nبعد داخل خانه شديم و هر اطاق آن به‌طور باشكوه مزين بود . از ديوارها پارچه‌هاى زردوزى ممتاز آويخته بود و زمين از قالىهاى بسيار خوب فرش بود . ولى نمىتوانم تفصيل اقسام غذاها را بنويسم در هر غذايى برنج بود و آن را به الوان مختلف ملون ساخته بودند . نيز دستهء مطرب پادشاه هم در اين مجلس و هم در منزل خودمان هميشه براى ما حاضر بود . نيز در آن مهمانى ده نفر زن بسيار خوشگل بودند كه لباس‌هاى قيمتى پوشيده به رسم مملكت خود مىرقصيدند و در تمام مدت جشن مىخواندند .\r\nآن روز را در آنجا گذرانديم و در وقت مراجعت به خانهء خود همه مردمان متشخص از ما مشايعت نموده تشريفات ملوكانه به‌جا آوردند و شيپور و طبل مىزدند .\r\nحاكم هم به همين قسم از ما مهمانى كرد ، و همه كس مىخواست اظهار محبت نسبت به ما بنمايد .\r\nدر اين بين چاپارى از نزد پادشاه از تاتارستان آمده اعلانى آورد كه پادشاه به‌دست خود نوشته بودند و آن را يكى از نجباى قزوين براى استماع اهالى قرائت نمود و ما همگى براى شنيدن آن رفتيم . مضمون آن اين بود كه بايد براى مهمان‌هاى ما جميع لوازمات از قبيل اسب و نوكر و غيره حاضر و مهيا باشد و هركس اطاعت ننمايد جان او در خطر خواهد بود و اگر احدى به پست‌ترين شخص از ملازمان آنها بدرفتارى كند بايد سر او بريده شود .\r\nچون اين اعلان خوانده شد همهء اهالى با ميل آن را بوسيدند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nخلاصه خوب است كه صرف‌نظر از شرح پذيرايى خود نموده به بعضى تفصيلات بپردازم كه چگونه اين پادشاه به تخت و تاج خود رسيده است . بعد در باب مراجعت او از محاربات و پذيرايى كه از ما نمود خواهم نگاشت .\r\nبايد دانست كه در ايران قانونى يا رسمى در كار است كه وقتى پادشاه مىميرد پسر ارشد او چشم‌هاى برادرهاى خود را درمىآورد كه مبادا آنها طرف ميل اهالى واقع شوند و اسباب عصيان فراهم آورند .\r\nپادشاه حاليه كه موسوم به شاه عباس است پسر دوم بود و وقتى خبر فوت پدر خود را شنيد به كردستان فرار كرد و يك چندى در سرحدات ايران زندگى مىنمود و به قدر هزار نفر تابين همراه داشت .\r\nبرادر بزرگش چون بر تخت نشست كاغذهاى ملاطفت‌آميز به او نوشت كه اگر برگردى و متابعت كنى جان تو در امان خواهد بود و هيچ صدمه‌اى به تو نخواهد رسيد ، بلكه شؤونات زياد داده خواهد شد . ولى او اطمينان به حرف پادشاه نداشت و در وضع خود باقى ماند ، بلكه تابين‌هاى او روزبه‌روز زياد شدند .\r\nشخصى از نجبا كه پيش شاه خيلى مقرب بود به‌طور مخفى كاغذى به شاه عباس نوشت كه اگر والىگرى فلان مملكت را كه بزرگترين ولايت ايران است به من وعده كنى ، مىتوانم اسباب قتل پادشاه را فراهم بياورم به‌طورى كه شما شاد شويد . شاه عباس جواب داد كه با محبتى كه پادشاه حاليه برادر من نسبت به شما دارد ، اگر شما او را به‌قتل برسانيد و سلطنت او به من برسد البته براى اين خدمت شما را بزرگترين والى ايران خواهم كرد . اين كاغذ را با خون خود\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنوشته فرستاد ، زيرا كه براى ثبات عهد اين رسم را به كار مىبرند . آن شخص چون كاغذ را تحصيل كرد نهايت خوشحال گرديد و اسباب هلاكت پادشاه ولىنعمت خود را كه زياده از حد او را دوست داشت ، چنان‌كه خود من به گوش خود از ايرانيان شنيدم ، فراهم آورد . ولى خود پادشاه طرف ميل اهالى نبود . وزير مقرب اين تدبير را به كار برد ، و به دلاك پادشاه پول گزافى داد كه وقت تراشيدن سر پادشاه سر او را ببرد . وقتى دلاك اين كار را كرد وزير فورا پيش پادشاه جديد خود پناه برد و او به‌طور محبت او را بوسيد .\r\nتمام مملكت منقلب شد . پنج - شش نفر پادشاه شدند . بعضى برادرهاى كور و عموهاى كور خود را پادشاه ناميدند و ملت برحسب ميل خود نسبت به هركدام از آنها حمايت مىنمود . در اين اثنا شاه عباس با قوايى كه داشت به ميان آمده قزوين را محاصره كرد ، زيرا كه اهالى آن نمىخواستند او را قبول كنند . ولى بعد از چند روزى شهر را تسخير نموده ، اول اهالى را از دم شمشير گذرانيد .\r\nبنابراين قواى او روزبه‌روز زيادتر شد و به سمت اصفهان كه بزرگترين شهر مملكت است و از قزوين ده منزل راه است يورش برد .\r\nاز هرطرف مملكت را تسخير كرد و مردم به اجتماع تحت بيرق او آمدند .\r\nرؤساى شوراى سلطنتى عسگر زيادى جمع كرد كه با او ضديت كنند . اما همين‌كه قدرت او را شنيدند خيال خود را تغيير داده به زانو افتادند و تشريفات زياد او را قبول كردند و روز بعد در اصفهان سلطنت او را اعلان كردند و بعد از دو روز ديگر تاج شاهى بر سر گذاشت در حالتى كه اهالى كمال مسرت را از اين بابت داشتند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبعد از تاج‌گذارى وزيرى كه برادر او را به قتل رسانده پيش پادشاه آمده والىگرى را درخواست نمود . پادشاه وعده كرد و گفت فى الحقيقتا شايسته هستيد و او را والى كرده شخص اول سلطنت قرار داد .\r\nروز بعد چون پادشاه و وزرا در شورا نشسته بودند ، پادشاه پرسيد كه اگر شخصى ولىنعمتى داشته باشد كه او را از جان خود عزيزتر دارد ، با وصف اين او اسباب قتل آن ولىنعمت را فراهم بياورد جزاى او چيست ؟\r\nرسم مملكت اين است كه وقتى پادشاه سؤالى مىنمايد هركس كه بعد از پادشاه عالىرتبه‌تر باشد او بايد جواب بدهد . بنابراين والى جديد كه حضور داشت بعد از تأمل زياد با كمال كراهت جواب داد كه چنين نوكرى شايستهء تنبيه است . آن‌وقت پادشاه از جاى خود برخاسته دفعتا شمشير خود را كشيد و گفت اى نمك به حرام شايسته و سزاى تو اين است و به دست خود سر او را بريده گفت تو كه چنين ولىنعمت با محبتى را به قتل رساندى البته براى من هم همان كار را خواهى كرد . پس جزاى تو اين است و فرمود كه جسد او را به صحرا بيندازند كه طعمهء طيور بشود و تفصيل مختصر تاج‌گذارى اين پادشاه اين بود كه ذكر شد .\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nدر بيان مراجعت شاه عباس از محاربات\r\nپادشاه دو سه روز قبل از ورود به قزوين چاپارى نزد ناظر خود فرستاد امر نمود كه اسب‌هاى بسيار خوب به ما بدهد تا ما چهار فرسخ به استقبال او به همراهى حاكم برويم .\r\nتفصيل وضع لباس‌هاى سر آنتوان شرلى و ماها از اين قرار بود .\r\nخود سر آنتوان لباس گران‌بهاى زردوزى پوشيده بود و شمشيرى كه غلاف آن هزار ليره قيمت داشت و مكلل به الماس و مرواريد بود به كمر آويخته و عمامه‌اى كه به قدر دويست دلار ارزش داشت بر سر نهاده ، كفش‌هاى او با مرواريد و ياقوت گل‌دوزى شده بود .\r\nبعد از او برادرش مستر رابرت شرلى نيز لباس‌هاى زردوزى پوشيده و عمامهء باشكوهى بر سر نهاده بود . مترجمش آنجلو لباس مليله‌دوزى سفيد پوشيده و چهار نفر از ما جبهء مليله‌دوزى و ارخالق ابريشمى و چهار نفر ديگر جبهء مخمل سرخ و ارخالق ابريشمى و چهار نفر ديگر جبهء ابريشمى آبى با ارخالق تافته و چهار نفر هم جبهء زرد با\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nارخالق‌هاى حرير ايرانى پوشيده بوديم .\r\nپيشخدمت سر آنتوان لباس زردوزى در برداشت و چهار نفر نوكرها تافته پشت گلى پوشيده بودند .\r\nبدين وضع ما راه افتاديم . سر آنتوان با برادرش پهلوى هم سوار بودند .\r\nناظر از دست راست و حاكم از دست چپ مىرفت و خود من بلافاصله جلو سر آنتوان جا داشتم و عصاى سفيدى در دست داشتم زيرا كه سر آنتوان مرا به منزله فراشباشى خود قرار داده بود و در اين مملكت هر شخص معتبرى فراش‌باشى خود را همراه مىبرد كه از جلو مىرود .\r\nهمين‌كه به قدر نيم فرسنگ از شهر دور شديم يك تماشايى ديديم كه ندرتا ديده مىشود . از ده هزار نفر سرباز دوازده هزار سر بريده بر روى نيزه‌هاى خود زده و بعضيها گوشهاى آدم را به ريسمان بسته از سينهء خود آويخته بودند . بلافاصله متعاقب آنها كرناچيان مىآمدند و صداى غريب با وحشتى درمىآوردند . اين كرناها به كلى وراى شيپورهاى انگليسى است . به قدر دو يا رد و نيم طول دارد و طرف پهنش به اندازهء يك كلاه بزرگى است . بعد از آنها طبالان مىآمدند .\r\nطبلهاى آنها از برنج ساخته شده بود و بر روى شتر قرار داده بودند .\r\nبعد شش نفر بيرقدار مىآمدند . بعد دوازده نفر غلام بچه‌ها هركدام نيزه‌اى به‌دست داشتند . بعد از آنها به فاصلهء زياد خود پادشاه سوار شده نيزه‌اى در دست و تير و كمان به دوش ، شمشير بر ميان بسته و خنجرى در كمر مىآمد . شخصى بود كوتاه قد با قوت و رنگش گندمگون بود .\r\nبعد از پادشاه سردار كل مىآمد و تيرهاى كمان خود را به شكل هلالى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nترتيب داده بعد از آنها صاحب‌منصبان نظامى و دوازده نفر سرباز كه همه سوار بودند مىآمدند .\r\nهمين‌كه به پادشاه برخورديم سر آنتوان و برادرش از اسب پياده شدند و رفتند كه پاى پادشاه را ببوسند .\r\nبعد از اجراى اين رسم پادشاه نگاه با تشخصى به آنها انداخته بعد به ما نگاه كرد . ولى هيچ حرفى به سر آنتوان نگفت . ليكن به سردار كل امر نمود كه سر آنتوان را برحسب دستورالعمل خود شاه در اردو جا دهد . بعد اسب خود را ركاب زده به قدر يك ساعت از ما مفارقت كرد . سر آنتوان به‌جاى پادشاه قرار گرفت با مستر رابرت و سردار كل در دست راست و ناظر در دست چپ بودند .\r\nبعد از عزيمت پادشاه ناظر كل به سر آنتوان گفت كه رسم اين است كه اهل خارجه را بدين وضع پذيرايى كنند . ولى شما قدرى صبر كنيد تا نتيجه را ببينيد .\r\nبعد از يك ساعت پادشاه با منتهاى سرعت اسب خود را تاخته مراجعت كرد و شانزده نفر زن سوار اسبهاى ممتاز از عقب او اسب مىتاختند . وقتى پادشاه نزديك سر آنتوان رسيد زنها مثل ايرلندىهاى وحشى فرياد كشيدند كه اسباب تعجب زياد ما گرديد .\r\nبعد همگى ايستاده پادشاه آمد و سر آنتوان را با برادرش در آغوش گرفت و هركدام را دو سه دفعه بوسيد و دست سر آنتوان را گرفته قسم خورد كه از اين به بعد شما به منزلهء برادرخواندهء من هستيد و فى الواقع هميشه او را به اين اسم مىخواند . بعد از اين پادشاه روانه شد و سر آنتوان را دست راست خود قرار داد .\r\nجمعيت حيرت‌انگيزى آن روز جمع شده بود و همين‌كه پادشاه از\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nميان آنها مىگذشت مردم به خاك افتاده زمين را مىبوسيدند ، ولى قبل از اين‌كه به شهر برسيم اعلانى شد كه اگر سربازى پا به شهر بگذارد سرش بريده خواهد شد مگر آنهايى كه در خود شهر متولد شده‌اند . جهت اين قدغن اين بود كه مبادا آنها اسباب اغتشاش بشوند . بنابراين همگى مرخص شده هريك به سمت مملكت خود روانه شدند .\r\nبعد از اينكه داخل شهر شديم از كوچه‌هاى زياد عبور كرده بالاخره به يكى از عمارت‌هاى مهمانى شاه رسيديم .\r\nپادشاه سر آنتوان را به اطاق بسيار باشكوه و مزينى راهنمايى كرد ، در اين اطاق سر آنتوان خطابه‌اى عرض كرد و جهت سفر خود را و شرحى از مسافرت با اشكال ما و رفتارى كه در عثمانى با ما نمودند و ساير اتفاقاتى كه در عرض راه براى ما دست داد بيان نمود .\r\nپادشاه با كمال دقت گوش داده وقتى سر آنتوان كلام خود را به انتها رسانيده پادشاه از جاى برخاسته ، گفت : اى برادر من از جهت اتفاقات با تصديعى كه در عرض راه براى شما دست داده كمال تأسف را دارم ولى خوشحال هستم از اينكه شما صحيح و سالم به دربار من رسيده‌ايد . قدم شما بالاى چشم ما .\r\nبعد از اين تهيهء مهمانى را فراهم آوردند . اول اسباب طرب به ميان آمد و دو ساعت وقت خود را به عيش گذرانديم . بعد از ختم مجلس پادشاه از سر آنتوان خواهش كرد كه از پنجره تماشاى اسب‌دوانى كند . در جلو خانه ميدان قشنگ وسيعى بود كه خوب صاف و مسطح كرده بودند . پادشاه به آن‌جا رفته و وقتى سوار شده كرناها و طبل‌ها را نواختند . جمعا دوازده نفر سوار با پادشاه بودند كه دو قسمت شده\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nشش نفر يك طرف و شش نفر به‌سمت ديگر قرار گرفتند و در دست خود چوبهاى درازى داشتند كه به قدر يك انگشت قطر داشت و در سر آن چوبها يك تكه چوب ديگر مانند سر چكش نصب كرده بودند .\r\nبعد اين‌كه دو قسمت شده و روبرو آمدند يك نفر به ميان آنها آمده و گويى از چوب به بالا مىانداخت و هركدام در يك طرف ميدان قرار گرفته بازى خود را شروع كردند و با چوگان‌هاى خود گوى را به سمت يكديگر پرتاب مىكردند ، نظير كاوله بازى ما در انگليس ، و وقتى گوى به جلو پادشاه مىرسيد طبل و كرنا مىزدند . به كرات پادشاه به‌سمت سر آنتوان كه از پنجره تماشا مىكرد آمده پرسيد كه آيا خوشتان مىآيد .\r\nبعد از اين‌كه بازى تمام شد ، سر آنتوان فرمايشى به من كرده ، جايى فرستاد . وقتى از پله‌ها پايين مىآمدم از خوشبختى به پادشاه برخوردم . پادشاه همين‌كه مرا ديد ، از بازوى من گرفته برگردانيد و برد به تالارى كه سفير عثمانى آن‌جا بود و به صدر اطاق برده مرا بالاتر از سفير عثمانى نشانيد .\r\nدر اين‌جا صندلى ندارند و ما بر روى قالىها نشستيم . من نمىتوانستم به طرز آنها دو زانو بنشينم ، چهار زانو نشستم . آن‌وقت سفير عثمانى به پادشاه گفت كه رسم انگليس‌ها بر اين است كه بر روى صندلى مىنشينند و گفت من مكرر در اسلامبول به خانهء تجار انگليسى رفته‌ام . چون پادشاه شنيد فورا به اطاق ديگر رفت و به غلام‌بچه‌هاى خود اسبابى را داد پيش ما آوردند كه روى آن بطرىهاى شراب مىگذارند .\r\nخلاصه آن را به ميان گذارده قاليچهء گلدوزى بر روى آن انداخته و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nپادشاه به من امر كرد كه بر روى آن بنشينم . آن‌وقت شراب خواسته به سلامتى من باده نوشيد و گفت نعل كفش يك نفر عيسوى در نظر من بر بهترين شخص عثمانى ترجيح دارد . بعد از من پرسيد كه آيا راضى مىشويد كه به خدمت من داخل شويد . جواب دادم كه چون در خاك آن اعليحضرت هستم اطاعت امر پادشاه بر من واجبست . ولى اكراه دارم از اين‌كه آقاى قديمى خود را ترك كنم زيرا كه او نسبت به من محبت دارد . پادشاه اين را شنيده دست در گردن من كرده مرا سه چهار دفعه بوسيده و گفت من صداقت تو را پسنديدم . معهذا از برادر خودم كه آقاى تو باشد تمنا خواهم كرد كه تا وقتىكه در مملكت من هستى نوكر من باش . بعد از چند كلمه صحبت ديگر پيش سر آنتوان رفت و به او گفت كه بايد يكى از نوكرهاى شما را از شما بگيرم . سر آنتوان جواب داد كه من اختيار آنها را ندارم كه به شما بدهم ولى آن اعليحضرت ميل داشته باشند به هركدام كه امروز بفرمايند براى هر قسم خدمت حاضر هستند .\r\nپادشاه از او تشكر كرد و گفت كه من نيز به جميع نوكرهاى خود حكم خواهم كرد كه همين‌طور از شما خدمتگزارى كنند .\r\nبعد از چند كلمه حرف ديگر پادشاه سر آنتوان را به منزل او رسانيد و به او گفت كه با شما خداحافظى نمىكنم زيرا كه قبل از خواب باز شما را خواهم ديد .\r\nبعد از اينكه ما در منزل خود شام خورديم سر آنتوان گمان كرد كه پادشاه ديگر او را احضار نخواهد كرد زيرا كه از شب خيلى گذشته بود ؛ بنابراين مصمم شد كه استراحت كند . ولى طولى نكشيد كه ناظر كل با شانزده مشعل و ده - بيست نفر آدم آمد كه سر آنتوان را [ با 
  ]\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nهمراهانش به حضور شاه رسيديم چنان اوضاعى مشاهده كرديم كه هوش از سرمان رفت .\r\nبايد دانست كه در وسط شهر قزوين جايى هست كه بازار مىنامند و به طرز بازارهاى لندن ساخته شده ، اگرچه به آن قشنگى نيست . در اينجا هر قسم تجار دكان دارند . آنشب همهء دكاندارها اسبابهاى خود را به طرز قشنگى ترتيب داده و خودشان هم لباس‌هاى قشنگ پوشيده بودند .\r\nدر وسط اين بازار سكومانندى ساخته‌اند كه شش ستون دارد و به قدر چندين ذرع ارض و طول و بر روى آن اسباب تزئينات و ساير امتعه مىفروشند . قالىهاى قشنگ انداخته و هر طرف را با طلا و نقره و ابريشم مزين ساخته‌اند و صندلى پادشاه را در وسط آن قرار داده‌اند .\r\nاين صندلى از نقره ساخته شده و مكلل به فيروزه و ياقوت زياد است و شش الماس بزرگ داشت كه مانند ستاره مىدرخشيد . نشيمن آن از مخمل گلى و مرواريددوزى مىباشد و چراغهاى بىحد و اندازه از اطراف آويخته‌اند .\r\nوقتى پادشاه به ميان آن آمد به سر آنتوان اشاره كرد كه پيش آن صندلى باشكوه برود و با شخص اول و ساير وزراى خود ايستاده به سر آنتوان فرمود كه بالاى آن صندلى بنشيند . ولى سر آنتوان به زانو افتاده از پادشاه معذرت خواست و گفت كه چنين جاى ملوكانه سزاوار نشستن من نيست زيرا كه خود من تابع آن اعليحضرت هستم .\r\nپادشاه به سر مرتضى على قسم خورده ، گفت : بايد بر اين صندلى بنشينيد و هركس از ايرانيان كه عزيزتر از او نباشد ، اگر از اين مطلب اكراه داشته باشد سر او را خواهم بريد . و دست سر آنتوان را گرفته و\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nحكم كرد كه بدون ترس در آنجا بنشيند . سر آنتوان اطاعت كرد و پادشاه او را بوسيده گفت برادر فى الحقيقه تو شايسته اينجا هستى .\r\nبعد امر كرد كه صندلى ديگرى را براى مستر رابرت شرلى بياورند و چون آوردند او هم پهلوى برادر خود نشست . و پادشاه امر نمود كه همهء ماها دور صندلى سر آنتوان بر روى قالى چهار زانو بنشينيم .\r\nبعد با طبق و نقاره خوانچه‌هاى ضيافت به ميان آمد كه بيست و چهار نفر از نجبا مىآوردند و وقتى طبال‌ها و نقاره‌چىها رفتند ، اهل طرب به ميان آمدند .\r\nبيست نفر زن با لباسهاى فاخر مىخواندند و به صداى موزيك مىرقصيدند . و وقتى جشن به انتها رسيد پادشاه برخاست و دست سر آنتوان را گرفت و دست به دست همين‌طور در كوچه‌هاى شهر مىگشتند و آن بيست نفر زن از جلو مىرفتند و آواز مىخواندند و مىرقصيدند . بعد از آنها اهل دربار مىرفتند و هركدام از آنها دست يكى از ماها را گرفته بود و در سر هر كوچه موزيك جديدى مشاهده مىكرديم .\r\nچراغ‌هاى زياد از هر طرف كوچه هفت طبقه بالاى هم چيده بودند كه تماشاى بسيار خوبى فراهم آمده بود .\r\nخلاصه بدين قسم هشت شبانه‌روز مشغول جشن و ضيافت بوديم و آنچه اسباب شكوه براى آنها ممكن بود فراهم آورده بودند . بعد از روز دهم پادشاه دوازده شتر و سه دست چادر بسيار بزرگ با جميع اثاث البيت و لوازم آن و شانزده قاطر كه بر روى هريك چهار قالى بود هديه فرستاد و چهار تخته از اين قالىهاى ابريشم و زردوزى بود و شش تختهء ديگر از ابريشم خالص ، مابقى قاليهاى بسيار قشنگ پشمى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبود . نيز چهارده رأس اسب عطا كرده كه دو رأس آن مخصوص خود سر آنتوان بود و دو رأس ديگر براى برادرش و مابقى براى ماها بود . و چهارده دست زين و يراق فرستاد كه دوتاى آن زردوزى شده و به فيروزه و ياقوت مكلل بود و دو دست ديگر زردوزى ساده و ده دست ديگر از مخمل مليله‌دوزى سفيد و پول سفيد به قدرى كه شش نفر مىتوانستند حمل كنند . و از سر آنتوان خواهش نموده بودند كه اين انعام ناچيز را براى مخارج يكماههء خود قبول فرمايند . و اظهار داشته بودند كه سر آنتوان و برادرش و ده نفر از بهترين نوكرهاى خود به قدر چهار منزل راه طى كرده به حضور پادشاه برسند .\r\nسر آنتوان به اين خيال افتاد كه پادشاه مىخواهد درجهء رشادت ما را بسنجد . بنابراين ده نفر از ماها را به حضور خود طلبيده كه اسامى آنها از اين قرار است :\r\nجهن نوريس ، توماس دويس ، ويليام پارى ، توماس پوول ، جهن وارد ، جهن پارت ، گبريل بروكس ، آرنولد ، لدكرافت ، ادوارد ، انتويه كه از اهل هلاند بود و من ، به ما اظهار داشت كه غرض پادشاه از احضار ما چيست . و گفت بايد در اين مورد اگر موقع باشد رشادت انگليسى خود را به خرج دهيم .\r\nپس صبح روز بعد به راه افتاديم و يك نفر از سوارهاى پادشاه همراه و راهنماى ما بود . و به هر قصبه و قريه كه مىرسيديم هر قسم مأكولات براى ما فراهم مىآورد ، بدون اين‌كه يك شاهى خرج كند .\r\nعصر روز چهارم ، ديروقت برخورديم به قاطرهاى اردو كه حمل بار و بنه مىنمودند . يكى از آدمهاى پادشاه گفت كه پادشاه در اين حوالى است و فى الحقيقه بعد از نيم ساعت به حضور پادشاه رسيديم در\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nحالتى كه قريب دويست نفر خدم و حشم همراه داشت . وقتى نزديك شديم پادشاه به طرف سر آنتوان پيش آمده او را در آغوش گرفت و دو سه دفعه بوسيد و قسم خورد كه تا آمدن شما هر دقيقه براى من مانند سالى گذشت .\r\nآنشب را با پادشاه در خانه‌اى كه براى مسافرين ساخته‌اند شام خورديم . در اين مملكت چون سكنه كم است فاصله‌به‌فاصله بعضى خانه‌هاى بزرگ ساخته‌اند كه آنها را خان مىنامند و تجار و مسافرين در آنجا منزل مىكنند . هم براى مسافر و هم براى مال‌هاى او مأكول و عليق به هم مىرسد .\r\nآن شب در وقت شام پادشاه التفات‌هاى زياد نسبت به ما كرد تا وقتى كه يكى از نجبا كار خلافى كرده و اگرچه اهميتى نداشت ولى پادشاه متغير شد و ما مرخصى گرفته رفتيم كه استراحت كنيم . صبح روز بعد خيلى زود پادشاه از خواب برخاست و چون هنوز در غضب بود فرمود كه آن شخص مقصر را بياورند و با زنجير به تيرى ببندند و ده نفر از آدم‌هاى شاه او را به ضرب يك‌صد دانه به ، تنبيه نمايند و خود پادشاه به دست خود به اول را انداخت . بعد از اين‌كه هركدام يك دفعه انداختند . سر آنتوان پيش شاه رفت و وساطت كرد كه ببخشند .\r\nپادشاه تبسم نموده وساطت او را قبول كرد و امر نمود كه مقصر را باز كنند و او فورا پيش سر آنتوان آمده دست او را بوسيد .\r\nآن شب به قدر ده ميل راه رفته رسيديم به شهر بزرگى كه موسوم است به كاشان . در عرض راه شكار مىكرديم و هنگام شب به شهر رسيديم و اهالى شهر پذيرايى ملوكانه‌اى از ما نمودند . پادشاه در عمارت مخصوصهء خود منزل كرده بود ، ما هم در خانهء يكى از نجبا منزل\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nداشتيم و اهل شهر انواع مهربانى را از ما نمودند . و قريب ساعت ده پادشاه آدم فرستاد كه به حضور او برسيم و ما به بازارى كه در وسط شهر واقع و جاى قشنگى است رفته ديديم كه پادشاه با خدم و حشم خود در آن‌جا حضور دارد و مشعل‌هاى زياد روشن كرده و تمام دور ميدان را چراغان نموده بودند . پادشاه ما را به بالاى منارى برده از آنجا به پايين نظر انداختيم و چراغان فى الواقع منتهاى شكوه را داشت و همچنين در بالاى همهء خانه‌ها بيشتر از ستاره‌هاى آسمان چراغ چيده بودند و تماشاى باشكوهى فراهم آمده بود . بعد آتش‌بازى باشكوهى كردند كه يك نفر عثمانى ترتيب داده بود به قدرى باشكوه بود كه سر آنتوان متعجب ماند . مثل اين بود كه اژدهاها در هوا باهم مىجنگيدند . به‌خصوص يك نوع آتش‌بازى آن قابل ذكر است .\r\nدر وسط ميدان حوض بزرگى بود گويى كه از ته حوض بعضى اشياء مانند ماهى بيرون مىآمدند . و به قدر ده - دوازده يا رد از دهن خود آتش مىپاشيدند ، به‌طورى كه ما مات مانده بوديم .\r\nبعد از اين تماشا با طبل و كرنا خوانچه‌هاى مهمانى را به ميان آوردند .\r\nبعد از ختم جشن چون من از نشستن روى زمين خسته شده بودم برخاسته و از رفقا دور رفتم و به‌سمت درب عمارت پيش رفته ، دفعتا ديدم كه زن خوشگلى دويده به سمت من آمد و چنان فريادى كرد كه من مات ماندم و بعد نزد من آمده بازوى من را گرفت . پرسيدم چه شده است ، گفت يك نفر از آدم‌هاى شاه خيال بد در حق من داشت .\r\nدر وقتىكه من با او راه مىرفتم پادشاه تك و تنها برحسب رسم معمولهء خود به سمت ما آمد . فى الحقيقه شاه عباس اين عادت را\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدارد و دفعتا از مجلس بيرون آمده ، تنها مىرود و امر مىكند كه كسى از عقب او نرود .\r\nخلاصه از اين زن پرسيد كه چرا فرياد كردى زن جواب داد كه يكى از نوكرهاى شما دست‌اندازى به من كرد و يكى ديگر با او ايستاده و به داد من نمىرسيد . پادشاه پرسيد كه كجا هستند . زن جواب داد كه در دربار هستند .\r\nبعد پادشاه دست او را گرفت و به سمت درب عمارت رفت در اين اثنا دو نفر از در بيرون آمدند . همين‌كه زن آنها را ديد گفت اين يكى آنست كه به من دست اندازى كرد و آن ديگر شخصى است كه با او همراه بود .\r\nپادشاه صدا زد فورا جمعى از اركان و خدم و حشم دويده آمدند ولى سر آنتوان قبل از همه كس پيش شاه رسيد ، زيرا كه همگى ترسيده بودند كه مبادا اتفاقى روى داده باشد . وقتى همهء اينها جمع شدند پادشاه دفعهء ديگر از آن زن پرسيد كه جهت فرياد كردن تو چه بود ؟ زن تفصيل را تكرار نمود .\r\nپادشاه امر كرد كه دو انگشت آن شخص را كه ايستاده و به داد زن نرسيده بود ببرند . بعد او پاى پادشاه را بوسيده رفت . ولى در حق شخص ديگر جزاهاى سخت امر كرد . اول زبان و بعد مژگان چشم‌ها را بعد لبها و دماغ او را بريدند . بعد از اين پى پاهاى او را بريدند و بعد از همهء اين تفصيلات شاه به او نگاه كرده گفت : فلان فلان شده تو بايد براى ديگران سرمشق باشى ، آيا ديده شده است كه من بگذارم در مملكت من شخص به پول زنى را بفريبد . مگر خانهء مرا فاحشه‌خانه فرض كرده‌اى .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبعد از آن پدر آن شخص آمد و از پادشاه خواهش كرد كه پسر خود را ببرد . پادشاه گفت بگذاريد همين‌جا بماند تا از گرسنگى بميرد . هر كس پيش او بيايد او هم به همين سياست گرفتار خواهد بود .\r\nخلاصه بعد از اينكه سه روز به انواع عيش و خوش‌گذرانى به سر برديم از قبيل كشتى گرفتن مردمان برهنه و جنگ شتر و قوچ و گاو كوهى و خرس‌بازى جنگ گاو نر و غيره به‌سمت شهر معروف اصفهان روانه شديم .\r\nاز قصبه‌هاى متعدد عبور نموديم ولى هيچ كدام از آنها قابل تذكر نيست . مگر يكى از آنها كه معروف است به قهرود . و در آن‌جا اهل شهر از ما پذيرايى خوبى كردند و يك شبانه‌روز در آن‌جا گذرانديم . و باز راه خود را امتداد داديم . و در عرض راه به شكار قوش و شكارهاى ديگر مشغول بوديم .\r\nخلاصه بعد از سه روز رسيديم به سه فرسخى اصفهان و شب را در آن جا گذرانديم . پادشاه با اركان و اعاظم خود در آن‌جا ماندند . صبح روز بعد مقارن ساعت نه مهيا شديم كه به حضور شاه برسيم . بعد از طى كردن يك ربع فرسخ در دره‌اى سربازهاى شاه را ديديم كه سى هزار نفر بودند كه به استقبال شاه آمده بودند . همين‌كه شاه را ديدند ، از كرناها و طبل‌ها چنان صدايى برخاست كه گويى آسمان و زمين به‌هم خورد . در اين‌جا هم سرهاى زياد بر روى نيزه زده در جلو مىبردند .\r\nبعد از اين‌كه شاه با آنها چند كلمه خطاب كرد آنها به رديف صف كشيده ، بعد از اردوى شاه روانه شدند . دو فرسخ به شهر مانده اهل شهر به قدر ده هزار نفر با لباسهاى مزين به استقبال آمدند . زمين را از تافته و حرير فرش كرده بودند كه پادشاه از روى آنها بگذرد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nشاه چون اين مطلب را ديد ، اظهار تشكر زياد كرد كه خيلى خوش‌آيند اهالى شد . پادشاه دست سر آنتوان را گرفته به او فرمود كه با اسب خود از روى آن پارچه‌ها روانه شود ، ولى سر آنتوان به هيچ‌وجه قبول نكرد . چون پادشاه ديد كه قبول نخواهد كرد ، آدمهاى خود را صدا كرد و تمام آن ابريشم و حرير را به آنها بخشيد ، و آنها ميان خود قسمت كردند .\r\nدر اين‌جا مكث نموديم و پادشاه به سردار كل امر كرد كه سربازهاى خود را به ترتيب جنگ درآورد . بعضى از آدمهاى پادشاه نتوانستند به طورى كه رضايت شاه بود رفتار كنند . همچنين از وضع سربازها هم به قدرى كه مترقب بود ، راضى نشد . و شمشير خود را كشيده ميان آنها داخل شد و دفعتا چهار نفر از آنها را زخم منكرى زد و رفته‌رفته غضبش بيشتر شد . كتف‌هاى چند نفر را بريد . و يك نفر از بزرگان كه هميشه كارى جز تبسم نداشت براى استعانت از ما به ميان ما آمد .\r\nپادشاه ملتفت شده چنان ضربتى به او زد كه دو نصف شد .\r\nآن روز را در آن‌جا گذرانديم ، و طرف عصر قريب ساعت شش به سمت شهر روانه شديم و حاكم به استقبال مىآمد . و شاهزاده از پهلوى او روانه شده با او شوخىهاى بىمعنى در باب زن او مىكرد .\r\nزيرا كه زن او خيلى خوشگل بود . حاكم كلام درشتى به شاهزاده گفت و او خيلى متغير شده پيش پادشاه آمده عارض شد . پادشاه به او گفت كمان خود را بردار و با تير او را بزن . او هم فورا با تير به ران حاكم زد .\r\nحاكم فورا از اسب پياده شده آمد و پاى شاهزاده را بوسيد وقتى پادشاه اين را ديد پيش حاكم آمده او را بوسيده و فرمانفرماى آن محل قرار داد . و تا آخر اعتماد زيادى به او داشت .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nخلاصه پادشاه سر آنتوان را به خانهء خود كه براى او حاضر كرده بودند ، برده با او خداحافظى كرده گفت فردا صبح شما را مىبينم .\r\nآن شب را ما استراحت كرديم . آن روز از شدت حرارت صد و چهل نفر هلاك شدند با آنهايى كه خود پادشاه به دست خود كشت . از آن جمله اتفاقا پادشاه يكى از نوكرهاى سر آنتوان را كه ايرانى بود به‌قتل رسانيد . وقتى شنيد كه آن شخص نوكر سر آنتوان بوده است خيلى متأسف شد و گمان مىكرد كه عيسوى است ، و روز بعد به لباس مبديل به خانهء سر آنتوان آمده اظهار حزن و اندوه زياد كرد و گفت كاش شش نفر ايرانى در جاى او بود آن‌وقت هيچ غصه نداشتم .\r\nسر آنتوان جواب داد كه اين نوكر هم ايرانى بود . وقتى پادشاه شنيد خيلى خوشحال شد و گفت در اين صورت هركدام از نوكرهاى مرا كه مىخواهيد براى خود انتخاب كنيد .\r\nتفصيل پذيرايى ما در ايران از اين قرار بود كه ذكر شد و به همين اكتفا خواهيم كرد .\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n\r\nدر بيان اخلاق و اوضاع و عادات ايرانيان\r\nبايد دانست كه مملكت ايران براى سكناى اهل خارجه به مراتب بهتر از مملكت عثمانى است . زيرا كه پادشاه ايران از حين جلوس خود مملكت خود را به‌طورى مطيع و امن كرده است كه شخص مىتواند در تمام مملكت مسافرت كند بدون اين‌كه حربه يا اسلحه‌اى با خود داشته باشد .\r\nاهالى خيلى مؤدب و نسبت به خارجه مهربان هستند . البسهء آنها خيلى پاك و خوش‌طرز است ، مردها لباسهاى دراز مىپوشند كه تا پا مىرسد و عمامه‌هاى مختلف بر سر مىگذارند ، كلجهاى آنها بطانهاى سنگين دارد و اگرچه مملكت آن‌ها گرم است ولى آنها عادت به پوشيدن البسهء بطانه‌دار هستند . زنها در مجموع زيبا هستند . چادر و روبند بر سر دارند . به‌طورى كه آفتاب هيچ‌وقت بر صورت آنها نمىتابد . زنها هم مانند مردها شلوار و جورابهاى مخمل كلى مىپوشند . مردها فقط يك زن دارند ولى هرقدر كه ميل داشته باشند\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمىتوانند صيغه نگاه دارند .\r\nزن منكوحه اگر زنا كند و مدلل شود او را فورا مىسوزانند . در اين جا مانند مملكت عثمانى لواط مجاز نيست و اگر شخصى از ايرانيها به اين عمل شنيع مرتكب شود او را تنبيه سخت مىكنند . من چنين واقعه‌اى را به چشم خود ديدم . در وقتى كه ما در ايران بوديم شخصى از نجبا موسوم به بير قلى بيك كه با پادشاه نسبت داشت خواست به يكى از غلام‌بچه‌هاى او دست‌اندازى كند و پول زيادى به او تكليف كرد ولى غلام‌بچه مطلب را به شاه عباس اظهار كرد وقتى پادشاه شنيد فورا فرستاد آن شخص را آوردند و به اين پسر امر كرد كه به شمشير خود سر او را بزند .\r\nگذشته از اين بر خلاف عادت عثمانيها كه منسوبان پيغمبر يعنى سادات را نهايت محترم مىدارند ، ايرانيها برعكس آن رفتار مىكنند .\r\nدر هر شهرى از بلاد ايران هر روز شخصى ديده مىشود كه تبرى بر دوش گذاشته ، در كوچه‌ها گردش مىكند و به صداى بلند مىگويد اگر شخصى منسوبان پيغمبر را تفوقى بر سايرين دهد يا اگر كسى اظهار سيادت نمايد سر او فورا بريده خواهد شد . من به چشم خود ديدم كه در اصفهان يك نفر عثمانى پيش تبردار آمده گفت من از منسوبين [ حضرت 
  ] محمد [ ص 
  ] هستم و به شهادت خود راضى هستم . اين را گفته به زانو افتاد و سر خود را بر روى قطعه سنگى گذاشت و آن شخص بلاتأمل سر او را بريد .\r\nايرانيها ايمان به خداى واحد و مرتضى على دارند و [ حضرت 
  ] محمد [ ص 
  ] را پيغمبر بزرگ بزرگ مىدانند . مساجد بسيار عالى دارند با حياطهاى قشنگ و آنها را در كمال نظافت نگاه مىدارند . در وسط\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nحياط منبرى مىگذارند . همچنين حوضى هست كه مردم قبل از نماز وضو مىگيرند . مردمان مقدس دارند كه به آنها اعتماد زياد دارند ، و وقتى مىخواهند سفر كنند از آنها استفسار مىنمايند و آنها خبر مىدهند كه در اين سفر چه در پيش خواهد آمد . اين اشخاص برهنه راه مىروند . حتى پيراهن ندارند . فقط لباسى از نمد آبى رنگ مىپوشند و هر سال در روز قتل مرتضى على با كارد خود را مجروح مىكنند . و به‌طورى عذابهاى سخت به خود مىدهند كه گاهى مىميرند . كشيش‌هاى آنها لباس سفيد مىپوشند و هر روز جمعه وعظ مىكنند . با كمال حضور قلب نماز مىگذارند . و من بعضى از آنها را ديدم به‌طورى غرق عبادت شده بودند كه به كلى مبهوت گشته بودند . تقريبا در همان اوقاتى كه ما در انگليس پرهيز نگاه مىداريم ، اينها روزه مىگيرند كه بيست و نه روز طول مىكشد . در تمام روز هيچ غذايى نمىخورند تا اين‌كه غروب مىشود آن‌وقت افطار مىنمايند .\r\nو تمام شب را به خوش‌گذرانى مىپردازند . مردمان معقول هيچ‌وقت شراب نمىخورند مگر در صورتى كه پادشاه مجاز داند و گاهى پادشاه در حالت شادى اعلانى صادر مىكند كه تا سه روز هركس مختار است كه به قدر ميل شراب بخورد و عيش كند . آن‌وقت جمعى شرب مىنمايند و پادشاه در كوچه‌ها گردش كرده به ديدن آنها خوشحال مىشود ولى بعد از آن سه روز اگر كسى را در حالت مستى ببيند سر او را مىبرند . عيسويها و آدمهاى شاه هميشه در خوردن شراب مختارند .\r\nدر اين مملكت انواع فواكه وفور دارد همچنين گندم زياد است و نان ارزان و ساير مأكولات هم به قيمت مناسب است . قسمت غالب\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمأكول آنها برنج است كه به انواع و اقسام طبخ مىكنند . گاه گاهى پادشاه به لباس مبدل به بازار مىرود كه ببيند نظم شهر در چه حالت است .\r\nدو سال قبل از سفر ما به ايران پادشاه روزى در اصفهان به بازار رفته با شيرفروشى صحبت داشته و از او پرسيده بود كه حاكم با مردم چطور رفتار مىكند . شيرفروش كه شخص تندخويى بوده جواب گفته بود كه اگر من در جاى او بودم سر اين ده دوازده نفر دزدها را كه دايم به سرقت مىپردازند مىبريدم و براى شاه مىفرستادم . فى الواقع از خانهء خودمان به مسافت يك سنگ‌انداز دور نرفته به سر ما مىريزند و اموال ما را مىچاپند . حاكم هم هيچ متعرض نمىشود و از آنها پول گرفته مىگذارد كه به همين قسم تعديات بپردازند .\r\nپادشاه چون اين را شنيد از آن شخص خيلى خوشش آمد و به او گفت ، كه فردا صبح به دربار بياييد و از قراولهاى شاه بپرسيد كه عباس نام شخص كيست آنها به شما نشان مىدهند .\r\nشيرفروش قبول كرد . وقتى پادشاه به دربار مراجعت كرد به قراولهاى خود امر نمود كه اگر شخصى آمد و جوياى عباس نام شد او را پيش من بياوريد .\r\nروز بعد آن شخص آمد و از قراولها پرسيد كه در اينجا عباس نام شخص كيست آنها او را به اطاق شاه بردند . وقتى شاه شنيد او را به حضور خود احضار كرد . شيرفروش وقتى ديد كه شخص روز قبل پادشاه بوده است به زانو افتاده طلب عفو و معذرت نمود . پادشاه امر برخاستن به او نمود و حكم كرد كه لباسهاى فاخر براى او بياورند و او را به رياست پنجاه نفر قرار داده حكم كرد كه اول برود حاكم را بياورد\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nو بعد از سه روز چون حاكم را آورد پادشاه امر نمود كه سر او را ببرند .\r\nبعد همان شخص را مأمور كرد كه برود سر آن ده - دوازده نفر دزد را بريده بياورد و گفت اگر تا هفتهء ديگر سر آنها را نياورى سر خودت را خواهم بريد . ولى او مرخصى گرفته در مدت چهار روز سر بيست نفر را پيش شاه آورد . وقتى پادشاه اين امر را ديد پنجاه نفر ديگر به تبعهء او افزود .\r\nفى الحقيقه اين شخص به‌طورى حكمرانى كرد كه مملكت را در عرض يك ماه به منتهاى امنيت درآورد . به‌طورى كه شخص مىتوانست با يك چوب دست به هرجايى كه مىخواهد برود ، بدون اين‌كه طرف تعدى واقع شود . بعد از اندك مدتى پادشاه به قدرى از او خوشش آمد كه او را سركرده قراولهاى خود قرار داد . هزار نفر سرباز در تحت حكم او قرار داده مأمور به حفظ سرحدات نمود .\r\nيك وقتى اتفاق افتاد كه شاه سفر مىكرد و عادت پادشاه بر اين بود كه هيچ‌وقت براى مال‌بنه و غيره به سايرين اجحاف و تعدى نمىنمود . هم خود و هم جميع خدم و حشم او مال و تخت روان از خود داشتند و در اثناى راه پادشاه برخورد به تخت روانهاى اين حاكم جديد ، ديد كه تخت وسطى با قاليچه ابريشم گل‌دوزى مستور بود .\r\nپرسيد كه اين تخت مال كيست . يكى جواب داد كه تخت ميرزا مصطفى است . آن شب پادشاه در چادر خود منزل كرد . حاكم جديد قدرى دير وقت به حضور رسيد . پادشاه او را پيش خود خوانده گفت كه در اثناى راه به تخت روانهاى تو برخوردم و روپوش يكى از آنها قاليچهء گل‌دوزى بود بايد او را به من پيش‌كش كنى . حاكم جديد به زانو افتاده از شاه تمنا كرد كه تمام تخت روانهاى ديگر را به شما\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nپيش‌كش مىكنم ولى اين يكى را به من ببخشيد ، زيرا كه تمام مايملك من همين است . پادشاه نهايت متغير شده و داد او را زنجير كردند و خود فورا رفت كه آن تخت روان را تماشا كند . معلوم شد كه در ميان آن صندوقى بوده است و حكم كرد كه آن را شكسته ببينند در آن ميان چه چيزى است . وقتى باز كردند چيزى در ميان آن نيافتند جز لباسهاى كهنهء شيرفروشى و ظروفى كه در ميان آن شير مىفروخت .\r\nوقتى پادشاه اين را ديد به گريه درآمد ، زيرا كه بىجهت صدمهء زياد به آن شخص زده بود . بعد پرسيد كه چرا اين اشياء را با اين همه مواظبت حفظ كرده‌اى ، گفت جهت اين است كه الطاف پادشاه بسته به يك تقصير بسيار جزيى است و ممكن است يك وقتى روزگار من نهايت سخت شود زيرا كه جمع كثيرى در دربار هستند كه همه به شئونات و تقرب من حسد مىورزند و اين اشياء را نگاه داشته‌ام كه اگر باز به حالت اول برگردم وسيلهء معاشى داشته باشم . پادشاه داد آن اشياء را سوزاندند و شئونات زياد به او داده چهار هزار تومان براى او مواجب ساليانه مقرر فرمود كه به پول انگليسى معادل هشت هزار ليره است .\r\nدر وقت اقامت ما در ايران اين شخص نهايت مقرب بود .\r\nفى الحقيقه اين شخص بزرگ‌منش و آدم درستى بود و در ميان اهل دربار بر همه كس برترى داشت .\r\nبا سر آنتوان و جميع آدمهاى او به خصوص با من كمال مهربانى را مىنمود . فى الواقع در حق من التفاتهاى زيادى كرد .\r\nشاه عباس غالبا اشخاص درجهء پست را بدين قسم ترقى داده و به مراتب شئونات زياد نايل ساخته است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nحالات پادشاه از لباسى كه هر روز مىپوشد استنباط مىشود .\r\nروزى كه لباس سياه مىپوشد عادتا متفكر و خوش‌رفتار است و اگر لباس سفيد يا سبز يا زرد يا الوان متشعشع ديگر مىپوشد ، خوشحال و بشاش است . اما روزى كه لباس سرخ بپوشد آن روز تمام اهل دربار متزلزلند ، زيرا كه آن روز مسلما كسى را به قتل خواهد رسانيد و من اين مطلب را مكرر تجربه كرده‌ام .\r\nقوانين اين مملكت مانند قوانين عسگريه سخت است . مثلا اگر شخص چيزى را بدزدد كه ده شاهى قيمت داشته باشد او را به حكم حاكم از درخت مىآويزند و خفه مىكنند .\r\nهر قصبهء كوچك و قريه‌اى حاكمى دارد كه قاضى مىنامند و عادتا پادشاه در هر كجا كه باشد فتواى امور آن‌جا را خود مىدهد و هميشه پادشاه با جمع كثيرى سوار مىشود . پانصد - ششصد نفر آدم همراه دارد و اينها در تيراندازى كمال مهارت را دارند . اگرچه در اين اواخر بعضىها نوشته‌اند كه در ايران استعمال اسلحهء آتشى معمول نيست ، ولى من بايد معترف شوم كه در هيچ‌جا لولهء تفنگ بهتر از لوله‌هاى ايران نديدم و پادشاه در جنب عمارت سلطنتى خود در اصفهان قريب دويست نفر عمله دارد كه مشغول اين كار هستند و دايم تفنگ و تير و كمان و نيزه و شمشير مىسازند .\r\nدر باب اخلاق و عادات ايرانيان بايد به اين مختصر اكتفا كرد .\r\nاكنون بپردازيم به مطلب اول :\r\nمن در فوق نوشتم كه پادشاه چهارده رأس اسب براى ما به قزوين فرستاده با ساير مهمات و لوازم كه در ركاب او به اصفهان برويم . ما جمعى از رفقاى خود را در تحت رياست مستر آبل پنسون كه در واقع\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nنايب سر آنتوان بود باقى گذارده ، ما بيست و چهار نفر انگليسى و فرانسوى و يونانى و ايرانى هركدام اسب و لوازم ديگر به فراخور شأن خود از صدراعظم گرفته روانه شديم و يك نفر از آدمهاى پادشاه با ما همراهى نموده از قزوين به اصفهان رسيديم و در آنجا شش ماه تمام اقامت كرديم و در اين مدت اوقات خود را به شكار و تفنن مىگذرانديم . در اين اوقات پادشاه مصمم شد كه مستر رابرت شرلى را با پيشكش‌هاى گرانبها نزد ملكهء انگليس بفرستد و اظهار احترام بنمايد ولى سر آنتوان رأى پادشاه را تغيير داد و او را وادار كرد كه نزد جميع سلاطين عيسوى سفيرى بفرستد ، و مىگفت كه خود ملكه از اين مطلب خيلى مشعوف خواهد شد و با آن سلاطين عهد موافقت و اتحاد ببندد و اظهار كرد كه من خودم اين سفارت را به عهده خواهم گرفت . نيز به پادشاه اظهار داشت كه در صورتىكه آن اعليحضرت از اين طرف با عثمانيها در جنگ هستيد ، من هم كارى خواهم كرد كه سلاطين عيسوى از طرف ديگر به محاربه پرداخته سلطنت عثمانى را به واسطهء اين اتحاد منقرض سازيم . پادشاه از اين مطلب نهايت خوشحال شد و از جهت اين تدبير خوب از سر آنتوان خيلى تشكر كرد و فورا سفير عثمانى را كه براى انعقاد عهدنامهء صلح ما بين سلطان عثمانى و ايران به ايران آمده بود ، پس فرستاد و به او امر كرد كه به پادشاه خود بگويد من آرام نخواهم گرفت تا اين‌كه شما شخصا در ميدان جنگ مقابل من حاضر شويد .\r\nاين جواب پادشاه اسباب خوشحالى اهل ايران شد زيرا كه در ايران از قديم مثل معروفى بوده است به اين مضمون كه يك نفر عيسوى از خارج خواهد آمد و به تدبير او ايرانيها كه جميع حقوق\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nديرينهء خود را از دست داده بودند دوباره از عثمانى پس خواهند گرفت .\r\nمعهذا بعد از اين‌كه قرار اين داده شد پادشاه منتهاى امتناع را از مفارقت سر آنتوان داشت و به او تكليف كرد كه شما را سردار كل قشون خود در جنگ عثمانى خواهم كرد . سر آنتوان با كمال افتخار اين تكليف را قبول كرد ولى چون خود به مراتب ذى شأن‌تر از برادر خود بود قرار بر اين داد كه اول به آن سفارت برود و بعد با منتهاى سرعت مراجعت كرده مشغول خدمت شود . اما در اثناى راه بدبختى گريبان او را گرفت به اين معنى كه سر آنتوان هنگام عزيمت از ايران از پادشاه خواهش كرد كه شخص عالى رتبه‌اى را با او همراه نمايد تا فرنگيها ببينند كه شاه ايران به چه اندازه مهر و محبت نسبت به سلاطين عيسوى دارد .\r\nپادشاه از اين اظهار خوشش آمد و كسى را كه سال‌ها در خدمت دولت بوده براى اين مقصود منتخب كرد و او را رتبه جديدى داده و شانزده نفر خدمتكار همراه او روانه كرد . گذشته از اين پادشاه به سر آنتوان وعده نمود كه پيشكشهاى گرانبها به هريك از سلاطين عيسوى خواهم فرستاد .\r\nخلاصه بعد از جميع اين تفصيلات كشيشى از فرقهء فرانسيسكن به اصفهان آمد و به سر آنتوان اظهار كرد كه چون عيسوى هستم متوسل به معاونت شما مىباشم . و يك نفر كشيش ديگر هست از فرقهء دومينكن كه خليفهء هرمز است و از اهل پرتغال مىباشد و او هم براى كار مهمى پيش پادشاه اسپانيا مىرود . اكنون خواهش ما اين است كه از پادشاه اجازه بگيريد كه ما بتوانيم با همين لباس خود سفر كنيم و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكسى معترض ما نشود .\r\nسر آنتوان از شاه حكمى براى حصول اين قصد صادر كرد . روز بعد سر آنتوان از اصفهان به قدر چهار فرسخ به استقبال او رفته و با صد نفر سوار از او پذيرايى كرد و به شهر آورد و در خانه خود منزل داد . روز ديگر او را به حضور شاه برد و پادشاه محض خاطر سر آنتوان از او پذيرايى بسيار خوبى نمود و صليبى از طلا مكلل به الماس و فيروزه و ياقوت به او يادگار داد . اين صليب را كشيشى موسوم به ژان به شاه پيشكش داده بود . پادشاه از اين كشيش پرسيد كه شما كجاها سياحت كرده‌ايد . كشيش جواب داد كه پاپ مرا به منزلهء نايب خود ميان عيسويان اين حوالى فرستاده است . پادشاه گفت پاپ ! پاپ چه معنى دارد ؟ اگرچه اين مطلب را خوب مىدانست ولى طورى وانمود كرد كه هيچ نمىداند .\r\nكشيش جواب داد پاپ جانشين حضرت عيسى است در اين دنيا كه معاصى مردم را عفو نمايد . پادشاه گفت از اين قرار بايد خيلى پير باشد كه از وقت حضرت عيسى تاكنون زنده است و جانشين اوست .\r\nكشيش جواب داد خير ، اينطور نيست . از آن‌وقت تاكنون پاپهاى متعدد آمده‌اند و وقتى پاپى مىميرد كس ديگرى در جاى او قرار مىگيرد .\r\nپادشاه گفت چه مىگوييد ، از اين قرار آنها هم مثل ما آدم هستند و در ايتاليا يا در رم متولد شده‌اند . كشيش جواب داد بلى . پادشاه گفت خوب اين اشخاص هيچ وقتى از اوقات با عيسى يا خداى متعال صحبت داشته‌اند ؟ كشيش گفت خير . پادشاه گفت كه من اعتقاد ندارم كه كسى در دنيا حق عفو معاصى مردم را داشته باشد جز خود\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nخداوند عالم . اما در باب حضرت عيسى بايد بگويم كه او را پيغمبر بزرگ مىدانم . بلكه بزرگترين پيغمبرها است كه به دنيا آمده‌اند و به اين اعتقاد هستم كه اگر آدمى هست كه مىتواند معاصى مردم را معفو دارد اوست و بس زيرا كه خوانده‌ام كه وقتى در اين دنيا معجزه‌هاى بزرگ ظاهر كرده است و از زنى متولد شده است ولى خوانده‌ام كه ملك خدا پيش آن زن آمده بر روى او نفسى دميده او حامله شد .\r\nنيز خوانده‌ام كه چگونه يهوديها او را به خارج كشيدند . و به اين جهت است كه من از آن ملت اين قدر كراهت دارم و تا اين دقيقه يك نفر از آنها را نگذاشته‌ام كه در مملكت من سكنى گيرد .\r\nكشيش مات و متحير مانده بود و ما همگى از اين كلمات صحيحهء پادشاه متعجب شديم زيرا كه او عيسوى نبود ولى به سر آنتوان مىگفت كه از وقت آمدن شما به نزد من تقريبا عيسوى هستم .\r\nخلاصه بعد از دو هفتهء ديگر مراسلات پادشاه به جميع سلاطين عيسوى حاضر شد و پادشاه آنها را به سر آنتوان داد و ما از اصفهان عازم شديم . پادشاه تا دو روز راه از ما مشايعت نمود و با كمال حزن و اندوه از سر آنتوان مفارقت كرد و دست مستر رابرت شرلى را گرفته نگاه داشت و ما او را در ايران باقى گذارديم . پادشاه به سر آنتوان گفت كه من برادر شما را مانند فرزند خود عزيز خواهم داشت و تا من پادشاه هستم او هيچ‌وقت هيچ حاجتى نخواهد داشت .\r\nبعد مهرى طلايى به سر آنتوان داده گفت برادر هرچه را كه تو مهر كنى اعم از اين بود كه به قدر سلطنت من ارزش داشته باشد ممضى خواهد بود . بعد از اين پادشاه سر آنتوان را سه چهار دفعه بوسيده و همچنين همهء ماها را بوسيده گفت كه اگر دوباره مراجعت كنيد همگى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nطرف عزت و احترام خواهيد بود . بعد از اين ما از پادشاه مفارقت كرديم و آن كشيش متقلب كه بعدها تفصيلش را خواهيد شنيد كه چگونه ما را به خطر انداخت همراه ما بود ولى حسن على بيك كه مىبايست با ما بيايد عقب ماند كه پيشكشها را بياورند - زيرا كه آنها حاضر نبود - و در بندر انزلى كه ما مىبايست در كشتى بنشينيم ، به ما ملحق شود .\r\nشرحى كه ژرژمانو ارنيك نوشته بود تا اينجا ختم مىشود . پس براى فهميدن مابقى سرگذشتهاى سر آنتوان شرلى لازم است كه به كتاب مختصرى كه پارى نام شخصى از همراهان سر آنتوان نوشته است رجوع كنيم .\r\nاين منصف بعد از نگاشتن شرح مسافرت تا اين زمان بعد كلام خود را به عبارات ذيل امتداد مىدهد .\r\nدر بحر خزر ما دو ماه تمام كشتىرانى نموديم و مورد صدمات و مخاطرات زياد واقع شديم و گذشته از طوفان دريا هوا هم نهايت گرفته و منقلب بود و چيزى نماند كه كشتى ما بشكند و دو دفعه به زمين تصادف نمود به‌طورى كه ما مجبور شديم كه قسمت غالب اشياء خود را به دريا بريزيم .\r\nبالجمله به عنايت الهى بعد از دو ماه كشتىرانى به مقصود خود رسيديم و چون وارد حاجى طرخان شديم حاكم آنجا از ورود ما مطلع شده يك نفر سلطان با قراولهاى چند ، پيش ما فرستاد كه از ما پذيرايى كنند و به قصر حاجى طرخان ببرند و در آن‌جا يك روز قبل از ما سفير ايران وارد شده بود .\r\nشاه عباس يك ماه قبل از عزيمت ما اين شخص را به حاجى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nطرخان فرستاد كه از امپراطور روس اجازه بخواهد كه ما صحيح و سالم از مملكت او عبور نماييم .\r\nاز اين قصر تا شهر مسكو ما با رودخانه و از خشكى سفر كرديم و دو ماه و نيم طول كشيد . در تمام اين مدت سر آنتوان و رفقاى او با سفراى ديگر شاه ايران و خدم و حشم آنها جميعا مهمان امپراطور روس بوديم زيرا كه رسم آن مملكت اين است كه وقتى اين قسم مسافرين از خاك آنها عبور مىنمايند در تمام مدت سفر خود مهمان دولت هستند و هر غذايى كه مجانا جلو آنها مىگذارند بايد همان را بخورند . گذشته از اين ، يك دسته قراول هم بر آنها موكل مىنمايند به طورى كه حالت آنها در مدت اين سفر چندان تفاوتى با حالت محبوسين ندارد .\r\nاز حاجى طرخان از روى رودخانه ولگا كشتىرانى نموديم تا اين كه رسيديم به شهر كوچكى موسوم به نكسن كه در واقع قريب دو ماه طول كشيد . در اين مدت هيچ‌چيز قابل اعتنا و شايستهء ذكر مشاهده ننموديم جز سه چهار قصر چوبى كه براى قراول رودخانه ساخته بودند . اين رودخانه فوايد زياد براى امپراطور روس دارد . تاتارهاى زياد از روى رودخانه از مكانى به مكان ديگر رفته در خانه‌هاى كوچك كه بر روى چرخ ساخته شده است زندگى مىكنند و هميشه در حركت هستند و مواشى و دواب زياد دارند و در تبعيت امپراطور زندگى نموده و به او باج مىدهند .\r\nدر اثناى راه يك جاى قشنگى ديديم موسوم به كاسان و از آن‌جا به نكسن آمديم . در اثناى راه ما بين سر آنتوان و سفير ديگر منازعه‌اى دست داد زيرا كه سر آنتوان بعضى كارهاى قبيح او را كه اسباب\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبىاحترامى پادشاه مملكت بود ملامت كرد . طورى انقلاب درگرفت كه اگر قراول همراه نداشتيم روى هم ريخته يكديگر را به‌قتل مىرسانديم .\r\nرشتهء كلام را به اين‌جا ختم كرده بايد به تفصيل آن كشيش بپردازيم .\r\nاين كشيش در اين‌وقت به طورى با كشيش ديگر كه ذكر نموديم و موسوم به الفنس و از فرقه فرانسيسكن بود خصومت و دشمنى به‌هم رسانده بود كه قصد جان او را داشت ، زيرا كه كشيش ديگر به سر آنتوان گفته بود كه كشيش نيكلا تمام اوقات خود را در هندوستان به لهو و لعب گذرانيده بود . و تفصيلات آن را به شرح و بسط حكايت كرده و گفته بود كه پادشاه اسپانيا اين حركات لغو او را شنيده او را احضار نموده بود . زيرا كه كشيش به واسطهء اين كارها ضررش از نفعش بيشتر بود ولى كشيش تاكنون اطاعت نكرده بود و تازه اطاعت كرده به آن‌جا مىرود .\r\nنيز به سر آنتوان گفت كه آن پيشكش را كه اين كشيش به اسم خود به پادشاه ايران داد ، يكى از دوستان پادشاه از هرمز فرستاده بود . حتى كاغذى هم به پادشاه عرض كرده بود . ولى كشيش با حامل آن كاغذ آشنا شده با زبان خوش و دادن پنجاه كرون او را راضى كرده بود كه پيشكشى و كاغذ را به كشيش بدهد و او پيش پادشاه ببرد .\r\nخلاصه وقتى پيشكش را گرفت و به ايران آمد كاغذ را دور انداخت و پيشكشى را به اسم خود به پادشاه داد .\r\nچون سر آنتوان اين مطلب را شنيد آن كشيش را دستگير نمود و او را مانند محبوس همراه خود مىبرد . وقتى به نكسن رسيديم در آن‌جا يك ماه اقامت كرديم . بعد از اين مدت امپراطور شخصى از اركان خود\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nرا پيش ما فرستاد كه با ما همراهى كرده و به مسكو ببرد . اين شخص سفير ايرانى را مقدم و معززتر بر سر آنتوان داشت زيرا كه او از جانب پادشاه ايران نزد امپراطور سفير بود و حال آنكه سر آنتوان شخص عابرى بود و برحسب ميل خود با سر آنتوان رفتار كرد و او كمال دلتنگى را از اين مطلب داشت تا اين‌كه به مسكو رسيديم . و در آنجا به قدرى كه مىتوانستند از ما پذيرايى خوب كردند و جمعى از مردمان شارب الخمر كه لباسهاى زردوزى پوشيده بودند از ما مهمان‌نوازى كردند . همين‌كه مجلس به انجام رسيد آن لباسها را درآورده به خزانه گذاشتند كه در مورد ديگر بپوشند و ماها تا ده روز محبوس صرف بوديم . در واقع نمىگذاردند كه احدى پيش ما بيايد يا ما پيش كسى برويم و ما مجبور شده تمنا كرديم كه بگذارند با تجار انگليسى آن‌جا رفت‌وآمد نموده و لوازم خود را بخريم زيرا كه لباسهاى شايسته نداشتيم كه به حضور امپراطور برسيم .\r\nبنابراين ايشيك‌آقاسىباشى آدمى پيش آن تجار فرستاده از آنها جويا شد كه آيا شما سر آنتوان را مىشناسيد و به او اعتبار مىكنيد يا خير ؟ آنها جواب دادند كه سر آنتوان از نجباى انگليس است و با بهترين خانواده‌هاى انگليس نسبت دارد و هرقدرى كه بخواهد پيش ما اعتبار دارد . پس از آن به اين تجار اجازه داده شد كه لوازمى را كه ما لازم داشته باشيم براى ما بفرستند . ولى به خود آنها اجازه داده نشد كه به حضور ما بيايند .\r\nروز دهم به ما حكم آمد كه به حضور امپراطور برسيم و قرار شد كه قبل از وقت كاغذى نوشته شأن و درجه هركدام از ماها در آن معلوم باشد . در اين كاغذ رتبهء سفير ايران برحسب ميل امپراطور بالاتر از\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nهمه قرار داده شد بعد از او آن ايرانى كه فقط براى همراهى سر آنتوان فرستاده شده بود . بعد از آن دو نفر رتبهء سر آنتوان قرار داده شد .\r\nسر آنتوان وقتى اين ترتيب را ديد اظهار كرد كه به هيچ‌وجه امكان ندارد كه به اين ترتيب به حضور امپراطور بروم . زيرا كه اين مأموريت به خود سر آنتوان داده شده بود ، طرف اطمينان و اعتماد شاه شخص او بود و بس و از وجود او براى دولت ايران فوايد كلى حاصل بود .\r\nگذشته از اينها دليل نداشت كه سر آنتوان با وصف اين‌كه شخص عيسوى است و آن دو نفر خارج مذهب در چنين موقعى عقب‌تر از آنها بماند .\r\nسر آنتوان به‌واسطه اين امتناع طرف بىميلى امپراطور واقع گرديد و امپراطور براى اظهار عدم رضايت خود آن كشيش را از پيش سر آنتوان بيرون آورده او را مختار كرد كه هركجا كه مىخواهد برود .\r\nگذشته از اين هر روز دوكهاى بزرگ خود را پيش سر آنتوان مىفرستاد كه در باب تفاصيل غير مهمه از او تفتيشات بنمايند تا بلكه دستاويز و محل اعتراضى به دست آرد .\r\nخلاصه سر آنتوان به اين قسم همه روزه طرف بىلطفى و اذيت امپراطور واقع شده بود و سفير ايرانى هم به‌طور مخفى آن كشيش را تحريك كرد كه حتى المقدور از سر آنتوان بدگويى بنمايد . مثلا بگويد كه من او را مىشناسم شخص پست رتبه‌ايست و براى جاسوسى به اين مملكت آمده است و مقصود او فوايد شخصى است نه صرفهء دولت ايران و دول عيسوى .\r\nبنابراين تحريكات ، كاغذهاى پادشاه را از او گرفتند و باز كردند تا ببينند مطالب آن چيست .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبعد از اندك زمانى هم سر آنتوان هم كشيش را به حضور مجلسى حاضر كردند تا در باب آنها تحقيقات به‌عمل آيد .\r\nدر اين مجلس سر آنتوان از بدرفتارى زيادى كه نسبت به او كردند نهايت غضبناك شده پرسيد كه آيا امپراطور هيچ خيال دارد كه به ممالك خارجه سفير بفرستد و گفت كه اگر احيانا سفيرى از دولت روس در ممالك خارجه ببينيم به همه كس اظهار خواهم كرد كه دولت روس با من چه رفتارى كرد و سفير چنين دولتى شايستهء احترام نيست زيرا كه من به واسطهء مأموريت خود مستوجب هر قسم مهربانى و ملاطفت هستم و امپراطور هم به واسطهء احكام سمايى و هم قوانين دنيوى مكلف است كه لوازم پذيرايى مرا به‌جا بياورد . وانگهى خود من عيسوى هستم . چنان كه خود امپراطور ادعاى اين مذهب را دارد و اكنون براى صرفهء تمام دول عيسوى به اين‌جا آمده‌ام و حال آنكه اين شخص ايرانى جز مقاصد شخصيه مقصود ديگرى ندارد آن‌وقت آن كشيش با كلمات ناشايسته سر آنتوان را دشنام گفت و سر آنتوان كه غضبناك بود از رفتار اين كشيش نمك‌ناشناس بيشتر مشتعل شد به طورى كه از حالت خوددارى خارج شده چنان طپانچه به صورت او زد كه كشيش به زمين افتاد . مثل اين‌كه صاعقه‌اى او را زده باشد . اهل مجلس بعد از اين واقعه تحقيقاتى را متاركه نمودند . فى الحقيقه صبر سر آنتوان را به انتها رسانيده بودند .\r\nخلاصه آنها فورا پيش امپراطور رفته واقعه را اظهار كردند . از غرايب از آن به بعد سر آنتوان بيشتر به‌طور احترام به ما رفتار نمودند و به ما اجازه داده شد كه پيش انگليسها آمدوشد نماييم و آنها از ما پذيرايى بسيار خوبى كردند و ضيافت‌هاى باشكوه ترتيب دادند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nخلاصه شش ماه تمام مجبور شديم كه در آن‌جا اقامت كنيم و مترقب بوديم كه به ما در باب اين اتفاقات صدمه بزنند و مىترسيديم كه امپراطور ما را به يكى از اقطاع مملكت خود فرستاده در چنين جايى حبس كند كه هيچ خبرى از ما به دوستان ما نرسد .\r\nفى الواقع چنين امرى بدتر از مرگ مىشد . ولى آخر الامر عقب ما آدم فرستاده در مجلس شوراى مخصوص احضار كردند و در آن‌جا به سر آنتوان اجازه مرخصى داده شد كه اسباب منتهاى مسرت همهء ما گرديد .\r\nروز قبل از عزيمت از مسكو از خوش‌بختى خود به ديدن پادشاه و ملكه نايل شدم . آنها با تشريفات زياد و جلال و شكوه از ميان شهر مىگذشتند و صورت بزرگ و ناقوس بسيار عظيمى همراه مىبردند كه به يك كليسايى كه به قدر سى ميل از شهر مسافت داشت هديه كنند .\r\nاول صبح زود افواج زياد سواره از شهر بيرون آمدند و صف كشيده منتظر شدند كه در وقت بيرون آمدن امپراطور از دروازه حاضر ركاب باشند . قريب ظهر پادشاه مستحفظين سواره خود را جلو انداخته بود و اينها تقريبا پانصد نفر بودند و همه لباسهاى پشم ضخيم پوشيده و قطارقطار سه تير و كمان به دست شمشير در كمر و تبرى به پهلو زده روانه بود . بعد از سواره مستحفظ بيست نفر از دهنهء اسبهاى بسيار ممتاز با زينهاى باشكوه و عجيب گرفته يدك مىكشيدند و ده يدك هم براى وليعهد كه دوازده ساله بود مىكشيدند . بعد از اينها به همان طرز بيست رأس اسب سفيد از جلو كالسكه ملكه مىبردند و براى اين اسبها فقط يك پارچه ظريفى انداخته و دهنه مخمل گلى سر زده بودند . بعد از اينها جمع كثيرى از كشيشها با كلاههاى باشكوه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىآمدند ، و آواز خوانده و صورتهاى زياد و شمعها در دست داشتند .\r\nبعد از آنها غالب تجار شهر روانه بودند بعد از آنها اسب مخصوص آن روز پادشاه را با اسب پسرش مىكشيدند . زين و يراق اسب پادشاه خيلى باشكوه بود و سنگهاى گران‌بها بر روى آن قرار داده بودند . بعد خليفه اعظم با جميع خلفا و كشيشها به آواز بلند مىخواندند . و شكوه و عظمتى داشتند و صور زياد از جلو آنها مىبردند . بر روى اين صور نيز سنگهاى گران‌بها به الوان مختلف قرار داده بودند و اطراف آنها شمع‌هاى زياد زده بعد از همهء اينها پادشاه مىآمد و در دست چپ او وليعهد روانه بود . و از دست راستش كلاه او را حمل مىكردند . بعد از او ملكه مىآمد و دو نفر از خواتين مسنه از دو سمت او گرفته بودند . و به صورت ملكه و آن دو نفر خواتين سرخاب زياد ماليده بودند چنان‌كه رسم اين مملكت است . ملكه خيلى عظيم الجثه بود و چشمهاى فرو رفته داشت و پنجاه شصت نفر زنهاى خوشگل از عقب مىرفتند . در باب وجاهت آنها اطمينان تمام ندارم زيرا كه رنگهايى كه استعمال كرده و جزء رسوم مذهبى مىدانستند ممكن است كه مرا فريب مىداد .\r\nالبسهء همه اينها مرواريددوزى بود . كلاه‌هاى سفيد بر سر گذارده بودند و بر روى آن نوارهاى مرواريددوزى نصب بود . ما هيچ زنى جز آنها نديديم كه اين‌طور كلاه به سر بگذارد . بعد از آنها سه كالسكهء بسيار عظيم بود به كالسكهء اول ده رأس اسب سفيد دوبدو بسته بودند و كالسكهء دوم هشت و كالسكهء سيم شش همهء اين كالسكه‌ها از هر حيثيت خيلى قيمتى و باشكوه بود . بعد از آنها جميع امنا و اعيان در كالسكه نشسته روانه بودند . بعد از آنها در صندوق بزرگى صورت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nسابق الذكر را مىبردند . يكى از مردمان ذى شأن دولت با پانصد نفر زيردستان خود مأمور حمل و مستحفظ آن صورت بود . بعد از همهء آنها آن ناقوس بزرگ را مىآوردند كه به قدر بيست تن ( هر تنى عبارت از سى خروار و سى من است ) وزن داشت و آن را سه هزار و پانصد نفر حركت مىدادند زيرا كه ممكن نبود چنين ناقوسى را با اسب يا گاو حركت داد .\r\nناقوس را بر روى چوب بست محكمى قرار داده بودند و شش طناب بسيار دراز به اين تخته بسته و اين سه هزار و پانصد نفر هركدام طناب كوچكى به اين طنابهاى دراز بسته و به دوش گرفته بودند و مثل عمله‌جات ما كه قايق مىكشند آن را حركت مىدادند .\r\nوزن ناقوس به قدرى زياد بود كه چون آن را از ميان كوچه‌هاى مسكو عبور مىدادند و چون آن كوچه‌ها را با قطعات چوب فرش كرده‌اند آن دو چوب به‌هم ساييده شده آتش مىگرفت . به‌طورى كه جمعى از عقب آن روانه بودند و همين‌كه جايى آتش مىگرفت فورا آب بر روى آن مىريختند . بدين صورت ناقوس و صورت را به كليسا بردند .\r\nروز بعد ما عزيمت نموديم و هنگام ظهر به سمت « سنت نيكلا » روانه شديم كه در آن‌جا به كشتى بنشينيم . سنت نيكلا به قدر شش هفته راه بود . هم از خشكى و هم از رودخانه در تمام مدت اين سفر ما هيچ نديديم جز جنگل و آب همين‌كه به كنار دريا رسيديم . يك ماه تمام در آن‌جا اقامت نموديم كه براى سفر آذوقه جمع كنيم . در اين مدت مكرر ما را به كشتيهاى انگليسى دعوت كردند و گماشتگان\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nكشتى و تجار از ما مهمانىهاى خوب نمودند و براى تشريفات ما سيصد تير شليك كردند . در اين اثنا شخصى موسوم به « مستر مكريج » كه تاجر بود از مسكو آمد و آن دو كاغذ كشيش را همراه آورد و گفت وزير دربار براى تلافى بدرفتارى كه نسبت به سر آنتوان نموده است از عقب آن كشيش آدم فرستاد كه او را بگيرند و آن دو كاغذ را با جميع مايملك آن كشيش كه به تقلب و نادرستى در عرض چندين سال در هندوستان تحصيل كرده بود از دست او گرفته و چيزى جز لباس كشيشى براى او باقى نگذارده بودند . دور نيست كه سر او را هم بريده باشند .\r\nاز آن‌جا ما در كشتى نشسته به سمت استود روانه شديم . و شش هفته در دريا كشتىرانى نموديم تا به حال رسيديم . در اين مدت به واسطه بادهاى مخالف خيلى صدمه خورديم بعضىها به كلى بد حالت شده بودند و حالت يأسى براى ما دست داده بود ولى خدا تفضل نموده ما را در حفظ خود مصون داشت . و بالاخره رسيديم به فلاى از آن‌جا سر آنتوان كاغذهاى زياد به دوستان خود كه در انگليس بودند نوشته به توسط من روانه شد كه من از او مفارقت نمودم . او به سمت آلمان روانه شد كه به حضور امپراطور آلمان برسد . و من از آن جا به تكسل و از تكسل به فيرم و از آن‌جا به لاهه و از لاهه به فلشينك و از آن‌جا به دوو روانه شده در اواسط ماه سپتامبر در سال چهل و سيم سلطنت اعليحضرت ملكه و در سنهء 1601 ميلادى به آن‌جا رسيديم .\r\nشرح حالى كه ژرژ منو ارنيك از سياحت شرلى نوشته بود به اين\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nجا ختم مىشود . اكنون براى اتمام شرح اين سياحت بايد بپردازيم به مرقومات مصنفى كه اسم او معلوم نشده است و او هم تفصيل اين سفر را نوشته و صرف‌نظر از وقوعات روسيه نموده و كلام خود را به شرح ذيل امتداد مىدهد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nپذيرفته شدن سر آنتوان از رولف امپراطور ژورمانى\r\nسر آنتوان چون ديد كه مقصودش در روسيه حاصل نگشت با عجلهء هرچه تمام‌تر به سمت خاك آلمان روانه شد . ولى چون اطلاعات صحيحه نداريم بايد از سرگذشت او در اثناى راه صرف‌نظر نمائيم ، و از وقت ورود او به پراك آغاز كلام نماييم .\r\nچون امپراطور خبر آمدن او را شنيد امر كرد كه سيزده كالسكه براى او و سفير ايرانى و همراهان او به استقبال ببرند .\r\nنيز بيشتر از پنج هزار نفر براى تشريفات او به استقبال آمدند كه اغلب آنها سرهنگ و سلطان و نايب و مردمان ذى شأن و جمعى از نجبا بودند .\r\nسر آنتوان بدين قسم با تشريفات و با اين همراهان به شهر پراك ورود كرد . و در آنجا امپراطور پذيرايى ملوكانه از او نموده سر آنتوان مقصود مأموريت خود را اظهار داشت و مكتوبات را تقديم نمود .\r\nدر اينجا فى الحقيقه به فراخور شأن و اهميت مأموريت او رفتار\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nنمودند . منزل او و منزل سفير ايرانى را در خانهء قشنگى قرار دادند كه از دربار چندان دور نبود . جميع ظروف ميز آن‌ها مطلا بود و به اشكال مختلف برحسب رسم معموله مملكت .\r\nخلاصه سر آنتوان شش ماه در پراك اقامت كرد و در تمام اين مدت جز ضيافت و جشن و تشريفات دربار چيزى نديد و هر كجا كه مىخواست برود كالسكه‌اى از جانب امپراطور به او داده مىشد كه شش اسب داشت . شخص ايرانى هم همچنين ولى سر آنتوان رتبهء اول را داشت و طرف مرحمت مخصوص بود و همين امر مكرر اسباب نزاع و نفاق ميان آن دو نفر شده بود . زيرا كه سفير ايرانى شخص بسيار مغرور و جلال دوستى بود و مكرر از غرور و نخوتى كه داشت تحريك شده به واسطهء بعضى اظهارات و دسايس و حيل مخفيه انواع اسباب چينيها را مىكرد كه سر آنتوان را از نظر بيندازد . و همهء اين دسايس بالاخره واضح و هويدا گشته و چنان‌كه بعدها خواهيد ديد پادشاه همان سفير انتقام اين اعمال را از او كشيد و بر عزت سر آنتوان و خجلت آن شخص افزوده شد .\r\nخلاصه سر آنتوان با كمال عزت و احترام و با تشريفات كامله از امپراطور مرخصى گرفته از آن‌جا به نورمبرگ آمد .\r\nاهالى آن شهر پذيرايى بسيار خوبى از او نموده ، ظاهر ساختند كه تا چه اندازه احترام و عزت از او مىنمايند . و بعد از جشنهاى با تجمل و پيشكش‌هاى گرانبها تا چهار روز جميع مخارج او را متحمل شده و در وقت عزيمتش دو پيالهء طلا پيشكش دادند يكى به آنتوان و ديگرى به سفير ايرانى . اندرون پياله قشنگ‌تر از بيرونش بود زيرا كه طلاى خالص بود . از نورمبرگ بيرون آمده رسيد به شهر اگوستا در آن‌جا هم\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nپذيرايى خوبى از او به‌عمل آمد . و از آن‌جا به مونيك آمد و دوك باوير در آن‌جا مهمان‌نوازى زياد از او نمود . از مونيك به اينش بروك آمد كه پايتخت باشكوه اطريش است . و از آن‌جا ترنت و از ترنت به رم روانه شد . در جميع اين امكنه بيش از ترقب خود طرف مهربانى واقع شد .\r\nدر رم سفير ايرانى با او در باب سبقت مجددا به نزاع درآمدند و سر آنتوان به‌طور وضوح به او گفت كه اگر تاكنون متحمل غرور و رفتار بىشرمانهء شما شده‌ام محض پيشرفت مذاكرات و حصول مقصود مأموريت بوده است و صبر بيش از اين ممكن نيست ولى شما تمام مساعى خود را براى عدم پيشرفت اين مأموريت به‌كار برده‌ايد و بيشتر جلال و مقاصد شخصى خود را در نظر داشته‌ايد تا سمت و رتبه سفارت خودتان پس از اين به بعد دانسته باشيد كه همهء حركات و اعمال شما را يادداشت خواهم كرد . بلكه همهء كلمات و حركات و اعمال شما را در مدنظر خواهم داشت و بايد بدانيد كه من رئيس شما هستم و كارى نمىكنم كه شايستهء من نباشد چه از حيث نجابت فطرى خود و چه به ملاحظهء شأن اين مأموريت .\r\nسفير ايرانى بعد از شنيدن اين ملامت‌ها چون نه طاقت صبر داشت و نه جرأت انتقام ، عليهذا به‌طور قهر و رنجش از سر آنتوان مفارقت كرد و به سمت ايران روانه شد و در راه انواع دسايس و تدابير را مىنمود كه سر آنتوان را مقصر قلم دهد . و همهء وسايل را گرفته از غرور و نخوت يا شيطنت خود با اظهارات و تهمت‌هاى كاذبانه همراهان خود به‌كار برد كه ميانه سر آنتوان با پادشاه را به هم بزند ولى مثل اشخاصى كه براى ديگران چاه مىكنند و خود ميان آن مىافتند\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاين ايرانى بدبخت هم به گمان اين‌كه سر آنتوان را خانه خراب كند خانه خود را خراب كرد .\r\nچون به دربار آمد در حضور مستر رابرت شرلى جميع تفصيلات سفر خود را نقل كرد و با زبان پر سم خود انواع تهمت‌ها را به سر آنتوان زد . رابرت شرلى با عباراتى كه شايستهء خود و برادرش بود از پادشاه تمنا كرد كه تحقيق مختصرى در اين باب به عمل و خود از جانب برادرش وكالت نمايند .\r\nچون اين تمناى او قبول شد او به‌طورى كه دروغ‌هاى سفير ايران را مدلل كرد و او را شرمسار ساخت كه پادشاه ديد او در مأموريت خود كوتاهى كرده است و در اين مواقع مهمه طورى رفتار كرده است كه بر خلاف شرافت پادشاه ولينعمت خود بوده است بلكه اسباب عدم پيشرفت مأموريت گرديده و تهمت‌هاى او از روى غرض و كذب بوده است .\r\nبنابراين پادشاه فرمود كه در حضور رابرت شرلى كت‌ها و زبان او را بريدند . پادشاه از رابرت شرلى پرسيد كه براى كشيدن انتقام برادرت بيش از اين چه مىخواهى ؟\r\nاو جواب داد كه من از اين عذابها كه به اين شخص داديد خوش ندارم . اين‌قدر را كه كرده‌ايد بيش از ميل من است .\r\nبعد از آن براى آن ايرانى بدبخت توسط نمود و ايرانى تمنا مىكرد كه اگر شاه مىخواهد در حق من ترحمى بكند بفرمايد سر مرا هم ببرند .\r\nبدين قسم جان و غرور آن ايرانى بدبخت به انتها رسيد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nدر بيان سفر سر آنتوان شرلى به اسپانيا و پذيرايى كه از او شد\r\nانسان را نظر به عقل و جسم او كه مانند آسمان و زمين است به يك عالم تشبيه كرده‌اند كه يكى از آنها قابل زوال و ديگرى جاويد است .\r\nپس طلا و نقره كه ( سنت برنار ) آنها را خاك براق مىنامد و جزو تمولات عقل نيست بلكه وجود شريف آن احسان و پاكدامنى است كه عقل به واسطهء آن آتش شهوت و طمع را كه در طبيعت انسانى موجود است و او را به بلاياى عظيمه مبتلا مىنمايد خاموش مىكند .\r\nو انسان را در تحت زمان عقل سليم درمىآورد و به واسطهء خواص مقاصد خود بال و پر گرفته پرواز مىنمايد و به‌سوى ديگر مجذوب شده تجملات و عيش‌ها و نعمات دنيوى را نمىبيند . يا عظمى به آن نمىگذارد و بر جميع آن چيزهايى كه حواس پست انسان و ميلهاى كج او به آنها مايل است به‌نظر تحقير مىنگرد بدين واسطه است كه عقل زمام نفس را به دست گرفته و پاكدامنى را هادى خود مىنمايند\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nو جميع مقاصد و خيالات انسان را به‌طورى در تحت نظم و انتظام درمىآورد كه نمىگذارد از نفس كار ناشايسته و ناپسندى ناشى شود بلكه عقل و جسم دست اتحاد و اتفاق را به‌هم داده از ميان جريان عمر مىگذرند و در تمام مقاصد و آرزوهاى خود خداشناسى و قناعت و عدالت را ظاهر مىسازند و محترم بلكه شايستهء به شباهت خالق واقع مىشوند . آن‌وقت مانند اسير بستهء به يك مكان يا مملكتى نمىشوند و به تن‌پرورى و خوش‌گذرانى در وطن گرفتار خواب نمىشوند . بلكه براى ازدياد و تجربهء خود و مزور ساختن عقل و معتاد ساختن جسم به زحمات و مشقت و مثمر نمودن زندگانى به واسطهء اعمال محسنه جلاى وطن مىنمايند و راه غربت را پيش مىگيرند و حصول مقاصد حسنهء خود را بالاتر از زندگى و آرزوى ديدار دوستان و عزيزان مىپندارند . فى الواقع به استعانت و يارى خداوند متعال اين قسم اشخاص چه يادگار بزرگى از خودشان باقى مىگذارند . و بايد سرمشق اخلاف بشود . مثلا پولس اميليوس و پوپليوس كرنيليوس سيپيون از اين قبيل اشخاص بودند .\r\nاين اشخاص محض حفظ وطن خود به ضديت پرسيوس و آنىبال پرداخته و مملكت خود را از آن مخاصمين خطرناك مستخلص ساختند . و گذشته از رشادت و رياست و تدابير صائبه و اقدام و انجام محاربات به محسنات اخلاق نيز مزين و حتى در فتوحات خود به خصوص در هنگام زندگانى معمولهء خود طورى قانع و پاكدامن و درست‌كار بودند كه بعد از اتمام محاربات وقتى به رم مراجعت مىكردند از جميع ممالك خارجه مردم به آن شهر مىرفتند براى اينكه آن را ببينند و اظهار احترام بنمايند و اين قبيل اشخاص را ما فوق\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nجنس بشر مىدانستند .\r\nالحال كه من زمان عزيمت سر آنتوان شرلى را از انگليس و اقدامات بزرگى را كه او نموده است و شرح مفصل آن در اين محل ممكن نيست در نظر مىآورم ، تحير براى من دست مىدهد كه نه حب وطن كه براى هركس طبيعى است و نه پذيرايى خوبى كه براى او تهيه ديده بودند آرزوى دوستان اثرى بر خاطر او نكرد و او را از خيالات خود منصرف نمود و جميع هم او مصروف است كه به مقاومت دولت عثمانى بپردازد و خدمتى به مذهب عيسوى كه در واقع محرك جميع اقدامات و اعمال او بود بنمايد . همچنين وعدهء خود را كه به پادشاه ايران كرده است به‌جا بياورد و خيالات همجوار را كه دشمن دولت عثمانى هستند محرك شود . و فى الواقع اميد است كه عنقريب ستارهء درخشيدهء سلطنت عثمانى تيره‌وتار گردد .\r\nپس بعد از شرح مسافرت او در روسيه و آلمان و ساير ممالك بپردازيم به شرح سياحت او در اسپانيا .\r\nسر آنتوان در اين مملكت بعد از اين‌كه مورد عزت و احترام زياد از جانب دربار گرديد و نامه‌هاى خود را تقديم نمود بر شئونات و تشريفات او افزودند و منزل عالى تهيه و تدارك خوب هم براى او و هم ملتزمينش فراهم آوردند .\r\nخلاصه هيچ نقصانى نبود و جميع آنچه براى خشنود ساختن يك نفر مهمان محترم لازم و براى شأن چنين شاهزادهء عالى رتبه‌اى شايسته بود فراهم آوردند . ولى سر آنتوان به خوش‌گذرانى در دربار اكتفا نداشت و در ميان جشنهاى آن سلطنت خوش‌اقبال دچار خواب غفلت نبود بلكه تمام اوقات و حواسش مصروف مأموريت خود بود\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو اوقاتى را كه به محاوره و مذاكره و معاهده نمىگذارندند ضايع مىپنداشت و عقل پر كار او راحتى به جسم او نمىداد و كمال عجله داشت كه برادر خود را كه در واقع مانند گرو پيش پادشاه ايران گذاشته بود مستخلص سازد . ولى عمدهء مقصود اين بود كه ممالكى را كه دولت عثمانى مسخر نموده بود آزاد و در مذهب خود مختار نمايد و حال آن‌كه در آن مملكت كليساهاى عيسوى و معابد حضرت عيسى مبدل به مساجد گرديده است .\r\nاندك مدتى بعد از ورود او به اسپانيا پادشاه او را شواليه والامقام ( سنت ياگو ) قرار داد و او را رئيس سفاين خود براى جنگ با عثمانى نمود و منتهاى مهربانى و محبت را به شخص او و كمال اهميت را به امور مأموريت او داده و سر آنتوان به مجرد اين‌كه موقع مناسبى به دست مىآورد براى حصول مقصود ، اقدامات و تدابير مىنمود و هيچ موقعى را از دست نداده خيالات اين پادشاه جوان را به جنگ محرك مىگرديد .\r\nپادشاه اسپانيا بدين قسم احترامات زياد به او مىگذاشت . و همچنين نجبا از او مهمان‌نوازى خوب كردند ولى شخصى كه سر آنتوان او را از اسيرى خلاص كرده بود كارى كرد كه جان سر آنتوان به معرض خطر درآمد .\r\nسه نفر در جنگ اسير شده بودند و سر آنتوان وجهى داده آنها را آزاد كرد و چون محبوسين آزاد شدند سر آنتوان اميد داشت كه بتواند پول خود را دست بياورد و دو نفر از آنها كمال بستگى را به سر آنتوان به هم رساندند و جايزهء سپاس را به‌جا مىآوردند . ولى سيمى كه شخص ناسپاس و نمك‌ناشناس بود در عوض دادن پولى كه سر\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nآنتوان بر استخلاص او داده او را مسموم ساخت .\r\nاين سم به‌طورى بر او اثر كرد كه موهاى سر و ناخنهايش ريخت ولى مقصود شيطنت او حاصل نگرديد زيرا كه بعد از اندكى سر آنتوان شفا يافت و خداوند عالم دوباره صحت و سلامتى به او عطا نمود .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nسفر سر آنتوان در عثمانى و محبتى كه او به يك نفر تاجر انگليسى ساكن ( ليزبن ) نموده است\r\nچون عهد لشگركشى به خاك عثمانى برقرار شد ، بناى تهيه و تدارك جنگ كردند و از هرطرف سربازهاى بحرى و برى گرفتند . آذوقه و اسلحه جمع كردند . به تجهيز سفاين پرداختند . جمعى براى رياست قشون و مناصب عسگريه داوطلب شدند . سرهنگان و سلطانها و نايب‌هاى جديد برقرار گرديد . در جميع اين تداركات سر آنتوان سمت رياست داشت .\r\nبالجمله فرمانى صادر شد به اين مضمون كه او سركردهء كل قشون بحريهء اسپانيا كه عبارت بود از دويست كشتى بزرگ گذشته از سفاين كوچك كه مخصوص حمل‌ونقل آذوقه و سى هزار سرباز برى ، منصوب گرديد .\r\nچون همهء اين تداركات به انجام رسيد سر آنتوان به دربار رفته\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمرخصى گرفت . پادشاه بعد از التفات‌هاى زياد از گردن خود جواهر گران‌بهايى كه در يك طرف آن صورت فليپ پدر خود بود و طرف ديگر صورت خود پادشاه برآورده به سر آنتوان داد و گفت هروقت بر اين نگاه كنى مرا به‌خاطر بياورد .\r\nسر آنتوان با كمال تشكر و فروتنى آن را گرفته كه تا عمر دارم ممكن نيست كه اين يادگار عزيز را از جان خود دور كنم .\r\nبعد از اينكه جميع تشريفات و تعارفات مفارقت به انجام رسيد سر آنتوان با كمال عجله عازم ويزين شد و قشون او در آنجا منتظر احكام او بود . در آن‌جا هم پذيرايى بسيار ملاطفى از او نمودند ولى باد مساعد و تعجيل امور فرصت تحمل و انتظار نداد . ولى قبل از اين كه امتداد كلام نماييم بىانصافى است اگر توجهى را كه او در حق يك نفر تاجر انگليسى كه اسم و اعتبار او در لندن معروف است ظاهر ساخت اظهار نكنيم . فىالواقع سر آنتوان در تمام مسافرت خود جد مخصوصى داشت كه به مدد جميع درماندگان برسد خاصه در صورتى كه هموطنان او باشند .\r\nاين تاجر بر خلاف قوانين و عادات اسپانيا دوازده هزار دوكا طلاى مسكوك اسپانيا بار كشتى كرده بود كه به مملكت انگليس ببرد .\r\nمفتشين و مأمورين دولت از اين امر مطلع شده تمام آن وجه را ضبط نمودند . و چون اين مسئله قدغن بود به قوانين مملكت حق داشتند كه كليه را تصرف نمايند .\r\nتاجر كمال تشويق و پريشانى را از اين اتفاق به‌هم رسانيده زيرا عمدهء تمول او همان بود و با كمال اضطراب و حزن به سر آنتوان متوسل شد و كيفيت خود را اظهار داشته از او تمنا كرد كه توسط\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nنمايد . و مىگفت كه اگر اين مبلغ گزاف از دست ما برود اسباب هلاكت خودم و عيال و اطفالم خواهد شد . و مىگفت در عوض از اين مبلغ هرچند بخواهيد تقديم خواهم كرد و تا عمر دارم تمام مايملك خود را از شما خواهم دانست .\r\nسر آنتوان از بدبختى تاجر به ترحم درآمده مستحفظين اين مبلغ گزاف را طورى مفتون ساخت كه كليهء آن مبلغ را گرفته به تاجر مسترد نمود . بدون اينكه دينارى از آن طمع نمايد . و تاجر با منتهاى مسرت به سمت مملكت خود عازم شد .\r\nاندكى بعد از اين واقعه سر آنتوان فرمود كه لنگر بردارند و به واسطهء باد مساعد به زودى پيش رفته ممالك اسپانيا و پرتغال از نظر او محو شد .\r\nدر اين‌جا بايد شرح سفر سر آنتوان را به ختم برسانيم زيرا كه اطلاعات درستى نداريم و او را بسپاريم به امان خدا كه هميشه حامى و حافظ اقدامات حسنه است .\r\nمصنف در اين‌جا كلام خود را ختم مىنمايد ما نيز در باب بقيهء سرگذشت‌هاى او به ترتيب اطلاع نداريم . ولى وقايعى كه از سرگذشت‌هاى او معلوم گشته از قرار ذيل است .\r\nدر سنهء 1604 اين شخص خارق‌العاده از جانب امپراطور آلمان به سمت سفارت نزد پادشاه مراكش فرستاده شد . شرح مختصرى از اين سفارت در سياحت‌نامه‌اى كه موسوم است به سياحت‌هاى پورچاس نگاشته شده است . كه بعضى حالات و اخلاق سر آنتوان به خوبى معلوم مىسازد .\r\nگويد : در اين اوقات يعنى در اوايل ماه اكتبر سر آنتوان شرلى به\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nسمت سفارت از جانب امپراطور ژرمنى نزد پادشاه مراكش به صافى وارد شد . خدم و حشم او با جلال‌تر از مردمان متعارفى بود . ولى به مقتضاى عظم مأموريت خود جلال نداشت .\r\nميان همراهان او مردم قابل يا مشهور نبودند و من حيث المجموع سيزده نفر بودند . از هركدام از ملل عيسوى يك نفر همراه داشت كه براى ترجمهء السنه معطل نماند . از آن جمله شخصى بود موسوم به سر ادوين ريچ كه شخص خوشرفتارى بود و به هرجايى كه رفت از او خوب گفتند . اعتبار خود را به قرض كردن زياد ضايع نكرده بود بلكه به قدر كفاف مال و مكنتى داشت كه موافق شأن و رتبهء خود گذران كند .\r\nسر آنتوان كه آن‌وقت سفير كبير ناميده مىشد چهار ماه در صافى اقامت كرد و درب خانهء خود را براى همگى گشاده جميع تجار عيسوى را متصل به شام و نهار دعوت مىكرد . و براى اين مخارج از يهوديها پول قرض كرد كه در مراكش پس بدهد ولى به تنزل بسيار گزاف تقريبا تومانى پنج هزار تنزيل در سال مىداد . همچنين از يك نفر تاجر انگليسى كه مدعو به شام بود با دو سه كلمه گفتگو سفينه را خريد كه صد و شصت تن بار برمىداشت با جميع بار آن‌كه گندم بود و دو هزار ( انس ) نقد بيعانه داد و مقرر شد كه بعد از ورود به مراكش به فاصلهء ده روز اگر مابقى پول را ندهد حقى بر مبيع نداشته باشد . ولى قبل از اين‌كه پيش برود عبد الملك به واسطه خيانت‌هاى سربازهاى خود از فاس مراجعه مىكرد .\r\nبنابراين پادشاه فاس به سمت مراكش به قدر چهار روز راه پيش رفته قصبه را كه بندرگاه است موسوم به ( سالى ) محاصره كرده تصرف\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nنمود . ولى قلعه آن را نتوانست تسخير نمايد . و رئيس قلعه به مولوى ابو الفرس كاغذ نوشت كه اگرچه شهر از دست رفته است ولى قلعه را براى خود نگاه خواهم داشت مشروط بر اين‌كه سه هزار چارك گندم و پنجاه نفر سرباز براى امداد بفرستيد .\r\nابو الفرس كه منتهاى ميل را به حفظ آن قلعه داشت و چون شنيده بود كه سر آنتوان يك كشتى گندم خريده است به او كاغذى نوشته و خواهش كرد كه كشتى خود را به ( سالى ) بفرستد و گندم را در آن‌جا تحويل بدهد كه براى سربازهاى او و اهل قلعه به مصرف برسد .\r\nسر آنتوان ميل داشت كه به پادشاه خدمتى كرده باشد .\r\nبنابراين كاپيتان و تاجر آن كشتى را حاضر كرده امر كرد كه به سالى بردند و پول كليهء گندم را به آنها داده آنها را روانه كرد . ولى قبل از رسيدن آنها قلعه را تسليم كردند . و كاپيتان و تاجر كشتى نه پياده شدند و نه گندم فروختند و به صافى مراجعت كردند .\r\nدر اين اوقات پانصد نفر در تحت رياست دو نفر صاحب‌منصب به استقبال سفير كبير فرستاده شد و سر آنتوان به هريك از آنها هديهء خوبى داده اظهار مهرومحبت زياد كرد . سربازها از اين جهت منتهاى بستگى را نسبت به او به‌هم رساندند و او را زياد محترم مىداشتند به طورى كه آن دو نفر صاحب‌منصب در هدايت سفير كبير به مراكش تعويق و مسامحه نموده سربازها همين‌كه ديدند سر آنتوان ميل رفتن دارد ، براى ظاهر ساختن ميل خودشان به سر آنتوان از تبعيت صاحب منصبان خود عاصى شدند و دو نفر از آدمهاى آنها را كشتند كه آنها را به تعجيل وادار كنند .\r\nبعد از چهار ماه اقامت در صافى و التفات‌هاى زيادى كه نه تنها در\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nحق هموطنان خود بلكه در حق اهل هلند و فرانسه و اسپانيا نمود و طرف حيرت زيردستان خود گرديد ، عازم شده به مراكش رفت و در آن‌جا با كمال تجمل پذيرفته شد . در وقت اقامتش در صافى و در اثناى راه كاغذهاى زياد از پادشاه رسيد كه اقدامات حسنهء او را نهايت تعريف نموده و شجاعت‌هاى برى و بحرى او را توصيف مىكرد .\r\nخلاصه جميع رسوم و آداب و تعارفات را به كار مىبرد كه اسباب رضايت‌خاطر سر آنتوان را فراهم بياورد .\r\nدو روز بعد از ورود به مراكش پادشاه تهيه و تداركى براى مهمانى دربار ديد و سر آنتوان به‌قدرى كه مجال و اعتبار پيش تجار ايرانى داشت البسه و مخلفات براى همراهان خود فراهم آورده به مهمانى رفت .\r\nدو نفر از اسپانياييها از لياقت و حالات حسنه سر آنتوان به‌طورى حالت اخلاص و تحير به‌هم رساندند كه در خدمت‌گذارى او و دادن پول با هم رقابت مىورزيدند .\r\nخلاصه به قدر كفاف از همراهان خود همراه برداشته سوار اسب شده به عمارت سلطنتى رفت و در جايى هم كه پسرهاى پادشاه از اسب پياده مىشوند او پياده نشد . بلكه سواره به ميان عمارت سلطنتى رفت ، و در اين‌جا پادشاه سلام مىنشيند و اكابر و اعاظم او در همين محل به حضور او مىرسند . چون به حضور پادشاه رسيد پادشاه نامه‌هاى او را با التفات و لطف مخصوصى قبول كرد و با خود او با كمال احترام و عزت رفتار نمود نه تنها پادشاه اظهار توجه نمود بلكه جميع امنا اظهار مهربانى نمودند .\r\nخلاصه مرخصى گرفته امنا او را تا آن‌جايى كه سوار اسب شد\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمشايعت كردند .\r\nپنج روز بعد سر آنتوان شرلى آمد ، كه به حضور برود و خيال داشت كه مانند روز قبل سواره داخل شود ولى ديد كه در جلو در زنجيرى آويخته‌اند كه مانع از دخول باشد .\r\nچون شرلى ديد كه اين زنجير را فقط براى ممانعت او آويخته‌اند از اسب پياده نشد . بلكه نهايت افسرده‌خاطر گشته مراجعت كرد . چون ابو الفرس اين مطلب را شنيد فورا سه نفر از صاحب‌منصبان خود را پيش سر آنتوان فرستاد كه در اين باب توضيحات به او بدهند . ولى سر آنتوان اظهار كرد كه اين بىاحترامى نسبت به شخص من نيست بلكه به شخصى است كه مرا به اين‌جا فرستاده است . و پادشاه ولىنعمت من كه امپراطور باشد مىتواند تلافى اين بىاحترامى را بنمايد و خواهد نمود . و اگرچه سر آنتوان در اين‌وقت در تحت اختيار ابو الفرس بود ، هيچ ترسى و واهمه نداشت و مىدانست كه آن شخصى كه او را فرستاده چه‌قدر عظمت دارد و اگر به او بىاحترامى جزئى شود مسلما انتقام او را خواهد كشيد .\r\nآن سه نفر صاحب‌منصب تقصير را به گردن دربان پادشاه گذاردند و گفتند كه اگر بخواهيد سر او را پادشاه خواهد بريد تا رضايت‌خاطر شما حاصل شود .\r\nخلاصه يك ساعت وقت براى تسكين غضب او صرف نموده او را دوباره به عمارت بردند و دربان را كتك زده و به حبس انداختند از آن به بعد ديگر مانعى براى دخول او به عمارت نبود .\r\nدر مدت توقف او در مراكش كه پنج ماه طول كشيد « ابو الفرس » مكرر به او در خلوت محاوره نمود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nگويند كه مقصود اين محاورات آن بود كه « ابو الفرس » مىخواست سلطنت خود را از دست دو برادران خود كه چشم بر آن داشتند ايمن و محفوظ دارد . ديگر اين‌كه ضربت سختى به دولت عثمانى وارد آورده عثمانيها را از الجزاير و تونس بيرون كند .\r\nسر آنتوان با كمال رضايت از ابو الفرس و خشنودى عازم شد و دو نفر پرتغالى از ابو الفرس خريد به قيمت صد و پنجاه هزار اونس كه معادل ده هزار ليرهء انگليسى مىباشد .\r\nاين دو نفر قريب شانزده ماه در مراكش اسير بودند . يكى از آنها پسر فرمانفرماى هند مشرقى بود و ديگرى پسر يكى از نجباى پرتغال .\r\nبراى پسر فرمانفرماى هند سه دفعه از هندوستان پول فرستاده بودند كه او را بخرند ولى دو دفعه انگليسيها كشتى را گرفته و پول را برده بودند و يك دفعه اهل هلند ؛ زيرا كه ما در آن‌وقت با دولت پرتغال در جنگ بوديم . اما براى ديگرى برادرش يا نتوانست يا نخواست كه چنين مبلغ گزافى را بدهد .\r\nيكى از پيشخدمت‌هاى پادشاه مراكش با او همراهى كرد كه از دريا به صافى بياورد و آن جوان در وقت مفارقت كلاه خود را برداشته به نزد آن پيشخدمت انداخت با يك جواهر بسيار گران‌بهايى و به نوكرهاى آن شخص هم انعام زياد داد و چون راهها خطرناك بود چهارصد نفر تيرانداز در تحت رياست عبد الله سينكو همراه او گمارده بودند .\r\nاين صاحب‌منصب اصلش از اهل پرتغال بود كه مسلمان شده است . در اين مورد چه به نصيحت ديگران و چه به ميل خود مايل گرديد كه دوباره وطن خود را ببيند . و همان شب به كشتى « سر ادوين\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nريچ » داخل شد . كشتى لنگر برداشته به سمت اسپانيا روانه شد ولى كشتى « سر آنتوان » در لنگرگاه باقى ماند .\r\nعزيمت اين شخص براى ما مضر واقع شد و آن را از چشم سر آنتوان ديدند . سر آنتوان پنج نفر از آدمهاى خود براى ابتياع آذوقه به ساحل فرستاده آدمهاى حكومت آنها را گرفته حبس كردند و زنجير كرده به مراكش فرستادند ولى بعد آزاد كردند .\r\nسر آنتوان كاغذى به پادشاه نوشته برائت ذمه حاصل كرد و از جهت دستگيرى آدمهاى خود شكايت نمود . و پس از عزيمت آن كشتى ، چهار روز در لنگرگاه باقى ماند و مىخواست آنقدر بماند تا پنج نفر آدمهاى خود را مستخلص نمايد .\r\nولى در اين اثنا از ساحل يكى از دوستان « سر آنتوان » كاغذى به او نوشت و اطلاع داد كه ماندن او در بندر خطرناك است . و بعضى سفاين جنگى هلند در آن حوالى هستند و اگر آنها بيايند به بندر و آن دو نفر را در كشتى سر آنتوان پيدا كنند ، مسلما آنها را دستگير خواهند كرد . گذشته از اين گماشتهء يك نفر تاجر مبلغ سى و پنج هزار نقره به سر آنتوان وعده كرده بود كه او را از آن مملكت نجات داده در كشتى خود بگذارد و ببرد .\r\nولى چون پول نقد نداشت آن دو نفر پرتغالى متعهد شده بودند كه به مجرد ورود به « ويزين » آن مبلغ را هم ادا كند . پس اگر خود آن دو نفر گرفتار مىشدند ، اين مبلغ هم از ميان مىرفت .\r\nچون اين كاغذ به سر آنتوان رسيد او عازم شد و روز بعد ابو الفرس كاغذى به او نوشته آدمهاى او را مستخلص نمود .\r\nشرح اقامت سر آنتوان شرلى به اينجا ختم مىشود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدر باب سياحت‌هاى آتيهء او شرحى در دست نيست اما از كتاب « دادسورث » موسوم به سياحان انگليس و اسپانيول كه در سنهء 1630 چاپ شده در باب انگليسيهايى كه در 1625 در دربار اسپانيا اقامت داشتند اشاره نموده گويد :\r\nعالى رتبه‌ترين اين انگليسيها سر آنتوان شرلى مىباشد كه خود را لرد سلطنت رم مىخواند و از پادشاه رم سالى دو هزار دوكا مواجب دارد ولى به واسطهء خراجى او اين مبلغ چيزى نيست . اين شخص در امور دولتى مدبر غريبى است و به واسطهء لشگركشىهاى بحرى اقدام به حمله و خراجى وطن خود مىنمايد و اگر بخواهيم كارهاى او را به تفصيل بنگاريم يك جلد تمام خواهد شد .\r\nمعلوم نيست كه غرض از اين لشگركشيهاى بحرى چيست و هيچ حدسى در اين باب نمىتوان زد و چنين تهمت مبهمى از جانب چنان شخص متعصبى اهميتى ندارد و واضح است كه عقيدهء او در حق شخص شجاع و جوانمردى مثل سر آنتوان شرلى عظمى نبايد داشته باشد .\r\nتشريفات و عزت و احترامى كه در مملكت خارجه نسبت به سر آنتوان به‌عمل مىآمد اسباب حسد و رنجش‌خاطر « چمس اول » پادشاه انگليس شد و به او امر نمود كه به خاك انگليس مراجعت كند ولى شرلى مصلحت ندانست كه اطاعت كند . از قرار نوشته گرانژه او در سنهء 1630 در اسپانيا فوت كرد .\r\nشرح‌حال اين شخص جوانمرد بزرگ‌منش را به قدرى كه توانستيم جمع كنيم از اين قرار بود كه ذكر شد . از وقايع زندگانى معلوم مىشود كه اين شخص فى الواقع براى اعمال شجاعانه خلق شده بود . در\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nزمانىكه او متولد شد خيالات عاليهء شواليه‌ها هنوز باقى بود و اين شخص رشادت شخصى را با دانش و فضل مملكت‌دارى و لياقت پولتيك‌دانى توأم مىكرد و به واسطهء شمايل موقر و صورت با مناعت و حركات و رفتار با تشخص خود قدرت غريبى در جذب قلوب داشت .\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nشرح‌حال سر رابرت برادر سر آنتوان شرلى\r\nشخص ديگر از خانوادهء شرلى كه بايد تفصيل حال او را در اين‌جا بنگاريم « سر رابرت شرلى » مىباشد . سرگذشت‌هاى او هم اگرچه به سرگذشت‌هاى برادرش نمىرسد معهذا كمال عجايب و غرابت را دارد .\r\nمستر نيكلسن در نگاشتن [ شرح‌حال 
  ] شرلىها مىنويسد كه سر رابرت شرلى در سنهء 1564 متولد شده است . ولى معلوم نيست كه در اين باب چه سندى در دست دارد و احتمال كلى مىرود كه اين تاريخ از روى اشتباه بوده باشد . او [ از 
  ] چند كلمه‌اى كه در پايين يك صورت او نوشته شده است ، معلوم مىشود كه او در 28 ماه سپتامبر [ 1690 
  ] داخل شهر رم شد . در صورتىكه 28 سال داشت از اين معلوم مىشود كه سنهء تولد او 1581 بوده است .\r\nبراى استدلال اين امر شهادت سر آنتوان نيز در كار است . او در سياحت‌نامهء خود به ايران كه در سنه 599 واقع شده نوشته است كه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمن برادر خود را همراه داشتم كه بسيار جوان بود و به واسطهء محبتى كه نسبت به من داشت راضى به مشقت سفر گرديده فىالواقع خيالات حسنه و عاليهء او ، او را مشوق گرديده بود كه در اوايل عمر خود به كارهاى بزرگ و اقدامات معظّمه اقدام نمايد .\r\nمسلم است كه اگر برادر او در سنه 1564 متولد شده بود در اين وقت سى و پنج ساله مىشد و سر آنتوان چنين ذكرى در باب او نمىنمود و خود سر آنتوان در آن‌وقت بيشتر از سى و شش سال نداشت .\r\nفىالواقع از سياحت‌نامهء سر آنتوان چنين معلوم مىشود كه سر رابرت خيلى جوان بوده است و برادر بزرگش در وقت عزيمت از ايران لازم دانست كه به او بعضى نصايح در باب تحصيل علوم و تهذيب اخلاق بنمايد . و خود سر رابرت در باب اوقات زندگانى خود صحبت داشته گويد كه چندان سنى نداشتم . از طرف ديگر هربرت كه در وقت فوت سر رابرت در سنهء 1627 پيش او بود نوشته است كه او پير شده و از كار افتاده بود و در وقت فوتش هنوز به سن 63 سال نرسيده بود .\r\nاين حرف هربرت را با عقيدهء ما نمىتوان مطابق كرد . مگر در يك صورت و آن اين است كه آب و هواى مشرق زمين زودتر از وقت طبيعى اسباب پيرى او گرديده باشد . اگر كتيبهء صورتى كه ذكر نموديم صحيح باشد مسئله حل شده است . اگر هم صحيح نباشد ، باز دلايل زياد در كار است و مدلل مىسازد كه بعد از سنه 1564 متولد شده است .\r\nيك اشتباه ديگرى هم در شرح‌حال اين جوان به‌هم رسيده است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدر تاريخ استو نوشته شده است و بيگرو و ساير مورخين هم تكرار نموده‌اند كه سر رابرت شرلى قريب به شانزده سالگى يعنى در سنه 1596 اقدام به سفر نمود و در خدمت چندين پادشاه و شاهزادهء عيسوى تا پنج سال خدمت كرد به‌خصوص در تحت حكم ردلف امپراطور رمن او را به سفارت فرستاد . و او در اين مأموريت به‌طورى با تدبير و درست‌كارى اقدام نمود كه به او لقب لردى سلطنت داده شد . بعد از آن به ايران رفت و ده سال در ايران خدمت كرد .\r\nاين قول به هيچ‌وجه صحيح نيست . فرضا بگوييم كه سر رابرت در سنهء 1596 شروع به خدمت كرده باشد . چگونه ممكن است كه در عرض پنج سال به چندين نفر شاهزادگان و سلاطين عيسوى خدمت كرده بعد به ايران رفته باشد . در صورتىكه مدلل و مبرهن است كه او در سنهء 1599 با برادر خود به ايران رفت .\r\nنيز واضح است كه قبل از رفتن به ايران سمت لردى سلطنت رم را نداشت . زيرا كه فرمان اين شاه به تاريخ 1609 مىباشد . به عقيدهء من اين اشتباه جهت آن است كه سر آنتوان را با سر رابرت اشتباه كرده‌اند و فىالواقع سر آنتوان است كه از زمان مذكور اقدام به سفر نموده و از جانب امپراطور در سنه 1604 به سفارت فرستاده شده است چنان‌كه در شرح سابق ذكر شد .\r\nپس هيچ شك و شبهه‌اى نيست كه سفر ايران اول اقدام سر رابرت شرلى مىباشد . چنان‌كه ذكر شد سر آنتوان برادر خود را نزد شاه عباس مانند گرو باقى گذاشت و اين امر را خود شاه عباس طالب شد .\r\nسر آنتوان در اين موقع توسطى براى برادر خود نموده است و شرحى از آن را در سفرنامهء خود با عبارت‌پردازى كه رسم اوست\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمىنگارد .\r\nقبل از اين‌كه من جواب اين اظهار با توجه و لطف‌آميز پادشاه را بدهم برادر من كه هميشه اوقات خيالاتش مصروف به اعمال عاليه بوده است قصد اقامت نمود . فىالواقع به واسطهء نيكى ذات و حسن مقاصد از اوان طفوليت مشغول به تحصيل علوم عاليه بود نه مثل اشخاصى كه لقب و اسم يا شهرتى دارند و به همين اكتفا كرده اوقات خود را در بيكارى و لهوولعب مىگذرانند . بلكه او تمام مساعى خود را به كار مىبرد كه جوهر ذات خود را ظاهر سازد و طبيعت ضعيف انسانى را براى مقاومت با طوفان بخت قوت دهد و كلمات مردمان بزرگ را ياد گيرد زيرا كه خيالات آنها طورى است كه ضعف شعور و كفايت انسان او را مانع است . از اين‌كه به صراحت طبع آنها را ملتفت شود و هم خود را فقط براى امور خيريه به‌كار مىبرد و از اعمال شنيعه هميشه احتراز مىجست و اگرچه مىتوانست بر نجابت خود تفاخر كند و نژاد او كمتر از هيچ‌يك از نجبا نبود . معهذا اين قسم امتيازات را كه ناشى از عقل خود انسانى است جزو هنر خود نمىدانست . هميشه سعى مخصوصى داشت كه شايستهء القاب عاليه باشد و تمول و داشتن مزخرفات يا فقر را مناث بر لياقت يا عدم لياقت شخصى نمىدانست . در انجام اعمال خيريه عزم جزم زيادى داشت و از هيچ قسم خطر واهمه نمىكرد و اگر به هدايت خيالات عاليهء خود بيش از پيش به جدوجهد براى جلال و اشتهار جان‌فشانى مىكند ، اين امر را تقصير او نبايد دانست زيرا كه حكما و عقلاى دنيا مىدانند كه طلب اشتهار از آن ميلهايى است كه عاقل‌ترين مردم از آن عارى نيستند . اما نبايد بيش از اين شرح صفات حسنه و فضايل او را\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبنگارم زيرا كه او برادر من است . ولى بايد دانست كه من اين مطلب را محض طرفدارى يا جلال دوستى ننوشتم بلكه از روى حقيقت و واقع ، لياقت‌هاى او را نگاشتم .\r\nخلاصه برادر من به خيال اين‌كه اقامت او پيش پادشاه اثر خوبى خواهد بخشيد و خود دايم خيالات او را محرك شده در اين اقدامى كه كرده است مشوق و اسباب عزم و جزم خواهد گرديد بلكه اتفاقاتى را كه ممكن است در وقت غيبت من روى دهد به‌نظر درآورده به پادشاه جواب داد كه روح ما دو برادر به‌طورى متحد است كه در آراء ما ابدا اثر نفاقى نيست . بستگى ما به آن اعليحضرت و آرزوى ما به خدمت‌گذارى ايشان به عينه به يك درجه است به‌طورى كه تخطى از احكام آن اعليحضرت براى هيچ‌كدام از ما ميسر نيست . و اگرچه وعدهء بذل و بخشش كه هميشه از جانب رئيس به مرئوس در كار است اجراى احكام را واجب مىسازد ، ولى صرف‌نظر از اين كرده ، ما چنين اطمينانى به صلاحيت آراء ملوكانهء آن اعليحضرت داريم كه هرچه را ايشان قصد كنند يا از ما بخواهند مسلما خير دولت در آنست و صلاح ما در اطاعت آن حتى مفارقت ما هر دو از حضور آن اعليحضرت اهميتى ندارد زيرا كه جسم ما مىرود اما بهترين قسمت ما كه روح باشد هميشه در دعاگويى باقى خواهد بود چنان‌كه شايستهء نوكرهاى صادق و محبين آن اعليحضرت و واجب صفات حسنهء بىاندازهء ايشان است .\r\nاما چون آن اعليحضرت اراده فرمودند كه يكى از ما دو برادر باقى بماند با كمال ميل راضى هستم كه بمانم تا اين امر اسباب تزايد محبت آن اعليحضرت نسبت به ما بوده باشد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخلاصه پنج نفر از آدمهاى سر آنتوان پيش برادرش در دربار ايران باقى ماندند و مورد التفات زياد گشتند . ولى چون دو سال گذشت و از سفارت مهم سر آنتوان خبرى نيامد شاه عباس نسبت به سر رابرت قدرى كم التفات شد ولى اين افسردگى خاطر موقتى بود . سر رابرت به واسطهء رفتار نيك خود هم شخصا طرف ميل و محبت پادشاه گرديد و هم براى جميع عيسويان ساكنين ايران آزادى كامل تحصيل نمود .\r\nمأموريت اولى كه شاه عباس به سر رابرت داد و تفصيل آن باقى مانده است اين است كه در جنگهاى با دولت عثمانى او را سركردهء دستهء قشونى كرد .\r\nبعضى تفصيلات كه از اين مأموريت در يك كتاب خطى نگاشته شده است و ما فصلى از آن را در اين‌جا مىنگاريم .\r\nسر رابرت شرلى بعد از عزيمت برادرش به سمت سركردگى خوانده شد و در محاربات پادشاه ايران با عثمانى منصب بزرگى به هم رسانيد و به‌طورى رشادت و قابليت خود را به‌كار برد كه ايرانيها تاجى به يادگارى ظفر به او دادند . روزى كه با دشمن روبرو شده بود او تيرى به دست گرفت و پيش افتاده چنان حمله‌اى به دشمن برد كه آنها را به تعجب و انهزام واداشت كه سربازهاى او از او سرمشق گرفته جميع افراد دشمن را از دم شمشير گذراندند . فقط سى نفر از سركردگان عمده نگاه داشته . سر رابرت آنها را به حضور پادشاه ايران برده فورا كاغذى به عثمانى به اين مضمون نوشت كه شما برادر مرا كه سر طماس باشد ( سر طماس آن‌وقت اسير عثمانىها بود ) رها كنيد من در عوض يك نفر اين سى نفر را صحيح و سالم بدون اخذ وجهى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبه شما مسترد خواهم نمود .\r\nولى غيظ و حسد كه بر سر شمشير عثمانى آويخته است بطورى خيالات آنها را به انتقام واداشت كه تكليف سر رابرت را قبول نكردند و گفتند هرچه از دست شما برمىآيد در حق اسراى ما مضايقه نكنيد .\r\nو به اين هم اكتفا نكرده كلمات خشم‌آميز اظهار داشتند و تهديد نمودند كه آفتاب دو دفعه غروب نكرده به‌طورى بر سر قشون شما خواهيم ريخت كه همگى از تعجب واله و مبهوت بشوند .\r\nممكن بود كه اين حرف سر رابرت را به ترتيبى دربياورد زيرا كه مىدانست كه زيردستان او ضعيف و خسته هستند و در جنگ و ظفر آخرى به قدرى متحمل رنج و عذاب شده‌اند كه دوباره قدرت مجادله را ندارند . وانگهى قشون او اهميتى نداشت و حال آنكه عثمانيها هميشه سيصد هزار نفر حاضر داشتند . ولى غيرت او گرد خوف و واهمه را از خيالات او بر طرف ساخت و همين‌كه كلمات تهديدآميز عثمانيها به او رسيد و ديد كه تكليف معقولانهء او رد شده است فورا داد سر آن سى نفر را بريدند و برحسب رسم ايران سرهاى آنها را بر سر نيزه‌هاى سربازها نصب نموده و حكم كرد كه در بازارها بگردانند و با كمال غضب قسم خورد كه يا امروز دشمن خود را نيست و نابود خواهم كرد و يا لاشهء خود را در ميدان جنگ باقى خواهم گذاشت .\r\nبنابراين قشون خود را به نظم درآورده با كمال سرعت مهياى جنگ كرد ولى وقتى كه طرفين صف‌آرايى كردند ، شخص مىديد كه عدهء دشمن ده مقابل آنها است و همين امر اسباب خوف زيردستان او بود .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nسر رابرت اين حالت جبن قشون خود را مشاهده كرده به كلمات ذيل آنها را تشويق كرده گفت اى سربازان با غيرت و رشادت ايران لازم نيست كه با كلمات مفصل جرئت شما را مشوق شوم زيرا كه اين امر روغن در روى آتش ريختن يا ركاب به اسب ممتاز زدن است .\r\nرشادت و دوامى كه در جنگهاى سابق خود حتى در همين جنگ آخرى ظاهر ساختيد مرا اطمينان مىدهد كه اگر دشمن به مراتب زيادتر از حالا بود معهذا چون حق به جانب ما است و سربازهاى ما به عين رشادت آراسته هستند در اين مورد هم ما مظفر و فاتح واقع خواهيم شد و غيرت من مرا محرك است كه در جنگ اول ، باشم و در مقاومت آخرين شخص قشون خود واقع شوم مگر اين‌كه مرگ شرافت مرا از قيد تكليف خود مستخلص سازد . پس امروز مرا به منزلهء سرمشق رشادت خود قبول كنيد و هركجا كه سركردهء شما مىرود شما هم برويد جرأت داشته باشيد و مسلما فتح نصيب ما خواهد شد .\r\nبعد از اين كلمات چماق محكمى به دست گرفته نقاب كلاه خود را پايين كشيده و نهيب به اسب خود زده با كمال غيظ و غضب بر دشمن حمله كرد . سربازهاى او به‌طورى با عزم و جزم از عقب او رفتند كه عثمانيها مات و متحير مانده بودند زيرا كه او بدون ترس ميان قشون مىدويد و مانند شير هركس را كه در جلو مىديد به قتل مىرسانيد . و دشمن همين‌كه اين رشادت را ديدند و قتل بىاندازه‌اى كه او كرده بود مشاهده نمودند اغلب رو به انهزام گذارده و بعضى اسلحه ريخته و تسليم شدند مابقى را بدون طرفدارى و اغماض به قتل رسانيد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nدر اين حملهء دوم هم به قدر شصت نفر از سركرده‌هاى بزرگ عثمانيها را دستگير كرده دوباره همان تكليف را براى استخلاص آنها تجديد كرد .\r\nرسالهء خطى كه ذكر شد در اين‌جا ختم مىشود در يكى از جنگهاى خود با عثمانى سر رابرت از سه جا مجروح گرديد . خدمات او از نظر پادشاه مستور نماند . شاه عباس رفته‌رفته نسبت به او بيشتر ميل و لطف به‌هم رسانيد و علايم آن بيشتر مشهود گرديد .\r\nدر فرمانى كه براى او صادر شده منجمله نگاشته‌اند كه نان شصت سالهء او پخته شده است .\r\nشاه عباس به واسطهء اعتماد و وثوقى كه نسبت به او داشت با وجود عدم پيشرفت سفارت اول مصمم گرديد كه مجددا رابرت شرلى را به سمت سفارت منصوب سازد و او را پيش سلاطين عيسوى بفرستد كه بلكه بتواند آنها را با دولت ايران متفق سازد و متحدا به ضديت عثمانى بپردازند .\r\nدر باب سفارت رابرت شرلى اطلاعات بسيار قليل در دست هست از قراين معلوم مىشود كه او در اواخر سنهء يكهزار و ششصد ميلادى يا اوايل سنهء 1609 از ايران روانه شد . اول به مملكت لهستان رفت و در آنجا شريسموند ( سيم پادشاه لهستان ) از او پذيرايى بسيار خوبى كرد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nتفصيل اين امر در رسالهء كوچكى كه در سنهء 1609 به طبع رسيده مندرج است ولى حيف كه در اين رساله جز تعريف و توصيف رابرت شرلى هيچ نيست و هيچ واقعه يا اتفاقى را ذكر نمىنمايد جز همين‌كه در فوق ذكر شد .\r\nديگر اين‌كه گويد كه گماشتهء رابرت شرلى مستر « مور » قبل از رئيس عالى رتبهء خود به خاك انگليس رسيده كه مژدهء ورود او را به وطن برساند و اين امر اسباب منتهاى خشنودى هموطنان او گرديد .\r\nدر ماه ژوئن همان سال او در ژرمانى بود و در آن‌جا به لقب « كنت دپالاتين » ملقب گرديد . قبل از آن‌هم به بعضى القاب و شؤونات از جانب پاپ پل پنجم نائل گرديده بود . از آن جمله امتيازى كه از امتيازات خيلى غريب و زياد نافع بوده است به او داده شده بود كه حق داشت اولاد غيرمشروع را مشروع نمايد .\r\nدر اين باب « پورچاس » در سياحت‌نامهء خود گويد كه فرمان آن را ديده‌ام . اين فرمان كه مورخهء دوم ژوئن سنه 1609 مىباشد و آن را ردلف دوم امپراطور رمنها داده است ، خطاب شده است به كنت رابرت شرلى شواليه و كنت امكنهء مقدسه « لاتران » سفير عباس پادشاه ايران . در اين فرمان ذكر شده است كه سر آنتوان شرلى و ديگران هم از جانب پادشاه ايران نزد امپراطور به سفارت فرستاده شده‌اند .\r\nدر ختم كلام امپراطور سر رابرت را به سمت شواليه سلطنت امپراطورى رمن و كنت پلاتين منصوب مىسازد و به او بعضى امتيازات مىدهد كه در واقع برابر است با امتيازات سلطنتى .\r\nمثلا اختيار تعيين كردن « نيتر » يعنى وكلاى دولت در ديوان‌خانه و اختيار مشروع ساختن جميع اولاد غيرمشروعه ( به استثناى اولاد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nپرنسها و كنتها و بارونها ) و اختيار عفو اشخاصى كه به [ 
  ] عمل شنيعى مرتكب شده‌اند و استرداد شرافت سابق آنها .\r\nاز رسالهء مذكور معلوم مىشود كه سر رابرت قبل از ماه سپتامبر سال ديگر داخل رم نشد . بعد از آن‌جا به اسپانيا رفت و در سنه 1611 به مملكت انگليس آمد . ولى حيف كه در باب توقف او در انگليس و مأموريت او هيچ اطلاعى به ما نرسيده از براى بقيهء وقايع بايد بپردازيم به تفصيلى كه جهن استو در همين باب نوشته است . اين شخص بعد از حكايت كردن مطالب و وقايعى كه ذكر نموديم گويد كه شاه عباس دخترى را موسوم به ترز كه دختر پرنس هيركاس بزرگ بود به سر رابرت داده بود . بعد كلام خود را امتداد داده گويد كه پادشاه ايران اين شخص يعنى سر رابرت را نزد جمعى از سلاطين فرنگ به مأموريت سفارت فرستاد به‌خصوص مأموريت مخصوصى نزد چمس پادشاه انگليس به او داد . سر رابرت در تابستان سنه 1611 وارد اينجا شد و در دوم ماه اكتبر در عمارت هامپتن به حضور پادشاه رسيد و اعتبارنامه‌هاى خود را تقديم نمود . در اين مراسلات پادشاه ايران اظهار مودت با پادشاه بريتانياى كبير مىنموده و تكليف كرده بود كه جميع تبعه آن اعليحضرت در تمام اقطار مملكت ايران براى تجارت آزاد و مختار باشند . كنت رابرت شرلى مانند سفيركبيرى مورد انواع تشريفات و تكريمات واقع شد و زن خود را كه موسوم به ترز و حامله بود همراه آورده بود . بعد از اندكى وضع حمل او شده پسرى متولد گرديد و ملكه مادرخوانده و پرنس هانرى پدرخوانده او شد و به اين‌جهت طفل را هانرى ناميدند . اين سفير يك سال ديگر در انگليس اقامت كرد و از جانب پادشاه مراسلات مودت‌آميز براى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nپادشاه ايران گرفته عازم شد . به حكم پادشاه سفينه بسيار ممتازى تجهيز نمودند كه او را با عيال و حشم و خدمش به هندوستان مشرقى برساند و حتى المقدور به خاك ايران نزديك‌تر رفته پياده نمايد و در وقت عزيمت سفير پادشاه حكم كرد كه مبلغ پانصد ليره براى مخارج بقيه راه يعنى خشكى به او دادند و او در « دوور » در ماه ژانويه سنه 1612 عازم گرديد و پسر خود را در انگليس باقى گذاشت . كپيتان طوماس پاول كه از جانب پادشاه به سمت شواليه منصوب گرديد هم در آمدن و هم در رفتن با او همراهى كرد . اين شخص كلنل هفتصد نفر سوار بود و در اين‌وقت با زن انگليسى مزاوجت كرده همراه خود برد .\r\nكپيتان نيوپورت براى كاپيتانى سفينه اين سفير تعيين شد و چون سفر او خارج از قاعده معموله بود ذكر مختصرى از آن مىنمايم . از راه جزاير كانارى عازم شده در ماه آوريل رسيدند به دماغه اميد و از آن جا آب و مأكولات همراه برداشته و به طرف جزيرهء سنت لران كه در قديم موسوم به ماداگاسكار بود ، روانه شدند و از آن‌جا دوباره آذوقه و آب كرده رفتند به جزيره‌اى كه موسوم است به محلييا . در اين‌جا انواع مأكولات لذيذ و فواكه خوب تحصيل نمودند . اين محل يكى از امكنهء باصفا و پر حاصل دنيا است و آن‌جا به سمت عربستان كشتىرانى نموده رسيدند به شهرى كه موسوم است به « ووفار » و در آن‌جا با وصف هواى بد 28 روز اقامت كردند و از آن‌جا به طرف دهنهء خليج فارس روانه شدند و قرار بر اين بود كه سفير ايران در آن‌جا پياده شود ولى چون ديدند كه محل مناسب نيست به سمت گدل رفتند . در اين محل يكى از واليهاى ايران ياغى شده بود و درين موقع سعى كرد كه بلكه به خيانت سفير را دستگير كند . حتى سفينه و تجار\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nو مال‌التجاره آنها را تصاحب نمايد ولى از تفضلات الهى خيالات مفسدانه والى را يك نفر درويش ايرانى ملتفت شده به انگليسها اطلاع داد و بدين‌واسطه آنها از خطر بزرگى مستخلص شدند . از اين جا دوباره كشتيرانى نموده داخل رودخانه سيند شدند و كاپيتان نيوپرت سفير و سر طوماس به اول و عيال و خدم و حشم آنها را صحيح و سالم پياده كرد و حاكم و سكنهء آن مملكت با كمال مهربانى و احترام آنها را پذيرفتند اين مملكت در تحت تسلط پادشاه مغول و واقع در حدود ايران مىباشد .\r\nدر سنه 1623 سر رابرت شرلى دوباره از جانب شاه عباس به سمت سفارت به انگليس آمد . سر جان قينت رئيس تشريفات چمس اول پادشاه انگلستان در باب پذيرايى او در دربار انگليس و عزيمت او بعضى شروح بامزه نگاشته است كه تفصيل آن از اين قرار است .\r\nدر 19 ژانويه سنه 1623 رئيس من ايشيك آغاسىباشى به من امر كرد كه به نيوماركت رفته از سر رابرت شرلى كه از جانب پادشاه ايران به‌سمت سفارت آمده بود استقبال و پذيرايى نمايم و اسباب راحت و رفاهيت را در منزل او واقع در ساكسهام فراهم كنم . اين اول محلى بود كه بعد از مسافرت طولانى برى و بحرى سر رابرت در آن‌جا اقامت و استراحت كرد و خواهر او لدى كرفتس از آن‌جا به من كاغذ نوشته بود كه اسباب پذيرايى او را نزد پادشاه فراهم بياورم . همين كه به عمارت سلطنتى آمد ، من آدم خود را پيش او فرستاده اطلاع دادم كه من براى خدمت شما بدين محل آمده‌ام . به من جواب داد كه ميل دارم حتىالمقدور به زودى به حضور پادشاه رسيده و به عجله مراجعت كنم . پس از آن من به دوك دبوكينهام و نايب او از جهت\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nآمدن من به آن محل و دستورالعملى كه از جانب ايشيك آغاسى باشى به من داده شده اطلاع دادم . روز بيست و هفتم ژانويه با كالسكه پادشاه و پنج نفر از پيشخدمت‌هاى پادشاه به ساكسهام رفتم . رئيس من به من پيغام فرستاد كه پادشاه همان روز بعد از ظهر سفير را به حضور قبول خواهد كرد . بنابراين به من دستورالعمل داده شد كه دو ساعت به ظهر مانده ما به عمارت سلطنتى برسيم . عليهذا ما عازم شده با سه كالسكه پادشاه به عمارت رسيديم و سفير را فورا به اطاق خلوت پادشاه بردم . اين اطاق را به‌خصوص براى پذيرايى سفير مزين كرده بودند ، ولى پادشاه در آن اطاق نبود . لرد انگليسى او را از اطاق خلوت به اطاق‌هاى ديگر گذرانده به خوابگاه پادشاه برد و به حضور رسانيد . سفير كه به كلى لباس ايرانى پوشيده و عمامه به سر داشت دو دفعه تعظيم كرد و در دفعه سيم عمامه خود را برداشته به پاى پادشاه گذاشت و به زانو درآمده خطابهء خود را بيان كرد تا اين‌كه پادشاه به او امر كرد كه برخيز [ د 
  ] و كلاه به سر بگذارد و او برخاسته اعتبارنامه‌هاى خود را كه به زبان فارسى نوشته شده بود ، تقديم نمود .\r\nولى چون در تمام انگليس يك نفر مترجم نبود ، مطالب آن غير مفهوم ماند . بعد از اين امر پادشاه بعضى اظهارات ملاطفت و مرحمت به او نموده بعد سفير مرخص شد و به همراهى همان اشخاص به اطاقهاى ديگر عمارت رفت و در آن‌جا يكى از اركان موسوم به « كنوى » از او پذيرايى نمود . به قدر يك ساعت در باب تكاليف سفير كه كتبا به او و به دوك داده بودند مذاكره نمود . به مجرد ورود سفير به دربار ، من به دوك اطلاع دادم كه سفير مىخواهد عمامه خود را به پاى پادشاه بگذارد و حال آنكه مىگفت من در حضور امپراطور و پادشاه اسپانيا با\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nعمامه رفتم و خواهش كردم كه بعد از اين امر ، پادشاه اجازه بدهد كه سفير عمامه خود را به سر بگذارد و اگر قبل از وقت اين اجازه را نمىگرفتم احتمال نمىرفت كه پادشاه به صراحت طبع به او چنين اجازه‌اى را بدهد . اگرچه در سفر اول وقتى لباس مملكت خود را پوشيده بود پادشاه بعد از قدرى مذاكرات راضى شده بود كه او با كلاه به حضورش بيايد . در دوازدهم ماه فوريه رابرت شرلى همراه من و خواهرش و جمعى ديگر به لندن آمد و ما بين « توتنهام » و نوونيكتون رسيديم . به شش كالسكه كه يكى از آنها چهار اسب داشت و آن را به اجازهء ايشيك آغاسىباشى به خرج پادشاه كرايه كرده بودم ولى فقط براى همان روز زيرا كه رئيس من به من گفت كه هنوز در اين باب اجازه از پادشاه گرفته نشده است .\r\nروز چهارده فوريه امر [ قرار بود 
  ] سفير در عمارت سر چمس به حضور پادشاه برسد و فرموده بودند كه كالسكهء سلطنتى و دو اسب در وقت ظهر حاضر باشد . من جمعى از عمله خلوت همراه برداشته همگى با خدم و حشم به منزل سفير رفتيم و از آن‌جا او را به عمارت سلطنت چمس آورده در اطاق پذيرايى به حضور پادشاه براى پذيرفتن او مهيا شده و سرپا ايستاده بود . سفير داخل شد و عمامه به سر تعظيم كرد و بعد دست راست را به زمين زده بعد به پيشانى خود گذاشت . جميع رسومات تعظيم و تكريم را به‌جا آورد و وقتى پيش پادشاه رسيد كه سرباز ايستاده بود به زانو افتاده ولى پادشاه فورا او را بلند كرد و او بناى اظهارات را نموده مقصود مأموريت خود را بيان كرد . و مطالب خود را كتبا تقديم نموده به همان‌طورى كه داخل شده بود بيرون رفته و به خانهء خود مراجعت نمود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر سيزده آوريل سنهء 1625 سفير ايران سر رابرت شرلى را از منزلش به عمارت وايت هال هدايت كرده كه به حضور رسيد . در جلو درب بزرگ اين عمارت پياده شده برحسب دستورالعملى كه به من داده شده بود او را از دالان تاريك بردم و از اطاق وعظ گذرانده به اطاق شورا رساندم و از آن‌جا به اطاق خلوت پادشاه رفته از ورود سفير به يكى از پيشخدمت‌ها خبر دادم كه به پادشاه اطلاع بدهد زيرا كه ما حق نداشتيم بيشتر از آن پيش برويم .\r\nاين پيشخدمت پيغام مرا به ايشيك آغاسىباشى رسانده جواب آورد كه سفير را از ميان اطاقهاى ملكهء متوفا عبور داده به تالار پذيرايى پادشاه ببرم و كسى جز من با سفير همراهى نكند ، خلاصه اطاعت امر كرده سفير را از ميان اطاق‌هاى ملكه متوفا عبور داده به حضور بردم و او چند كلمه محض تسلى به پادشاه عرض كرده از همان راهى كه آمده بود مراجعت كرد .\r\nدر اواسط ماه فوريه سنه 1626 تجار شراكت هند مشرقى به پادشاه اطلاع دادند كه سفينه‌اى به تورتسموت رسيده است و مدتى بود كه خبرى از آن سفينه نبود و مفقود گشته بود و اظهار داشتند كه در آن كشتى سفيرى از جانب پادشاه ايران وارد شده است . قرار شد كه كالسكهء پادشاه با چند نفر مهماندار براى پذيرايى آن سفير در كينگستون و آوردن او به لندن فرستاده شود . اين تجار از حد تشريفاتى كه براى سفير سابق ايران سر رابرت شرلى به‌عمل آمده بود تجاوز نموده اسبابى فراهم آوردند كه كالسكه سلطنتى هشت اسب داشته باشد و اين امر اسباب اجلال سفير جديد بود . اين سفير در نوزده فوريه به لندن آمد و تجار مخارج او را متحمل شده منزلى براى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاو فراهم آوردند و دو روز در آن‌جا مانده اجازه خواست كه به حضور برسد و روزى براى او تعيين شد .\r\nسر رابرت شرلى و دوستانش حدس زدند كه بايد ورود اين سفير جديد از دسايس تجار بوده باشد به‌خصوص در صورتىكه مىخواستند سفير جديد را به آن عجله به حضور برسانند .\r\nسر رابرت براى فهميدن حقيقت امر از لرد « كريولاند » كه يكى از منسوبان او بود خواهش كرد كه همراه به خانهء سفير جديد بروند و او را تهنيت ورود گويند . و سر رابرت مىخواست به سفير جديد اطلاع دهد كه خود نيز از جانب همان پادشاه به سفارت آمده است .\r\nبراى حصول اين قصد لرد كريولاند از ايشيك آغاسىباشى خواهش كرد كه اعتبارنامه‌هايى را كه سر رابرت شرلى همراه آورده به پادشاه تقديم كرده بود به او بدهد تا مطلب را به سفير جديد مدلل سازند . ولى ايشيك آغاسىباشى قبول نكرد و گفت كه اين امر به من مدخليت ندارد .\r\nبنابراين لرد كريولاند به دوك « بوكينگهام » رجوع كرده به‌توسط او اجازه از پادشاه حاصل كرد كه آن كاغذها را براى استدلال مراتب مأموريت « سر رابرت شرلى » به هرجايى كه لازم است نشان دهد .\r\nبنابراين لرد كريولاند اين اعتبارنامه‌ها را گرفته همان روزى كه مىبايست سفير جديد به‌حضور برسد با كالسكهء پادشاه هفت هشت نفر كه من هم از آن جمله بودم به خانهء سر رابرت شرلى رفتيم و از آن جا مهياى رفتن خانه سفير جديد گشتيم .\r\nمن اظهار داشتم كه بهتر است قبل از وقت آدمى فرستاده از آمدن خود به سفير جديد خبر دهيم كه مبادا بىاحترامى نسبت به ما بشود .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nآدمى فرستاديم و جواب او در بين راه به ما رسيد . سفير بدون هيچ تعارفى گفته بود كه بيايند .\r\nخلاصه به خانه او رفته داخل اطاق شديم و ديديم كه سفير بر روى صندلى پاهاى خود را جمع كرده ، به‌طرز ايرانى دو زانو نشسته بود و به هيچ‌كدام از ماها تعارفى نكرد و حركتى ننمود . سر رابرت شرلى به او سلام داده نزد او در روى صندلى نشست . و لرد كريولاند به توسط مترجم و به‌طور اختصار سبب سر رابرت شرلى و آمدن ما را به او اظهار داشت ولى به هيچ‌وجه از رتبهء خود اطلاع نداد . من سبقت جسته به مترجم سفير جديد درجات و شؤونات لرد كريولاند را به او فهماندم . آن‌وقت سفير پاهاى جمع كردهء خود را از صندلى پايين انداخته و جزيى تعارفى به او نمود . بعد از اين سر رابرت شرلى اعتبارنامه‌هاى خود را باز كرده برحسب رسم معمول ايرانيان آن را اول بر روى چشم خود گذاشت بعد به پيشانى خود برد و بعد بوسيده تقديم سفير كرد كه او هم به همان قسم آن را احترام نمايد . ولى او دفعتا از روى صندلى خود برخواسته [ برخاسته 
  ] به سمت سر رابرت شرلى پيش رفت و كاغذها را ربوده پاره‌پاره كرد و سيلى سختى به صورت او زد .\r\nلرد كريولاند به ميان آنها افتاد كه نگذارد زد و خوردى واقع بشود .\r\nدر اين اثناء پسر سفير ايرانى به سمت سر رابرت شرلى حمله برده و دو سيلى ديگر زده به زمين انداخت .\r\nيكى از پيشخدمت‌هاى پادشاه و لرد كريولاند كه به او نزديك بودند او را گرفته عقب كشيدند . در صورتىكه ماها دست به شمشير برديم ولى نكشيديم به واسطهء اين‌كه هيچ‌كدام از ايرانيها شمشير يا\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nقمه نكشيدند .\r\nلرد كريولاند رفتار بىادبانه و خطرناك سفير را ملامت كرده گفت اگر من و اين اشخاص كه با من هستند محض حفظ احترام پادشاه ايران نبود نه شما و نه اشخاصى كه با شما هستند و مرتكب اين بىحيايى شديد هيچ‌كدام از اين اطاق زنده بيرون نمىرفتند .\r\nسفير قدرى پشيمان شده گفت من كمال تأسف را دارم كه خاطر شما را رنجاندم . جهت اين بود كه نهايت غضبناك شدم و نسبت به اين شخصى كه دستخط پادشاه ولىنعمت مرا اين طرز جعل كرده است خشمناك شدم . به‌دليل اين‌كه هميشه در مراسلات پادشاه من مهر او در سر كاغذ زده مىشود . و حال آنكه در اين كاغذها مهر در پشت كاغذ زده شده است ، چگونه طاقت داشته باشم كه چنين شخصى پست و متقلبى جسارت بگويد كه من دختر خواهر پادشاه ايران را گرفته‌ام .\r\nسر رابرت شرلى كه متغير و خجل شده خود را كنار كشيده بود همين‌كه اين حرف را شنيد جلو آمده گفت من هيچ‌وقت نگفته‌ام كه دختر خواهر پادشاه را گرفته‌ام بلكه گفته‌ام كه يكى از منسوبان زن شاه را گرفته‌ام .\r\nاما در باب امضا كردن مراسلات راست است پادشاه ايران در جميع فرامينى كه به تبعهء خود مىدهد و آنها را نزد سلاطين خارجه مأمور مىكند بالاى كاغذ را مهر مىكند .\r\nاما وقتىكه شخص خارجه‌اى را پيش پادشاه خارجه مأمور مىكند عادتا مهر و امضاى خود را پشت كاغذهاى خود مىزند كه آنها قبل از باز كردن كاغذ بدانند كه كى آنها را نوشته است . سفير\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nايرانى در جواب اين كلمات به‌طور تحقير نگاهى كرد و هيچ نگفت ما همگى كم‌وبيش تعارفى كرده بيرون آمديم و سر رابرت شرلى را به منزل خود رسانده با لرد كريولاندبه دربار رفتيم . در آنجا دوك « دوبوكينگهام » را در تالار پذيرايى پيدا كرديم و پادشاه به نهار رفته بود تفضيل [ تفصيل 
  ] را به دوك گفتيم و او به عرض پادشاه رسانيد . فورا به من امر كردند كه پيش سر لوييس رفته به او بگوييم كه او فورا به خانهء سفير ايرانى برود . به او بگويد كه صلاح چنين ديده شده است كه حضور آمدن او به عهده تعويق باشد و به روز ديگر مقرر باشد تا آن‌كه آن اعليحضرت به دقت جهات اين وقايع بىقاعده و منازعه را تحقيق كند . آن روز مردم تقصير را به گردن سر رابرت شرلى وارد آوردند كه چرا او در عوض سيلىهاى سفير ايرانى هيچ به مقام تلافى برنيامد حتى حرفى نزد و اگر فى الواقع به دفاع پرداخته بود صدق و رتبهء او بر همه‌كس معلوم مىگرديد . و حال آن‌كه اين ضعف طبع و عدم غيرت اسباب گفتگو گرديده و بهانه در دست تجار مذكور واقع شد و دوستان او به‌طورى كه لازم بود نتوانستند حقانيت او را مدافعه نمايند . ولى او بالاخره عريضه‌اى به پادشاه نوشته اجازهء مرخصى خواست و تمنى كرد كه اين دو كاغذ مرا به گردن بسته به ايران بفرستيد تا معلوم شود كه اين مراسلات صحيح است يا خير .\r\nآن‌وقت مردم ملتفت شدند كه آن بيچاره بىجا طرف بىاحترامى واقع شده است .\r\nپادشاه به تجار امر كرد كه ايشان او را در سفينه خود كه مهياى عزيمت هند شرقى بود گذارده در آن‌جا پياده كنند تا صدق يا كذب اقوال او معلوم شود .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nآنها مجبورا و از روى بىميلى امتثال امر نمودند ولى اصرار زياد براى حضور رسيدن سفير جديد كردند .\r\nبعد از يك هفته يا 10 روز تأخير در روز ششم مارس سفير جديد به توسط ارل دارد يك به حضور مشرف گرديد .\r\nاين سفير در اطاق جشن كه پادشاه براى پذيرايى او در آن‌جا ايستاده بود داخل شد ولى بدون هيچ علامت احترام و تعظيم پيش آمد و به پادشاه نزديك شد . اعتبارنامه‌هاى خود را يكىيكى به لحاظ رسانيد و اول آنها را بوسيده بعد به دست پادشاه داد ولى در وقت تقديم آنها حتى تعظيم هم نكرد . فقط بعد از انجام مأموريت مختصر خود پشت به پادشاه كرده به قدر بيست قدم رفته بعد برگشت و دست خود را به‌طور تحكم حركت داد كه مردمى كه در ميان او و پادشاه بودند كنار بروند و از آن‌جا يك نوع تعظيم و تكريم نموده بعد سه دفعه سر فرود آورده رفت .\r\nخيال داشت كه به حضور ملكه برسد ولى ملكه در خانه نبود .\r\nسفير چون اين مطلب را شنيد با تمام كالسكه‌هاى سلطنتى خود به [ در 
  ] پارك سنت چمس اين‌قدر گردش كرد تا ملكه به خانه مراجعت كرد . بعد او آمده به حضور رسيد .\r\nروز بعد من سفير ديگر را كه سر رابرت شرلى باشد در خلوت به حضور پادشاه رساندم . بعد گفتگوى زياد ما بين شرلى و تجار درگرفت زيرا كه پادشاه امر كرده بود كه مخارج او را تجار متحمل بشوند و حال آنكه تجار امتناع ورزيده مىگفتند كه بايد پادشاه آن مخارج را ادا كند .\r\nفى الواقع پادشاه امر كرده بود كه در سفاينى كه در اوايل ماه مه مىبايست روانهء هند شرقى به‌شود [ بشود 
  ] هر دو سفير را جا دهند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nچون موقع عزيمت رسيد هر دو به محل راه افتادن كشتى رفتند ولى هر دو به وقت نرسيدند و سفاين قبل از ورود آنها رفته بود .\r\nهمراه سر رابرت شرلى سفيرى از جانب پادشاه انگليس موسوم به سر درمركتن به دربار پادشاه ايران روانه بود . پادشاه انگليس اين سفير را براى دو قصد به ايران مىفرستاد يكى اين‌كه محقق نمايد كه آيا فى الواقع سر رابرت شرلى سفير شاه عباس است يا اين‌كه شخص متقلبى است .\r\nديگر اين كه اسباب افتتاح و مذاكرهء تجارت نمايد و سفير جديد ايران هم براى مذاكره همين مطلب به انگليس آمده بود . بنابراين همگى مجبور شدند كه به لندن مراجعت نموده آن‌جا ده ماه تمام منتظر شوند تا دوباره عزيمت سفينه ميسر شود .\r\nخلاصه در آن‌وقت هريك از آن سفراى ايران در كشتى ديگرى نشسته روانه شدند . ولى هر سه نفر در راه فوت كردند . و به‌دين واسطه نزاع آنها و تحقيق آن به ختم رسيد .\r\nبايد دانست كه « نينت » نگارندهء سطور مذكور در اين امر اشتباه مىنمايد و فوت آن سه نفر در عرض راه حقيقت نداشته است . تاريخ سر رابرت شرلى از اين‌وقت تا انتهاى عمر او در سياحت‌نامهء توماس هربرت كه با شرلى و سفير انگليس به ايران آمد مندرج است . پس شرح بقيه احوالات سر رابرت شرلى را از سياحت‌نامهء مشهور توماس هربرت اخذ نموده ذيلا مىنگاريم .\r\nدر 29 ماه نوامبر سنه 1626 در هندوستان لنگر انداختيم . نقدى بيك سفير ايرانى از ترس خود را مسموم كرد . به اين معنى كه در عرض چهار روز چيزى جز ترياك نخورد . حقيقت حال اين است كه او\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nجسارت نكرد دوباره به حضور پادشاه ولينعمت خود برسد و در باب رفتار خود با رابرت شرلى برائت ذمه حاصل كند و به اين‌جهت به صرافت طبع خود زندگانى را بدرود گفت .\r\nدر روز دهم ژانويه سر رابرت شرلى داخل گمبرون شد . حاكم اين محل ورود ما را شنيد به ديدن ما آمد . سر رابرت شرلى چون سفير ايران بود زبان تركى را مىدانست با او حرف زده به حاكم اظهار داشت كه بايد سر دومركتن سفير انگليس را با جلال و شكوه پذيرايى كند و براى سفر او تا دريا اسب و قاطر و شتر بدهد .\r\nحاكم از اين مطلب هيچ خوشش نيامد به واسطهء اين‌كه پادشاه در آن‌وقت در حوالى بحر خزر بود . ولى به مجرد اينكه فرمان او را ديد با ميل قبول كرد و اسباب سفر را تهيه كرد .\r\nوقتى سر رابرت شرلى و سفير انگليس پياده شدند كاپيتان‌هاى سفينه انگليسى براى خداحافظى صد تير انداختند و چون سفير به سمت شهر روانه شد حاكم آنجا موسوم به شاه بندر با قزلباش‌هاى زياد به استقبال آمدند و با كمال احترام او را به شهر بردند و از قصر گمبرون هم ده تير انداختند . در تمام عرض راه گرفته از كنار آب الى خانه حاكم ما از ميان دو صف از تيراندازان و تفنگ‌چيان عبور نموديم .\r\nچون رسيديم سفير ما و همراهانش و كاپيتانها به جشن بسيار قشنگ و با تماشايى مدعو شدند در صورتىكه دستجات موزيك سفاين به نواختن نغمات مشغول بود .\r\nاز آن‌جا به خانهء كارگزار انگليسى رفتيم . در آن‌جا هم پذيرايى خوبى از ما نمودند . و بعد از چهارده روز استراحت به سفر خشكى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nشروع نموديم . در صورتىكه حاكم بيست و نه شتر و بيست رأس اسب به ما داد و به قدر پنج ميل با ما مشايعت نموده پيشكشى به او داديم . پس از آن مراجعت كرديم . وقتى رسيديم به شهر بزرگ اين ولايت كه شيراز باشد والى آن در آن‌جا نبود و به يكى از عمارات ييلاقى خود كه دو روز مسافت داشت رفته بود .\r\nسر رابرت شرلى به او كاغذ نوشته در باب ورود سفير ما اطلاع داد . او گمان كرد كه ما به قدرى منتظر خواهيم شد تا او بيايد . ولى ما بعد از آن‌كه شش روز در آن شهر استراحت كرديم سفير ما به شيخ على بيك اطلاع داد كه خيال عزيمت داريم . او جواب داد كه چگونه مىشود بدون ديدن والى برويد . سفير جواب داد كه مأموريت ما مقصودى دارد و ما براى ديدن پادشاه شما آمده‌ايم .\r\nروز بعد والى به شيراز آمد در صورتى كه دو هزار نفر سوار همراه داشت و دو روز ماند ، بدون اين‌كه اعتنايى به ما بنمايد يا آدمى پيش ما بفرستد . بالاخره شخصى را پيش سفير ما فرستاده تهنيت ورود گفت و امر كرد به ديدن او برود .\r\nسفير ما پيغام داد كه از چنين راه دور آمده‌ام كه از نرسيدن به حضور شما بايد مرا عفو نماييد . اگر خودتان ميل تشريف‌فرمايى داشته باشيد نوكر شما هستم .\r\nوالى از اين خفتى كه به او وارد آمد منتهاى غضب را به‌هم رسانيد ولى جسارت نكرد كه با سفير از راه مقاومت برآيد زيرا كه پادشاه ايران قبل از وقت به او و ساير حكام امر فرموده بود كه در وقت عبور ما كمال احترام را از ما بنمايند .\r\nپس والى بعد از اندك تفكر پيغام فرستاد كه فرداى آن روز به ديدن\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nسفير خواهم آمد ولى نيامد . پسر او كه جوان هجده ساله‌اى بود آمده از جانب پدر خود معذرت خواست و بعد از مكث كمى رفت . روز بعد سفير ما پيش پسر والى به‌توسط شيخ على بيك پيغام فرستاد كه مىخواهم به ديدن شما بيايم . والى به‌هيچ‌وجه خوشش نيامد كه سفير اول به ديدن پسر او برود . بنابراين وقتى سفير ما پياده شد ما را به عمارت والى هدايت كردند و به تالار بسيار درازى كه با اثاث البيت قيمتى و قاليهاى سنگين و ظروف گرانبها مزين و آراسته بود و رقاص‌هاى زنانه و ساقىهاى در آنجا بودند ما را داخل كردند .\r\nوالى در انتهاى اطاق چهار زانو مانند خياط نشسته بود . ولى صورت عبوس و با رشادت او معلوم مىكرد كه از اين صنف نيست . به قدر مويى از جاى خود حركت نكرد تا اين‌كه سفير به‌جلو او رسيد .\r\nآن‌وقت از جاى خود برخواسته سفير را در آغوش گرفت . از براى ما شراب آوردند و زنها سقايت مىكردند و جشنى براى ما ترتيب دادند .\r\nبعد از دو ساعت اقامت در آنجا عزيمت كرديم .\r\nروز بعد كه 22 ماه مارس باشد به جشن عالى و باشكوهى مدعو شديم . ما را به تالار مهمانى داخل كردند . اين تالار عبارت بود از اطاق بزرگى كه از هرطرف باز بود و بيست ستون داشت و ديوارها و سقف با طلاى برجسته مطلا بود . و زمين را با قالىهاى قيمتى فرش كرده بودند . اين تالار مشرف بود به حياط بزرگ مربعى كه جميع متشخصين دور آن صف بسته ايستاده بودند و در حياط ديگر پانصد نفر از مردمان متعارفى جمع شده بودند .\r\nوالى جميع اين اشخاص را براى نشان دادن عظمت خود دعوت كرده بود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدر تالار مهمانى در صدر مجلس سايبانى از اطلس سرخ و گلدوزى مرواريد و طلا قرار داده شده بود . حاكم در زير آن چهار زانو بر روى قالى نشسته بود . در دست راست او پرنس تاتارستان و در دست چپ او سفير ما نشسته بودند .\r\nبعد از سفير پسر ارشد والى كه بيكلربيگى نيز مىگفتند جا داشت .\r\n( سر اين جوان را سه سال بعد يعنى در سنه 1632 به حكم پادشاه جوان براى تقصير جزيى بريدند ) بعد از بيكلربيگى پادشاه محبوس هرمز نشسته بود . به اين پادشاه روزى پنج مارك براى معاش مىدادند . بعد از او دو نفر شاهزاده‌هاى بدبخت كه پسران او باشند نشسته بودند . ما هم پيش همين‌ها جا داشتيم .\r\nدر طرف ديگر بعد از پرنس تاتارستان پرنس گرجستان نشسته بود .\r\nاز بشره و صورت اين شخص آثار رشادت و شجاعت پيدا بود . و فى الحقيقه آدم شجاعى بود و مذهب عيسوى داشت . اين دو نفر پرنس در مدت مهمانى محزون و ملول بودند و هويدا بود كه آنها نه محض عيش خود آمده بودند ، بلكه براى هدايت ديگران .\r\nگذشته از اينها تمام اطاق پر بود از حكام و تجار و قزلباشان ، فى الواقع جشن باشكوهى بود انواع نعمتها از قبيل شيرينىهاى گوناگون و خرما و گلابيها و پسته و بادام و به و زردآلو و ساير فواكه و مرباها وفور داشت .\r\nساقيها كه پسرهاى كوچك بودند با لباس‌هاى جلف به هركسى كه ميل داشت شراب مىدادند .\r\nدر ختم مجلس اشخاصى كه در بيرون بودند به صداى بلند يا على مىگفتند . بعد خود والى با سى نفر از غلامان كه لباسهاى اطلس سرخ\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nپوشيده بودند و عمامه‌هاى به همان رنگ بر سر داشتند و دور عمامه‌ها زنجيره‌هاى مكلل به ياقوت و فيروزه و زمرد و ساير سنگهاى گرانبها تعبيه كرده بودند داخل شد . خود والى لباسى در تن داشت كه با نقره مليله‌دوزى شده بود و بر روى آن جبهء بسيار درازى پوشيده بود و در روى آن سنگهاى گران‌بهاى مشرق زمين به‌طورى مكلل بود كه زمينهء آن جبه پيدا نبود و مسلما بسيار گران‌بها بود . كفشهاى او خيلى زينت داشت . اين امر كه والى قبل از ختم مجلس داخل تالار نشد به طورى اسباب رنجش سفير ما گرديد كه وقتى او آمد و تمام اهل مجلس از جا برخاسته تا زمين سر فرود مىآوردند ، سفير به‌طور نارضايى در جاى خود نشست و هيچ حركتى نكرد .\r\nحقيقت حال اين است كه والى عمدا اين كار را مىكرد تا اهالى بر عظمت او حيران بمانند . سر رابرت شرلى تعظيم زيادى كرده در ظرف طلايى به سلامتى والى باده نوشيد . والى اظهار تشكر كرد و چون ديد كه سفير ما ساكت و صامت نشسته است به‌سمت او نگاه كرده تبسم نموده به سلامتى او باده نوشيد و بعد از چند كلمه تعارف از اطاق بيرون رفت .\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n\r\nورود سفير ما به اصفهان\r\nما در دهم آوريل داخل اصفهان شديم و بايد به‌دقت ترتيب پذيرايى خود را در اين محل بيان نمايم .\r\nسه ميل به آن شهر عظيم مانده از ما خواهش كردند كه به قدر يك ساعت در باغى كه پادشاه در آن‌جا داشت ، استراحت كنيم . در آن باغ براى ما جشن و ضيافتى ترتيب دادند . كارگذار دولت انگليس و بعضى تجار انگليسى به استقبال سفير آمدند . بعد از آنها حاكم اصفهان و خزانه‌دار و خواجه‌نظر رئيس ارامنه با جميع قزل‌باشان شهر با چهار هزار نفر سوار با اسب‌هاى ممتاز به استقبال ما آمدند .\r\nدشتها و كوچه‌ها تا دو ميل در سر راه ما از تماشاييها پر بود و مرد و زن زياد از شهر كه اقلا ده هزار نفر مىشدند ، هنگام عبور ما به‌صداى بلند خوش آمديد مىگفتند . ميان سوارها چهل طبل بزرگ بود . همچنان زن‌هاى فاحشه و بچه‌ها كم نبودند و با رقص‌هاى عجيب و غريب اسباب زينت اين پذيرايى گشته بودند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبعد از ورود ما به شهر به عمارت پادشاه كه در ميدان بزرگ است پياده شديم . حاكم شهر و سر رابرت شرلى سه دفعه به زانو افتاده و آستان را بوسيدند . بعد از اين امر سربازى خطبه‌اى خواند . بعد از آن ما به منزل خود كه يكى از بهترين عمارت‌هاى پادشاه و در كنار رود واقع شده بود رفتيم .\r\nامپراطور ايران كه پادشاه مىنامند ، آن‌وقت در كنار بحر خزر بود .\r\nدر 14 آوريل چهار روز بعد از ورود ما به اصفهان كارگذار انگليس ما را به جشنى دعوت كرد و پذيرايى با محبتى نمود و براى مزيد احترام آن شب را دور حوض بزرگ چراغان و آتش‌بازى زياد كردند . فشنگها چون بالا مىرفت اسباب حيرت تمام اهالى شهر بود .\r\nروز بعد به خانهء خواجه‌نظر پرانس ارمنه‌اى كه حكمران جلفا بود دعوت شديم . جميع اهالى جلفا عيسوى هستند . اين محل در آن طرف رود واقع است و مانند سوت و ارك مىباشد ، در پهلوى لندن .\r\nخواجه‌نظر از ديدن ما نهايت خوشوقت بود و از ما پذيرايى ملوكانه كرد . از جمله اغذيه خوكى را سرخ كرده بودند مسلمانها و يهوديها منتهاى تنفر را دارند از اين غذا . جميع بطريها و جام‌هاى شراب از طلاى خالص بود .\r\nبعد از اين‌كه سفير و ما چهار روز در اشرف استراحت كرديم ، پادشاه ، قزل‌باشى را پيش ما فرستاده تهنيت ورود گفت و عرض كرد كه روز بعد آن اعليحضرت سفير ما را به حضور خواهد پذيرفت .\r\nبنابراين روز بعد كه يكشنبهء ما بود و نيز روز اول يك عيد مسلمانها كه عيد رمضان مىگويند سفير ما با رابرت شرلى و هفت - هشت نفر از متشخصين انگليس و همراهان به‌سمت عمارت سلطنتى روانه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nشديم . در خاطر دارم كه سفير ما خوشش نيامد ، از اينكه هيچ‌كس براى راهنمايى ما نيامد .\r\nآن روز صبح شخصى را پيش محمد على بيك كه از مقربين بود براى اين مطلب آدم فرستاديم . او نوكر پياده‌اى پيش ما فرستاد كه راهنمايى كند . سفير ما او را تحقير كرده جواب داده پس فرستاد و با آدم‌هاى خود روانه شد .\r\nچون درب دروازهء عمارت پياده شديم ، صاحب‌منصبى ما را به مكان كوچكى برد كه در ميان آن حوض مرمر قشنگى در وسط واقع بود . دور آن قالىهاى ابريشمين پهن كرده بودند .\r\nسفير كبير ما و سايرين دو ساعت در آن مانديم . بعد براى ما نهار يك قاب پلو آوردند . اين غذا عبارت است از برنج آب‌پز با گوشت مرغ و گوسفند و روغن و بادام و شكر . اگرچه اين غذا خيلى ساده و كم بود ولى ظروف آن خيلى قشنگ و از طلاى خالص بود .\r\nاز آن‌جا اعيان و اركان زياد ما را هدايت كرده از ميان باغ بزرگ و معطرى عبور نموديم و رسيديم به خانهء باصفايى كه تالارهاى آن‌هم به كوه‌هاى تاروس نظر داشت و هم به بحر خزر . خلاصه داخل شديم .\r\nاطاق مرتبهء پايين بزرگ و گرد بود و فرشهاى ابريشم بر زمين پهن كرده بودند . در وسط آن حوض مرمرى واقع و آب آن مانند بلور صاف و زلال بود .\r\nفى الواقع در اين ممالك حاره آب اهميت زياد دارد و دور حوض گلدانها و ظروف طلاى خالص چيده بودند . در ميان بعضى از آنها شراب ريخته بودند و در بعض ديگر گلهاى معطر قرار داده بودند .\r\nاز آن‌جا داخل اطاق ديگر شديم كه به‌همان قسم مزين بود . ولى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nسه مقابل اطاق اولى ظروف طلا در آن موجود بود و براى شكوه و تماشا چيده بودند . در صدر مجلس پادشاه چهار زانو نشسته بود .\r\nنشيمن او قدرى بالاتر واقع شده زيرا كه بر روى قالى دو سه دوشك از ابريشم سفيد انداخته بودند .\r\nلباس‌هاى او خيلى ساده و متعارفى بود . عمامهء او مسلما بيشتر از چهل شلينگ قيمت نداشت . لباسش كه از قدك قرمز بود ارزش نداشت . شمشيرش غلاف چرمى داشت ، فقط قبضهء آن از طلا بود . و چون آن روز پادشاه لباس ساده دربر داشت جميع اركان و اعيان دولت هم مثل او لباس پوشيده بودند ، ولى ظروف و جواهرات اطاق بر خلاف قصر شهادت مىداد . تاجرى كه آن‌وقت در آن‌جا بود تخمين زد كه بايد معادل بيست مليون [ ميليون 
  ] ليره قيمت داشته باشد .\r\nبه مجردى كه سفير كبير ما به حضور رسيد به‌توسط مترجم خود به طور اختصار جهت مأموريت خود را بيان كرد و آن اين بود كه فتوحات پادشاه مظفر را در عثمانى تهنيت گويد . و تجارت ابريشم و ساير امتعه را كه صرفهء تجارت است تجديد كند . و برائت ذمهء سر رابرت شرلى را از تهمت‌هاى نقدى به يك سفير متوفاى پادشاه ايران مشاهده كند .\r\nپادشاه با كمال لطف و مرحمت جواب داد و در صورتىكه به سفير دولت عثمانى فقط همين‌قدر اجازه مىداد كه دامن لباس بلكه پاى او را ببوسد . معهذا در اين مورد به‌طور مهربانى دست خود را به سفير ما داد و پايين كشيده او را نزد خود چهار زانو نشانيده و جام شرابى خواسته به سلامتى ولىنعمت او يعنى پادشاه مشهور ما باده\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنوشيد .\r\nسفير كلاه خود را در اين موقع برداشت و پادشاه ايران چون اين امر را ديد او نيز عمامه خود را برداشت و باده را نوشيد . سفير ما تشكرات زياد به‌عمل آورد . حضار كمال تعجب را كردند كه پادشاه اين همه تعارفات و التفاتها را مىنمايد كه در ميان آنها سر برهنه بودن اسباب خفت است .\r\nاطاقى كه سفير ما پذيرايى شده بود ديوارهاى آن نقاشيها و طلاكارىهاى بسيار قشنگ داشت . در دور آن پنجاه - شصت نفر بيگلربيگى و حكام و خوانين پشت به ديوار كرده به‌طور ساكت و صامت نشسته بودند كه گويا مجسمه بودند .\r\nساقيان سيمين تن باده‌هاى ارغوانى در دست در اطاق به گردش بودند و براى هركسى كه ميل داشت جامى پر مىكردند .\r\nبعد از اندك اقامتى در قزوين سفير كبير ما كه خيال عزيمت داشت به ديدن محمد على بيك رفت و به‌توسط او خواهش كرد كه جواب كاغذ او نوشته شود .\r\nاين شخص صراحتا به سفير ما جواب داد كه اگر پيشكش ديگرى هم براى پادشاه داريد اول در آن باب به پادشاه اطلاع مىدهم و جوابى مىگيرم . سفير ما جواب كم داد ولى رنجش زياد به‌هم رسانيد و از اين كلمات فهميد كه ديگر به حضور پادشاه نخواهد رسيد . و چون خيال عزيمت داشت مطالب مأموريت خود را به او اظهار كرد .\r\nو آن عبارت بود از بقاى مودت ما بين رؤساى آنها .\r\nنيز بعضى كلمات در باب تجار اظهار كرد و نيز خواهش كرد كه پادشاه به واسطهء چند كلمه اظهار كند كه سر رابرت\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nشرلى حقيقتا سفير كبير او بوده است يا خير . در جواب دو مطلب اولى محمد على بيك به صرافت طبع اظهار كرد كه پادشاه ولىنعمت من به هيچ يك از سلاطين به قدر پادشاه انگليس ميل ندارد . ديگر اين‌كه تجارت و دادوستد تجارت هم طرف ميل پادشاه ايران و هم اسباب صرفهء اوست . اما در باب سر رابرت شرلى چون محمد على بيك هميشه دشمن او بود گفت من مىدانم و از لفظ خود پادشاه شنيدم كه ميلى به سر رابرت شرلى ندارد و مأموريت او نزد سلاطين عيسوى پايهء درستى نداشت .\r\nو نيز گفت راست است كه پادشاه براى اظهار التفات در كنار بحر خزر خلعت و اسبى به او داد ولى اين امر محض ترضيهء خاطر ساير سفرا بود و نه ميلى كه به او داشت .\r\nسفير كبير با محمد على بيك گفت كه سر رابرت شرلى فرامينى چند براى اثبات مأموريت خود در دست دارد و اگر اين امر حقيقت نداشت و او شخص متقلبى بود مىبايست منتهاى ديوانگى را داشته باشد كه چنين سفر طولانى و خطرناكى را نموده دوباره به ايران بيايد .\r\nآن‌هم در صورتىكه اشتداد و غضب پادشاه ايران را مىداند .\r\nمحمد على بيك ديگر هيچ نگفت همينقدر اظهار داشت كه دفعهء ديگر در اين باب اطلاعات كامل به شما خواهم داد .\r\nو نيز خواهش كرد كه اعتبارنامه‌هاى سر رابرت را كه شاه عباس در اصفهان مهر كرده بود ببيند و تماشا كند .\r\nسفير اعتبارنامه را به او نشان داد و گفت ببينيد كه اگر جعلى است بگوييد . آن وزير محيل گفت به‌نظرم مىآيد كه جعلى باشد ، ولى چون يقين كامل ندارم خواهش مىكنم بگذاريد كه به حضور پادشاه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبرسانم . سفير قبول كرد . به قول يك نفر از دشمنان او بعد از سه روز آن را به‌نظر پادشاه رسانيد . گويند كه شاه وقتى نظر به آن كرد ديد كه جعلى است و كمال غضب را به‌هم رسانده آنها را آتش زد و امر كرد كه سر رابرت شرلى از مملكت او بيرون برود زيرا كه پيرمرد و اسباب زحمت است .\r\nشرلى منتهاى تحير و تعجب را به‌هم رسانيد ولى چاره نبود .\r\nمن خودم يقين كامل به‌هم رساندم كه مهرها و فرامين پادشاه صحيح بود يا محمد على بيك تقلب كرده است و اين امر احتمال كلى مىرود زيرا كه آنچه مىدانم به‌توسط اوست و ديگر به حضور شاه نرسيديم . يا اين‌كه خود او كاغذهاى ديگر ساخته و به حضور پادشاه رسانده است و به‌همين دليل بود كه سه روز بعد از دادن ما به حضور رسانيد و الا چرا نگاه داشته بود يا اين‌كه پادشاه را محرك شده است كه بگويد من آنها را سوزاندم . و حال آن‌كه چنين عملى شايستهء پادشاه عادلى مثل شاه عباس نبود .\r\nهمين امر اسباب مدلل ساختن حقانيت اوست با وجود اين‌كه شاه شنيد كه رابرت شرلى براى استدلال حقانيت خود آمده است .\r\nاگرچه ظاهرا ترضيهء خواطرى به او نداد ولى مؤاخذه هم نكرد و حال آن‌كه اگر رابرت شرلى بىگناه بوده است و چون نقدى بيك خود را كشته بود شاه عباس اين مطلب را تلافى رفتار او نسبت به شرلى دانست .\r\nو اگر او به دربار ايران آمده بود مىداد او را تكه‌تكه كنند و در ميان ميدان با فضله سگ بسوزانند .\r\nگذشته از اين پسر او كه با ما آمده بود جسارت نكرد كه به حضور\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپادشاه برسد و سرگذشت پدر بدبخت خود را بگويد تا اين‌كه زينل خان منسوب او توسط كرده رشوه‌اى داد كه از تقصير او بگذرند .\r\nحقيقت حال اين است كه سر رابرت شرلى خدمات زياد به پادشاه ايران نموده بود ، ولى چون پير شده و ديگر قابل خدمت نبود چنين اجرى به او داده شد و شرافت او بدين قسم زايل گرديد . آن‌هم در صورتى كه بيش از همه اوقات مترصد التفاتها و تشكرات بود .\r\nاين امر و اسباب ملالت ديگر كه سرنوشت انسان است او را به طورى محزون و ملول ساخت كه بعد از اندكى تب و سكته نمود . در 13 ماه ژوئن دنياى فانى را به‌درود گفت . و چون جاى مناسب‌ترى موجود نبود در جلو درب خانهء خود در قزوين مدفون شد .\r\nسر رابرت شرلى برادر دو نفر از نجباى مشهور بود ، سر آنتوان و سر طوماس شرلى . سن او زياد نبود . خيالات او آزاد و نجيب اما متلون بود . بزرگترين سياح عصر خود بوده و طرف الطاف و مهمان‌نوازى سلاطى زياد واقع شده . از پاپ اختيار مشروع ساختن اولاد غيرمشروع هلندى را داشت . و از امپراطور منصب و لقب پالاتين را تحصيل نموده . صبرش بيش از كفايتش بود . طبع شعرى نداشت . و آن چه در حكمت كسر داشت در عوض به دانش السنه تلافى مىكرد .\r\nقريب سى سال در خدمت دولت ايران بوده لياقت و شايستگى او اين نبود كه به او رسيد .\r\nاگرچه مطالعه‌كنندگان احتمال مىرود كه اين امر را بىموقع بدانند ، ولى من نمىتوانم ذكرى از زن نجيب و پاك ضمير او كه « لدى ترز » باشد ، ننمايم .\r\nدر اين اوقات حزن‌انگيز او هميشه با ما بود . مذهب عيسوى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nداشت ، پدر و مادر او نيز از اين مذهب و از طبقهء نجبا بودند . تولد او در مملكت چركس بوده است كه نزديك به گرجستان وزين ريا مىباشد . ما بين بحر اسود و بحر خزر . در اين اوقات وقتى كه شوهر او درگذشت و خود او به واسطهء اسهال ممتدى ضعيف گشته و پهلوى جسد شوهر خود افتاده بود .\r\nنقاشى از اهل هلند كه بيست سال در خدمت دولت ايران بوده با محمد على بيك متفق شده اظهار مىكند كه مبلغى از شخص فلامان قرض كرده و به سر رابرت شرلى داده‌ام و مطالبهء آن وجه را نمود .\r\nقاضى به حرف او گوش داده حكمى داد كه اشياء آن خانم را ضبط كنند .\r\nاين حيله به گوش يك نفر شخص آبرومند و درست‌كار موسوم به مستر « حجز » از همراهان سفير ما رسيد . او فورا به خانم اطلاع داد .\r\nخانم چون كذب اين مطلب را مىدانست نهايت متعجب شد . معهذا هوش خود را جمع كرده با دستهاى ضعيف خود پارچهء اطلس دريد .\r\nپول و بعضى جواهرات و سنگهاى گران‌بها را در آن پيچيده و به او داد كه نگاه دارد و به مجردى كه او رفت فراشهاى ايرانى با شخص طلب‌كار به اطاق او داخل شدند و جميع چيزهاى قيمتى و قابل فروش را همچنين اسبها و شترها و البسه و عمامه‌هاى سر رابرت را با يك قمهء گران‌بهاى ايرانى و اشياء ديگر بردند و تفحص زياد كردند كه جواهرات او را پيدا كنند زيرا كه او هميشه آن جواهرات را به خود مىزد . و همين جواهرات بود كه محرك طمع او گرديده بود ولى چون پيدا نكردند متغير و غضبناك و خجل شده رفتند .\r\nآن شخص نيك‌فطرت بعد از گذشتن طوفان جميع جواهرها را به\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nصاحبش مسترد ساخت و حالا قيمت آنها را دانست زيرا كه اگر آن جواهرها را ضبط كرده بودند تمام مايملك ديگر او پنجاه ليره نمىشد . و اين مبلغ قليل چگونه كفايت چنين خانم محترمى را مىكرد ، آن‌هم در چنين ممالكى كه كار نسوان نهايت سخت است .\r\nايرانيها اگرچه زنها را محترم مىدارند ولى چنين تصور مىكنند كه آنها براى اسيرى و بوالهوسى مردها خلق شده‌اند ، نه براى آزادى و تمجيد و توصيف . و اين نسوان ضعيف الطبع از آنها به كلى محرومند .\r\nبعد از اين ملالتها و چهارده ناخوشى اسهال كه از خوردن ميوه‌جات زياد يا سرماخوردگى حاصل شده بود ، سفير كبير ما سر درمركتن در قزوين در 23 ماه ژوئيه سنه 1638 درگذشت . در ميان مقبرهء ارامنهء آن‌جا قبرى براى او پيدا كرديم و ارامنه با كشيشهاى خود در اين امر با ما معاونت كرده در تشييع جنازهء او اول اسب او را با زين‌پوش سياه مىكشيدند ، تابوت او را به اطلس سرخ و حرير ساخته بودند . بر روى تابوت او تورات و شمشير و كلاه او قرار داده شد .\r\nهمراهان او هركدام كه مىتوانستند همراهى كردند و دكتر گو كه شخص محترمى است او را به خاك سپرد .\r\nو اگرچه اعمال و فضايل او محو شدنى نيست معهذا آرزوى من اين بود كه مدفنى عظيم‌تر از اين داشته باشد .\r\nبعد از يك ماه اقامت در قزوين و بعد از اين‌كه دو نفر سفير خود را در آن‌جا مدفون گذارديم پادشاه محض اظهار مرحمت به هركدام از ماها لباس‌هاى دراز زردوزى فرستاد و بعد از دوندگى زياد پيش محمد على بيگ اجازهء مرخصى حاصل كرديم و از پادشاه تذكرهء عبور تحصيل نموديم .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nگذشته از اينها كاغذى از پادشاه ايران براى پادشاه خود به ما دادند . اين كاغذ در ميان ماهوت زردوزى دوخته شده و با نخهاى ابريشم بسته و برحسب رسم معمول خودشان به مهر سلطنتى ممهور بود .\r\nترجمهء خانه‌زاد دولت ابد آيت ( آوانس )\r\nطهران مطبعه برادران باقراف\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nضمائم\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\nسفارت‌هاى رابرت شرلى به اروپا « 1 »\r\nنصرالله فلسفى\r\n\r\nنخستين سفارت رابرت شرلى به اروپا\r\nشاه عباس از آغاز سلطنت همواره فرصتى مىجست كه جزيرهء هرمز و مراكز بازرگانى اسپانى و پرتغال را در سواحل ايرانى خليج فارس ، از دست دولت اسپانى بيرون كند ، ولى انجام يافتن اين مقصود تنها با قواى زمينى امكان‌ناپذير مىنمود ، و شهريار ايران چون كشتىهاى جنگى نداشت مىخواست با يكى از دولت‌هاى اروپايى رقيب اسپانى ، كه در قواى دريايى توانا باشد ، مانند انگلستان يا هلند ، متحد گردد ، و با پشتيبانى و دستيارى كشتىهاى آن دولت منظور خويش را انجام دهد . از اين گذشته زمانى مىتوانست با خيال آسوده\r\n\r\n\r\n","description":"","footnote":"\r\n( 1 ) نقل از جلد چهارم زندگانى شاه عباس اول ، تأليف نصرالله فلسفى ، انتشارات دانشگاه تهران ، مهر ، 1346 ، تهران .\r\n","page_name":" 161 ","page_number":161},
  {"content":"\r\n\r\nبه جنگ پرتغاليان برخيزد ، كه از جانب تركان عثمانى آسوده‌خاطر باشد . به همين سبب هميشه مىكوشيد كه از پادشاهان عيسوى اروپا برضد سلطان عثمانى اتحاديه‌اى تشكيل كند ، تا پيوسته يك قسمت از قواى دشمن در سرحدات غربى كشور او سرگرم دفاع باشد و از نيروى پايدارى وى در مرزهاى ايران كاسته شود ، و چون تا سال 1016 هجرى قمرى از آمدوشد سفيرانى كه از اروپا به ايران آمده ، يا از ايران به اروپا رفته بودند ، نتيجهء دلخواهى نگرفته بود ، رابرت شرلى برادر سر آنتونى شرلى را ، كه پيش از اين شرح سفارت او نوشته شده است ، با نامه‌ها و هداياى بسيار ، همراه چند تن از بزرگان ايران به سفارت روانهء دربار پادشاه بزرگ اروپا و پاپ كرد .\r\nاين مرد انگليسى در مدت اقامت خود در ايران به شاه عباس خدمات بسيار كرده ، و چنان كه در فصل‌هاى آينده به تفصيل خواهيم گفت ، مخصوصا در جنگ‌هاى ايران و عثمانى رشادت‌هاى فراوان نشان داده بود . « 1 »\r\nرابرت شرلى و همراهانش در روز بيست و چهارم شوال سال 1016 هجرى قمرى ( 12 فوريه 1608 ميلادى ) از اصفهان بيرون رفتند ، و از راه مازندران و درياى خزر عازم اروپا شدند . از همراهان شرلى يكى نيز كاپيتن تامس پاول « 2 » از افسران انگليسى بود كه در ترتيب سپاه ايران خدمات بسيار كرد . پس از عبور از روسيه به شهر كراكوى « 3 » ، كه آن زمان پايتخت لهستان بود ، رسيدند ، و سىگيسموند « 4 »\r\n\r\n\r\n","description":"","footnote":"\r\n( 1 ) . رجوع كنيد به صفحهء 35 اين كتاب [ زندگانى شاه عباس ، تأليف نصرالله فلسفى 
  ] .\r\n( 2 ) .  Thomas Powel \r\n( 3 ) .  Cracovie \r\n( 4 ) .  Sigismond \r\n","page_name":" 162 ","page_number":162},
  {"content":"\r\n\r\nسوم پادشاه آن كشور آنان را به گرمى و احترام بسيار پذيرفت . مدت اقامت رابرت شرلى در دربار پادشاه لهستان درست معلوم نيست .\r\nهمين‌قدر مىدانيم كه او در ماه ربيع‌الاول سال 1018 هجرى ( ژوئن 1609 م . ) در شهر پراك بوده است .\r\nدر پراگ رودلف دوم امپراطور آلمان ، شرلى و همراهانش را چندى در دربار خود نگهداشت ، و او را به سبب خدماتى كه از راه جنگ با تركان عثمانى به جهان عيسويت كرده بود ، مقام شواليه « 1 » و لقب كنت پالاتن « 2 » عطا كرد ، و نامه‌اى براى جيمز اول « 3 » پادشاه انگلستان به او داد ، كه در آن شرحى از خدماتش به عيسويان مقيم ايران را نوشته بود . رابرت شرلى مىخواست از پراگ به انگلستان سفر كند ، ولى چون كنت سولزبرى « 4 » وزير جيمز اول را از قصد خود آگاه ساخت ، كنت در جوابش نوشت كه شاه مايلست او پس از انجام دادن مأموريت خود در دربار ساير پادشاهان اروپا به انگلستان رود .\r\nپس شرلى راه ايتاليا پيش گرفت ، و در روز يكشنبه 28 جمادى الثانى 1018 هجرى ( 28 سپتامبر 1609 م . ) با تشريفات بسيار وارد شهر رم شد . چون روز ديگر به حضور پاپ پل پنجم « 5 » رسيد ، نامهء شاه عباس را تقديم كرد ، و ميل كامل شهريار ايران را به اتحاد پادشاهان عيسوى برضد سلطان عثمانى متذكر شد . پاپ نيز با او به مهربانى\r\n\r\n\r\n","description":"","footnote":"\r\n( 1 ) .  Chevalier \r\n( 2 ) .  Comte de Palatin  پالاتين يا پالاتينا  Palatina  از نواحى آلمان غربى در ساحل چپ رود راين  Rhin  است .\r\n( 3 ) .  James I \r\n( 4 ) .  Comte de Salisbury \r\n( 5 ) .  Paul V \r\n","page_name":" 163 ","page_number":163},
  {"content":"\r\n\r\nسخن گفت و در پذيرايى ديگرى او را به لقب كنت كاخ مقدس لاتران « 1 » مفتخر گردانيد و نيز به او اختيارى مذهبى عطا كرد كه مىتوانست اطفال نامشروع مردم را ، به جز فرزندان نامشروع پادشاهان و شاهزادگان و كسانى كه داراى مقامات كنت و بارون بودند ، مشروع سازد ( ! ) و او چندى بعد از اين اجازه و اختيار دينى در هندوستان استفاده بسيار كرد . سبب مهربانىهاى مخصوص پاپ به رابرت شرلى ظاهرا آن بود كه وى چند روز پيش از آنكه از ايران عازم اروپا گردد با زن خود ترزا در كليساى اصفهان به مذهب كاتوليك درآمده و مذهب رسمى انگلستان را ترك گفته بود .\r\nهنگام عزيمت او از رم نيز پاپ و برادرش كاردينال برگز « 2 » به او هداياى بسيار دادند . و شرلى از رم به شهر ميلانو « 3 » ( ميلان ) و از آنجا به بندر جنوا « 4 » ( ژن ) رفت ، و با كشتى راه بارسلونا « 5 » ( بارسلون ) - از بنادر اسپانى - پيش گرفت .\r\nچون به بندر « بارسلونا » رسيد از او خواهش كردند كه در انتظار فرمان شاه در آن شهر بماند . فيليپ سوم پادشاه اسپانى ، و وزيرش دوك لرما « 6 » سفارت شرلى را ، از آن سبب كه انگليسى بود ، به چشم\r\n\r\n\r\n","description":"","footnote":"\r\n( 1 ) .  Comte du Sacre Palais de Latran  - كاخ لاتران را يكى از معاصران نرو ( نرون  Neron  ) امپراطور روم ، به نام پلوئيوس لاترانوس  Plautius Latranus  بنا نهاده بود ، كه « نرو » او را براى تصرف اموالش هلاك كرد . اين قصر را قسطنطين كبير امپراطور روم به پاپ ملكياد  Melchiade  بخشيد ، و چندى مقر پاپ بود و از سال 1259 ه ( 1843 م . ) به موزهء آثار عتيق عيسوى مبدل شد و امروز در اختيار پاپ است .\r\n( 2 ) .  Borghese \r\n( 3 ) .  Milano \r\n( 4 ) .  Genova \r\n( 5 ) .  Barcelona \r\n( 6 ) .  Duc de Lerma \r\n","page_name":" 164 ","page_number":164},
  {"content":"\r\n\r\nبدبينى مىنگريستند ، و يكى از منشيان شاه به نام پرادو « 1 » دربارهء شرلى به فرانسيس كتينگتن « 2 » ، سفير انگلستان در اسپانى ، گفته بود كه « چون غالبا اشخاصى از اين سرزمين دوردست ( يعنى ايران ) به اسپانى آمده و خود را به دروغ سفير خوانده‌اند ، اعليحضرت تا صحت مأموريت اين گونه اشخاص معلوم نشود ، از پذيرفتن ايشان خوددارى خواهند كرد . به علاوه اين شخص مردى عاقل به‌نظر نمىرسد ، چه اگر عقل سالمى داشت در صورتىكه عيسوى مذهب است دستار مسلمانان بر سر نمىگذاشت « 3 » . »\r\nبه‌همين سبب رابرت شرلى ناچار به خرج خود از بارسلونا به آلكالا « 4 » و از آنجا به آرانخوئز « 5 » ، اقامتگاه بهارى پادشاه رفت ، و چون در ماه شوال سال 1018 هجرى ( ژانويه 1610 م . ) فيليپ سوم او را به حضور پذيرفت ، دو نامه از شاه عباس را ، كه همراه داشت ، تقديم كرد ، و در ضمن خطابه مشروحى از فيليپ خواست كه با ديگر پادشاهان اروپا متحد شود ، و با سلطان عثمانى جنگ سختى آغاز كند . ولى شاه به خطابهء مشروح او جوابى كوتاه داد ، و ملكه نيز با وى از مسائل عادى سخن گفت ، و هر دو با او به سردى رفتار كردند . چنان كه شرلى از رفتار ايشان متأثر گشت و به وزير پادشاه شكايت كرد .\r\nاز « آرانخوئز » شرلى به شهر مادريد رفت و دو ماه در آنجا ميهمان\r\n\r\n\r\n","description":"","footnote":"\r\n( 1 ) .  Prado \r\n( 2 ) .  Francis Cottington \r\n( 3 ) . رابرت شرلى لباس ايرانى مىپوشيد و با اجازهء شاه عباس تاج قزلباش بر سر مىگذاشت .\r\nرجوع كنيد به صفحهء 35 از اين كتاب و صفحات 211 تا 213 مجلد اول اين تاريخ .\r\n( 4 ) . القلعه  Alcala  .\r\n( 5 ) .  Aranjuez \r\n","page_name":" 165 ","page_number":165},
  {"content":"\r\n\r\nپادشاه اسپانى بود ، و چون آگاه شد كه جيمز اول پادشاه انگلستان حاضرست او را چون سفيرى پذيرايى كند ، از پى مسافرت به انگلستان برخاست و در اواسط ماه ذىالحجهء سال 1018 هجرى ( مارس 1610 م . ) براى تحصيل اجازهء مرخصى به‌خدمت فيليپ سوم رسيد . پادشاه اسپانى گذشته از جواب نامه‌هاى شاه عباس ، چهار هزار دوكا نيز به او بخشيد . ولى شرلى به عللى چند مجبور شد كه تا تابستان 1020 در اسپانى بماند ، و در اين مدت زن خود را هم كه در لهستان مانده بود ، به مادريد آورد .\r\nچون در ماه جمادى الاول سال 1019 ه ( 1610 م . ) آنتونيو دوگوه‌آ و دنگيزبيگ روملو ، كه در سال 1017 از ايران به قصد اسپانى بيرون آمده بودند ، و شرح آن در صفحات پيش گذشت ، به آن كشور رسيدند ، و از جانب شاه عباس هداياى گرانبها از پارچه‌هاى ابريشمى و جواهر قيمتى تقديم فيليپ سوم كردند ، شاه اسپانى تا حدى به قبول پيشنهادهاى رابرت شرلى دربارهء تجارت ايران و اسپانى و شرايط شاه عباس در فرستادن ابريشم ايران از راه هرمز و هندوستان به اروپا ، تن داد ، و مقرر شد كه شرلى از بندر « ليسبون » با كشتى به ايران بازگردد . ولى چون جواب قطعى پادشاه به پيشنهادهاى او به تأخير افتاد ، مصمم شد كه از اسپانى به انگلستان رود و پيشنهادهاى بازرگانى خويش را با جيمز اول در ميان گذارد . مقصودى وى آن بود كه به دستور شاه عباس با پادشاه انگلستان يك قرارداد بازرگانى منعقد سازد و راه تازه‌اى براى صدور ابريشم و ساير كالاهاى ايرانى به اروپا باز كند ، تا بازرگانان ايران ناگزير مال التجارهء خود را از خاك عثمانى به اروپا نفرستند و سلطان عثمانى از حقوق گمركى گزافى كه از كالاهاى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nايران مىگرفت محروم گردد .\r\nرابرت شرلى در آخرين روزهاى اقامت خود در مادريد گرفتار مخالفت و دشمنى برادر خويش سر آنتولى شرلى گرديد ، كه مسكين و تهىدست از ايتاليا به اسپانى آمده بود ، و او را متهم مىكرد كه مقصودش از رفتن به انگلستان مخالفت با دولت اسپانى و اقدام به تحريكاتى برضد آن دولت است . رابرت شرلى از آن بيم داشت كه در اسپانى مسمومش كنند و مىكوشيد كه هرچه زودتر خود را از آن كشور بيرون اندازد . سرانجام در ماه ربيع الاخر سال 1020 هجرى ( ژوئن 1611 م . ) با وجود توطئه‌هاى برادر به مقصود رسيد و دو ماه بعد با زن خود ترزا در انگلستان به ديدار خانه پدرى توفيق يافت و ما تفصيل سفارت او را به انگلستان ، در فصل روابط شاه عباس با دولت انگليس مفصل‌تر خواهيم نوشت .\r\nرابرت شرلى پس از يك سال و نيم اقامت در انگلستان با يك كشتى انگليسى از جنوب افريقا عازم هندوستان شد و در اواخر سال 1023 هجرى به ساحل هند رسيد و در ماه شوال آن سال به اگره پايتخت دولت گوركانى هند رفت ، و در ماه جمادى الاول سال بعد به اصفهان بازگشت .\r\n\r\nدنبالهء سرگذشت سر آنتونى شرلى\r\nسر آنتونى شرلى پس از آنكه در ماه محرم سال 1010 هجرى قمرى ( ژوئيه 1601 ميلادى ) در شهر رم از حسينعلى بيگ بيات سفير\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nشاه عباس جدا شد و ، چنان كه پيش از اين گفته شد « 1 » ، به بندر آنكونا و از آنجا به ونتسيا ( ونيز ) رفت و نزديك سه سال در آن شهر ماند ، و چون هنگام نخستين اقامت خود در شهر پراگ ( در سال 1009 هجرى - 1600 ميلادى ) ، مذهب رسمى انگلستان را ترك گفته به مذهب كاتوليك درآمده بود و اليزابت ملكهء انگلستان نسبت به او خشمگين گشته و او را از حمايت خويش و حق بازگشت به انگلستان محروم ساخته بود ، در سال 1605 ميلادى ( 1013 - 1014 ه ) بار ديگر به شهر پراگ رفت و از جانب « رودلف دوم » امپراطور آلمان به سفارت مأمور مراكش گشت ، و در پايان اين سفارت به بندر « ليسبون » پايتخت پرتغال سفر كرد . مقارن همين زمان فيليپ سوم پادشاه اسپانى مىخواست « آنتونيو دوگوه‌آ » كشيش فرقهء سن اگوستين را ، چنان كه پيش از اين گفته‌ايم ، براى بار دوم به سفارت نزد شاه عباس فرستد و از حملهء خان فارس به جزائر بحرين و متصرفات پرتغاليان در كنارهء خليج‌فارس گله كند . پس براى اينكه با خبر اقدام نظامى تازه‌اى بر ضد سلطان عثمانى بر اهميت اين سفارت بيفزايد ، شاه عباس را ، كه هميشه از سستى و بىطرفى متحدان اروپايى خويش گله‌مند بود ، راضى كند ، سر آنتوان شرلى را به‌خدمت خويش پذيرفت و او را به فرماندهى دستهء كوچكى از كشتىهاى جنگى اسپانيايى مأمور كرد كه در درياى مديترانه ، با آن نيروى دريايى « با تمام قوا و به ارادهء شخص خود در خشكى و دريا با قواى دريايى هلند و عثمانى درآويزد . »\r\nسر آنتونى شرلى كه مدتها دربار ايران را از خويشتن بىخبر نهاده\r\n\r\n\r\n","description":"","footnote":"\r\n( 1 ) . رجوع شود به صفحهء 161 از اين [ همان 
  ] كتاب .\r\n","page_name":" 168 ","page_number":168},
  {"content":"\r\n\r\nبود ، بىدرنگ نامه‌اى به شاه عباس نوشت تا او را از مأموريت تازه و بزرگ خود آگاه سازد . نامهء او در ماه جمادى الاخر سال 1017 هجرى ( اوت 1608 ميلادى ) به‌وسيلهء كشيشى پرتغالى « 1 » به اصفهان رسيد و « آنتونيو دوگواه‌آ » ، كه در اين تاريخ در آن شهر بود آن را به شاه عباس تقديم كرد . مضمون نامهء او ، كه همان زمان توسط يكى از كشيشان كرملى مقيم اصفهان به فارسى ترجمه شده اينست :\r\n\r\nنامه سر آنتونى شرلى به شاه عباس\r\n« . . . [ به عرض 
  ] عاليجناب بندگان نواب كامياب سپهر ركاب اشرف اقدس ارفع اعلى ، خلدالله ملكه ابدا ، مىرساند كه از آن تاريخ كه از خدمت نواب محروم شده ، آنچه خدماتى كه به بنده رجوع نموده بودند ، دقيقهء فروگذاشت ننموده ، و در هيچ باب تقصيرى واقع نشده و اگرچه محنت اين سفر و درد غربت را كشيدم ، اما پادشاه فرنگ را به دوستى نواب يكجهت نموده ، و پادشاه اسپانيه قرار و شرط نموده كه هميشه با اهل روم ( عثمانى ) محاربه نمايد . به نوعى كه هرگز صلح‌پذير نباشد ، و حقير را سردار دريا كرده است و حكم قايم داد كه در دريا و خشكى هرچه خواهم به‌جا آورم . و در خدمات خود را معاف نخواهم نمود ، و ديگر آنچه رو خواهد داد ، احوالات را به عرض همايون خواهم رساند . و قبل از اين مذكور مىشد كه\r\n\r\n\r\n","description":"","footnote":"\r\n( 1 ) . نام اين كشيش را آنتونيو دوگوه‌آ در سفرنامهء خويش دومىنيكو استروپن  Dominco Stropen  نوشته است .\r\n","page_name":" 169 ","page_number":169},
  {"content":"\r\n\r\nپادشاه مجار با خواندگار روم آشتى نموده ، اين مقدمه خلاف بوده و در اين‌وقت دشمنى ايشان زياد شد . كشتى بسيار و لشگر بيشمار جمع نموده و پادشاهان فرنگيه متفق القول و متفق‌اللفظ شده‌اند كه در محاربهء ترك در پيوندند ، و چون ميانهء نواب اعلى و پادشاه اسپانيه نهايت محبت بود سخن چند ضرور شد كه به عرض رسانم : اولا در باب ابريشم چنين مقرر شد كه سوداى ابريشم در هرمز بشود ، چرا كه مردم فرنگ هر ساله زر بسيار و يراقهاى كلى از آلت حرب به الكاى روم مىبرند و سودا مىنمايند ، و حال آنكه معاملهء ايشان بر طرف مىشود ، هر دو جانبه دشمنى زياد مىشود ، و پادشاه اسپانيه حكمى به كاپيتان هرمز فرستاده كه از مردم عجم ، كه در مليت بندگان نوابند و ابريشم به هرمز آورند عزت و حرمت بدارد ، و خرجى كه واقع شود زياده نگيرند ، و قرار يافت كه سوداى ابريشم در هرمز بشود . توقع چنانست كه چون نواب به مطالعهء مكتوب برسد ديگر آنچه به‌خاطر مبارك رسد قلمى نموده ارسال دارند . چرا كه پادشاه اسپانيه اين مقدار محبت به‌هم رسانيده كه هر مطالبات كه نواب رجوع نمايد سلاطين فرنگيه به تقديم خواهند رسانيد ، و فقير را نيز آنچه سعى مىبايد به جاى خواهم آورد . امره اعلى . . . »\r\nبه‌دستور شاه عباس پس از چند روز جواب نامهء سر آنتونى شرلى را تهيه كردند ، و به مضمون زير به وسيلهء همان كشيشى كه نامه را آورده بود ، فرستادند :\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nجواب شاه عباس به نامهء سر آنتونى شرلى\r\n« فرمان همايون شد ، آنكه امارت مآب عزت قياب معانى انصاب ، بيگزادهء اكرم دان آنتانيو شرلى به شفقت بيغايت شاهانه ، و مرحمت بىنهايت پادشاهانه مفتخر و سرافراز گشته بداند كه عرضه داشتى كه در اين ولا بپايهء سرير اعلى نوشته مصحوب كس خود فرستاده به پابوس ارسال داشته بود رسيد ، و مضمون معلوم شد . آنچه عرض كرده بود كه از تاريخى كه از درگاه معلى رفته در خدمت تقصير نكرده و ما را فراموش ننموده و در دشمنى دشمنان ما خود را معاف نداشته و در ازدياد محبت و دوستى پادشاهان فرنگ و پادشاه مغرب با نواب همايون ما سعى نموده ، به واجبى خاطرنشان اشرف شد . اخلاص و يكجهتى آن امارت پناه بر ما ظاهر است و مىدانيم كه در لوازم يكجهتى و خدمتكارى تقصير نمىكند ، و آنچه عرض كرده بود كه حالا در خدمت اعليحضرت و الا رتبت پادشاه عاليجاه خورشيد كلاه ستاره سپاه فرنگستان مىباشد ، چون پادشاه عاليجاه حكومت و سردارى روى دريا را به او داده موجب مسرت و خوشحالى شد ، و شرحى كه در باب محبت و دوستى حضرت پادشاه عاليجاه نوشته بود كه با نواب همايون ما دارد ، ما هم ده برابر آن محبت با حضرت پادشاه عاليجاه داريم ، و از اخبار فتح و فيروزى او خوشحال مىشويم ، و آنكه نوشته بود كه او سعى نموده و مىنمايد كه ميانهء پادشاهان فرنگ و جماعت ترك صلح نشود ، و اينكه مذكور مىشود كه پادشاه مجار با روسيه صلح كرده غلط\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست ، و آن امارت پناه آنجا رفته بر طرف كرده ( ؟ ) شايد آن امارت مآب از واردين آن صوب شنيده باشد و خاطرنشان حضرات پادشاهان فرنگ شده باشد كه از تاريخى كه آن امارت مآب رفته تا حال ما را چه محاربات عظيم با لشكر روميه واقع شده و چه قلعه‌هاى معتبر از ايشان گرفته‌ايم ، و درين چند سال كه ما با ايشان در محاربه و مجادله‌ايم اصلا از جانب سلاطين فرنگ حركتى واقع نشده و نشنيديم كه ايشان هم از آن‌طرف حركتى كرده باشند . به‌هرحال خود به‌همان طريق با ايشان در محاربه و مجادله‌ايم و دست از محاربه باز نمىداريم . مىبايد كه آن امارت مآب به نوعى سعى نمايد كه حضرات پادشاهان فرنگيه در محاربه ترك ساعى بوده تقصير ننمايند .\r\nو آنچه در باب ابريشم نوشته شده ، [ كه 
  ] بعد از اين ولايت عجم ابريشم به حلب نبرند و به هرمز آورده در آنجا بفروشند ، و دوستى كه فرنگيه با روميان به‌جهت آمدوشد حلب و بردن ابريشم اظهار مىنمايد بر طرف شود ، بسيار خوبست . چه بهتر از اين كار كه ابريشم عجم به هرمز آورند و تجار فرنگ امتعه و اجناس فرنگ به هرمز آورده بفروشند . و در عوض ابريشم ببرند . انشاء الله تعالى بعد از اين مقرر مىفرمائيم كه تجار عجم ابريشم را به هرمز آورده بفروشند . ايشان نيز مقرر دارند كه در هرمز با سوداگران سلوك خوب كرده خرج زيادتى نگيرند كه باعث رغبت سوداگر شود ، و هرگاه سوداگر بشنود كه خرج كمترست و صرفه درآوردن هرمز است جهت فايدهء خود به هرمز مىآورند . و در هر باب مراسم دولت‌خواهى به‌جاى\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nآورده همواره حقايق حالات و اخبار آنها را عرض نمايند و مطالب كه داشته باشند عرضه داشت نمايند كه به انجاح شرف و اسعاف مقرون است . تحريرا فى جمادىالثانى سنهء 1017 . »\r\nسر آنتونى شرلى پس از آنكه خبر فرماندهى خود را در نيروى دريايى اسپانى براى شاه عباس فرستاد ، در سال 1016 هجرى سفرى به بندر ناپولى ( ناپل ) از بندرهاى ايتاليا كرد ، و عضو شوراى دولتى آنجا شد « 1 » ، سپس در سال 1019 هجرى ( 1610 ميلادى ) به شهر مادريد بازگشت و در آنجا ، چنان كه پيش از اين گفته شد ، با برادر خود « رابرت شرلى » كه از جانب شاه عباس به دربار فيليپ سوم رفته بود ، مصادف گشت و با وى از در دشمنى و مخالفت درآمد . از آن پس تا بيست و پنج سال از او اطلاع كاملى در دست نيست . همين‌قدر مىدانيم كه حقوقى از پادشاه اسپانى مىگرفته و با فقر و تهىدستى\r\n\r\n\r\n","description":"","footnote":"\r\n( 1 ) . آنتونيو شرلى در « ناپولى » نايب السلطنهء پادشاه اسپانى كنت دوبنوئنت  Conte de Benavent  را تحريك كرد كه با شاه عباس از در مكاتبه درآيد و از وى درخواست كند كه ابريشم ايران را به‌جاى خاك عثمانى از راه هرمز به اسپانى فرستد . كنت نيز در اين باره نامه‌اى به شاه عباس نوشت و به وسيلهء دومىنيكو استروپن كشيش به دربار ايران فرستاد . شاه نيز به حاتم بيگ اعتماد الدوله دستور داد به نايب السلطنهء ناپولى جواب دهد كه با پيشنهاد او موافقت و براى اينكه حسن‌نيت خود را نشان دهد همراه آنتونيو دوگوه‌آ آودنگيزبيگ روملو كه به سفارت به اسپانى مىروند آنچه ابريشم متعلق به شخص وى در اصفهان موجودست به اروپا مىفرستد تا خطر اين كار نخست متوجه شخص وى باشد و بدينوسيله سوداگران ايران اطمينان پيدا كنند و ابريشم خود را از راه هرمز به فرنگستان فرستند . سپس دستور داد آنچه ابريشم در اصفهان موجود بود باربندى كنند تا همراه سفيران فرستاده شود . . . » ، سفرنامهء گوه‌آ ، ص 467 و 468 .\r\n","page_name":" 173 ","page_number":173},
  {"content":"\r\n\r\nبه سر مىبرده ، تا آنكه در سال 1635 ميلادى ( 1044 - 1045 هجرى ) درگذشته است .\r\n\r\nسومين سفارت دن آنتونيو دوگوه‌آ به ايران\r\nدن آنتونيو دوگوه‌آ در اواخر سال 1021 هجرى از اسپانى با دنگيزبيگ روملو به ايران بازگشت ، و اين‌بار گذشته از سمت سفارت فيليپ سوم ، از جانب پاپ نيز عنوان نمايندگى داشت . هنگام ورود وى به اصفهان شاه عباس در مازندران بود و در روز سىام محرم سال بعد به پايتخت آمد و آنتونيو دوگوه‌آ را در ميدان نقش‌جهان به حضور طلبيد . ولى اين‌بار با وى به تلخى رفتار كرد و چون كشيش و دنگيزبيگ به حضور وى رفتند ، نخست فرمان داد تا دنگيزبيگ را پيش چشم آنتونيو دوگوه‌آ مثله كردند و به دار آويختند . علل كشته شدن دنگيزبيگ را ما در ضمن فصل شانزدهم و هفدهم مجلد سوم اين تاريخ به تفصيل نوشته‌ايم و در اينجا مجال تكرار آن نيست « 1 » .\r\nآنتونيو دوگوه‌آ پس از كشته شدن دنگيزبيگ از بيم شاه عباس به شيراز گريخت تا به جزيرهء هرمز پناه برد . ولى چنان كه در مجلد سوم اين كتاب گفته‌ايم ، امامقلى خان امير الامراى فارس به فرمان شاه او را مدتى در آن شهر نگاهداشت و سرانجام آزاد كرد و او به جزيرهء هرمز گريخت .\r\n\r\n\r\n","description":"","footnote":"\r\n( 1 ) . به صفحات 179 تا 181 و 229 تا 232 مجلد سوم اين تاريخ مراجعه بايد كرد . نويسنده تاريخ عالم‌آراى عباسى دربارهء تقصيرات دنگيزبيگ كه مايهء كشته شدن او گرديد ، پس از ذكر گناهانى كه ما در مجلد سوم بيان كرده‌ايم ، مىنويسد : « . . . اما اعظم خطايا كه موجب سياست اغلب آن بود ، اينست كه با ملازمانى كه همراه برده بود چندان بد سلوكى مىنموده و در آزار ايشان مىكوشيده كه چند نفر به دين ترسائى راضى شده . . . در فرنگستان مانده بودند . غيرت اسلام اقتضاى سياست او كرده به جزا رسيد . . . ! »\r\n","page_name":" 174 ","page_number":174},
  {"content":"\r\n\r\n\r\nدومين سفارت رابرت شرلى به اروپا\r\nچنان كه در صفحات پيش گفته شد ، رابرت شرلى در سال 1023 هجرى از انگلستان به هندوستان بازگشت ، و چون از جانب شاه عباس مأمور بود كه به سفارت نزد نور الدين محمد جهانگير امپراطور گوركانى هند رود ، از بندر گوا به شهر اگره پايتخت پادشاهان هند رفت ، و پس از انجام دادن مأموريت خويش با نامه و هداياى جهانگير ، كه از آن جمله دو زنجير فيل بود ، به ايران بازگشت و در ماه جمادى الاول سال 1024 به اصفهان رسيد .\r\nفيليپ سوم در نامه‌اى كه توسط او براى شاه عباس فرستاده وعده داده بود كه به زودى به يارى پاپ رم و ديگر فرمانروايان اروپا با سلطان عثمانى به جنگ خواهد پرداخت ، و كشتيهايى به درياى احمر خواهد فرستاد تا راه امتعهء هندوستان را كه از آن طريق به خاك امپراطورى عثمانى فرستاده مىشود ، مسدود سازند « 1 » .\r\nاز سفارت رابرت شرلى به كشورهاى اروپايى فائده بزرگى حاصل نشده بود ، ولى پذيرايىهاى گرمى كه امپراطور آلمان و پاپ رم و پادشاه اسپانى از او كرده بودند ، سبب شد كه شاه عباس به اميد نتيجه گرفتن از اقدامات چندين سالهء سياسى و تجارى خويش بار ديگر او را به اروپا فرستد . پس چهار ماه پس از ورود وى به اصفهان ، يعنى در ماه رمضان سال 1024 هجرى به رابرت شرلى فرمان داد كه از طريق\r\n\r\n\r\n","description":"","footnote":"\r\n( 1 ) . از مجموعهء مراسلات شاه عباس ، كتابخانهء ملى شهر ناپولى ( ناپل ) ، در ايتاليا .\r\n","page_name":" 175 ","page_number":175},
  {"content":"\r\n\r\nجزيرهء هرمز و هندوستان و جنوب افريقا به اسپانى رود ، و از كشيشان كرملى كه در اصفهان مقيم بودند ، يكى به نام پرردمتو دلا كروز « 1 » را نيز همراه وى كرد . شاه عباس در نامه‌اى كه براى فيليپ سوم پادشاه اسپانى به رابرت شرلى داد ، چنين نوشته بود :\r\n« ( بعد از عناوين و تعارفات مرسوم ) . . . مشهود راى قمر اعتلا و مرفوع ضمير منبر آفتاب انجلا مىگرداند ، كه چون طريقهء محبت و دوستى حضرات سلاطين رفيع الشأن مسيحيه ، به تخصيص آن پادشاه والاجاه ستاره سپاه با اين جانب به مراتب كمال استقرار و استحكام دارد و هميشه ايلچيان و رسولان سخن‌دان ، خصوصا پادريان « 2 » عظام آمد شد نموده ابواب مكاتبه و مراسله مفتوح است ، لهذا در اين ولا كه عزت اياب بيگزادهء اعظم اكرم دان لبرتو شرلى را « 3 » ، كه در خدمت اشرف بود ، جهت تجديد قواعد دوستى ، به‌رسم ايلچيگرى بدان صوب فرستاديم و از پادريان عظام پادرى ردمتو را كه مرد سنجيدهء نيكو اطوار راست‌گفتار است ، به‌جهت اعتماد همراه بيگزادهء مذكور كرده روانهء خدمت عليا نموده و سخنانى زبانى گفته‌ايم . . . توقع و تصرصد آنست كه آن حضرت و الا منزلت\r\n\r\n\r\n","description":"","footnote":"\r\n( 1 ) .  Pere Redemeto de la Cruz \r\n( 2 ) . مقصود از پادريان « پدران » روحانى يا كشيشان عيسويست .\r\n( 3 ) . در مراسلات شاه عباس به پادشاهان اروپا همه‌جا رابرت شرلى را ، به سبب آنكه از نجيب‌زادگان انگلستان بوده است ، بيگزاده خوانده‌اند ، و نام او را نيز به صورت پرتغالى آن لبرتو شرلى نوشته و عنوان دان ( مأخوذ از دم يا دن ) كه مخصوص نجيب‌زادگان اسپانيولى و پرتغالى بوده است بر آن افزوده‌اند .\r\n","page_name":" 176 ","page_number":176},
  {"content":"\r\n\r\nپادشاه عاليجاه ، هميشه [ باب 
  ] مكاتبات دوستى آئين مفتوح گردانيده مجارى احوال خيرمآل ، كه موجب مسرت و خوشحالى احبا و دوستان است قلمى نمايند ، و هرگونه خدمتى كه بوده باشد ، رجوع نمايند كه سرانجام داده شود ، زياده چه نويسم . . . » « 1 » .\r\nشرلى با همراهان در همان ماه رمضان 1024 هجرى از راه هرمز و هندوستان عازم اروپا گشت و از جانب شاه عباس مأمور بود كه با مأموران پرتغالى هرمز و هند نيز مذاكراتى كند و قراردادهاى دوستانه منعقد سازد . زيرا به‌طورى كه در صفحات آينده خواهيم گفت ، دولت ايران در سال 1022 هجرى بندر گمبرون ( بندر عباس كنونى ) را ، كه از پايگاه‌هاى نيرومند دريايى پرتغاليان در ساحل ايران بود ، با برخى قلاع ديگر در كنار خليج فارس از ايشان گرفته بود ، و بدين سبب عمال پرتغالى دولت اسپانى در جزيرهء هرمز و حوزهء حكمروائى خويش با اتباع و سوداگران ايرانى بدرفتارى بسيار مىكردند . در هرمز رابرت شرلى حكمران پرتغالى قلعه را راضى كرد كه تا نتيجه سفارت و مذاكرات او با پادشاه اسپانى معلوم نشده است ، دست از مخالفت و دشمنى با دولت ايران بردارد ، ولى در بندر پرتغالى گوا ( در هندوستان ) ، به عقد قرارداد دوستانه موفق نشد ، زيرا پرتغالىها مىخواستند كه دولت ايران آنچه از متصرفات قديم پرتغال در خليج فارس گرفته است ، مانند جزائر بحرين و بندر گمبرون و برخى بنادر\r\n\r\n\r\n","description":"","footnote":"\r\n( 1 ) . از مجموعهء مراسلات شاه عباس ، در كتابخانهء ملى شهر ناپولى ( ناپل ) در ايتاليا .\r\n","page_name":" 177 ","page_number":177},
  {"content":"\r\n\r\nساحلى ديگر ، همه را به دولت اسپانى باز دهد .\r\nشرلى سرانجام پس از ده ماه توقف در بندر گوا با يك كشتى اسپانيولى راه اسپانى پيش گرفت . در اين زمان شركت هند شرقى انگليس هم ، كه از سال 1009 هجرى ( 1600 ميلادى ) تأسيس گشته و در هندوستان رونقى يافته بود ، با سفارت رابرت شرلى به اسپانى مخالف بود ، زيرا عمال اين شركت در هندوستان ، چنان كه در فصل روابط شاه عباس با انگلستان به تفصيل خواهيم نوشت ، به‌وسيلهء دستياران و جاسوسان خود در اصفهان از هدفهاى مختلف سفارت وى ، كه تجارت انحصارى ابريشم ايران از طريق اسپانى از آن جمله بود ، آگاه گشته و آن را بر خلاف مصالح و منافع تجارى خود مىدانستند . به همين سبب به كشتىهاى خود دستور دادند كه در بندر « گوا » به سفائن پرتغالى حمله برند و رابرت شرلى را دستگير كنند . ولى اتفاقا كشتى حامل شرلى از دست ايشان به‌در رفت و او در تابستان سال 1026 هجرى ( اكتبر 1617 م . ) به بندر « ليسبون » پايتخت پرتغال رسيد .\r\nشرلى تا اواخر سال 1031 هجرى در اسپانى بود ، و در اين مدت مىكوشيد تا مگر پادشاه اسپانى را به جنگ با دولت عثمانى برانگيزد ، و براى انجام دادن اين مقصود ، چنان كه از شاه عباس دستور داشت ، به فيليپ سوم وعده داد كه اگر سفائن جنگى اسپانى مدخل درياى احمر را بگيرند و راه تجارت عثمانى را با هندوستان و حجاز و مصر ببندند ، او شاه عباس را به باز دادن گمبرون راضى خواهد كرد . ولى پادشاه اسپانى در برابر چنين اقدامى باز دادن جزائر بحرين را نيز توقع داشت ، و چون رابرت شرلى حاضر نبود كه در اين باره تعهدى كند ،\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nفيليپ سوم از قبول پيشنهاد وى سرباز زد و چون اساسا به اظهارات و وعده‌هاى شرلى اطمينان نداشت ، نامه‌اى به سفير خود دن گارسيا دوسيلوا فيگوه را ، كه آن زمان در دربار ايران بود ، نوشت و به او دستور داد كه دربارهء اظهارات شرلى با شاه عباس گفتگو كند و مخصوصا متذكر شود كه هرگاه دولت ايران لااقل بندر گمبرون و قلاع ساحلى خليج‌فارس را به دولت اسپانى باز دهد ، پادشاه اسپانى با دولت عثمانى از در جنگ در خواهد آمد ، و چنان كه رابرت شرلى سفير شاه خواسته است ، راه تجارت آسيا و هندوستان را از درياى احمر بر آن دولت خواهد بست . رابرت شرلى نيز در مدتى كه در اسپانى بود نامه‌هاى متعدد دربارهء مذاكرات خود با پادشاه اسپانى ، براى شاه عباس فرستاد ، كه از آن جمله يكى را توسط « پرردمتو دولاكروز » فرستاده بود ، و ما از مضمون اين نامه‌ها در صفحات بعد سخن خواهيم گفت .\r\nشرلى چون از سفارت خود در اسپانى نتيجهء دلخواهى نگرفت ، از راه « ليسبون » با كشتى به رم رفت ، و در سال 1032 هجرى نيز از ايتاليا عازم انگلستان شد و نزديك سه سال براى بستن قراردادهاى سياسى و تجارى ، به شرحى كه در تاريخ روابط سياسى شاه عباس با انگلستان گفته خواهد شد ، در آن كشور به سر برد ، و سرانجام در سال 1036 هجرى ( 1627 م . ) به ايران بازگشت .\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nداستان عشق سر رابرت شرلى و دختر ايرانى\r\nعباس اقبال آشتيانى\r\nاز ابتداى تشكيل دولت صفويه در ايران جمعى از پادشاهان عيسوى اروپا و عده‌اى از پاپ‌هاى رم كه از حملات پىدرپى سلاطين عثمانى به اروپاى شرقى و جزاير و سواحل مديترانه و آزار ايشان به عيسويان به جان آمده بودند براى آنكه از اختلاف بين شيعه و سنى و دشمنى سياسى بين صفويه و سلاطين آل عثمانى استفاده كنند سفرائى چند به ايران فرستادند و با تمهيد تملقات و دادن وعده‌هاى بسيار ، پادشاهان ايران را به اتحاد برضد پادشاهان عثمانى دعوت كردند و در اين كار به غير از خصومت با عثمانى غالبا دو نظر ديگر نيز داشتند . يكى حمايت از عيسويان رعيت ايران و گرفتن امتيازاتى جهت ايشان ديگر فراهم ساختن تسهيلاتى براى تجارت و جلب امتعهء ممالك متعلق به صفويه به‌خصوص ابريشم . به همين علت هيأت‌هايى كه از جانب پادشاهان عيسوى اروپا و پاپها به ايران آمده و مذاكراتى كه با سلاطين\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nصفويه كرده‌اند هميشه و در همهء موارد منحصر به امور سياسى نبوده بلكه غالبا چنان كه گفتيم با منظورهاى تبليغاتى و اقتصادى نيز همراه بوده است .\r\nدر عهد سلطنت شاه اسماعيل اول و شاه طهماسب و سلطان محمد خدابنده مكرر بين دربارهاى اروپا و دربار ايران سفرا رفت و آمد كردند و مراسلات عديده در زمينه‌هاى مذكور در فوق ردوبدل شد ولى در ده سال اول از سلطنت شاه عباس كبير ( 998 - 1038 ) به علت وضع بحرانى ايران و تزلزلى كه در اركان سلطنت پيش آمده بود دنبالهء اين ارتباطات تا حدى قطع گرديد تا آنكه آوازهء فتوحات اين پادشاه در سمت هرات و خراسان و غلبهء كلى او بر اوزبكان در دنيا پيچيد و عيسويان اروپا دانستند كه مرد شجاع مقتدرى زمام امور سلطنت ايران را در دست گرفته و حريف قوى پنجه‌اى براى دشمن ديرينهء ايشان يعنى عثمانى در كار پيدا شدن است به همين نظر متوجه گشودن باب ارتباط با او شدند و در اين مرحله كسى كه پيش قدم شد كلمنت هشتم « 1 » ( 1592 - 1605 م / 1001 - 1014 هجرى ) پاپ رم بود كه در همان سال اول از دورهء پاپى خود مراسله‌اى به شاه عباس بزرگ نوشت و او را به اتحاد و دشمنى با عثمانى خواند .\r\nدر جمادى الاولى از سال 1007 دو تن برادر از نجيب‌زادگان و تحصيل‌كردگان انگليسى با 36 نفر همراه براى ملاقات با شاه عباس وارد قزوين شدند .\r\nاز اين دو تن برادر كه از خاندان شرلى بودند بزرگتر آنتونى و\r\n\r\n\r\n","description":"","footnote":"\r\n( 1 ) .  Clement VIII \r\n","page_name":" 182 ","page_number":182},
  {"content":"\r\n\r\nكوچكتر رابرت « 1 » نام داشت .\r\nآنتونى كه مأموريت داشت شاه عباس را برضد سلاطين عثمانى برانگيزد و بين ايران و انگلستان روابط تجارتى برقرار كند پس از معرفى همراهان خود به پادشاه ايران به عرض رساند كه او و همراهانش براى خدمتگزارى تحت اختيار شاه عباس قرار دارند .\r\nشاه عباس اين پيش‌آمد را به حسن قبول تلقى كرد و واردين را با مهربانى تمام پذيرفت ، به آنتونى عنوان « ميرزا » داد و هميشه او را به خطاب « ميرزا آنتونيو » مخاطب مىساخت .\r\nدر اواسط همين سال 1007 كه در همان سال هم شاه عباس اصفهان را به پايتختى اختيار كرده بود موقعى كه پادشاه و ميرزا آنتونيو در پايتخت تازهء صفويه بودند سفيرى از جانب سلطان عثمانى به دربار شاه عباس آمد و توقعات بيجايى را كه سلطان از پادشاه ايران داشت تقرير كرد از جمله خواست كه شاه عباس معاهده‌اى را كه سابقا از راه ناچارى با عثمانى بسته و گرجستان و قسمتى از آذربايجان و كردستان را به آن دولت واگذاشته بود تجديد كند و خراسان را به اوزبكان واگذارد و بيست هزار خانوادهء كردى را كه از خاك عثمانى به كردستان ايران پناه جسته‌اند به محل اولى برگرداند و يكى از پسران خود را به‌عنوان گرو به استانبول بفرستد .\r\nشاه عباس بعد از شنيدن تقريرات ايلچى سلطان عثمانى كه محمد آقا نام داشت امر داد كه ريش او را بريدند و آن را به‌عنوان تحفه پيش سلطان به استانبول فرستاد .\r\n\r\n\r\n","description":"","footnote":"\r\n( 1 ) .  Anthony and Robert Sherley \r\n","page_name":" 183 ","page_number":183},
  {"content":"\r\n\r\nآنتونى شرلى در مدت معاشرت با شاه عباس به دستيارى الله وردى خان و طهماسب قليخان كه هر دو از عيسويان جديد الاسلام بودند بالاخره شاه را به آن راضى كرد كه براى داخل شدن در اتحاد با پاپ و سلاطين عيسوى اروپا برضد عثمانى سفيرى به دربارهاى ايشان بفرستد . شاه اين مأموريت را از آنتونى شرلى خواست و آنتونى به معيت حسينعلى بيگ در حدود شوال سال 1008 با عده‌اى همراه عازم سفارت شدند و ايشان حامل نامه‌هايى بودند از شاه عباس به عنوان پاپ و امپراطور آلمان و پادشاهان فرانسه و اسكاتلند و لهستان و ملكهء انگليس و امير ناحيهء اسكس در جزاير بريتانيا و فرمانروايان ونيز و فلورانس . آنتونى در اين مسافرت برادر خود رابرت را همراه نبرد بلكه او را به رسم گرو در خدمت پادشاه ايران گذاشت تا پادشاه از مراجعت او به ايران اطمينان حاصل كند .\r\nآنتونى شرلى ديگر هيچ‌وقت به ايران برنگشت و سفارت او و همراهش حسينعلى بيگ تفصيلى دارد كه در اينجا غرض ما بيان آن نيست بلكه اين جمله را هم به‌عنوان مقدمه نوشتيم تا شرحى كه مىخواهيم در باب رابرت شرلى و زوجهء محبوبهء او بنويسيم مبهم و بىمقدمه نباشد .\r\nرابرت شرلى در حدود سال 1581 ميلادى ( 989 هجرى ) در انگلستان تولد يافته و قسمتى از تحصيلات خود را در دارالفنون معروف اكسفورد به پايان رسانيده بود و موقعى كه با برادر خود آنتونى به ايران آمد در حدود هجده سال داشت .\r\nآنتونى شرلى وقتى كه از ايران به سفارت مىرفت وعده كرد كه از\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمسكو براى برادر خود رابرت پول جهت گذران معاش او بفرستد ولى نه او نه هيچيك از كسان ديگر رابرت در تمام مدتى كه او در ايران ماند دينارى براى او نفرستادند اما شاه عباس هر سال 2000 اشرفى به عنوان خرج معاش به او مىداد و در تمام نه سالى كه او در ايران اقامت داشت اين پول ساليانه با تعارفات و انعامات ديگرى از طرف شاه به او مىرسيد .\r\nرابرت به آيين كاتوليكى ايمان داشت و به آداب اين كيش عمل مىكرد .\r\nشاه عباس رابرت شرلى را به عنوان چاكر مخصوص خود اختيار كرده بود و او در تمام محارباتى كه اين پادشاه با عثمانيها نمود شركت داشت ، لباس ايرانى مىپوشيد ، يك گوش خود را سوراخ كرده و حلقه‌اى از آن آويخته بود كه دانهء الماسى در آن نشانده بودند ، قدى متمايل به بلندى و اندامى زيبا داشت و هيچ‌وقت ريش نمىگذاشت .\r\nدر حدود سال 1002 خواهر يكى از خوانين چركس كه پس از قبول اسلام به اسماعيل خان موسوم شده بود به عقد ازدواج شاه عباس كبير درآمد و اين زن برادرزادهء خود را كه دختركى چهار ساله بود همراه خويش به اندرون پادشاه ايران آورد .\r\nاين دخترك كه سامپسونيا « 1 » نام داشت تحت نظر عمهء خود تربيت يافت و كم‌كم به سن رشد رسيد و كار او تا آنجا بالا گرفت كه شايستهء عاشق‌كشى و شهر آشوبى شد به‌خصوص كه در سوارى و قلابدوزى و نقاشى نيز سرآمد شده و هنر را با زيبايى توأم كرده بود .\r\n\r\n\r\n","description":"","footnote":"\r\n( 1 ) .  Sampsonia \r\n","page_name":" 185 ","page_number":185},
  {"content":"\r\n\r\nرابرت شرلى كه دائما در دربار شاه عباس رفت‌وآمد داشت در دام عشق سامپسونيا گرفتار شد و سالها در اين آتش مىسوخت و چون غالبا مجبور بود كه در سفرهاى دور و دراز شاه ملتزم ركاب باشد و مدت بالنسبه مديدى نيز ناچار به اقامت در قزوين گرديد سالها به بالاى فراق مبتلى ماند و خيالى كه در ازدواج با آن دخترك زيبا داشت عملى نمىشد و وصال آن دختر كه منتهى آرزوى رابرت بود دست نمىداد .\r\nرابرت شرلى بعد از آنكه قريب به ده سال در ايران ماند و برادر او هم ديگر به اين مملكت برنگشت درصدد برآمد كه به وطن خود برگردد ولى اين كار بدون اجازهء شاه عباس و بىرسيدن به وصل دختر خانم چركسىزاده محال بود .\r\nنقشه‌اى كه رابرت براى رسيدن به منظور خود كشيد اين بود كه يكى از بستگان خويش را در انگلستان واداشت كه نامه‌اى به او بنويسد و به او اطلاع بدهد كه برادرش آنتونى در اسپانيا از طرف پادشاه اين مملكت به فرماندهى قواى نظامى رسيده است .\r\nرابرت اين نامه را كه كشيشان عيسوى اصفهانى نيز صحت آن را تصديق كرده بودند به شاه نشان داد و از فرصت استفاده نموده گفت حال كه برادرش در اسپانيا به اين مقام بلند رسيده و پادشاه ايران نيز با پادشاهان اروپا در عالم صفا و دوستى است اگر با ايشان طرح اتحادى برضد سلاطين عثمانى بريزد و مراسلاتى در اين باب خطاب به آنان بنويسد شرلى متعهد مىشود كه آنها را برساند و اين سفارت را به خوبى به انجام برساند و پاپ را بر آن دارد كه پادشاهان عيسوى را به عقد اين اتحاد مجبور سازد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nشاه عباس كه از خدمات رابرت شرلى در جنگهاى با عثمانى كمال رضامندى داشت و هنوز خيال تعقيب جنگ را با اين دولت از سر بيرون نكرده بود پيشنهاد او را پذيرفت ضمنا اجازه داد كه با سامپسونيا ازدواج كند و با اين عمل و همراه بردن او به بزرگترين آرزوى خود برسد .\r\nرابرت شرلى و سامپسونيا در روز دوم فوريه 1608 / 15 شوال 1016 ازدواج كردند و سامپسونيا كه به دست زنان عيسوى طريقهء كرملى « 1 » تعميد يافته بود نام خود را تغيير داده دنا ترزا « 2 » گذاشت به يادگار قديسه ترزا يكى از زنان مصلح طريقهء دينى كرملى .\r\nرابرت شرلى طى اقامت خود در ايران با اينكه توانسته بود دوستى شاه و عده‌اى از رجال و اعيان را جلب كند باز بىدشمنى نبود ، در ايران روحانيون غالبا او را دشمن مىداشتند و در خارج از ايران چون متهم شده بود كه در دوستى بين پاپ و شاه عباس و بين پادشاه اسپانيا و شاهنشاه ايران اخلال مىكرده و به عكس در تحكيم روابط ميان شاه عباس و سلاطين هلند و انگلستان مىكوشيده پادشاه اسپانيا و پاپ با او خوب نبودند و هر دو در باب اخراج رابرت شرلى از دربار ايران مراسلاتى به شاه عباس نوشتند ولى پادشاه ايران مسوؤل ايشان\r\n\r\n\r\n","description":"","footnote":"\r\n( 1 ) . طريقهء دينى كرملى را در سال 1156 ميلادى يكى از كشيشان ايتاليايى تأسيس نمود و چون صومعهء او در كوه كرمل فلسطين قرار داشت آن طريقه به اين نام موسوم شد . عده‌اى از كشيشان پيرو اين طريقه با پاى برهنه راه مىروند و ايشان را آباء كرملى پابرهنه مىگويند .\r\nقديسه ترزاى اسپانيايى در سال 1562 در اين طريقه اصلاحاتى پيش آورد و آباء و نساء كرملى را تابع مقرراتى جديد كرد . از اين آباء و نساء عده‌اى نيز در ايام اقامت رابرت شرلى براى تبليغات مذهبى به ايران آمدند .\r\n( 2 ) .  Donna Theresa \r\n","page_name":" 187 ","page_number":187},
  {"content":"\r\n\r\nرا اجابت ننمود .\r\nرابرت شرلى و خانمش در همان روزى كه ازدواج نموده بودند به طرف اروپا حركت كردند ، و كمى بعد از طى طريق حادثهء ناگوارى براى قافلهء ايشان روى داد به اين معنى كه عده‌اى راهزن به تحريك دشمنان ايرانى رابرت شرلى بر آن كاروان زدند و پس از گرفتن اسلحهء همراهان ، رابرت شرلى را به درختى بستند و درصدد برآمدند كه به او زهرى بنوشانند .\r\nدر اين ميان شمشير يكى از راهزنان بر زمين افتاد ، دنا ترزا زوجهء رابرت شرلى به چالاكى تمام شمشير را از زمين برگرفت و با رشادتى مردانه دزدان را تارومار كرد و يكى از ايشان را كشت و شوهر خود را از بند نجات بخشيد و قافله به راه افتاد .\r\nرابرت شرلى از راه روسيه و لهستان به پراگ نزد رودلف امپراطور آلمان رفت و در هرجا نامه‌ها و هداياى شاه عباس را رساند ، رودلف به او لقب اميرى داد و به‌توسط وى نامه‌اى به جيمز اول پادشاه انگلستان نوشت .\r\nرابرت در 27 سپتامبر 1609 ( 28 جمادى الثانيه 1018 ) به رم رسيد و در آنجا سفير ايران على قلى بيگ را ملاقات نمود و هر دو به حضور پل پنجم پاپ رسيدند . سپس به عزم ممالك ساوا و فرانسه و فلاندر ( قسمتى از هلند ) عزيمت نمود و ابتدا عازم بندر بارسلن شد تا از شاه اسپانيا نيز ملاقات كند و سفارت خود را از جانب پادشاه ايران در دربار او به انجام رساند .\r\nدر رسيدن به بارسلن او را به بهانهء نرسيدن دستور از جانب پادشاه مدتى معطل كردند زيرا كه پادشاه اسپانيا نسبت به اينكه او حقيقتا\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nفرستادهء شاه عباس است مظنون شده بود و چون شنيد كه رابرت شرلى عمامه بر سر دارد گفت بعيد است كه چنين كسى عقل درستى داشته باشد .\r\nرابرت شرلى عاقبت به خدمت فيليپ ششم پادشاه اسپانيا بار يافت ليكن پادشاه و ملكه او را چنان كه بايد به گرمى نپذيرفتند و او براى گرفتن جواب نامه‌هاى شاه عباس و ترتيب اسباب حركت به انگليس مجبور شد كه مدت چهارده ماه در مادريد بماند و در اين ايام كسى را به شهر كراكوى از بلاد لهستان فرستاد تا زوجه‌اش ترزا را كه در آنجا در صومعه‌اى به عبادت مانده بود به مادريد آورد .\r\nدر رسيدن به مادريد دنا ترزا زوجهء رابرت شرلى غالبا با زنان طريقهء كرملى محشور بود از آن جمله زنى به نام بئاتريكس « 1 » از كسان نزديك قديسه ترزا به‌عنوان يادگار دينى و حرز مذهبى يك قطعهء كوچك از گوشت ترزاى قديسه را به او داد تا آن را هميشه با خود داشته باشد و در حوادث ناگوار و مضايق زندگانى آن را قوت قلب و يارىكننده و نجات‌دهندهء خود بداند و نجات آخرى او را هم عيسويان از بركت همين حرز مىدانستند . سر رابرت شرلى در ايام اخير اقامت خود در اسپانيا ابتدا گرفتار تحريكات دنگيزبيگ سفير ديگر شاه عباس شد و در مرحلهء آخر برادرش آنتونى شرلى كه به تازگى از ناپل به مادريد برگشته بود و برجاه برادر رشك مىبرد او را پيش فيليپ ششم متهم كرد كه مىخواهد به انگلستان برود تا پادشاه انگليس را برضد فيليپ برانگيزد .\r\n\r\n\r\n","description":"","footnote":"\r\n( 1 ) .  Mere Beatrixe de Jesus \r\n","page_name":" 189 ","page_number":189},
  {"content":"\r\n\r\nرابرت شرلى بالاخره به هر مرارتى بود خود را در تاريخ اول اكتبر 1611 ( 2 شعبان 1020 ) با زوجهء محبوبه‌اش به مولد اصلى خويش در انگلستان رساند و كمى بعد به حضور جيمز اول پادشاه اين مملكت بار يافت و نامه‌هاى شاه عباس را رساند و پيشنهادهايى را كه او در باب امور تجارتى كرده بود عرضه داشت .\r\nشرح اقامت رابرت شرلى در انگلستان كه قريب يكسال و نيم به طول انجاميده و مذاكراتى را كه در آنجا كرده و مشكلاتى كه با آنها روبرو شده از موضوع مقالهء ما خارج است به‌همين جهت در اينجا در بيان اين قسمت داخل نمىشويم .\r\nرابرت شرلى و خانمش در پائيز سال 1614 ( شعبان 1023 ) با كشتى به ساحل ولايت سند در هندوستان رسيدند و به شهر تته ( تهته ) رفتند . در اينجا پرتغاليان مقيم شهر جمعى از مردم را برانگيختند تا خانهء او را به ضرب توپ از جا بركنند . شرلى و همراهان او مقاومت كردند و در نتيجه يكى دو تن از كسان او كشته شدند و به خود او نيز صدماتى وارد آمد ، ناچار از آنجا عازم اگره شد و سال بعد در ماه اوت ( شعبان 1024 ) بعد از آنكه نزديك به شش سال از ايران غائب بود به اصفهان رسيد .\r\nشاه عباس از راه لطف شب اول ورود شرلى به پايتخت او را در خوابگاه سلطنتى جا داد و خيال شرلى اين بود كه بعدها در اصفهان مقيم بماند ليكن كمى بعد شاه به او تكليف كرد كه به سفارتى ديگر به اروپا برگردد . هرقدر رابرت شرلى ابا نمود و ناساز بودن خود و زنش را بهانه نمود نتيجه نداد و اين در موقعى بود كه شاه عباس جزاير بحرين و كيش و بندر جرون را از چنگ پرتغاليها ( كه در اين تاريخ\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nرعاياى فيليپ ششم پادشاه اسپانيا محسوب مىشدند ) درآورده و در خيال تصرف هرمز بود .\r\nفيليپ ششم از شاه عباس خواسته بود كه از فتوحات سابق خود در جزاير و سواحل خليج صرف‌نظر كند و شاه عباس هم به اين اميد كه فيليپ ششم با عثمانى داخل جنگ شود وعدهء قبول تقاضاهاى پادشاه اسپانيا را به سفير او داده بود و براى تأييد اين نظر و تشكيل اتحاديه‌اى از پاپ و سلاطين عيسوى اروپا برضد سلطان عثمانى رابرت شرلى را به سفارت مجدد مىفرستاد .\r\nرابرت شرلى بالاخره به قبول اين سفارت حاضر شد و وقتىكه خبر قبولى او به شاه عباس رسيد به قدرى قرين مسرت گرديد كه به سر خود قسم ياد كرد كه شرلى هرچه از او بخواهد به او بدهد . رابرت شرلى تقاضا كرد كه يكى از آباء طريقهء كرملى را با او همراه سازد و شاه از دو تن آباء كرملى كه از رم براى انجام دادن وظايف دينى به اصفهان آمده بودند و يكى جان ثادؤس « 1 » و ديگرى رديمپ « 2 » نام داشت دومى را به اين مأموريت برگزيد و فرمان ذيل را كه اصل آن در جزء اسناد مذهبى آباء كرملى در رم ضبط است به صحه و مهر خود به تاريخ رمضان 1024 صادر نمود :\r\n« الملك لله فرمان همايون شد آنكه چون پادريان عظام كرام عمدة الزهاد المسيحيه پادرى جوان و پادرى رديمتو از جانب فرنگستان به‌خدمت نواب همايون اعلى آمده در اين ديار\r\n\r\n\r\n","description":"","footnote":"\r\n( 1 ) .  John Thaddeus \r\n( 2 ) .  Fr . Redempt \r\n","page_name":" 191 ","page_number":191},
  {"content":"\r\n\r\nبودند و در اين ولا عزت‌مآب بيگزاده اعظم اكرم دونبرونت « 1 » شرلى را به رسم رسالت و ايلچيگرى به‌جانب فرنگستان و خدمت سلاطين رفيع الشأن فرنگ فرستاده‌ايم مقرر فرموده‌ايم كه پادرى اعظم پادرى جوان رفيق خود پادرى رديمتو را به جهت اعتماد همراه بيگزادهء مذكور نمايد كه به اتفاق به خدمت حضرات پادشاهان فرنگ رفته از جانب نواب همايون ما ابلاغ رسالت نمايند و خود در اين صوب بوده در خدمت اشرف بوده باشد و مشاراليه حسب الامر الاعلى پادرى رديمتو را همراه بيگزادهء مذكور كرده روانه نمود و پادرى جوان را ما در اينجا نگاه داشته‌ايم . مىبايد كه پادرى مزبور در هرجا و هر ولايت از قلمرو همايون وارد گردد حكام كرام و داروغگان و مردم آن ولايت مقدم او را گرامى داشته كمال عزت و حرمت به تقديم رسانند و در باب قدغن جايى از فرموده تخلف نورزند و در عهده دانسته تقصير ننمايند تحريرا فى شهر رمضان المبارك سنه 1024 » « 2 » .\r\nرابرت شرلى با كشيش همراه خود و زوجه‌اش در دهم نوامبر 1615 ( 13 رمضان 1024 ) به عزم سفر از اصفهان بيرون آمدند و از راه شيراز و جهرم و لار به هرمز رسيدند و از هرمز به بندر گوا در هندوستان رفتند و در 25 سپتامبر 1617 ( 7 رمضان 1206 ) بعد از دو\r\n\r\n\r\n","description":"","footnote":"\r\n( 1 ) .  Don Baronnet \r\n( 2 ) . تصوير اصل اين فرمان و سواد آن در تاريخ نفيس عيسويان كرملى كه در سال 1939 در دو جلد در لندن به طبع رسيده آمده و ما آن را از آنجا نقل كرديم .\r\n","page_name":" 192 ","page_number":192},
  {"content":"\r\n\r\nسال طى طريق و اقامت در راه در ليسبون پايتخت مملكت پرتغال از كشتى پياده شدند .\r\nورود رابرت شرلى به اسپانيا اين‌بار هم به خوشى تلقى نشد بلكه فيليپ ششم رديمپت كشيش همراه وى را بر او ترجيح نهاد و او را سفير شاه عباس دانست تا به اين وسيله مانع زود برگشتن شرلى به ايران شود .\r\nدو ماه بعد كشيش مزبور در مادريد مرد و رابرت شرلى قريب چهار سال در آنجا يعنى تا بهار سال 1622 بلاتكليف ماند . در اين تاريخ به رم آمد و به‌خدمت پاپ رسيد و نامه‌هاى شاه عباس را رساند . سپس در اواخر 1623 به لندن رفت و به دربار جيمز اول پادشاه انگلستان پذيرفته شد و پيشنهادهاى مساعد شاه عباس را در باب امور تجارتى به اطلاع او رساند و جيمز حاضر شد كه چند كشتى به خليج فارس بفرستد و بدون واسطهء كمپانى تجارتى شرق ابريشم از ايران بخرد .\r\nدر سال قبل از ورود شرلى به لندن قواى متحدهء ايران و شركت تجارتى انگليس در شرق جزيرهء هرمز را از چنگ پرتغاليها بيرون آورده و در حقيقت به دورهء استيلاى ايشان در آبها و جزاير و سواحل خليج فارس خاتمه بخشيده بودند . به‌همين جهت شاه عباس بىميل نبود كه به انگليسها بيش از خارجيان ديگر امتيازات اقتصادى بدهد ، دربار انگليس از اين پيش‌آمد استفاده كرد و مصمم شد كه همراه رابرت شرلى سفيرى مخصوص به ايران روانه دارد .\r\nدر مدت اقامت شرلى در لندن جيمز اول مرد و سلطنت به شارل اول ( چارلز ) رسيد .\r\nاين پادشاه تصميم سلف خود را محترم شمرد و درصدد تعيين\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nوزير مختارى براى فرستادن به ايران بود كه در اوايل فوريه 1626 ( جمادى الاولى 1035 ) با كشتى سفير تازه‌اى از جانب شاه عباس به نام نقد على بيگ به لندن آمد و مدعى شد كه رابرت شرلى سفير پادشاه ايران نيست و فرمان‌هاى او جعلى است و به‌همين نظر احكام شرلى را گرفت و درهم دريد و در حضور رئيس تشريفات و اعضاى دربار سلطنتى انگليس به او سيلى زد و دشنام داد و به وى اتهامات زشت و نسبت‌هاى ناروا از قبيل آنكه شرلى صحه و مهر شاه را ساخته و ادعا كرده است كه برادرزادهء شاه عباس را در ازدواج دارد وارد نمود .\r\nشرلى اتهامات او را رد كرد و گفت كه او هرگز نگفته است كه برادرزادهء شاه عباس را در ازدواج دارد بلكه زوجهء وى يكى از كسان نزديك ملكهء ايران است .\r\nظاهرا نقد على بيگ را عمال كمپانى تجارتى انگليس در شرق كه به افتتاح روابط تجارتى مستقيم بين شاه عباس و دربار انگلستان راضى نبودند و شرلى مشغول ترتيب آن بود تحريك كرده بودند و الا محال بود كه نقد على بيگ به ارتكاب چنين فضاحتى حتى در دربار انگليس راضى شود و از خشم پادشاه ايران كه شرلى را تا آن اندازه عزيز مىداشت ، نينديشد . چنان كه بالاخره هم نقد على بيگ در مراجعت موقعى كه كشتى حامل او در يكى از بنادر سواحل افريقاى شرقى لنگر انداخته بود خود را با ترياك مسموم كرد و به اين ترتيب خويشتن را از عذاب بازخواست و سياست پادشاه ايران نجات بخشيد .\r\nشارل اول براى آنكه به صحت يا كذب ادعاى رابرت شرلى و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nنقد على بيگ پىببرد و ضمنا معاهده‌اى تجارتى با شاه عباس ببندد شخصى را به نام دودموركتن « 1 » به سفارت روانهء ايران كرد و اين شخص و رابرت شرلى در يك كشتى و نقد على بيگ در كشتى ديگرى سوار شدند و در بيست و سوم مارس 1627 ( 5 رجب 1036 ) از لندن حركت نمودند . نقد على بيگ چنان كه گفتيم خود را مسموم ساخت ولى دو سفير ديگر در دهم آوريل 1628 ( 4 شعبان 1037 ) به اصفهان رسيدند .\r\nشاه عباس در اين موقع در اشرف مازندران بود به همين جهت رابرت شرلى و سفير انگليس به‌خدمت او شتافتند . شاه ايشان را پذيرفت و در جلسهء شرفيابى اتهاماتى را كه نقد على بيگ به رابرت شرلى وارد نموده بود به كلى ناموجه و بىمورد دانست و به سفير انگليس نيز وعده داد كه هر سال مقدارى ابريشم به تجار انگليسى واگذارد و در برابر قيمت آنها از ايشان ماهوت بگيرد .\r\nدودموركتن غير از اين جلسه ديگر نتوانست شاه را ببيند ، زيرا كه درباريان ظاهرا به‌تحريك عمال كمپانى تجارتى شرق انگليس مانع ملاقات ديگر او با پادشاه بودند . به‌همين جهت سخت ملول گرديد و با رابرت شرلى به قزوين برگشت . در سيزدهم ژوئيه 1628 ( ذى القعده 1037 ) رابرت شرلى در قزوين اين دنياى پر ملال را وداع گفت و ده روز بعد دودموركتن نيز در همان شهر جان داد .\r\nنعش سفير انگليس را در قبرستان ارامنه به خاك سپردند ، ليكن ترزا شرلى زوجهء وفادار او جسد شوهر را به امانت نگاه داشت تا به\r\n\r\n\r\n","description":"","footnote":"\r\n( 1 ) .  Dodmore Cotton \r\n","page_name":" 195 ","page_number":195},
  {"content":"\r\n\r\nاروپا منتقل كند و در آنجا به خاك بسپارد . به‌همين عزم هم آن را بعدها به اصفهان آورد و در كليساى آنجا به امانت گذاشت .\r\nمصائب و صدماتى كه معشوقهء جميلهء رابرت شرلى در ايام حيات پر شروشور شوهر خود ديده بود به مرگ همسر عزيز او خاتمه نيافت بلكه به علت زيبايى و ثروتى كه از شوهر به او رسيده بود چون يكه و تنها شد به بلاهاى ديگر مبتلى گرديد و اگر آن صفات مردانگى و مردى كه از نژاد خود به ارث داشت و آن ايمان مذهبى كه در معاشرت با آباء و نساء كرملى جبلى او شده بود نبود حتما در زير پاى حوادث جان مىسپرد و هرگز نمىتوانست بر اين همه ناملايمات فايق آيد .\r\nكمى قبل از مرگ شوهرش جماعتى از روحانيون به اين عنوان كه دنا ترزا ابتدا مسلمان بوده و بعد به مذهب مسيح گرويده است ، اسباب مزاحمت او را فراهم آوردند و به همين علت او را از چشم شاه انداختند و شهرت دادند كه شاه درصدد است كه او را زنده بسوزد .\r\nبعضى علت مرگ رابرت شرلى را نيز رسيدن اين قبيل شهرتها به گوش او دانسته و گفته‌اند كه او از شدت تأثر تب كرد و بر اثر آن تب مرد .\r\nشاه عباس ترزا را با مدعيان وى به حضور خواست و از او علت آزار اين جماعت را به مشاراليها پرسيد . خانم شرلى براى آنكه به مدعيان آسيبى نرسد هيچ نگفت ولى قوت قلب و متانت او چنان در شاه عباس مؤثر افتاد كه او را به آرامش و تسكين خاطر توصيه نمود و گفت وحشت نداشته باشد و بداند كه پادشاه ايران كشتن يك زن را به\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمراتب سخت‌تر از كشتن صد مرد مىداند .\r\nبا وجود اين احوال باز بعضى از درباريان و عمال دولتى به بهانهء اينكه او مسلمان نيست تمام جواهر و اثاثهء قيمتى او را از كفش به در بردند و ترزا در قزوين به‌سختى مريض شد و با همان حال خود را به اصفهان رساند تا در پناه كشيشان به عبادت مشغول شود و اگر موقع مرگ او رسيده باشد در آنجا با تشريفات مذهبى آيين مسيح بميرد و در همين سفر بود كه جسد شوهر را نيز با خود به اصفهان آورد .\r\nپس از مدتى اقامت در اصفهان حال مزاجى ترزا رو به بهبود نهاد و چون سلامت يافت درصدد برآمد كه ايران را ترك بگويد و با جسد شوهر به يكى از ممالك عيسوى منتقل شود . آباء كرملى اصفهان براى آنكه جهت سفر خانم شرلى جواز مسافرتى تحصيل كنند دست به دامان امام قليخان والى فارس و فاتح جزيرهء هرمز زدند و او كه به اين طايفه ميل قلبى داشت و باطنا مىخواست كه نسبت به ترزا مصدر چنين خدمتى شود درصدد اقدام برآمد ليكن در قدم اول تيرش به سنگ خورد زيرا كه يكى از خواص او كه چشم طمع به ازدواج با ترزا دوخته بود شروع به تحريك توطئه كرد و به امام قلى خان گفت كه چگونه مىتوان اجازه داد كه زنى كه ابتدا مسلمان بوده به يك مملكت عيسوى مهاجرت كند و به همين بهانه شيخ الاسلام اصفهان را بر آن داشت كه ترزا را براى اقرار به اسلام به مسجد بخواهد .\r\nآباء كرملى با شنيدن اين خبر گرفتار مخمصهء عجيبى شدند . ناچار باز دست توسل به سمت امام قلى خان دراز كردند و التماس نمودند كه اين كار در كليساى ايشان صورت بگيرد ولى شيخ الاسلام زير بار نرفت ، عاقبت قرار شد كه مجلس مواجهه در منزل پيشكار امام قلى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nخان كه با آباء كرملى دوستى ديرينه داشت منعقد شود .\r\nدر اين مجلس شيخ الاسلام و مدعيان ديگر قريب يك ساعت با هزار و يك وسيله از تهديد و تطميع خواستند از ترزا اقرار به اسلام بگيرند ، ليكن او همچنان تعلق قلبى خود را به آيين مسيح آشكار مىنمود و قدمى از جادهء ايمان به حضرت مريم و پسر او فراتر نمىنهاد .\r\nچون مخالفين مأيوس شدند قدغن كردند كه ترزا از خانهء پيشكار امام قلى خان بيرون بيايد و در واقع در آنجا در حبس نظر باشد ولى خانم به اين قدغن اعتنايى نكرد و با آباء كرملى به منزل ايشان برگشت .\r\nمدعى ازدواج با ترزا دست از تعقيب خيال خود برنداشت و چون با آن وسايل به مقصود نرسيد اين‌بار به زور و عنف متوسل شد و جماعتى از نوكران خود را به صومعهء آباء كرملى فرستاد تا ترزا را بجويند و به فشار و زور به خانهء او بياورند . كشيشان كرملى كه قبلا ترزا را به يكى از صومعه‌هاى ارامنه فرار داده بودند از محل اقامت او اظهار بىاطلاعى كردند . به‌همين جهت نوكرهاى مذكور به آزار كشيشان كرملى پرداختند و عده‌اى از ايشان را پيش آن كس كه مىخواست ترزا را به زور به ازدواج خويش درآورد ، بردند و او آنچه آنان را شكنجه و عذاب كرد نتوانست از پيش پناهگاه ترزا با خبر شود .\r\nالبته اين قضايا بدون اطلاع امام قلى خان و شاه عباس كه در اصفهان نبود صورت مىگرفت . عاقبت شيخ الاسلام مزبور در اين باب به امام قلى خان فشار آورد . امام قلى خان در جواب گفت كه اين قضيه به او ارتباطى ندارد و در اين باب بايد به رستم خان حاكم قزوين\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nكه از گرجيان جديدالاسلام بود مراجعه شود .\r\nرستم خان از كسان خود عده‌اى را به جستجوى آباء كرملى فرستاد و ايشان در راه يكى از كلفت‌هاى ترزا را ديدند . او را گرفتند و به اقسام آزار از او محل اقامت خانمش را پرسيدند . بالاخره ترزا اسير شد و مأمورين او را كت بسته به خوارى تمام در كوچه‌ها گرداندند و به خانهء داروغه بردند و به او تكليف كردند تا مسلمان شود و گفتند كه اگر نپذيرد او را زنده خواهند سوخت . ترزا به هيچ‌وجه تسليم نشد و از مخالفين يكى پيشنهاد كرد كه او را از فراز برجى بر زمين بيفكنند .\r\nترزا در آخر كار به جان آمد و با خشم و تندى گفت كه اين نوع رفتار زشت نسبت به او در برابر خدماتى كه شوهرش به پادشاه ايران كرده ناشايست و دور از انصاف و مردانگى است .\r\nمحاكمه‌كنندگان خانم شرلى از اين بيان او سرافكنده شدند و چون ديدند كه از زجر و فشار نتيجه‌اى را كه مىخواهند نمىگيرند ، ناچار ترزا را به خانهء حاكم بردند . حاكم روحانيون را كه در اين قضيه بيش از همه برسر و سينه مىزدند از پيش خود راند و ترزا را به مقر و مسكن خود بازگرداند .\r\nآباء كرملى باز متوجه امام قلى خان شدند . امام قلى خان اين‌بار به تاريخ اوايل سپتامبر 1629 ( محرم 1039 ) به خانم ترزا اجازه داد كه از ايران خارج شود و آن خانم در 18 سپتامبر با جنازهء شوهر به عزم شهر رم مركز اقامت پاپ حركت نمود و در اين تاريخ قريب به هشت ماه مىشد كه شاه عباس در اشرف مازندران دنيا را وداع كرده و نواده‌اش شاه صفى جانشين او شده بود .\r\nترزا از راه حلب خود را به استانبول رساند و سه سال در آنجا ماند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nسپس در اواخر ماه دسامبر از سال 1634 ( رجب 1044 ) بعد از آن همه مصيبت و ذلت به رم رسيد . پاپ اوربن هشتم « 1 » او را به عزت تمام پذيرفت و مقام محترمى در ميان نساء كرملى به او داد . وى در نزديكى كليساى ماريا دلا اسكالا « 2 » در كنار نهر تيبر خانه‌اى جهت خود خريد و در آنجا مقيم شد .\r\nنعش شوهر را در اين كليسا به خاك سپرد و چون به سال 1668 ( 1079 هجرى ) بعد از عمرى دراز مرد ، نعش وى را نيز بنا به وصيتش در همان كليسا پهلوى شوهر وفادارش جا دادند و گويى به زبان حال مىگفت :\r\n دوست بر دوست رفت و يار بر يار * خوشتر از اين در جهان بگو چه بود كار \r\nدر سال 1623 ميلادى ( 1032 هجرى ) موقعى كه سر رابرت شرلى و زوجه‌اش در رم بودند نقاش معروف هلندى وان ديك « 3 » كه در اين تاريخ در آن شهر كار مىكرد دو صورت يكى از شرلى و ديگرى از ترزا با لباس ايرانى ساخته كه از كارهاى معروف اوست . تصوير شرلى و خانمش كه در اين مقاله گنجانده شده از روى همان كار « وان ديك » است .\r\n\r\n\r\n","description":"","footnote":"\r\n( 1 ) .  Urban VIII \r\n( 2 ) .  Maria Della Scalla \r\n( 3 ) .  Van Dyck \r\n","page_name":" 200 ","page_number":200},
  {"content":"\r\n\r\n\r\nدربارهء سفرنامهء برادران شرلى « * »\r\nدكتر محبت آئين\r\nمطالعهء دودمان‌هاى گذشته ايران نشان مىدهد كه شروع هر سلسله با مبارزات و جنگ‌هاى گوناگون همراه بوده تا جايى كه اين مبارزات منتهى به استقرار قدرت مركزى گرديده است . پس از استقرار قدرت معمولا يك دوران آرامش وجود داشته و متعاقب آن اوج قدرت آن دودمان فرارسيده است و بالاخره پايان كار با ظهور يك دوران رخوت و سستى توأم بوده است .\r\nبررسى دو سلسلهء صفويه و قاجاريه به خوبى اين سه دوران ظهور ، اوج قدرت و افول را نشان مىدهد . زيرا در مورد دودمان صفويه بيست و سه سال ( 807 - 930 هجرى قمرى ) مبارزات شاه اسماعيل\r\n\r\n\r\n","description":"","footnote":"\r\n( * ) مقدمهء دكتر محبت آئين به افست چاپ دوم اين سفرنامه ، تهران ، كتابخانه منوچهرى ، 1357 .\r\n","page_name":" 201 ","page_number":201},
  {"content":"\r\n\r\nمنجر به استقرار خاندان صفويه گرديد . سپس دوران پادشاهى 54 ساله ( 930 - 984 ) شاه طهماسب اول دوران آرامشى است كه با آغاز سلطنت شاه عباس كبير سير صعودى اين دودمان به اوج عظمت خود مىرسد ( 996 - 1038 ه ق ) و بالاخره با حمله افاغنه و نزول شاه سلطان حسين ( 1105 - 1135 ه ق ) دوران افول اين خاندان شروع مىگردد . در اينجا بد نيست يادآور شوم كه برخى از مورخين مكتب جديد حملهء افاغنه را يك جنگ داخلى محسوب مىدارند زيرا معتقدند كه افغانستان آن زمان جزيى از كشور شاهنشاهى ايران بوده و حملهء افاغنه در حقيقت شورش قسمتى از كشور بر عليه قدرت مركزى بوده است . عين همين تسلسل را مىتوان در مورد سلسلهء قاجار نيز پيگيرى كرد زيرا از زمانى كه آغا محمد خان ، پس از مرگ كريم خان زند در ( 1193 ه ق ) مبارزات خود را براى استقرار قدرت شروع و تا سال 1212 كه در تهران تاجگذارى كرد يك دوران سراسر جنگ و ستيز و فتح و شكست بوده است . به دنبال اين دوران مبارزه براى كسب قدرت ، مرحلهء آرامش نسبى سلطنت فتحعليشاه آغاز مىگردد كه در سال 1250 ه ق با مرگ اين پادشاه در اصفهان پايان مىگيرد و سپس با آغاز سلطنت پنجاه سالهء ناصر الدين شاه ( 1264 - 1313 ه ق ) دوران عظمت اين سلسله به منتهى اوج خود رسيده و با مهاجرت احمد شاه به اروپا به افول اين خاندان منتهى مىگردد .\r\nغرض از ذكر اين مقدمه يادآورى اين نكته است كه دوران سلطنت 42 سالهء شاه عباس كبير دورهء با عظمتى از خاندان صفويه است كه از هر لحاظ با دوران قبل و بعد از خود متمايز است . در اين دوران است كه باب روابط ايران با دول همسايه و دول اروپايى از هرجهت بسط و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nگسترش يافته و سفيران بسيارى بين اين دول و دربار شاه عباس كبير مبادله شده است . در بين اين سفرا ، به جرأت مىتوان گفت كه برادران شرلى ( آنتونى و رابرت ) بيش از هر فرستادهء ديگرى نزد ايرانيان معروفيت دارند و علىرغم اين معروفيت كمتر اثرى از آنها باقى است . مثلا پىيترو دلا واله « 1 » جهانگرد ايتاليايى كه در زمان شاه عباس كبير در ايران بوده و شايد يكى از بهترين سفرنامه‌هاى اروپاييان را از خود به يادگار گذاشته است تا قبل از ترجمه‌اى كه از آن توسط آقاى شجاع الدين شفا به‌عمل آمد ، كمتر در نزد كتابخوان معمولى ايرانى معروف بود در حالى كه كمتر بچه مدرسه‌اى است كه كتاب تاريخ را جزو دروس مدرسه‌اش خوانده باشد و با اسم برادران شرلى آشنايى نداشته باشد . مع الوصف سفرنامهء اين دو برادر به نام « مموار » « 2 » يا خاطرات براى استفادهء ناصر الدين شاه توسط شخصى به نام آوانس ترجمه مىشود و در صفحهء 1995 جلد دوم فهرست كتاب‌هاى چاپى فارسى ، نشريه شماره 61 بنگاه ترجمه و نشر كتاب مطبوعه در سال 1352 شمسى در مورد اين كتاب چنين نوشته شده است :\r\nسفرنامهء شرلى : سر آنتوان شرلى و رابرت شرلى ، ترجمهء آوانس ، به اهتمام على قلى سردار اسعد ، طهران 1330 ق ، سربى ، خشتى 192 ص . سال قطعى ترجمه كتاب توسط آوانس دقيقا معلوم نيست ولى كتاب تا شهر ذيقعده الحرام 1330 ق . به صورت نسخه خطى باقى مىماند تا اينكه در اين\r\n\r\n\r\n","description":"","footnote":"\r\n( 1 ) .  Pietro Deella Valla \r\n( 2 ) .  Memoires \r\n","page_name":" 203 ","page_number":203},
  {"content":"\r\n\r\nسال كتاب « از طاق نسيان و بوتهء غفلت » خارج شده و تصميم به طبع آن گرفته مىشود و در مقدمه چنين مذكور است كه « حضرت مستطاب اشرف امير دانشمند معارف پرور و خيرخواه وطن آقاى حاجى على قلى خان سردار اسعد ادام الله اقباله العالى ، براى تعميم فوايد عمومى و مزيد بصيرت ابناء وطن به خيال افتادند كه همت عالى را به طبع و نشر آن مبذول فرمايند » و برحسب اين تصميم همانطور كه در مقدمهء كتاب آمده است « اين بندهء حقير احمد مشير حضور را به فراهم كردن اسباب طبع و نشر آن مفتخر داشته » و سفرنامهء برادران شرلى صورت طبع به خود گرفته و در 194 صفحه منتشر مىشود .\r\nكتاب حاضر عينا از روى نسخهء چاپى 1330 ه ق . تهيه شده است و به دو علت تصميم گرفته شد كه در متن آن تغييرى داده نشود زيرا اولا نثر فعلى كتاب به‌خوبى براى خوانندهء معاصر قابل فهم است و ثانيا اينكه پژوهشگران ، خوانندگان و مترجمين امروزى با خواندن كتاب با همان نثر قديميش به حد كمال با نوع ادبيات ، مكالمات روزمره و نحوهء ترجمه در اواخر قرن سيزدهم و اوايل قرن چهاردهم هجرى آشنايى پيدا مىكنند .\r\nمترجم اصلى در مقدمهء كتاب نوشته است « سياحت نامه اين شخص ( آنتوان شرلى ) را اين بنده ( آوانس ) در كتابخانه بريتيش\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nموزيوم « 1 » لندن پيدا كرده و به تجسس زياد نسخه‌اى از آن را تحصيل نموده ، هم عين نسخه و هم ترجمهء آن را به آستان ملايك پاسبان اعليحضرت قدر قدرت شاهنشاهى روحنا فداه تقديم مىنمايد » .\r\nاز اين قرار چنين استنباط مىشود كه در عهد ناصر الدين شاه شخصى به نام آوانس كه محتملا از همكاران مرحوم اعتماد السلطنه بوده است نمونه‌اى از سفرنامهء برادران شرلى را در موزه انگلستان مشاهده كرده و به هر زحمتى بوده نسخه‌اى از آن را تهيه كرده و براى استفادهء ناصر الدين شاه ترجمه مىكند و اين نسخه به‌همان صورت نسخه خطى باقى مىماند تا در زمان احمد شاه به‌همت عالى على قلى خان سردار اسعد و به اهتمام احمد مشير حضور اسباب طبع آن فراهم شده و منتشر مىشود .\r\nاما سرگذشت برادران انگليسى : برادر بزرگتر آنتونى شرلى در 1568 ميلادى ( 976 ق ) در وينستون  ( Winston )  از شهرهاى انگلستان متولد مىشود و تحصيلات خود را در دانشگاه آكسفورد به پايان رسانده و به خدمت سربازى درمىآيد و در جنگ‌هايى كه در اواخر قرن شانزدهم ميلادى ميان دولت اسپانيا و هلند درگرفته بود شركت جسته و به شجاعت مشهور مىگردد و بدين طريق تحت حمايت كنت اسكس  ( Konte D , essex )  درآمده و از جانب وى مأمور حمله به جزاير متعلق به اسپانيا در آمريكا مىگردد و دو سال بعد از طرف حامى خويش مأمور مىشود كه به ايتاليا رفته و در خدمت سزار دست  ( Sesar D , este )  حاكم فرارا  ( Ferrara )  كه با پاپ كلمنت هشتم\r\n\r\n\r\n","description":"","footnote":"\r\n( 1 ) .  British Musium  موزهء بريتانيا .\r\n","page_name":" 205 ","page_number":205},
  {"content":"\r\n\r\n ( Clement ) \r\nبر سر دوك‌نشين « فرارا » اختلاف داشت درآيد . و به اين قصد از انگلستان عزيمت كرده و به هلند مىرود و از آنجا به كلن ، نورنبرگ و اوگوستا در آلمان مىرسد . ولى قبل از رسيدن به ايتاليا پاپ كلمنت « فرارا » را فتح كرده و در نتيجه مأموريتش بىنتيجه مىماند . از اين به بعد روايات مختلف است ، از اين قرار كه بنا به نوشتهء استاد نصر الله فلسفى : « كنت اسكس به آنتونى شرلى پيشنهاد مىكند كه به ايران رفته و شاه عباس را به جنگ با دولت عثمانى و اتحاد با كشورهاى عيسوى مذهب اروپا برانگيزد و نيز براى بازرگانان انگليسى از شاه عباس امتيازات خاصى تحصيل كند . » ولى بنا به روايت اصل سفرنامه پس از اينكه در شهر اوگوستا به آنتونى شرلى خبر مىرسد كه دوك فرارا « اظهار تبعيت به پاپ نموده به اين واسطه محاربات به انتها رسيده است » از اوگوستا « چاپارى كرده » به ونيز مىرود و در آن‌جا قريب سه ماه استراحت مىكند و بنا به گفته رابرت شرلى : « در مدتى كه ما در ونيز بوديم اتفاقا سر آنتوان با يك تاجر ايرانى كه براى خريدن بعضى امتعه كه در مملكت ايشان نبود از قبيل ماهوت انگليسى و اقمشهء پشمى و كتانى از جانب شاه ايران به اينجا آمده بود ، آشنا شده صحبت نموديم . اين تاجر از شوكت و جلال پادشاه خود تعريف‌ها كرد كه نهايت خوش‌آيند سر آنتوان واقع شد .\r\nمعهذا سر آنتوان خيال رفتن به آن صفحات را نداشت ، بلكه به سمت ديگر مىخواست سفر كند . ولى در همين اوقات اتفاقا سياح بزرگى به نام آنجلو  ( Angelo )  كه تازه از دربار شاهنشاه ايران مىآمد به ونيز رسيد و از عظمت و جلال پادشاه ايران و رشادت او و رأفت و مهربانى او نسبت به خارجه سخن رانده تعريف كرد و به سر آنتوان\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاظهار كرد كه اگر به آنجا برويد اين امر اسباب ترقى زياد شما خواهد شد و اگر چنين ميلى داشته باشيد خود من هم با شما همراهى و راهنمايى خواهم كرد . سر آنتوان اين امر را قبول كرد و عازم ايران شد » .\r\nيكى از همراهان آنتونى شرلى به نام ژرژ مانورينگ  ( G . Manwaring )  نيز همين روايت اخير را دربارهء قصد عزيمت برادران شرلى به ايران نوشته است . به هر تقدير ، سر آنتونى به اتفاق برادر كوچكش رابرت و ساير همراهان روز 17 شوال سال 1006 ق . ( 24 ماه مه 1598 ميلادى ) از بندر ونيز به طرف خاك عثمانى حركت مىكنند و در بندر اسكندرون از بنادر عثمانى از كشتى پياده شده و از آنجا با تحمل صدمات بسيار به حلب رفته و بعد از راه صحراى شام به بغداد و از آنجا به ايران مىآيند و چون شاه عباس آن زمان در قزوين بوده و به آن شهر رفته و به شرحى كه مفصلا توسط ژرژ مانورينگ نوشته شده است وارد قزوين شده و مورد پذيرايى قرار مىگيرند .\r\nشاه عباس پس از پذيرايى گوناگون از سر آنتونى شرلى و همراهان ، جملگى را با خود به كاشان و از آنجا به اصفهان برده و شش ماه در آن شهر از آنان پذيرايى مىكند . آنتوان شرلى در اين مدت شاه را به صداقت و صميميت خود معتقد ساخته و در آموختن فنون تازهء جنگ به سربازان ايرانى رنج فراوان مىبرد . سپس به شاه عباس كبير پيشنهاد مىكند كه سفرايى به دربار پادشاهان اروپا بفرستد و با سلاطين اروپا برضد پادشاه عثمانى متحد شود و بدين طريق ولاياتى را كه در آغاز پادشاهى به آن دولت تسليم كرده بود باز گيرد . شاه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nعباس نيز كه خود مصمم بود سفيرى از راه هندوستان به دربار فيليپ سوم پادشاه اسپانيا روانه كند با پيشنهاد آنتونى شرلى موافقت كرده و بر آن مىشود كه سفيرى به دربار تمام پادشاهان عيسوى مذهب اروپا بفرستد و حسينعلى بيگ بيات را براى بستن معاهدات سياسى بر ضد تركان عثمانى به كشورهاى اروپا و از آن جمله به اسپانيا مىفرستد و برادر كوچكتر رابرت شرلى با پانزده تن از همراهان انگليسى خود در ايران مىمانند .\r\nرابرت شرلى كه در وقت ورود به ايران نزديك به هيجده سال بيشتر نداشت ، جوانى بود پرهيزگار و مؤدب و دلير و صاحب عزم و با همين صفات پسنديده محبت شاه عباس را به خود جلب كرد و شاه عباس او را به فرماندهى دسته‌اى از سپاه ايران گماشت و به جنگ سپاه عثمانى فرستاد . رابرت شرلى در اين مأموريت كمال شجاعت و صداقت را نشان داد و سه بار مجروح شد و به‌همين سبب شاه عباس به او تاج مخصوص قزلباش اعطا كرد و اجازه داد كه لباس ايرانى بپوشد و با دختر يكى از بازرگانان چركسى موسوم به اسماعيل خان كه ترزا نام داشت ازدواج كند . پس از آن چون از برادرش سر آنتونى خبرى از اروپا نرسيد ، شاه عباس دو مرتبه او را به سفارت اروپا فرستاد . ولى پس از سفر دوم و بازگشت به ايران به عللى مورد خشم و بىمهرى آن پادشاه واقع شد و در نتيجه گرفتار اندوه و ملال فراوان گرديده و سرانجام در ماه شوال 1036 هجرى قمرى ( 13 ژوئن 1598 م . ) در قزوين درگذشت و او را در برابر خانه‌اش به خاك سپردند .\r\nسر آنتونى شرلى با آن‌كه در واقع سمت راهنمايى حسينعلى بيگ را داشت ، از هرجهت با سفير قزلباش برابر بود . زيرا شاه عباس به او\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nنيز اعتبارنامه‌هاى مخصوصى داده بود و آن‌طور كه از محتوى اين اعتبارنامه‌ها برمىآيد مىتوان گفت كه در حقيقت ايلچى واقعى سر آنتوان شرلى بوده است ، چنان كه او خود نيز چنين مىپنداشت و ما هم در ضمن وقايع آينده خواهيم ديد .\r\nحسينعلى بيگ و سر آنتونى شرلى و همراهان روز پنجشنبه پانزدهم ذيحجه 1007 ه ق از اصفهان بيرون آمده و پس از يك ماه مسافرت از راه كاشان و قم و ساوه و قزوين به كنار درياى خزر مىرسند و با كشتى راه روسيه را پيش گرفته و پس از تحمل مشقات فراوان به بندر هشترخان رسيده و از آنجا عازم مسكو مىشوند . در مسكو به سر آنتونى شرلى خوش نگذشت زيرا تزار روسيه تنها حسينعلى بيگ را سفير شاه عباس شمرد و به وى اجازه داده نشد كه از بازرگانان انگليسى آن شهر ديدن كند . شرلى هم از بدرفتارى تزار آزرده‌خاطر بود روزى كه تزار هيئت سفيران را بار داد وى به حضور نرفت و بدين واسطه بدبينى تزار نسبت به دو بيشتر شد و دستور داد تا تمام نامه‌هايى را كه شاه عباس براى ديگر پادشاهان اروپا داده بود از او گرفتند و خواندند و اين طرز رفتار براى شرلى كه خود را ايلچى واقعى شاه عباس محسوب مىداشت بسيار ناگوار آمد .\r\nبه هر تقدير سفيران ايران پس از شش ماه از مسكو خارج شدند و در بندر آرخانگلسنك از بنادر شمال روسيه به كشتى نشسته و از طريق اقيانوس منجمد شمالى و سواحل نروژ عازم آلمان شدند . رودلف دوم امپراطور آلمان كه آن زمان در بوهم  ( Boheme )  بود از ايشان با شكوه و جلال بسيار پذيرايى كرد . از اينجا سفيران شاه عباس با همراهان خود به نورنبرگ از شهرهاى دوك‌نشين باوير و از آنجا به\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nشهر مونيخ پايتخت آن كشور رفته و سپس راه ايتاليا را پيش گرفته و در شهر مانتوا از شهرهاى شمال كشور ايتاليا اقامت گزيدند و چون شاه عباس نامه‌اى هم به دوك ونيز نوشته بود لذا شرلى و حسينعلى بيگ ناگزير بودند كه براى رسانيدن نامه شاه به آن شهر نيز بروند . ولى دولت جمهورى ونيز همين‌كه از قصد ايشان آگاه شد پيغام فرستاد كه چون از دربار سلطان عثمانى سفيرى بدان شهر آمده است و دو دولت در كار مصالحه‌اند از پذيرفتن سفيران ايران معذور است . پس شرلى و همراهان ناگزير عازم رم شدند . در رم مجددا ميان شرلى و حسينعلى بيگ اختلافى پديد آمد و به همين سبب پاپ آن دو را يكايك و جداگانه به حضور پذيرفت . آنتونى شرلى تا ماه محرم سال 1010 ق .\r\n( 1601 ميلادى ) در رم بود ، ولى در اين تاريخ از حسينعلى بيگ سفير شاه عباس جدا شد و از رم به‌طور پنهانى با دو تن از كسان خويش به ونيز رفت و نزديك به سه سال در اين شهر ماند و چون هنگام اقامت خود در پراگ مذهب رسمى انگلستان را ترك گفته نسبت به مذهب كاتوليك درآمده بود و اليزابت اول ملكه انگلستان نسبت به او خشمگين گشته و او را از حمايت خويش و حق ورود به انگلستان محروم ساخته بود در سال 1104 ق ( 1605 ميلادى ) مجددا به شهر پراگ رفت و از جانب رودلف دوم امپراطور آلمان به‌عنوان سفير مأمور مراكش گشت و در پايان اين سفارت به ليسبون پايتخت پرتغال رفت .\r\nمقارن همين زمان فيليپ سوم پادشاه اسپانيا مىخواست يك نفر كشيش را براى بار دوم به سفارت نزد شاه عباس بفرستند و براى اينكه با خبر اقدام نظامى تازه‌اى برضد سلطان عثمانى ، شاه عباس را كه هميشه از سستى و بىطرفى متحدان اروپايى خويش گله‌مند بود\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nراضى كند ، سر آنتونى شرلى را به خدمت خويش پذيرفت و او را به فرماندهى دسته‌اى از كشتىهاى جنگى اسپانيايى مأمور درياى مديترانه كرد كه در آنجا « با تمام قوا و به ارادهء شخصى خود در خشكى و دريا با قواى دريايى عثمانى و هلند درآويزد . »\r\nسر آنتونى شرلى كه مدتها دربار ايران را از خويشتن بىخبر گذاشته بود از فرصت استفاده كرده و بىدرنگ نامه‌اى به شاه عباس نوشت تا او را از مأموريت تازه و بزرگ خود آگاه سازد . نامهء او در ماه جمادى الاخر 1017 ق . ( 1608 ميلادى ) به اصفهان رسيد و به دستور شاه عباس پس از چند روز جواب نامهء سر آنتونى شرلى را تهيه كرده و براى وى فرستادند .\r\nسر آنتونى شرلى پس از آنكه خبر فرماندهى خود را در نيروى دريايى اسپانيا براى شاه عباس فرستاد در سال 1016 ق سفرى به بندر ناپل از بنادر ايتاليا كرد و در آنجا عضو شوراى دولتى شد . سپس در سال 1019 ق ( 1610 ميلادى ) به شهر مادريد بازگشت و در آنجا با برادر خود رابرت شرلى كه از جانب شاه عباس به دربار فيليپ سوم آمده بود مصادف گشت . از آن پس تا 25 سال از او اطلاع كاملى در دست نيست همين‌قدر مىدانيم كه حقوقى از پادشاه اسپانيا مىگرفته و با فقر و تهىدستى به سر مىبرده تا آنكه در سال 1635 م . ( 1045 ق ) پس از 67 سال زندگى درگذشته است .\r\nاز جمله نكات جالب توجه سفارت حسينعلى بيگ و شرلى وقوع حادثهء ناگوارى در نزديكى ليسبون مىباشد از اين قرار كه با هيئت سفيران ايران روحانىاى نيز از اصفهان همراه شده بود تا مراقب اعمال دينى اعضا سفارت باشد . اين بيچاره را يك مرد متعصب\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاسپانيايى در شهر « مريدا »  ( Merida )  در دو منزلى ليسبون به ضرب كارد از پا درمىآورد و حسينعلى بيگ از اين واقعه بسيار دلتنگ و خشمگين شده و مجازات قاتل يا خون‌بهاى او را از حكومت اسپانيا مطالبه مىكند . پس از اين واقعه و حوادث ديگر نيز بر تأثر و اندوه خاطر سفير افزوده مىشود . چه سه تن از اعضاى عالىمقام سفارت در اسپانيا دين اسلام را رها كرده و به مذهب كاتوليك درمىآيند . يكى از آن سه نفر منشى اول سفارت اروج بيگ ( يا شايد الغ بيگ ) بود كه پس از قبول دين عيسوى به دون ژوان و يا دون خوان ايرانى معروف مىشود . اين شخص در حدود سال 1012 ق ( 1604 ميلادى ) كتابى در شرح سفر خود نگاشته است . اصل اين كتاب را اروج بيگ به فارسى نگاشته و به يارى يكى از نويسندگان اسپانيايى به نام آلفونسو رمون  ( Alfonso Remon )  به زبان اسپانيايى ترجمه و چاپ مىكند . اين كتاب را مستشرق و دانشمند انگليسى لسترنج  ( LE Strange )  به انگليسى ترجمه كرده و در سال 1926 به چاپ مىرساندو آقاى مسعود رجب‌نيا اين كتاب را در سال 1336 شمسى به فارسى برگردانده و به عنوان نشريه 18 مجموعه ايران‌شناسى بنگاه ترجمه و نشر كتاب در همان سال تحت عنوان « دون ژوان ايرانى » منتشر مىگردد . سفرنامهء اروج بيگ از تاريخ اجتماعى و ادارى و سياسى دورهء صفويه و نيز از جنگهاى ايران و عثمانى كه نويسنده در بعضى از آنها شركت داشته [ و 
  ] حوادث آنها را به چشم خود ديده است سخن مىگويد و گوشه‌هاى مبهم اين عصر پر آشوب را روشن مىكند و در ميان منابع اوايل صفويه تا مرگ شاه عباس كه همه كم‌وبيش رنگ تملق و پرده‌پوشى از حقايق دارند اين كتاب محتوى واقعياتى است\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبراى مطالعهء اوضاع و احوال آن زمان بسيار سودمند است .\r\nشهريور ماه 1357 شمسى\r\n\r\nمنابع مهم اين مقدمه\r\n1 . زندگانى شاه عباس اول ، جلد چهارم و پنجم ، نشريه شماره 4 / 984 دانشگاه تهران ، تأليف نصر الله فلسفى ، 1336 شمسى .\r\n2 . عالم آراى عباسى ، تأليف اسكندر بيگ منشى تركمان ، چاپ بنگاه مطبوعاتى امير كبير در سال 1334 شمسى در دو جلد .\r\n3 . سازمان ادارى حكومت صفوى ، با تحقيقات و حواشى و تعليقات استاد مينورسكى بر كتاب تذكرة الملوك ، ترجمهء مسعود رجب نيا ، چاپ تهران ، در سال 1334 شمسى .\r\n4 . سفرنامهء پيترو دلا واله ، ترجمهء دكتر شجاع الدين شفا ، نشريه شمارهء 45 از مجموعهء ايرانشناسى بنگاه ترجمه و نشر كتاب ، سال 1348 شمسى .\r\n5 . دون ژوان ايرانى ، تأليف اروج بيگ بيات ، ترجمهء مسعود رجب‌نيا ، نشريه 18 از مجموعه ايرانشناسى بنگاه ترجمه و نشر ، سال 1338 شمسى .\r\n6 . شرح مسافرت برادران شرلى به ايران ، چاپ لندن ، 1825 ميلادى و ترجمهء فارسى آن .\r\n7 . سفرنامه تاورنيه ، ترجمهء ابوتراب نورى ( نظم الدوله ) ، چاپ در سال 1331 هجرى قمرى .\r\n8 . سفرنامه تاورنيه ، چاپ دوم ، ترجمهء ابوتراب نورى ، با تجديد نظر توسط دكتر حميد شيرانى به سرمايهء كتابفروشى تائيد اصفهان ، 1336 شمسى .\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\n\r\nپاسخ به ادعاهاى برادران شرلى\r\nعلى دهباشى\r\nكتاب حاضر ، سفرنامهء سر آنتوان شرلى و سر رابرت شرلى به ايران است . سفرنامهء برادران شرلى از چنان اهميتى برخوردار است كه به عنوان يكى از مآخذ تاريخ صفويه مورد استناد قرار مىگيرد .\r\nبرادران شرلى در يكى از مقاطع حياتى و حساس تاريخ كشورمان به ايران آمدند . در همين دوره است كه شاهد سفرهاى مكرر عوامل دول استعمارگر تحت عنوان سياح و جهانگرد به ايران هستيم . از آنچه تاكنون به عنوان گزارش‌هاى اين سياحان منتشر شده به روشنى مىتوان تشخيص داد كه مأموريت‌هاى حساسى در پس پشت گشت و گذار خود داشته‌اند . همچنان كه برادران شرلى . پيش از آن‌كه به توضيح و تشريح مأموريت برادران شرلى بپردازيم ، ضرور است نگاهى گذرا به موقعيت سياسى و اقتصادى ايران قبل از حكومت صفويه بيفكنيم :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nپس از ظهور اسلام در شبه جزيرهء عربستان و يكپارچگى قبايل عرب و از همه مهمتر مسلح شدن ايشان به يك فرهنگ و ايدئولوژى غنى و پويا ، چيزى نگذشت كه امپراطورى ايران يعنى حكومت سلسلهء ساسانيان پس از 427 سال فرمانروايى از هم متلاشى و مضمحل گرديد . بعد از شكست نهايى سپاه ساسانى به سال 462 ميلادى در نهاوند كه به فتح الفتوح معروف گرديد ، ايران به تصرف اعراب و مسلمين درآمد . و قريب به 200 سال در تحت سلطهء خلفاى اسلام بود .\r\nدر اين مدت مردم ايران دين اسلام را پذيرفتند اما به فرمانبرى تازيان تن درندادند و از همان ابتدا براى كسب استقلال سياسى و اجتماعى خود به كوشش برخاستند .\r\nبعد از آن‌كه مسلمين بر دو دولت عظيم ايران و روم غالب آمدند و اقوام ايرانى و رومى را كه در پيش چشم مردم عرب قبل از اسلام نمونهء كامل قدرت و سياست و حشمت و جلالت به شمار مىآمدند مغلوب كردند كم‌كم اين حس در ايشان پيدا شد كه : « خون عرب خونى است غير از خون ملل غير عرب و به شهادت آن همه فتوحات برتر از آنها و چون اين توفيق در نتيجهء اسلام به‌دست آمده پس عرب كه مؤمن و ناشر اين دين بوده است بر جميع اقوام ديگر حتى بر آنها كه دين اسلام را هم پذيرفته‌اند فضيلت و سيادت مخصوص دارند . » « 1 » خشت اول نفاق در ميان مسلمانان را در شوراى ساختگى و مغرضانه سقيفه با پايمال كردن حق مسلم و بىترديد على ( ع ) در\r\n\r\n\r\n","description":"","footnote":"\r\n( 1 ) . تاريخ مفصل ايران ، عباس اقبال ، ص 82 و 83 .\r\n","page_name":" 216 ","page_number":216},
  {"content":"\r\n\r\nجانشينى پيامبر اكرم گذاشتند و خشت دوم را امويه و اعراب مسلمان‌نما و بدون تزكيه نفس با پيش كشيدن مسألهء عرب و موالى گذاشتند ، كه باعث شدند ( طبق گفتهء عباس اقبال ) ايرانيان هم به تشيع گرايش پيدا كنند و هم در حفظ هويت ملى و ميهنى خود بكوشند .\r\n« در مقابل اين تعصب عنصر ايرانى كه همه وقت به مليت و گذشتهء پرافتخار و شاهنشاهان نامدار خود افتخار مىورزيد نه تنها در بنى اميه به چشم بغض و عداوت مىنگريست بلكه عرب را نوعا دشمن مىدانست و در پى فرصتى مىگشت كه خود را از زير بار تسلط ايشان بيرون آورد و دوباره مجد و عظمت عهد ساسانيان را تجديد كند . مخصوصا تحقيرى كه از جانب بنى اميه نسبت به ايشان روا داشته مىشد جماعتى از ايرانيان را به هجو عرب وامىداشت و دسته‌اى هم علنا بر امويان قيام كردند . » « 1 »\r\nدر چنين حال و احوالى است كه ايرانيان خود را در زير سلطه و جور طبقاتى و نژادى پست‌تر و رذيلانه‌تر از ساسانيان مىيابند و به مقاومت برمىخيزند و اينجاست كه آن همه قيام‌هاى فردى و گروهى در مقابل اعراب و خلفاى اموى و عباسى مىشود . از ابومسلم گرفته تا المقنع و به آفريد و بابك و مازيار و . . .\r\nابومسلم پس از براندازى امويان و روى كار آوردن عباسيان به دست منصور خليفهء دوم عباسى كشته مىشود و اين منصور همان كسى است كه دستور داد كاخ كسرى در تيسفون را خراب كنند تا از سنگهاى آن براى خود در بغداد قصر بنا كند . و اين خودنمادى واضح\r\n\r\n\r\n","description":"","footnote":"\r\n( 1 ) . تاريخ مفصل ايران ، عباس اقبال ، ص 82 و 83 .\r\n","page_name":" 217 ","page_number":217},
  {"content":"\r\n\r\nاز اين مسأله كه خلافت اعراب اموى و عباسى پايه‌ها و ستون‌هايش با همان مصالح امپراطورى ساسانى بنا نهاده شده بود و به همين خاطر است كه هركه از ايرانيان با هر مرام و عقيده‌اى و به قول خلفاى بغداد ، اباحى و قرمطى و مزدكى و حشاشى و اسماعيلى و علوى و شعوبى و طاهرى و صفارى و . . . كه خروج كرد و شعارى بر خلاف خلفا داد با حمايت مردم محروم و ستمديده روبرو شد و اگر كفايت داشت كارش هم گرفت و در گوشه‌اى از سرزمين پهناور ايران حكومتى و دستگاهى به‌راه انداخت و چندى خود و اخلاقش با استقلالى نيم‌بند روزگار گذراندند و البته بعد از ماجراى تلخ و بد عاقبت طاهر ذو اليمينين و يعقوب ليث هيچ‌يك ناپرهيزى نكردند و نام خليفه را از خطبه‌ها حذف نكردند .\r\nطاهريان اولين سلسلهء كوچك ايرانى بودند كه از سال 208 تا 259 هجرى بر بخشى از ايران قديم ، شامل خراسان فعلى و سيستان و بلوچستان و كرمان و نيز بخارا و مرو و بلخ و هرات حكومت مىكرده‌اند .\r\nبعد از ايشان صفاريان از 257 تا 298 هجرى علاوه بر قسمت اعظم ايران كنونى ( و نه ايران ساسانيان ) همچنين بر بخارا و مرو و بلخ و هرات حكم مىرانده‌اند .\r\nسپس نوبت به اقتدار سامانيان مىرسد تا از 289 تا 389 هجرى بر سرزمينى شامل خراسان فعلى و بخارا و اطراف درياچهء آرال و كلا ماوراء النهر سلطه داشته باشند .\r\nهمزمان با سامانيان سلسله‌هاى كوچكترى از اقوام ايرانى نظير آل زيار از سال 316 تا 443 هجرى بر قسمت‌هايى شامل كرانه‌هاى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nجنوبى درياى خزر و رى و اصفهان و يزد حكومت كرده‌اند . همچنين آل بويه از 322 تا 447 هجرى بر قسمت اعظم ايران كنونى ( به جز بخشهاى بزرگى از خراسان و سيستان و بلوچستان ) و بين النهرين حكمرانى داشتند .\r\nدليل زوال همهء اينها ، اختلافاتشان با يكديگر و نيز فريب و دسايس و وعده و وعيدهاى خلفاى بغداد بود ، كه به‌طور مثال طاهريان را صفاريان ، و صفاريان را سامانيان منقرض كردند يا به حال انقراض كشاندند . در حالىكه قريب يكصد سال خلفاى بغداد تحت سلطهء ديلميان يا آل بويه بودند . ليكن شرايط زمانه چه بود كه آنها را به كلى از بين نمىبردند ، بر ما معلوم نيست . اما چيزى كه واضح است ، اين‌كه ايرانيان تا اواسط قرن پنجم هيچ‌گاه نتوانستند به‌طور يگانه و مجزا حكومتى سراسرى و مستقل و فراگير در تمام بخش‌هاى ايران شناخته شدهء آن دوران بوجود آورند .\r\nتصور بعضى از مورخين بر اين است كه همين كشمكش‌هاى از سر ناآگاهى بين ايرانيان باعث شد كه نيرويشان تحليل رود و تركان ساكن ماوراء النهر و سرزمين غز به مرور به ايران آمده و عنان كار را در دست گيرند .\r\nتركان غزنوى از 366 تا 432 بر ايران مسلط و فرمانروا بودند .\r\nامپراطورى آنان شامل قسمت‌هاى شمالى و مركزى و شرقى ايران كنونى به علاوهء بخارا و مرو و هرات و غزنين روى كار آمد . پس از آن كه غزنويان از تحرك و پويايى خود افتادند ، تركانى جوان‌تر و ماجراجوتر يعنى سلجوقيان ، دولتى تشكيل دادند كه از تركستان تا بحر روم گسترش داشت . در زمان آنان پروندهء جنگهاى ايران و روم\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبسته شد . بدين شكل كه اولين برخورد و جنگ ما و روميان ( يا دنياى غرب مسيحى ) كه در زمان اشكانيان به پيروزى ايران انجاميده بود اين زمان نيز در ملازگرد و در نتيجه آخرين جنگ تاريخ ايران و روم ، باز به سود ايران منجر شد .\r\nدر زمان سلجوقيان ، سواران و تيراندازان ترك و به‌خصوص ايرانى ، اولين كسانى هستند كه با صليبيان اروپا به نبرد برمىخيزند .\r\nنبردى كه ريشه‌هايش تاكنون در اشكال مختلف نظامى و فرهنگى و اقتصادى و سياسى ما بين دنياى شرق و دنياى غرب ادامه دارد . به عبارت ديگر ادامهء همان جنگهاى چند صد ساله ايران و روم مىباشد .\r\nحكومت سلجوقيان پيش از آن‌كه بتواند نظمى ديرپا بر سرزمين‌هاى پهناور تحت سلطه‌اش مقرر سازد ، دچار مرگ ملكشاه در سال 485 شد و پس از او مدعيان تاج و تخت و حكمرانى بر سر پسرش سلطان سنجر همان را آوردند كه طغرل بيك و برادرش چغرى بيك پس از محمود غزنوى بر سر پسران او آورده بودند .\r\nكشمكش‌هاى ميان وارثان تاج و تخت علاوه بر اينكه هر گوشهء مملكت را دچار هرج‌ومرج و حكومت‌هاى مطلق العنان مىكرد ، باعث انقراض غزنويان و سلجوقيان نيز شد . هرچند كه در اين راه از ايرانيان بسيارى بهره جستند و آنها دانش خود را در اختيارشان نهادند كه مىتوان از عميد الملك كندرى و خواجه نظام الملك طوسى نام برد ، باز هر دو سلسله علىرغم نيروى نظامى مقتدرشان ، عاجز از برقرارى يك حكومت و نظام متمركز سرتاسرى شدند .\r\nپس از ايشان خوارزمشاهيان به خصوص در زمان سلطان محمد\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر سال 596 تبديل به بزرگترين قدرت حاكم بر ايران و ماوراء النهر شدند كه بلاى خانمانسوز و تاراج وحشىهاى مغول به ايران آغاز گرديد ( سال 616 ) و در سال 629 بر اثر شكست نهايى جلال الدين خوارزمشاه ، ايران دربست تحت انقياد خونخواران مغول درآمد .\r\nپس از چنگيز اوگتاى قاآن پسر او جانشينش شد و همين‌طور تا رسيد به هلاكو و حملهء او به ايران و آسياى غربى و تاراج مردم ستم‌كشيده .\r\nهلاكو خان كه از سياستمدار و فقيه و دانشمندى چون خواجه نصير طوسى مدد مىگرفت ، توانست فرقهء اسماعيليه را قلع و قمع و منقرض كند و همچنين خلافت بنى عباس را .\r\nدر همين زمان و پيش از حملهء مغولان به سرزمين‌هاى فتح نشدهء مسلمين است كه دو برادر ونيزى ، مافيوپلو و نيكوپولو به دربار قوبيلاى قاآن ، كه بر چين و آسياى دور فرمان مىرانده راه يافتند و باب تجارت را در ظاهر گشودند و در باطن ماركوپولو حامل پيام مخصوص پاپ ، رهبر دنياى مسيحيت بود . و به قول مرحوم اقبال : « با اين‌كه مغول بيشتر ممالك اسلامى را در زير سم ستور خود پايمال كرده و مردم آن را به قبول اطاعت وادار نموده بودند هنوز در قسمت غربى آسيا اسلام چنان‌كه بايد مغلوب نشده و مراكزى وجود داشت كه مغول تا اين تاريخ نتوانسته بودند بر آنها دست يابند . از يك طرف در تمام قهستان و رودبار الموت و دره‌هاى جنوبى سلسلهء البرز فدائيان اسماعيلى قلاع مستحكمى داشتند كه پناهگاه جماعتى مجاهد خنجرزن بود و اين جماعت . . . از يك قرن و نيم قبل در اين حدود قوت و قدرتى داشتند و پيوسته اسباب آزار و زحمت مخالفين خود را\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nفراهم مىساختند .\r\nاز طرفى ديگر خلافت اسمى بنى عباس در بغداد به‌جا بود و با اين‌كه خليفه هيچ‌گونه اقتدار و اعتبارى نداشت باز چون بر مسلمين رئيس و امير المؤمنين شناخته مىشد صاحب نفوذ روحانى به شمار مىرفت و ممكن بود كه به وسيلهء اشاره و صدور حكم ، بعضى از امراى مطيع را به اسم حفظ خلافت و دفاع از اسلام به‌جنبش بياورد .\r\nاز اين دو امر گذشته مصر و شام هنوز به‌دست سلاطين ايوبى بود و مغول مجال نكرده بودند بر آن نواحى استيلا يابند و سلاطين اين دو ناحيه هم به شرحى كه سابقا گفتيم از مدتى پيش گرفتار كشمكش با عيسويان اروپا و صليبيون بودند و با اقوام فرنگ جهاد مىكردند . » « 1 »\r\nو جالب توجه است كه مادر هلاكو عيسويى است به نام « سرقوىتى » و همسر هلاكو نيز به نام « دوقوز خاتون » باز عيسوى و صليبى است . و هلاكو « با لشگريانى كه اكثرشان از طوايف عيسوى مغول يعنى از اقوام كرائيت و نايمان و ايغور بودند در آخر سال 651 به طرف ايران حركت » « 2 » مىكند . و اسماعيليه علىرغم اين‌كه در عهد سلطان جلال الدين به غلط عامل آسانى كار مغولان مىشوند ، ليكن در اين زمان علم طغيان و خروج از فرمانبردارى برداشته‌اند . هلاكو علىرغم اينكه خود مذهب بودايى دارد ، بر اثر نفوذ زنش در همه‌جا براى عيسويان كليسا مىسازد و ارامنهء آذربايجان و ارمنستان و كلا عيسويان ايران كه از استيلاى مسلمين هيچ‌وقت خشنود نبودند ،\r\n\r\n\r\n","description":"","footnote":"\r\n( 1 ) . تاريخ مفصل ايران ، عباس اقبال ، ص 482 - 483 .\r\n( 2 ) . همان مأخذ .\r\n","page_name":" 222 ","page_number":222},
  {"content":"\r\n\r\nهلاكو و زوجهء او را نجات‌دهنده و ياور خود مىپنداشتند . مخصوصا اين جماعت چنان‌كه در پيش هم گفتيم سعى داشتند كه قدرت مغول را به نفع خيالات مذهبى خود به كار وادارند و به عيسويان كه در شام و مصر با مسلمين در جهادند كمك برسانند و اسلام را يكباره از آسيا و آفريقا براندازند .\r\nهجوم مغول به شام و مصر نيز براى انجام همين طرح بود .\r\nمخصوصا كيتوبوقا پس از استيلا بر دمشق شروع به تبديل مساجد آن شهر [ به 
  ] كليسا كرد و اگر جسارت و كفايت مصريان در عين جالوت نبود مغول آخرين پناهگاه اسلام يعنى فلسطين و آفريقاى شمالى را هم مسخر مىنمودند . با پافشارى كه در همان ايام صليبيون عيسوى در قلع ريشهء مسلمين داشتند ديگر مشكل بود كه اسلام جانى بگيرد و در ميان اين دو دشمن متعصب كينه‌ورز قد علم كند . » « 1 »\r\nپس از هلاكو پسران و اعقاب او وكلا مغولان و ايلخانان يكى پس از ديگرى حكومت مىكنند تا اين‌كه در سال 694 با ورود غازان خان به تبريز و صدور فرمان رسمى توسط او ، اسلام از آن پس دين رسمى دربار و كشور مىشود . و اين‌بار به دستور او تمام كليساها و آتشكده‌ها و بتكده‌ها داغان مىشود .\r\nدر سال 756 با مرگ آخرين ايلخان مغول يك ربع قرن فترت و خانخانى بر ايران مستولى مىشود . سپس باحملهء تيمور مقارن با سال\r\n\r\n\r\n","description":"","footnote":"\r\n( 1 ) . تاريخ ديپلماسى ايران ، محمد على مهميد ، ص 76 .\r\n","page_name":" 223 ","page_number":223},
  {"content":"\r\n\r\n783 دورهء جديدى از تاخت‌وتاز و تاراج و ويرانى آغاز مىشود .\r\nاعقاب تيمور بر قسمت اعظم سرزمين ايران يكى پس از ديگرى حكم مىرانند و در اواخر كار كه ضعف و تفرقه بر آنان مستولى مىشود تركمانان قراقويونلو و آق‌قويونلو ، قدرت مىگيرند . « جهانشاه كه مقتدرترين سلطان قراقويونلو بود در زمان سلطنت خود ( از 840 تا 872 هجرى ) نخست آذربايجان جنوبى ، ارمنستان و عراق عرب را در حيطه حكومت خود داشت و سپس عراق عجم ، خوزستان ، فارس ، كرمان و هرات را بر متصرفات خويش افزود . » « 1 »\r\nبعد از شكست قراقويونلوها ، نوبت به آق‌قويونلوها مىرسد كه در كنار تيموريان « فلات ارمن ، كردستان ، عراق عرب ، آذربايجان ، عراق عجم ، خوزستان ، فارس و كرمان را به حيطهء تصرف و حكومت خود درآورد . » در زمان اوزون حسن آق‌قويونلو « سفيران ونيز ( كاترينوزنو ، باربارو و كونتارينى ) مدام در دربار اوزون حسن مقيم بودند . از طرف ديگر ايلچيان لهستانى ، مجارستان و ماركو روسوى ايتاليايى ، سفير ايوان سوم پادشاه روس ، نيز با دربار وى مراوده داشتند ، اوزون حسن در اثر همين مراوده‌ها و تأثير و تأثرها به اتحاديهء ضد عثمانى ، كه پاپ رم ، ونيز ، پادشاهى ناپل ، مجارستان و قبرس نيز در آن عضويت داشتند ، ملحق شد . »\r\nدر همين ايام كه شروع كار صفويه پس از قرنها تفرق و خانخانى و استقرار و برپايى اولين دولتها و حكومتهاى مستقل و سراسرى و ملى است بد نيست بدانيم كه در ايران چه تفرق و تفكيك قدرتى حكمروا\r\n\r\n\r\n","description":"","footnote":"\r\n( 1 ) . همان مأخذ .\r\n","page_name":" 224 ","page_number":224},
  {"content":"\r\n\r\nبوده است .\r\n« متصرفان آق‌قويونلو ميان الوند و سلطان مراد تقسيم شده بود .\r\nنخست در آذربايجان و ارمنستان و دومين در عراق عجم زمام حكومت به‌دست گرفته بودند . عده‌اى ديگر از شاهزادگان آق‌قويونلو در فارس ، يزد ، كرمان ، عراق عرب فرمانروا و عملا مستقل بودند و از سلطان مراد اطاعت نمىكردند . سلالهء عربى و شيعى مشعشع در خوزستان حكمران بود . در ابرقو ، كاشان ، سمنان و سيستان ، اميران مستقل ديگرى بر اريكهء فرمانروايى نشسته بودند .\r\nمازندران ميان بيش از ده سلسلهء محلى تقسيم شده بود . در گيلان دو امارت يا خان‌نشين وجود داشت ، يكى در لاهيجان « بيه‌پيش » و ديگرى در رشت « بيه‌پس » ناحيهء طالش ، خان جداگانه‌اى داشت .\r\nخراسان ( به انضمام افغانستان و تركمنستان كنونى ) ، در شرق قلمرو دولت تيمورى سلطان حسين بايقرا را تشكيل مىداد و پايتخت آن هرات بود . در بلخ و قندهار ، اميران ديگرى مستقر بودند . » « 1 »\r\nپيش از آن‌كه به دوران صفويه بپردازيم ، ابتدا نگاهى داشته باشيم به آن سوى مرزهاى اسلامى و ميهنى ما ، تا بدانيم در اروپا چه مىگذشته است :\r\n« ايران در قرون 16 و 17 ميلادى ، در يك منطقهء خاصى از نظر گروه‌بندىها و قطب‌هاى نظامى و سياسى جهان قرار گرفته بود .\r\nبزرگ‌ترين قطبها در جهان يكى قطب مسيحيت بود و يكى قطب اسلام ، و جنگ ديرينهء شرق و غرب ، آسيا و اروپا ، در شكل تصادم\r\n\r\n\r\n","description":"","footnote":"\r\n( 1 ) . تاريخ ديپلماسى ايران ، محمد على مهميد ، ص 77 .\r\n","page_name":" 225 ","page_number":225},
  {"content":"\r\n\r\nميان اين دو قدرت ادامه داشت ، مركز قدرت رسمى اسلام ، امپراطورى عثمانى بود و اروپاى شرقى مركز قدرت مسيحى .\r\nكشورهاى اروپاى غربى و مركزى تازه جان گرفته بودند و قرون وسطى را در اين قرن پشت سرگذاشته بودند ، يك شور و نهضت و حركت و پيشروى تازه ، و آگاهى تازه بر سراسر غرب حكومت مىكرد ، اما به‌خاطر اينكه تكنولوژى غرب نتوانسته بود سپاهيان مسيحى را مسلح كند ، قدرت جهاد دينى اسلام مىتوانست همواره مسيحيت را در جبهه‌هاى ايتاليا و يونان و سراسر اروپاى شرقى و حتى اطريش را مورد حمله‌هاى دائمى قرار بدهد ، به صورتىكه يونان كه اصولا مظهر كانون ديرينهء تمدن غرب است ، كاملا در مشت عثمانى قرار گرفت و به‌وسيلهء سپاهيان مسلمان تسخير شد و تمام اروپاى شرقى تحت تسلط اسلام درآمد . نيروى اسلامى بزرگترين قدرت را در مديترانه ايجاد كرده بود ، به‌طورى كه مديترانه كه بزرگترين قطب حساس ، هم در تمدن و هم در سياست و هم در قدرت نظامى آن زمان بود - و هنوز هم تا حدى اين موقعيت را حفظ كرده - كاملا به وسيلهء نيروى دريايى عثمانى كنترل مىشد ، حتى وين مدتها به‌وسيلهء نيروى اسلام در محاصره بود و ايتاليا بارها تهديد به سقوط شد ، و اروپاى شرقى كه در آن موقع حيثيت و قدرتش به‌طور كلى بيش از اروپاى شمالى و حتى غربى بود ، به كلى تسليم قدرت عثمانى شده بود ، قدرت عثمانى نژادهاى مختلف و مليت‌هاى مختلف را به نام اسلام در يك وحدت سياسى - نظامى امپراطورى جمع كرده بود و بر آنها حكومت مىراند . رژيم عثمانى بىشك ، يك حكومت فاسد بود و هرگز شايستگى آن‌كه حكومت اسلامى خوانده\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nشود نداشت . اما وقتى آن را قدرتى در برابر استعمار غربى و مسيحيت طماع مهاجم اروپا كه براى بلعيدن ما سرازير شده است و در سر راه خويش با عثمانى كه همچون سدى ايستاده درگير مىشود مىسنجيم ، و مىبينيم مسلمانان قدرت بازو و شمشيرى به آنان نشان مىدهند كه هنوز خاطره‌اش را از ياد نبرده‌اند ، و دلاورى و سرسختى اينان حتى به صورت ضرب المثل و كنايه و اصطلاح ، در زبان محاوره و ادبياتشان به‌جا مانده است . و وقتى مىبينيم همين مزدوران بىرحم و خشن غربى و نظام ضد انسانىشان - از هنگام ضعف بازوى ما و غلاف شدن شمشير ما و شكست همان حكومتهاى فاسد مسلمان - استعمارى را وحشيانه و دزدانه و اهانت‌آميز بر ما تحميل كردند كه تاريخ به ياد نداشت ، و اكنون به نيروى همين عثمانى متلاشى شده‌اند و هجومشان به كشورهاى ما عقب رانده شده است ، و طعم شمشير مسلمانان را چشيده‌اند ، و پاپ و قداره‌بندان و سوداگران و ماجراجويانش كه از قرون وسطى جنگهاى صليبى را بر ما تحميل كرده بودند ، هنوز از نيروى اسلام مىهراسند ، و مديترانه و يونان و همهء اروپاى شرقى به چنگ قدرت مسلمين افتاده است ، آن وقت قضاوت ما فرق مىكند . » « 1 »\r\nحال مىرسيم به « تشكيل دولت صفويه در ايران كه يكى از مهم‌ترين وقايع تاريخ مملكت و ملت ايران به‌طور خاص و آسياى غربى به‌طور عام است . پس از ظهور دين مبين اسلام و انقراض دولت ساسانى ملت و مملكت ايران در حدود نهصد سال از وحدت\r\n\r\n\r\n","description":"","footnote":"\r\n( 1 ) . تشيع علوى و تشيع صفوى ، دكتر شريعتى ، ص 40 - 41 .\r\n","page_name":" 227 ","page_number":227},
  {"content":"\r\n\r\nسياسى و ملى محروم بود . جهانى شدن قدرت خلافت عثمانى در قرن نهم و تسلط تدريجى آن بر سرتاسر آسياى صغير و بالكان و سوريه و گسترش آن را به‌سوى شرق و مآلا به‌سوى ايران نويد مىداد و ظاهرا مانعى معنوى و سياسى براى اين گسترش ديده نمىشد .\r\nايرانيان كه متدين به اسلام و مذهب اهل سنت و جماعت بودند مانعى در راه اطاعت از يك مركز سياسى كه خود را پرچمدار اسلام و حامى حرمين شريفين مىخواند نمىديدند و به هرحال حكومت قوى يك دولت بزرگ اسلامى بهتر از حكام قبيله‌اى بود كه اهداف و آمالشان از حد جمع مال و غصب املاك مردم تجاوز نمىكرد . ظهور دولت صفوى ناگهان اين وضع را برهم زد . دولتى با آرمانهاى مذهبى و سرشار از جذبه و عاطفهء شديد دينى تشكيل شد كه با بسيارى از آرمانهاى عميق نهانى مردم ايران موافق بود . حب خاندان على كه در جبههء مظلوميت و طلب حق بودند با بغض خلفا و واليان مستولى كه قهرا در حكومت خود جانب حق و عدالت را مراعات نمىكردند قرنها در رگ و پى مردم ريشه دوانده بود . . . دولت صفوى زيركانه از اين آمال و آرمانهاى عميق باطنى بهره‌بردارى كردند و مهارت و نبوغ سياسى خود را آشكار ساختند .\r\nجنيد و حيدر كه بيشتر در پى كسب قدرت بودند از مذهب تسنن كه مذهب اجدادشان بود دست برداشتند و به تشيع گرويدند . . .\r\nاگرچه تأسيس حكومت صفوى را در ايران به شاه اسماعيل نسبت مىدهند ولى در حقيقت اين جد او جنيد و پدرش حيدر بودند كه اين حكومت قوى و پديدهء شگرف را در شرق پىافكندند و اگر مساعى توأم با صبر و استقامت و نقشه‌هاى ماهرانهء اين دو تن نبود شاه\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاسماعيل به وجود نمىآمد . »\r\nتقريبا مىشود گفت كه اكثر مورخين در مورد اين‌كه خاندان صفويه اولين دولت ملى و مقتدر مركزى را پس از ورود اسلام به ايران بنياد نهادند ، با مختصرى اختلافات جزيى متفق القول هستند و ما براى جلوگيرى از اطاعه كلام از ذكر آنها خوددارى مىكنيم و بر سر مسائل ديگرى مىرويم كه به‌نظر مهمتر و براى طرح و بحث بنيادىتر هستند . ابتدا به سراغ ادعاى سيادت و تشيع آنان برويم :\r\n« در تاريخ ايران كم خاندانى به اندازهء صفويان نامدار است ، اين خاندان تاريخ ايران را برگردانيده و پادشاهان كاردانى همچون شاه اسماعيل و شاه تهماسب و شاه عباس از ميان ايشان برخاسته . اين خاندان از پانصد سال باز به سيادت شناخته شده و اين تبار چندان استوار مىنموده كه كسى گمان ديگرى نبردى ، و سخت‌ترين بدخواهان آن خاندان در اين‌باره خرده‌گيرى نيارسته‌اند :\r\nتاريخ‌نويسان آن روز عثمانى كه جنگهاى پياپى ايران و عثمانى را در زمان صفويان نوشته‌اند و به شيوهء خود به بدزبانىهايى برخاسته‌اند ، تا آنجا كه به شيخ صفى پرداخته ريشهء او را به [ امام 
  ] موسى الكاظم [ ع 
  ] رسانيده‌اند ، و تا آنجا كه ما جسته‌ايم و مىدانيم كسى را از ايشان گمان ديگرى به انديشه نرسيده و آن را از راست‌ترين تبارها شناخته‌اند : اسكندربيگ در عالم آرا ( اتفاق جمهور علماى انساب ) ادعا كرده :\r\nمير ابو الفتح در \" تنقيح صفوة الصفا \" چنين گفته : \" در كتب معتبره انساب به تفصيل سمت تحرير يافته \" . . . چون من پارسال دربارهء زبان آذرى يا زبان باستان آذربايجان جستجو مىكردم و از بهر دوبيتىهايى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكه شيخ صفى نياى بزرگ صفويان با آن زبان سروده تاريخچهء زندگانى او را مىجستم ، ناگهان به اين برخوردم كه شيخ صفى در زمان خود سيد نمىبوده : به اين معنى كه نه كسى او را به سيدى مىشناخته و نه او چنين تبارى به خود مىبسته . اين پس از مرگ او بوده كه پسرش صدر الدين به هوس سيدى افتاده و با خواب و كوشش مريدان چنين تبارى براى خاندان خويش بسيجيده . نيز به اين برخوردم كه شاه اسماعيل كه با شمشير ، ايران را از سنيان مىپراست شيخ صفى نياى بزرگ او سنى مىبوده . همچنين شيخ صفى و پدرانش تا آنجا كه به راستى شناخته مىباشند از بوميان آذربايجان و زبان ايشان آذرى مىبوده و تركى كه شاه اسماعيل با آن شعر سروده سپس در آن خاندان رواج يافته مىبايد گفت : از شيخ صفى تا شاه اسماعيل كه دويست سال كمابيش گذشته در خانواده صفوى سه دگرگونى رخ داده :\r\n1 . شيخ سيد نمىبوده و نبيرگان او سيد شده‌اند .\r\n2 . شيخ سنى مىبوده و نبيرهء او شاه اسماعيل شيعى سنىكش درآمده .\r\n3 . شيخ فارسى زبان مىبوده و بازماندگان او تركى را پذيرفته‌اند .\r\n. . . من نمىدانم سيد بودن و نبودن شاهان صفوى چه هنايشى در تاريخ ايران تواند داشت . نمىدانم آيندگان چه ارجى به اين نوشته من خواهند گذاشت . . . دروغ به اين بزرگى در تاريخ ، باشد كه بدخواهان تاريخ را دلير گرداند و همان را دستاويزى به كاستن از ارج تاريخ\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nگيرند . » « 1 »\r\nاگر كسى بخواهد پى به دروغ بودن سيادت صفويه ببرد بايد كتاب شيخ صفى و تبارش نوشتهء احمد كسروى را به‌طور كامل مطالعه كند ، اما پاسخ اين‌كه كسروى مىگويد : « من نمىدانم سيد بودن و نبودن شاهان صفوى چه هنايشى در تاريخ ايران تواند داشت » را مىتوان چنين داد :\r\n« تصوف در تاريخ اسلامى دو بعد متضاد دارد ، يكى بعد منفى ، گوشه‌گيرى و عقب‌نشينى از زندگى و زهدگرايى ، يكى قطب گستاخى و هجوم و شهامت و مبارزه‌جويى . فرزندان شيخ صفى از اين صنف بودند ، با يك روح \" جوانمردى \" و \" فتوت \" ، و به معناى تاريخى كلمه \" عيارى \" سنتى ايران كه با تصوف اسلامى ايران پيوند خورده بود و شيوه‌اى را پديد آورده بود كه حتى در ميان عياران يا جوانمردان اهل تسنن نيز رسوخ يافته بود ، على بن ابيطالب به عنوان مظهر محبوب آن به شمار مىرفت . اين گرايش سنتى مذهبى ، نيروى اجتماعى بسيار بزرگ و مؤثرى را تشكيل داده بود ، اين نيرو به‌خصوص با قهرمانان نظامى ، چون شاه اسماعيل جوان ، و سلحشوران قزلباش ، يك قدرت رهبرى مهاجم را به وجود آورد . اين قدرت رهبرى و نظامى به بزرگترين ذخيرهء انرژى اجتماعى و فكرى و روحى كه در متن توده و عمق وجدان جامعهء ايران است دست يافته بود ، و آن مخزن سرشار و انفجارىاى بود از مجموعهء نفرتها و كينه‌هايى كه در طول 10 قرن در وجدان جامعهء شيعى و تودهء شهرى و روستايى نسبت به حكومتهاى\r\n\r\n\r\n","description":"","footnote":"\r\n( 1 ) . شيخ صفى و تبارش ، احمد كسروى ، صفحات 3 الى 6 .\r\n","page_name":" 231 ","page_number":231},
  {"content":"\r\n\r\nجور و شكنجه تسنن بر روى هم انباشته شده بود ، اين نفرتها يك انرژى متراكم و فروزانى بود كه ، رهبران جديد توانستند آن را استخراج كنند و در خدمت قدرت سياسى خودشان قرار بدهند ، و دادند . بسيار زود و بسيار ماهرانه . ناگهان شيعه‌اى كه ده قرن خودش را در زير شكنجه حكام تسنن ، خلفاى تسنن و سلاطين غزنوى و سلجوقى و خوارزمشاهى و ايلخان و تيمورى و ائمه و قضاوت وابسته به حكومت و نظام تسنن مىيافت ، كه هيچ‌گونه حقى حتى در ابراز عقيدهء مذهبى خودش نداشت ، و در پشت پرده‌هاى تقيه و عمق سياه چال‌هاى زندان همواره احساس خفقان مىكرد ، اكنون قهرمانانى پيدا كرده بود كه مىتوانست عقده‌هاى نفرت و كينهء خودش را با شمشيرهاى بران آنها باز كند ، و احساس يك آزادى مذهبى و رهايى اعتقادى كند . اين رهبران با آشنايى دقيق و تكيه بر اين عقيدهء درونى جامعهء شيعى ، توانستند نظام سياسى خودشان را بر عميق‌ترين اعماق روح و وجدان و انديشهء توده بنا كنند . و براى همين هم هست كه در تاريخ ايران پس از اسلام ، حكومت صفويه نه تنها حكومتى است كه ريشه‌هاى عميق در ميان توده دارد ، و براى همين است كه شاه عباس كه يك سلطان متأخر است ، در افكار و اذهان تودهء شيعى ، يك شخصيت اساطيرى ، در رديف اسكندر و خضر قرار مىگيرد ، مسلما تبليغات و قدرتهاى تبليغى ، ماهرانه نقش بازى مىكنند . » « 1 »\r\nصفويه با ادعاى دروغين سيادت و نيز استفاده از تشيع ، در هر حال به ايجاد يك نظم و حكومت متمركز سراسرى در كشور قادر\r\n\r\n\r\n","description":"","footnote":"\r\n( 1 ) . تشيع علوى و صفوى ، صفحه 45 و 46 .\r\n","page_name":" 232 ","page_number":232},
  {"content":"\r\n\r\nمىشوند . و اين اگر تنها به‌همين استقرار نظم و زوال خانخانى و انقراض ايلخانان بسنده مىشد ، ايرادى نداشت ، اما اگر به خاطرمان مانده باشد ، در صفحات قبل ديديم كه در زمان اوزون حسن اكثر دول اروپايى يعنى نمايندگان دنياى صليبى به دربار او سفير و ايلچى مىفرستادند و همچنين ديديم كه ماركوپولو و ديگران چه نقشى در تحريص مغولان براى حمله به دنياى اسلامى را داشتند . حال ببينيم كه اين استفاده صفويان از تشيع و احساسات پاك و عميق و انگيزه‌هاى مذهبى مردم ايران چگونه در دست اروپائيان صليبى ، آلت و وسيله‌اى شد براى اين‌كه بتوانند به دست ما و به خرج كيسه‌هاى مسلمانان شيعى و سنى ، خود را از چنگ عثمانيان خلاصى دهند و نفسى به راحتى بكشند . محمود محمود به نقل از تاريخ ادبيات ايران جلد چهارم تأليف ادواردبراون ، از جانب يكى از سياستمداران اروپا مىنويسد :\r\n« فقط ايرانىها ما بين ما و مرگ حايل شدند . اگر ايرانيها نبودند تركها ما را محو و نابود كرده بودند . » « 1 »\r\nاروپائيان براى اين‌كه ايران را سپر بلاى عثمانى سازند يا درست‌تر بگوييم از ايجاد نفاق بين مسلمين ، خود بهترين بهره‌بردارىها را بكنند و پايه‌هاى استعمار جديدشان را برنهند پس از يك دورهء فترت تقريبا سى ساله ، مجددا به ارسال سفرا و ايلچيان پىدرپى به دربار ايران ، اقدام كردند .\r\nبراى پى بردن به تأثيرات آمد و رفتهاى سفراى فرنگى به ايران و\r\n\r\n\r\n","description":"","footnote":"\r\n( 1 ) . تاريخ روابط سياسى ايران و انگليس در قرن 19 ، محمود محمود ، جلد اول ، ص 3 .\r\n","page_name":" 233 ","page_number":233},
  {"content":"\r\n\r\nاين‌كه چگونه همه چيز را از ريشه پوسانيدند تنها به ذكر يك نمونه و مقايسه بين دو گونه طرز برخورد اكتفا مىكنيم :\r\n« جنرال سايكس در كتاب خود موسوم به تاريخ ايران در جلد دوم صفحه 168 اين واقعه را از قول [ آنتونى 
  ] جنكينسون چنين مىنگارد :\r\nبه من اجازه دادند به حضور اعلى حضرت شاهنشاه ايران [ شاه طهماسب اول 
  ] تشرف حاصل كنم ، من با تعظيم و تكريم تمام به حضور شاه رسيدم و مكتوب عليا حضرت ملكه [ اليزابت اول 
  ] را تقديم نمودم ، شاه نامه را از من گرفت و سؤال نمود از كدام مملكت فرنگستان هستم و در اين مملكت چه كار دارم . من در جواب گفتم :\r\nشهريارا ! بنده اهل شهر لندن پايتخت انگلستان مىباشم كه معروف جهان است و از جانب عليا حضرت ملكه انگلستان به رسالت فرستاده شده‌ام . مأمورم داخل قرارداد دوستى و اتحاد شده براى تجار انگلستان اجازهء تجارت در اين مملكت تحصيل نمايم كه تجار در اياب‌وذهاب آزاد باشند تا بتوانند مال التجاره خودشان را به اين مملكت آورده به‌فروش برسانند و متاع اين مملكت را به خارج حمل كنند و اين تجارت براى جاه و جلال و شوكت هر دو پادشاه لازم و اين عمل براى متاع و محصول هر دو مملكت نافع مىباشد .\r\nبدبختانه در اين موقع موضوع مذهب و سؤال از آن پيش آمد و شاه از مذهب من سؤال نمود . همين‌كه اقرار نمودم من مسيحى مىباشم فرياد شاه بلند شده گفت : اى خدانشناس هيچ‌وقت نمىخواهم با كافران دوستى و سروكار داشته باشم . و امر كرد من از حضور او خارج شوم و خيلى خوشحال شدم كه در اين موقع امر كرد بيرون بروم . پس تعظيم نموده خارج شدم و يك نفر از درباريان با يك\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nغربال شن دنبال من روان شد و جاهاى پاى مرا هركجا قدم مىگذاشتم قدرى شن در آنجا غربال مىكرد و تا دم دروازهء قصر مرا دنبال نمود . » « 1 »\r\nچنين ديد و برخورد متعصبانهء مذهبىاى را چندى بعد به اينجا كشاندند كه در سفرنامهء برادران شرلى به چنين مطالبى برمىخوريم :\r\n« پادشاه [ شاه عباس 
  ] آمد و سر آنتوان را با برادرش در آغوش گرفت و هركدام را دو سه دفعه بوسيد و دست سر آنتوان را گرفته قسم خورد كه از اين به بعد شما به‌منزلهء برادر خواندهء من هستيد . و فىالواقع هميشه او را به اين اسم مىخواند . . . بعد از اين‌كه داخل شهر شديم از كوچه‌هاى زياد عبور كرده و بالاخره به يكى از عمارت‌هاى مهمانى شاه رسيديم . پادشاه سر آنتوان را به اطاق بسيار باشكوه و مزينى راهنمايى كرد ، در اين اطاق سر آنتوان خطابه‌اى عرض كرد و جهت سفر خود را و شرحى از مسافرت با اشكال ما و رفتارى كه در عثمانى با ما نمودند و ساير اتفاقاتى كه در عرض راه براى ما دست داد بيان نمود . . . [ و خلاصه پس از چند ساعت جشن و عيش و نوش و تماشاى چوگان و در ضمن استراحت 
  ] پادشاه به من امر كرد كه بر روى [ قاليچهء گلدوزى 
  ] . . . بنشينم ، آن‌وقت شراب خواسته و به سلامتى من باده نوشيد و گفت نعل كفش يك نفر عيسوى در نظر من بر بهترين شخص عثمانى ترجيح دارد . » « 2 »\r\n\r\n\r\n","description":"","footnote":"\r\n( 1 ) . تاريخ روابط سياسى . . . ، جلد 1 ، صفحه 3 .\r\n( 2 ) . در فصل « در بيان و عادات ايرانيان » مراجعه شود .\r\n","page_name":" 235 ","page_number":235},
  {"content":"\r\n\r\nالبته علاوه بر نقش موذيانه و رزيلانهء اروپايىها بايد از حماقت و كوته‌ذهنى ايرانىها و عثمانىها نيز غافل نبود .\r\nو حتى در اوايل كار يعنى « در سال 979 ه كوشش دالساندرى ، سفير ونيز كه به منظور گردآورى متحدانى براى پيمان اتحاد نظامى ، عليه دولت عثمانى ، به دربار شاه طهماسب وارد شده بود ، قرين توفيق نشد . » « 1 »\r\nليكن همانطور كه گفتيم اين هوشيارىها مدت زمانى نپاييد و بار ديگر نظير جنگهاى شاه اسماعيل با عثمانىها ، اين‌بار در سال 986 ه در دوران پادشاهى شاه طهماسب و با اشتباه عثمانىها از سر گرفته شد . و تركان سرانجام طى يك سلسله جنگهاى برادركشانه ، « در سالهاى 994 تا 997 ه سراسر آذربايجان شمالى و جنوبى را تصرف كردند و دست به غارت تبريز گشودند .\r\nاين خونريزيها و شكستها و پيروزيها ، دهها سال ما بين ايران و عثمانى ، به سود دنياى غرب ادامه داشت « در اين عصر ، عقده گشايىهاى فراوان شده . »\r\nنسخهء خطى كتابى نشان مىدهد ، در اوايل كار ، قزلباشهاى صفوى با تيغ در خيابانها راه مىافتادند و دسته جمعى فرياد مىزدند : بر عمر لعنت باد ، بر ابوبكر لعنت باد ، رهگذران و كسبه‌اى كه آنجا بودند بايد در جواب مىگفتند : بيش باد ! هركس ترديد مىكرد ، بلافاصله كارد قزلباش شكمش را سفره مىكرد و از ترديد بيرونش مىآورد .\r\nاكنون ما مسلما اين كار را يك وحشىگرى تلقى مىكنيم ، اما از نظر\r\n\r\n\r\n","description":"","footnote":"\r\n( 1 ) . تاريخ ديپلماسى ايران ، صفحه 84 .\r\n","page_name":" 236 ","page_number":236},
  {"content":"\r\n\r\nتبليغاتى تأثيرش را در روح‌هاى عقده‌دار شيعى آن زمان نمىشود انكار كرد ، كه اين درست پاسخ گفتن به تيغ‌هايى است كه هميشه شيعه مىخورده ، و حالا صفويه تيغ كشيده و مىزند و مىخواهد به عوام شيعى نشان دهد كه دارد انتقام اهل بيت مظلوم و شهدا و قربانيان شيعه را از سنىها مىگيرد ! تودهء عامى متعصب هم كه نمىتواند مسائل فكرى و تاريخى و اعتقادى را تحليل كند كه ، مثلا اين بقال و عطار سنى ، نه در سقيفه بوده و نه در كربلا ، و از همين جهل و تعصب است كه قدرتهاى رسمى سياسى و روحانى بهره‌بردارى مىكنند ، و اختلاف كاتوليك و پروتستان ، شيعه و سنى و . . . را كه اختلاف عقيده است و بايد در حوزه‌هاى علمى و اعتقادى مطرح شود ، به ميان تودهء عوام مىكشانند و آن را به صورت اختلاف و خصومت ترك و فارس ، عرب و عجم و تودهء هندو و مسلمان و . . .\r\nدرمىآورند !\r\nدر همان ايام كه در ايران نهضت سنىكشى راه انداخته بودند و اسمش را تشيع و ولايت على ( ع ) گذاشته بودند ! در تركيه نيز ملاى عثمانى ، به اسم دفاع از اسلام و سنت پيغمبر ، روى منبر دستش را تا آرنج لخت مىكرد و براى عوام فهم كردن و تجسم دادن و تحريك كردن احساسات در كوزهء شيره فرو مىبرد ، و سپس درمىآورد و به كوزهء پر ارزن فرو مىبرد و درمىآورد و به خلق بيچاره نشان مىداد و مىپرسيد : چقدر ارزن بر اين دست چسبيده است ؟ مردم در شمارش آن درمىماندند ، سپس در حالىكه اين « شو » ى ماهرانه و مذهبىاش خوب گرفته و مجلس آماده شده بود ، فتوى مىداد : بله ، هركس يك « رافضى » را - كه دشمن ناموس پيغمبر و اصحاب پيغمبر و منكر قرآن\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nو وحى است - بكشد ، همين اندازه برايش « حسنه » مىنويسند ! ! ناگهان چشمها از حدقه درمىآمد و هركس كه مىشنيد در دل آرزو مىكرد ، كاش براى آمرزش گناهانش يك رافضى گيرش بيايد و به ناموس پيغمبر و قرآن و اصحاب خدمتى كند .\r\nاختلاف شيعى و سنى اصلا يك اختلاف فكرى و علمى و تاريخى بود برسر فهم درست حقيقت اسلام و تمام حرف شيعه - كه حرف حساب بود - اين‌كه براى شناخت راستين و بىواسطهء اسلام - يعنى قرآن و سنت - بايد از خاندان پيغمبر پرسيد و از على آموخت ( و اين معقول است ) و براى ادامه راه و مسير رسالت پس از پيغمبر ، به جاى اين و آن - كه نشان دادند نمىتوانند و ديديم كه كار را به كجا رساندند و در همان نسل اول اسلام را به دشمن سپردند - بايد خلافت على و رهبرى فرزندان او را كه نشان دادند شايستگى چنين مسؤليتى را دارند پذيرفت ، ( و اين معقول است ) در اين عصر بازيچهء اختلاف دو قدرت سياسى مشابه ولى متخاصم صفوى و عثمانى شد و ابزار كينه‌توزيهاى حقيرى كه ميان دو دولت جريان داشت و در سطحى كه گاه چنان كودكانه مىشد كه شگفت‌آور است ! عثمانى « باب‌عالى » داشت و صفوى « عالىقاپو » مىساخت ! عثمانىها به نوكرانشان مىگفتند : پاشا ( پادشاه ) و در عوض ، صفويه ، اسم كلفت‌هاشان را مىگذاشتند : \" سلطان \" ! و از اين قبيل . » « 1 »\r\nو اما دربارهء سفرنامهء حاضر و انگيزهء برادران شرلى از آمدن به ايران كه نويسندگان خواسته‌اند با زيركى آن را يك سفر به قصد تجارت و\r\n\r\n\r\n","description":"","footnote":"\r\n( 1 ) . تشيع علوى و تشيع صفوى ، صفحه 47 الى 49 .\r\n","page_name":" 238 ","page_number":238},
  {"content":"\r\n\r\nگشودن باب معاملات بازرگانى جلوه دهند ، محمود محمود چنين مىنگارد : « در ابتداى قرن پانزدهم هجرى مطابق اوايل قرن هفدهم ميلادى ايران در تحت سرپرستى شاه عباس كبير در تمام عالم مسيحى داراى شهرت فوق‌العاده و مقام بسيار عالى گرديد ، داستان شجاعت و مردانگى و بذل و بخشش بىاندازهء شاه عباس در آن اوقات شهرهء آفاق بود . به‌طورى كه از دربارهاى دول آن عهد اروپا هر يك با خواهش و تمنى خواهان دوستى و اتحاد با شاهنشاه ايران بودند .\r\nشهرت اين ايام سلاطين ايران در اين بود كه توانسته بودند در مقابل قشونهاى عثمانى مقاومت كنند و آن‌ها را از تعقيب فتوحات خودشان در اروپا باز دارند . چه پس از تصرف استانبول تركها با عجله و شتاب تمام سعى نمودند اروپاى مركزى را تحت استيلاى خود درآورند . هرگاه فشار قشون ايران نبود بدون ترديد قشون عثمانى ، وين پايتخت اتريش و ايالات ايتالى را تصرف نموده بود .\r\nدر اين هنگام است كه دو نفر از نجباى انگلستان با عده‌اى از انگليسها در حدود 70 نفر پس از اخذ تعليمات لازمه از پاپ اعظم در واتيكان از راه آسياى صغير به دربار شاه عباس كبير آمدند ، اينها دو برادر بودند به نام سر آنتوان شرلى و سر رابرت شرلى كه هر دو برادر در خدمت شاه عباس به مقامات عالى نايل شدند . » « 1 » و لرد كرزن در كتاب ايران و مسألهء ايران مىنويسد : « آنتونى شرلى از دوستان نزديك دوك اسكس ، نايب السلطنهء انگليس ، در سرزمين كاتوليك مذهب\r\n\r\n\r\n","description":"","footnote":"\r\n( 1 ) . تاريخ روابط سياسى ، جلد 1 ، صفحه 2 و 3 .\r\n","page_name":" 239 ","page_number":239},
  {"content":"\r\n\r\nايرلند بود . وى ذهن شرلى را از خطر دائم امپراطورى عثمانى نسبت به جهان مسيحيت تحريك كرد و او را در رفتن به ايران ، كه رقيب عمدهء آل عثمان بود ترغيب نمود . » « 1 » آرى ، شرلىها كه مردانى ماجراجو بودند با چنين نياتى به ايران آمدند كه شرح ورودشان به ايران و نيز آنچه در ايران كرده‌اند ، همه را در اين سفرنامه خواهيم خواند كه اگرچه با رندى خاصى ، نويسندگانش كوشيده‌اند در بعضى موارد حقايق را كتمان كنند يا قلب كنند اما ما تا آنجا كه مجال باشد به ذكر پاره‌اى از آنها خواهيم پرداخت :\r\n1 . در صفحه 51 نويسندهء جزء مطالب نوشتنى و قابل ذكر شستشو و نظافت مسلمين را نقل كرده است :\r\n« در حياط مساجدشان غالبا حوض بزرگى هست و روى آن خانهء كوچكى ساخته‌اند كه دو قسمت است . يك قسمت مخصوص زنها و قسمت ديگر مال مردها . در اينجا مرد و زن قبل از نماز سر و دست و بازو و پاهاى خود را مىشويند . »\r\nشستشوى سر و دست و بازوى مسلمانان و كلا نظافت آنها بيشتر از آن‌جهت جالب توجه است كه در همان ايام ، در اروپا ، حتى در كاخها اشراف و اعيان به‌طور مثال فرانسه ، از فرط استحمام نكردن ، بدنهايشان چنان بوى گندى در فضا پراكنده مىساخته كه براى خودشان نيز غيرقابل تحمل بوده و به‌همين جهت كاخ‌هاشان اغلب بىدر و پيكر بوده تا بوى گند بيرون رود .\r\n\r\n\r\n","description":"","footnote":"\r\n( 1 ) . تاريخ ديپلماسى ايران ، محمد على مهميد ، ص 85 .\r\n","page_name":" 240 ","page_number":240},
  {"content":"\r\n\r\n2 . باز در همان صفحه 51 نوشته شده است : « روز مقدس آن‌ها [ مسلمانان 
  ] روز جمعه است . يك دفعه جمعه را گم كرده بودند . بعد كه پيدا شد مقرر داشتند كه هر شب پنج‌شنبه دور منار چراغ روشن كنند كه مردم را متذكر جمعه بسازند و ديگر جمعه را گم نكنند . »\r\nدروغ به اين بزرگى هم نوبر است . احتمال دارد كه كسى در اثر حواس‌پرتى و يا هر فعل و انفعال روحى و فكرى ، براى مدتى كوتاه حساب روزهاى هفته از دستش بدر رود ، ليكن اين‌كه همهء مردم روز جمعه را گم كنند ، دروغى است كه از فرط غيرقابل‌باور بودن ، گفتنش تنها از عهدهء چنين اراذلى برمىآيد .\r\n3 . در صفحات 51 و 52 مىخوانيم : « چنان‌كه ما در مملكت انگليس به ميخانه‌ها رفته و با دوستان عيش مىكنيم ، اينها هم خانه‌هاى بسيار قشنگ دارند كه در آنجا از اين قهوه فروخته مىشود ، مردمان متشخص و عياش هر روز به اين مكانها مىآيند و صاحبان آنها بچه‌هاى خوشگل نگاه مىدارند . در بعضى خانه‌ها دوازده نفر هستند و در بعضىها كمتر يا زيادتر و لباس و وضع آن‌ها را خيلى نظيف نگاه مىدارند . اين پسرها را بارداش مىنامند . و آن‌ها را به واسطهء شهوت حيوانى كه دارند در عوض زن به كار مىبرند ، زيرا كه در تمام تابستان زن‌ها را در خانه‌ها حبس مىكنند و پسرها را به كار مىاندازند . »\r\nمسأله قبيح و دلخراش بچه‌بازى حقيقتى است كه شرق منكر آن نمىتواند بشود ، كه اين كار ناشى از عواملى است كه جاى بحثش در اينجا نيست . اما فراموش نكنيم كه چنين كارى هيچ‌گاه به قباحت و دريدگى كنونىاش در دنياى غرب رواج نداشته است . هيچ‌گاه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبچه‌بازها ، همجنس‌بازها و زناكاران در جوامع اسلامى چون سوئد و انگلستان و فرانسه و . . . داراى حقوق قانونى شناخته شده توسط پارلمان و سيستم حكومتى و مردم و همچنين به آشكارى و وضوح فعلى آن در اروپا و امريكا نبوده است .\r\nو بعد اين‌كه معلوم نيست چرا نويسنده ، گفته است كه عثمانىها ، زن‌ها را در تابستان « در خانه‌ها حبس مىكنند » ؟ چرا مثلا بهار و پاييز نه و آن هم تابستان ؟\r\n4 . باز در همان صفحه 52 : « نيز در حلب در وقت اقامت ما يك نفر عثمانى بود نهايت تنومند و به شكل غريب كه دايم در يك زاويهء كوچه برهنه مىنشست و سيخ آهنى كوچكى در دست داشت .\r\nعثمانىها اين شخص را به منزلهء پيغمبرى مىپنداشتند و هر روز جمعيت كثيرى بخصوص زنهاى زياد پيش او مىآمدند ، و به اين اعتقاد بودند كه هركس را كه او بكشد به بهشت خواهد رسيد . زيرا كه در مدت قليلى كه در آنجا بوديم سه نفر را به قتل رسانيد . »\r\nاين حرفها يعنى به ابتذال كشانيدن و پوچ و بىمحتوا و بىمعنى جلوه دادن مفهوم شهادت كه مسلما با همهء كاستىها و نقصان‌هاى فراوان جامعهء عثمانى از يك جامعهء صددرصد اسلامى ، باز نمىتوان چنين كارى را قابل تصور دانست .\r\n5 . در صفحهء 55 : « خلاصه رسيديم به يك شهرى موسوم به آنا كه در تحت حكومت عثمانىها ولى مسكون از اعراب بود ، و قريب دو ميل دور تر از آن شهر پادشاه عربستان خيمه‌هاى خود را زده بود .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nگويند قسم خورده است زير سقف نيايد تا اين‌كه مملكت خود را از دست عثمانى بگيرد . »\r\nرابطهء بين سوگند پادشاه عربستان بابت استقلال سرزمينش و زير سقف نيامدن او ، راست يا دروغ ، هرچه باشد به‌نظر شرط مزخرف و سخيفى مىآيد . به فرض هم كه زير سقف برود ، چه لطمه‌اى به استقلال يا عدم استقلال عربستان خواهد خورد ؟\r\n6 . در صفحهء 59 : « وقتى سر آنتوان به حضور او آمد پادشاه [ عراق و بغداد 
  ] امر كرد كه عزت و احترام زياد به او بنمايند . سر آنتوان كه شخص با مناعتى بود ، اعتنايى به او نكرد ، و وقتى به حضور او رفت با خدم و حشم خود داخل شد ، به‌طور تشخص پيش آمد و تعظيمى به او نكرد و بدون اجازهء او پيش او نشست . . . »\r\nاين مناعت طبع و تشخص سر آنتوان را داشته باشيد تا سرى بزنيم به صفحهء 56 و ماجراى حضور او را در نزد پادشاه عربستان بخوانيم :\r\n« وقتى ما به حضور او رسيديم او از جا برخاسته از دست سر آنتوان گرفت . سر آنتوان خواست دست او را ببوسد و او قبول نكرد . ولى ماها بوسيديم . »\r\nمعلوم مىشود كه تشخص و مناعت انگليسىها بسته به موقعيت ، قوت و ضعف پيدا مىكرده و چون هواى جزيره‌شان دائم در حال تغيير و تحول بوده !\r\n7 . در صفحهء 65 : « صبح زود روز بعد روانه شديم و بعد از چند روزى رسيديم به كردستان كه مملكتى است بسيار وحشى و مسكون\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاز دزدان . . . »\r\nوحشى بودن كردستان و نيز دزد بودن كردها را در خاطر بسپاريد تا ببينيم يك صفحهء بعد يعنى صفحه 66 چگونه تناقض‌گويىشان آشكار مىشود : « آن شب را در حوالى قصبه‌اى اردو زديم ، ولى در باب آن هيچ اطلاعى به‌هم نرسانديم . تا اين‌كه آنها با جمعيت به سمت ما آمدند . ما از ترس دست به اسلحه درآورديم . ولى طولى نكشيد ديديم كه آنها هيچ اسلحه‌اى ندارند و نان و برنج و جو و پنير و ساير مأكولات دست گرفته مىآورند . ما در عوض پول نقره و طلا به آنها داديم ولى آنها قبول نكردند . »\r\nملاحظه مىكنيد كه با چه بىشرافتى و رذالتى ، مردم كردستان را كه برايشان « نان و برنج و جو و پنير و ساير مأكولات دست گرفته مىآورند » و « در عوض پول نقره و طلا » را كه معلوم نيست نويسنده راست بگويد و واقعا داده باشند ، قبول نمىكنند ، آنها را دزد و وحشى خطاب مىكنند .\r\n8 . در صفحه 65 هنگام وصف مردم كرد مىگويد : « با چادرهاى خود از جايى به جاى ديگر كوچ مىنمايند ، سوار گاوميش مىشوند ، و . . . » و آن‌وقت در صفحه 66 به‌دليل دروغگويى كم حافظه مىشود و مىنويسد : « اسب‌هاى خوبى داشتند . ما در اين حوالى سوارهاى به اين خوبى كمتر ديديم . »\r\nمىپرسيم اگر « اسب‌هاى خوب داشتند » و سوارهاى به آن خوبى كمتر ديده بوديد ، چگونه رويتان شده بنويسيد كه سوار گاوميش مىشوند ؟\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n9 . باز هم در همان صفحه 65 : « در شب ما مجبور بوديم كه كشيك سختى بكشيم زيرا كه شب‌ها خيلى تاريك بود . اين اشخاص با دست و پا راه رفته ميان ايرانىهاى همسفر ما داخل مىشدند و عمامه‌هاى آنها را از سرشان مىربودند . . . »\r\nآخر چه كسى باورش مىشود كه كردها در دل تاريكى شب ، چهار دست و پا راه رفته و خطر را به جان بخرند كه عمامه‌هاى ايرانىهاى همسفر انگليسىها را بدزدند ؟ مگر وسيلهء قيمتىترى پيدا نمىكردند كه ارزش خطر كردن را داشته باشد ؟ و تازه به‌فرض حقيقت بودن كلام نويسنده ، دزديدن يك عمامه چه زيان هنگفتى وارد مىكرده كه انگليسىها مجبور بوده‌اند « كشيك سختى » بكشند ؟\r\n10 . در صفحهء 69 : « بعد از اين‌كه به قدر دو سه ميل از خاك ايران طى كرديم سر آنتوان همهء ما را احضار كرده و به اجتماع به زانو افتاده از خداوند عالم تشكر نموديم كه صحيح و سالم به مقصود رسيده‌ايم » و در پايين صفحه باز دچار تناقض مىشود : « مردمان آنجا خيلى خوش‌رفتار بودند و ميل داشتند كه به ما خدمتى بنمايند . »\r\nيادمان هست كه چگونه از مهمان‌نوازى بىدريغ مردم كرد صحبت كرد و اينك با چه دروغ آشكارى خود را به صورت قهرمانانى جلوه مىدهد كه توانسته‌اند از آن همه خطر جان به در برده و « صحيح و سالم به مقصود » رسيده‌اند .\r\n11 . در صفحه 70 : « قصبه‌هاى زياد در عرض راه ديديم ولى هيچ\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nيك چندان اهميتى نداشت . همين‌قدر بود كه هرقدر پيش‌تر مىرفتيم مهربانى نسبت به ما بيشتر مىگرديد . در هر قريه‌اى كه سكنى مىكرديم ، هر شب رؤساى آنجا پيش ما آمده لوازم ما را به ما پيشكش مىدادند . و هركس كه خانه‌اش بهتر بود ما را در آن منزل مىداد . از اين امر نهايت خوشوقت مىگرديد . و همين زنان آنها مىآمدند به ما تعارف مىكردند . و ما از اين امر خيلى متعجب مىشديم . »\r\nاين‌كه نويسنده در چندين جا از پذيرايىهاى ايرانيان داد سخن مىدهد ، دو دليل عمده دارد . اول : مهمان‌نوازى ، كه خصلت هزاران ساله ايرانيان بوده و هست ، دوم : اختلاف شديد بين برادران شيعه و سنى ايران و عثمانى ، آن‌هم به‌حدى كه چنين اراذلى را با آن چهره‌هاى مزورشان به گرمى مىپذيرفته‌اند ، چرا كه عثمانى را با آنها نيز در حال جنگ مىديده‌اند .\r\nو اما ادعاى نويسنده مبنى بر تعارف زنان به انگليسىها ، به احتمال زياد با آن تعصبات و علايق شديد مذهبى مردم ، مغايرت داشته و دروغ مىنمايد .\r\n12 . در صفحهء 73 : « ناظر پادشاه سر آنتوان را با همهء ما در عمارت پادشاه به مهمانى دعوت كرد . سر آنتوان قبول نمود [ بعد از مقدارى تشريفات به دربى مىرسند 
  ] . . . كه به قدر شش يا رد عرض داشت ، و از يك سنگ بسيار سختى بود . وقتى از آن پايين آمديم و به آن درب نزديك شديم ، ناظر به سر آنتوان گفت كه رسم اين است كه هركس از آن داخل شود بايد پلهء اول آن را ببوسد . و اين رسم مخصوصا براى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاهل خارجه است اما شما مختار هستيد و به‌طور ميل خود رفتار كنيد .\r\nسر آنتوان جواب داد كه محض احترام پادشاه من نيز اين رسم را معمول خواهم داشت . اين را گفته خود و برادرش سر رابرت شرلى تعظيم كردند ولى كليهء ماها پله را بوسيديم . اين امر اسباب منتهاى خوشوقتى ناظر و همراهان گرديد . »\r\nاولين نكته ، اين‌كه ناظر پادشاه مىگويد « پله بوسى » براى شما اختيارى است و اجبارى ندارد ، ولى سر آنتوان براى چاپلوسى و خوش‌آمد ايرانىها مىگويد « محض احترام پادشاه من نيز اين رسم را معمول خواهم داشت » و پس از تعظيم او و برادرش مىبينيم كه ناظر ساده‌لوح چگونه « اسباب منتهاى خوشوقتى » خود و همراهانش را فراهم مىآورد .\r\nدومين نكته ، اين‌كه آدم به ياد ميرزا آقا خان نورى ، عامل انگليسى و خائنى كه به صدارت عظمى هم رسيد ، مىافتد كه خطاب به مهد عليا گفته بود : « من براى رسيدن به مقصود حاضرم ريشم را در ماتحت الاغ هم فرو كنم ، وقتى خرم از پل گذشت ، درآورده ، مىشويم و گلاب مىزنم و باز عين اول خواهد شد . »\r\n13 . در صفحهء 73 و 74 : « [ داخل يكى از عمارات شاهى كه به افتخار انگليسىها جشنى برپا كرده بودند 
  ] ده نفر زن بسيار خوشگل بودند كه لباس‌هاى قيمتى پوشيده به‌رسم مملكت خود مىرقصيدند و در تمام مدت جشن مىخواندند . . . »\r\nاولا باسمه‌اى بودن تشيع شاه صفوى اينجا نمودار مىشود كه با آن ادعاهايى چون « محب على و خاندان على » بودن و « كلب آستان\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعلى » بودن و نيز پاى برهنه به زيارت امام رضا شتافتن ، چگونه دختران معصوم و بخت برگشتهء ايران را به رقاصى و عشوه‌گرى وادار مىكرده‌اند .\r\nدوما - بر خلاف گفتهء نويسنده سفرنامه - اين‌گونه رقاصىها و كثافت‌كارىها « رسم مملكت » ايران نبوده و رسم دربارها بوده .\r\nهمچون محمد رضا شاه مخلوع كه چون در اوايل يكى دو بار از خطرهاى جانى ، به سلامت جسته بود ، ادعا مىكرد نظر كردهء ائمه اطهار است و از آن‌طرف كاخ جوانان مىساخت و به هزاران شكل فساد را رايج مىكرد .\r\n14 . در صفحهء 81 : « پادشاه سر آنتوان را به اطاقهاى بسيار باشكوه و مزينى راهنمايى كرد ، در اين اطاق سر آنتوان خطابه‌اى عرض كرد و جهت سفر خود و شرحى از مسافرت با اشكال ما و رفتارى كه در عثمانى با ما نمودند و ساير اتفاقاتى كه در عرض راه براى ما دست داد بيان نمود . »\r\nشرلى با بدگويى از عثمانىها آتش كينهء شاه عباس را نسبت به ايشان ، هرچه بيشتر افروخته مىساخته است .\r\n15 . در صفحهء 84 : « وقتى پادشاه به ميان آمد به سر آنتوان اشاره كرد كه پيش آن صندلى باشكوه برود و با شخص اول و ساير وزراى خود ايستاده به سر آنتوان فرمود كه بالاى آن صندلى بنشيند . ولى سر آنتوان به زانو افتاده از پادشاه معذرت خواست و گفت كه چنين جاى ملوكانه سزاوار نشستن من نيست زيرا كه خود من تابع آن اعليحضرت\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nهستم . پادشاه به سر مرتضى على قسم خورده ، گفت : بايد بر اين صندلى بنشينيد و هركس از ايرانيان كه عزيزتر از او نباشد ، اگر از اين مطلب اكراه داشته باشد سر او را خواهم بريد . »\r\nباز هم به‌نوعى ديگر ادعاى كذب تشيع شاه صفوى عيان مىشود كه خون ايرانيان را هبهء انگليسىها مىكرده و نيز خودباختگى در برابر غربىها را ببين كه حتى « به سر مرتضى على قسم » مىخورد كه چه‌ها و چه‌ها كند .\r\n16 . در صفحهء 86 : « صبح روز بعد به راه افتاديم و يك نفر از سوارهاى پادشاه همراه و راهنماى ما بود . و به هر قصبه و قريه كه مىرسيديم هر قسم مأكولات براى ما فراهم مىآورد . بدون اين‌كه يك شاهى خرج كند . »\r\nبيچاره روستايىها كه مجبور بوده‌اند آذوقهء به آن دشوارى گرد آوردهء خود را ، بدون دريافت يك شاهى ، پيشكش موكب شاهانه كنند .\r\n17 . در صفحهء 89 : « [ پس از شرح ماجراى دست‌درازى يكى از نوكران شاه به زنى ناشناس شاه دستور مىدهد 
  ] اول زبان و بعد مژگان چشم‌ها را بعد لب‌ها و دماغ او را بريدند . بعد از اين پى پاهاى او را بريدند و بعد از همهء اين تفصيلات شاه به او نگاه كرد و گفت : . . . مگر خانهء مرا فاحشه خانه فرض كرده‌اى . »\r\nوقتى در صفحات قبل فساد دربار صفوى و به فحشاء كشانيدن دختران و زنان بىپناه را شرح داديم ، حال مىبينيم كه شاه عباس\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعجب هنرپيشهء زبردستى بوده كه چنين در انظار مردم جا نماز آب مىكشيده « مگر خانهء مرا فاحشه خانه فرض كرده‌اى . »\r\n18 . در صفحهء 93 : نويسنده دروغى بسيار بزرگ يا اشتباهى بزرگ مرتكب مىشود : « بر خلاف عادت عثمانىها كه منسوبان پيغمبر يعنى سادات را نهايت محترم مىدارند ، ايرانىها برعكس آن رفتار مىكنند . در هر شهرى از بلاد ايران هر روز شخصى ديده مىشود كه تبرى بر دوش گذاشته ، در كوچه‌ها گردش مىكند و به صداى بلند مىگويد اگر شخصى منسوبان پيغمبر را تفوقى بر سايرين دهد يا اگر كسى اظهار سيادت نمايد سر او را فورا بريده خواهد شد . من به چشم خود ديدم كه در اصفهان يك نفر عثمانى پيش تبردار آمده گفت من از منسوبين محمد هستم و به شهادت خود راضى هستم اين را گفته به زانو افتاد و سر خود را بر روى قطعه سنگى گذاشت و آن شخص بلاتأمل سر او را بريد . »\r\nدر قسمتهاى قبلى اين گفتار فهميديم كه صفويه تمام تلاششان اين بود كه ادعاى سيادت خود را به اثبات رسانند و بنا به گفته دكتر شريعتى قزلباشان در كوچه‌ها هركه را كه در گفتن مرگ بر عمر و مرگ بر ابوبكر ، لحظه‌اى درنگ مىكرده جابه‌جا به قتل مىرسانيده‌اند نه اين‌كه هركه « اظهار سيادت نمايد سر او فورا بريده » شود .\r\n19 . در صفحهء 98 و 99 : « [ شرلى 
  ] به پادشاه اظهار داشت كه در صورتىكه آن اعلى حضرت از اين‌طرف با عثمانىها در جنگ هستيد ، من هم كارى خواهم كرد كه سلاطين عيسوى از طرف ديگر به\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمحاربه پرداخته سلطنت عثمانى را به واسطه اين اتحاد منقرض سازيم . پادشاه از اين مطلب نهايت خوشحال شد و از جهت اين تدبير خوب از سر آنتوان خيلى تشكر كرد و فورا سفير عثمانى را كه براى انعقاد عهدنامهء صلح ما بين سلطان عثمانى و شاه ايران ، آمده بود ، پس فرستاد و به او امر كرد كه به پادشاه خود بگوئيد من آرام نخواهم گرفت تا اين‌كه شخصا در ميدان جنگ مقابل من حاضر شويد . »\r\nدر اينجا گفتهء دكتر شريعتى به اثبات مىرسد كه اروپايىها چگونه با ايجاد يك جبههء تازه ، از پشت سر به عثمانى ضربه وارد كردند و قصدشان را كه اضمحلال عثمانى بود به اجرا درآوردند .\r\n20 . در صفحهء 107 : سر آنتوان شرلى به امپراطور روس مىگويد :\r\n« من عيسوى هستم . چنان‌كه خود امپراطور ادعاى اين مذهب را دارد و اكنون براى صرفهء تمام دول عيسوى به اينجا آمده‌ام . »\r\nو همين‌طور باز در صفحهء 118 در شرح حالات سر آنتوان آمده كه : « جميع هم او مصروف است كه به مقاومت دولت عثمانى بپردازد و خدمتى به مذهب عيسوى كه در واقع محرك جميع اقدامات و اعمال او بود بنمايد . . . و اميد داشت كه عنقريب ستارهء درخشندهء سلطنت عثمانى تيره‌وتار گردد . »\r\nفكر نمىكنم نياز به توضيح بيشترى داشته باشد .\r\n21 . در صفحهء 152 و 153 : « تمام اطاق پر بود از حكام و تجار و قزلباشان . فى الواقع جشن با شكوهى بود . انواع نعمت‌ها از قبيل شيرينىهاى گوناگون و خرما و گلابىها و پسته و بادام و به و زردآلو و\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nساير فواكه و مرباها وفور داشت .\r\nساقىها كه پسرهاى كوچك بودند با لباس‌هاى جلف به هركسى كه ميل داشت شراب مىدادند .\r\nدر ختم مجلس اشخاصى كه در بيرون بودند به صداى بلند يا على مىگفتند . »\r\nتشيع شاهان صفوى به‌معناى وفق دادن شرابخوارى و ذكر على است .\r\n22 . در صفحه 156 : « سفير كبير ما و سايرين دو ساعت در آن مانديم . بعد براى ما نهار يك قاب پلو آوردند . اين غذا عبارت است از برنج آب‌پز با گوشت مرغ و گوسفند و روغن و بادام و شكر . اگرچه اين غذا خيلى ساده و كم بود ولى ظروف آن خيلى قشنگ و از طلاى خالص بود . »\r\nمردك شكمو ، برنج و گوشت و مرغ و گوسفند و روغن و بادام و شكر را يك‌جا خورده بعد مىگويد : « غذا خيلى ساده » بود .\r\n23 . به‌عنوان آخرين نكته بگوييم كه يادش به‌خير ، سالهاى قبل كه محصل دبستان بوديم و تاريخ‌هاى كلاس پنجم و ششم را دكتر خانلرى نوشته بود و در قطعى بزرگ چاپ شده به‌دست ما مىدادند ، موقعى كه به دورهء صفويه مىرسيديم ، حضرت خانلرى ابتدا شرح دلگداز و جانخراشى از تعديات و ظلم و جور تركان عثمانى داده و خلاصه با ظهور شاه اسماعيل صفوى و بعدها آمدن شرلىها به ايران ، جورى در ذهن ما تأثير مىگذاشت كه ما بچه محصل‌هاى از\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nدنيا بىخبر كه عشق به ميهن و كشور را از پدرهامان به ارث برده بوديم ، در دل صد بار شرلىها را دعا مىكرديم و مهرشان را به دل مىگرفتيم كه چه مردان نازنينى بودند ، توپ و تفنگ‌سازى يادمان دادند تا توانستيم در يكى دو جنگ عثمانىها را البته به نفع اروپا ، تار و مار كنيم .\r\nكتاب حاضر به اهتمام عليقلى سردار اسعد ، در تهران به سال 1330 هجرى قمرى در 194 صفحه چاپ شده است .\r\nمتن حاضر عينا از روى نسخهء چاپى 1330 حروفچينى شده است .\r\nدر سال 1357 اين كتاب به صورت افست از چاپ سنگى با مقدمه‌اى از دكتر محبت آئين از طرف كتابخانهء منوچهرى منتشر شده است .\r\nو در اينجا ذكر اين نكته را ضرور و لازم مىدانم از دوست فاضلم مصطفى زمانىنيا تشكر كنم كه در تنظيم و تدوين مقدمه و متن سفرنامه از نظراتش سود جستم . ناروايش از من ، حسنش از اوست .\r\nبهمن ماه 1362\r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nهنر آوانس در ترجمه و تدوين سفرنامهء برادران شرلى\r\nاحمد شعبانى\r\n\r\nمقدمه\r\nهرچند سفرنامهء برادران شرلى ، كه در زمان شاه عباس كبير به ايران آمد ، اين توفيق و نيك‌بختى را يافت كه در عهد ناصر الدين شاه به دست يكى از معاريف دربارى يعنى آوانس ترجمه شود و در اختيار پادشاه قاجارى قرار گيرد و به واقع ، هرچند پس از آن ترجمه ، سفرنامهء مزبور نخست به‌دست رجل سياسى اواخر عهد قاجار و اوايل عصر پهلوى ، على قلى خان سردار اسعد ، به زيور طبع و نشر آراسته شد ليكن اين نيك‌كامى را نيافت تا خواننده و جست‌وجوگر تاريخ عصر صفوى متنى قابل و روز آمد را از سفرنامهء شرلى به قلم سر آنتوان با كلام و سخن سياح مزبور مطالعه كند . حال آنكه از سفرنامه‌هاى سانسون ، شاردن ، دلاواله و حتى يكى دو پرتغالىاى كه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبه سرزمين ايران سفر كرده‌اند در آن عهد متون چشمگير و دقيقى موجود است كه موجب خوشوقتى مورخان است .\r\nبا اين احوال ترجمهء سفرنامهء سر آنتوان شرلى و سر رابرت شرلى ، كه به قلم آوانس تهيه و تدوين شده ، از مكتوبات نوين تاريخ‌نگارى فارسى است كه سواى فكر و انديشهء فلسفى مورخ و استفاده از منابع و مآخذ متعدد ، كه در دسترس مترجم بوده ، به قسمى استدلال‌هاى دقيق تاريخى را دربر دارد كه توجه خواننده را به‌دقت زايد الوصف آوانس جلب مىكند .\r\n\r\nچاپ‌هاى متنوع سفرنامهء برادران شرلى\r\nنخستين بار ، سفرنامهء مزبور در ذيقعده الحرام 1330 قمرى مطابق با 1290 شمسى در مطبعهء برادران باقراف به طبع آمد . « 1 » مرحوم خان بابا مشار تهرانى به قرار ذيل فهرست توصيفى اثر را ذكر مىكند :\r\nسفرنامهء شرلى : سر آنتوان و رابرت شرلى ، ترجمهء آوانس ، به اهتمام على قلى سردار اسعد ، طهران ، 1330 ق . سربى . خشتى ، 192 ص . « 2 »\r\nنسخهء اصلى و موجود اين سفرنامه در سنهء 1330 ق در كتابخانهء دانشكدهء ادبيات و علوم انسانى دانشگاه اصفهان ، كه تجليد كاغذى دارد ، فاقد جلد است تا بتوان به‌دقت عنوان را از روى صفحهء عنوان نقل كرد ليكن اين اثر حاوى مقدمه‌اى است كه سير طبع و نشر آن را\r\n\r\n\r\n","description":"","footnote":"\r\n( 1 ) . سفرنامهء سر آنتوان شرلى و سر رابرت شرلى ، ترجمه آوانس ، به اهتمام على قلى خان سردار اسعد ( طهران : مطبعهء برادران باقراف ، 1330 ق ) .\r\n( 2 ) . خانبابا مشار تهرانى ، فهرست كتاب‌هاى چاپى فارسى ( تهران ، بنگاه ترجمه و نشر كتاب ، 1352 ) ، ج 2 ، ص 1995 .\r\n","page_name":" 256 ","page_number":256},
  {"content":"\r\n\r\nبيان مىكند :\r\n« كتاب سفرنامه ( مموار ) سر آنتوان شرلى و سر رابرت شرلى را كه در عهد شاه عباس كبير به ايران آمده و در دربار دولت مستخدم گرديده و بهترين تاريخ آن عصر و دورهء ايران است در زمان شاهنشاه مغفور ناصر الدين شاه طاب ثراه براى آن شهريار ترجمه كرده بودند . در اين مدت به واسطهء عدم اعتناى اولياى امور به ترويج و نشر معارف در طاق نسيان و بوتهء غفلت مانده بود . اين اوقات ، حضرت مستطاب اشرف ، امير دانشمند معارف‌پرور ، خيرخواه وطن ، آقاى حاجى على قلى خان ( سردار اسعد ) ، ادام الله اقباله العالى براى تعميم فوايد عمومى و مزيد بصيرت ابناء وطن به خيال افتادند كه همت عالى را به طبع و نشر آن مبذول فرمايند .\r\nاين بندهء حقير ، احمد مشير ، حضور را به فراهم كردن اسباب طبع و نشر آن مفتخر داشته اينك خداى متعال را شكر مىگويم كه به تقديم اين خدمت به برادران وطن و اجراى ميل و ارادهء آن سردار معارف‌پرور نامدار و يگانه امير دانشمند والاتبار موفق گرديدم بمنه و توفيقه » . « 1 »\r\nآنچه از مقدمهء سفرنامهء مذكور آشكار است اينكه حامى طابع متن احمد مشير حضور نام داشته كه احتمالا در عداد خدمتگزاران سردار اسعد تلقى مىشده و دليل طبع اثر را « خدمت به برادران وطن »\r\n\r\n\r\n","description":"","footnote":"\r\n( 1 ) . سفرنامهء سر آنتوان شرلى و سر رابرت شرلى ، ص 1 .\r\n","page_name":" 257 ","page_number":257},
  {"content":"\r\n\r\nبرشمرده است . « 1 » اگرچه اين طبع از سفرنامهء شرلى در حدود اوايل سلطنت احمد شاه به وقوع پيوسته احتمال مىرود متن مزبور اول بار در لندن به سال 1825 ميلادى نشر يافته باشد . به هر دليل راقم اين اثر را مشاهده نكرده ليكن از يادداشت دكتر محبت آيين بر چاپ ثانوى اثر در دههء پنجاه شمسى آشكار مىشود كه وى نسخه‌اى از اين متن را در دسترس داشته « 2 » كه مشخصات آن بر اين قرار ذكر شده است :\r\nشرح مسافرت برادران شرلى به ايران ، چاپ لندن ، 1825 ميلادى و ترجمهء فارسى آن .\r\nچنانچه جلوس سلطنت ناصر الدين شاه را به خاطر آوريم ، كه در 1264 ق / 1848 م حادث شده ، بديهى است كه پيش از آوانس بايد ترجمه‌اى از سفرنامهء برادران شرلى در دسترس باشد اما در منابع از اين متن سخن كمترى رفته است .\r\nدگربار ، متن سردار اسعد به اهتمام دكتر محبت آيين ، كه حاوى مقدمهء بالنسبه مفيدى است ، تحت عنوان سفرنامهء برادران شرلى در زمان شاه عباس كبير به نحوى نفيس در 1357 شمسى منتشر شد .\r\nمتأسفانه ، دلايل توجيهى كوشندهء چاپى ، موجبات دسترس‌پذيرى متن سفرنامه شرلى را براى خواننده فراهم نمىآورد . در مقدمهء اين طبع ذكر شده :\r\n« به دو علت تصميم گرفته شد كه در متن آن تغييرى داده نشود زيرا اولا نثر فعلى كتاب به خوبى براى خوانندهء معاصر قابل\r\n\r\n\r\n","description":"","footnote":"\r\n( 1 ) . همان‌جا .\r\n( 2 ) . سفرنامهء برادران شرلى در زمان شاه عباس كبير ، ترجمهء آوانس ، با مقدمه و توضيحات دكتر محبت آيين ( تهران ، كتابخانهء منوچهرى ، 1357 ) ، ص هفده .\r\n","page_name":" 258 ","page_number":258},
  {"content":"\r\n\r\nفهم است و ثانيا ، اينكه پژوهشگران ، خوانندگان و مترجمين امروزى باخواندن كتاب با همان نثر قديمش به حد كمال با نوع ادبيات ، مكالمات روزمره و نحوهء ترجمه در اواخر قرن سيزدهم و اوايل قرن چهاردهم هجرى ، آشنايى پيدا مىكنند » . « 1 »\r\nدر حالىكه بايد به خاطر داشت متن سفرنامهء شرلى بيش از هر چيز براى مورخ عهد صفوى سياهه‌اى از حوادث سياسى ، آداب اجتماعى و سير و نشيب حركات اخلاقى است تا متن ادبى و بازتاب مكالمات روزمره .\r\nبه هرجهت ، اين شيوه از طبع آثار در سال‌هاى بعد نيز به منزلهء متون سرگرم‌كنندهء عاميانه با كوشش انتشارات نگاه تداوم يافت و بار ديگر بدون هيچ‌گونه دقت و تقريظ و مقابله سفرنامهء برادران شرلى با متون اصلى انگليسى به سال 1362 ش در معرض آراء دوستداران تاريخ قرار گرفت اما آيا به واقع گره از مشكلى براى جويندهء تاريخى مىگشود ؟ « 2 »\r\nاز هر دو شرح احوال نكاتى عيان از زندگى آوانس خان مورد توجه پژوهشگران گذشته واقع شده ليكن جنبه‌هاى كم رنگى از حيات و انديشهء آزادىخواهى مساعد السلطنه در دسترس است كه كمتر به آن عنايت شده از آن‌جمله محبت آيين حدس مىزند كه آوانس از همكاران اعتماد السلطنه بوده كه نمونه‌اى از سفرنامهء برادران شرلى را در\r\n\r\n\r\n","description":"","footnote":"\r\n( 1 ) . همان ، ص 6 .\r\n( 2 ) . سفرنامهء برادران شرلى ، ترجمهء آوانس ، به كوشش على دهباشى ( تهران : انتشارات نگاه 1362 ) ، 163 ص .\r\n","page_name":" 259 ","page_number":259},
  {"content":"\r\n\r\nموزهء بريتانيا مشاهده و به هر زحمتى بوده نسخه‌اى از آن را تهيه و براى استفادهء ناصر الدين شاه ترجمه كرده است . « 1 » از مطالعهء منابع مستقيم يادداشت‌هاى محمد حسن خان در روزنامهء خاطرات اعتماد السلطنه نيز نكات دقيقى از زندگى و حيات فكرى آوانس آشكار مىشود . همو در يادداشت‌هاى روز بيست و چهارم شعبان 1301 ق آورده :\r\n« صبح دار الترجمه رفتم . از آنجا خدمت شاه رسيدم ، پسر استاد ابراهيم زرگر را ، كه فرنگ رفته بود و تحصيل كرده است ، حضور بردم . جزو دار الترجمه كردم » . « 2 »\r\nمقصود از دار الترجمه در اين كلام همان سازمانى است كه تحت نظر محمد حسن خان شكل گرفته بود و اجزايى از فرهيختگان ايرانى در آن به كار تأليف و تراجم شاغل بودند . ايرج افشار در ذيل اين مطلب آورده است : « مراد ، آوانس خان مسيحى است كه بعدها مساعد السلطنه لقب گرفت » . « 3 » از نكته به نكته يادداشت‌هاى اعتماد السلطنه عيان مىشود كه آوانس را گرايشى به فكر آزادى خواهى و مشى ضد استبدادى موجود در دورهء ناصرى بوده است چنانچه در هراس شاه از توزيع و اشاعهء انديشه‌هاى روزنامهء قانون محمد حسن خان به مورخهء بيست و سوم رجب 1308 ق تذكر مىدهد :\r\n\r\n\r\n","description":"","footnote":"\r\n( 1 ) . سفرنامهء برادران شرلى در زمان شاه عباس كبير ، ص 7 .\r\n( 2 ) . محمد حسن اعتماد السلطنه ، مباحث فرهنگى عصر ناصرى ( برگرفته از روزنامهء خاطرات اعتماد السلطنه ) ، به كوشش ايرج افشار ( تهران ، امير كبير ، 1380 ) ، ص 96 .\r\n( 3 ) . همان‌جا .\r\n","page_name":" 260 ","page_number":260},
  {"content":"\r\n\r\n« از جيب مبارك روزنامهء نمرهء هفتم قانون ، كه از لندن براى من آورده بودند ديروز به جهت شاه فرستاده بودم ، بيرون آوردند .\r\nاول از من سؤال فرمودند كه اين روزنامه به چه واسطه به تو رسيده . عرض كردم آوانس خان مترجم به توسط برادر خود براى من فرستاده » . « 1 »\r\nبارى آشكار است كه آوانس خان تا آن سنه در اجزاء دستگاه اعتماد السلطنه قرار داشته و احتمالا تا آن ايام عارى از لقب بوده است . در كلامى ديگر ، محمد حسن خان به استتار پس از رنجش از شاه در اواخر عمر به آوانس اشاره جسته و در صورت عريضه‌اى از بىاعتنايى قبلهء عالم به سال 1313 ق در واپسين ماه‌هاى زندگى خود مىنويسد : « ترجمه‌هاى غلام هم با آنچه فلان ارمنى يا غير مىكند هيچ رجحانى ندارد و مساوى است » . « 2 » اين نكته بازتابى از اعتراف محمد حسن خان به زبردستى آوانس در ترجمه است و اينكه سوابق خدمتى وى در دارالطباعه محمد حسن خان فراتر از يك دهه جلوه‌گر مىشد .\r\nدر روايتى ديگر ، از جايگاه و ارج مترجم اثر هرگاه نقل طابع متن يعنى احمد مشير حضور را ، كه ترجمهء سفرنامه براى ناصر الدين شاه انجام شد ، با قول محمد حسن خان در ذىالقعده 1305 ق انطباق دهيم كه « كتاب ترجمهء آوانس خان را تقديم كردم » عيان مىشود كه ترجمه اين سفرنامه براى شاه در آن حدود از سنوات انجام پذيرفته و شاه صد تومان انعام را براى اين متن به مترجم تقديم كرده است . « 3 »\r\n\r\n\r\n","description":"","footnote":"\r\n( 1 ) . همان ، ص 215 .\r\n( 2 ) . همان ، ص 177 .\r\n( 3 ) . همانجا .\r\n","page_name":" 261 ","page_number":261},
  {"content":"\r\n\r\nبه هر صورت ، اگرچه نكات ابهام‌آميز از زندگى فكرى آوانس فراوان است آنچه بيش از هر نكته در حيات افراد مؤثر است و فراتر از شرح احوال تجلى يافته علاقه‌مندى آوانس به تاريخ و تجسس نه بر اساس سلطهء وى به زبان‌هاى فرنگى بل مبتنى بر آشنايى با مآخذ متنوع و افكار تاريخى است :\r\n« اين بندهء درگاه در مدت توقف خود در فرنگ تقيد مخصوصى در تجسس اسناد تاريخى راجعه به ايران داشته و در كتابخانه‌هاى بزرگ پاريس و لندن ، چهل پنجاه جلد كتاب‌هاى بسيار نادر پيدا كرده است . همهء آنها از سياحان مشهورى است كه به ايران آمده و هريك اتفاقات عصر خود را نگاشته و باقى گذارده‌اند .\r\nترجمهء اين كتب منتهاى وجوب و لزوم را دارد . در واقع ، تهيه و تداركى است براى مورخى كه در آينده بخواهد تاريخ ايران را بنگارد ، لهذا بعضى از آن كتب را اين چاكر به خط خود رونويسى كرده و از بعضى ديگر به تجسس و تفحص زياد نسخه به دست آورده كه اگر عمر باقى باشد به ترتيب ترجمه خواهد كرد » . « 1 »\r\nپس عيان مىشود كه آوانس نه يك مترجم ساده و نه دستيارى بىمايه براى اعتماد السلطنه بلكه مورخى حرفه‌اى است كه خاك اروپا را براى جست‌وجوى نسخ سياحتنامه‌هاى اروپايى در زمان اقامت در اروپا درنورديده تا انبانى از متون دست اول را در تاريخ\r\n\r\n\r\n","description":"","footnote":"\r\n( 1 ) . سفرنامهء سر آنتوان شرلى و سر رابرت شرلى ، ص 7 .\r\n","page_name":" 262 ","page_number":262},
  {"content":"\r\n\r\nايران فراهم آورد . پر بىربط نيست كه با ديد و انديشهء مورخان يونانى و رومى قرابت داشته باشد و يا از ميشله ، كارلايل و ينبوهر سخن راند .\r\nآوانس ، در مقدمه‌اى كه بر سفرنامهء برادران شرلى آورده ، تاريخ را گاهى علم و گاهى فن مىخواند . پس به واقع از نظر فكرى جوانب فلسفى و فنى را به درستى مورد شناسايى قرار داده و بر حادثات تاريخى چنين منظورى را مترتب مىداند : « منظور اصلى مؤسسين اساس جديد تاريخ دقت در تفحص حقيقت وقايع مىباشد » . « 1 » براين قرار سير حوادث را بر هر ملتى چنين تشخيص مىدهد : « منزل يك ملتى عبارت است از وقايع متواليه كه به‌طور تسلسل وقوع يافته » « 2 » پس بناى هر حادثهء جديد سلسله حوادث پيشين است . بر اين مبنا چنانچه در سنجش هر واقعه برآييم بايد رشتهء حوادث ماضيه را مورد كنكاش قرار دهيم . آوانس بر اين تأكيد است كه « تاريخ بايد عين حقيقت باشد تا مثمر ثمر واقع شود » . « 3 » بر اين مبناست كه مدعى مىشود « پس از روى وطن‌خواهى و حميت مذهبى تاريخ نوشتن به عينه حكم شعر گفتن مريض را دارد » . « 4 »\r\nآنچه از روش‌هاى تحقيق در منظر آوانس آشكار است اينكه مورخ بايد به دنبال تجسس و تفحص چونان حقيقتى قابل تصور باشد و فصاحت و بلاغت را به كنارى گذاشته و توضيح احوالات فعلى را از زمان پيشين دريابد . مورخ جديده موظف است كه به سخن شهودى كه به رأى العين مطلبى را نديده‌اند گوش ندهد و فقط ، به تحقيق و\r\n\r\n\r\n","description":"","footnote":"\r\n( 1 ) . همان ، ص 4 .\r\n( 2 ) . همان‌جا .\r\n( 3 ) . همان ، ص 5 .\r\n( 4 ) . همان‌جا .\r\n","page_name":" 263 ","page_number":263},
  {"content":"\r\n\r\n[ تدقيق 
  ] اقوال شهود ازمنه سالفه بپردازد .\r\n\r\nمنابع و مآخذ سفرنامهء برادران شرلى\r\nبه واقع ، سفرنامهء برادران شرلى ، ترجمهء آوانس ، نقل قول مستقيم سر آنتوان يا سر رابرت شرلى نيست كه در مقدمهء طبع انتشارات نگاه مكرر به آن ايرادجويى شده و آن دو برادر در هيئت نويسندگان متن درآمده‌اند و نكته به نكته از كلام مطالب كتاب براى نقد بررسى شده است « 1 » بلكه آوانس با بهره‌جويى از منابع و مآخذى متفاوت به نگارش متن تاريخى از منظر يك راوى مبادرت كرده است . در اين بخش اهم منابع و استنادات آوانس مورد كنجكاوى قرار مىگيرد :\r\n* تفصيل مسافرت و سرگذشت‌هاى سر آنتوان شرلى و سر رابرت شرلى از نجباى انگليس ، به قلم ژرژ مانوارنيك ( ص 9 - 102 ، چاپ 1330 ق ) .\r\n* سرگذشت سر آنتوان شرلى ، به قلم ويليام پارى ( ص 102 - 104 ، چاپ پيش گفته ) .\r\n* شرح احوال كشيش همراه سر آنتوان ، به قلم ژرژ مانوارنيك ( ص 104 - 115 ، چاپ پيش گفته ) .\r\n* پذيرفته شدن سر آنتوان از رولف امپراطور ژورمانى - در باب سفر سر آنتوان شرلى به اسپانيا و پذيرايى از او - سفر سر آنتوان در عثمانى ، به قلم نويسندهء ناشناس ( ص 116 - 131 ، چاپ پيش گفته ) .\r\n* سر آنتوان شرلى در سمت سفارت آلمان نزد پادشاه مراكش ، به نقل از\r\n\r\n\r\n","description":"","footnote":"\r\n( 1 ) . سفرنامهء برادران شرلى ، ص 14 - 33 .\r\n","page_name":" 264 ","page_number":264},
  {"content":"\r\n\r\nسياحت‌هاى پورچاس ( ص 131 - 139 ، چاپ پيش گفته ) .\r\n* شرح احوال سر آنتوان شرلى ، به قلم داد سورث ، به نقل از سياحان انگليس و اسپانيول ( ص 140 - 141 ، چاپ پيش گفته ) .\r\n* شرحال سر رابرت شرلى ، به نقل از نيكلسن ، استو ، بيگرو و سر آنتوان شرلى ( 142 - 148 ، چاپ پيش گفته ) .\r\n* تفصيل جنگ‌هاى سر رابرت شرلى در عثمانى ، به‌نقل از رسالهء خطى ناشناخته ( ص 153 - 155 ، چاپ پيش گفته ) .\r\n* سفارت رابرت شرلى در سنه 1600 ، به نقل از رساله مختصر منتشره در 1609 ميلادى ( ص 153 - 155 ، چاپ پيش گفته ) .\r\n* ادامهء بحث سفارت رابرت شرلى در سنهء 1600 ، به‌نقل از تاريخ جان استو ( ص 155 - 158 ، چاپ پيش گفته ) .\r\n* سفارت سر رابرت شرلى در سنهء 1623 ميلادى ، به قلم سر جان نينت ، رييس تشريفات جيمز اول ( ص 158 - 171 ، چاپ پيش گفته ) .\r\n* بقيهء احوالات سر رابرت شرلى از سنهء 1626 ميلادى ، به‌نقل از سياحت‌نامهء توماس هربرت ( از صفحه 171 - 192 ، چاپ پيش گفته ) .\r\nآنچنان كه مشهود است آوانس توان قابل توجهى را در شناخت منابع انگليسى در عهد صفوى بروز داده و به نحوى مبسوط از منابع و مآخذ متعدد و مستقيم بهره برده است . بهره‌جويى از اين منابع گسترده مبين آشنايى دقيق مترجم و مؤلف كتاب به رويدادهاى عصر صفوى تلقى مىشود . در اين ميان ، هرچند چهرهء پورچاس ، نيكلسن ، استو ، بيگرو ، نينت و هربرت براى مورخان آشناست و از لب قلم تاريخى آنها يا جايگاه سياسىشان در دربار انگليس آگاهىهايى در\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nدسترس است ليكن ويليام پارى ، كه سرگذشت آنتوان شرلى در صفحات 102 الى 104 به وى نسبت داده شده ، همان شخصى است كه در ركاب سر آنتوان براى باربرى نزد شاه عباس اول به قدر چهار منزل راه طى كرد و نام وى از همراهان آن سياحتگر ذكر شده است . « 1 »\r\n\r\nشيوهء استدلال تاريخى آوانس\r\nاز نكات برجسته و جذاب قلم آوانس بيان مستدل و مقايسهء متون تاريخى است كه در جاىجاى سفرنامه مشهود است . از آن‌جمله در ذيل شرح احوال سر رابرت و كنجكاوى در سن و سال وى اينچنين مآخذ متنوع را به شهادت مىطلبد :\r\n« مستر نيكلسن در نگاشتن شرلىها مىنويسد كه سر رابرت شرلى در سنهء 1564 متولد شده است ولى معلوم نيست كه در اين باب چه سندى در دست دارد و احتمال كلى مىرود كه اين تاريخ از روى اشتباه بوده باشد . از چند كلمه كه در پايين يك صورت او نوشته شده است معلوم مىشود كه او در 28 سپتامبر 1690 داخل شهر رم شد در صورتىكه 28 سال داشت . از اين معلوم مىشود كه سنهء تولد او 1581 بوده است .\r\nبراى استدلال اين امر شهادت سر آنتوان نيز در كار است . او در سياحت‌نامهء خود [ در مورد سفر 
  ] به ايران كه در سنهء 1599 واقع شده ، نوشته است كه من برادر خود را همراه داشتم كه بسيار جوان بود و به واسطهء محبتى كه نسبت به من داشت\r\n\r\n\r\n","description":"","footnote":"\r\n( 1 ) . سفرنامهء سر آنتوان شرلى و سر رابرت شرلى ، ص 77 .\r\n","page_name":" 266 ","page_number":266},
  {"content":"\r\n\r\nراضى به مشقت سفر گرديده . فى الواقع ، خيالات حسنه و عاليهء او را مشوق گرديده بود كه اوايل عمر خود به كارهاى بزرگ و اقدامات معظمه اقدام نمايد . مسلم است كه اگر برادر او در سنهء 1564 متولد شده بود در اين‌وقت 35 ساله مىشد و سر آنتوان چنين ذكرى در باب او نمىنمود و خود سر آنتوان بيشتر از 36 سال نداشت . . . از طرف ديگر هربرت كه در وقت فوت سر رابرت در سنهء 1627 پيش او بود نوشته است كه او پير شده و از كار افتاده بود و در وقت فوتش ، هنوز به سن 63 سال نرسيده بود . اين حرف هربرت را با عقيدهء ما نمىتوان مطلق كرد مگر در يك صورت و آن اين است كه آب و هواى مشرق زمين زودتر از وقت طبيعى اسباب پيرى او گرديده باشد . اگر كتيبه صورتى كه ذكر نموديم صحيح باشد مسئله حل شده است ، اگر هم صحيح نباشد باز دلايل زياد در كار است .\r\nمدلل مىسازد كه او بعد از سنهء 1564 متولد شده است » . « 1 »\r\nاز متن ياد شده آشكار است كه نه فقط ارجاع به مواد كتابى بلكه بررسى تصاوير و توجه به محيط جغرافيايى در ذهن آوانس جايگاهى اخذ كرده و از آنجا كه با نثر فارس قرابت خوبى داشته موارد مستدل خود را يكايك براى خواننده شرح مىدهد .\r\n\r\nنتيجه‌گيرى\r\nاگرچه در طول قرن گذشته از سنهء 1330 ق / 1290 ش به بعد\r\n\r\n\r\n","description":"","footnote":"\r\n( 1 ) . همان ، ص 142 - 144 .\r\n","page_name":" 267 ","page_number":267},
  {"content":"\r\n\r\nتوجه قابلى به متن سفرنامه برادران شرلى ، ترجمهء آوانس شده بر اين قرار كه از اين متن چاپ‌هاى متعدد و مشابهى از سردار اسعد ، محبت آيين و دهباشى در دسترس است و به واقع ، نقل مهيج راوى و مترجم سفرنامه در بين اقشار خوانندگان تاريخى به خوبى جا افتاده اينك ترجمه و تحقيقى دقيق از سفرنامهء مذكور براى اهل منابع تاريخى صفوى ضرورى است . اين پژوهش مىتواند اغماض اهل تاريخ را به نكات دقيق سياحان انگليسى در سه قرن پيش نسبت به سرزمين ايران ، روابط صفوى و دول اروپايى ، وضعيت دربار و آداب و رسوم آن دوره جلب كند و مستندات صفوى را تعميق بخشد . در كلامى آشكار ، زمان آن فرارسيده كه نقل دقيق سخنان سر آنتوان شرلى پس از سه قرن از قول آن سياح به نحو رسايى شنيده شود و خواننده خود به قضاوت آن افكار مبادرت كند !\r\n\r\nمنابع\r\n1 . اعتماد السلطنه ، محمد حسن ، مباحث فرهنگى عصر ناصرى ( برگرفته از روزنامهء خاطرات اعتماد السلطنه ) ، به كوشش ايرج افشار ، تهران : امير كبير ، 1380 .\r\n2 . سفرنامهء برادران شرلى ، ترجمهء آوانس ، به كوشش على دهباشى ، تهران : نگاه ، 1362 .\r\n3 . سفرنامهء برادران شرلى در زمان شاه عباس كبير ، ترجمهء آوانس ، با مقدمه و توضيحات دكتر محبت آيين ، تهران : كتابخانهء منوچهرى ، 1357 .\r\n4 . سفرنامهء سر آنتوان شرلى و سر رابرت شرلى ، ترجمهء آوانس ، به اهتمام على قلى خان سردار اسعد ، طهران : مطبعهء برادران باقراف ، 1330 ق .\r\n5 . مشار تهرانى ، خانبابا . فهرست كتاب‌هاى چاپى فارسى ، تهران : بنگاه ترجمه و نشر كتاب ، 1352 ، ج 2 .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nتصاوير\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\nتصوير يك سفير اروپايى از نقاشيهاى عمارت چهلستون ( ايوان كوچك شمالى )\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nتصوير يك مرد ايرانى در زمان صفويه ( از سفرنامهء  Cornelius de Bruyn  )\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nتصوير حسينعلى بيك بيات ، سفير شاه عباس در دربار پادشاهان اروپا كار « اگيديوس سادلرس » معمار و نقاش و گراورساز آلمانى در شهر « پراگ » در سال 1601 ميلادى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nتصوير جيمز اول پادشاه انگلستان كار « وان ديك » نقاش نامى هلند\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nتصويرى از سر تامس هربرت از همراهان « سر دورمركاتن » سفير انگلستان كه در سال 1037 هجرى قمرى ( 1628 ميلادى ) به ايران آمد\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nترزيا ( زن رابرت شرلى ) كار « وان ديك » نقاش نامى هلند ( در سال 1032 هجرى قمرى )\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nتصوير نقد على بيگ سفير شاه عباس در دربار انگلستان كار « ريچارد گرين بورى » نقاش انگليسى ، هنگام اقامت سفير در لندن اصل اين تابلو اكنون در « اينديا اوفيس » لندن است\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nتصويرى خيالى از شاه عباس بزرگ\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nتصوير سر رابرت شرلى سفير شاه عباس در دربار پادشاهان اروپا كار يكى از نقاشان زمان ( از مجموعه نقاشيهاى لرد لكن فيلد )\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nتصوير يك بانوى ايرانى در زمان صفويه ( از سفرنامهء  Cornelius de Bruyn  )\r\n\r\n\r\n","description":"","footnote":"","page_name":" 280 ","page_number":280}
  ]